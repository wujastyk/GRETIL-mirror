<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title>Lokappadipakasara</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

Lokappadipakasara<BR>
<BR>
Input by the Sri Lanka Tripitaka Project<BR>
<BR>
[CPD Classification 2.9.17'1]<BR>
[SL Vol Lok-d ] [\z Lok-d /] [\w I /]     <BR>
[SL Page 001] [\x   1/]     <BR>
<BR>
Lokappadīpasāro.<BR>
<BR>


<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>


<BR>
Namo tassa bhagavato arahato sammāsambuddhassa.<BR>
<BR>
Seṭṭhaṃ seṭṭhadadaṃ buddhaṃ<BR>
Loke lokagganāyakaṃ<BR>
Lokabandhuṃ mahāvīraṃ<BR>
Lokanāthaṃ namāmahaṃ.<BR>
<BR>
Lokanāthena tenā'pi lokekācariyena yo,<BR>
Pūjito tañca saddhammaṃ vande gambhīramuttamaṃ.<BR>
<BR>
Loke lokagganāthassa puttabhūtaṃ gaṇuttamaṃ<BR>
Puññakkhettaṃ sukhesīnaṃ vandāmi sirasā ahaṃ.<BR>
<BR>
Vandatto vipulaṃ puññaṃ ucciniṃ ratanattayaṃ<BR>
Tassa tejena hantvāna antarāye asesato.<BR>
<BR>
Karissāmi samāsena sāraṃ lokappadīpakaṃ<BR>
Tilokappabhavaṃ sammā ñāpetuṃ jinadesitaṃ.<BR>
<BR>
Nissāya muninā vuttaṃ sesagandhesu sārakaṃ<BR>
Gahetvā bhaññamānaṃ me nisāmayatha sādhuka'nti.<BR>
<BR>
Tattha lokappadīpaka'nti ti lokassa uppattidīpakaṃ. Tattha loko'ti tividholoko,<BR>
saṃkhāraloka, sattaloka, okāsalokavasena. Tattha, "ekoloko sabbe sattā āhāraṭṭhitikā"ti<BR>
āgataṭṭhāne saṃkhāraloko veditabbo, "sassato loko'ti vā asassato loko'ti vā"ti āgataṭṭhāne<BR>
sattaloko veditabbo "yāvatā candimasuriyā pariharanti disā bhanti virocanā, tāva sahassadhā<BR>
loko ettha te vattati vaso"ti āgataṭṭhāne okāsaloko veditabbo, tathāhi.<BR>
<BR>
"Ekoloko? Sabbesattā āhāraṭṭhitikā, dve lokā? Nāmañca rūpañca, tayo lokā? Tisso vedanā,<BR>
cattāro lokā? Āhārā, pañca lokā? Pañcupādānakkhandhā, <BR>
<BR>
<BR>
[SL Page 002] [\x   2/]     <BR>
 Saṃkhāralokaniddeso. <BR>
Cha lokā? Cha ajjhattikāni āyatanāni, sattalokā? Sattaviññāṇaṭṭhitiyo, aṭṭhalokā?<BR>
Aṭṭhalokadhammā, nava lokā? Nava sattāvāsā, dasa lokā? Dasa āyatanāni, dvādasa lokā?<BR>
Dvādasa āyatanāni, aṭṭhārasa lokā? Aṭṭhārasa dhātuyo'ti" tattha eko loko'ti pucchā. Sabbe<BR>
sattā āhāraṭṭhitikā'ti vissajjanaṃ. Iminā nayena sabbapadesu pucchā vissajjanaṃ veditabbaṃ<BR>
tattha eko'ti ekavidho. Loko'ti lujjana palujjanatthena loko āhāraṭṭhitikā'ti paccayaṭṭhitikā<BR>
paccayāyattavuttikā'ti attho. Paccayattho[a] hettha āhāra saddo "ayamāhāro anuppannassa<BR>
kāmacchandassa uppādāyā"ti ādisu viya. Evaṃ sabbe sattā'ti iminā asaññīsattā'pi<BR>
pariggahītā honti sā panāyaṃ āhāraṭṭhitikā nippariyāyato saṃkhāradhammo na<BR>
sabbadhammo'ti. Āhāraṭṭhitikatā'ti[b] āgataṭṭhāne saṃkhāraloko veditabbo'ti yadi evaṃ sabbe<BR>
sattā'ti idaṃ kathanti? Puggalādhiṭṭhānaṃ desanā'ti nāyaṃ doso. Kasmā pana? Bhagavā<BR>
katthaci puggalādhiṭṭhānaṃ desanaṃ deseti katvthaci dhammādhiṭṭhānaṃ desanaṃ deseti<BR>
desanā vilāsato veneyyajjhāsayato ca. Desanāvilāsaṃ pattāhi buddhā bhagavanto, te<BR>
yathāruci katthaci puggalādhiṭṭhānaṃ katvā katthaci dhammādhiṭṭhānaṃ katvā dhammaṃ<BR>
desenti. Ye pana veneyyā sāsanakkamaṃ[c] anotiṇṇā tesaṃ puggalādhiṭṭhānaṃ desanaṃ<BR>
desenti. Yepana sāsanakkamaṃ[c ] otiṇṇā tesaṃ dhammādiṭṭhānadesanaṃ desenti.<BR>
Sammutisaccavisayā puggalādhiṭṭhānaṃ desanā, itarā paramatthasaccavisayā, purimā<BR>
karuṇānukūlā itarā paññānukūlā.<BR>
<BR>
Nāmañca rūpañcā'ti ettha nāmagahaṇena nibbāṇassa agahaṇaṃ tassa alokasabhāvattā. Nanu<BR>
ca āhāraṭṭhitikāti ettha paccayāyattavuttitāya maggaphaladhammānaṃ pi lokatā āpajjatī'ti<BR>
pariññeyyānaṃ dukkhasaccadhammānaṃ idha loko'ti adhippetattā, athavā lujjati palujjatī'ti<BR>
yo gahito tathā nahoti so loko'ti taṃgahaṇarahitānaṃ lokuttarānaṃ natthi lokatā'ti, tasmā<BR>
nāmagahaṇena ekāsītilokiyacittāni dvepaññāsacetasikā ca gahitā'ti daṭṭhabbaṃ, rūpagaha<BR>
-----------------------------------------------------------------<BR>
[A] paccayāyatto, katthaci.<BR>
[B] āhaāhāraṭṭhitikatāti, sāratthadīpanīyaṃ.<BR>
[C] sāsanukkamaṃ, potthakesu.<BR>
<BR>
<BR>
[SL Page 003] [\x   3/]     <BR>
<BR>
Ṇena mahābhūtaṃ upādārūpavasena sabbampi aṭṭhavīsatividhaṃ rūpaṃ gahitaṃ'ti<BR>
veditabbaṃ, tisso vedanāti, sukhadukkhaupekkhāvasena, cattāro āhārāti, kabaḷiṅkārāhāro<BR>
phassāhāro manosaṃcetanāhāro viññāṇāhāro, tattha kabaḷiṅkārāhāro, ojaṭṭhamakarūpaṃ<BR>
āharatīti āhāro, phassā tisso vedanā āharatī'ti āhāro manosaṃcetanā tīsu bhavesu<BR>
paṭisandhiṃ āharatī'ti āhāro. Viññāṇaṃ paṭisandhikkhaṇe nāmarūpaṃ āharatī'ti āhāro<BR>
upādānānaṃ ārammaṇabhūtā khandhā upādānakkhandhā. Cha ajjhattikāni āyatanānīti,<BR>
cakkāyatanādī manāyatanapariyantāni satta viññāṇaṭṭhitiyo'ti, nānattakāyā nānattasaññino,<BR>
nānattakāyā ekatta saññino, ekattakāyā nānattasaññino, ekattakāyā ekattasaññino, iminā<BR>
nayena sesapadesu'pi attho veditabbo. <BR>
<BR>
Sabbe manussā chakāmāvacarā devā ekacce vinipātikā nānāttakāyā nānattasaññino'ti<BR>
vuccanti aparimāṇesuhi cakkavālesu aparimāṇānaṃ manussānaṃ vaṇṇasaṇṭhānādivasena<BR>
dve'pi ekasadisā natthi ye'pi katthaci yamakabhātaro vaṇṇena vā saṇṭhānena vā<BR>
ekasadisā'va honti, tesampi ālokita vilokita kathita hasita gamanaṭhānādīhi viseso hotiyeva.<BR>
Paṭisandhisaññā[a] pi nesaṃ tihetukā'pi ahetukā'pi hoti. Tasmā sabbe manussā nānattakāyā<BR>
nānattasaññino. Chakāmāvacaradevesu ca kesañcikāyo nīlo hoti kesañci pītādivaṇṇo.<BR>
Paṭisandhi'pi nesaṃ tihetukā'pi ahetukā'pi hoti tasmā nānattakāyā nānattasaññino. Ekacce<BR>
vinipātikā pana catuapāya vinimmuttakā uttaramātā yakkhiṇī, piyaṅkaramātā,<BR>
dhammaguttā'ti evamādayo daṭṭhabbā. Etesaṃ hi<BR>
odātakāḷamaṅguracchavisāmavaṇṇādivasena ceva kisathūlarassadīghavasena ca kāyo nānā<BR>
hoti manussānaṃ viya duhetukatihetukāhetukavasena paṭisandhisaññā'pi, te pana devā<BR>
viyanamahesakkhā kapaṇamanussā viya appesakkhā dukkhā dullabhaghāsacchādanā<BR>
dukkhapīḷitā viharanti ekacce kāḷapakkhe dukkhitā. Juṇhapakkhe sukhitā honti, tasmā<BR>
sukhasamussayato vinipātattāsukhasamussayato vinipāto etesaṃ atthīti vinipātikā'ti vuttā. <BR>
----------------------------------<BR>
[A] saññāvasena, katthaci. <BR>
<BR>
[SL Page 004] [\x   4/]     <BR>
<BR>
[A]satī'pi devattabhāve dibbasampatti abhāvato. Yesaṃ panettha tihetukā tesaṃ<BR>
dhammābhisamayo hoti piyaṅkaramātā hi yakkhiṇī paccusasamaye anuruddhattherassa<BR>
dhammaṃ sajjhāyato sutvā puttaṃ saññāpentī āha. <BR>
<BR>
Māsaddaṃ kari piyaṅkara! Bhikkhu dhammapadāni bhāsati<BR>
Api dhammapadaṃ vijāniya paṭipajjema hitāya no siyā<BR>
<BR>
Pāṇesu saṃyamāmase sampajānamusā na bhaṇāmase<BR>
Sikkhema susīlamattano api muccema pisācayoniyā'ti.<BR>
Evaṃ puttakaṃ saññāpetvā taṃ divasemeva sotāpatti phalaṃ pattā. Uttaramātā pana<BR>
bhagavato dhammaṃ sutvā sotāpannā jātā. Evamime'pi kāyassa ceva paṭisandhisaññāya ca<BR>
nānattā nānattakāyā nānattasaññino tveva saṃkhaṃ gacchanti. Brahmapārisajja<BR>
brahmapurohitamahābrahmasaṅkhātā pana hīnamajjhimapaṇītabhedabhinnena<BR>
paṭhamajjhānena nibbattā brahmakāyikā ceva catusu apāyesu sattā ca nānattakāyā<BR>
ekattasaññinoti vuccanti. Etesu hi brahmakāyikesu brahmapurohitānaṃ kāyo<BR>
brahmapārisajjehi pamāṇato vipulataro hoti. Mahābrahmāṇaṃ kāyo pana brahmapurohitepi<BR>
pamāṇato vipulataro hoti. Kāmañca tesaṃ pabhāvasena'pi kāyo heṭṭhimehi uḷārataro hoti.<BR>
Tampana idha appamāṇaṃ tathāhi parittābhādīnaṃ parittasubhādīnañca kāye sati'pi<BR>
pabhāvematte ekattakāyātveva vuccanti. Evamime brahmakāyikā kāyassanānattā,<BR>
paṭhamajjhānavipākavasena paṭisandhisaññāya ekattā, nānattakāyā ekattasaññino. Yathāca<BR>
te evaṃ catusu apāyesu sattā nirayesu hi kesañci gāvutaṃ kesañci aḍḍhayojanaṃ kesañci<BR>
yojanaṃ attabhāvo hoti. Devadattassa pana yojanasatiko jāto. Tiracchānesu'pi keci buddakā<BR>
keci mahantā pettivisaye'pi keci saṭṭhihatthā keci asīti hatthā honti, keci suvaṇṇā keci<BR>
dubbaṇṇā. Tathā kālakañjā asurā. Apica dīghapiṭṭhika[b] peta saṭṭhiyojanikā'pi honti.<BR>
Paṭisandhisaññā pana sabbesaṃ akusalavipākā hetukā'ca hoti iti āpāyikā'pi nānāttakāyā<BR>
ekattasaññino tveva saṃkhaṃ gacchanti. <BR>
---------------------------------------------------------<BR>
[A] satīpi devatā veditabbasampatti abhāvato. Aññattha,<BR>
[B] asurā aññattha. <BR>
<BR>
<BR>
[SL Page 005] [\x   5/]     <BR>
<BR>
Dutiyajjhānabhūmikā pana parittābhā appamāṇābhā ābhassarā ekattakāyā nānattasaññino'ti<BR>
tesaṃ hi sabbesaṃ kāyo ekappamāṇova hoti. Paṭisandhisaññā pana dutiyatatiyajjhāna<BR>
vipākavasena nānā hotīti. <BR>
<BR>
Parittasubha appamāṇasubha subhakiṇṇā pana tatiyajjhānabhūmikā ekattakāyā<BR>
ekattasaññino. Tesaṃ vuttanayena kāyassa ceva catutthajjhānavipākavasena<BR>
paṭisandhisaññāya ca ekatta vehapphalā'pi imaṃ yeva catutthaṃ viññāṇaṭṭhitiṃ bhajanti<BR>
kāyassa ceva pañcamajjhāna vipākavasena paṭisandhisaññāya ca ekarūpattā. Suddhāvāsā<BR>
pana apunarāvattanato vivaṭṭapakkhe ṭhitā na sabbakālikā kappasatasahassaṃ api<BR>
asaṃkheyyampi buddhasuñño loke na uppajjanti. [A]dhammacakkappavattiya, bhagavato<BR>
bandhāvāraṭṭhānasadisā honti. Tasmā nevaviññāṇaṭṭhitiṃ na sattāvāsaṃ bhajantī'ti vadanti.<BR>
Mahāsivattheropana "na kho pana so sattāvāso sulabharūpo yo mayā anāvutthapubbo iminā<BR>
dīghena addhunā aññatra suddhāvāsehi devehi" ti iminā suttena suddhāvāsā'pi<BR>
catutthaviññāṇaṭṭhitiṃ catuttha sattāvāsaṃ bhajantī ti vadati. Taṃ appaṭibāhiyattā suttassa<BR>
anuññātaṃ, tasmā asaññasattaṃ apanetvā parittasubhādisu akaniṭṭhapariyosānāsu navasu<BR>
bhūmisu sattā ekattakāyā ekattasaññinoti gahetabbā. <BR>
<BR>
Asaññasattā pana viññāṇabhāvā ettha saṃgahaṃ na gacchanti tathāhi anuppanne buddhe<BR>
titthāyatane pabbajitā vāyokasiṇa parikammaṃ katvā catutthajjhānaṃ nibbattetvā tayo<BR>
vuṭṭhāya idha cittaṃ vattitaṃ dukkhaṃ, cittassa nāma abhāvo yeva sādhu cittaṃ hi nissāya<BR>
vadhabandhanādipaccayaṃ dukkhaṃ uppajjati, citte asati natthetanti khantiṃ ruciṃ<BR>
uppādetvā aparihīnajjhānā kālaṃ katvā rūpapaṭisandhivasena asaññabhave nibbattanti. Yo<BR>
yassa iriyāpatho manussaloke paṇihito ahosi,so tena iriyāpathena nibbattitvā<BR>
pañcakappasatāni ṭhito vā nisinno vā hoti. Evaṃ cittavirāgabhāvanāvasena tesaṃ tattha<BR>
viññāṇuppatti na hotītiviññāṇābhāvato viññāṇaṭṭhitiṃ te na bhajanti.<BR>
Nevasaññānāsaññāyatanaṃ pana yatheva saññāya evaṃ viññāssāpi sukhumattā<BR>
viññāṇaṭhitisu saṃgahaṃ na gacchanti. Taṃhi saññāya viya viññā<BR>
--------------------------------------<BR>
[A] dhammacakkavattissa, aññattha. <BR>
<BR>
[SL Page 006] [\x   6/]     <BR>
Ṇassā'pi saṃkhārāvasesasukhumabhāvāpannattā paribyattaviññāṇakiccābhāvato neva<BR>
viññāṇaṃ hoti na aviññāṇaṃ hotīti nevaviññāṇāviññāṇaṃ. Tasmā<BR>
paripphuṭaviññāṇakiccavantisu viññāṇaṭṭhitisu saṃgahaṃ na gacchanti, tasmā vinipātikehi<BR>
saddhiṃ chakāmāvacaradevā manussā ca nānattakāyā nānattasaññino.<BR>
Paṭhamajjhānabhūmikā apāyasattā ca nānattakāyā ekattasaññino, tatiyajjhānabhūmikā<BR>
asaññasattaṃ vajjetvā sesā catutthajjhānabhūmikā ca ekattakāyā ekattasaññino'ti imā catasso<BR>
viññāṇaṭhitiyo nevasaññānāsaññāyatanaṃ vajjetvā ākāsānañcāyatanādi heṭṭhimārūpattayena<BR>
saddhiṃ sattaviññāṇaṭṭhitiyo'ti veditabbā'ti. <BR>
<BR>
Aṭṭhalokadhammāti "lābho alābho ayaso yasoca, nindā pasaṃsā ca sukhaṃ ca dukkhanti"<BR>
ime aṭṭha lokassa dhammattā lokadhammā. Imehi sattalokassa avassabhāvino dhammā.<BR>
Tasmā etehi vinimmutto nāma koci sattonatthi. Tehi aparāparaṃ kadāci lokaṃ anupatanti.<BR>
Kadāci loko te anupatati vuttampicetaṃ "aṭṭhimebhikkhave lokadhammā lokaṃ anu<BR>
parivattanti, loko ca aṭṭhalokadhammaṃ anuparivattitī,ti', ghāsacchādanādīnaṃ<BR>
laddhalābho. Tāni eva laddhabbato' lābho. Tadabhāve alābho. Lābhagahaṇena cettha<BR>
tabbisayo anurodho gahito alābhagahaṇena virodho. Evaṃ yasādisu'pi tabbisaya anurodha<BR>
virodhānaṃ gahaṇaṃ veditabbaṃ. Lābhe pana āgate ālābho āgato yeva hotī'ti lābhoca<BR>
alābhoca vutto. Yasādisu'pi esevanayo tathāca lohite sati [a] tadupaghātavasena pubbo viya<BR>
lābhādisu anurodhe sati alābhādisu virodho laddhāvasaro evahoti. Navasattāvāsā'ti<BR>
heṭṭhāvutta sattaviññāṇaṭṭhitiyo eva. Asaññasattacatutthārūpehi saddhiṃ navasattāvāsāti<BR>
vuccanti. <BR>
<BR>
Sandhisaññāya nānattā kāyassā'pica nānato<BR>
Nānattakāya [b] saññīti kāmasugatiyo matā<BR>
<BR>
Paṭhamajjhānabhūmī ca caturāpāya bhūmiyo<BR>
Nānattakāyā ekatta saññīti samudīrito<BR>
<BR>
Ekattakāyā nānatta, saññī dutiyabhūmikā<BR>
Ekattakāyā ekatta saññī upari rūpino<BR>
---------------------------------------------------------<BR>
[A] rūpaghātavasena, potthakesu. [B] nānattakāyā, potthakesu, <BR>
<BR>
[SL Page 007] [\x   7/]     <BR>
<BR>
Viññāṇaṭṭhitiyo satta tihā rūppehi heṭṭhato<BR>
Asaññettha nagayhanti viññāṇā bhāvato sadā<BR>
<BR>
Catutthārūpabhūmīca puthuviññāṇa hānito<BR>
Tadvayampi gahetvāna sattāvāsā naveritā'ti.<BR>
<BR>
Sattā āvasanti etesūti-sattāvāsā nānattakāyā nānattasaññī ādibhedā sattanikāyā. Te hi<BR>
sattanikāyā tappariyāpannānaṃ sattānaṃ tāya eva tappariyāpannatāya ādhāro viya<BR>
vattabbataṃ arahanti. Samudāyadhāratāya avayavassa "yathā rukkhe sākhā"ti<BR>
suddhāvāsānampi sattāvāsagahaṇena kāraṇaṃ heṭṭhā vuttameva. <BR>
<BR>
Dasāyatanānīti arūpasabhāvaṃ manāyatanaṃ rūpārūpādimissakaṃ dhammāyatanañca<BR>
ṭhapetvā kevalaṃ rūpadhammānaṃ yeva vasena cakkhāyatanādayo pañca, rūpāyatanādayo<BR>
pañcā'ti, dasāyatanāti vuttāni manāyatanadhammāyatanehi pana saddhiṃ tāni yeva<BR>
dvādasāyatanānīti vuttāni. Kasmā panettha cakkhādayo āyatanānī'ti vuccanti? Āyatanato,<BR>
āyānaṃ vā tananato, āyatassaca nayanato=āyatanāni, āyānaṃ vā tananato, āyatassaca<BR>
nayanato=āyatanāni, cakkhurūpādisu hi taṃ taṃ cittadvārārammaṇacittacetasikā dhammā<BR>
sena sena anubhavanādinā kiccena āyatanti,=uṭṭhahanti,=ghaṭanti,=vāyamanti, teca pana<BR>
āyabhūte dhamme tanonti,=vitthārenti, idaṃca anamatagge saṃsāre pavattaṃ ativiya āyataṃ<BR>
saṃsāradukkhaṃ yāva na nivattati tāva nayanti,=pavattayanti, tasmā āyatanānīti vuccanti.<BR>
Api ca nivāsaṭṭhānaṭṭhena, ākaraṭṭhena, samosaraṇaṭṭhānaṭṭhena, saṃjātidesaṭṭhena,<BR>
kāraṇaṭṭhena, ca āyatanāni. Tathāhi. Loke issarāyatanaṃ, vāsudevāyatana"nti ādisu<BR>
nivāsaṭṭhānaṃ āyatananti vuccati. "Suvaṇṇāyatanaṃ rajatāyatana"nti ādisu ākaro. Sāsane<BR>
pana "manorame āyatane sevantīnaṃ vihaṅgamā"ti ādisu samosaraṇaṭṭhānaṃ<BR>
"dakkhiṇāpatho gunnaṃ āyatana"nti ādisu saṃjātideso. "Tatra tatreva sakkhi bhabbataṃ<BR>
pāpuṇāti sati sati āyatane"ti kāraṇā āyatananti vuccati. Cakkhuādisu ca te te cittacetasikā<BR>
dhammāvasanti tadāyatana vuttitāyāti cakkhādayo tesaṃ nivāsanaṭṭhānaṃ. Cakkhādisuca te<BR>
ākiṇṇā, tannissitattā tadārammaṇattā vā'ti cakkhādayo'va tesaṃ ākāro. Tattha tattha<BR>
vatthudvārārammaṇavasena samosaraṇatoca cakkhādayo ca nesaṃ samosaraṇaṭṭhānaṃ.<BR>
Tannissayā <BR>
<BR>
<BR>
[SL Page 008] [\x   8/]     <BR>
<BR>
Rammaṇabhāvena tattheva uppattito ca cakkhādayo'va nesaṃ saṃjāti deso. Cakkhādīnaṃ<BR>
abhāvena abhāvato cakkhādayo'ca tesaṃ kāraṇanti yathāvuttenatthena ca cakkhuṃ vataṃ<BR>
āyatanaṃcāti= cakkhāyatanaṃ. Evaṃ sesāni'pi imāneva pana dvādasāyatanāni<BR>
cakkhuviññāṇādīhi jahi viññāṇehi saddhiṃ aṭṭhārasa vidhānādito dhātuyoti vuccanti.<BR>
Tathāhi. Cakkhādīhi ekeko dhammo yathāsambhavaṃ vidhāti, vidhīyate, vidhānaṃ,<BR>
vidhīyate etāya, etthavā dhiyatī ti,=dhātūti vuccati. Lokiyāhi dhātuyo kāraṇabhāvena<BR>
vavatthitā hutvā anekappakāraṃ saṃsāradukkhaṃ vidahanti bhārahārehi bhāro viya satthehi<BR>
dhīyanti dukkhavidhānamattameva cetā avassavattanato etāhica kāraṇabhūtāhi<BR>
saṃsāradukkhaṃ sattehi anuvidhīyati tathā vihitaṃ ca taṃ etasseva dhīyati ṭhapīyati tasmā<BR>
dhātuyoti vuccanti. Apica yathātitthiyānaṃ attānāma sabhāvato natthi na eva metā pana<BR>
attano sabhāvaṃ dhārentīti dhātuyo yathā ca loke vicittā haritālamanosilādayo selā [a]<BR>
vayavādhātuyoti vuccanti evametā'pi dhātuyo. Evametāpi dhātuyo viya dhātuyo vicittā hetā<BR>
ñāṇavineyyavayavāti.[B] yathā vā sarīrasaṃkhātassa samudayassa avayavabhūtesu<BR>
rasasoṇitādisu aññamaññavisabhāga lakkhaṇa paricchinnesu dhātusamaññā. Ema metesu'pi<BR>
pañcakkhandhasaṃkhātassa attabhāvassa avayavesu dhātusamaññā veditabbā. Aññamañña<BR>
visabhāgalakkhaṇa paricchinnā hete cakkhādayo'ti. Apica dhātūti nijjīvamattassetaṃ<BR>
adhivacanaṃ tathāhi bhagavā, "cha dhātuyo ayaṃ bhikkhave purisoti." Ādīsu jīvasaññā<BR>
samūhananatthaṃ dhātudesanaṃ akāsi. Tasmā nijjivatthena'pi dhātuyoti vuccanti. Ettha ca<BR>
āhāraṭṭhitikā'ti paccayā yattavuttitā[c] vacanena saṃkhārānaṃ aniccatā, tāya ca yadaniccaṃ<BR>
taṃ dukkhaṃ yaṃ dukkhaṃ tadanattāti vacanato dukkhānattatā ca pakāsitā hotī'ti tīnipi<BR>
sāmaññalakkhaṇāni gahitāni nāmanti cattāro arūpino khandhā te ca atthato phassādayo.<BR>
Rūpanti bhūtūpādāyarūpāni tāni ca atthato paṭhaviādayo'ti aviseseneva lakkhaṇato saṃkhārā<BR>
gahitā taggahaṇene'va ye tesaṃ visesā kusalādayo hetuādayo ca tehi gahitā eva hontī'ti āha,<BR>
evamanekanayavicittaṃ su dubbudhaṃ saṃkhāralokaṃ yovasabhāvato samudayato nirodhato<BR>
-------------------------------------------------------------<BR>
[A] sesāvayavā. Katthaci. [B] ñāṇañeyya, aññattha. <BR>
[C] vuttivacanena,-potthake.<BR>
<BR>
<BR>
[SL Page 009] [\x   9/]     <BR>
<BR>
Nirodhūpāyato sabbathā avedi, tasmā so sammāsambuddho lokavidū'ti vuccati. Evarūpo<BR>
lokuttamo lokavidū sammāsambuddho sadevakehi lokehi sādaro hutvā sammāvandanīyo<BR>
hotī'ti. Etthe'daṃ vuccati evaṃ anekehi nayehi cittaṃ saṃkhāralokaṃ nipuṇaṃ asesaṃ<BR>
sudubbuddhaṃ lokavidū avedi taṃ buddhaseṭṭhaṃ sirasā namāmīti.<BR>
<BR>
Iti sujanappasāda saṃvegatthāya kate lokappadīpakasāre saṃkhāralokaniddeso nāma. <BR>
<BR>
Paṭhamo paricchedo.<BR>
-------------<BR>
1<BR>
Athāparaṃ pavakkhāmi sattalokassa sambhavaṃ<BR>
Munivuttānusārena yathāsambhavato kathaṃ. 2<BR>
Sattavisattatāyeva rūpadālambaṇepana<BR>
Satto lokiyatī ettha kusalākusalampi ca.<BR>
3<BR>
Tampākaṃ cātilokoti sattalokoti sammato<BR>
So loko duvidho hoti bhabbābhabbādibhedato.<BR>
4<BR>
Kāmarūpārūpalokabhedena tividho mato<BR>
Aṇḍajā ca jalābujā saṃsedajopapātikā.<BR>
5<BR>
Yonibhedena loko yaṃ hoti sabbo catubbidho<BR>
Niraye hotideve ca ye nekā opapātikā.<BR>
6<BR>
Petaloke tiracchāne bhummadeve ca mānave<BR>
Asure ca catasso'pi bhavantī'ti pakāsitā.<BR>
7<BR>
Tatiyo nirayaṃ petā tiracchānā ca mānavā<BR>
Sabbe devāti pañcāha padvanimmalalocano.<BR>
8<BR>
Tāvatiṃsesu devesu vepacittāsurāgatā<BR>
Kālakañjāsurānāma gatā petesu sabbathā.<BR>
9<BR>
Evaṃtatiyavasenā'pi loko pañcavidho bhave<BR>
Nirayo vuccate tattha yathāsambhavato kathaṃ.<BR>
10<BR>
Sajīvo kāḷasutto ca saṃghāto dveva roruvā<BR>
Tāpanocapatāpo ca mahāvīci athāparo.[A]<BR>
-----------------------------------------------<BR>
[A] saṃjīvo kālasutto ca saṃghāto roruvo tathā <BR>
Mahāroruva tāpāca patāpoca avīcica-aññattha <BR>
<BR>
<BR>
[SL Page 010] [\x  10/]     <BR>
 Nirayagatiniddeso. <BR>
11<BR>
Iccete aṭṭhanirayā mahāghorā bhayānakā<BR>
Catukkaṇṇā catudvārā vibhattā bhāgaso mitā. <BR>
12<BR>
Ayopākārapariyantā ayasā paṭikujjitā<BR>
Tesaṃ ayomayā bhūmi jalitā tejasā yutā.<BR>
13<BR>
Samantā yojanasataṃ pharitvā tiṭṭhanti sabbadā<BR>
Ākiṇṇā luddakammehi paccekā soḷasussadā.<BR>
14<BR>
Abbhantaraṃ panetesaṃ vitthataṃāyatampi ca<BR>
Ubbhedā'pi ca aṭṭhannaṃ samānā parimāṇato.<BR>
15<BR>
Yojanasataṃ satadveva bhavatīti vijāniyaṃ<BR>
Navayojanikā bhitti puthulā uparīpi ca. <BR>
16<BR>
Ayokapālaṃ heṭṭhā'pi ayobhūmi'ca tattakā<BR>
Samantā ussadene'va saddhiṃ dasasahassakaṃ.<BR>
17<BR>
Dasasahassakaṃ ye'va yojanānaṃ bhavantite<BR>
Samodhānavasenete chattiṃsavasataṃsiyuṃ.<BR>
18<BR>
Imesaṃ pana aṭṭhannaṃ nirayānaṃ catūsuhi<BR>
Disāsu dasadisāsveva yamalokā bhavantihi <BR>
19<BR>
Lohakumhiva simbalīvanaṃ asinakhāpica<BR>
Tambodakaṃ ayogulo esopabbata mevaca.<BR>
20<BR>
Thusanadī sītanadī sunakhanirayo tathā<BR>
Yaṃtathā sānanirayo yamalokā ime dasa.<BR>
21<BR>
Imesaṃ pana aṭṭhannaṃ nirayānaṃ catūsu'pi<BR>
Disāsu yamarājāno cattāro va bhavanti hi<BR>
22<BR>
Siriguttaamaccā'pi tatheva caturo siyuṃ<BR>
Yuttāyuttaṃ vicārentā yathākammānusāsakā.<BR>
23<BR>
Nirayapālakācāpi bahukā yamarakkhasā<BR>
Karontā kammakaraṇā vicaranti bhayānakā. 24<BR>
Samodhānavasenete yamalokā'pi sabbathā<BR>
Vīsādhikaṃ tisataṃca bhavantīti vijāniyā.<BR>
25<BR>
Imesuṃ pana aṭṭhannaṃ nirayānaṃ samantato<BR>
Ussadanirayānantu āyuṃ nāmadva sabbaso<BR>
26<BR>
Vattuṃ na sakkā sesena ekaccaṃ kathayāmahaṃ<BR>
Tesuuppanna sattānaṃ kammaṃdukkhaṃ anappakaṃ. <BR>
<BR>
[SL Page 011] [\x  11/]     <BR>
<BR>
27 Nasakkā sabbaso vattuṃ pavakkhāmi samāsato<BR>
Mātalī devaputtena nemirañño padassitaṃ <BR>
28<BR>
Sabbaṃ taṃ nirayaṃ cāpi sajīvassasamīpakā<BR>
Ussadanirayācāpi ekacce yamalokikā.<BR>
29<BR>
Dassitā itiviññeyyā paṇḍitena nayaññunā<BR>
Nirayapālakānāma natthīticavipucchite.<BR>
30<BR>
Natthīti paṭijānantaṃ suttaṃnehī [a] tiabravī<BR>
Itivutte paravādi suttamāharisīghaso.<BR>
31<BR>
Navesaguṇopipetirājā somoyamovessavanocarājā<BR>
Sakkānikasmā nihananti tattha itopanunnaṃ paraloka mattanti.<BR>
32<BR>
Evaṃsutte samānīte nirayapālakāpana<BR>
Atthiyevā'ti vatvāna sakavādī punāparaṃ<BR>
33<BR>
Tamenaṃ bhikkhave niraye nirayapālakā pana<BR>
Tattaṃ ayokhilaṃ hatthe gamenti dutiye'pi ca.<BR>
34<BR>
Tattaṃ ayokhilaṃ pāde gamenti dutiye'pi ca<BR>
Tattaṃ ayokhilaṃ majjhe urasmiṃpatihaññati. <BR>
35<BR>
So tattha niraye tibbā kharā kaṭukavedanā<BR>
Vediyatīti ādinā suttamāhari sīghaso.<BR>
36<BR>
Tasmā natthisabhāvena nirayapālakātahiṃ<BR>
Vohārā pana attheva itiñeyyaṃ vijānatā.<BR>
37<BR>
Gūthanirayanāmo ca kukkulā kūṭasimbalī<BR>
Asipattavanaṃcā'pi tathākhārodakā nadī.<BR>
38<BR>
Khura [b] ghaṭṭitamaggoca lohakumbhi punāparaṃ<BR>
Kālahatthimahāyanto aññe'pi narakā bahu.<BR>
39<BR>
Abbudaṃ nirabbudaṃ dveva ahahaṃ ababaṃ'pi ca<BR>
Aṭaṭañca sogandhikaṃ uppalaṃ padumaṃ tathā. <BR>
40<BR>
Ete sabbe'pi nirayā mahāghorā bhayānakā<BR>
Avīcinirayasse'va parivārā bhavanti te. <BR>
41<BR>
Sajīvādinirayānaṃ āyuṃ vakkhāmi sādhukaṃ<BR>
Tathābbudā'di nirayassa āyudvāpisa māsato<BR>
---------------------------------------------------------------<BR>
[A] nahīti-kattha. <BR>
<BR>
[SL Page 012] [\x  12/]     <BR>
<BR>
42<BR>
Cātummahārājikā devatāyu yaṃ sajivanāme niraye karattikaṃ<BR>
Rattiṃdivātiṃsaṃca māsamekakaṃ tene'va māsena ca dvādasāpana.<BR>
43<BR>
Saṃvaccharaṃ tena'ca padvakaṃ sataṃ āyūni sajīvaka nāmake tahiṃ<BR>
Devindapuramhi yamāyukadva taṃ rattiṃdivo kāḷaka suttanāmake. <BR>
44<BR>
Rattiṃdivātiṃsaṃca māsamekakaṃ tene'va māsena ca dvādasāpana<BR>
Saṃvaccharaṃ tena sahassakaṃ pana āyuppamāṇaṃ ahu kāḷasuttake.<BR>
45<BR>
Yāmavhaye devapure yamāyukaṃ saṃghāṭanāme niraye'ka rattikaṃ<BR>
Rattiṃdivā tiṃsadva māsamekakaṃ tene'va māsena ca dvādasāpana<BR>
46<BR>
Saṃvaccharaṃ tena sahassakaṃdve saṃghāṭanāme ahuāyumattaṃ<BR>
Āyuppamāṇaṃ tusite puramhi rattiṃdivo roruvanāma ketaṃ<BR>
47<BR>
Rattiṃdivātiṃ sañcamāsamekakaṃ tenevamāse na cadvādasāpana <BR>
Saṃvaccharaṃtena catussahassakaṃ āyuppamāṇaṃ ahuroruvamhica<BR>
48<BR>
Yaṃāyumattaṃnimmāṇaratimhi rattiṃdivo jeṭṭhakarorucetaṃ<BR>
Rattiṃdivātiṃsañcamāsamemakaṃ tenevamāsenacadvādasāpana.<BR>
49<BR>
Saṃvaccharaṃ aṭṭhasahassakantaṃ āyumahāroruvanāmakamhi<BR>
Yaṃāyumattaṃ vasavattikamhi rattiṃdivo tāpana nāmakamhi. <BR>
50<BR>
Rattiṃdivātiṃsadvamāsamekakaṃ teneva māsena ca dvādasāpana<BR>
Saṃvaccharaṃ soḷasasahassakampana āyuppamāṇaṃ ahutāpanamhi.<BR>
51<BR>
Ghore mahātāpananāmakamhi āyu upaḍḍhantarakappameva<BR>
Tassā tighorāya avīciyā'pi āyuppamāṇantarakappameva. <BR>
52<BR>
Catasso māgadheyyāhi nāliyo kosale pure<BR>
Ekanāli tilānantu pamāṇaṃ kittakanti ce.<BR>
<BR>
<BR>
[SL Page 013] [\x  13/]     <BR>
<BR>
53<BR>
Aṭṭhalakkhatilā nālī nāliyā caturā ḷhakaṃ <BR>
Āḷhakā caturo doṇo catudoṇā ca māṇikā.<BR>
54<BR>
Catasso māṇikā khārī kārī vīsati vāhako<BR>
Ekavāho tilānaṃtu pamāṇaṃ kittakantice.<BR>
55<BR>
Koṭīnaṃ catusataññeva adhikā navakoṭiyo<BR>
Tato saṭṭhica lakkhāni bhavantīti vijāniyaṃ.<BR>
56<BR>
Tato satassa vassānaṃ [a] satassa accayenatu<BR>
Ekeke hārite sabbaṃ khīye natveva abbudo.<BR>
57<BR>
Tato vīsaguṇaṃ katvā āyu ñeyyaṃ nirabbude<BR>
Tato vīsaguṇaṃ katvā ahahe āyu jāniyaṃ.<BR>
58<BR>
Tato vīsaguṇaṃ katvā ababe niraye'pica<BR>
Tato vīsaguṇaṃ katvā aṭaṭe niraye pica.<BR>
59<BR>
Āyuppamāṇaṃ viññeyyaṃ paṇḍitena nayaññunā<BR>
Tato vīsaguṇaṃ katvā āyu sogandhike pica.<BR>
60<BR>
Tato vīsaguṇaṃ katvā uppale niraye'pica<BR>
Āyuppamāṇaṃ viññeyyaṃ paṇḍitena nayaññunā.<BR>
61<BR>
Tato vīsaguṇaṃ katvā padume niraye'pica<BR>
Āyuppamāṇaṃ viññeyyaṃ paṇḍitena nayaññunā.<BR>
62<BR>
Padume niraye tasmiṃ bhikkhu kokāli nāmako<BR>
Aggasāvake parajjhitvā paccatīti jino bravī.<BR>
63<BR>
Dosamohābhibhūtena pāṇaghātaṃ karonti ye<BR>
Te narā parusā pāpā saṃjīve upapajjare.<BR>
64<BR>
Sajotibhūte te tattha hantvā hantvā vichindayuṃ<BR>
Saṃjīvanti hatā hatā tasmā saṃjīva nāmako.<BR>
65<BR>
Vijjhantā ye aññamaññaṃ ghāṭentā corakāpica<BR>
Parapāṇaṃ viheṭhentā saṃjīve te vīpaccayuṃ.<BR>
66<BR>
Mātāpitusu mittesu guṇavantesu dūsakā<BR>
Narā asaccavādā te kāḷasūttamhi jāyare.<BR>
67<BR>
Kāḷasuttaṃ pasāretvā tacchanti dārukaṃ viya<BR>
Kakacehica te tattha chindanti yamarakkhasā.<BR>
---------------------------------------------------------<BR>
[A] vassasata sahassassa-potthakesu<BR>
Vassa satassa vassasahassassa-suttanipāte<BR>
Vassa satassa vassa satassa-netti: aṭṭhakathāyaṃ <BR>
<BR>
<BR>
[SL Page 014] [\x  14/]     <BR>
<BR>
68<BR>
Yato tato so nirayo kāḷasuttanti sammato<BR>
Ajelaka mahāsādi sasamūsika sūkare.<BR>
69<BR>
Hananti pāṇino caññe saṃghātaṃ yanti te narā<BR>
Nānā nanā[a] mahisādi nānākāyā virūpakā.<BR>
70<BR>
Hatthipālādikā ceva sārathica bhavanti te<BR>
Saṃhatā tattha ghātenti sammā vā haṇanaṃ yato<BR>
71<BR>
Tato saṃghātanāmena sammato nirayo ayaṃ<BR>
Yesaṃ manassa santāpaṃ sattānaṃ ye karonti hi<BR>
72<BR>
Kūṭakā ye ca māyāvī te yanti roruvaṃ narā<BR>
Ghoragginā'va ḍayhantā jalamānā nirantaraṃ<BR>
73<BR>
Ghoraṃ ravaṃ vimuñcanti tasmā so roruvo mato<BR>
Buddhasaṃghaguruddabbaṃ hataṃ yehi pi luñcitaṃ [b]<BR>
74<BR>
Te mahāroruvaṃ yanti ye ca nikkhittahārino<BR>
Ghorattā aggitāpassa ravassā'pi mahantatā<BR>
75<BR>
Mahāroruvapaññattī hotitassā'ti dīpaye<BR>
Dāvādidāhanedāhā pāṇāni adahittha yo<BR>
76<BR>
So jāluddalane jantu tāpane paccate ravaṃ<BR>
Tibbaṃvā pana santāpaṃ gatānaṃ ca nirantaraṃ<BR>
77<BR>
Dukkhaṃ nirantaraṃ tasmiṃ tasmā no tāpano mato<BR>
Kusanākusalā dhammā natthī'ti ye pakāsakā<BR>
78<BR>
Ucchedadiṭṭhiṃ gaṇhantā sattā tappanti te tahiṃ<BR>
Vipallāsagatā niraye patāpane vipaccare<BR>
79<BR>
Patāpīyanti sattā'pi tatthaṭṭhā tikkhaagginā<BR>
Santattā tisayenā'pi tasmāvuttopatāpano<BR>
80<BR>
Adhimattāni pāpāni avisaṅkā caranti ye<BR>
Niraye te mahāghore uppajjanti asaṃsayaṃ<BR>
81<BR>
Mātunaṃ pitunaṃcāpi arahantānañca ghātakā<BR>
Saṃghassabhedakā'ceva lohituppādakā'pica<BR>
82<BR>
Paṃcānantarikā ete bodhisattassaghātakā<BR>
Guṇādhikānaṃ mārentā thūpaṃbodhiṃca bhedakā<BR>
-----------------------------------------------------<BR>
[A] nānānāmā-katthaci.<BR>
[B] dukkhinaṃ-potthakesu. <BR>
<BR>
<BR>
[SL Page 015] [\x  15/]     <BR>
<BR>
83<BR>
Buddhasaṃghānamāyatta vatthūnaṃ hārakā'pi ca<BR>
Mittaddūhī ca sabbe te uppajjanti avīciyaṃ<BR>
84<BR>
Averesu ca mittesu guṇātirekajantusu<BR>
Jāyāsu aparajjhantā musāvādī ca jantuyo<BR>
85<BR>
Suraṃpivantā gāmaṃ vā ghātentā pi'ca ye narā<BR>
Sassatucchedavādā ca dussīlā pi ca ye narā<BR>
86<BR>
Te sabbe pi narā tattha vipaccanti avīciyā<BR>
Tatra uppannasattānaṃ kāyo tigāvuto pi ca<BR>
87<BR>
Ekayojaniko ceva hoti dviyojano pi ca<BR>
Devadattassa kāyo tu satayojanikoccate<BR>
88<BR>
Sīsaṃ ayokapalle tu paviṭṭhaṃ bhamukopari<BR>
Pādā yāvagoppakāpi paviṭṭhā ayabhūmiyaṃ<BR>
89<BR>
Tattāyabhūmiyā saṅku yāvasīsā bhinikkhami<BR>
Puratthimāya bhīttiyā nikkhamma ayasaṅku ca<BR>
90<BR>
Vijjhitvāna uraṃ tassa bhitthiyaṃ pacchime'hani<BR>
Dakkhiṇāya ca bhittiyā nikkhamma ayasaṅku ca <BR>
91<BR>
Vijjhitvā dakkhiṇaṃ passaṃ bhittiyaṃ uttarehani<BR>
Dvepihatthatalāviddhā dakkhiṇuttara bhittisu<BR>
92<BR>
Evaṃ so niccale buddhe parajjhitvāna dummati.<BR>
Niccaloyeva hutvāna paccati niraye bhusaṃ<BR>
93<BR>
Tipucuṇṇaṃva pakkhittaṃ sampuṇṇaṃnāliyaṃ tahiṃ<BR>
Paccamānakasattānaṃ hoti puṇṇaṃ nirantaraṃ<BR>
94<BR>
Evaṃ vipaccamānānaṃ sattānaṃ kammapaccayā<BR>
Gacchantā ṭhitakāvā'pi dhāvantā pica te narā<BR>
95<BR>
Aññamaññaṃ naghaṭṭesuṃ aññamaññaṃ napassisuṃ.<BR>
Mahāsaddaṃ karontānaṃ saddampi nasuṇiṃsu te<BR>
96<BR>
Evaṃ dukkhānubhottānaṃ sattānaṃ kammapaccayā<BR>
Puratthimāya bhittiyā accimanto samuṭṭhito<BR>
97<BR>
Dahanto pāpakammante pacchimāyā bhihaññati,<BR>
Pacchimāya ca bhittiyā accimanto samuṭṭhito <BR>
98 Dahanto pāpakammante puratthāyā bhihaññati, dakkhiṇāya ca bhittiyā accimanto<BR>
samuṭṭhito<BR>
<BR>
<BR>
[SL Page 016] [\x  16/]      <BR>
<BR>
99<BR>
Dahanto pāpakammante uttarāyā bhihaññati<BR>
Uttarāya ca bhittiyā accimanto samuṭṭhito<BR>
100<BR>
Dahanto pāpakammante dakkhiṇāyābhihaññati<BR>
Heṭṭhimāya samuṭṭhāya accimanto bhayānako<BR>
101<BR>
Dahanto pāpakammante uparimāyābhihaññati.<BR>
Uparimāya bhittiyā accimanto samuṭṭhito<BR>
102<BR>
Dahanto pāpakammante heṭṭhimāyā bhihaññati<BR>
Sattā nantaritāyeva dukkhā nantaritāya ca<BR>
103<BR>
Jālānantaritāyā'pi nirayo so avīcito<BR>
Tasmiṃ niraye mahādukkhaṃ devadattonubhoti hi<BR>
104<BR>
Taṃ yeva kāraṇaṃ katvā rājā milindanāmako<BR>
Nāgasenavhayaṃ theraṃ pucchi pañhesu kovido<BR>
105<BR>
Bhagavā bhante kāruṇiko sabbaññūti pavuccati<BR>
Tathā ce devadattamhi kasmā dayā na vijjati <BR>
106<BR>
Yasmā pabbājito eso saṃghabhedaṃ karissati<BR>
Lohituppādakaṃcā'pi devadatto karissati<BR>
107<BR>
Tato avīciniraye mahādukkhānu bhossati<BR>
Iti ñatvā dayāpanno taṃ nāpabbajayī yadi<BR>
108<BR>
Īdisaṃ bahukaṃ dukkhaṃ kasmā so anubhossati<BR>
Tasmā bhante kīdisoti tato thero tamabravī<BR>
109<BR>
Saccameva mahārāja! Sabbaññū so dayāluko<BR>
Apabbajitako eso devadatto bahuṃ pana<BR>
110<BR>
Akusalaṃ caritvāna nirayasmiṃ avīciyaṃ<BR>
Bahuvāraṃ pacitvāna mahādukkhānubhossati<BR>
111<BR>
Mayā pabbājito cāpi saṃghabhedaṃ karissati<BR>
Lohituppādakaṃ cāpi karissati asaṃsayaṃ<BR>
112<BR>
Tato rogāturo ante vandanatthaṃ mamantikaṃ<BR>
Mañcenānīyamāno'pi appatvā dvārasantikaṃ<BR>
113<BR>
Jetavanavihārassa samīpe bhumigālane<BR>
Mamaguṇaṃ saritvāna saraṇaṃ so gamissati<BR>
114<BR>
Imehi aṭṭhehi tamagga puggalaṃ devāti devaṃ naradammasārathiṃ<BR>
Samantacakkhuṃ satapuññalakkhaṇaṃ pāṇehi buddhaṃ saraṇaṃ gatosmī'ti <BR>
<BR>
<BR>
[SL Page 017] [\x  17/]     <BR>
<BR>
115<BR>
Imaṃ tu saraṇaṃ gāthaṃ vatvā tassa anantaraṃ<BR>
Paṭhaviṃ pavisitvāna paccissati avīciyaṃ<BR>
116<BR>
Paccitvā avasānamhi tasmā dukkhā pamuccaye<BR>
Tassa kammassa tejena addhānenāgate pana<BR>
117<BR>
Paccekabuddhabhāvaṃ so aṭṭhissarotināmakaṃ<BR>
Labhitvā sabbadukkhamhā muccissatīti addasa<BR>
118<BR>
Disvānetaṃ sakalampidukkhā muttassa kāraṇaṃ<BR>
Pabbajjāpesi sambuddho devadattaṃ dayāluko'ti. <BR>
119<BR>
Evaṃ vissajjite pañhe rājā āha punā'paraṃ<BR>
Tenahi bhante upamaṃ karohi sādhukaṃ mama<BR>
120<BR>
Tato thero'pi upamaṃ samāharati taṃkhaṇe<BR>
Yathā pana mahārāja puriso rogapīḷito<BR>
121<BR>
Bhojanaṃca assapāyaṃ bhuñjitumpana icchati<BR>
Jirāpetuṃ nasakkoti rogo'pi adhiko ahu<BR>
122<BR>
Taṃ purisantu kāruññā vejjā ca ñātakādayo<BR>
Bhojanañca asappāyaṃ adāpetvāna rakkhisuṃ<BR>
123<BR>
Tadā so puriso te saṃyācate ca punappunaṃ<BR>
Tathā'pi te adāpetvā yāvadosakkhayā pana<BR>
124<BR>
Tato dese khayaṃ patte bhojanaṃ tassa dāpayuṃ<BR>
Tato so bhojanaṃ bhutvā sukhī bhavati sabbadā<BR>
125<BR>
Tasmāhi te mahārāja vejjā ca ñātakādayo<BR>
Hitakāmā'ti vā sabbe noca hitāvahā'ti vā<BR>
126<BR>
Vattabbāti ca vutte so rājā theraṃ idabravi<BR>
Hitakāmāva sabbe te neva ahitakāmakā<BR>
127<BR>
Evameva mahārāja sabbaññū so dayāluko<BR>
Karuṇāyeva taṃ buddho pabbājesīti jāniyaṃ<BR>
128<BR>
Tadā ca rājāmilindo bhante kallosi tabravī<BR>
Sukhaṃ ayo'ti saṃkhātaṃ yamhi so noca labbhati<BR>
129<BR>
Niggatāyo'ti nirayo itivuttotadaññūhi<BR>
Katapāpo hi yaṃ dukkhaṃ satajālanirantaraṃ<BR>
130<BR>
Jalamānaṅgapaccaṅgo anubhoti avīciyaṃ<BR>
Vissaraṃ vīravanto ca vidhāvanto itocito <BR>
<BR>
<BR>
[SL Page 018] [\x  18/]      <BR>
131<BR>
Tassekadesamattampi ko samattho vibhāvituṃ<BR>
Yassāyomayamonaddhaṃ kapālaṃ bahalaṃ pica<BR>
132<BR>
Anto aggijjalādittaṃ anantaṃ aṇṇavodakaṃ<BR>
Catuddisāto pekkhantaṃ khaṇenayadisussati<BR>
133<BR>
Tassanto vattamānassa sukhumālassudīrato<BR>
Vilīyamānagattassa āturassa vihaññato.<BR>
134<BR>
Kilantassa patantassa mucchantassa muhuṃ muhuṃ<BR>
Āsābhaṅgāhi tunnassa āyāsenāpi tappato.<BR>
135<BR>
Vilapantassa karuṇaṃ anāthassa vicintato<BR>
Asayhamatulaṃ tibbaṃ kodukkhaṃ vaṇṇayissati.<BR>
136<BR>
Simbaliṃāyasatthulaṃ solasaṅgula kaṇṭakaṃ<BR>
Jālamālāparikkhittaṃ uddhaṃyojana muggataṃ.<BR>
137<BR>
Caṇḍehi yamadūtehi unnayanto punappunaṃ<BR>
Viddhopatodayaṭṭhīhi sattiyādīhi vā hato. <BR>
138<BR>
Viphālitaṅgapaccaṅgo vicaranto pi vissaraṃ <BR>
Bhīto rudammukho dīno āruhanto punappunaṃ.<BR>
139<BR>
Ubbattetvāna tu mukhaṃ udikkhanto ca rakkhase<BR>
Bhayena ca nimīlento aṃgamaṅgopagūhayaṃ.<BR>
140<BR>
Aladdhālīyanaṭṭhānaṃ vedhamāno vicetano<BR>
Anubhoti bhusaṃ dukkhaṃ tassa kā upamā siyā.<BR>
141<BR>
Ekantadukkhā nirayā yato evaṃ sudāruṇā<BR>
Anakkhāṇena vattabba mititasmā jinobravi.<BR>
142<BR>
Yathāca antaraṃ dūraṃ aggino candanassaca<BR>
Tatheva antaraṃdūraṃ nirayaggi idhagginaṃ.<BR>
143<BR>
Tisattisata viddhassa yaṃ dukkhamavicintiyaṃ<BR>
Taṃ nerayikadukkhassa himavā sāsapantaraṃ.<BR>
144<BR>
Taṃhinerayikaṃ dukkhaṃ phusitvā veditabbakaṃ<BR>
Vadanto pivanissesaṃ kathaṃ taṃ dīpayissati.<BR>
145<BR>
Etthaaggiti vutte ca kinnupādo dahissati<BR>
Asaddahanto akkanto dukkhaṃ pappoti dāruṇaṃ.<BR>
146<BR>
Tasmāisīnaṃ vacanaṃ saddahanto vicakkhaṇo<BR>
Pāpakammaṃ vivajjetvā nataṃ pappoti ālayaṃ.<BR>
<BR>
[SL Page 019] [\x  19/]     <BR>
<BR>
147<BR>
Kaṇṭakenavivaddhassa ghatabinduvilīyanaṃ<BR>
Yāvatāaggitāpopi patikāropi dukkaṭo.<BR>
148<BR>
Nekavassasahassesu nirayetikhinagginā<BR>
Ekajālikatānaṃ ko dukkhassakkhamanaṃvade.<BR>
149<BR>
Ekaggikkhandhabhūtā'pi kammena parirundhitā<BR>
Niraye yadi jīvanti aho kammaṃ sudāruṇaṃ.<BR>
150<BR>
Atimandasukhassatthaṃ yaṃ muhuttena kibbisaṃ<BR>
Kataṃ tassātulaṃ kālaṃ phalaṃ yadipi īdisaṃ.<BR>
151<BR>
Kohi mānusadukkhena mahantenā'pi addito<BR>
Muhuttampi anummatto kare pāpādaraṃ naro.<BR>
152<BR>
Aho mohānubhāvoyaṃ yenāyaṃ parimohito<BR>
Evaṃ dukkhāvahaṃ kammaṃ karotica sukhatthiko.<BR>
153<BR>
Bhāyitabbaṃ hi pāpāto evaṃ dukkhaphalaṃ yato<BR>
Kusale ādaro niccaṃ kattabbo dukkhabhīrunā'ti<BR>
154<BR>
Iti ca amitadukkhā dukkhite sabbasatte<BR>
Akusalabalabhūte bhūtato saṃviditvā<BR>
Vividhakusalamaggaṃ maggayantā susanto<BR>
Paramaamatamaggaṃ maggayantā bhavantu<BR>
<BR>
Itisujanappasādasaṃvegatthāya kate lokappadīpakasāre nirayagati niddeso nāma<BR>
Dutiyo paricchedo.<BR>
--------------<BR>
1<BR>
Athāparaṃ pavakkhāmi petalokassa sambhavaṃ<BR>
Muni vuttānusārena yathāsambhavato kathaṃ<BR>
2<BR>
Asaṃvibhāgasīlā ye yathāsatti yathābalaṃ<BR>
Issālukā maccharino te petesūpajāyare<BR>
3<BR>
Anekānīhi dukkhāni anubhutvāpi sañcitā<BR>
Lobhadiggahitā ante yadipetabhavāvahā<BR>
4<BR>
Atthāatthāti te loko kimatthamabhijappati<BR>
Ādimajjhantabhāvesu ye anatthāvahā ime<BR>
5<BR>
Sakammavāritannāpā āhāratthamatanditā<BR>
Itocitoca payatā iti petāti sammatā <BR>
<BR>
<BR>
[SL Page 020] [\x  20/]     <BR>
 Petagatiniddeso. <BR>
6<BR>
Buppipāsāparissantā kisā thūlasirā tathā<BR>
Dissamānaṭṭhisaṇṭhānā viralantara phāsukā<BR>
7<BR>
Piṭṭhikaṇṭaka mallīna paṭicchātodarattacā<BR>
Apakkasukkhalābūva vallitāpanna aṅgatā [a]<BR>
8<BR>
Tacaṭṭhinahārusesaṅga parininnakkhigaṇḍakā [b] dīghabyākulakekehi andhakārīkatānanā<BR>
[c]<BR>
9<BR>
Parūḷhakacchanakhalomā sukkhakaṇha valittavā<BR>
Virūpateva ekattha piṇḍitā sabbalokikā<BR>
10<BR>
Pacchānutāpadukkhena accantaparisositā<BR>
Paccakkhato alakkhiyā iti diṭṭhehi lakkhiyā<BR>
11<BR>
Anacchāditakopīnā aladdhannalavodakā<BR>
Jighacchāpariḷāhena parissantā sayanti te<BR>
12<BR>
Nekavassasahassesu tesaṃ āsāvivaddhano<BR>
Ehibhuñjapivāhīti saddo sūyati rittako<BR>
13<BR>
Asamatthāpi te sabbe athodana jalāsayā<BR>
Mahādukkhena vuṭṭhanti aññoññamavalambiya<BR>
14<BR>
Uṭṭhānaturitā petā byathantā patamānakā<BR>
Parimocenti ālagge asamatthasabhāvato<BR>
15<BR>
Pavedhamānaṃ abalaṃ pabalotvaṃ palambasi<BR>
Ahonikkāruṇosi tvaṃ itisammāniyojiya<BR>
16<BR>
Uṭṭhahitvā patante te jalacchāyāva cañcale<BR>
Aladdhapubbalābhāsā uṭṭhāpeti punappunaṃ<BR>
17<BR>
Aṭṭhisaṃghāṭamattānaṃ uṭṭhānabyasanaṃ kathaṃ<BR>
Anussaranto dhāreyya jīvitaṃ karuṇāparo<BR>
18<BR>
Ajja amhehi saddoyaṃ yato jāto bhisuyyati<BR>
Udakaṃ udakañceti assasiṃgova abbhuto<BR>
19<BR>
Ito tatoca vattantā paṭicchantāva añjasi<BR>
Apassantā ca dātāraṃ dhāvanti ca diso disaṃ<BR>
20<BR>
Tato muhuttamattena tesaṃ āyāsakārako<BR>
Kaṇṇedaḍḍhasalākāva natthisaddopi vijjati<BR>
----------------------------------------------------------<BR>
[A] vallitāpannaāsatā-potthakesu,<BR>
[B] parininnakkhikaṇṭakā-potthakesu,<BR>
[C] antakārikatānatā, andhakārikatānarā-potthakesu.<BR>
<BR>
<BR>
[SL Page 021] [\x  21/]     <BR>
<BR>
21<BR>
Kinnasossanti te petā natthisaddaṃ sudāruṇaṃ<BR>
Yehi santesu deyyesu khittā natthīti yācakā.<BR>
22<BR>
Tevisādaparissantā sabhāvenāpi dubbalā<BR>
Patanti tālacchinnāva vicchinnāsā visaññino.<BR>
23<BR>
Yaṃjighacchādukhaṃ loke ekāhacchinnabhattato<BR>
Dussahantaṃca petānaṃ ko dukkhaṃ cintayissati. <BR>
24<BR>
Kesañci romakūpehi jālāmālāsamuṭṭhitā<BR>
Dahanti sakalaṃ dehaṃ aggijālā vasāsayaṃ<BR>
25<BR>
Kucchijighacchādāhena bāhirantena agginā<BR>
Cittaṃ pacchānutāpena petānaṃ dayhatesadā.<BR>
26<BR>
Vicchadditaṃnuṭṭhubhitaṃ vijātānaṃ ca yaṃ malaṃ yadaññcāpi asuciṃ lokenātijigucchiyaṃ.<BR>
27<BR>
Tadatthañcāpite petā dhāvantā nekayojanaṃ<BR>
Acchinditvāna aññoññaṃ labhanti nalabhantica<BR>
28<BR>
Chāyāātapataṃ yanti rittatañca mahāsarā<BR>
Uṇhāca honti petānaṃ vātā pakatisīlatā.<BR>
29<BR>
Phussanti aggijālāva sisirācandaraṃsiyo<BR>
Sabbaṃ viparitaṃ hoti yaṃ loke sādhusammataṃ.<BR>
30<BR>
Petaloke bhavaṃ dukkhaṃ anantaṃ sattajīvakā<BR>
Kathannū vaṇṇiyantīca bindumattañca vaṇṇitaṃ. =========================<BR>
Sāmaññadukkhavaṇṇanā niṭṭhitā.<BR>
-------------------<BR>
31<BR>
Evaṃsāmaññatovatvā petadukkhaṃ samāsato<BR>
Athāparaṃ pavakkhāmi petadukkhaṃ savatthukaṃ.<BR>
32<BR>
Itodvānavutīkappe phussotināmanāyako<BR>
Āsikāsītinagare rājātujaya senako.<BR>
33<BR>
Mahārājā pitā tassa mātātu sirimāvhayā<BR>
Mahesī āsi phussassa sambuddhassa sirīmato.<BR>
34<BR>
Tadā ca so mahārājā buddhādiratanattaye<BR>
Uppādayitvā mamattaṃ catuhi paccayehi'pi. <BR>
<BR>
[SL Page 022] [\x  22/]     <BR>
<BR>
35<BR>
Sayameva upaṭṭhāsi sabbakālaṃ sasādaro<BR>
Upaṭṭhāpetu maññesaṃ nadadāti kadācipi.<BR>
36<BR>
Tadāssa rājino puttā tayo rājakumārakā<BR>
Upāyene va temāsaṃ upaṭṭhātuṃ labhiṃsute.<BR>
37<BR>
Tadā tesaṃ janapade niyuttapurisassatu<BR>
Pesayitvāna sandesaṃ sabbakiccaṃ vidhāpayuṃ.<BR>
38<BR>
Tadā so puriso cāpā vihārañca mahārahaṃ<BR>
Sabbe dātabbavatthūni saṃvidhāya visesato.<BR>
39<BR>
Punāpi dūtaṃ pāhesi niṭṭhitaṃ kāriyaṃ iti<BR>
Taṃ sutvāna kumārā te tuṭṭhahaṭṭhā pamoditā. <BR>
40<BR>
Aḍḍhateyyasahassehi posehi parivāritā<BR>
Pabbajitvāna sambuddhaṃ upaṭṭhantā va sādaraṃ.<BR>
41<BR>
Sakaṃ gāmaṃ nayitvāna sabbadānaṃ adāpayuṃ<BR>
Tadā tasmiṃ ca gāmamhi niyutto puriso pica.<BR>
42<BR>
Bhaṇḍāgārika poso ca saddho sabhariyo ahu<BR>
Te janā buddhapamukhaṃ saṃghaṃ sammā upaṭṭhahuṃ.<BR>
43<BR>
Ekacco cāpi purisā dānaṃ sammā pavattayuṃ<BR>
Aññe asaddhā bahukā taṃ dānaṃ nappavattayuṃ.<BR>
44<BR>
Ekacce puttadārānaṃ bhojāpetvā sayampica<BR>
Bhuñjitvāna yathākāmaṃ dānaggampi ca jhāpayuṃ.<BR>
45<BR>
Tato vasse atikkante sambuddhe ca pavārite<BR>
Rājaputtā bhagavato katvā sakkāra muttamaṃ.<BR>
46<BR>
Bhagavantaṃ purakkhatvā gamiṃsu pitu santikaṃ<BR>
Bhagavā tatra nagare sambuddho parinibbuto.<BR>
47<BR>
Rājā ca rājaputtā ca parivārā ca sādhukaṃ<BR>
Janā sabbe'pi dhāvantā saggaṃ te upapajjare.<BR>
48<BR>
Paṭihatā duhadayā cavantā nirayaṃ gatā<BR>
Dvīsu etesu pakkhesu tidivā tidivaṃ tathā<BR>
49<BR>
Nirayato ca nirayaṃ saṃsarantā punappunaṃ<BR>
Kappā dvānavutī tītā bhaddakappe ime pana.<BR>
50<BR>
Petesu yeva uppannā tadā buddho anuttaro<BR>
Kakusandhoti nāmena tuppajjati vināyako. <BR>
<BR>
<BR>
[SL Page 023] [\x  23/]     <BR>
<BR>
51<BR>
Tadā sabbe manussāpi datvā dānaṃ anappakaṃ<BR>
Petānaṃ uddisāpesuṃ te ca petā samāgatā.<BR>
52<BR>
Taṃ dānaṃ anumodantā mucciṃsu petabhāvato<BR>
Taṃ disvā pana te petā sambuddhaṃ taṃ supucchisuṃ. <BR>
53<BR>
Kadā pana mayaṃ bhante imamhā attabhāvato<BR>
Muccissāmāti sambuddho olokento mahādayo.<BR>
54<BR>
Anāgataṃsañāṇena dīghaddhānaṃ vipassiya<BR>
Parinibbāṇato mayhaṃ bhūmiyāyojanuggate [a]<BR>
55<BR>
Konāgamana nāmeko sambuddho dipaduttamo<BR>
Uppajjissati taṃ evaṃ pucchissathāti abravi.<BR>
56<BR>
Tate kantarakappamhi atīte so jino ahu<BR>
Tadā sabbe manussā'pi dānaṃ datvā jinassatu.<BR>
57<BR>
Dānaṃ ñātipetānaṃ uddisāpesu sādarā<BR>
Taṃ petā anumodantā mucciṃsu petabhāvato.<BR>
58<BR>
Te disvā pana te petā pucchiṃsu taṃ jinampi ca<BR>
So konāgamano buddho olokento pureviya.<BR>
59<BR>
Anāgatasmiṃ uppannaṃ kassapaṃ nāma nāyakaṃ<BR>
Pucchathāti pavutte te gatā potā samālayā.<BR>
60<BR>
Tato antarakappamhi atīte kassapo jino<BR>
Loke pāturahū satthā lokasāmi tathāgato. <BR>
61<BR>
Tadā sabbe manussā,pi samāgantvā kutūhalā<BR>
Mahādānaṃ daditvāna petānaṃ uddisāpayuṃ.<BR>
62<BR>
Tato tesaṃ ñātipetā anumodiya sādaraṃ<BR>
Petattabhāvā muccitvā sukhaṃ dibbaṃ labhiṃsute.<BR>
63<BR>
Te disvāna ime petā patihatamatā janā<BR>
Upasaṃkamma sambuddhaṃ idaṃ vacanaṃ mabravuṃ.<BR>
64<BR>
Bhante sabbe ime petā labhiṃsu dibbasampadaṃ<BR>
Kadāmayaṃ labhissāma ācikkha cakkhumā iti. <BR>
65<BR>
Tadā so kassapo buddho passanto sabbadassiko<BR>
Anāgataṃ sañāṇena passitvā imamāhaca.<BR>
66<BR>
Pacchā antarakappamhi atikkante mahādayo<BR>
Gotamo nāma sambuddho bhavissati tadā pana.<BR>
---------------------------------------------<BR>
[A] bhūmiyojana muggate-potthakesu, <BR>
<BR>
<BR>
[SL Page 024] [\x  24/]      <BR>
67<BR>
Ito dvanavuti kappe ñātibhūto mahāyaso<BR>
Bimbisāro nāma rājā bhavissati hi so pana <BR>
68<BR>
Buddhappamukha saṃghassa datvā dānaṃ anappakaṃ<BR>
Tumhākaṃ uddisitvāna udakaṃ pātayissati. <BR>
69<BR>
Tadā sabbe'pi petattā muccitvāna asaṃsayaṃ<BR>
Dibbasukhaṃ labhitvāna tuṭṭhahaṭṭhā bhavissare.<BR>
70<BR>
Evaṃ vutte ca te petā sveyeva pana labhissatha<BR>
Iti vuttaṃva maññitvā tuṭṭhahaṭṭhatarā ahuṃ.<BR>
71<BR>
Atha buddhantare tīte amhākaṃ bhagavā pana<BR>
Loke uppajji te cāpi rājaputtā tayo janā.<BR>
72<BR>
Magadharaṭṭhe mahāsāḷa kulamhi brāhmaṇe vare<BR>
Nibbattitvāna nikkhamma pabbajitvāna bāhire.<BR>
73<BR>
Gayāsīsamhi jaṭilā tayo āhuṃ sujeṭṭhakā<BR>
Jeṭṭhaposo janapade rājā'sī bimbisārako.<BR>
74<BR>
Bhaṇḍāgārikapuriso visākhosi gahapati<BR>
Jāyā'ssa dhammadinnā'si puññakārāca sesakā.<BR>
75<BR>
Tasseva bimbisārassa ahesuṃ parivārakā<BR>
Buddhabhūto'si bhagavā dhammacakkappavattiyaṃ.<BR>
76<BR>
Pañcavaggiye vibodhetvā yasattherādike'pica<BR>
Bodhetvā bhaddavaggiye gantvāna uruvelakaṃ.<BR>
77<BR>
Aḍḍhateyya sahassena isinā parivārito<BR>
Tayo jaṭile bodhetvā tehi yeva purakkhato.<BR>
Agamā rājagahaṃ buddho magadhānaṃ giribbajaṃ.<BR>
78<BR>
Atharājagahaṃ vararājagahaṃ<BR>
Munirājavare nagarūpagate<BR>
Nararājavaro munirājavaraṃ<BR>
Namituṃ upasaṅkami sīghataraṃ.<BR>
79<BR>
Athakho bhagavā sujanaṃ narapaṃ<BR>
Nijasantikamāgata māgadhakaṃ<BR>
Varaseṭṭhadadaṃ nijadhammavaraṃ<BR>
Kathayittha tadā varamokkhadadaṃ.<BR>
80<BR>
Atha rājavaro jinadhammavaraṃ<BR>
Savaṇīyataraṃ varadaṃ suṇiya<BR>
Paṭhamaṃ varamaggaphalaṃ alabhi<BR>
Parivārajanehi saheva tahiṃ.<BR>
 <BR>
[SL Page 025] [\x  25/]     <BR>
<BR>
81<BR>
Tato ca so mahārājā laddhā pīti manuttaraṃ<BR>
Svātanāyaca sambuddhaṃ nimantetvā nivattiya.<BR>
82<BR>
Gantvā sake niketamhi mahādānaṃ vidhāpayi<BR>
Tadā sabbe'pi te petā somanassā idabravuṃ.<BR>
83<BR>
Amhe suve mahārājā mahādānaṃ dadissati<BR>
Amhākaṃ uddisitvā'va udakaṃ pātayissatī.<BR>
84<BR>
Mayaṃ sabbe'pi gantvāna anumodissāma taṃiti<BR>
Vatvā sabbe samāgantvā rañño gehe ṭhitā ahuṃ.<BR>
85<BR>
Atha punadivase so bhikkhusaṅghena saddhiṃ<BR>
Narapati varagehaṃ pāvisī buddhaseṭṭho<BR>
Atha narapati seṭṭho seṭṭhadānaṃ varehi<BR>
Parivisiya jinantaṃ khajjabhojjādikehi.<BR>
86<BR>
Jinavaravaradānaṃ cintayanto narindo<BR>
Naudisi varadānaṃ ñātipetādikānaṃ<BR>
Atha ca parama dukkhā dukkhitā rattibhāge<BR>
Narapati varagehe vissaraṃ te akaṃsu.<BR>
87<BR>
Atha narapati seṭṭho bheravaṃ taṃ dusaddaṃ<BR>
Suṇiya ativa bhīto dukkhito dummano'hu<BR>
Athava sugata buddhaṃ pucchituṃ so pabhāte<BR>
Upagamiya pavattiṃ bhāsitabbaṃ kathesi.<BR>
88<BR>
Tato taṃ bhagavā āha natthi tena upaddavo<BR>
Itā dvānavutikappe tuyhaṃ ñāti bahūjanā <BR>
89<BR>
Petaloke samuppannā ekaṃbuddhantarampana<BR>
Tameva patthayantā te vicariṃsuca sālayā.<BR>
90<BR>
Dānaṃ buddhassa datvāna amhākaṃ uddisissatī<BR>
Iti tesaṃ taṃ dānaṃ na uddissituvaṃ pana.<BR>
91<BR>
Tena te vīcchinnāsā akaṃsu vissaraṃ ravaṃ iti vuttetu te raññā[a] bhante dinne idāni'pi.<BR>
92<BR>
Labhissantīti vutto[b] so labhissantīti abravī<BR>
Tadā ajjatanā yeva rājā buddhaṃ nimattiya.<BR>
93<BR>
Nivattitvā sakaṃ gehaṃ mahādānaṃ vidhāpiya<BR>
Ārocāpesi sambuddhaṃ kālaṃ dānaṃ visārado<BR>
--------------------------------------------------------<BR>
[A] sorājā-potthakesu, [b] vutte-potthakesu. <BR>
<BR>
[SL Page 026] [\x  26/]     <BR>
<BR>
94<BR>
Atha buddhopi gantvāna sasaṃgho lokanāyako<BR>
Mahārahampi paññatte nisīdi varamāsane<BR>
95<BR>
Tadā petā samāgantvā labheyyāma mayaṃ iti<BR>
Tirokuḍḍādi ṭhānesu aṭṭhaṃsu anumodituṃ<BR>
96<BR>
Yadā sabbe'pi te petā pākaṭā honti rājino.<BR>
Tathā yeva adhiṭṭhāsi sabbadassi jino tadā.<BR>
97<BR>
Tasmā sabbe'pi te petā pākaṭā tassa rājino<BR>
Tato rājā somanasso hutvā sammāva ādaro.<BR>
98<BR>
Idaṃ me ñātinaṃ hotu sukhitā hontu ñātayo<BR>
Itivatvāna āsiñci satthuno dakkhiṇodakaṃ.<BR>
99<BR>
Kaṅkhaṇe yeva petānaṃ sītodaka supūritā<BR>
Pañcapaduma sañchannā jāyiṃsu udakālayā.<BR>
100<BR>
Tattha nahātvā pivitvā āsuṃ suvaṇṇavaṇṇakā<BR>
Paṭippassaddhadarathā vūpasannapipāsitā<BR>
101<BR>
Tato ca yāgu bhattaṃ ca datvā khajjādi nappakaṃ<BR>
Uddisi taṅkhaṇa ññeva dibbannapana khajjakā.<BR>
102<BR>
Nibbattiṃsuca te tāni bhutvāna pīnitindriyā<BR>
Ahesuṃ atha vatthāni senāsanāni dāpiya.<BR>
103<BR>
Uddisi taṅkhaṇe yeva dibbañca vatthayānakaṃ<BR>
Ahesuṃ dibbapāsādā sabbā rañño supākaṭā.<BR>
104<BR>
Attamano tato rājā ahosi bhagavā pana<BR>
Raññova anumodatthaṃ imā gāthā abhāsayī.<BR>
105<BR>
Tiro kuḍḍesu tiṭṭhanti sandhi siṃghāṭakesu ca<BR>
Dvārabāhāsu tiṭṭhanti āgantvāna sakaṃ gharaṃ.<BR>
106<BR>
Pahūte annapānamhi khajjabhojje upaṭṭhite<BR>
Natesaṃ koci sarati sattānaṃ kammapaccayā.<BR>
107<BR>
Evaṃ dadanti ñātīnaṃ ye honti anukampakā<BR>
Suciṃ paṇītaṃ kālena kappiyaṃ pāna bhojanaṃ.<BR>
108<BR>
Idaṃ vo ñātīnaṃ hotu sukhitāhontu ñātayo<BR>
Teca tattha samāgantvā ñātipetā samāgatā<BR>
109<BR>
Pahūte annapānamhi sakkaccaṃ anumodare<BR>
Ciraṃ jīvantu noñāti yesaṃhetu labhāmase. <BR>
<BR>
[SL Page 027] [\x  27/]     <BR>
<BR>
110<BR>
Amhākañca katā pūjā dāyakāca anipphalā<BR>
Nahi tattha kasīatthi gorakkhettha navijjati.<BR>
111<BR>
Vanijjātādisī natthi hiraññena khayā khayaṃ<BR>
Ito dinnena yāpenti petā kālakatā tahiṃ.<BR>
112<BR>
Unname udakaṃ vaṭṭhaṃ yathāninnaṃ pavattati<BR>
Ema meva ito dinnaṃ petānaṃ upakappati.<BR>
113<BR>
Yathā vārivahā pūrā paripūrenti sāgaraṃ<BR>
Eva meva ito dinnaṃ petānaṃ upakappati. <BR>
114<BR>
Adāsi me akāsi me ñātimittā sakhācame<BR>
Petānaṃ dakkhiṇaṃ dajjā pubbe kata manussaraṃ.<BR>
115<BR>
Nahiruṇṇaṃ vā sokovā yācaññā paridevanā<BR>
Nataṃ petānamatthāya evaṃ tiṭṭhanti ñātayo<BR>
116<BR>
Ayaṃkho dakkhiṇā dinnā saṃghamhi suppatiṭṭhitā<BR>
Dīgharattaṃ hitāyassa ṭhānaso upakappati. 117<BR>
So ñātidhammo ca ayaṃ nidassito<BR>
Petānaṃ pūjā ca katā uḷārā<BR>
Balaṃca bhikkhūnamanuppadinnaṃ <BR>
Tumhehi puññaṃ pasūtaṃ anappakaṃ'ti.<BR>
118<BR>
Desanā pariyosāne caturāsīti sahassakā<BR>
Pāṇā dhammābhisamayā āsuṃ saṃviggamānasā.<BR>
119<BR>
Tathā dutiye divase tatiye'pi catutthake<BR>
Yāvasattamadivasā dhammābhisamayā ahuṃ.<BR>
<BR>
Tirokuḍḍasuttaṃ.<BR>
----------<BR>
120<BR>
Laṅkādīpe vatthugāme mahādevo upāsako<BR>
Saddhopasanno dhammajīvi sassakāle araññako<BR>
121<BR>
Khettassāsannakuṭiyā nipanno hoti rakkhituṃ<BR>
Tatoca aḍḍharattiyā peto aññataropana.<BR>
122<BR>
Annapānāni yācanto roditvāna mahāpathe<BR>
Gacchati tassa taṃ saddaṃ sutvā devo upāsako.<BR>
123<BR>
Uṭṭhahitvāna dūrato paṭipucchittha taṃ pana <BR>
Konu kho āsi tvaṃ samma rattiṃ nimmānuse vane. <BR>
 <BR>
<BR>
[SL Page 028] [\x  28/]     <BR>
<BR>
124<BR>
Annapānaṃhi yācanto vilapantoca gacchasi.<BR>
Evaṃ vutte ca so poto idaṃ vacana mabravi.<BR>
125<BR>
Ahaṃ hi samma petosmi maccheravasamāgato.<BR>
Pāpakammaṃ karitvāna petalokaṃ upāgato.<BR>
126<BR>
Aññātako anāthohaṃ natthi me koci dāyako<BR>
Etamaññe panicchanti bhutvā pītvā yathā sukhaṃ.<BR>
127<BR>
Hatthiassarathādīhi yāyanti ca disodisaṃ<BR>
Alaṅkārehi maṇḍetvā sanāthā kāmakāmino.<BR>
128<BR>
Taṃ sutvāna mahādevo taṃ petaṃ etadabravi.<BR>
Kuhiṃlabhiṃsu eteti kissa tvaṃ mata nalabbhasi.<BR>
129<BR>
Itivutte tu so peto mahā devaṃ idabravī<BR>
Bodhipiṭṭhījanapade bahūjanā samāhitā.<BR>
130 <BR>
Annapāpāni datvāna ñātipetāna muddisuṃ<BR>
Te ñātipetā āgantvā anumodiṃsu sādarā.<BR>
131<BR>
Tena te vijahitvāna petabhāvaṃ jigucchiyaṃ<BR>
Atīvaparamaṃ sobhaṃ dibbarūpaṃ labhiṃsu te <BR>
132<BR>
Te disvā paridevāmi vilapāmi mahāpathe<BR>
Gacchamānova socanto yācamāno punappunaṃ.<BR>
133<BR>
Itivutte mahādevo taṃ petaṃ idamabravi<BR>
Jahitvāna manussattaṃ petalokaṃ gatā ca ye.<BR>
134<BR>
Tesaṃ uddissa dentā te ñātakāvā aññātakā<BR>
Itivuttetu so poto mahādevaṃ idabravi.<BR>
135<BR>
Aññātakā ñātakā vā tesaṃ uddissa denti ye<BR>
Yadipetā numodanti taṃ tesaṃ upakappati. <BR>
136<BR>
Itivutte mahādevo taṃ petaṃ idamabravi<BR>
Sādhukaṃ tvaṃ anumoda suvedānaṃ dadāmihaṃ.<BR>
137<BR>
Sīlavantesu taṃ dānaṃ anna pānādikampica<BR>
Tatheva uddisissāmi anumodatuvaṃ pana.<BR>
138<BR>
Itivatvā mahādevo rattiyā accayenatu<BR>
Sajjetvā annapānañca aṭṭha bhikkhu nimantiya<BR>
139<BR>
Te bhikkhu sagharaṃ netvā nisīdā petva āsane<BR>
Pānīyaṃ yāgu bhattaṃca datvā petassa uddisi.<BR>
<BR>
<BR>
[SL Page 029] [\x  29/]     <BR>
<BR>
140<BR>
Taṃ peto anumoditvā devattaṃ alabhī tadā<BR>
So peto dibbarūpena āgantvā avidūrato.<BR>
141<BR>
 hitoyeva mahādevaṃ imaṃ gāthaṃ abhāsatha<BR>
Uṭṭhehi samma kiṃ sesi passa sandiṭṭhikaṃ phalaṃ.<BR>
142<BR>
Sumittaṃ purisaṃ laddhā pattosmi paramaṃ sukhaṃ<BR>
Tato upāsakocāpi saddaṃ sutvāna tassataṃ<BR>
143<BR>
Nikkhamitvāna kuṭiyā taṃ petaṃ etadabravi<BR>
Kissadūre ṭhito samma āgaccha mama santikaṃ.<BR>
144<BR>
Alaṃkataṃ taṃ passāmi kissa lajjasi maṃ tuvaṃ<BR>
Lajjāmi samma naggosmi sāṭakaṃ natthi me pana.<BR>
145<BR>
Sabbāni paripuṇṇāni tasmā tiṭṭhāmi ārakā<BR>
Ekaṃ me sāṭakaṃ atthi gaṇhāhi tvaṃ dadāmite.<BR>
146<BR>
Sāṭakaṃ tvaṃ nivāsetvā āgaccha mama santikaṃ<BR>
Evaṃ vuttetu sopeto mahādevaṃ edabravi.<BR>
147<BR>
Evaṃ dinnā na mehonti sāṭakāni satānipi<BR>
Sīlavantesu yaṃ dinnaṃ taṃ petā paribhuñjare<BR>
148<BR>
Tadāca so mahādevo tassacca yena rattiyā<BR>
Aṭṭhabhikkhū nimantetvā bhojāpetvāna sabbaso.<BR>
149<BR>
Ekekassaca bhikkhuno datvāna yugasāṭakaṃ udakaṃ pātayitvāna tassapetassa uddisi.<BR>
150<BR>
Tato peto rattibhāge obhā setvāna sabbadhī<BR>
Devatta rūpo āgantvā sabbālaṃkāra bhūsito<BR>
Mahādevassa purato ṭhatvāna idamabravi.<BR>
151<BR>
Mātāpitūhi naṃ kātuṃ ñātisālohi tehivā<BR>
Kātuṃ sudukkaraṃ kammaṃ akāsitvaṃ sahāyaka.<BR>
152<BR>
Tenāhampi upakāraṃ karissāmi tavā iti<BR>
Taṃ bāhāya gahetvāna netvāna vaṭamūlakaṃ<BR>
153<BR>
Tisso nīdhi padassesi suvaṇṇādīhi pūritā<BR>
Gahetvāna imaṃ sabbaṃ paribhuñja yathāsukhaṃ.<BR>
154<BR>
Puñña kammaṃ karitvāna mayhaṃ ca dehi pattikaṃ<BR>
Iti vatvā gharaṃ netvā anādiyaṃ parehica. <BR>
<BR>
<BR>
[SL Page 030] [\x  30/]      <BR>
155<BR>
Vatvāna antaradhāyī devaputto mahiddhiko<BR>
Tasmāhi buddhi sampannā atthakāmā hitesino.<BR>
156<BR>
Maccheraṃ vijahitvāna hontu dāne sadā ratā<BR>
Mahādevo viya tepi bhavantu bahukā janā.<BR>
157<BR>
Etā disāni sutvāna ñāti petāna muddisaṃ<BR>
Dānaṃ dhammena dātabbaṃ dhammakāmena viññunāti. <BR>
<BR>
Mahādevavatthu.<BR>
----------<BR>
158<BR>
Laṅkādīpe rohaṇamhi bhikkū tesaṭṭhimattakā<BR>
Vandanatthaṃ mahābodhiṃ gantvāna jambudīpakaṃ.<BR>
159<BR>
Tato kameṇa gacchantā mahāraññaṃ pavesayuṃ<BR>
Tattha maggavimūḷhā te hatthīnaṃ maggamādiya.<BR>
160<BR>
Maggoti maññamānā taṃ paṭipannāca bhikkhavo<BR>
Divasehi ca tīheva gantvāna te mahāvane.<BR>
161<BR>
Mahāpāsāṇa sadisaṃ eka kosappamāṇakaṃ <BR>
Petaṃ nipannakaṃ disvā pāsāṇotica maññasuṃ.<BR>
162<BR>
Ārohitvā tatosabbe nipannā bhikkhavo ahuṃ <BR>
Mahāthero panuṭṭhāyaṃ caṃkaṃ manto vipassiya.<BR>
163<BR>
Saṇṭhānaṃ hatthapādānaṃ disvā peto ayaṃ pana<BR>
Napāsāṇoti ñātvāna bhikkhu pakkosi tāvade.<BR>
164<BR>
Ehāvuso otaratha na pāsāṇo ayaṃ iti<BR>
Iti vuttāca te sabbe otaranti ca sīghaso.<BR>
165<BR>
Sīsaṃ ukkhipi peto'pi mahāthero apucchitaṃ<BR>
Ekakosappamāṇo te kāyo pāsāṇa sannibho.<BR>
166<BR>
 hānaṃ caṅkamaṇaṃ natthi kiṃ kammaṃ pakataṃ tayā<BR>
Peto ahamasmi bhante manusseko pure ahuṃ.<BR>
167<BR>
Kassapa buddhakālamhi saṅgha santaka nāsako<BR>
Ārāma khetta vatthūnī nāsetvā saṅgha santake<BR>
168<BR>
Evarūpāni dukkhāni anubhutvāna sabbaso<BR>
Petabhāvā cavitvāna avīciṃ hi bhavissahanti<BR>
169<BR>
Mahāthero pi tampucchi kiṃtvaṃ sammā bhikaṅkhasi<BR>
Peto pipāsito mayhaṃ mukhe siñcatha pāniyaṃ. <BR>
<BR>
<BR>
[SL Page 031] [\x  31/]     <BR>
<BR>
170<BR>
Saṭṭhimattā'pi te bhikkhū otaritvā nadimpana <BR>
Pattehi pāniyaṃ netvā tassa mukhe asecayuṃ.<BR>
171<BR>
Paṭhamayāmato yāva aruṇuggamanā pana<BR>
Siñcante pica petassa jivhā api na temati.<BR>
172<BR>
Thero taṃ apucchi amho kiñcissādaṃ labhe iti<BR>
Peto yadihi me bhante sahassā pica bhikkhavo.<BR>
173<BR>
Siñcantu sattarattampi jivhaggampi na temaye<BR>
Kuto kaṇṭhaṃ paviseyya kimatthāya sukhaṃ labhe.<BR>
174<BR>
Sace tumhehi siñcitaṃ udakaṃ yadi megalaṃ<BR>
Atikkameyya petattā bhaveyyā haṃ amuttako. <BR>
175<BR>
Edisaṃ kaṭukaṃ kammaṃ saṅghasantakanāsane<BR>
Mahādukkhā vahantanti ñatvā taṃ parivajjaye.<BR>
176<BR>
Mayā saha saṅghadabbaṃ bhuṃñjisu ñātakā api<BR>
Mayā saheva petattaṃ upagacchiṃsu te pica.<BR>
177<BR>
Iti vatvāna so peto bhikkhu pucchittha sādaro<BR>
Tumhe bhante kassa sissā tuyhaṃ ācariyopi ko. <BR>
178<BR>
Itivutte mahāthero taṃ petaṃ idamabravi.<BR>
Sakyarājakule jāto jino gottena gotamo.<BR>
179<BR>
So amhaṃ bhagavā satthā tassa sissagaṇāmayaṃ<BR>
Vandanatthaṃ mahābodhiṃ laṅkādīpā idhāgamunti. <BR>
180<BR>
Aho gotama sambuddho uppanno lokanāyako<BR>
Sattāhā haṃ atikkante bhavissāmī avīciyaṃ.<BR>
181<BR>
Kassapassaca buddhassa gotamassa ca satthuno<BR>
Antaramhi ayaṃ bhūmi vaḍḍhitā sattagāvutaṃ.<BR>
182<BR>
Vassānañca asaṅkheyyā atikkantā bahūpana<BR>
Petaloke bahū dukkhaṃ pāpakaṃ anubhomahaṃ.<BR>
183<BR>
Idānipi avīciyaṃ bhotabbaṃ tassa sesakaṃ<BR>
Samādā lobhajaṃ pāpaṃ evaṃ tu vipulaṃ gataṃ. <BR>
184<BR>
Evaṃ dosāvahaṃ hoti saṅghasantaka nāsanaṃ<BR>
Guṇāvahampi vā tesaṃ ye taṃ rakkhanti sabbadā.<BR>
185<BR>
Tumhe tu gacchathedāni jālā jālenti me tanuṃ <BR>
Maṃ disvā appamādena yuñjatha buddhasāsane. <BR>
<BR>
<BR>
[SL Page 032] [\x  32/]     <BR>
<BR>
186<BR>
Iti vutte tu te bhikkhu tato kiñci apakkamuṃ<BR>
Tadā tassa sarīramhi aggikkhandho samuṭṭhahi<BR>
187<BR>
Te ca bhikkhū rattibhāge gantvā gāvutamattakaṃ<BR>
Saṃviggahadayā hesuṃ sabbe visesa lābhino<BR>
<BR>
Pāsāṇapetavatthu.<BR>
-----------<BR>
188 <BR>
Laṅkādīpe sambahulā bhikkhū saddhā pasannakā<BR>
Vandanatthaṃ mahābodhiṃ jambudīpaṃ gatā ahuṃ<BR>
189<BR>
Tato kamena gantvāna mahāraññaṃ supāvisuṃ<BR>
Tattha te maggasammuḷhā paribbhantā diso disaṃ<BR>
190<BR>
Hatthiyūthagataṃ maggaṃ disvā taṃ paṭipannakā<BR>
Hutvā aññataraṃ petaṃ silāpabbatamuddhanī<BR>
191<BR>
Aḍḍha sarīraṃ nimuggaṃ disvā posoti cintayuṃ<BR>
Yena so puriso peto tena te upasaṅkamuṃ<BR>
192<BR>
Upasaṃkamma taṃ thero maggaṃ pucchitu mabravi<BR>
Sattarattiṃdivaṃ amho maggamūḷhā mayaṃ pana<BR>
193<BR>
Silāmajjhe ṭhitoyeva maggaṃ dassehi bhikkhunaṃ'ti<BR>
Tassa taṃ vacanaṃ sutvā poto taṃ idamabravī<BR>
194<BR>
Sattarattindivaṃ sabbe maggamūḷhā gamittha vo<BR>
Catubuddhantareyeva maggamūḷho ṭhito ahaṃ.<BR>
195<BR>
Evaṃ vutte tu taṃ petaṃ mahāthero idabravī<BR>
Evaṃ sudīghamaddhānaṃ kissatvaṃ maggamohito.<BR>
196<BR>
Kovā panattha sammatvaṃ kiṃvā kammaṃ kataṃ purā<BR>
Iti therena puṭṭhotu peto theraṃ idabravī<BR>
197<BR>
Kakusandhajino loke uppajji lokanāyako<BR>
Manussohaṃ tadā āsiṃ pāpakammaratonaro.<BR>
198<BR>
Pāpakammaṃ karitvāna petalokagato ahuṃ <BR>
Catuyojanaāyāme selapabbata muddhani<BR>
199<BR>
Pāpakammena jātohaṃ catubuddhantaraṃ gataṃ<BR>
Kammakkhayaṃ napassāmi kadā kammakkhayo mama. <BR>
200<BR>
Iti vuttetu mahāthero taṃ petaṃ idamabravī<BR>
Kena samma vijānāsi buddhabhūtassa kāraṇaṃ.<BR>
201<BR>
Iti vuttetu so peto taṃ theraṃ idamabravi<BR>
Gabbhokkante vijāteva bujjhante dhamma desane. <BR>
<BR>
[SL Page 033] [\x  33/]     <BR>
<BR>
202<BR>
Āyussanteva nibbāṇe bahukā honti vimhayā<BR>
Itivuttetu taṃ thero ke te sammaṃsuvimbhayā.<BR>
203<BR>
Iti vuttetu so peto taṃ theraṃ etadabravi<BR>
Ākāse sela sikhare silāyaṃ dharaṇītale.<BR>
204<BR>
Jaleva padumā honti disvā jānāmahaṃ tadā<BR>
Tassa taṃ vacanaṃ sutvā mahāthero idabravi.<BR>
205<BR>
Evaṃ accantakaṭukaṃ mahādukkhaṃ anappakaṃ<BR>
Bahuvassāni labbhosi kissa kammassidaṃ phalaṃ.<BR>
206<BR>
Therassa vacanaṃ sutvā peto taṃ etadabravī<BR>
Bhante atītakālamhi kakusandho vināyako.<BR>
207<BR>
Loke uppajjisambuddho tadāhaṃ kassako bhaviṃ<BR>
Saṃghakhettasamīpamhi mama khettaṃ ṭhitaṃ ahu<BR>
208<BR>
Khetta dvayamariyāde ussitaṃ sela thambhakaṃ<BR>
Uddharitvāna saṃghassa khette nikhanitaṃ mayā.<BR>
209<BR>
Saṃgha khette parajjhitvā jātohaṃ selamuddhanī<BR>
Jātaṭṭhānā naiñjāmi [a] passa kammassidaṃ phalaṃ.<BR>
210<BR>
Itivatvāna so peto bhikkhu pucchittha sādaraṃ<BR>
Tumhe sabbepi bhaddantā kassa sissagaṇā iti. <BR>
211<BR>
Taṃsutvāna mahāthero taṃ petaṃ etadabravi<BR>
Pūretvā pāramī sabbā patto sambodhi muttamaṃ.<BR>
212<BR>
Gottena gotamo buddho tassa sissagaṇāmayaṃ<BR>
Iti vuttetu so peto idaṃ vacana mabravi.<BR>
213<BR>
Saccaṃ gotama sambuddho uppanno loka nāyako<BR>
Ahaṃ sattāhatikkante bhavissāmi avīciyaṃ.<BR>
214<BR>
Tattha asayha matūlaṃ mahā dukkhānu bhossahaṃ<BR>
Jinassa kakusandhassa gotamassa ca satthuno.<BR>
215<BR>
Etthantare'yaṃ vasudhā vaḍḍhitā catuyojanaṃ<BR>
Ekagāvuta ūṇaṃca vassānaṃ gaṇanā bahu<BR>
Asaṃkheyyā atikkantā kadā muccāmi dukkhato.<BR>
---------------------------------------------<BR>
[A] icchāmi=potthakesu. <BR>
<BR>
[SL Page 034] [\x  34/]     <BR>
<BR>
216<BR>
Evaṃ dosāvahaṃ hoti saṃghasantaka nāsanaṃ <BR>
Guṇāvahampi taṃ tesaṃ yetaṃ rakkhanti sabbadā<BR>
217<BR>
Evaṃ ananta dukkhāni jāyanti kammapaccayā<BR>
Iti ñatvāna pāpāni sammāva parivajjaye.<BR>
<BR>
Pāsāṇa thambha petavatthu.<BR>
---------------<BR>
218<BR>
Tamba paṇṇiyadīpamhi bahukā bhikkhavo pana<BR>
Vanda natthaṃ mahābodhiṃ gacchiṃsu jambudīpakaṃ.<BR>
219<BR>
Gacchantā anupubbena bahukā rājadhāniyo<BR>
Atikkamitvā te bhikkhū mahāaṭavimāgatā.<BR>
220<BR>
Araññe satta divasaṃ cariṃsu maggamūḷhakā<BR>
Te tattha hatthi yūthānaṃ maggaṃ disvāna taṃ pana.<BR>
221<BR>
Maggo ayanti saññāya āsu taṃ paṭi pannakā<BR>
Tato aññataraṃ petaṃ naṅgalamhi ayomaye.<BR>
222<BR>
Mahante balivadde ca yojitvāna mahākasiṃ<BR>
Kasantaṃ petakaṃ disvā manussotica saññiya.<BR>
223<BR>
Avidūre ṭhito thero taṃ maggaṃ paripucchati<BR>
Satta rattiṃ divaṃ amhe magga mūḷhā bhavāmase.<BR>
224<BR>
Maggaṃ desehi bhikkhūnaṃ yadi jānāsi kassaka<BR>
Itivuttetu so peto taṃ theraṃ etadabravi.<BR>
225<BR>
Sattarattiṃ divaṃ sabbe maggamūḷhā bhavitthavo<BR>
Ahaṃ ekantara kappo maggamūḷho bhavāmiti<BR>
226<BR>
Tassa taṃ vacanaṃ sutvā taṃ thero etadabravi<BR>
Evaṃsu dīghamaddhānaṃ kena tvaṃ maggamuyhito.<BR>
227<BR>
Kovā panettha tvaṃ samma kiṃvā kammaṃ kataṃ pure<BR>
Iti vuttetu so poto taṃ theraṃ etadabravi<BR>
228<BR>
Kāle kassapa buddhassa manusso kassako ahaṃ<BR>
Mukhena pāpakaṃ katvā kasi petatta māgato,<BR>
229<BR>
Napivāmi na bhuñjāmi āsanaṃ sayanaṃ kuto<BR>
Nicca rattiṃ divaṃ sohaṃ kasanto yeva sañcariṃ.<BR>
230<BR>
Evaṃ mayhaṃ kasantassa kāyo jalati rattiyaṃ<BR>
Yuganaṅgalagoṇā ca jalanti phālapācanaṃ <BR>
<BR>
<BR>
[SL Page 035] [\x  35/]     <BR>
<BR>
231<BR>
Dayhamānassa kāyassa petalokāgatassame<BR>
Ayaṃ ca mahatī bhūmi vaḍḍhitā satta gāvutaṃ.<BR>
232<BR>
Evaṃ bahūni vassāni dukkhā kāyika mānasaṃ<BR>
Abhibhūto va dayhāmi passa kammassidaṃ phalaṃ.<BR>
233<BR>
Tassa taṃ vacanaṃ sutvā thero taṃ etadabravi<BR>
Kīdisaṃ kaṭukaṃ kammaṃ kiṃ mukhena kataṃ tayā.<BR>
234<BR>
Taṃ sabbaṃ sotu micchāmi kathehi pucchito mama<BR>
Therassa vacanaṃ sutvā peto taṃ etadabravi.<BR>
235<BR>
Sādhu sabbe samāgantvā suṇātha mama bhāsato<BR>
Taṃ kammaṃ byākarissāmi yaṃ kammaṃ pakataṃ mayā<BR>
236<BR>
Addhānamhi atītamhi nagare kāsīnāmake<BR>
Kikīnāma mahārājā rajjā kāresi bhūpati<BR>
237<BR>
Tassa rañño taṃ nagaraṃ nissāya kassapo jino<BR>
Vassaṃ vasitvā cārikaṃ caramāno mahādayo.<BR>
238<BR>
Sattānaṃ anukampāya amhaṃ gāmaṃ upāgami<BR>
Tasmiṃ gāme janā sabbe samāgantvā kutūhalā<BR>
239<BR>
Kassapaṃ taṃ mahāvīraṃ nimantesuṃ sasāvakaṃ<BR>
Ahaṃca tasmiṃ samaye paṃsunaṃgala tālakaṃ.<BR>
240<BR>
Gaṇhitvā tena gacchāmi kasi kammassa kāraṇā<BR>
Mama disvā aññataro atthakāmo hitesiko.<BR>
241<BR>
Mameva anukampāya idaṃ vacana mabravi<BR>
Ayañca kassapo buddho sampanno lokanāyako.<BR>
242<BR>
Taṃ sabbe sādhu pūjenti kiṃ tvaṃ samma na pūjasi<BR>
Iti vutte ahaṃ tassa kodhaṃ katvāna sīghaso.<BR>
243<BR>
Avattabbaṃ kataṃvocaṃ kodhena parimohito<BR>
Yadikassapa sambuddho mayhaṃ khettaṃ kasissati<BR>
244<BR>
Evāhaṃ pūjayissāmi noce pūje kathaṃiti<BR>
Evaṃ vācaṃ udaditvā tato kāla kato ahaṃ.<BR>
245<BR>
Petattabhāvaṃ patvāna vedemi dukkhavedanaṃ<BR>
Mahā dukkhānu bhontaṃmaṃ disvā saṃviggamānasā<BR>
246<BR>
Sabbe paṇḍitā tumhe yuñjatha dukkha muttiyā<BR>
Iti vatvāna sopeto bhikkhu pucchi tato paraṃ<BR>
<BR>
<BR>
[SL Page 036] [\x  36/]      <BR>
247<BR>
Tumhetu kassa sissāti kathetha mama pucchitāti<BR>
Yo so dasabalo satthā vesārajja visārado.<BR>
248<BR>
Gottena gotamo buddho tassa sissagaṇā mayaṃ<BR>
Iti vuttetu sopeto taṃ theraṃ etadabravī.<BR>
249<BR>
Saccaṃ gotama sambuddho uppanno lokanāyako<BR>
Sattā hehaṃ atikkante bhavissāmi avīciyaṃ.<BR>
250<BR>
Kassapassaca buddhassa gotamassaca satthuno<BR>
Etthantare yaṃ vasudhā uggatā satta gāvutā.<BR>
251<BR>
Vassānamhi asaṃkheyyā atikkantā bahūpica<BR>
Pattassa petalokamme kammapāko nakhīyati<BR>
252<BR>
Avīciṃhi ito gantvā bhottabbaṃ tassa sesakaṃ<BR>
Mohādi pāpakaṃ kammaṃ evantu vipulaṃ gataṃ. <BR>
253<BR>
Evaṃ dosāvahaṃ hoti aparaddhaṃ guṇādhike<BR>
Sukhāvahaṃpi taṃ hoti tesu cittappasādanaṃ<BR>
254<BR>
Ettakavācādosena dukkhaṃpattaṃ anūnakaṃ<BR>
Viramantuca sabbepi vācādosā asaccatoti.<BR>
<BR>
Kasi petavatthu.<BR>
--------<BR>
255<BR>
Tamba paṇṇiya dīpamhicetiya pabbate kira<BR>
Vasataññataro bhikkhu sambahulehi bhikkhuhi<BR>
256<BR>
Saddhiṃ gantvāna so gāmaṃ āgantvā pitunā saha<BR>
Cetiyagiri vihāramhi ārāmikassa hatthato.<BR>
257<BR>
Attano pitu atthāya aḍḍhanālika taṇḍulaṃ<BR>
Sve dassāmīti cintetvā saṃghasantakamādiya. <BR>
258<BR>
So tassā yeva rattiyā taṃ adatvā matoahu<BR>
Tato gāmadvayassāpi cetiya pabbatassaca <BR>
259<BR>
Antare petako hutvā mahādukkhānubhosica<BR>
Tadāhi piṇḍacāriko bhikkhu taṃ maggamādiya. <BR>
260<BR>
Gacchanto pacchime yāme jalamānaṃ tamaddasa<BR>
Disvāna taṃ paṭipucchi bhikkhu so karuṇāparo.<BR>
261<BR>
Dīghakāyo suduggandho iggikkhandhova dissati<BR>
Aṭṭhicammāvanaddhova konutvaṃ idha tiṭṭhasīti. <BR>
<BR>
<BR>
[SL Page 037] [\x  37/]     <BR>
<BR>
262<BR>
Peto hamasmiṃ bhaddante dukkhito buppipāsito.<BR>
Appakaṃ pāpakaṃ katvā petalokaṃ idhā gato. <BR>
263<BR>
Tassa taṃ vacanaṃ sutvā thero taṃ etadabravi<BR>
Kinnu kāyena vācāya manasā dukkaṭaṃ kataṃ<BR>
264<BR>
Kissa kammavipākena petalokaṃ idhāgato<BR>
Iti vutte tu taṃ thero peto so etadabravī.<BR>
265<BR>
Bhikkhu ahaṃ pure hutvā vasiṃ cetiyapabbate.<BR>
Pituno bhojanatthāya taṇḍulaṃ pariyesayaṃ<BR>
266<BR>
Nāladdhaṃ pariyesitvā tato rāmikahatthato<BR>
Saṃghasantaka sambhutaṃ aḍḍhanālika taṇḍulaṃ.<BR>
267<BR>
Svenāliṃ paripūretvā dassāmīti pagaṇhiya<BR>
Adatvā rattibhāgamhi kālaṃ katvā idhā gato'ti.<BR>
268<BR>
Tassa taṃ vacanaṃ sutvā thero taṃ etadabravī<BR>
Etaṃ bhikkhuṃ pajānāmi sīlavā so bahussuto. <BR>
269<BR>
Ediso silasampanno kena gaccheyya duggatiṃ<BR>
Therassa vacanaṃ sutvā peto theraṃ idabravī <BR>
270<BR>
Evaṃ so sīlasampanno sutavā sāsane rato.<BR>
Saṃghasantakaharaṇaṃ accāsanne cipaccati. <BR>
271<BR>
Yaṃ kiñcisaṃghikaṃ bhaṇḍaṃ appanti nābhimaññatha<BR>
Vipākakāle taṃ kammaṃ vipulena vipaccati.<BR>
272<BR>
Iti vutte mahātero taṃ petaṃ etadabravī<BR>
Kiṃ nāma kusalaṃ katvā tuyhaṃ dukkho itosiyāti. <BR>
273<BR>
Therassa vacanaṃ sutvā peto taṃ etadabravi<BR>
Girito yāva taṃ gāmaṃ gāvuta ttayamantare.<BR>
274<BR>
Sakaṭaṃ sampayojetvā ṭhapetvāna nirantaraṃ<BR>
Taṇḍulaṃ paripūretvā yadisaṃghassa dassatha.<BR>
275<BR>
Evāhaṃ parimuccāmi imāya petayoniyā<BR>
Evaṃ vepullataṃ pattaṃ aḍḍhanālika taṇḍulaṃ.<BR>
276<BR>
Yadipana nalabhāpetha mayhaṃ mutti sudullabhāti <BR>
Tato thero pabhātamhi atikkantāya rattiyā.<BR>
277<BR>
Anurādhapuraṃ gantvā saddhātissassa rājino<BR>
Puratoṭṭhāsi pattena sa rājāpatta maggahī <BR>
<BR>
<BR>
[SL Page 038] [\x  38/]     <BR>
<BR>
278<BR>
Gahetvā cāpi taṃ theraṃ pucchi āgata kāraṇaṃ <BR>
Tatothero taṃ pavattiṃ vitthārena pavedayī<BR>
279<BR>
Tassa taṃ vacanaṃ sutvā saddhātisso mahipati<BR>
Tigāvutantare ṭhāne sakaṭe paṭipāṭiyā.<BR>
280<BR>
Taṇḍule heva pūretvā uddisitvāna petakaṃ<BR>
Tassa petassa bhotūtī siñcitvā dakkhiṇodakaṃ.<BR>
281<BR>
Bhikkhu saṃghassa dāpesi puññakāmo narādhipo<BR>
Petopi anumoditvā petattā muttako ahu<BR>
282<BR>
Tato ca rattibhāge āgantvā therasantikaṃ<BR>
Therassa vandanaṃ katvā obhāsento ṭhito ahū<BR>
283<BR>
Taṃ disvāna tato thero pucchati karuṇākaro<BR>
Paramamakuṭa dhāro sabbālaṃkāra bhusito<BR>
284<BR>
Sugandha gandhavilitto ko nu tvaṃ idha māgato<BR>
Therassa vacanaṃ sutvā devo taṃ etadabravi<BR>
285<BR>
Bhante ahaṃ pure āsīṃ peto dukkhena pīḷito<BR>
Mahādukkhānubhontaṃ maṃ disvāna karuṇākaro.<BR>
286<BR>
Mahārañño nivedetvā mahantaṃ dāna muttamaṃ<BR>
Dāpayitvāna saṃghassa uddisāpesi maṃpana<BR>
287<BR>
Mahārājā mahādānaṃ datvā maṃ uddisī tadā<BR>
Anumoditvāna taṃ dānaṃ mutto petatta bhāvato<BR>
Alabhiṃ devasampattiṃ ananta karuṇākara.<BR>
288<BR>
Yathā ahaṃ sukhappatto modāmi kāma kāmiko<BR>
Tatheva tvaṃ mahāvīra modāhi kāmakāmiko<BR>
<BR>
Aḍḍhataṇḍula nāli petavatthu.<BR>
------------------<BR>
289<BR>
Tamba paṇṇiya dīpamhi janapadamhī rohaṇe<BR>
Dīghāvuko mahāthūpo ahosi tassa santako.<BR>
290<BR>
Patāko tatta ukkhitto khettekaṅgumhi yassatu<BR>
Apati khettasāmīca āhiṇḍanto vipassiya.<BR>
291<BR>
Gaṇhanto akkharaṃdisvā lobha cittena jijjayi.<BR>
Pārupitvāna taṃ vatthaṃ pakkāmi so sakaṃ gharaṃ<BR>
292<BR>
Kālantarena matvā so petattaṃ samupāgami<BR>
Sahassaguṇa mayopaṭṭaṃ dhārenno jalamānako. <BR>
<BR>
<BR>
[SL Page 039] [\x  39/]     <BR>
<BR>
293<BR>
Sajoti bhutā hiṇḍanto gantvā majjhima yāmake<BR>
Aññatarassa bhikkhuno santike āhu sotthiko.<BR>
294<BR>
Disvā petaṃ ṭhitaṃ thero pucchituṃ etadabravi<BR>
Sabbo kāyo paṭicchanno lopaṭṭāva guṇṭhito.<BR>
295<BR>
Aggijālāhi santatto konutvaṃ idha tiṭṭhasīti<BR>
Therassavacanaṃ sutvā peto taṃ etada bravi.<BR>
296<BR>
Peto hamasmi bhaddante ayopaṭṭāva guṇṭhito.<BR>
Sahassa paṭaleneva saṃtattena carāmahaṃ.<BR>
297<BR>
Petassa vacanaṃ sutvā thero taṃ etadabravi<BR>
Kinnu kāyena vācāya manasā dukkaṭaṃ kataṃ <BR>
298<BR>
Kena kamma vipākena ayo paṭṭena dayhasīti<BR>
Therassa vacanaṃ sutvā peto taṃ etadabravi.<BR>
299<BR>
Manussohaṃ tadāhutvā bahūdhana kuṭumbiko<BR>
Bahu khettāni pekkhanto viharanto itogato<BR>
300<BR>
Mahādīghāvu thūpamhā patākā pavanā bhatā<BR>
Aneka gāvutaṃ gantvā mama khette patiṭṭhitā.<BR>
301<BR>
Taṃ disvā pica hatthena gaṇhanto taṃ vipassiya <BR>
Akkharāni pivācetvā lobhena taṃ samaggahiṃ<BR>
302<BR>
Gahetvā taṃ pārupitvā agacchiṃ sagharaṃ yato<BR>
Tato kālaṃ karitvāna petalokā gato ahaṃ <BR>
303<BR>
Sahassapaṭaleneva ayopaṭṭāva guṇṭhito<BR>
Tāni paṭṭāni me kāyaṃ santhatāni dahantica<BR>
304<BR>
Assādaṃ natthi me kiñci dukkhameva nirantaraṃ<BR>
Āsanaṃ sayanaṃ natthi annapānaṃ kuto mama<BR>
305<BR>
Accantaṃ dukkhito santo maraṇaṃ me navijjati<BR>
Tassa taṃ vacanaṃ sutvā thero taṃ etadabravī.<BR>
306<BR>
Kiṃ kammaṃ te karissāmi muñcāmi kena hetunā<BR>
Buddhe dhammeca saṃgheca dhajaṃ dassāmihaṃ tava<BR>
307<BR>
Iti vutte tu so peto taṃ theraṃ etadabravi<BR>
Yadi vatthasahassānaṃ paṭākā ābhatā idha<BR>
308<BR>
Dīghāvuthūpe pūjetha evaṃ muttibhavissati.<BR>
Iti vatvāna so peto tatthevantaradhāyiti.<BR>
<BR>
<BR>
[SL Page 040] [\x  40/]     <BR>
<BR>
309<BR>
Tato thero pabhātāya rattiyā sīghaso pana<BR>
Paṭākā pariyesitvā laddhā paṇṇāsamattakā.<BR>
310<BR>
Dīghāvuthūpe pūjetvā thero petassa uddisi<BR>
Rattibhāge punāgantvā peto theraṃ idabravī.<BR>
311<BR>
Aṭṭhaṅgulappamāṇamme vivaṭaṃ matthakaṃ iti<BR>
Thero punapi maggitvā paṇṇāsā pūjitā tato. <BR>
312<BR>
Tadāpi aṭṭhaggulakaṃ vivaṭaṃ hoti tassatu<BR>
Sahassamhi paripuṇṇe sakalaṃ vivaṭaṃ ahu<BR>
313<BR>
Tato puna divase so sabbālaṅkāra bhūsito<BR>
Āgantvā aḍḍharattiyā vanditvā purato ṭhito. <BR>
314<BR>
Taṃ disvāna ca so thero pucchituṃ etadabravi<BR>
Vaṇṇavā abhirūposi sabbābharaṇa bhūsito.<BR>
315<BR>
Suddhavattho sugandhosi konutvamasi mārisa<BR>
Therassa vacanaṃ sutvā devaputto idabravī<BR>
316<BR>
Bhiṃsarūpo pure āsiṃ ayo paṭṭehihāriko<BR>
Santattehi sahassehi mahādukkhānu bhosahaṃ.<BR>
317<BR>
Evaṃ dukkhānu bhuttaṃ maṃ uddhāresi bhavaṃ pana <BR>
Mayhaṃ mātā pitūnañca ñātakānañca sabbaso<BR>
318<BR>
Kattabbakiccakaṃ yeva katvādāsi sukhaṃ mama<BR>
Tava mettānubhāvena muccitvā peta bhāvato.<BR>
319<BR>
Devattabhāvaṃ laddhāna vandituṃ idha āgato<BR>
Yathā ahampi dukkhamhā muccitvāna sukhe ṭhito<BR>
320<BR>
Tathā tuvaṃ mahāvīra hohi aggasukhe ṭhito'ti<BR>
Evaṃ vatvāna sodetvā puna theraṃ ida bravī<BR>
321<BR>
Bhante buddhe ca dhamme ca saṃghe cāpi anuttare <BR>
Appakampikataṃ pāpaṃ anantadukkha māvahaṃ.<BR>
322<BR>
Tatheva tīsu vatthusu pūjampi katamappakaṃ<BR>
Anantaphaladaṃ hoti sampattittaya sādhakaṃ<BR>
323<BR>
Tasmā tīsupi vatthusu nakattabbaṃ parajjhanaṃ<BR>
Pūjādikaṃva kattabbaṃ sabbasampattikāminā. <BR>
324<BR>
Edaṃ vatvāna so peto theraṃ katvā padakkhiṇaṃ<BR>
Sādarenābhivanditvā tatthevantara dhāyiti<BR>
<BR>
Patākāpetavatthu. <BR>
 <BR>
[SL Page 041] [\x  41/]     <BR>
<BR>
325<BR>
Yakkhapetaṃ paṭicceva rājāmilinda nāmako<BR>
Nāgasenavhayaṃ theraṃ pucchi pañhesu kovido<BR>
326<BR>
Bhante atthi ca petānaṃ yakkhānaṃ maraṇaṃ iti<BR>
Atthīti vutto so rājā kuṇapesaṃ navijjati<BR>
327<BR>
Tesaṃ kuṇapagandho vā navijjatīti abravī<BR>
Vijjatītica vuttetu kathaṃ bhante ti abravī. <BR>
328<BR>
Tato tamabravī thero vijjati kuṇapampi ca<BR>
Migasūkararūpādi paṭaṅgādi pirupakaṃ<BR>
329<BR>
Iti vuttetu so rājā taṃ theraṃ etadabravī<BR>
Kallosi bhante pañhesu na aññe hi ca abravī.<BR>
330<BR>
Petā bahuvidhā honti ahetukādikā pica<BR>
Yebhuyyena ahetūti vuccantīti vijāniyaṃ.<BR>
331<BR>
Piyaṅkarassa mātāca mātāca uttarassa'pi <BR>
Etesaṃ vinipātānaṃ dhammābhisamayo ahu.<BR>
332<BR>
Tāsu piyaṅkara mātā therassa nuruddhassatu<BR>
Sutvā sajjhāyana saddaṃ suṇantī sādarā ahu<BR>
333<BR>
Paccūse chātabhāvena rodantaṃ sakaputtakaṃ<BR>
Saññāpetuñca sā petī idaṃ vacana mabravī<BR>
334<BR>
Māsaddaṃ kari piyaṃkara=pe=pisāca yoniyā.<BR>
335<BR>
Evaṃ puttaṃ saññapetvā suṇantī dhammamuttamaṃ<BR>
Taṃ divasaṃhi sampattā sotāpatti phaluttamaṃ <BR>
336<BR>
Uttarassaca mātāpi satthuno dhammadesanaṃ<BR>
Suṇantī sādarāyeva sotā pattiphale ṭhitā.<BR>
337<BR>
Yecaññe vinipātāpi santi visesalābhino<BR>
Tasmā tesu sahetūpi saṃvijjantīti abravī<BR>
338<BR>
Petā bahuvidhā honti paradattūpajīvino<BR>
Nijjhāmataṇhikā ceva petāca khuppipāsakā<BR>
339<BR>
Paṃsu pisāca kāceva kālakañjāsurāpica<BR>
Etesu pana petesu paradattūpajīvino<BR>
340<BR>
Sattāhabbhantare dānaṃ anumoditvāva muccare <BR>
Nijjhāmataṇhikā petā khuppipāsā tathāpica<BR>
<BR>
<BR>
[SL Page 042] [\x  42/]     <BR>
<BR>
341<BR>
Ete sabbe mahāpetā nekabuddhantare ṭhitā<BR>
Ñātīhi dinnakaṃ dānaṃ anumoditvāva muccare<BR>
342<BR>
Paṃsupisācakā nāma asuciṭṭhāna sambhavā<BR>
Khelasiṃghānikādīni bhuñjantā vicaranti te. <BR>
343<BR>
Ekabhesajjamūlakaṃ gahetvāna karenatu<BR>
Adissamānā gacchanti bhesajjeheva dissare.<BR>
344<BR>
Kālakañjāsurānāma petā honti bhayānakā<BR>
Tesaṃ tigāvuto deho mukhaṃsuci visaṃviya.<BR>
345<BR>
Kakkaṭakkhīva akkhinī bahinikkhamma tiṭṭhare<BR>
Sīsūpari mukhaṃ cāpi akkhīni vāpi dissare.<BR>
346<BR>
Onametvāna sisante bhuñjantica pivantica<BR>
Santattāyomayeheva muggarehica pothiya<BR>
347<BR>
Aññamaññasarīramhi uṭṭhitaṃ pubbalohitaṃ<BR>
Bhuñjantā honti te petā nissirikā bhayānakā.<BR>
348<BR>
Petānaṃ eva uddissa dinnadānaṃ vipucchituṃ<BR>
Milindarājā taṃ theraṃ nāgasenaṃ idabravi.<BR>
349<BR>
Dāyakā pana sabbe hi bhante ñātīna muddisa<BR>
Petānaṃ denti taṃ dānaṃ tesaṃva upakappati?<BR>
350<BR>
Tassa taṃ vacanaṃ sutvā thero taṃ etadabravi.<BR>
 hāneyeva mahārāja noca aṭṭhānake iti. <BR>
351<BR>
Tatoca rājā taṃ theraṃ pucchi pañhesu kovido<BR>
Katamaṃ pana taṃ ṭhānaṃ aṭṭhānaṃ katamaṃ iti. <BR>
352<BR>
Tassataṃ vacanaṃ sutvā thero taṃ etadabravi.<BR>
Niraye upapannāca tiracchāna gatāpica.<BR>
353<BR>
Manussesu ca devesu uppannā honti ye janā<BR>
Te sabbe api aṭṭhānā tesaṃ taṃ nūpakappati. <BR>
354<BR>
Ñātisā lohitā ceva petalokūpapajjare<BR>
Tesaṃ eva ca taṃ dānaṃ ṭhānaso upakappati. 355<BR>
Sabbesampi ca petānaṃ paradattūpajīvino<BR>
Petā ati lahuṭṭhānā santāhenapi labbhare.<BR>
356<BR>
Aññe nijjhāmataṇhikā petā ca khuppipāsino<BR>
Anekantara kappesu atīte svevalabbhare.<BR>
<BR>
<BR>
[SL Page 043] [\x  43/]     <BR>
<BR>
357<BR>
Itivutte tu therena rājā taṃ etadabravī<BR>
Bhante yadi ca te ñāti taṃ ṭhānaṃ nopapajjare.<BR>
358<BR>
Ke vā bhuñjanti taṃdānaṃ vadethā'tica abravi.<BR>
Tato thero mahārāja aññe ñātī hi bhuñjare.<BR>
359<BR>
Te caññe cāpi natthī ce bhante ke taṃca bhuñjare<BR>
Taṃdānaṃhi mahārāja dāyakāyeva bhuñjare.<BR>
360<BR>
Iti vuttetu taṃ rājā bhante katvā sakāraṇaṃ<BR>
Vadethā'tica vutto so tassa āhari kāraṇaṃ<BR>
361<BR>
Mahārāja idhe kacce sālohitā ca ñātakā<BR>
Sajjetvāna surābhattaṃ ñātigehaṃ gatā ahu.<BR>
362<BR>
Te tattha ñātake disvā tesaṃ sabbaṃ adāpayuṃ<BR>
Yadi natthi paraṃ tattha surābhattaṃ kathaṃ kare. <BR>
363<BR>
Chaḍḍenti vāpi te novā itivutte narādhipo<BR>
Kuto chaḍḍenti te bhante teyeva paribhuñjare.<BR>
364<BR>
Evameva mahārāja natthi ce ñātakā tahiṃ<BR>
Dāyakāyeva bhuñjanti tassa dānassa taṃ phalaṃ.<BR>
365<BR>
Evaṃ vuttetu so rājā taṃtheraṃ etadabravi.<BR>
Kallosi bhante pañhesu natthañño tavasādiso.<BR>
366<BR>
Petavatthuppakaraṇe bahukā vatthu sesakā<BR>
Oloketvāna te tasmiṃ gahetabbā va viññunā<BR>
367<BR>
Itica sakala pete tibbadukkhānu bhonte<BR>
Akusala bala bhūte bhūtato saṃviditvā.<BR>
Tividhakusalaṃ kammaṃ sañcayanto anantaṃ.<BR>
Tividhasukha mahantaṃ vāyame seṭṭha magganti.<BR>
<BR>
Iti sujanappasāda saṃvegatthāya kate lokappadīpakasāre petagati niddeso nāma<BR>
<BR>
Tatiyo paricchedo.<BR>
-------------<BR>
1.<BR>
Athāparaṃ pavakkhāmi tiracchānassa sambhavaṃ<BR>
Jinavuttānu sārena yathāsambhavato kathā<BR>
2<BR>
Paṭisandhi vaseneva sabbo ekavidho bhave<BR>
Ahetukāva etesaṃ paṭisandhiti jāniyaṃ <BR>
<BR>
<BR>
[SL Page 044] [\x  44/]     <BR>
<BR>
3<BR>
Diṭṭhā diṭṭha vasenete tiracchānā dvidhāsiyuṃ<BR>
Pakati cakkhunāyeva diṭṭhādiṭṭhā viñāyare <BR>
4<BR>
Dīghamajjhima rassānaṃ vasena tividhaṃ matā<BR>
Anumajjha mahantānaṃ vasenāpi tidhā siyuṃ.<BR>
5<BR>
Aṇḍajāca jalābujā saṃsedajopapātikā<BR>
Iti bhedena sabboyaṃ tiracchāno catubbidho.<BR>
6<BR>
Apadā dipadā ceva catuppada bahuppadā<BR>
Iti bhedena sabboyaṃ tiracchāno catubbidho.<BR>
7<BR>
Apadā ahimacchādi dipadā pakkhi jātikā<BR>
Catuppadāca sīhādi vicchikādi bahuppadā.<BR>
8<BR>
Sabbepime tiracchānā aññamañña vihesakā<BR>
Tenetesamaraññepi sukhaṃ natthi kadācipi.<BR>
9<BR>
Vyagghotu sūkaraṃkhāde sappādimpana sūkaro<BR>
Sappotu maṇḍukaṃ bhakkhe maṇḍuko khudda pānake. <BR>
10<BR>
Yathāpi thalajā evaṃ jalajāpica pānakā<BR>
Mahante khuddakaṃ khāde khuddako atikhuddakaṃ.<BR>
11<BR>
Khādati tena te niccaṃ sasokā dukkhapīḷitā<BR>
Sayanti ceva tiṭṭhanti vīcarantica sabbadā. <BR>
12<BR>
Manussāsannakedese tiracchāne anekadhā<BR>
Tacamaṃsānamaṭṭhīnaṃ dantasiṃgādi kāraṇā. <BR>
13<BR>
Manussā haññare tetu pāpakammānu bhontihi<BR>
Tiracchāne bhavaṃ dukkhaṃ evamāhaṃsu pubbakā.<BR>
14<BR>
"Dunniggame mahādukkhe tibbarāge mahā bhaye<BR>
Vidhammasaññe jāyanti tiracchāne pi pāpake [a]<BR>
15<BR>
Tiriyato eva cintenti gacchantica sayantica <BR>
Tiro gaticchā dhammesu tiracchānā tatomatā.<BR>
16<BR>
Tiracchajāti saṃkhāhi tatatthehipi [b] dukkarā<BR>
Tāsudukkhaṃ mahantaṃko sakalaṃ vaṇṇayissati.<BR>
17<BR>
Pūtimacche vaṇe vāpi tathā candanikāya vā<BR>
Tuthitāsuciduggandhe pheṇile samale pivā <BR>
----------------------------------------------------------<BR>
[A] pāpato, saddhammopāyane. [B] katatthehipi, sa:pāyane. <BR>
<BR>
<BR>
[SL Page 045] [\x  45/]     <BR>
18<BR>
Kecisattā vijāyanti jāyanti vicarantica<BR>
Khādanti kāmaṃ sevanti sayantica miyantica. <BR>
19<BR>
Atho imasmiṃ dehepi sakalāsuci ākare.<BR>
Asīti kulamattāni kimīṇaṃ niyatānahuṃ.<BR>
20 <BR>
Tesaṃ saputtadārānaṃ yato sutigharo ayaṃ<BR>
Pavuddhikalahaṭṭhānaṃ caṃkamo sayanīgharo.<BR>
21<BR>
Khādaniyammalaṭṭhānaṃ rogabhogādi bhūmica<BR>
Dehavicchaḍḍha naṭṭhānaṃ susānaṃca idaṃyato.<BR>
Tato dehe virajjanti narajjanti vipassino. <BR>
22<BR>
Accantā sucijātānaṃ amejjhāhāra bhājinaṃ<BR>
Cintā vicchaḍḍhanakari kimutajāti dassanaṃ<BR>
23<BR>
Jātā khalu tiracchāne thalajā jalajāpivā<BR>
Aññoññama pi bhītāva sayanti vicarantica.<BR>
24<BR>
Vālaloma nakhanahāru maṃsasiṅgaṭṭhi kādinaṃ<BR>
Kāraṇā keci niddosā mārayanti anekadhā.<BR>
25<BR>
Cammuppāṭana dukkhena phandantā gāviādayo<BR>
Yaṃ dukkha madhigacchanti kānu tassopamā siyā.<BR>
26<BR>
Vijjhitvā akkhi yugalaṃ vilambitvā avaṃsirā<BR>
Nīyantā māraṇatthāya dukkhaṃ papponti aṇḍajā.<BR>
27<BR>
Sajivāca jale uṇhe khipitā paccamānakā<BR>
Yaṃ dukkhamadhigacchanti taṃ ko khalu minissati. <BR>
28<BR>
Adiṭṭha pubba thalakā avicchinnodakeratā<BR>
Niddayehi manussehi sajivāva samuddhaṭā.<BR>
29<BR>
Nihitā lūkha paṃsumhi pāsāṇena samutthaṭā<BR>
Samudditāpāturitā khuppipāsā balāhatā. <BR>
30<BR>
Karuṇaṃ parikūjantā samātāpitu bandhavā <BR>
Aladdha parivattantā anantarita vedanā.<BR>
31<BR>
Yaṃdukkhamadhi gacchanti niddosā saṃkha sippikā<BR>
Tesaṃ dukkhaṃ sabhāvampi nāhaṃ sakkomi dipituṃ.<BR>
32<BR>
Vahanti avasā keci daṇḍaṅkusa kasāhatā<BR>
Patodapaṇṇi pāṇīhi bahuso paritajjitā. <BR>
<BR>
[SL Page 046] [\x  46/]     <BR>
 Tiracchānagatiniddeso. <BR>
33<BR>
Baddhā nekehi rajjūhi aladdhacchanda cārino<BR>
Pabalā dubbale sante sakammaparināmitā.<BR>
34<BR>
Yesaṃ sabbaṃ parāyattaṃ chandacāro na vijjati<BR>
Tesaṃ dukkhassa pariyantaṃ tadañño kohi ñassati. <BR>
35<BR>
Keci yuttā rathadhūre naṅgale sakaṭe pivā<BR>
Vahanti vaṇitakkhandhā tajjitā ati bhāriyaṃ. <BR>
36<BR>
Nāhaṃ sakkomi vahituṃ uṇho chāto pi pāsino<BR>
Bhāriyaṃ tica vattumpi tesaṃ satti na vijjati.<BR>
37<BR>
Tesaṃ āro payitvāna avisayhaṃ mahābharaṃ<BR>
Asamatthe ṭhite dīne tāḷayanti punappunaṃ.<BR>
38<BR>
Kaḍḍhanti nāsārajjumpi vālaṃ nibbeṭhayanti ca <BR>
Nibbijjhanti patodehi paṇhī hi paharantica. <BR>
39<BR>
Dahantivāla mūlaṃsa piṭṭhi passodarādisu<BR>
Kaṇṇe chindanti tajjanti vilikkhanti ca sabbaso. 40<BR>
Te bhītā uṭṭhahantā ca patantā asamatthato<BR>
Yaṃ dukkha madhigacchanti konu taṃ dīpayissatī.<BR>
41<BR>
Tiracchānesu lokesu devataṃsā tisammatā <BR>
Rasaggassopadānena mātāca paripositā. <BR>
42<BR>
Manuññā maṃgalā puññā suddhidātica saññitā <BR>
Tāsampi dukkha matulaṃ tattha aññesu kā kathā. <BR>
43<BR>
Pāde khāṇusu bandhitvā katvā aggiṃ samantato <BR>
Tasite puna pāyetvā duppeyyaṃ lavaṇodakaṃ.<BR>
44<BR>
Viritte puna pāyetvā sudukkhaṃ kaṭukodakaṃ.<BR>
Mahādaṇḍehi nekehi ākoṭetvāna niddayaṃ.<BR>
45<BR>
Jīvagāhavi dayhantā yavane gāvi ādayo<BR>
Mahādāha parissantā passantā pāpajaṃ phalaṃ.<BR>
46<BR>
Vissaraṃ viravantāva nissasaṃtāva āyataṃ milātadīna vadanā udikkhantā ito tato.<BR>
47<BR>
Yaṃ dukkhamanu bhontīhi savaṇepi asāhiyaṃ<BR>
Taṃ dukkhaṃ cintayaṃtassa hadayaṃ phalatīvame.<BR>
48<BR>
Yāhi bālattane nāma sabbalokānukampiye<BR>
Anukampā vipannāva sā tiracchāna jātiyaṃ.<BR>
<BR>
<BR>
[SL Page 047] [\x  47/]     <BR>
<BR>
49<BR>
Taṃkathaṃ iti ceviññū vade visada matthato<BR>
Asahantā viyo gantuṃ muhuttaṃpica mātuyā.<BR>
50<BR>
Pillakā atimandattā anāthā sayitā tahiṃ.<BR>
Kathaṃ nadissate ammā tadā pātoca niggatā.<BR>
51<BR>
Kinnu me pillakā atthi iticintā pi natthivā<BR>
Iti cintā parāhutvā kūjantā dīna locanā.<BR>
52<BR>
Udikkhantā gatadisaṃ ussiṅghantā disodisaṃ<BR>
Disvāna mātaraṃ sāyaṃ gocarāto samāgataṃ. <BR>
53<BR>
Pahaṭṭhā paṭidhāvanti pāmojjubbilla bhāvato<BR>
Vissatthe mātupemena vilaṃghante samantato.<BR>
54<BR>
Lālante kaṇṇapucchepi salīlopagate vate<BR>
Chāte yāte thanampātuṃ mātā noti sinehato.<BR>
55<BR>
Taruṇo karuṇakkhīhi cañcalehi udikkhi tā<BR>
Jaḍḍhetvā puttapemañca adiṭṭhāya paruddataṃ.<BR>
56<BR>
Taṃkhaṇeneva aññāva jātā mātāpi puttake<BR>
Viravante cakaruṇaṃ endante yadi khādati.<BR>
57<BR>
Ito paraṃ kiṃvattabbaṃ bhayaṃ tiriya sambhavaṃ<BR>
Yattha gacchati puttānaṃ mātuto pima hābhayaṃ.<BR>
58<BR>
Yatthanatthihi vissambho lajjādhammo satīpivā<BR>
Akattabbanti vātamhā kathaṃniggamanaṃsiyā.<BR>
59<BR>
Ayaṃhi dunniggamano niccubbiggo mahādukho<BR>
Aññoññabhakkho asivo mohajālāva guṇṭhito.<BR>
60<BR>
Sabbānattha samavāyo tiracchāno tisaññito<BR>
Saṃsāre saṃsarantānaṃ sakkilesāna nicchayā.<BR>
61<BR>
Siyāadiṭṭha saccānaṃ itisaṃvigga mānaso<BR>
Saccāhi samayatthāya parakkamati paṇḍitoti"<BR>
<BR>
Sāmaññadukkhavaṇṇanā.<BR>
62<BR>
Evaṃ sāmaññato dukkhaṃ tiracchānesu sambhavaṃ<BR>
Vatvā dāni pavakkhāmi savatthuṃ sukha missakaṃ. <BR>
63<BR>
Apadā ahimacchādi dvīpadā pakkhijātikā<BR>
Catuppadāca sīhādi vicchikādi bahuppadā.<BR>
 <BR>
<BR>
[SL Page 048] [\x  48/]     <BR>
<BR>
64<BR>
Apadesu hināgatto dipadesu supaṇṇako<BR>
Ājāneyyo catuppāde hasthi assoca uttamo.<BR>
65<BR>
Tattha nāgo mahātejo āsivisesu uttamo mahāghoraviso ceva sukhasampatti saṃyuto.<BR>
66<BR>
Tatthāsivi sajātīpi bhedena caturo siyuṃ<BR>
Kaṭṭhamukho satthamukho aggimukho tatoparo.<BR>
67<BR>
Putimukhopi iccete caturo āsivisāpana<BR>
Daṭṭha diṭṭha phuṭṭhavāta visānaṃ pana bhedato.<BR>
68<BR>
Katvā catuguṇo kekaṃ solase te bhavantihi<BR>
Āgataviso na ghoro ghoro nāgata vīsako.<BR>
69<BR>
Āgata visoca ghoroca naghoro nā gatoviso<BR>
Itibhedā catuguṇaṃ katvā te catu saṭṭhikā.<BR>
70<BR>
Aṇḍajāca jalābujā saṃsedajopapātikā<BR>
Iti bhedā catuguṇaṃ katvā te pana sabbathā.<BR>
71<BR>
Chapaṃca dvi sataṃceva bhavantīti vijāniyaṃ<BR>
Jale thale sujātānaṃ vasena dviguṇaṃ kataṃ.<BR>
72<BR>
Dvādasādhikapañcasataṃ bhavantīti vijāniyaṃ<BR>
Te sabbe kāmarūpīca akāmarūpīca bhedato. <BR>
73<BR>
Dviguṇaṃ katvā sahassañca adhikaṃ catu vīsati<BR>
Āsivisā bhavantīti jānitabbaṃ ca viññunā.<BR>
74<BR>
Āsittaṃva visaṃ yassa asitamassa visantivā<BR>
Asiviya visaṃ yassa tato āsiviso mato<BR>
75<BR>
Nāgesu nāgarājāno sukhappattā mahiddhikā<BR>
Sattaratana pākāre pāsāde rata nāmaye.<BR>
76<BR>
Dibbasukhaṃnu bhontāpi saccabodhāya ārakā<BR>
Sabbe ahetukā honti tasmā dukkhā ime ahu.<BR>
77<BR>
Tatoyevaca sabbepi bodhisattā mahāyasā<BR>
Campeyya bhuridattāca saṃkhapālādayo pica. <BR>
78<BR>
Nāgattabhāvā mokkhāya daḷhaṃ katvāna mānasaṃ<BR>
Manussapathamāgantvā kariṃsute uposathaṃ. <BR>
79<BR>
Samuddodaka piṭṭheva bahunāgā vasanti yaṃ<BR>
Saputtadārā vasanti nāgiyo gabbhinī ahuṃ. <BR>
<BR>
<BR>
[SL Page 049] [\x  49/]      <BR>
80<BR>
Tadāhi nāgiyo sabbā samāgantvāna mantayuṃ<BR>
Yadimayaṃ idha yeva vijāyeyyāma puttake.<BR>
81<BR>
Te amhaṃ puttakā sabbe udakā visivegasā<BR>
Kilamissanti vattantā assāsaṃ na labhissare.<BR>
82<BR>
Tato supaṇṇa vātampi sahituṃ nalabhissare<BR>
Tasmā mayā himavantaṃ gamissāmāti cintayuṃ<BR>
83<BR>
Cintetvāna tadā sabbā nimujjitvāna nāgiyo<BR>
Udakeyeva gantvāna mahānadiṃ upāgamuṃ.<BR>
84<BR>
Nadiyā anusārena patvāna himavantakaṃ<BR>
Tasmiṃ soṇṇaguhādīsu nisīditvāna nāgiyo.<BR>
85<BR>
Puttake tā vijāyetvā rakkhayantipi nāgiyo<BR>
Jaṇṇumatte ukadamhi kīḷāpetvāna te pana.<BR>
86<BR>
Niccakālūdakeyeva kīḷā petvāva vaḍḍhite<BR>
Ekabbyāma dibbyāmādi attabhāve ṭhitepana.<BR>
87<BR>
Sattaratana nāvāyo māpayetvā tatoparaṃ.<BR>
Mahāvitānaṃ bandhitvā sattaratana cittakaṃ.<BR>
88<BR>
Sabbe nāgā samāgantvā parivāretvāna sabbaso<BR>
Mahāsamajjakaṃ katvā nayiṃsu sakaṭṭhānakaṃ.<BR>
89<BR>
Tato udaka piṭṭheva vaḍḍantā nāgadārakā<BR>
Byāmasata mattakāpi kāyā tesaṃ bhavantihi. <BR>
90<BR>
Tato aññe apādesu mahantāmaccha jātikā.<BR>
Ānandoca ajjhāroho [a] mahātimi timiṅgalo.<BR>
91<BR>
Timira piṅgalo ceva timindo timievaca.<BR>
Etehesuṃ sattamacchā mahākāyā bhayānakā<BR>
92<BR>
Etesvādi tayomacchā yojanāṇaṃ pamāṇato.<BR>
Paṃca paṃca satā honti tayosatā sahassikā.<BR>
93<BR>
Supaṇṇo pakkhiṇaṃ seṭṭho tassaca parimāṇato<BR>
Diyaḍḍhayojana sataṃ bhavatīti vijāniyaṃ.<BR>
94<BR>
Paññāsayojanotassa hoti dakkhiṇa pakkhako<BR>
Tathevavāma pakkhopi piñjotusaṭṭhi yojano.<BR>
----------------------------------------------<BR>
[A] ajjhohāro-potthakesu.<BR>
<BR>
<BR>
[SL Page 050] [\x  50/]     <BR>
<BR>
95<BR>
Tiṃsayojanikā gīvā sīsantu nava yojanaṃ<BR>
Dvādasayojanā pādā supaṇṇassāti jāniyaṃ.<BR>
96<BR>
Supaṇṇoso pakkhirājā dutiyālinde sineruno<BR>
Atthi simbalī daho so paññāsayo janāyato.<BR>
97<BR>
Parikkhi pitvā taṃ dahaṃ mahantaṃ simbalīvanaṃ<BR>
Atthi tasmiṃ vaneyeva mahāsimbali pādape<BR>
98<BR>
Vasati sabbakālaṃ so rājā supaṇṇa nāmako<BR>
Tasmiṃ supaṇṇa kavātaṃ kātuṃ āraddhakepana.<BR>
99<BR>
Sattaṭṭhayojanasata ṭṭhānaṃ na ppahotihi<BR>
Tato caleke parāya uppatitvā sakālayā<BR>
100<BR>
Samuddapiṭṭhe āsinaṃ nāgarājaṃ vipassiya<BR>
Gaṇhituṃpatate sīghaṃ jalaṃsaṃ khubbhate tadā.<BR>
101<BR>
Tathāsogaruḷogaṇhaṃ pannagaṃ bhakkha mattano<BR>
Samantāyojanasataṃ vikkhobhetī ca sāgaraṃ.<BR>
102<BR>
Paṇṇagaṃ solabhitvāna adhosīsaṃ viheṭṭhasaṃ<BR>
Ādāya so pakkamati yathākāmaṃ dijuttamo.<BR>
103<BR>
Garuḷo sabbapannage gaṇhituṃ sakkuneyyavā<BR>
Novāti ce nasakkoti sabbaso yeva gaṇhituṃ.<BR>
104<BR>
Dhataraṭṭho mahārājā kambalassatarāpica<BR>
Sattantara samuddesu nāgarājā mahiddhikā.<BR>
105<BR>
Bhummaṭṭhā pabbataṭṭhāca vimānesu ṭhitāpica<BR>
Te sabbe nāgarājāno nasakkonti ca gaṇhituṃ<BR>
106<BR>
Dataraṭṭhā dayo ceva kambalassa tarādayo<BR>
Ete senāpatī yuddhe supaṇṇāpi camūpati.<BR>
107<BR>
Tasmāca te aññamaññaṃ passantāpi vivajjayuṃ<BR>
Sattantara samuddesu paṭhavī pabbate suca<BR>
108<BR>
Nāgāhi garuḷe disvā nilīyanti ito tato<BR>
Tasmāva te supaṇṇāpi nevasakkonti gaṇhituṃ.<BR>
109<BR>
Catuppādeda ājāniyo uttamoti pakāsito<BR>
Hatthivevāpi assāpi ājānīyyā catuppadā.<BR>
110<BR>
Kālāvakañca gaṅgeyyaṃ paṇḍaraṃ tamba piṅgalaṃ<BR>
Gandhamaṅgala hemañca uposatha chaddanti medasa.<BR>
<BR>
<BR>
[SL Page 051] [\x  51/]     <BR>
<BR>
111<BR>
Dasannaṃ purisānaṃyaṃ balaṃ kālāca kassataṃ<BR>
Yaṃpurisa satānantu balaṃgaṅgeyya hatthino.<BR>
112<BR>
Iminā cakkamaṃ katvā dasadaseva vaḍḍhitaṃ<BR>
Koṭisata purisānaṃ yaṃ balaṃ taṃ uposathe.<BR>
113<BR>
Koṭisahassa posānaṃ yaṃbalaṃ taṃ chaddantake<BR>
Dasachaddanta nāgānaṃ yaṃbalaṃ taṃ jinassatu. <BR>
114<BR>
Balaṃ purisa gaṇanā koṭisata sahassakaṃ<BR>
Bhavatītica viññyeṃ paṇḍitena nayaññunā.<BR>
115<BR>
Chaddanto so nāgarājā uccatosīti hatthako<BR>
Vīsuttara satāyāmo dantātu tiṃsa hatthakā.<BR>
116<BR>
Paṇṇarasa ratanā vattā chahiraṃsihi sobhitā<BR>
Chaddanto nāma sonāgo chaddanta nāmake dahe.<BR>
117<BR>
Suppatiṭṭhita nigrodho tedasayoja nuggato<BR>
Aṭṭhasahassa pāroha maṇḍito ati rocati.<BR>
118<BR>
Tassa mūlamhi gimhesu nivasati so gajuttamo<BR>
Tassajāyāduve aggā ahesuṃ seta hatthinī.<BR>
119<BR>
Mahāsubhaddanā mekā ekā cūlasubhaddakā<BR>
Vāsesuṃ soṇṇa guhāya dvādasayojanāyatu<BR>
Nisīdi saparivāro sabbakālaṃ gajuttamo.<BR>
120<BR>
Rakkhanti taṃ aṭṭhasahassanāgā<BR>
Īsādantā vāta javāpahārino<BR>
Tiṭṭhanti tehimūlaṃ passantā<BR>
Kuppanti vātassa īritassa.<BR>
121<BR>
Santi aññe mahānāgā hatthi hatthinī yopica<BR>
Kālā nīlā sitā rattā santi lohita kāpica.<BR>
122<BR>
Te sabbe nāgarājassa atthāya bhisamūlakaṃ<BR>
Phalapupphā dikañceva pariyesanti sabbadā.<BR>
123<BR>
Yadāca so nāgarājā kātuṃ udaka kīḷakaṃ<BR>
Otarato dake tassa sarīraṃseta hatthinī.<BR>
124<BR>
Parimajjantānahā petvā dvebhaddāpica nahāpayi<BR>
Udakatopi otiṇṇaṃ nāgarājaṃ chaddantakaṃ.<BR>
125<BR>
Alaṃkariṃsu pupphehi uppalādīhi sabbaso<BR>
Tāpisabbe na hāyitvā otiṇṇā parivārayuṃ.<BR>
<BR>
<BR>
[SL Page 052] [\x  52/]     <BR>
<BR>
126<BR>
Tatoca so nāgarājā saparivāro vijambhayaṃ<BR>
Nigrodhamūla māgantvā aṭṭhāsi nijaālaye.<BR>
127<BR>
Tatovadanti vattabbaṃ sakalantaṃ asesato<BR>
Chaddanta jātakeyeva gahetabbaṃ vibhāvinā<BR>
128<BR>
Valāhakula sañjāto assarājā valāhako<BR>
Sabbeseto muñjakeso kākasīso mahiddhiko.<BR>
129<BR>
Surattamukha pādoca bhītānaṃ khema kārako<BR>
Vātavegā kāsago seṭṭho ajāneyyo mahabbalo.<BR>
130<BR>
Cakkavāla parikkhitta pākāre paridhāviya<BR>
Purebhattaṃ sakaṭṭhānaṃ pāpuṇātihi sīghaso<BR>
131<BR>
Tato aññe catuppadā santi seṭṭhāti sammatā. <BR>
Sīhoca asabhoceva usabho nisabho pica.<BR>
132<BR>
Tesu sīho paṇḍusīho kālasīho catubbidho<BR>
Tiṇasīhoca kesaro munindena pakāsito.<BR>
133<BR>
Catubbidhesu sīhesu kesaro yeva uttamo<BR>
Gavasahassa jeṭṭhako usabhoti vijāniyaṃ.<BR>
134<BR>
Gavasahassa jeṭṭhako nisabhotica sammato<BR>
Gavasatasahassassa jeṭṭhako asabhomato.<BR>
135<BR>
Mahā bhāravaho eso sabba seto pasārito<BR>
Asanipātasaddena akampanīya jātiko.<BR>
136<BR>
Añehica asaṃhīro īdiso āsa bhuttamo<BR>
Ete sabbe tiracchānā ahetu paṭisandhikā.<BR>
137<BR>
Saddhamma saññārahitā sadāubbigga jīvitā<BR>
Satthārādesite dhamme neva sakkonti bujjhituṃ. <BR>
Abhabbakāva tesabbe dukkhamūla sadā ahuṃ. <BR>
138<BR>
Evaṃ tiracchāna gatā sudukkhā dukkhena dukkhā vigatā bhavanti<BR>
Evaṃhi ñatvāna tiracchabhāvā sammā vimokkhāya careyya dhammaṃ<BR>
<BR>
Itisujanappasāda saṃvegatthāyakate lokappadīpakasāre tiracchānagati niddesonāma<BR>
<BR>
Catuttho paricchedo. --------------<BR>
<BR>
[SL Page 053] [\x  53/]     <BR>
<BR>
1<BR>
Athāparaṃ pavakkhāmi manussānaṃ gatimpica<BR>
Munivuttānu sārena yathāsambhavato kathaṃ. <BR>
2<BR>
Ādikappamhi sambhutā manutī nāmakā narā<BR>
Tesaṃ apaccambhūtattā manussā tica vuccare.<BR>
3<BR>
Athāpī satisūrattā brahmacariya yogato<BR>
Mano ussanna metasaṃ tasmā manussa nāmakā.<BR>
4<BR>
Manussajāti sāmaññā sabbo eka vidho bhave<BR>
Bhabbā bhabba vasenete manussā duvidhā siyuṃ. <BR>
5<BR>
Ahetuka duhetuka tihetuka pabhedato<BR>
Sabbe manussā tividhā bhavantīti vijāniyaṃ<BR>
6<BR>
Khattiya brāhmaṇavessa suddavaṇṇappa bhedato<BR>
Manussā catudhāhonti tatrādo khattiyo varo.<BR>
7<BR>
Ādikappe mahārājā puññavanto mahiddhiko<BR>
Mahājana sammatattā mahāsammata nāmako. <BR>
8<BR>
Khettādhipati bhutattā khattiyo ti ca nāmako<BR>
Tassa puttotu rojo ca tassa tu vararojako.<BR>
9<BR>
Tathā kalyāṇakādveca upoghatā duvetathā<BR>
Mandhātā varamandhātā tato cetiya nāmako<BR>
10<BR>
Mucala kāmakā ceva mahāmucala nāmako<BR>
Mucalindo sagaro ceva samuddo devaka nāmako. <BR>
11<BR>
Bharato bhagīratho ceva rucīca surucī pica<BR>
Patāpo mahāpatāpo panādāca tathāduve. <BR>
12<BR>
Sudassano ca meru ca tathā eva duveduve<BR>
Acchimā cā pirājāno tassaputtappa puttakā.<BR>
13<BR>
Asaṃkheyyā yukā ete aṭṭhavīsati bhūmipā<BR>
Kusāvatiṃ rajagahaṃ mithilaṃcāpi āvasuṃ.<BR>
14<BR>
Tato satañca rājāno chappaññāsañca saṭṭhica<BR>
Caturāsīti sahassāni chattiṃsāca tatopare.<BR>
15<BR>
Dvattiṃsaṃ aṭṭha vīsañca dvāvīsati tato pare aṭṭhārasa sattarasa pañcadasa catuddasa<BR>
16<BR>
Navasatta dvādasaṃca pañcavīsa tato pare<BR>
Pañca visañca dvāvīsa dvā dasaca navā pica. <BR>
<BR>
<BR>
[SL Page 054] [\x  54/]     <BR>
 Manussagatiniddeso. <BR>
17<BR>
Caturāsīti sahassāni makhādevā dikāpica<BR>
Caturāsīti sahassāni kalārajanakādayo.<BR>
18<BR>
Soḷasa yāva okkākā tassa puttapa puttakā <BR>
Ime visuṃ vīsuṃ rajjaṃ kamato anu sāsayuṃ.<BR>
19<BR>
Okkāmukho jeṭṭha putto okkā kassaca rājino<BR>
Nipuno candimā canda mukho ca sivisañjayo. <BR>
20<BR>
Vessantaro mahārājā jālīva sihavāhano [a]<BR>
Sīhassaro ca iccete tassaputta paputtakā.<BR>
21<BR>
Dve asīti sahassāni sīhassarassa rājino<BR>
Puttappa putta rājāno jayaseno tadantimo. <BR>
22<BR>
Ete kapilavatthusmiṃ sakyarājāti vissutā<BR>
Sihahanu mahārājā jayasenassa atrajo.<BR>
23<BR>
Jayasenassa dhītāca nāmenā si yasodharā<BR>
Devadahe devadahasakko nāmāsibhūpati<BR>
24<BR>
Añjano cātha kaccānā āsuṃ tassa sutā duve<BR>
Mahesī āsi kaccānā rañño sīhahanussa sā<BR>
25<BR>
Āsi añjana sakkassa mahesī sā yasodharā<BR>
Añjanassa duve dhītā māyā cātha pajāpati<BR>
26<BR>
Puttā duve daṇḍapāṇi suppabuddho ca sākiyo<BR>
Pañcaputtā duve dhītā āsuṃ sīhahanussatu.<BR>
27<BR>
Suddhodano dhotodano sakyā sukkāmitodanā<BR>
Amitā pālitā [d] cāti ime pañca ime duve.<BR>
28<BR>
Suppabuddhassa sakkassa mahesī amitā ahu <BR>
Tassāsuṃ bhaddakaccānā devadatto duve sutā. <BR>
29<BR>
Māyā pajāpatī ceva suddhodana mahesiyo<BR>
Suddhodana mahārañño putto māyāya nojino<BR>
30<BR>
Mahāsammata vaṃsamhā asambhinno mahāmuni<BR>
Evaṃ pavatte sañjāto sabbakhattiya muddhani.<BR>
31<BR>
Siddhatthassa kumārassa bodhisattassa tassatu<BR>
Mahesī bhaddakaccānā putto tassā ti rāhulo -----------------------------------------------------<BR>
[A] pamitā, aññattha. [B] sivibāhano-potthakesu.<BR>
<BR>
<BR>
[SL Page 055] [\x  55/]     <BR>
<BR>
32<BR>
Bimbisāro ca siddhattha kumāroca sahāyakā<BR>
Ubhinnaṃ pitaro cāpi sahāyā eva te ahuṃ<BR>
33<BR>
Bodhisatto bimbisārā pañca vassādhiko ahu.<BR>
Ekūnatiṃso vayasā bodhisatto bhinikkhami.<BR>
34<BR>
Padahitvāna chabbassaṃ bodhiṃ patvā kameṇa ca<BR>
Pañcatiṃsotha vayasā bimbisāra mupāgami.<BR>
35<BR>
Bimbisāro paṇṇarasa vasse sa pitarāsayaṃ <BR>
Abhisitto mahāpuñño patto rājassa tassatu. <BR>
36<BR>
Patte soḷasame vasse satthā dhamma madesayī <BR>
Dvepaṇṇāseva vassāni rajjaṃ kāresi so pana<BR>
37<BR>
Rajje samāpaṇṇarasa pubbe jinasamāgamā<BR>
Sattatiṃsa samātassa dharamāne tathāgate. <BR>
38<BR>
Bimbisāra suto jāta sattu taṃ ghatiyā mari<BR>
Rajjaṃ dvattiṃsa vassāni mahāmittadu kārayi. <BR>
39<BR>
Ajātasattuno vasse aṭṭhame muni nibbuto<BR>
Pacchā so kārayī rajjaṃ vassāni catu vīsati. <BR>
40<BR>
Pañcanetto jino pañca cattāḷīsa samāsamo<BR>
 hatvā sabbāni kiccāni katvā lokassa sabbathā. <BR>
41<BR>
Kusinārāya mallānaṃ yamasālāna mantare.<BR>
Uttarasīsakaṃ katvā supaññatte mahārahe.<BR>
42<BR>
Nipanno dakkhiṇā passā sīhaseyyaṃ mahāmuni <BR>
Dhātubheda mabhedañca dhātuyā pāṭihāriyaṃ<BR>
43<BR>
Kāretuṃ so adhiṭṭhāya visākhapuṇṇamāsiyaṃ<BR>
Parinibbāyi sambuddho bhumicālo mahā ahū.<BR>
44<BR>
Pāṭihīrā bahū honti accherāca bahū tadā <BR>
Tadā te mallarājāno samāgantvā kutūhalā.<BR>
45<BR>
Rodantā paridevantā katvā pūjaṃ anappakaṃ<BR>
Sattāhaṃ sādhukīḷanaṃ kārāpetvāna sabba so.<BR>
46<BR>
Ahatehi ca vatthehi kappāsa picunā saha <BR>
Jinaṃ pañca satakkhattu veṭhayitvāna sādhukaṃ. <BR>
47 Sattaratana cittāya sovaṇṇa mañjusāyatu<BR>
Pakkhipitvāna pūjentā makuṭabandhana cetiye.<BR>
<BR>
<BR>
[SL Page 056] [\x  56/]     <BR>
<BR>
48<BR>
Visuttarasatucchamhi citake candanāmaye<BR>
Āropayitvā jhāpesuṃ sarīraṃ satthuno pana <BR>
49<BR>
Sammā anavasesañca jhāyī dhātūca sissayī<BR>
Sabbantovatthakaṃ cekaṃ sabba bāhiramekakaṃ.<BR>
50<BR>
Dve najjhāyiṃsu vatthāni sesā jhāyiṃsu sabbaso<BR>
Chādetvā sakalaṃ dhātu sobhantī yeva tiṭṭhare. <BR>
51<BR>
Uṇhīsaṃ catudāṭhā ca akkhakā dve ca satthuno<BR>
Asambhinnā vimāsatta sesā bhinnāca dhātuyo.<BR>
52<BR>
Bhinnamuggappamāṇāca bhinnataṇḍula sannibhā <BR>
Mahantā majjhimā ceti khuddakā sāsasūpamā.<BR>
53<BR>
Mahantā suvaṇṇa vaṇṇā ca majjhimā muttikāppabhā<BR>
Khuddakā makulāvaṇṇā tidhā bhijjhiṃsu dhātuyo. 54<BR>
Aṭṭha sārīrikāthūpā navamo tumbacetiyo<BR>
Dasamaṅgārathūpo ca ete seṭṭhasukhappadā.<BR>
55<BR>
Aṭṭhadoṇā cakkhumato sarīrā<BR>
Sattadoṇaṃ jambudīpe mahenti<BR>
Ekañcadoṇaṃ purisuttamassa<BR>
Rāmagāme nāgarājā mahenti. <BR>
56<BR>
Ekādāṭhā tidasapure ekānāgapure ahu<BR>
Ekāgandhāravisaye ekāsi puna sīhale.<BR>
57<BR>
Kesā lomādikā dhātu adaḍḍhā honti te pica<BR>
Devā hariṃsu ekekaṃ cakkavālaṃ paramparā.<BR>
58<BR>
Mahākassapa nāmo so dighadassī mahāmuni<BR>
Anāgate chandavatā kātuṃ dhātuṃ nidhāpayī.<BR>
59<BR>
Ajātasatturājā pi therassa vacanampati<BR>
Dhātunidhāna matulaṃ akāsi kusalatthiko.<BR>
60<BR>
Tassa putto dayabhaddo ghātitvā taṃ narādhipaṃ<BR>
Rajjaṃ soḷasavassāni kāresi mittaduhiko.<BR>
61<BR>
Udayabhaddaputto taṃ ghātetvā anuruddhako<BR>
Anuruddhassa puttotaṃ ghātetvā muṇḍa nāmako.<BR>
62<BR>
Mittadduno dummatino te pirajjamakārayuṃ<BR>
Tesaṃ ubhinnaṃ rajjesu aṭṭhavassānatikkamuṃ.<BR>
----------------------------------------------------------<BR>
[A] kumbha-aññattha. <BR>
<BR>
<BR>
[SL Page 057] [\x  57/]     <BR>
<BR>
63<BR>
Muṇḍassa putto pitaraṃ ghātetvā nāgadāsako<BR>
Catuvīsati vassāni rajjaṃ kāresi pāpako.<BR>
64<BR>
Pitughātakavaṃsoya miti kuddhātha nāgarā<BR>
Nāgadāsakarājānaṃ apanetvā samāgatā.<BR>
65<BR>
Susunāgoti paññātaṃ amaccaṃ sādhusammataṃ<BR>
Rajje samabhi siñciṃsu sabbesaṃ hitamānasā.<BR>
66<BR>
So aṭṭhārasavassāni rājā rajjamakārayi<BR>
Kāḷāsoko tassa putto aṭṭhavīsati kārayi.<BR>
67<BR>
Atīte dasame vasse kāḷāsokassa rājino<BR>
Sambuddhaparinibbāṇā evaṃ vassa sataṃ ahu. <BR>
68<BR>
Tadā vesāliyā bhikkhū dasasahassā samāgatā<BR>
Dasavatthūni dīpentā 'akaṃsu dhammasaṃgahaṃ.<BR>
69<BR>
Te sabbe pica maddetvā yasaserā dayo puna<BR>
Sattā satā arahantā akaṃsu dhammasaṃgahaṃ <BR>
70<BR>
Kāḷāsokassa puttātu ahesuṃ dasabhātukā<BR>
Dvāvīsati te vassāni rajjaṃ samanusāsayuṃ.<BR>
71<BR>
Navanandā tato āsuṃ kameneva narādhipā<BR>
Te pi dvāvīsavassāni rajjaṃ samanusāsayuṃ.<BR>
72<BR>
Moriyānaṃ khattiyānaṃ vaṃsajātaṃ sirīdharaṃ<BR>
Candaguttoti paññātaṃ bhaṇaka [a] brāhmaṇo tato. <BR>
73<BR>
Navamaṃ dhananandaṃ taṃ ghātetvā caṇḍakodhasā<BR>
Sakala jambudīpamhi rajje samabhi siñci so.<BR>
74<BR>
So catuvīsati [b] vassāni rājā rajjamakārayī<BR>
Tassa putto bindusāro aṭṭhavīsati kārayī.<BR>
75<BR>
Bindusāra sutā āsuṃ sataṃ ekoca vissutā<BR>
Asoko āsi sabbesu uggatejo mahiddhiko. <BR>
76<BR>
Vemātika bhātareso hantvā ekūnakaṃ sataṃ<BR>
Sakale jambudīpamhi ekarajjamapāpuṇi<BR>
77<BR>
Jinanibbāṇato pacchā pure tassābhisekaho<BR>
Aṭṭhārasavassa satadvaya mevaṃ vijāniyaṃ.<BR>
----------------------------------------------<BR>
[A] cāṇakko-aññattha. [B] catuttiṃsa-mahāvaṃse.<BR>
<BR>
<BR>
[SL Page 058] [\x  58/]     <BR>
<BR>
78<BR>
Patvā catūhi vassehi ekarajjaṃ mahāyaso<BR>
Pure pāṭaliputtasmiṃ attānaṃ abhisiñcayī.<BR>
79<BR>
Abhisekānu bhāvena ākāse bhūmiyaṃ pica<BR>
Yojane yojane niccaṃ āṇā pavattitā ahu. <BR>
80<BR>
Anotattā dakakāje aṭṭhānesuṃ dine dine.<BR>
Tato aṭṭha ghaṭe niccaṃ bhikkhusaṃghassa dāpayī <BR>
81<BR>
Dve ghaṭe saṭṭhimattānaṃ tepiṭaka bhikkhunaṃ dade <BR>
Dve asandhimittāya deviyā dāpayī sadā <BR>
82<BR>
Cattāroca ghaṭe niccaṃ attanā paribhuñjati <BR>
Nāgalatādantakaṭṭhaṃ ānesuṃ himavantato. <BR>
83<BR>
Soḷasitthisahassānaṃ saṭṭhisahassa bhikkhuno<BR>
Yena devasikaṃ danta poṇa kiccaṃ nipaccati. <BR>
84<BR>
Agadāmalakañceva tathāgada harītakī<BR>
Tatova ambapakkañca vaṇṇagandharasuttamaṃ.<BR>
85<BR>
Tathā chaddantadahato pañcavaṇṇaṃ nivāsanaṃ <BR>
Pāvāraṇampi ānesuṃ pītaka hatthacolakaṃ.<BR>
86<BR>
Dibbannapānakaṃ niccaṃ āhariṃsuca devatā <BR>
Sumanaṃ pupphathālakaṃ [a] asuttaṃ dibbagandhakaṃ<BR>
87<BR>
Vilepanaṃ ca añjanañca nāgabhavanato haruṃ <BR>
Chaddantadahano navuti vāha sahassataṇḍulā.<BR>
88<BR>
Divase divase sūkā āharantica sabbadā<BR>
Te sabbe mūsikā ceva karonti nitthusaṃ tato.<BR>
89<BR>
Te sabbe taṇḍulā suddhā akhaṇḍā akaṇaṃpica<BR>
Taṇḍulehica teheva bhattaṃ rājakule ahu. <BR>
90<BR>
Akaṃsu satataṃ tassa madhūni madhumakkhikā <BR>
Tathā kammārasālāsu acchā kūṭā pahārayuṃ.<BR>
91<BR>
Karavīkā sakuṇikā manuññā madhurassarā<BR>
Akaṃsu tassa gantvāna rañño madhura vassitaṃ. <BR>
92<BR>
Rājābhisitto so'soko kaṇiṭṭhaṃ tissanāmakaṃ<BR>
Bhātikaṃ sodariyakaṃ uparajje bhisiñcihi. <BR>
93<BR>
Evaṃ aneka iddhīhi sampanno so mahīpati<BR>
Ekasmiṃ divase soṇṇa saṃkhalikaṃ vipesiya<BR>
<BR>
<BR>
[SL Page 059] [\x  59/]     <BR>
<BR>
94<BR>
Catunnaṃ tītabuddhānaṃ adhigata sudassanaṃ<BR>
Kappāyukaṃ kālanāmaṃ nāgarājāna māniya<BR>
95<BR>
Setacchattassa heṭṭhāva pallaṅke ratanāmaye.<BR>
Nisīdāpiya sammāva pupphagandhehi pūjito. <BR>
96<BR>
Soḷasitthi sahassehi samantā laṅkatehi so <BR>
Parikkhipitvā sammāva evamāha mahāyaso.<BR>
97<BR>
Nāgarājatuvaṃ dāni sambuddhassa sirīmato<BR>
Rūpaṃ imesaṃ akkhīnaṃ sammā pātukarohi'ti. <BR>
98<BR>
Vatvā kālena nimmitaṃ sabbalakkhaṇa maṇḍitaṃ <BR>
Vyāmappabhāparikkhittaṃ anekasata vimhayaṃ.<BR>
99<BR>
Taṃbuddharūpaṃ sattāhaṃ akkhipūjāya pūjayī <BR>
Dassitaṃ nāgarājena satthu rūpaṃ suvimbhayaṃ <BR>
100<BR>
Jīvamānaka buddhassa rūpaṃ kīdisaṃ bhave<BR>
Iti vatvāna so rājā saddho āsi pasannako<BR>
101<BR>
Tato nigrodha therassa ovāde ca patiṭṭhiya <BR>
Asokārāmakaṃ nāma katvā seṭṭhaṃ vihārakaṃ.<BR>
102<BR>
Saṭṭhisahassa bhikkhūnaṃ bhojāpesi ca sabbadā<BR>
Sakale jambudīpamhi caturāsīti sahassake<BR>
103<BR>
Nagare caturāsīti sahassāni vihārake<BR>
Caturāsīti sahassāni cetiyānica kārayi<BR>
104<BR>
Dhammakkhandhaṃ pūjanatthaṃ dhammeneva mahīpati<BR>
Chanavutikoṭidhanaṃ ekadine visajjiya.<BR>
105 Āṇāpetvā amacce so ekeka nagare pana <BR>
Ekekañca vihārantu kārāpethāti pesiya,<BR>
106<BR>
Sayañca asokārāme vihāratthāya ārabhi<BR>
Indaguttaṃ mahiddhikaṃ kammādhiṭṭhāya kammani. <BR>
107<BR>
Saṃgho adāsi theropi yaṃ yaṃ kammaṃ na niṭṭhati.<BR>
Attano ānubhāvena taṃ taṃ niṭṭhāpayī sadā.<BR>
108<BR>
Evaṃhi tīhi cassehi kammaṃ niṭṭhāpayī tadā<BR>
Sabbehi nagareheva ekadivasa mevaca<BR>
109<BR>
Paṇṇāni sampāpuṇiṃsu taṃ rañño paṭivedayuṃ<BR>
Taṃ sutvāna mahārājā hutvā pasanna mānaso.<BR>
 <BR>
[SL Page 060] [\x  60/]     <BR>
<BR>
110<BR>
Mahabheriṃ [a] carāpesi satthu sāsana māmako<BR>
Ito sattadivasānaṃ accayena bhavissati.<BR>
111<BR>
Vihārassa maho sabbe aṭṭhasīlaṃ samādiya<BR>
Anto bahica nagare pūjaṃ samārabhantuti.<BR>
112<BR>
Tato satta divasānaṃ accayena mahīpati <BR>
Caturaṅginisenāya samantā parivārito.<BR>
113<BR>
Agamāsi sakārāmaṃ bhindanto viya mediniṃ<BR>
Saṃghamajjhamhi aṭṭhāsi vanditvā saṃghamuttamaṃ.<BR>
114<BR>
Tasmiṃ samāgame āsuṃ asīti bhikkhu koṭiyo<BR>
Ahesuṃ satasahassā tesaṃ khīṇāsavāyatī<BR>
115<BR>
Navuti satasahassāni āsuṃ bhikkhuniyo tahiṃ<BR>
Khīṇā savā bhikkhuniyo sahassaṃ āsi tā sutu. <BR>
116<BR>
Lokavivaraṇaṃ nāma pāṭihīra makaṃsu te<BR>
Khīṇāsavā pasādatthaṃ dhammāsokassa rājino<BR>
117<BR>
Caṇḍāsokoti ñāyittha pure pāpena kammunā <BR>
Dhammāsokoti ñāyittha pacchā puññena kammunā.<BR>
118<BR>
Samuddapariyantaṃ so jambudīpaṃ samantato<BR>
Passī sabbavihāreca nānāpūjā vibhūsite.<BR>
119<BR>
Atīva tuṭṭho te disvā saṃghaṃ pucchi nisīdiya<BR>
Kassa bhante pariccāgo mahā sugatasāsane.<BR>
120<BR>
Thero moggali putto so rañño pañhaṃ viyākari<BR>
Dharamāne pi sugate natthi vāgī tayā samo.<BR>
121<BR>
Taṃ sutvā vacanaṃ bhiyyo tuṭṭho rājā apucchitaṃ<BR>
Buddhasāsanadāyādo hoti kho mādiso iti<BR>
122<BR>
Thero ca rājaputtassa mahindasso panissayaṃ<BR>
Tatheva rājadhitāya saṅghamittāya pekkhiya 123<BR>
Sāsanassābhi vuddhiṃ ca taṃ hetuka mavekkhiya<BR>
Paccābhāsatha rājānaṃ so sāsana dhuraṃdharo.<BR>
124<BR>
Tādiso pi mahācāgī dāyādo sāsanassa na<BR>
Paccayadāyako yeva uccate manujādhipa.<BR>
----------------------------------------------------<BR>
[A] mahābheriṃ-potthakesu.<BR>
<BR>
<BR>
[SL Page 061] [\x  61/]     <BR>
125<BR>
Yotu puttaṃ dhītaraṃvā pabbajjāpeti sāsane<BR>
So sāsanassa dāyādo hoteva dāyako pica.<BR>
126<BR>
Sāsanassātha dāyāda bhāvamicchaṃ mahīpati<BR>
Mahindaṃ saṅghamittañca ṭhite tattha apucchatha.<BR>
127<BR>
Pabbajissatha kiṃ tātā pabbajjā mahatī matā<BR>
Pituno vacanaṃ sutvā pitaraṃ te abhāsisuṃ.<BR>
128<BR>
Ajjeva pabbajissāma sace tvaṃ deva icchasi<BR>
Amhañca lābho tayhañca pabbajjāya bhavissati.<BR>
129<BR>
Uparājassa pabbajjā kālato pabhūtihi so<BR>
Pabhuti aggibrahmassa pabbajjākata nicchayā.<BR>
130<BR>
Uparajjaṃ mahindassa dātukāmo pi bhūpati<BR>
Tato pi adhikā sāti pabbajjāyeva roca yi. <BR>
131<BR>
Piyaṃ puttaṃ mahindañca buddharūbalerito [a]<BR>
Pabbajjāpesi sumati saṃghamittañca dhītaraṃ.<BR>
132<BR>
Tadā vīsati vasso so mahindo rājanandano<BR>
Saṃghamittā rājadhītā aṭṭhārasa samātadā.<BR>
133<BR>
Tadaheva ahūtassa pabbajjā upasampadā<BR>
Pabbajjā sikkhādānañca tassā ca tadahe ahu. <BR>
134<BR>
Upajjhāyo kumārassa ahu moggaliyātrajo<BR>
Pabbājesi mahādeva tthero majjhantiko pana. <BR>
135<BR>
Kammavācaṃ akā tasmiṃ yo pasampadamaṇḍale<BR>
Aharattaṃ susampatto pabhinna paṭisambhido<BR>
136<BR>
Saṃghamittā yupajjhāyā dhammāpālāti vissutā<BR>
Ācariyā āyupālīti kāle sāpi anāsavā.<BR>
137<BR>
Ubho sāsana pajjotā laṅkādīpopa kārino<BR>
Chaṭṭhe vasse pabbajiṃsu dhammāsokassa rājino. <BR>
138<BR>
Mahāmahindo vassehi tīhi dīpappasādako.<BR>
Piṭakattaya muggaṇhī upajjhāyassa santike. <BR>
139<BR>
Sābhikkhunī candalekhā mahindabhikkhu sūriyo<BR>
Sambuddha sāsanākāsaṃ tosadā sobhayuṃ tadā[a]<BR>
--------------------------------------------------<BR>
Buddharūpaṃ baleritaṃ-potthakesu. <BR>
<BR>
<BR>
[SL Page 062] [\x  62/]     <BR>
<BR>
140<BR>
Devānampiya tisso ca laṅkādīpamhi issaro.<BR>
Asoko dhammarājāca etā diṭṭhasahāyakā<BR>
141<BR>
Bhavanti tasmā hi yeva asoko so mahīpati<BR>
Attano puññatejena uppannaṃ vividhaṃ dhanaṃ.<BR>
142<BR>
Dussādikañca vividhaṃ bhesajjaṃ añjanādikaṃ<BR>
Lohitacandanañcā pi pesesi tassa rājino.<BR>
143<BR>
Pesetvā saraṇattañca buddhādi ratanattaye<BR>
Kārāpesi mahārājā attanā samakaṃ piyo.<BR>
144<BR>
Pubbe kira tayo āsuṃ bhātaro madhuvāṇijā<BR>
Eko madhuṃ vikkiṇāti āharanti madhuṃ duve.<BR>
145<BR>
Paccekabuddhe bhikkhante madhutthaṃ kumbhadāsikā<BR>
Madhuṭṭhānaṃ padassesi sakahatthaṃ pasāriya.<BR>
146<BR>
Vaṇijjo so madhuṃ datvā patthesi ekarajjakaṃ<BR>
Dāsi savattakaṃ datvā mahesittamapanthayi.<BR>
147<BR>
Dve bhātaropi āgantvā sutvā taṃ kāraṇaṃ tadā<BR>
Abhāsitabbaṃ bhāsitvā pacchā te anumodisuṃ. <BR>
148<BR>
Asoko madhudo tesu mittā devītu ceṭikā<BR>
Caṇḍālavādī nigrodho tisso so pāravādiko.<BR>
149<BR>
Jambudīpe rājavaṃso dīpito paṭipāṭiyā<BR>
Evaṃca jambudīpamhi kathetvā rājavaṃsakaṃ.<BR>
150<BR>
Laṃkādīpe rājavaṃsaṃ kathessāmi samāsato<BR>
Vaṅgesu vaṅganagare vaṅgarājā ahu pure. <BR>
151<BR>
Kāliṅgarañño dhītā'si mahesī tassa rājino<BR>
So rājā deviyā tassā ekaṃ alabhi dhītaraṃ.<BR>
152<BR>
Nemittā byākaruṃ tassā saṃvāsaṃ migarājino<BR>
Atīva rūpinī āsī atīva kāmagiddhinī<BR>
153<BR>
Teneva deviyā cāpi lajjāyāsi jigucchitā<BR>
Ekākinī sā nikkhamma sericāri sukhatthinī.<BR>
154<BR>
Satthena saha aññātā agā magadhagāminā<BR>
Lāḷaraṭṭhe aṭaviyā sīho satthamabhiddhavi.<BR>
----------------------------------------------<BR>
[A] te sadā-potthakesu.<BR>
<BR>
[SL Page 063] [\x  63/]     <BR>
155<BR>
Aññattha sesā dhāviṃsu sīhāgatadisaṃ tu sā<BR>
Gaṇhitvā gocaraṃ sīho gacchaṃ disvā tamāgataṃ. <BR>
156<BR>
Ratto upāga lālento naṅguṭṭhaṃ paṇṇakaṇṇake<BR>
Sā taṃ disvā saritvāna nemittavacanaṃ pure. <BR>
157<BR>
Abhītā tassa aṅgāni rañjayanti parāmasi<BR>
Tassā phassenātiratto piṭṭhiṃ āropiyāsu taṃ. <BR>
158<BR>
Sīho sakaguhaṃ gantvā tāya saṃvāsa mācarī<BR>
Tena saṃvāsa manvāya kālena yamake duve.<BR>
159<BR>
Puttañca dhītarañcāpi rājadhītā janesi sā<BR>
Puttassa hatthapādāsuṃ sīhākārā tato akā. <BR>
160<BR>
Nāmena sīhabāhuṃ taṃ dhitaraṃ sīhasīvaliṃ<BR>
Putto soḷasavasso so mātaraṃ pucchi saṃsayaṃ<BR>
161<BR>
Tuvaṃ pitā ca no amma kasmā aññādisā iti<BR>
Sā sabbamabravī tassa kinnu yāmāti sobravī<BR>
162<BR>
Guhaṃ thaketi tāto te pāsāṇenāti abravi<BR>
Mahāguhāya thakanaṃ khandhenādāya so akā. <BR>
163<BR>
Ekāheneva paññāsa yojanānaṃ gatāgataṃ<BR>
Gocarāya gate sīhe dakkhiṇasmiṃhi mātaraṃ<BR>
165<BR>
Vāme kaniṭṭhaṃ katvāna tato sīghaṃ apakkami<BR>
Nivāsetvāna sākhaṃte paccantagāma māgamuṃ<BR>
166<BR>
Nisinno tarumūle so kammantaṃ saṃvidhāpayaṃ<BR>
Disvā te pucchi tāvoca aṭavivāsino mayaṃ.<BR>
167<BR>
Iti so dāpayī tesaṃ vatthāni dhajinīpati<BR>
Tāni hesuṃ uḷārāni bhattaṃ paṇṇesu dāpayī.<BR>
168<BR>
Suvaṇṇa bhājanā nāsuṃ tesaṃ puññena tāni'pi<BR>
Tena so vimbhito pucchi kenu tumhe camūpati. <BR>
169<BR>
Tassa sā jāti gottāni rājadhitā nivedayī<BR>
Pitucchādhītaranti so ādāya dhajanī pati. <BR>
170<BR>
Gantvāna vaṃganagaraṃ saṃvāsaṃ tāya kappayī<BR>
Sīhopi migarājā so guhāyaṃ puttake'pica<BR>
<BR>
[SL Page 064] [\x  64/]     <BR>
171<BR>
Dārañcāpi apassitvā mahādukkhena pīlito<BR>
Anvesaṃ puttadāraṃ so gāmesu nigamesu ca.<BR>
172<BR>
Pattaṃ taṃ manujā disvā palāyiṃsu ito tato<BR>
Tato sabbe samāgantvā rañño taṃ paṭivedayuṃ<BR>
173<BR>
Sīho pīḷeti teraṭṭhaṃ taṃ deva paṭisedhayāti<BR>
Taṃ sutvāna mahārājā mahāyodhe mahabbale.<BR>
174<BR>
Mahāsakkāraṃ katvāna idaṃ vacana mabravī<BR>
Tumhesu tātā konāma sīhaṃ gaṇhitu mussahe<BR>
175<BR>
Iti vutte tu sabbe'pi tuṇhi āsuṃ tato pana <BR>
Nisedhanaṃ alabhanto hatthikkhandhagataṃ pure. <BR>
176<BR>
"Ādetu sīhādāyīti" sahassaṃ so pavārayī<BR>
Tatheva deva sahassāni tīniapi narissaro. <BR>
177<BR>
Tato ca so sīhabāhu mātaraṃ etadabravi<BR>
Amma dhanaṃ gahetvāna sīhaṃ ghāte mahaṃ iti<BR>
178<BR>
Dvīsu vāresu vāresi mātā sīhabhujaṃ sutaṃ<BR>
Aggahī tatiye vāre sīhabāhu apucchiya. <BR>
179<BR>
Mātaraṃ tisahassaṃ taṃ ghātetuṃ pitaraṃ sakaṃ<BR>
Rañño kumāraṃ dassesuṃ taṃrājā etadabravī<BR>
180<BR>
Gahito yadi sīho te dammiraṭṭhaṃ taveva ca<BR>
So gantvāna guhādvāraṃ sīhaṃ disvāna ārakā.<BR>
181<BR>
 hitaṃ putta sinehena vijjhituṃ taṃ saraṃ khipi<BR>
Saro nalāṭamāhacca mettacittena tassatu. <BR>
182<BR>
Kumārassa pādamūle nivatto pati bhūmiyaṃ <BR>
Tathāpi yāva dutiyaṃ tato kujjhi migādhipo<BR>
183<BR>
Tato khitto saro tassa kāyaṃ nibbhijja nikkhami.<BR>
Sakesaraṃ sīhasīsaṃ ādāya sa puraṃ agā<BR>
184<BR>
Matassa vaṅgarājassa sattāhāni tadā ahu <BR>
Raññe aputtakattā ca patītā cassa kammunā.<BR>
185<BR>
Sutvā ca rañño nattattaṃ saṃjānetvā ca mātaraṃ <BR>
Amaccā sannipatitā akhilā ekamānasā.<BR>
186<BR>
Sihabāhu kumāraṃ taṃ 'rājā hohī"ti abravuṃ<BR>
So rajjaṃ sampaṭicchitvā datvā taṃ sakamātuyā. <BR>
<BR>
[SL Page 065] [\x  65/]     <BR>
187<BR>
Sīhasīvalī mādāya jātabhūmiṃ gato sayaṃ<BR>
Nagaraṃ tattha māpesī sīhapuranti nāmakaṃ.<BR>
188<BR>
Araññe yojana sate gāme cāpi nivesayī<BR>
Lāḷaraṭṭhe pure tasmiṃ sīhabāhu narādhipo<BR>
189<BR>
Rajjaṃ kāresi katvāna mahesiṃ sīhasivaliṃ<BR>
Mahesī soḷasakkhattuṃ yamakeca duve duve<BR>
190<BR>
Putte janayi kāle sā vijayo nāma jeṭṭhako<BR>
Sumitto nāma dutiyo sabbe dvattiṃsa puttakā. <BR>
191<BR>
Kālena vijayaṃ rājā uparajjebhisiñcayī<BR>
Vijayo visamācāro āsi tamparisāpica<BR>
192<BR>
Sahassāni anekāni dussahāni kariṃsu te<BR>
Kuddho mahājano rañño tamatthaṃ pativedayī.<BR>
193<BR>
Rājā te saññapetvāna puttaṃ ovadi sādhukaṃ <BR>
Sabbaṃ tatheva dutiyaṃ ahosi tatiyaṃ pana. <BR>
194<BR>
Kuddho mahājano āha puttaṃ ghātehi te iti<BR>
Rājātha vijayaṃ pattaṃ parivārehi tassa te. <BR>
195<BR>
Sattasatāni purise kāretvā addhamuṇḍake<BR>
Nāvāya pakkhipitvāna vissajjāpesi sāgare. <BR>
196<BR>
Tathā tesañca bhariyāyo tathevaca kumārake<BR>
Visuṃ visuṃ te vissaṭṭhā purisitthi kumārakā.<BR>
197<BR>
Visuṃ visuṃ dīpakamhi okkamiṃsu vasiṃsuca <BR>
Naggadīpo'ti [a] ñāyittha kumārokkanta dīpako<BR>
198<BR>
Mahilokkantadīpotu mahilo dīpako [b] iti<BR>
Suppārake pattanamhi vijayo pana okkami.<BR>
199<BR>
Parisā sāhasenettha bhīto nāvaṃ punāruhi<BR>
Laṅkaṃ so vijayo nāma sīhabāhu narindajo. <BR>
200<BR>
Kumāro buddhaseṭṭhassa patto nibbāna vāsare<BR>
Patvā sabbaññutaṃ buddo katvā lokahitaṃ tato. <BR>
201<BR>
Parinibbāṇa mañcamhi nibbuto lokanāyako<BR>
Devatā santipātamhi mahantamhi mahāmuni. <BR>
202<BR>
Sakkaṃ tattha samīpaṭṭhaṃ avoca vadataṃ varo<BR>
Vijayo lāḷavisayā sīhabāhu narindajo. <BR>
------------------------------------------<BR>
[A] niggarepo'ti-potthake. [B] mahindadīpakā-mahāvaṃse. <BR>
[SL Page 066] [\x  66/]     <BR>
203<BR>
Eso laṅkamanuppatto bhaccasattasatānugo<BR>
Patiṭṭhissati devinda laṃkāyaṃ mama sāsanaṃ.<BR>
204<BR>
Tasmā saparivāraṃ taṃ rakkha laṅkañca sādhukaṃ.<BR>
Tathāgatassa devindo vācaṃ sutvāva sādaro.<BR>
205<BR>
Devāyuppalavaṇṇassa laṅkārakkhaṃ samappayī<BR>
Sakkena uttamatto so laṅkāmāgamma sajjukaṃ.<BR>
206<BR>
Paribbājaka vesena rukkhamūlaṃ upāvisi<BR>
Vijayappamukhā sabbe taṃ upecca apucchiṃsu.<BR>
207<BR>
Ayaṃ bho konu dīpoti laṅkādīpoti so bravī<BR>
Sa sanni manujā ettha naca hessati vo bhayaṃ.<BR>
208<BR>
Iti vatvā kuṇḍikāya te jalena nisiñciya<BR>
Suttañca tesaṃ hatthesu lagetvā nabhasāgamā<BR>
209<BR>
Dassesi soni rūpena paricārika yakkhiṇī<BR>
Eko taṃ vāriyantepi rājaputte tamanvagā. 210<BR>
Gāmammi vijjamānamhi bhavanti sunakhā iti<BR>
Tassā ca sāminī tattha kuveṇī nāmayakkhiṇī.<BR>
211<BR>
Nisīditvā rukkhamūle kantantī tāpasī viya<BR>
Disvāna so pokkharaṇiṃ nisinnaṃ taṃ ca tāpasiṃ.<BR>
212<BR>
Tattha nahātvā pivitvā ca ādāyaca mulālaye<BR>
Vāriñca pokkhareheva uṭṭhāsī sā tamabravi.<BR>
213<BR>
"Bhakkhosi mama tiṭṭhā"ti aṭṭhā baddhova so naro <BR>
Parittasuttatejena bhakkhituṃ sā nasakkuni.<BR>
214<BR>
Yāciyantopi taṃ suttaṃ nādā yakkhiṇiyā naro<BR>
Taṃ gahetvāna bandhitvā kāsuyā khipi yakkhiṇī<BR>
215<BR>
Yathā eko tathā tathā oḍḍi sattasatāni pi<BR>
Anāyantesu sabbesu vijayo bhayasaṅkito<BR>
216<BR>
Pañcāyudhena sannaddho gantvā pokkharaṇiṃ tato<BR>
Apassi muttiṇṇapādaṃ passi tañceva tāpasiṃ<BR>
217<BR>
Imāya khalu bhaccā me gahitānū ti cintiya<BR>
Kinnapassi bhacce me bhoti tvaṃ iti āha taṃ. <BR>
218<BR>
Kiṃ rājaputtabhaccehi piva nahāyā ti āha sā<BR>
Yakkhiṇī tāca jānāti mama jātinti nicchito.<BR>
<BR>
[SL Page 067] [\x  67/]     <BR>
219<BR>
Saṃvadhāmiti taṃ vatvā dhanuṃ sandhāyupāgato<BR>
Yakkhiṃ ādāya gīvāya anāgatabhayena so<BR>
220<BR>
Vāma hatthena kesesu gahetvā dakkhiṇena tu. <BR>
Ukkhipitvā asiṃ āha macce me dehi dāni taṃ<BR>
221<BR>
Māremīti bhayaṭṭāsā jīvitaṃ yāci yakkhiṇī<BR>
Dehi me jīvitaṃ sāmi rajjaṃ dassāmi te ahaṃ.<BR>
222<BR>
Karissāmitthi kiccaṃ ca aññaṃ kiñci yathicchitaṃ<BR>
Adubbhatthāya sapathaṃ tassā sā yakkhiṇī akā.<BR>
223<BR>
Ānehi macce sīghanti uttamattāva sā nayi<BR>
"Ime chātā"ti vuttā sā taṇḍulādīni niddisi.<BR>
224<BR>
Bhakkhitānaṃ vāṇijānaṃ nāvaṭṭhaṃ vividhaṃ bahuṃ<BR>
Bhaccā te sādhayitvāna bhattāni byañjanāni ca.<BR>
225<BR>
Rājaputtaṃ bhojayitvā sabbe cāpi abhuñjisuṃ<BR>
Dāpitaṃ vijayenaggaṃ yakkhi bhuñjiya pīṇitā.<BR>
226<BR>
Soḷasavassikaṃ rūpaṃ māpayitvā manoharaṃ<BR>
Rājaputtaṃ upāgañchi sabbābharaṇa bhūsitā. <BR>
227<BR>
Māpesi rukkhamūlasmiṃ sayanañca mahārahaṃ.<BR>
Sāniyā suparikkhittaṃ vitānasamalaṅkataṃ. <BR>
228<BR>
Taṃ disvā rājatanayo pekkhaṃ atthamanāgataṃ<BR>
Katvāna tāya saṃvāsaṃ nipajji sayane sukhaṃ.<BR>
229<BR>
Sāniṃ parikkhipitvāna sabbe bhaccā nipajjasuṃ<BR>
Rattiṃ turiyasaddañca sutvā gītaravañca so. <BR>
230<BR>
Apucchi sahasemānaṃ "kiṃ saddo" iti yakkhiṇiṃ<BR>
Rajjaṃ ca sāmino deyyaṃ sabbe yakkhe ca ghātiya.<BR>
231<BR>
Manussa vāsakaraṇā yakkhā maṃ ghātayanti hi<BR>
Iticintiya yakkhīsā abravī rājanandanaṃ.<BR>
232<BR>
Sirīsa vatthunāmetaṃ sāmi yakkhapuraṃ iti<BR>
Tattha jeṭṭhassa yakkhassa laṅkānagara vāsino. <BR>
233<BR>
Kumārikā idhānītā tassā mātā ca āgatā <BR>
Āvāhamaṅgale tasmiṃ sattāhaṃ ussavo mahā.<BR>
234<BR>
Vattate tattha saddoyaṃ mahā hesa samāgamo<BR>
Ajjeva yakkhe ghātehi nahi sakkā ito paraṃ.<BR>
<BR>
[SL Page 068] [\x  68/]     <BR>
235<BR>
So āhā dissamāne te ghātessāmi kathaṃ ahaṃ<BR>
Tattha saddaṃ karissāmi tena saddesa ghātaya.<BR>
236<BR>
Āyudhaṃ menubhāvena tesaṃ kāye patissati<BR>
Tassā sutvā tathā katvā sabbe yakkhe aghātayi.<BR>
237<BR>
Sayampi laddhavijayo yakkharājapasādhano<BR>
Pasādhanehi sesehi taṃ taṃ bhaccaṃ pasādhayī.<BR>
238<BR>
Katipāhaṃ vasitvettha tambapaṇṇi mupāgami<BR>
Māpayitvā tabbaṇṇi nagaraṃ vijayo tahiṃ. <BR>
239<BR>
Vasi yakkhiṇiyā saddhiṃ amaccaparivārito.<BR>
Nāvāya bhūmimotiṇṇā vijayappamukhānarā.<BR>
240<BR>
Kilantā pāṇinā bhūmi ālambiya nisīdisuṃ<BR>
Tamba bhūmirajophuṭṭhā tambapāṇi yato ahu.<BR>
241<BR>
So dese ceva dīpoca tambapaṇṇi tato ahu.<BR>
Sīhabāhu narindo so sīhaṃ ādinnako iti<BR>
242<BR>
Sīhaḷo tena sambandhā ete sabbeva sīhaḷā <BR>
Tattha tattha ca gāme te tassā maccā nivesayuṃ<BR>
243<BR>
Anurādhanāmagāmo kadambanadisantike<BR>
Gambhiranadiyā tīre upatisso purohito<BR>
244<BR>
Upatissagāmaṃ māpesi anurādhasusa uttare<BR>
Ujjeniṃ uruvelañca vijitaṃ nagaraṃ tathā.<BR>
245<BR>
Aññe tayo amaccātu māpayiṃsu visuṃ visuṃ<BR>
Nivāsetvā janapadaṃ sabbe maccā samecca taṃ. <BR>
246<BR>
Avacuttha mayaṃ sabbe icchāma tamabhisiñcituṃ<BR>
Iti vutto rājaputto na icchi abhisiñcanaṃ <BR>
247<BR>
Vinā khattiya kaññāya abhisekaṃ mahesiyā<BR>
Athā maccā sāmino te abhiseke katādarā.<BR>
248<BR>
Dukkaresupi kiccesu tadatthaṃ yeva cintiya <BR>
Paṇṇākāre mahārahe maṇi muttādike bahu.<BR>
249<BR>
Gāhāpayitvā pāhesuṃ dakkhiṇaṃ madhurampuraṃ<BR>
Paṇḍurājassa dhitutthaṃ sāmino sāmibhattino. <BR>
250<BR>
Aññesañcāpi dhitutthaṃ amaccānaṃ janassa ca<BR>
Sīghaṃ nāvāca gantvāna dūtā te madhurampuraṃ. <BR>
<BR>
[SL Page 069] [\x  69/]     <BR>
251<BR>
Paṇṇākārañca lekhañca tassa rañño adāpayuṃ<BR>
Tato rājā amaccehi mantayitvā sadhītaraṃ. <BR>
252<BR>
Pāhetukāmo maccānaṃ aññesañcāpi dhīrato.<BR>
Laddhā ūnasataṃ kaññā atha bheriṃ carāpayī.<BR>
253 Laṅkāya dhītugamanaṃ icchamānā narā idha<BR>
Nivāsayitvā dviguṇaṃ gharadvāresu dhītaro.<BR>
254<BR>
 hapentu tena liṅgena ādiyissāma tāiti<BR>
Evaṃ laddhā bahū kaññā tappayitvāna taṃ kulaṃ <BR>
255<BR>
Sampanna sabbā laṅkāraṃ dhītaraṃ saparicchadaṃ.<BR>
Sabbā tā laddhasakkārā kaññāyo ca yathārahaṃ.<BR>
256<BR>
Rājārahaṃca hatthassa rathapesiya kārake<BR>
Aṭṭhārasannaṃ seṇīnaṃ sahassaṃ ca kulāni so.<BR>
257<BR>
Lekhaṃ datvāna pāhesi vijayassa jitārino<BR>
Mahātitthe otariṃsu sabo pica mahājano.<BR>
258<BR>
Teneva pattanaṃ taṇhi "mahātitthaṃ"ti vuccati<BR>
Vijayassa duve puttā tassā yakkhiṇiyā ahu.<BR>
259<BR>
Rājakaññāgamaṃ sutvā vijayo āha yakkhiṇiṃ<BR>
Gacchidāni tuvaṃ bhoti ṭhapetvā puttake duve<BR>
260<BR>
Manussā amanussehi bhāyantīhi sadā iti<BR>
Taṃ sutvā yakkhabhayato bhītaṃ taṃ āha yakkhiṇiṃ<BR>
261<BR>
Mā cintayi sahassena dāpayissāmi te baliṃ<BR>
Punappunaṃ taṃ yācayitvā ubho ādāya puttake.<BR>
262<BR>
Bhītāpi sā maraṇato laṅkāpura mupāgami<BR>
Putte bahi nisīdetvā sayaṃ pāvisi taṃ puraṃ.<BR>
263<BR>
Sañjānitvāna taṃ yakkhiṃ paviṭṭhaṃ nagaraṃ pana <BR>
Saṃkhubhiṃsu pure yakkhā eko sāhasiko pana. 264<BR>
Ekapāṇippahārena māresi yakkhiṇiṃ tadā<BR>
Tassā tu mātulo yakkho nikkhamma nagarābahi.<BR>
265<BR>
Disvā te dārake pucchi tumhe kassa sutā iti<BR>
Kuveṇiyāti sutvāna mātā vo māritā idha<BR>
266<BR>
Tumhe pi disvā māreyyuṃ palāyātha lahuṃ iti<BR>
Aguṃ sumanakūṭaṃ te palāyitvā tato lahuṃ.<BR>
<BR>
[SL Page 070] [\x  70/]     <BR>
267<BR>
Vāsaṃ kappesi jeṭṭho so putto tāya kaṇiṭṭhiyā<BR>
Putta dhītāhi vaḍḍhitvā rājānuññāya te vasuṃ<BR>
268<BR>
Paṇḍurājassa dūtā te paṇṇākāre samappayuṃ<BR>
Vijayassa kumārassa rājadhītādikāca tā. <BR>
269<BR>
Katvā sakkāra sammānaṃ dūtānaṃ vijayo pana<BR>
Ādāyathārahaṃ kaññā amaccānaṃ janassa ca. <BR>
270<BR>
Yathāvidhi ca vijayaṃ sabbe maccā samāgatā.<BR>
Rajje samabhi siñciṃsu kariṃsuca mahāchanaṃ.<BR>
271<BR>
Tato so vijayo rājā paṇḍurājassa dhītaraṃ<BR>
Mahatā parihārena mahesitte bhisecayi.<BR>
272<BR>
Dhanāni so amaccānaṃ adāsi sasurassatu<BR>
Anuvassaṃ saṅkhamuttaṃ paṇṇākāraṃ apesayī.<BR>
273<BR>
So tambaṇṇi nagare dhammena vijayo tadā<BR>
Aṭṭhatiṃsa samāyeva rajjaṃ kāresi bhūpati. <BR>
274<BR>
Vijayo so mahārājā vaye antimake ṭhito<BR>
Iti cintayi vuddhohaṃ naca vijjati me suto. <BR>
275<BR>
Kicchena vāsitaṃ raṭṭhaṃ nasseyya mama accaye<BR>
Āṇāpeyyaṃ rajjahetu sumittaṃ bhātaraṃ mama. <BR>
276<BR>
Athā maccehi mantetvā lekhaṃ tattha visajjayi<BR>
Lekhaṃ datvāna vijayo nacirena divaṃ gato.<BR>
277<BR>
Tasmiṃ mate amaccāte pekkhantā khattiyāgamaṃ<BR>
Upatissagāme ṭhatvāna rajjaṃ samanusāsayuṃ<BR>
278<BR>
Mate vijayarājamhi khattiyā gamanā purā<BR>
Ekaṃ vassaṃ ayaṃ laṅkā dīpo āsi arājiko.<BR>
279<BR>
Tasmiṃ sīhapure tassa sīhabāhussa rājino<BR>
Accayena sumitto so rājā tassa suto ahu. <BR>
280<BR>
Tassa puttā tayo āsuṃ maddarājassa dhituyā <BR>
Dūtā sīhapuraṃ gantvā rañño lekhaṃ adaṃsu te. <BR>
281<BR>
Lekha sutvāna so rājā putto āmantayī tayo<BR>
Ahaṃ mahallako tātā eko tumhesu gacchatu. <BR>
282<BR>
Laṅkaṃ nekaguṇaṃ kantaṃ mama bhātussa santakaṃ.<BR>
Tassaccayena tattheva rajjaṃ kāretu sobhanaṃ.<BR>
<BR>
[SL Page 071] [\x  71/]     <BR>
283<BR>
Kaṇiṭṭhako paṇḍuvāsu devo rājakumārako<BR>
Gamissāmīti cintetvā ñatvā sotthi gatimpica.<BR>
284<BR>
Pitarā samanuññāto dvattiṃsā maccadārake<BR>
Ādāya āruhī nāvaṃ paribbājakaliṅgavā<BR>
285<BR>
Mahākandara najjāte mukhadvāramhi otaruṃ.<BR>
Te paribbājake disvā jano sakkari sādhukaṃ.<BR>
286<BR>
Pucchitvā nagaraṃ ettha upayantā kamena te <BR>
Upatissagāmaṃ sampattā devatā paripālitā.<BR>
287<BR>
Amaccānumato macco pucchi nemittakaṃ tahiṃ<BR>
Khattiyā gamanaṃ tassa so vyākāsi parampica<BR>
288<BR>
Sattame divase yeva te paribbājake tahiṃ<BR>
Patte disvāna pucchitvā amaccā te vijāniya.<BR>
289<BR>
Sattame divase yeva te paribbājake tahiṃ<BR>
Patte disvāna pucchitvā amaccā te vijāniya.<BR>
290<BR>
Taṃ paṇḍuvāsudevaṃ te laṅkārajje samappayuṃ<BR>
Mahesiyā abhāvā so natāva abhisecayi.<BR>
291<BR>
Amitodana sakkassa paṇḍusakko suto ahu<BR>
Ñatvā vināsaṃ sakyānaṃ so ādāya sakaṃ janaṃ<BR>
292<BR>
Gantvā aññātavesena gaṃgāpāraṃ tahiṃ puraṃ<BR>
Māpetvā tattha kāresi rajjaṃ satta sutelabhi. <BR>
293<BR>
Dhītā kaṇiṭṭhikā āsi bhaddakaccāna nāmikā<BR>
Sovaṇṇamaya itthīva surūpā abhipatthitā.<BR>
294<BR>
Tadatthaṃ sattarājāno paṇṇākāre mahārahe.<BR>
Pesesuṃ rājino tassa bhīto rājūhi so pana.<BR>
295 Ñatvāna sotthigamanaṃ abhiseka phalampi ca<BR>
Saha dvattiṃsa itthīhi nāvaṃ āropiyāsu taṃ.<BR>
296<BR>
Gaṅgāyaṃ khipi gaṇhantu pahu me dhītaraṃ iti <BR>
Gahetuṃ te nasakkhiṃsu nāvā sā pana sīghagā<BR>
297<BR>
Dutiye divase yeva goṇagāmaka pattanaṃ <BR>
Pattā pabbajitā kārā sabbā tā tattha otaruṃ.<BR>
298<BR>
Pucchitvā nagaraṃ ettha tā kamena payantiyo<BR>
Upatissagāmaṃ sampatvā devatā paripālitā.<BR>
<BR>
[SL Page 072] [\x  72/]     <BR>
299<BR>
Nemittikassa vacanaṃ sutvā tatthāgatāpi tā <BR>
Disvā amacco pucchitvā rañño santika mappayī.<BR>
300<BR>
Taṃ paṇḍuvāsudevaṃ te amaccā suddhabuddhino<BR>
Rajje samabhisiñciṃsu puṇṇasabba manorathā.<BR>
301<BR>
Bhaddakaccāna nāmaṃ taṃ rājakaññaṃ surūpiniṃ<BR>
Tassa rañño mahesitte abhisiṃñciṃsu nāgarā.<BR>
302<BR>
Mahesī janayī putte dasa ekaṃ ca dhītaraṃ<BR>
Sabbajeṭṭho bhayo nāma cittānāma kaṇiṭṭhikā.<BR>
303<BR>
Passitvā taṃ viyākaṃsu brāhmaṇa mantapāragā<BR>
Rajjahetu suto assā ghātayissati mātule.<BR>
304<BR>
"Ghātessāma kaṇiṭṭhinti" nicchite bhātarābhayo<BR>
Vāresi kāle vāsesuṃ gehe taṃ ekathambhake.<BR>
305<BR>
Rūpenummādayī nare diṭṭhamattāva sā yako<BR>
Tato ummāda cittāti nāmaṃ sopapadaṃ labhi<BR>
306<BR>
Sutvāna laṅkāgamanaṃ bhaddakaccāna deviyā<BR>
Mātarā coditaṃ tassā bhātaro pañca āgamuṃ. <BR>
307<BR>
Disvāna tampi laṅkindaṃ kaṇiṭṭhiñca tato paraṃ raññā sukatasakkārā laṅkādīpamhi<BR>
cāsayuṃ<BR>
308<BR>
Rāmena vusitaṭṭhānaṃ rāmaṭṭhāna [a]nti vuccati<BR>
Uruvelānurādhānaṃ nivāsāca tathā tathā<BR>
309<BR>
Tathā vijitadīghāvu rohaṇanaṃ nivāsakā<BR>
Laṅkindo abhayaputtaṃ uparajjebhi siñcayī<BR>
310<BR>
Dīghāyussa kumārassa tanayo dighagāminī<BR>
Sutvā ummāda cittaṃ taṃ tassaṃ sevaca kārattha. <BR>
311<BR>
Gantvopa tissagāmattaṃ apassi manujādhipaṃ adā sahoparājena rājupaṭṭhāna massa so.<BR>
312<BR>
Vātapānaka jiddena taṃ upecca ṭhitātu sā<BR>
Disvāna gāminiṃ cittā rattacittāha dāsitaṃ. <BR>
313<BR>
"Ko eso"ti tato sutvā mātulassa suto iti<BR>
Dāsiṃ tattha niyojesi sandhiṃ katvāna so tato. <BR>
------------------------------------------<BR>
[A] rāmagoṇaṃ-mahāvaṃse<BR>
<BR>
[SL Page 073] [\x  73/]     <BR>
314<BR>
Tāya saddhiṃ sayitvāna paccuseyeva nikkhami<BR>
Sā tena aggahī gabbhaṃ gabbhe parinate pana.<BR>
315<BR>
Mātu ārocayī dāsi mātā pucchiya dhītaraṃ<BR>
Rañño ārocayī rājā āmantetvā sute'bravī.<BR>
316<BR>
Posiyo sohi amhehi dema tasseva taṃ iti<BR>
Putto ce mārayissāma tanti tassa adaṃsu te.<BR>
317<BR>
Pasūtikāle sampatte sūtigehaṃ ca pāvisi<BR>
Saṅkitvā gopakaṃ cittaṃ kāḷavelañca dāyakaṃ.<BR>
318<BR>
Ghātayiṃsu tadā yakkhā hutvā gabbhaṃ surakkhisuṃ<BR>
Cittā sā janayī puttaṃ sā dāsīpana dhītaraṃ.<BR>
319<BR>
Cittā sahassaṃ dāpetvā tassā puttaṃ adāpayi<BR>
Tassā tu dhītaraṃ tampi nipajjāpesi santike.<BR>
320<BR>
Dhītā laddhāti sutvāna tuṭṭhā rājasutā ahu<BR>
Mātā ca mātumātā ca ubho pana kumārakaṃ.<BR>
321<BR>
Mātā mahassa nāmañca jeṭṭhassa mātulassa ca <BR>
Ekaṃ katvāna kāresi paṇḍukābhaya nāmakaṃ.<BR>
322<BR>
Laṅkādīpe paṇḍuvāsu devo rajjamakārayi<BR>
Tiṃsa vassāni jātamhi mato so paṇḍukābhaye.<BR>
323<BR>
Tasmiṃ mate janāsabbe abhayaṃ jeṭṭhakaṃ sutaṃ <BR>
Rajjābhisekaṃ akaruṃ bhātaroca samāgatā<BR>
324<BR>
Ummāda cittāyā nattā dāsi ādāya dārakaṃ<BR>
Samugge pakkhipitvāna dvāra maṇḍalakaṃ agā. <BR>
325<BR>
Rājaputtā pi migavaṃ gatā disvāna tampana<BR>
"Kuhiṃyāsi" "kimetanti" pucchitā sā idabravī<BR>
326<BR>
Dvāramaṇḍalakaṃ sāmi dhitu me guḷapūvakaṃ<BR>
Āharāmīti uttā te oropehīti abravuṃ.<BR>
327<BR>
Citto ca kāḷavelo ca tassa rakkhāya niggatā<BR>
Mahantaṃ sūkaraṃ vesaṃ taṅkhaṇe yeva dassayuṃ.<BR>
328<BR>
Te taṃ samanubandhiṃsu sā tamādāya tatragā<BR>
Dārakañca sahassaṃ ca āyuttassa adā raho<BR>
329<BR>
Tasmiṃ yeva dine tassa bhariyā janayi sutaṃ<BR>
Yamake janayi putte bhariyā meti posito. <BR>
<BR>
[SL Page 074] [\x  74/]     <BR>
330<BR>
So sattavassiko cāpi taṃ vijāniya mātulā<BR>
Hantuṃ sarasi kīḷante dārake ca payojayuṃ.<BR>
331<BR>
Jalaṭṭharukkha susiraṃ jalacchādita chiddakaṃ<BR>
Nimujjamāno chiddena pavisitvā ciraṃ ṭhito.<BR>
332<BR>
Tato so mārako sabbe mārayittha kumārake<BR>
Rañño ārocayī sabbe kumārā māritā iti.<BR>
333<BR>
Tato so cirakālena nemitte pucchiya tato.<BR>
Gopālakehi kīḷanti vutte māriṃsu te pica<BR>
334<BR>
Tasmiṃ dine kumāro so gehe hutvāva muccayī<BR>
Tato te mārakāhaṃsu sabbe te māritā iti. <BR>
335<BR>
Athāpi tena tenāpi kāraṇena nirantaraṃ<BR>
Mārāpentāpi māretuṃ na sakkontīti mātulā.<BR>
336<BR>
Tato ca so kameneva patto soḷasavassikaṃ<BR>
Tato mātā sahassaṃca datvā rakkhaṃ ca ādisi.<BR>
337<BR>
Āyuttako nimantetvā kumārassa hi mātuyā<BR>
Sahassaṃ ceva sovaṇṇaṃ sahassapurisampi ca.<BR>
338<BR>
Uyyojesi kumāraṃ taṃ paṇḍula brāhmaṇantikaṃ<BR>
Tato ca so kumāropi gantvā maṇḍalagāmakaṃ.<BR>
339<BR>
Dhanaṃ dāsi brāhmaṇassa pucchi so sabbakāraṇaṃ<BR>
Tato ca so paṇḍulopi tāta tvaṃ paṇḍukābhayoti. <BR>
340<BR>
Āmāti vutte jānitvā kumāraṃ etadabravī<BR>
Bhavissasi tuvaṃ rājā vassāni samasattati<BR>
341<BR>
Rajje patiṭṭhahitvāna saddho puññaṃ karissasi<BR>
Iti vatvā brāhmaṇopi attano puttakena ca.<BR>
342<BR>
Saddhiṃ candakumārena sikkhāpayi susikkhītaṃ <BR>
Tato ca so mahābhogī brāhmaṇo paṇḍulo pana.<BR>
343<BR>
Sadhanampi bahuṃ datvā yuddhaṃ kārehi tvaṃ iti. <BR>
Vutte tu so kumāropi yuddhatthāyā bhinikkhami.<BR>
344<BR>
Mahatā parivārena girikaṇḍaka pabbataṃ<BR>
Agamāsi kumāro so senāya parivārito.<BR>
345<BR>
Girikaṇḍasivo nāma paṇḍukābhaya mātulo<BR>
Taṃ paṇḍuvāsu devenadinnaṃ bhuñjati desakaṃ. <BR>
<BR>
[SL Page 075] [\x  75/]     <BR>
346<BR>
Tadā karīsasataṃ pakkaṃ so lavāpeti khattiyo<BR>
Tassa dhītā rūpavatī pālā nāmāsi khattiyā.<BR>
347<BR>
Sā mahāparivārena yānamāruyha sobhanaṃ<BR>
Pitu bhattaṃ gāhayitvā lāvakānañca gacchati.<BR>
348<BR>
Kumārassa manussā taṃ disvā tattha kumārikaṃ<BR>
Ārocesuṃ kumārassa kumāro sahasā nugo. <BR>
349<BR>
Dvedhā taṃ parisaṃ katvā sakaṃ yānamapesayi<BR>
Tadantikaṃ sapariso "kā tvaṃ yāsīti" pucchi taṃ.<BR>
350<BR>
Tāya vutte sa sabbasmiṃ tassa sārattamānaso<BR>
Attano saṃvibhāgatthaṃ bhattamāyāci khattiyo.<BR>
351<BR>
Sā samoruyha yānamhā adā sovaṇṇa pātiyā<BR>
Bhattaṃ nigrodha mūlasmiṃ rājaputtassa khattiyā.<BR>
352<BR>
Gaṇhi nigrodhapaṇṇāni bhojetuṃ sesake jane<BR>
Sovaṇṇa bhājanānāsuṃ tāni paṇṇāni taṅkhaṇe.<BR>
353<BR>
Tāni disvā rājaputto saritvā dvija bhāsitaṃ<BR>
Mahesī bhāvayoggā me kaññā laddhāti tussi so<BR>
354<BR>
Sabbe bhojāpayitvā pi taṃ na khīyittha bhojanaṃ <BR>
Ekassa paṭiviṃsova gahito tattha dissatha. <BR>
355<BR>
Evaṃ puññakhalūpetā sukumāla kumārikā<BR>
Suvaṇṇapāli nāmena tatoppabhūti āsi sā.<BR>
356<BR>
Taṃ kumāriṃ gahetvāna yānamāruyha khattiyo<BR>
Mahābala paribbuḷho haṭṭhatuṭṭho apakkami. <BR>
357<BR>
Taṃ sutvāna pitā tassā nare sabbe apesayī<BR>
Te gantvā kalahaṃ katvā tajjitā tehi āgamuṃ.<BR>
358<BR>
Kalahanagaraṃ nāma gāmo tattha kato ahu<BR>
Taṃ sutvā bhātaro tassā pañca yuddhāya āgamuṃ.<BR>
359<BR>
Te sabbe paṇḍulasūto, cando yeva aghātayī<BR>
Lohitasarakhaṇḍāti tesaṃ yuddhamhī ahū.<BR>
360<BR>
Mahatā balakāyena tato so paṇḍukābhayo<BR>
Gaṃgāya pārime tīre doḷapabbatakaṃ agā.<BR>
361<BR>
Tattha cattāri vassāni vasi taṃ tepi mātulā<BR>
Sutvā evaṃ gataṃ jātaṃ yuddhatthaṃ samupāgamuṃ. <BR>
 <BR>
[SL Page 076] [\x  76/]     <BR>
362<BR>
Khandhāvāraṃ nivāsetvā dhumarakkhana gantike<BR>
Bhāgineyyena yujjhiṃsu bhāgineyyotu mātule.<BR>
363<BR>
Anubandhi orahaṅgaṃ palāpetvā nivattayi<BR>
Tesañca khandhāvāramhi duve vassāni so vasī.<BR>
364<BR>
Gantvopatissa gāmante tamatthaṃ rājino bravuṃ<BR>
Rājā lekhaṃ kumārassa sarahassaṃ sa pāhini. <BR>
365<BR>
"Bhuñjassu pāragaṃgaṃ tvaṃ māgā oraṃ tato" iti<BR>
Taṃ sutvā satta kujjhiṃsu bhātaro navarājino. <BR>
366<BR>
Upatthamho tvamevāsi ciraṃ tassa idānitu<BR>
Raṭṭhaṃ adāsi tasmā tvaṃ māressāmāti abravuṃ. <BR>
367<BR>
So tesaṃ rajja mappesi te tissaṃ nāma bhātaraṃ <BR>
Sabbeva saṃhitākaṃsu rajjassa parināyakaṃ.<BR>
368<BR>
Eso vīsati vassāni abhayo bhayadāyako<BR>
Tattho patissagāmamhi rājā rajjamakārayī.<BR>
369<BR>
Vasanti dhūmarakkhāge sare tumbariyaṅgane<BR>
Carate vaḷavārūpā yakkhiṇī balavāmukhī [a]<BR>
370<BR>
Eko disvāna setaṅgaṃ rattapādaṃ manoramaṃ<BR>
Ārocesi kumārassa vaḷavetthīdisī iti. <BR>
371<BR>
Kumāro rasmimādāya gahetuṃ taṃ upāgami <BR>
Pacchako āgataṃ disvā bhītā tejena tassa sā <BR>
372<BR>
Dhāvi'nantaradhāyitvā dhāvantiṃ anubandhi so <BR>
Dhāvamānā saraṃ taṃ sā pariyāyati sattakaṃ.<BR>
373<BR>
Otaritvā mahāgaṅgaṃ uttaritvā tato pana <BR>
Dhūmarakkhaṃ pabbataṃ taṃ sattakkhattuṃ parikkhipi. <BR>
374<BR>
Taṃ saraṃ puna tikkhattuṃ pariyāyitvāna sā puna<BR>
Gaṅgaṃ kacchapatitthena samosari tahiṃtu so. <BR>
375<BR>
Gahesi taṃ vāladhimhi tālapattaṃ ca toyagaṃ<BR>
Tassa puññānu bhāvena so ahosi mahāasi. <BR>
376<BR>
Uccāresi asiṃ tassā māremīti tamāha sā <BR>
Rajjaṃ te sāmi dassāmi māmaṃ mārayī iti. <BR>
---------------------------------------------<BR>
[A] cetiya nāmikā-mahāvaṃse. <BR>
<BR>
[SL Page 077] [\x  77/]     <BR>
377<BR>
Gīvāya taṃ gahetvāna vijjhitvā asikoṭiyā<BR>
Nāsāya rajjuyā bandhi sā ahosi vasānugā.<BR>
378<BR>
Gantvā taṃ dhūmarakkhaṃ so tamāruyha mahabbalo<BR>
Tattha cattāri vassāni dhūmarakkhanage vasi.<BR>
379<BR>
Tato nikkhamma sabalo āgamāriṭṭha pabbataṃ<BR>
Yuddhakāla mapekkhanto tattha satta samā vasi.<BR>
380<BR>
Dve mātule ṭhapetvāna tassa sesaṭṭhamātulā <BR>
Yuddhasajjā ariṭṭhaṃ taṃ upasaṃkamma pabbataṃ. <BR>
381<BR>
Khandhāvāraṃ nivāsetvā pabbatassa samantato<BR>
Parikkhipitvā aṭṭhaṃsu rājāno aṭṭha mātulā<BR>
382<BR>
Mantetvā yakkhiṇiyā so tassā vacanayuttiyā<BR>
Datvā rājaparikkhāraṃ paṇṇākārāyudhānica.<BR>
383<BR>
Gaṇhatha sabbānetāni khamāpessāmi vo ahaṃ.<BR>
Iti vatvāna pesesi kumāro purato balaṃ, <BR>
384<BR>
Gaṇhissāma paviṭṭhaṃ taṃ vissatthesu ca tesu so<BR>
Āruyha vakkha vaḷavaṃ mahābala purakkhato<BR>
385<BR>
Yuddhāya pāvisi yakkhī mahārāva marāvi sā <BR>
Anto bahi balaṃ cassa ukkuṭṭhiṃ mahatiṃ akā<BR>
386<BR>
Kumāra purisā sabbe parasenā nare bahu<BR>
Ghātetvā mātule aṭṭha sīsarāsi makaṃsu te<BR>
387<BR>
Senāpati palāyitvā gumbaṭṭhānaṃ sa pāvisi <BR>
Senāpatigumbakoti tena esa pavuccati. <BR>
388<BR>
Upari ca tālasīraṃ sīsarāsiṃ supassiya<BR>
Lābūrāsīva iccāha tenāsī lābugāmako<BR>
389<BR>
Evaṃ vijita saṅgāmo tato so paṇḍukābhayo<BR>
Ayyakassanurādhassa vasanaṭṭhānamāgami. 390<BR>
Attano rājagehaṃ so tassa datvāna ayyako<BR>
Aññattha vāsaṃ kappesi sotu tasmiṃ ghare vasi. <BR>
391<BR>
Pucchāpetvāna nemittaṃ vatthuvijjā viduṃ tathā<BR>
Māpetuṃ nagaraṃ tasmiṃ gāmeyeva amāpayī. <BR>
392<BR>
Nivāsattānurādhassa anurudhapuraṃ ahu<BR>
Nakkhattenānurādhena patiṭṭhāpita tāyaca. <BR>
[SL Page 078] [\x  78/]     <BR>
393<BR>
Āṇāpetvā mātulānaṃ chattaṃ jātassare idha<BR>
Dhovāpetvā dhārayitvā taṃ sareyeva vāranā <BR>
394<BR>
Attano abhisekaṃ so kāresi paṇḍukābhayo<BR>
Suvaṇṇapāli deviṃtaṃ mahesittebhisecayi.<BR>
395<BR>
Adā candakumārassa porobhiccaṃ yathāyidhi<BR>
 hānantaraṃ ca sesānaṃ vaccānaṃ ca yathārahaṃ.<BR>
396<BR>
Mātuyā upakārattā attanoca mahīpatiṃ<BR>
Aghātetvā va jeṭṭhaṃ taṃ mātulaṃ abhayaṃ pana.<BR>
397<BR>
Rattiṃ rajjaṃ adā tassa ahu nagaraguttiyo<BR>
Tadupādāya nagare ahū nagaraguttikā.<BR>
398<BR>
Sasuraṃ taṃ aghātetvā girikaṇḍasivampica<BR>
Girikandaresu tasseva mātulassa adāsi so.<BR>
399<BR>
Saraṃ tañca khanāpetvā kārāpesi bahūdakaṃ<BR>
Jaye jalassa gāhena jayavāpīti taṃ ahu.<BR>
400<BR>
Kāḷavelaṃ nivāsesi yakkhaṃ purapuratthime<BR>
Yakkhaṃ tu cittarājaṃ taṃ heṭṭhā abhayavāpiyā.<BR>
401<BR>
Pubbopakāradāsiṃ taṃ nibbattaṃ yakkhayoniyā<BR>
Purassa dakkhiṇe dvāre so kataññū nivesayī.<BR>
402<BR>
Anto narindavatthussa vaṇavāmukha yakkhiṇiṃ<BR>
Nivesesi baliṃ tesaṃ añññesaṃ cānuvassakaṃ.<BR>
403<BR>
"Dāpesi chanakāletu cittarājena so pana <BR>
Samāsane nisīditvā dibbamānusa nāṭakaṃ.<BR>
404<BR>
Kārento bhiramī rājā khiḍḍhārati samappito<BR>
Tato aññesu gāmesu taṃ taṃ kiccamakārayī<BR>
405<BR>
Paṇḍukābhaya rañño ca abhayassa ca antare<BR>
Rājasuññāni vassāni ahesuṃ dasa satta ca.<BR>
406<BR>
So paṇḍukābhayo rājā vassāni samasattati<BR>
Anurādhapure ramme rajjaṃ kāresi issaro <BR>
407<BR>
Tassaccaye tassa putto muṭasīvoti vissuto<BR>
Suvaṇṇapāliyā putto patto rajjamanākulaṃ.<BR>
408<BR>
Mahāmeghavanu yyānaṃ nānārāmopa sobhitaṃ<BR>
Phalapupphadu mūpetaṃ so rājā kārayī puraṃ.<BR>
<BR>
[SL Page 079] [\x  79/]     <BR>
409<BR>
Uyyānaṭṭhāna gahaṇe mahāmegho akālajo<BR>
Pāvassi tena uyyānaṃ mahāmeghavanaṃ ahu. <BR>
410<BR>
Saṭṭhivassāni muṭasīvo rājā rajjamakārayī<BR>
Anurādhapuravare laṅkābhūvaraṇe subhe.<BR>
411<BR>
Tassa puttā dasa āsuṃ aññamañña hitesino<BR>
Duve dhītā anukūlā kulā nuvacchivikā ahuṃ. <BR>
412<BR>
Devānampiyatissoti vissuto dutiyo suto<BR>
Tesu bhātusu sabbesu puññatejādhiko ahu.<BR>
413<BR>
Devānampiyatisso so rājāsi pitu accaye.<BR>
Tassābhisekena tadā bahūnacchariyā nahuṃ.<BR>
414<BR>
Laṃkādīpamhi sakale nidhayo ratanānica<BR>
Anto ṭhitāni uggantvā paṭhavītala māruhuṃ.<BR>
415<BR>
Laṅkādīpa samīpamhi bhinnanāvāgatāni ca<BR>
Tattha jātānica thalaṃ ratanāni samāruhuṃ.<BR>
416<BR>
Jāta pabbata pādamhi tisso ca veluyaṭṭhiyo <BR>
Jātāratha patodena samānā parimāṇato<BR>
417<BR>
Tāsu ekā latāyaṭṭhi rajatābhā tahiṃ latā<BR>
Suvaṇṇavaṇṇā rucirā padissanti manoramā<BR>
418<BR>
Ekātu pupphayaṭṭhiti nāmajātā tahiṃ pana<BR>
Nānāni nānāvaṇṇāni pupphā dissanti sabbadā.<BR>
419<BR>
Ekā sakuṇayaṭṭhiti tahiṃ pakkhimihā ahuṃ nānā ca nānāvaṇṇā ca sajīvā viya dissare.<BR>
420<BR>
Hayagajarathāmalakā valayaṅguli veṭhakā<BR>
Kakudhathala pākatikā iccete aṭṭhajātito.<BR>
421<BR>
Muttā samuddā uggatā tīreyeva taṭā viya <BR>
Devānampiya tissassa ṭhitā puññavijambhitā.<BR>
422<BR>
Indanīla veluriya lohitaṃka maṇicime<BR>
Ratanāni ca nekāni muttā tā tā ca yaṭṭhiyo.<BR>
423<BR>
Sattāhabbhantareyeva rañño santika māruhuṃ<BR>
Tāni disvā patīto so rājā iti vicintayī<BR>
424<BR>
Ratanāni anagghāni dhammāsoko imāni me<BR>
Sahāyo rahate nāñño tassa dassaṃ imāna to. <BR>
<BR>
[SL Page 080] [\x  80/]     <BR>
425<BR>
Devānaṃ piyatisso ca dhammāsoko ca te ime<BR>
Adiṭṭhasahāyakā honti cirappabhuti bhūpatī.<BR>
426<BR>
Bhāgineyyaṃ mahāraṭṭhaṃ amaccapamukhaṃ tato<BR>
Dījaṃ amaccaganakaṃ rājā te caturo jane.<BR>
427<BR>
Dūte katvāna pāhesi baloghaparivārito<BR>
Gāhāpetvā anagghāni ratanāni imāni so.<BR>
428<BR>
Maṇivikatī tisso tā tisso ca rathayaṭṭhiyo<BR>
Saṃkhaṃ ca dakkhiṇā vattaṃ muttājāti ca aṭṭha tā.<BR>
429<BR>
Āruyha jambukolamhī nāvaṃ sattadinena te<BR>
Sukhena titthaṃ laddhāsuṃ sattāhena tato pana.<BR>
430<BR>
Pāṭaliputtaṃ gantvāna dhammāsokassa rājino<BR>
Adaṃsu paṇṇākāre te disvā tāni pasīdiya.<BR>
431<BR>
Ratanānīdisānettha natthi me iti cintiya<BR>
Adāsenā patiṭṭhānaṃ tuṭṭho riṭṭhassa bhūpati. <BR>
432<BR>
Porohiccaṃ brāhmaṇassa daṇḍanāyakataṃ pana <BR>
Adāsi tassa maccassa seṭṭhittaṃ gaṇakassa tu. <BR>
433<BR>
Tesaṃ anappake bhoge datvā vāsagharāni ca<BR>
Sahāmaccehi mantetvā passitvā paṭipābhataṃ.<BR>
434<BR>
Vālavījanimuṇhisaṃ khaggaṃ chattaṃ ca pādukaṃ<BR>
Molipaṭṭaṃ ca pāmaṃgaṃ bhiṅkāraṃ haricandanaṃ.<BR>
435<BR>
Adhovimaṃ vatthayugaṃ mahagghaṃ hatthapuñjaniṃ<BR>
Nāgāhaṭaṃ candanaṃ ca aruṇābhaṃ ca mattikaṃ.<BR>
436<BR>
Anotattodakaṃ ceva gaṅgāsalilameva ca <BR>
Saṃkhaṃ ca nandiyāvattaṃ vaḍḍhamānaṃ kumārikaṃ.<BR>
437<BR>
Hemabhājanabhaṇḍaṃ ca sīvikaṃ ca mahārahaṃ<BR>
Harītakī āmalakaṃ mahagghaṃ agadosadhaṃ.<BR>
438<BR>
Sukāhatānaṃ sālīnaṃ saṭṭhivāha satāni ca abhisekopakaraṇaṃ paraṃ tadabhisekataṃ.<BR>
439<BR>
Datvā kāle sahāyassa paṇṇākāraṃ narissaro dūtaṃ pāhesi saddhammaṃ paṇṇākāramimaṃ<BR>
pica. <BR>
440<BR>
Ahaṃ buddhaṃ ca dhammaṃ ca saṃghaṃ ca saraṇaṃ gato<BR>
Upāsakattaṃ vedemi sakyaputtassa sāsane.<BR>
<BR>
[SL Page 081] [\x  81/]     <BR>
441<BR>
Tvametāni ratanāni uttamāni naruttama<BR>
Cittaṃ pasādayitvāna saddhāya saraṇaṃ vaja<BR>
442<BR>
Karotu me sahāyassa abhisekaṃ puno iti<BR>
Vatvā sahāyamacce te sakkaritvātha pesayi.<BR>
443<BR>
Paṃcamāse vasitvāna te maccā tīvasakkatā<BR>
Vesākhasukkapakkhādi dine dūte viniggatā. <BR>
444<BR>
Tambalittiya māruyha nāvaṃ tejambu kolake<BR>
Oruyha bhūpaṃ passiṃsu pattā dvādasiyaṃ iti. <BR>
445<BR>
Adaṃsu paṇṇākāre te dūtā laṅkādhipassa te tesaṃ mahantaṃ sakkāraṃ laṅkādhipati kārayī. <BR>
446<BR>
Te māgasiramāsassa ādicandodaye dine<BR>
Abhisittaṃ pilaṅkindaṃ amaccā sāmibhattino. <BR>
447<BR>
Dhammāsokassa vacanaṃ vatvā sāmīhite ratā<BR>
Punopi abhisiṃciṃsu laṅkāhitasukhe rataṃ. <BR>
448<BR>
Vesākhapuṇṇamāyaṃ so devānaṃ piyatissako<BR>
Laṅkindo so mahārājā punopi abhisecayi. <BR>
449<BR>
Thero moggaliputto so jinasāsana jotako<BR>
Niṭṭhāpetvāna saṃgītiṃ pekkhamāno anāgataṃ<BR>
450<BR>
Sāsanassa pitiṭṭhānaṃ paccantesu apekkhiya<BR>
Pesesi kattike māse te tethere tahiṃ tahiṃ.<BR>
451<BR>
Theraṃ kasmīragandhāraṃ majjhantikamapesayi<BR>
Apesayi mahādevaṃ theraṃ mahisamaṇḍalaṃ.<BR>
452<BR>
Vanavāsiṃ apesesi theraṃ rakkhitanāmakaṃ<BR>
Tathāparantakaṃ yona dhammarakkhita nāmakaṃ.<BR>
453<BR>
Mahāraṭṭhaṃ mahādhamma rakkhitatthera nāmakaṃ<BR>
Mahārakkhita theraṃ taṃ yonalokamapesayi.<BR>
454<BR>
Pesesi majjhimattheraṃ hivavantappadesakaṃ<BR>
Suvaṇṇabhūmiṃ theredve sonamuttamameva ca <BR>
455<BR>
Mahāmahindatheraṃ taṃ theraṃ ittiyamuttiyaṃ<BR>
Sambalaṃ bhaddasālaṃ ca paṃca saddhivihārike.<BR>
456<BR>
Laṃkādīpe manuññamhi manuññajinasāsanaṃ<BR>
Patiṭṭhāpetha tumheti paṃcathere apesayi <BR>
<BR>
[SL Page 082] [\x  82/]     <BR>
457<BR>
Mahāmahindathero so tadā dvādasavassiko<BR>
Upajjhāyena ānatto saṃghena ca mahāmati.<BR>
458<BR>
Laṃkādīpaṃ pasādetuṃ kālaṃ pekkhaṃ vicintayi<BR>
Vuddho mūṭasivo rājā rājā hotu suto iti.<BR>
459<BR>
Tadantare ñātigaṇaṃ daṭṭhuṃ katvāna mānasaṃ <BR>
Upajjhāyaṃ ca saṃghaṃ ca vanditvā pucchi bhūpatiṃ.<BR>
460<BR>
Ādāya caturo there saṃghamittāya atrajaṃ<BR>
Sumanasāmaṇeraṃ ca jaḷabhiññaṃ mahiddhikaṃ. 461<BR>
Ñātīnaṃ saṃgahaṃ kātuṃ agamā dakkhiṇāgiriṃ<BR>
Tathā tattha paraṃ tassa cha māsā samatikkamuṃ.<BR>
462<BR>
Kamena vedisagiraṃ nagaraṃ mātudeviyā<BR>
Sampatvā mātaraṃ passi devī disvā piyaṃ sutaṃ.<BR>
463<BR>
Bhojayitvā saparīsaṃ attanāyeva kāritaṃ <BR>
Vihāraṃ vedisagiriṃ theraṃ āropayī sutaṃ. <BR>
464<BR>
Avantiraṭṭhaṃ bhuñjanto pitarā dinnamattano<BR>
So asokakumāro hi ujjenigamane purā<BR>
465<BR>
Vedise nagare vāsaṃ upagantvā tahiṃ subhaṃ <BR>
Deviṃ nāmalabhitvāna kumāriṃ seṭṭhidhitaraṃ.<BR>
466<BR>
Saṃvāsaṃ tāya kappesi gabbhaṃ gaṇhiya tena sā <BR>
Ujjeniyaṃ kumāraṃ taṃ mahindaṃ janayī subhaṃ.<BR>
467<BR>
Vassadvayamatikkamma saṃghamittaṃ ca dhītaraṃ <BR>
Tasmiṃ kāle vasati sā vedise nagare tahiṃ. <BR>
468<BR>
Thero tattha nisīditvā kālaṃ ca iti cintayī<BR>
Pitarā me pahitaṃ taṃ abhiseka mahussavaṃ.<BR>
469<BR>
Devānaṃ piyatisso so mahārājā nubhotu ca<BR>
Vatthuttayaguṇaṃ cāpī sutvā jānātu dūtato.<BR>
470<BR>
Ārohatu missanagaṃ jeṭṭhamāsassuposathe<BR>
Tadaheva gamissāma laṃkādīpa varaṃ mayaṃ<BR>
471<BR>
Mahindo upasaṃkamma mahindatthera muttamaṃ <BR>
Yāhi laṃkaṃ pasādetuṃ sambuddhenāpi byākato. <BR>
472<BR>
Mayampi tatthopatthambhā bhavissāmāti abravi<BR>
Deviyā bhaginīdhītu putto bhaṇḍukanāmako.<BR>
<BR>
[SL Page 083] [\x  83/]     <BR>
473<BR>
Therena deviyā dhammaṃ sutvā desitamevatu<BR>
Anāgāmi phalaṃ patvā vasi therassa santike.<BR>
474<BR>
Tattha māsaṃ vasitvāna jeṭṭhamāsassuposathe <BR>
Thero catuhi therehi sumanenātha bhaṇḍunā. <BR>
475<BR>
Saddhiṃ tena gahaṭṭhena naratāñattihetunā<BR>
Tasmā vihārā ākāsaṃ uggantvāna mahiddhiko.<BR>
476<BR>
Gaṇena sahitāgamma laṃkaṃ missakapabbate<BR>
Aṭṭhāsi pīlukūṭamhi rucirambhatthale vare.<BR>
477<BR>
Devānaṃ piyatisso so rājā salilakīḷakaṃ<BR>
Katvā nagaravāsīnaṃ migavaṃ kīḷituṃ agā. <BR>
478<BR>
Cattāḷīsa sahassehi posehi parivārito<BR>
Dhāvanto padasā yeva agā so missakaṃ nagaṃ<BR>
479<BR>
Thero dassetumicchanto devo tasmiṃ mahīdhare<BR>
Gumbaṃ bhakkhayamāno ca aṭṭhā gokaṇṇarūpavā.<BR>
480<BR>
Rājā disvā pamattaṃ taṃ na yuttaṃ vijjhituṃ iti<BR>
Jiyāsaddamakā dhāvī gokaṇṇo pabbatantaraṃ<BR>
481<BR>
Rājānudhāvi so dhāvaṃ therānaṃ santikaṃ gato<BR>
There diṭṭhe narindena sayamantaradhāyi so.<BR>
482<BR>
Thero bahusu diṭṭhesu atibhāyissatī iti<BR>
Attānameva dassesi passitvā taṃ mahīpati.<BR>
483<BR>
Bhīto aṭṭhāsi taṃ thero "ehi tissāti" abuvi<BR>
Tissoti vacaneneva rājā yakkhoti cintayī.<BR>
484<BR>
Samaṇā mayaṃ mahārāja dhammarājassa sāvakā<BR>
Tameva anukampāya jambudīpā idhāgatā. <BR>
485<BR>
Iccāha thero taṃ sutvā rājā vītabhayo ahu<BR>
Saritvā sakhisaṃdesaṃ samaṇā iti nicchito.<BR>
486<BR>
Dhanuṃ sarañca nikkhippa upasaṃkamma taṃ isiṃ<BR>
Sammodamāno theramhi so nisīdi tadantike<BR>
487<BR>
Tadā tassa manussā te āgamma parivārayuṃ<BR>
Tadā sese ca dassesi mahāthero sahāgate. <BR>
488<BR>
Te disvā abravī rājā kadā me āgatā iti<BR>
Mayā saddhiṃ ti therena vutte pucchi idaṃ pana.<BR>
<BR>
[SL Page 084] [\x  84/]     <BR>
489<BR>
Santi īdisakā aññe jambudīpe yatī iti <BR>
Āha kāsāvapajjoto jambudīpo yatīhi tu.<BR>
490<BR>
Tevijjā iddhipattā cetopariyakovidā<BR>
Dibbasotārahanto ca bahū buddhassa sāvakā<BR>
491<BR>
Pucchi kenāgatatthāti na thalena na vārinā<BR>
Āgatamhāti vutte so vijāni nabhasāgamaṃ.<BR>
492<BR>
Vīmaṃsaṃ so mahāpañño paññaṃ pañhamapucchi taṃ<BR>
Puṭṭho puṭṭho viyākāsi taṃ taṃ pañhaṃ mahīpati.<BR>
493<BR>
Rukkhoyaṃ rāja kiṃnāmo? Ambo nāma ayaṃ taru<BR>
Idaṃ muñciya atthambo? Santi ambatarū bahū.<BR>
494<BR>
Idaṃ ca ambaṃ tecambe muñciyatthi mahīruhā?<BR>
Santi bhante bahū rukkhā anambā pana te taru.<BR>
495<BR>
Aññe ambe anambe ca muñciyatthi mihīruhā?<BR>
Ayaṃ bhante ambarukkho paṇḍitoti narissaro.<BR>
496<BR>
Santi te ñātakā rājā? Santi bhante bahū janā santi aññātakā rāja? Santi aññātakā bahū.<BR>
497<BR>
Ñātake te ca aññāte muñciyaññepi atthinu?<BR>
Ahameva bhante sādhu tvaṃ paṇḍitosi narissara. <BR>
498<BR>
Paṇḍitoti viditvāna cūlahatthipadopamaṃ<BR>
Suttantaṃ desayī thero mahīpassa mahāmati.<BR>
499<BR>
Desaṇāpariyosāne saddhiṃ tehi narehi so<BR>
Cattāḷīsasahassehi saraṇesu patiṭṭhahi.<BR>
500<BR>
Tato ca so mahārājā gantvāna sakamandiraṃ<BR>
Theraṃ netvā sakaṃ gehaṃ annapānehi tappayī.<BR>
501<BR>
Mahāmeghavanuyyānaṃ attano pitusantakaṃ<BR>
Demi saṃghassa datvāna dakkhiṇodakamākiri.<BR>
502<BR>
Tadā mahī akampittha naccamānāva pītiyā<BR>
Kasmā kampati bhūmīti bhūmipālo apucchi taṃ.<BR>
503 Sammā patiṭṭhitaṃ dīpe sāsaṇaṃ iti so bravī<BR>
Tato paṭṭhāya so rājā kattabbaṃ kusalaṃ bahuṃ.<BR>
504 Cetiyādiṃ kāretvāna bodhipūjaṃ ca nappakaṃ<BR>
Dhammena rajjaṃ kārento bhikkhusaṃghaṃ upaṭṭhahi. <BR>
<BR>
[SL Page 085] [\x  85/]     <BR>
505<BR>
Aṭṭhārasamhi vassamhi dhammāsokassa rājino<BR>
Mahāmeghavanārāme mahābodhipatiṭṭhahi.<BR>
506<BR>
Tato dvādasamevasse mahesi tassa rājino<BR>
Piyā asandhimittā sā matā sambuddha māmikā.<BR>
507<BR>
Tato catutthe vassamhi dhammāsoko mahīpati <BR>
Aññaṃ itthiṃ mahesitte ṭhapesi visamāsayaṃ.<BR>
508<BR>
Tato tu tatiye vasse sā bālā rūpamāninī<BR>
Mayā pica ayaṃ rājā mahābodhiṃ mamāyati. <BR>
509<BR>
Iti kodhavasaṃ gantvā attano natthakārikā<BR>
Maṇḍukaṇṭakayogena mahābodhiṃ aghātayi.<BR>
510<BR>
Tato catutthe vassamhi dhammāsoko mahāyaso<BR>
Aniccataṃva sampatto sattatiṃsasamāimā.<BR>
511<BR>
Devānaṃ piyatisso hi rājā dhammaguṇe rato<BR>
Mahāvihāre navakammaṃ tathā cetiya pabbate.<BR>
512<BR>
Thūpārāme navakammaṃ niṭṭhāpetvā yathārahaṃ<BR>
Dīpappasādakaṃ theraṃ pucchi pucchita kovidaṃ.<BR>
513<BR>
Kārāpessāmahaṃ bhante vihāre subahū idha<BR>
Patiṭṭhapetuṃ thūpesu kathaṃ lacchāma dhātuyo.<BR>
514<BR>
Sambuddha pattaṃ pūretvā sumanenāhaṭā idha<BR>
Cetiya pabbate rāja ṭhapitā atthi dhātuyo.<BR>
515<BR>
Hatthikhandhe ṭhapetvā tā dhātuyo idhaāhara<BR>
Itivutto sa therena tathā āhari dhātuyo.<BR>
516<BR>
Vihārekārayitvāna ṭhāne yojana yojane<BR>
Dhātuyo tattha thūpesu nidhāpesi yathārahaṃ.<BR>
517<BR>
Sambuddha bhuttaṃ pattaṃtu rājā vatthughare subhe<BR>
 hapayitvāna pūjesi nānāpūjāhi sabbadā.<BR>
518<BR>
Pañcasatehissarehi mahātherassa santike<BR>
Pabbajjavasitaṭṭhāno issara samaṇako ahu.<BR>
519<BR>
Pañca satehi vessehi mahātherassa santike<BR>
Pabbajja vasitaṭṭhāno tathāvessa girī ahu.<BR>
520<BR>
Yā yā mahā mahindena therena vasitā guhā<BR>
Pabbatesu vihāresu sā mahinda guhā ahū. <BR>
<BR>
[SL Page 086] [\x  86/]     <BR>
521<BR>
Mahāvihāre paṭhamaṃ dutiyaṃ ceti yavhayaṃ <BR>
Thūpārāmantu tatiyaṃ thūpa pubbaṃ imaṃ subhaṃ.<BR>
522<BR>
Catutthātu mahābodhi patiṭṭhā pana mevaca<BR>
Thūpaṭṭhāniya bhūtassa pañcamaṃ pana sādhukaṃ.<BR>
523<BR>
Mahācetiya ṭhānamhi silā thūpassa cāruno<BR>
Sambuddha bimba dhātussa [a] patiṭṭhā pana mevaca. <BR>
524<BR>
Issara samaṇaṃ jaṭṭhaṃ tissavāpiṃtu sattamaṃ<BR>
Aṭṭhamaṃ paṭhamaṃ thūpaṃ navamaṃ vessa gavhayaṃ.<BR>
525<BR>
Upāsikāvhayaṃ rammaṃ tathā hatthāḷha kavhayaṃ<BR>
Bhikkhunūpassaye dveme bhikkhunī phāsu kāraṇa. <BR>
526<BR>
Hatvāḷhake osaritvā bhikkhunīnaṃ upassaye<BR>
Gantvāna bhikkhu saṃghena bhattaggahaṇa kāraṇā.<BR>
527<BR>
Mahāpālināma bhatta sālaṃ sūpagharaṃ subhaṃ <BR>
Sabbupakaraṇūpetaṃ sampanna paricārikaṃ.<BR>
528<BR>
Tathā bhikkhu sahassassa saparikkhāra muttamaṃ<BR>
Pavāraṇāya dānañca anuvassaka mevaca. <BR>
529<BR>
Nāgadīpe jambukola vihāraṃtamhi paṭṭane<BR>
Tissamahā vihārañca pācīnārāma mevaca<BR>
530<BR>
Iti etāni kammāni laṅkājanahitatthiko<BR>
Devānaṃ piyatisso so laṅkindo puññapaññavā. <BR>
531<BR>
Paṭhameyeva vassamhi kārāpesi guṇappiyo<BR>
Yāvajīvantu nekāni puññakammāni ācini. <BR>
532<BR>
Ayaṃ dīpo ahūphīto vijite tassarājino<BR>
Vassāni cattāḷīsaṃ so rājā rajja makārayī.<BR>
533<BR>
Tassaccaye taṃ kaniṭṭho [b] khattiyo iti vissuto<BR>
Rāja putto aputtotaṃ rajjaṃ kāresi sādhukaṃ.<BR>
534<BR>
Mahā mahinda therotu jinasāsana muttamaṃ<BR>
Pariyattiṃ paṭi pattiṃca pativedhaṃca sādhukaṃ<BR>
535<BR>
Laṅkādīpamhi dīpetvā laṅkādīpo mahāgaṇī<BR>
Laṅkāya satthu kapposo katvā lokahitaṃ bahuṃ. <BR>
------------------------------------------------------<BR>
[A] gīvā-aññattha. [B] uttiyo-mahāvaṃse<BR>
<BR>
[SL Page 087] [\x  87/]     <BR>
536<BR>
Tassa khattiya rājassa jayavassamhi aṭṭhame<BR>
Cetiya pabbate vasaṃ saṭṭhivasso'va saṃvasī.<BR>
537<BR>
Assa yujassa māsassa sukkapakkhaṭṭhame dine<BR>
Parinibbāyi tena taṃ dinaṃ taṃ nāmakaṃ ahu.<BR>
538<BR>
Taṃsutvā khattiyo rājā sokasallasamappi to<BR>
Gantvā theraṃ ca vanditvā kanditvā bahudhā bahuṃ.<BR>
539<BR>
Āsittagandhatelāya lahuṃ sovaṇṇa doniyā<BR>
Thera dehaṃ khipā petvā taṃdoniṃ sādhu phussi taṃ<BR>
540<BR>
Sovaṇṇakūṭāgāramhi ṭhapāpetvā alaṃkate<BR>
Kūṭāgāraṃ gāhayitvā kārento sādhu kīḷanaṃ.<BR>
541<BR>
Mahatāca jano ghena āgatena tato tato<BR>
Mahatāca baloghena karonto pūjanā vidhiṃ.<BR>
542<BR>
Alaṃ katena maggena bahudhālaṃkataṃ puraṃ <BR>
Ānayitvāna nagare cāretvā rājavīthiyā. <BR>
543<BR>
Mahāvihāraṃ ānetvā ettha pañhamba mālake<BR>
Kūṭāgāraṃ ṭhapāpetvā sattāhaṃ so mahīpati. <BR>
544<BR>
Toraṇaddhaja pupphehi gandhapuṇṇaghaṭehi ca <BR>
Vihāretu samantāca maṇḍetvā yojanattayaṃ.<BR>
545<BR>
Mahārājānubhāvena dīpaṃtu sakalaṃpana<BR>
Ānubhāvena devānaṃ tathevā laṃkataṃ ahū.<BR>
546<BR>
Nānāpūjaṃ kārayitvā taṃsattāhaṃ mahīpatī<BR>
Puratthima disābhāge therānaṃ gandhamālake.<BR>
547<BR>
Kāretvā gandha citakaṃ mahāthūpaṃ padakkhiṇaṃ<BR>
Karonto tattha netvātaṃ kūṭāgāraṃ manoramaṃ.<BR>
548<BR>
Citakamhi ṭhapāpetvā sakkāraṃ aggikaṃ akā<BR>
Cetiyaṃ cettha kāresi gāhāpetvāna dhātuyo.<BR>
549<BR>
Upaḍḍhadhātuṃ gāhetvā cetiya pabbate pica<BR>
Sabbesu ca vihāresu thūpaṃkāresi khatti yo.<BR>
550<BR>
Isino dehanikkhepa kataṭṭhānaṃ hitassataṃ<BR>
Vūccate bahumānena isībhumaṅgaṇaṃ iti.<BR>
551<BR>
Tatoppabhuti ariyānaṃ samantā yojanattaye.<BR>
Sarīraṃ āharitvāna tamhi desamhi ḍayhati. <BR>
<BR>
[SL Page 088] [\x  88/]     <BR>
552<BR>
Saṃghamittā mahātherī mahābhiññā mahāmatī<BR>
Katvā sāsana kiccāni tathā lokahitaṃ bahuṃ.<BR>
553<BR>
Ekūna saṭṭhi vassā sā khattiyasseva rājino<BR>
Vassamhi navame kheme hatthāḷhaka upassaye.<BR>
554<BR>
Vasantī parinibbāyī rājātassāpi kārayī<BR>
Therassa viya sattāhaṃ pūjā sakkāra muttamaṃ.<BR>
555<BR>
Sabbālaṃkatalaṃkā therassa viya āsica<BR>
Kūṭāgāra gataṃ therī dehaṃ satta dinaccaye.<BR>
556<BR>
Nikkhā metvāna nagarā thūpārāma purattha to<BR>
Citta sāla samīpamhi mahābodhi padassaye.<BR>
557<BR>
Theriyā vutta ṭhānamhi aggikicca makārayī<BR>
Thūpaṃca tattha kāresi khattiyo so mahīpati. <BR>
558<BR>
Paṃcapi te mahātherā therādiṭṭhāni no pica<BR>
Tathāneka sahassāni bhikkhu khīṇāsavā pica. <BR>
559<BR>
Saṅghamittāpabhutayo tāca dvādasa theriyo<BR>
Khīṇāsavā bhikkhuṇiyo sahassāni bahussutā. <BR>
560<BR>
Mahāpaññā iddhimantā vinayādi jināgamā <BR>
Jotayitvāna kālena gatā tā niccatā vasaṃ.<BR>
561<BR>
Dasavassāni sorājā rajjaṃ kāresi khattiyo<BR>
Evaṃ aniccatā esā sabbasoka vināsini.<BR>
562<BR>
Khattiyassa kaniṭṭhotu magāsīvo tadaccaye<BR>
Dasavassāni kāresi rajjaṃ sujana sevito.<BR>
563<BR>
Bhaddasālamhi so there pasīditvā manoramaṃ<BR>
Kāresi purimāyantu vihāraṃ nagaraṃ gaṇaṃ. <BR>
564<BR>
Mahāsiva kaniṭṭhotu sūratisso tadaccaye<BR>
Dasavassāni kāresi rajjaṃ puññesu sādaro<BR>
565<BR>
Anappakaṃ puññarāsiṃ saṃcayanto manorame<BR>
Vihāre bahuke ṭhāne kāretvā so mahī patī<BR>
566<BR>
Pure rajjāca rajjeca saṭṭhivassāni sādhukaṃ<BR>
Kāresi kusale dhamme ratanattaya gāravo<BR>
567<BR>
Tadaññaṃ vaṃsa sambhūtā damiḷā senaguttikā<BR>
Sūratissaṃ mahī patiṃ taṃ gahetvā mahabbalā. <BR>
<BR>
[SL Page 089] [\x  89/]     <BR>
568<BR>
Duve dvādasa vassāni rajjaṃ dhammena kārayuṃ<BR>
Tegahetvā aselotu muṭasīvassa atrajo.<BR>
569<BR>
Sodariyānaṃ bhātūnaṃ navamo bhātuko tato<BR>
Anurādha pure rajjaṃ dasavassāni kārayī.<BR>
570<BR>
Colaraṭṭhā idhāgamma rajjattaṃ uju jātiko<BR>
Eḷāronāma damiḷo gahetvā seḷabhūpatiṃ.<BR>
571<BR>
Vassānaṃ cattāḷīsañca cattārica akārayi<BR>
Rajjavohāra samaye majjhatto mitta sattusu.<BR>
572<BR>
Sayanassa siropasse ghaṇṭhaṃ so dīgha yottakaṃ<BR>
Lambāpesi virocetuṃ icchantehi vinicchayaṃ.<BR>
573<BR>
Eko puttoca dhītāca ahesuṃ tassa rājino<BR>
Rathena tissavāpiṃ so gacchanto bhumipālajo.<BR>
574<BR>
Taruṇaṃ vacchakaṃ magge nipannaṃ saha dhenukaṃ<BR>
Gīvāya kkamma cakkena asañcicca aghātayī.<BR>
575<BR>
Gantvāna dhenu ghaṇṭhaṃ taṃ ghaṭṭesi ghaṭṭitāsayā<BR>
Rājā teneva cakkena sīsaṃ puttassa chedayi.<BR>
576<BR>
Dījapotaṃ tālarukkhe eko sappo abhakkhayi<BR>
Taṃ potamātā sakuṇī gantvā ghaṇṭha maghaṭṭayi.<BR>
577<BR>
Ānāpetvāna taṃ rājā kucchiṃ tassa vipāḷiya<BR>
Potakaṃ nīharāpetvā tāle sappaṃ samappayi.<BR>
578<BR>
Ratanattayassa ratanataṃ tassa ca guṇasārataṃ<BR>
Ajānantopi so rājā cārittamanupālayaṃ.<BR>
579<BR>
Cetiyapabbataṃ gantvā bhikkhusaṃghaṃ pavāriya<BR>
Āgacchanto rathagato rathassa yugakoṭiyā<BR>
580<BR>
Akāsi jinathūpassa ekadesassa bhañjanaṃ amaccā deva thūpo no tayā bhinnoti āhutaṃ.<BR>
581<BR>
Asañcicca kate pesa rājā oruyha sandanā<BR>
Cakkena mama sisaṃpi chindathāti pathe sayi.<BR>
582<BR>
Purahiṃsa mahārāja satthā no neva icchati<BR>
Thūpaṃ pākatikaṃ katvā khamāpehīti āhu taṃ. <BR>
583<BR>
Te ṭhapetuṃ pañcadasa pāsāṇe pātite tahiṃ<BR>
Kahāpanasahassāni adā pañcadaseva so.<BR>
<BR>
[SL Page 090] [\x  90/]     <BR>
584<BR>
Ekā mahallikā vīhiṃ sosetuṃ ātape khipi<BR>
Devo akāle vassitvā tassā vīhi atemayi.<BR>
585<BR>
Vīhiṃ gahetvā gantvā sā ghaṇṭaṃ taṃ samaghaṭṭayi<BR>
Akālavassaṃ sutvāna vissajjetvā tamitthikaṃ.<BR>
586<BR>
Rājā dhammamhi vattanto kālevassaṃ labhe iti<BR>
Tassā vinicchayatthāya upavāsaṃ nipajji so.<BR>
587<BR>
Baliggāhī devaputto rañño tejena otthaṭo<BR>
Gantvā cātummahārāja santikaṃ taṃ nivedayi.<BR>
588<BR>
Tetamādāya gantvāna sakkassa paṭivedayuṃ<BR>
Sakko pajjuṇṇamāhūya kāle vassaṃ upādisi. <BR>
589<BR>
Baliggāhi devaputto rājino taṃ nivedayi<BR>
Tadā pabhūti taṃ rajje divā devo navassatha.<BR>
590<BR>
Rattiṃ devo nusattāhaṃ vassi yāmamhi majjhime<BR>
Puṇṇānahesuṃ sabbattha khuddakāvāṭa kānipi.<BR>
591<BR>
Eḷāraṃ ghātayitvāna rājāhu duṭṭhagāmaṇī<BR>
Tadatthaṃ dīpanatthāya anupubbakathā ayaṃ.<BR>
592<BR>
Devānaṃ piyatissassa rañño dutiyabhātiko<BR>
Uparājā mahānāgo nāmāhu bhātuno piyo.<BR>
593<BR>
Rañño devī saputtassa bālā rajjābhi kāmini<BR>
Uparājavadhatthāya jātacittā nirantaraṃ.<BR>
594<BR>
Vāpiṃ taracchanāmaṃ sā kārāpentassa pāhiṇi<BR>
Ambaṃ visena yojetvā ṭhapetvā ambamatthake. <BR>
595<BR>
Tassā putto sahagato uparājena bālako bhājane vivaṭeyeva taṃ ambaṃ khādiyāmari.<BR>
596<BR>
Uparājā tatoyeva sadārabalavāhano<BR>
Rakkhituṃ sakamattānaṃ rohanābhimukho agā.<BR>
597<BR>
Yaṭṭhālaya vihāramhi mahesī tassa gabbhinī<BR>
Puttaṃ janesi so tassa bhātu nāmamakārayi.<BR>
598<BR>
Tato gantvā rohaṇaṃ so rohaṇe issaro khile<BR>
Mahābhogo mahāgāme rajjaṃ kāresi khattiyo.<BR>
599<BR>
Kāresi so nāgamahāvihāraṃ sakanāmakaṃ<BR>
Uddhakandarakādīca vihāre kārayī bahu<BR>
<BR>
[SL Page 091] [\x  91/]     <BR>
600<BR>
Yaṭṭhālayakatisso so tassa putto tadaccaye<BR>
Tattheva rajjaṃ kāresi tassa putto bhayotathā<BR>
601<BR>
Goṭhābhayasuto kākavaṇṇatisso ti vissuto<BR>
Tadaccaye tassa suto rajjaṃ kāresi khattiyo.<BR>
602<BR>
Vihāradevī nāmāsi mahesi tassa rājino<BR>
Saddhassa saddhāsampannā dhītā kalyāṇirājino.<BR>
603<BR>
Kalyāṇiyaṃ narindohi tisso nāmāsi khattiyo<BR>
Devisaññoga janita kopo tassa kaṇiṭṭhako.<BR>
604<BR>
Bhīto tato palāyitvā ayyakhattiya nāmako<BR>
Aññattha vasi sodeso tena taṃ nāmako ahu.<BR>
605<BR>
Datvā rahassalekhaṃ so bhikkhuvesadharaṃ naraṃ<BR>
Pāhesi deviyā gantvā rājadvāre ṭhito tu so<BR>
606<BR>
Rājagehe arahatā bhuñjamānena sabbadā<BR>
Aññāyamāno therena rañño gharamupāruhi<BR>
607<BR>
Therena saddhiṃ bhuñjitvā rañño saha viniggame<BR>
Pātesi bhūmiyaṃ lekhaṃ pekkhamānāya deviyā<BR>
608<BR>
Saddena tena rājā taṃ nivattitvā vilokayaṃ<BR>
Ñatvāna lekhasandesaṃ kuddho therassa dummatī.<BR>
609<BR>
Theraṃ taṃ purisaṃ tañca mārāpetvāna kodhasā samuddasmiṃ khipāpesi kujjhitvā tena<BR>
devatā<BR>
610<BR>
Samuddenottharāpesuṃ taṃ desaṃ sotu bhūpati<BR>
Attano dhītaraṃ suddhaṃ devīnāmaṃ surūpiniṃ.<BR>
611<BR>
Likhitvā rājadhītāti sovaṇṇukkhaliyā lahuṃ<BR>
Nisīdāpiya tattheva samuddasmiṃ visajjayi.<BR>
612<BR>
Okkantaṃ taṃ tato laṅke kākavaṇṇo mahīpati<BR>
Abhisecayi tenāsi vihāropapada hvayā<BR>
613<BR>
Tissamahāvihārañca tathā cittalapabbataṃ<BR>
Kamittavālaṃ [a] kūṭāliṃ vihāre evamādike.<BR>
614<BR>
Kāretvā suppasannena manasā ratanattaye<BR>
Upaṭṭhahi sadā saṅghaṃ paccayehi catubbhi so<BR>
615<BR>
Koṭipabbata nāmamhi vihāre sīlavattimā<BR>
Tadā ahu sāmaṇero nānāpuññakaro sadā<BR>
--------------------------------------------------<BR>
[A] gamiṭṭhavāliṃ-ma: va:<BR>
<BR>
[SL Page 092] [\x  92/]     <BR>
616<BR>
Sukhenārohaṇatthāya ākāse cetiyaṅgane<BR>
 hapesi tīni sopāṇe pāsāṇaphalakāni so<BR>
617<BR>
Adāpānīya dānañca vattaṃ saṅghassacākari<BR>
Sadā kīḷantakāyassa tassābādho mahā ahu.<BR>
618<BR>
Sivikāya tamānetvā bhikkhavo katavedino<BR>
Saṅghupassaya [a] pariveṇe tissārāme upaṭṭhahuṃ<BR>
619<BR>
Sadā vihāradevī sā rājagehe susaṅkhate<BR>
Purebhattaṃ mahādānaṃ datvā saṅghassa saññatā<BR>
620<BR>
Pacchābhattaṃ gandhamālaṃ bhesajjavasanānica<BR>
Gāhayitvā gatārāmaṃ sakkarontī yathārahaṃ.<BR>
621<BR>
Tadā tameva katvā sā saṅghattherassa santike<BR>
Nisīdi dhammaṃ desento thero taṃ idamabravī<BR>
622<BR>
Mahāsampatti tumhehi laddhāyaṃ puññakammunā<BR>
Appamādova kātabbo puññakamme idānipi<BR>
623<BR>
Evaṃ vuttā tusā āha kiṃ sampatti ayaṃ idha <BR>
Yesaṃ no dārakā natthi vāñjha sampatti tena no<BR>
624<BR>
Jaḷabhiñño mahāthero puttalābhamapekkhiya<BR>
Gilānaṃ sāmaṇeraṃ taṃ passa devīti abravī<BR>
625<BR>
Sā gantvā sannamaraṇaṃ sāmaṇera mavoca taṃ<BR>
Patthehi mama puttattaṃ sampattī mahatīhi no<BR>
626<BR>
Na icchatīti ñatvāna tadatthaṃ mahatiṃ subhaṃ<BR>
Pupphapūjaṃ kārayitvā puna yāci sumedhasā.<BR>
627 Evampānicchamānassa atthāyupāyakovidā<BR>
Nānābhesajja vatthāni saṅghe datvā tayācitaṃ<BR>
628<BR>
Patthesi so rājakulaṃ sā taṃ ṭhānaṃ anekadhā<BR>
Alaṅkaritvā vanditvā yānamāruyha pakkami.<BR>
629<BR>
Tato cuto sāmaṇero gacchamānāya deviyā<BR>
Tassā kucchimhi nibbatti taṃ jānitvā nivatti sā.<BR>
630<BR>
Rañño taṃ sāsanaṃ datvā raññā saha punāgami<BR>
Sarīrakiccaṃ kāretvā sāmaṇerassu bhopi te <BR>
------------------------------------------------<BR>
[A] silāpassaya-ma: vaṃse.<BR>
<BR>
[SL Page 093] [\x  93/]     <BR>
631<BR>
Tasmiṃ yeva pariveṇe vasantā santamānasā<BR>
Mahādānaṃ pavattesuṃ bhikkhusaṅghassa sabbadā.<BR>
632<BR>
Tasseva dohaḷo āsi mahāpuññāya deviyā<BR>
Usabhamattaṃ madhugaṇḍaṃ katvā ussīsake sayaṃ.<BR>
633<BR>
Vāmetarena passena nipannā sayane subhe<BR>
Dvādasannaṃ sahassānaṃ bhikkhūnaṃ dinnasesakaṃ.<BR>
634<BR>
Madhuṃ bhuñjituṃ kāmāsi atha eḷāra rājino<BR>
Yodhānaṃ maggayodhassa sīsacchinnāsidhovanaṃ<BR>
635<BR>
Tasseva sīse ṭhatvāna pātumeva akāmayi<BR>
Anurādhapurasseva uppalakkhettato pana. <BR>
636<BR>
Ānituppalāmālañca amilātaṃ piḷandhituṃ<BR>
Taṃ devī rājino āha nemitte pucchi bhūpati. <BR>
637<BR>
Taṃ sutvā āhu nemittā devī putto nighātiya<BR>
Damiḷe katvekarajjaṃ sāsanaṃ jotayissati. <BR>
638<BR>
Edisaṃ madhugaṇḍaṃ yo dassesi tassa vīdisaṃ<BR>
Sampattiṃ demi seṭṭhanti ghosāpesi mahīpati.<BR>
639<BR>
Goṭhasamuddavelante madhupuṇṇaṃ nikujjitaṃ<BR>
Nāvaṃ disvāna ācikkhi rañño jānapado naro.<BR>
640<BR>
Raññā deviṃ tahiṃ netvā maṇḍapamhi susaṅkhate<BR>
Yathicchitaṃ tāya madhuṃ paribhogaṃ akārayī.<BR>
641<BR>
Itare dohaḷe tassā sampādetuṃ mahīpati<BR>
Velusumana nāmantaṃ yodhaṃ tattha niyojayi.<BR>
642<BR>
Sonurādhapuraṃ gantvā rañño maṅgalavājino<BR>
Gopakena akā mettiṃ tassa kiccañca sabbadā.<BR>
643<BR>
Tassa vissatthataṃ ñatvā pātova uppalānasiṃ<BR>
Kadambanadiyā tīre ṭhapāpetvā asaṅkito.<BR>
644<BR>
Assaṃ netvā tamāruyha gaṇhitvā uppalānipi<BR>
Nivedayitvā attānaṃ assavegena pakkami<BR>
645<BR>
Sutvā rājā gahetuṃ taṃ mahāyodha mapesayi<BR>
Dutiyaṃ sammataṃ assaṃ āruyha sonudhāvi taṃ<BR>
646<BR>
So gumbanissito assa piṭṭheyeva nisīdiya<BR>
Entassa piṭṭhito tassa ubbayhāsiṃ pasārayi. <BR>
 <BR>
[SL Page 094] [\x  94/]     <BR>
647<BR>
Assavegena yantassa sīsaṃ chindi ubho haye<BR>
Sīsañcādāya sāyaṇhe mahāgāma mupāgami.<BR>
648<BR>
Dohaḷe te ca sā devi paribhuñji yathāruci<BR>
Rājā yodhassa sakkāraṃ kārāpesi yathārahaṃ.<BR>
649<BR>
Sā devī samaye dhaññaṃ janayī putta muttamaṃ <BR>
Mahārājakule tasmiṃ ānandopi mahā ahu.<BR>
650<BR>
Tassa puññānubhāvena tadaheva upāgamuṃ<BR>
Nānāratana sampannā satta nāvā tato tato.<BR>
651<BR>
Tasseva puññatejena chaddantakulato karī<BR>
Hatthicchāpaṃ āharitvā ṭhapetvā idha pakkami.<BR>
652<BR>
Taṃ titthasaratīramhi disvā gumbantare ṭhitaṃ<BR>
Kuṇḍalo [a] nāma bālisiko rañño ācikkhitāvade.<BR>
653 Pesetvācariye rājā tamānapiya posayi<BR>
Kuṇḍalo [a] iti ñāyittha diṭṭhattā kuṇḍalena so<BR>
654<BR>
Suvaṇṇabhājanādīnaṃ puṇṇanāvā idhā gatā<BR>
Iti rañño nivedesuṃ rājā tānāharāpayī.<BR>
655<BR>
Puttassa nāmakaraṇe maṅgalamhi mahīpati <BR>
Dvādasa sahassasaṅkhaṃ bhikkhusaṃghaṃ nimanteyi.<BR>
656<BR>
Evaṃ cintesi yadime putto laṅkātale khile <BR>
Rajjaṃ gahetvā sambuddha sāsanaṃ jotayissati. <BR>
657<BR>
Aṭṭhuttara sahassañca bhikkhavo pavisantuca<BR>
Sabbe te uddhapattañca cīvaraṃ pārupattu ca. <BR>
658<BR>
Paṭhamaṃ dakkhiṇaṃ pādaṃ ummāranto ṭhapentu ca<BR>
Ekacchattayutaṃ dhamma karakaṃ nīharantu ca<BR>
659<BR>
Gotama nāmako thero patigaṇhātu puttakaṃ<BR>
Sova saraṇasikkhāyo detu sabbaṃ tathā ahu<BR>
660<BR>
Sabbaṃ nimittaṃ disvāna tuṭṭhe citte mahīpati<BR>
Saṃghassa pāyasaṃ datvā nāmaṃ puttassa kārayī. <BR>
661<BR>
Mahāgāme nāyakattaṃ pitunāmañca attano<BR>
Ubho katvāna ekajjhaṃ gamaṇi abhayo iti<BR>
------------------------------------------------- [A] kaṇḍula-mahāvaṃse.<BR>
<BR>
[SL Page 095] [\x  95/]     <BR>
662<BR>
Mahāgāmaṃ pavisitvā navame divase tato<BR>
Saṅgamaṃ deviyā kāsi tena gabbhaṃ agaṇhi sā <BR>
663<BR>
Kāle jātaṃ sutaṃ rājā tissa nāmaṃ akārayi<BR>
Mahatā parivārena ubho vaḍḍhiṃsu dārakā. <BR>
664<BR>
Sitthappavesamaṅgala kāle dvinnaṃ visārado<BR>
Bhikkhusatānaṃ pañcannaṃ dāpayitvāna pāyasaṃ.<BR>
665<BR>
Tehi upaḍḍhe bhu tamhi gahetvā thokathokanaṃ<BR>
Sovaṇṇasarakenesaṃ deviyā saha bhūpati.<BR>
666<BR>
Sambuddha sāsanaṃ tumhe yadichaḍḍhetha puttakā.<BR>
Mā jīratu kucchigataṃ idaṃ voti adāpayi.<BR>
667<BR>
Viññāya bhāsitatthaṃ te ubho rājakumārakā<BR>
Pāyāsaṃ taṃ abhuñjiṃsu tuṭṭhacittāmataṃ viya.<BR>
668<BR>
Dasa dvādasa vassesu tesaṃ vīmaṃsanatthiko <BR>
Tatheva bhikkhu bhojetvā tesaṃ ucciṭṭha bhojanaṃ.<BR>
669<BR>
Gāhāpetvā taṭṭakena ṭhapāpetvā tadantike<BR>
Tibhāgaṃ so karitvāna idamāha mahīpati. <BR>
670<BR>
Kuladevatānaṃ no tātā bhikkhūnaṃ vimukhā mayaṃ<BR>
Nahessāmāti cintetvā bhāgaṃ bhuñjathimantica<BR>
671 Dve bhātaro mayaṃ niccaṃ aññamañña mabhedakā<BR>
Bhavissamāti cintetvā bhāgaṃ bhuñjathimampica.<BR>
672<BR>
Amataṃ viya bhuñjiṃsu te dve bhāge ubhopica<BR>
Nayujjhissāma damiḷehi iti bhuñjathimanti ca. <BR>
673<BR>
Evaṃ vutte tu tisso so pāṇinā khipi bhojanaṃ<BR>
Gāmaṇī bhattapiṇḍantu khipitvā sayanaṃ gato. <BR>
674<BR>
Saṅkhipitvā hatthapāde nipajji sayane sayaṃ<BR>
Devī gantvā tosayantī gāmaṇiṃ etadabravī.<BR>
675<BR>
Pasāritaṅgo sayane kinna sesi sukhaṃ suta <BR>
Gaṅgāpāramhi damiḷā ito gāmā mahodadhi. <BR>
676<BR>
Kathaṃ pasāritaṅgohaṃ nipajjāmīti so bravī<BR>
Sutvāna tassādhippāyaṃ tuṇhi āsi mahīpati.<BR>
677<BR>
So kameṇābhi vaḍḍhento ahu soḷasa vassiko.<BR>
Bālalakkhaṇa rūpehi tejo jīvaguṇe hica. <BR>
<BR>
[SL Page 096] [\x  96/]     <BR>
678<BR>
Aggo ahu mahākāyo so ca kuṇḍalavāraṇo<BR>
Nandimitto suranimalo mahāseno goṭhayimbaro<BR>
679<BR>
Theraputto bhayo bharaṇo velusumano tathevaca<BR>
Khañjadevo phussadevo labhiyavasabho iti.<BR>
680<BR>
Ete dasamahāyodhā tassahesuṃ mahabbalā<BR>
Ekoko tesu yodhesu dasahatthibalo ahu. <BR>
681<BR>
Ekekassa parīvāra yodhā dasadase bahu.<BR>
Tesañcāpi parīvāra yodhā dasadase bahu.<BR>
682 Tesañcāpi parīvāra yodhā dasadase bahu <BR>
Ekādasasahassā ca dasuttara satampica. <BR>
683<BR>
Yodhā sampiṇḍitā honti balavantā visāradā<BR>
Tesaṃ gahitakhaggāhi dīghaso catuhatthakā. <BR>
684<BR>
Caturaṅgulekaratana puthulāva bhavantihi<BR>
Hatthassadhanukammesu kusalo katupāsano.<BR>
685<BR>
So gāmaṇirājaputto mahāgāme vasī tadā<BR>
Rājā rājasutaṃ tissaṃ dīghavāpimhi vāsayi.<BR>
686<BR>
Ārakkhituṃ janapadaṃ sampannabalavāhanaṃ. Kumāro gāmaṇī kāle sampassanto sakaṃ<BR>
balaṃ.<BR>
687<BR>
Yujjhissaṃ damiḷehīti pitu rañño kathāpayi<BR>
Rājā naṃ anurakkhanto "oragaṅgaṃ alaṃ" iti. <BR>
688<BR>
Vāresi yāva tatiyaṃ so tatheva kathāpayi<BR>
Pitā me puriso bhonto nevaṃ vakkhati tenidaṃ. <BR>
689<BR>
Piḷandhatūti pesesi itthālaṅkāramassa so<BR>
Rājāha tassa kujjhitvā karotha hemasaṅkhaliṃ.<BR>
690<BR>
Tāya naṃ bandhayissāmi nāññathā rakkhiyo hi so<BR>
Palāyitvāna malayaṃ kujjhitvā pituno agā <BR>
691<BR>
Duṭṭhattāyeva pitari āhu taṃ duṭṭhagāmaṇiṃ<BR>
Rājātha ārabhī kātuṃ mahāduggaha [a] cetiyaṃ <BR>
692<BR>
Niṭṭhite cetiye saṅghaṃ sannipātayi bhūpati<BR>
Dvādasettha sahassāni bhikkhū cittala pabbatā. <BR>
693<BR>
Tato tato dvādaseva sahassāni samāgamuṃ<BR>
Katvāna cetiya mahaṃ rājā saṅghassa sammukhā. <BR>
---------------------------------------------------<BR>
[A] mahānuggala-ma: va:<BR>
<BR>
[SL Page 097] [\x  97/]     <BR>
694 Sabbe yodhe samānetvā kāresi sapathaṃ tadā<BR>
Puttānaṃ kalahaṭṭhānaṃ na gacchissāma no iti. <BR>
695<BR>
Akaṃsu sapathaṃ sabbe taṃ yuddhaṃ tena nāgamuṃ<BR>
Catusaṭṭhi vihāre so kārāpetvā mahīpati. <BR>
696<BR>
Tatthakāneva vassāni ṭhatvā kālamakāsi so<BR>
Rañño sarīraṃ gāhetvā channayānena rājini<BR>
697<BR>
Netvā tissamahārāmaṃ taṃ saṃghassa nivedayī<BR>
Sutvā tissakumārotu gantvāna dīghavāpito<BR>
698<BR>
Sarīrakiccaṃ kāretvā sakkaccaṃ pituno sayaṃ<BR>
Mātaraṃ kuṇḍalaṃ hatthiṃ ādiyitvā mahabbalo<BR>
699<BR>
Bhātu bhayā dīghavāpiṃ agamāsi lahuṃ tato. <BR>
Taṃ pavattiṃ nivedetuṃ duṭṭhagāmaṇi santikaṃ.<BR>
700<BR>
Lekhaṃ datvā visajjesuṃ sabbe maccā samāgatā<BR>
So guttahālaṃ āgantvā tattha cāre visajjiya<BR>
701<BR>
Mahāgāma mupāgantvā sayaṃ rajjebhisecayi<BR>
Mātatthaṃ kuṇḍalatthañca bhātu lekhaṃ visajjayi.<BR>
702<BR>
Aladdhā yāvatatiyaṃ yuddhāya tamupāgami<BR>
Ahu dvinnaṃ mahāyuddhaṃ cūlaṅganiya piṭṭhiyaṃ.<BR>
703<BR>
Tattha nekasahassāni patiṃsu rājino narā<BR>
Rājā ca tissā macco ca valavā dīgha tūnikā. <BR>
704<BR>
Tayo yeva palāyiṃsu kumāro anubandhi te ubhinnamantare bhikkhū māpayiṃsu<BR>
mahīdharaṃ.<BR>
705<BR>
Taṃ disvā bhikkhusaṅghassa kammaṃ iti nivatti so<BR>
Kappakandara najjā so jīvamāli mupāgato. <BR>
706<BR>
Rājāha tissā maccantaṃ chātajjhattā mayaṃ iti suvaṇṇa sarake khitta bhattaṃ nīhari tassa so<BR>
707<BR>
Saṃghassa datvā bhuñjanato kāretvā catubhāgikaṃ<BR>
Ghosaya kālaṃ iccāha tisso kālamaghosayi.<BR>
708<BR>
Sutvāna dibbasotena rañño sikkhāya dāyako<BR>
Thero piyaṅgudīpaṭṭho theraṃ tattha niyojayī.<BR>
<BR>
[SL Page 098] [\x  98/]     <BR>
709<BR>
Tissakuṭumbikasutaṃ so tattha nabhasāgamā<BR>
Tassa tisso karā pattaṃ ādāyadāsi rājino.<BR>
710<BR>
Saṃghassa bhāgaṃ sambhāgaṃ rājā patte khipāpayī<BR>
Sabhāgaṃ khipi tisso ca sabhāgaṃ vaḷavāpica. <BR>
711<BR>
Na icchi tassā bhāgañca tissopattamhi pakkhipi<BR>
Bhattassa puṇṇa pattaṃ taṃ adā therassa bhūpati.<BR>
712<BR>
Adā gotamatherassa so gantvā nabhasā lahuṃ<BR>
Bhikkhūnaṃ bhuñjamānānaṃ datvā ālopabhāgaso.<BR>
713<BR>
Pañcasatānaṃ so thero laddhehi tu tadantikā<BR>
Bhāgehi pattaṃ pūretvā ākāse khipi rājino.<BR>
714<BR>
Gataṃ disvā gahetvā taṃ tisso bhojesi bhūpatiṃ<BR>
Bhuñjitvāna sayañcāpi vaḷavañca abhojayī<BR>
715<BR>
Sannāhaṃ cumbaṭaṃ katvā rājā pattaṃ visajjayī<BR>
Gantvāna so mahāgāmaṃ samādāya balaṃ puna. <BR>
716<BR>
Saṭṭhisahassaṃ yuddhāya gantvā yujjhi sabhātarā<BR>
Rājāvaḷava māruyha tisso kuṇḍalahatthinaṃ. <BR>
717<BR>
Dve bhātaro samāgacchuṃ yujjhanāya raṇe tadā <BR>
Rājā kariṃ karitvanto vaḷavaṃ maṇḍalaṃ akā.<BR>
718<BR>
Tathāpi jiddaṃ nodisvā laṃghāpetuṃ matiṃ akā<BR>
Vaḷavaṃ laṃghayitvāna hatthinaṃ bhātikopari.<BR>
719<BR>
Tomaraṃ khipi cammañca yathā jijjati piṭṭhiyaṃ<BR>
Anekāni sahassāni kumārassa narā tahiṃ.<BR>
720<BR>
Patiṃsu yuddhe yujjhantā bhijji ceva mahabbalaṃ<BR>
Ārohakassa vekallā itthi maṃ laṃghayī iti. <BR>
721<BR>
Kuddho karī taṃ cālento rukkhameka mupāgami<BR>
Kumāro āruhī rukkhaṃ hatthi sāmimupāgamī.<BR>
722<BR>
Tamāruyha palāyantaṃ kumāramanu bandhiso<BR>
Pavisitvā vihāraṃ so mahātheragharaṃ gato. <BR>
723<BR>
Nipajji heṭṭhā mañcassakumāro bhātuno bhayā<BR>
Pasārayi mahāthero cīvaraṃ tattha mañcake.<BR>
724<BR>
Rājāanupadaṃ gantvā kuhiṃ tissoti pucchata<BR>
Mañce natthi mahārāja iti thero avoca taṃ.<BR>
<BR>
[SL Page 099] [\x  99/]     <BR>
725<BR>
Heṭṭhā mañceti jānitvā tato nikkhamma bhūpati<BR>
Samantato vihārassa rakkhaṃ kārayī tampana.<BR>
726<BR>
Mañcakamhi nipajjetvā datvā upari cīvaraṃ<BR>
Mañcapādesu gaṇhitvā cattāro daharā yatī.<BR>
727<BR>
Matabhikkhuniyāmena kumāraṃ bahi nīharuṃ<BR>
Nīyamānantu taṃ ñatvā idamāha mahīpati. <BR>
728<BR>
Tissa tvaṃ kuladevānaṃ sīse hutvāna nīyasi<BR>
Balakkārena gahaṇaṃ kuladevehi natthi me<BR>
729<BR>
Guṇaṃtvaṃ kuladevānaṃ sareyyāsi kadācipi<BR>
Tato yeva mahāgāmaṃ agamāsi mahīpati. <BR>
730<BR>
Āṇāpesica tattheva mātaraṃ mātugāravo<BR>
Vassāni aṭṭhasaṭṭhiṃ so aṭṭhadhammaṭṭhamānaso <BR>
731<BR>
Aṭṭhasaṭṭhi vihāre ca kārāpesi mahīpati<BR>
Nikkhāmito so bhikkhūhi tisso rājasuto pana<BR>
732<BR>
Dīghavāpiṃ tato yeva agamaññataro viya<BR>
Kumāro godhagattassa tissattherassa āha so<BR>
733<BR>
Sāparādho ahaṃ bhante khamāpessāmi bhātaraṃ<BR>
Veyyāvaccakarākāraṃ tissaṃ pañcasatāni ca. <BR>
734<BR>
Bhikkhūna mādiyitvāso thero rājamupāgami<BR>
Rājaputtaṃ ṭhapetvāna thero sopāṇamatthake<BR>
735<BR>
Sasaṃgho pāvisi saddho nisīdāpiya bhumipo<BR>
Upānayi yāguādiṃ thero pattaṃ pidhesi so<BR>
736<BR>
Kinti vutte bravī tissaṃ ādāya āgatāiti<BR>
Kuhiṃ coroti vuttova ṭhitaṭṭhānaṃ nivedayī.<BR>
737<BR>
Vihāradevī gantvāna chādiyaṭṭhāyī puttakaṃ<BR>
Rājāha theraṃ ñāto vo dāsabhāvo idāni no<BR>
738<BR>
Sāmaṇeraṃ pesayetha tumhe me satta vassikaṃ<BR>
Janakkhayaṃ vināyeva kalaho nabhaveyya no.<BR>
739<BR>
Rājā saṃghassa doseso saṃgho daṇḍaṃ karissati <BR>
Hessatānāgataṃ kiccaṃ tumheyāgādi gaṇhatha. <BR>
740<BR>
So taṃ datvāna saṃghassa pakkositvāna bhātaraṃ <BR>
Tatveva saṃghamajjhamhi nisinno bhātarā saha <BR>
<BR>
[SL Page 100] [\x 100/]     <BR>
741<BR>
Bhuñjitvā ekato yeva bhikkhusaṃghaṃ visajjayī.<BR>
Sassakammāni kāretuṃ tissaṃ tattheva pāhiṇi.<BR>
742<BR>
Sayampi bheriñcāretvā sassakammāni kārayī<BR>
Duṭṭhagāmaṇirājātha katvāna janasaṃgahaṃ.<BR>
743<BR>
Kunte dhātuṃ nidhāpetvā sayoggabalavāhano<BR>
Gantvā tissamahārāmaṃ vanditvā saṃgha mabravī.<BR>
744<BR>
Pāragaṅgaṃ gamissāmi jotetuṃ sāsanaṃ ahaṃ<BR>
Sakkātuṃ bhikkhavo detha amhehi sahagāmino. 745<BR>
Maṅgalañceva rakkhā ca bhikkhūnaṃ dassanaṃhi no<BR>
Adāsi daṇḍakammatthaṃ saṅgho pañcasataṃ yatī <BR>
746<BR>
Bhikkhusaṃghaṃ tamādāya tato nikkhamma bhūpati<BR>
Sodhāpetvāna malaye idhāgamana mañjasaṃ.<BR>
747<BR>
Kuṇḍalaṃ hatthimāruyha yodhehi parivārito<BR>
Mahatā balakāyena yuddhāya abhinikkhami<BR>
Mahāgāmena sambaddhā senāgā guttahālakaṃ [a]<BR>
748<BR>
Athaca narapati so mātuyāmantayitvā<BR>
Sakalabalasamūhe soḷasucce ṭhapetvā<BR>
Navanarapatirūpaṃ ṭhāpayitvāna tesu<BR>
Sayamatha sitachattaṃ dhārayanto agañcchi<BR>
749<BR>
Athava damiḷarājā dīghajantādi yodhe<BR>
Sakalajanasamūhe sannipāte karitvā. Mama nagarasamīpaṃ gāmaṇī yujjhanatthaṃ<BR>
Samupagami sayodho sopi rājāca yodho.<BR>
750<BR>
Athamayamiha yuddhaṃ kārayissāma tumhe<BR>
Samaracaturayodhā kinnumaññātha sabbe<BR>
Athaca paramayodhā dīghajattādayo pi<BR>
Suṇiya mahipavācaṃ mantayitvāna sabbe.<BR>
751<BR>
Narapativara amhe sveva yuddhaṃ karoma<BR>
Itica paramayodhā tassa rañño kathetvā<BR>
Atha punadivasasmiṃ te tano tena raññā<BR>
Saha samarapedesaṃ yujjhituṃ āgamiṃsu. <BR>
752<BR>
Athaca paramayodho dīghajantābhidhāno<BR>
Pavara ratana khaggaṃ so gahetvā karena<BR>
Gagana tala mabhīto ṭṭhārasuccaṃ balena<BR>
Paṭhamaka balakoṭṭhe maññamāno tirājā. <BR>
-----------------------------------------------<BR>
[A] bhuttasālā-saravāhiniya. <BR>
<BR>
[SL Page 101] [\x 101/]     <BR>
753<BR>
Paṭhamaka balakoṭṭhaṃ bhindamāno kamena <BR>
Narapativaraṭhānaṃ koṭṭhakaṃ āgamāsi<BR>
Athaca uparī rañño āgatuṃ dīghajantuṃ<BR>
Avaci pharusuvācaṃ nimmalo taṃtu sūro<BR>
754<BR>
Athaca ativa kuddho otaritvāna hantuṃ<BR>
Paharī ca asinā taṃ māraṇatthaṃ nimīlaṃ.<BR>
Phalaka mupanayī so kampayantova tañca <BR>
Parinamitamatho taṃ sattiyā haññi sūro.<BR>
755<BR>
Athaca vijayasaṅkhaṃ phussadevo dhamittha<BR>
Sakaladamiḷasenā bhijjitāyeva hesuṃ<BR>
Athaca damiḷarājaṃ tappadesā nivattaṃ<BR>
Nihani damiḷasenaṃ sabbaso tamhi ṭhāne<BR>
756<BR>
Tato ca so mahārājā abhayo duṭṭhagāmaṇī<BR>
Carāpetvā tahiṃ bheriṃ eḷāraṃ mā pamuñcathātī.<BR>
757<BR>
Sannaddho sayamāruyha sannaddhaṃ kuṇḍalaṃ kariṃ<BR>
Eḷāraṃ anubandhanto dakkhiṇa dvāramāgami.<BR>
758<BR>
Pure dakkhiṇa bhāgamhi ubho yujjhiṃsu bhūmipā tomaraṃ khipi eḷāro gāmaṇī<BR>
tamavañcayī.<BR>
759<BR>
Vijjhāpesica dantehi taṃ hatthiṃ sakahatthinā<BR>
Tomaraṃ khipi eḷāraṃ sahatthi tattha so pati. <BR>
760<BR>
Tato vijita saṃgāmo sayoggabalavāhano<BR>
Laṅkaṃ ekātapattaṃ so katvāna pāvisi puraṃ. <BR>
761<BR>
Pure bheriṃ carāpetvā samantā yojane jane.<BR>
Sannipātiya kāresi pūjaṃ eḷāra rājino.<BR>
762<BR>
Taṃ dehapatitaṭṭhāne kūṭāgārena jhāpayī.<BR>
Cetiyaṃ tattha kāresi parihāramadāsi ca. 763<BR>
Ajjāpi laṅkāpatino taṃ padesasamipagā<BR>
Teneva parihārena navādāpenti tūriyaṃ.<BR>
764<BR>
Evaṃ dvattiṃsa damiḷa rājāno duṭṭhagāmaṇī<BR>
Gaṇhitvā ekachantena laṅkārajjamakāsi so.<BR>
765<BR>
Bhinnamhi vijitanagare yodho so dīghajantuko<BR>
Eḷārassa nivedetvā bhāgineyyassa attano. <BR>
<BR>
[SL Page 102] [\x 102/]     <BR>
766<BR>
Tassa bhallukanāmassa bhāgineyyassa yodhataṃ<BR>
Pesayidhā gamanatthaṃ tassa sutvāna bhalluko.<BR>
767<BR>
Eḷāradaḍḍhadivasā sattame divase idha<BR>
Purisānaṃ sahassehi saṭṭhiyā saha otari.<BR>
768<BR>
Otinno so suṇitvāpi patanaṃ tassa rājino<BR>
Yujjhissāmiti lajjāya mahātitthā idhāgamā.<BR>
769<BR>
Khandhāvāraṃ nivesesi gāme koḷambahālake<BR>
Rājā tassāgamaṃ sutvā yujjhāya abhinikkhami.<BR>
770<BR>
Yuddhasannāha sannaddho hatthimāruyha kuṇḍalaṃ<BR>
Hatthassarathayodhehi pattihi ca anūnako.<BR>
771<BR>
Ummādaphussadevo so dīpe aggadhanuggaho<BR>
Tappacchatohu sannaddho sesayodhāca anvaguṃ<BR>
772<BR>
Pavatte tumule yuddhe sannaddho bhalluko tahiṃ<BR>
Rājābhimukhamāyāsi nāgarājātu kuṇḍalo.<BR>
773<BR>
Taṃvegamandibhāvatthaṃ paccosakki saniṃ saniṃ<BR>
Rājāha pubbe yuddhesu aṭṭhavīsatiyā ayaṃ. <BR>
774<BR>
Napaccosakki kiṃ etaṃ phussadevopi āha so<BR>
Jayo no paramo deva jayabhūmiṃ ayaṃ gajo. <BR>
775<BR>
Pacco sakkati pekkhanto jayaṭṭhānamhi ṭhassati.<BR>
Nāgotha pacco sakkitvā puradevassa passato. <BR>
776<BR>
Mahāvihāra sīmante aṭṭhāsi suppatiṭṭhito<BR>
Tatraṭṭhite nāgarāje bhalluko damiḷo tahiṃ<BR>
777<BR>
Rājabhimukhamāgantvā uppaṇḍesi mahīpatiṃ.<BR>
Mukhampidhāya khaggena rājā akkosi tampana.<BR>
778<BR>
Rañño mukhamhi pātemi iti kaṇḍañca so khipi<BR>
Āhacca so khaggatalaṃ kaṇḍo pi pati bhūmiyaṃ<BR>
779<BR>
Mukhe viddhoti saññāya ukkuṭṭhiṃ bhalluko akā.<BR>
Rañño pacchā nisinno so phussadevo mahabbalo.<BR>
780<BR>
Kaṇḍaṃ khipi mukhe tassa ghaṭṭanto rājakuṇḍalaṃ<BR>
Rājānaṃ pādato katvā patamānassa tassatu. <BR>
781<BR>
Khipi taṃ aparaṃ kaṇḍaṃ vijjhitvā tassa jannukaṃ<BR>
Rājānaṃ sīsato katvā pātesi lahuhatthako.<BR>
<BR>
[SL Page 103] [\x 103/]     <BR>
782<BR>
Bhalluke patite tasmiṃ jayanādo pavattayī<BR>
Phussadevo tahiṃ yeva ñāpetuṃ sesamattano.<BR>
783<BR>
Kaṇṇavalliṃ sakaṃ chetvā pasataṃ lohitaṃ sayaṃ<BR>
Raññe dassesi taṃ disvā rājā taṃ pucchikiṃ iti. <BR>
784<BR>
Rājadaṇḍo kato meti so avoca mahīpatiṃ <BR>
Ko te dosoti vuttoca āha kuṇḍalaghaṭṭanaṃ.<BR>
785<BR>
Adosaṃ dosasaṃñāya kimevaṃ kari bhātika<BR>
Iti vatvā mahārājā kataññū idamāhaca.<BR>
786<BR>
Kaṇḍānucchaviko tuyhaṃ sakkāro hessate mahā<BR>
Ghātetvā damiḷe sabbe rājā laddhajayo tato.<BR>
787<BR>
Pāsādatalamāruyha sīhāsanagato tahiṃ<BR>
Nāṭakāmaccamajjhamhi phussadevassa taṃ saraṃ.<BR>
788<BR>
Āṇāpetvā ṭhapāpetvā puṃkhena ujukaṃ talaṃ<BR>
Kahāpanehi kaṇḍaṃ taṃ āsitto uparūpari.<BR>
789<BR>
Chādāpetvāna dāpesi phussadevassa taṅkhaṇe<BR>
Narindapāsādatale narindotha alaṅkate.<BR>
790<BR>
Sugandhadīpujjalite nānāgandha samāyute<BR>
Nāṭakajanayogena accharāhi vibhūsite.<BR>
791<BR>
Anagghattharaṇatthiṇṇe muduke sayane subhe<BR>
Sayito sirisampattiṃ mahatiṃ api pekkhiya.<BR>
792<BR>
Kataṃ akkhohiṇīghātaṃ saranto nasukhaṃ labhi<BR>
Piyaṅgudīpe rahanto ñatvā taṃ tassa takkitaṃ<BR>
793<BR>
Pāhesuṃ aṭṭhārahante tamassāsetu missaraṃ<BR>
Āgamma te aḍḍharatte rājadvāramhi otaruṃ.<BR>
794<BR>
Nivedi gabbhāgamanaṃ pasādatala māruhuṃ<BR>
Vanditvā te mahārājā nisīdāpiya āsane.<BR>
795<BR>
Katvā vividha sakkāraṃ pucchi āgatakāraṇaṃ<BR>
Piyaṅgudīpe saṅghena pesitā manujādhipa.<BR>
796<BR>
Tamassāsayituṃ amhe itirājā punāha te<BR>
Kathannubhante assāso mama hessati yena me 797<BR>
Akkhohiṇi mahāsenā ghāto kārā pito iti<BR>
Saggamaggantarāyoca natthi te tena kammunā. <BR>
<BR>
[SL Page 104] [\x 104/]     <BR>
798<BR>
Diyaḍḍhamanujā cettha ghātitā manujādhipa<BR>
Saraṇesu ṭhito eko pañcasīlepi cāparo.<BR>
799<BR>
Micchādiṭṭhica dussīlā sesā pasu samā matā<BR>
Jotayissasi cevatthaṃ bahudhā buddhasāsanaṃ<BR>
800<BR>
Manovilekhaṃ tasmā tvaṃ vinodaya narissara<BR>
Iti vutto mahārājā tehi assāsamāgato.<BR>
801<BR>
Vanditvā te visajjetvā sayito puna cintayi<BR>
Vinā saṅghena āhāraṃ mābhuñjetha kadācipi.<BR>
802<BR>
Iti mātā pitā hāre sapiṃsu dahareva no<BR>
Adatvā bhikkhusaṅghassa bhuttaṃ atthīnu no iti. <BR>
803<BR>
Addasa pātarāsamhi ekammarica vaṭṭikaṃ<BR>
Saṃghassa aṭṭhapetvāca paribhuttaṃ satiṃ vinā.<BR>
804<BR>
Tadatthaṃ daṇḍakammaṃ me kattabbaṃ ti vicintayī<BR>
Ekarajjaṃ kārayitvā laṅkādīpe mahāyaso.<BR>
805<BR>
 ṭhānantaraṃ saṃvidahi yodhānaṃ so yathārahaṃ<BR>
Theraputtābhayo yodho dīyamānaṃ na icchi taṃ.<BR>
806<BR>
Pucchito ca kimatthaṃti yuddhamatthīti abravī<BR>
Ekarajje kate yuddhā kinnāmantica pucchica.<BR>
807<BR>
Yuddhaṃ kilesa corehi karissāmi sudujjayaṃ<BR>
Icceha māha taṃ rājā punappuna nisedhayī.<BR>
808<BR>
Punappunaṃ so yācitvā rājānuññāya pabbaji<BR>
Pabbajitvāca kālena arahattamapāpuṇi.<BR>
809<BR>
Pañcakhīṇāsavasataṃ parivāro ahosica<BR>
Chattamaṅgalasattāhe gate gatabhayo bhayo.<BR>
810<BR>
Rājākatābhiseko ca mahatāvibhavena so<BR>
Tissavāpimagākīḷā vidhinā samalaṅkataṃ.<BR>
811<BR>
Kiḷituṃ abhisittānaṃ cārittaṃ cānurakkhituṃ<BR>
Rañño paricchadaṃ sabbaṃ upāyanasatāni ca.<BR>
812<BR>
Maricavaṭṭivihārassa ṭhānamhi ṭhapayiṃsu ca<BR>
Tattheva thūpaṭṭhānamhi sadhātuṃ kuntamuttamaṃ.<BR>
813<BR>
 hapesuṃ kuntadhārakā ujukaṃ rājamānusā<BR>
Sahorodho mahārājā kīḷitvā salile divā.<BR>
<BR>
[SL Page 105] [\x 105/]     <BR>
814 <BR>
Sāyamāha "gamissāma kuntaṃ ānetha bho iti cāletuṃ naṃ nasakkhiṃsu kuntaṃ rājādhikārikā<BR>
815<BR>
Gandhamālāhi pūjesuṃ rājasenā samāgatā<BR>
Rājāmahantaṃ accheraṃ disvā taṃ haṭṭhamānaso.<BR>
816<BR>
Vidhāya tattha ārakkhaṃ pavisitvā puraṃ tato<BR>
Kuntaṃ parikkhipāpetvā cetiyaṃ tattha kārayī.<BR>
817<BR>
Thūpaṃ parikkhipāpetvā vihārañca akārayī<BR>
Tīhi vassehi niṭṭhāyi vihāraṃ so narissaro<BR>
818<BR>
So saṃghaṃ sannipātesi vihāramaha kāraṇā<BR>
Bhikkhūnaṃ satasahassāni tato bhikkhuṇiyo pana.<BR>
819<BR>
Navutiñca sahassāni abhiviṃsu samāgatā<BR>
Tasmiṃ samāgame saṃghaṃ idhamāha mahīpati.<BR>
820<BR>
Saṃghaṃ bhante vissaritvā bhuñjiṃ marica vaṭṭikaṃ.<BR>
Tassa taṃdaṇḍakammaṃ me bhavatūti akārayi. <BR>
821<BR>
Sacetiyaṃ maricavaṭṭi vihāraṃ sumanoharaṃ<BR>
Patigaṇhātu taṃ saṃgho iti so dakkhiṇodakaṃ.<BR>
822<BR>
Pātetvā bhikkhusaṃghassa vihāraṃ sumano adā<BR>
Vihāre taṃ samantāca mahantaṃ maṇḍapaṃ subhaṃ. <BR>
823<BR>
Kāretvā tattha saṃghassa mahādānaṃ pavattayī<BR>
Pāde patiṭṭhapetvā pi jale abhayavāpiyā.<BR>
824<BR>
Tato so maṇḍapo āsi sesokāse kathāvakā<BR>
Sattāhaṃ annapānādiṃ datvāna manujādhipo.<BR>
825<BR>
Adā sāmaṇakaṃ sabbaṃ parikkhāraṃ manoharaṃ ahu satasahassaggho parikkhāro sa ādiko.<BR>
826<BR>
Ante sahassagghanako sabbaṃ saṅgho ca taṃlabhi<BR>
Yuddhe dāne ca sūrena sūrinā ratanattaye.<BR>
827<BR>
Pasannāmala cittena sāsanujjota natthinā<BR>
Raññā kataññunā tena thūpakārāpanādito. <BR>
828<BR>
Vihāramahanantāni pūjetuṃ ratanattayaṃ<BR>
Pariccattadhanānettha anagghāni vimuñciya.<BR>
829<BR>
Sesānī honti ekāya ūnavīsati koṭiyo<BR>
Tato rājā vicintesi vissutaṃ sussutaṃ sutaṃ. <BR>
<BR>
[SL Page 106] [\x 106/]     <BR>
830<BR>
Mahāpañño pahāpuñño paññāya katanicchayo dīpappasādako thero rājino ayyyakassa me.<BR>
831<BR>
Evaṃ kirāha nattā te duṭṭhagāmaṇi bhūpati<BR>
Mahāpañño mahāthūpaṃ soṇṇamāliṃ manoramaṃ.<BR>
832<BR>
Vīsaṃ hatthasataṃ uccaṃ kāressati anāgate<BR>
Puno uposathāgāraṃ nānāratanamaṇḍitaṃ.<BR>
833<BR>
Navabhūmaṃ karissati lohapāsāda meva ca iti cintiya bhūmindo likhitvevaṃ ṭhapāpitaṃ.<BR>
834<BR>
Pekkhāpento rājagehe ṭhitaṃ eva karaṇḍake<BR>
Soṇṇaṃ paṭṭaṃ laddhāna lekhaṃ tattha avācayi.<BR>
835<BR>
Chattiṃsa satavassāni [a] atikkamma anāgate<BR>
Kākavaṇṇa suto duṭṭha gāmaṇīmanujādhipo.<BR>
836<BR>
Idañcidañca evañca kāressatīti vācitaṃ sutvā haṭṭho udānetvā appoṭesi mahīpati<BR>
837<BR>
Tato pātova gantvāna mahāmeghavanaṃ subhaṃ<BR>
Sannipātaṃ kārayitvā bhikkhu saṃghassa abravī<BR>
838<BR>
Vimānatulyaṃ pāsādaṃ kārayissāmi vo ahaṃ<BR>
Dibbaṃ vimānaṃ pesetvā tulyaṃ lekhaṃ dadātha me<BR>
Bhikkhu saṃgho visajjesi aṭṭha khīṇāsave tahiṃ.<BR>
839<BR>
Laṅkāya so narindo damiḷajanagaṇe gāmiṇivho jinitvā<BR>
Laṅkāyaṃ ekarajjaṃ atulasirisukhaṃ vindamāno mahantaṃ<BR>
Eke te nekakoṭī nihatajanagaṇe sabbaso so saritvā<BR>
Seṭṭhaṃ puññaṃ karitvā akusalaphalato muccayissāmahanti.<BR>
840<BR>
Saṃghassatthāya seṭṭhaṃ vararatanamayaṃ devavyamhaṃva sobhaṃ<BR>
Pāsādaṃ kātukāmā dasasatakirasseva vijjotamānaṃ<BR>
Gantvā ārāmaseṭṭhaṃ pavarayatigaṇaṃ vandamāne kathetvā<BR>
Saṃghānattaṭṭhabhikkhū gaganatalagatā khīraṇissā vimānaṃ.<BR>
841<BR>
Disvā tasseva rūpaṃ likhiya varapaṭe ānayitvāna rañño<BR>
Dassesuṃ tampi disvā pamuditahadayo taṃ vimānaṃ va sabbaṃ<BR>
Katvā thamhiṃ sahassaṃ varakanakacitaṃ seṭṭhagabbhaṃ sahassaṃ<BR>
Kūṭāgārehi sobhaṃ navabhuvanadharaṃ tambalohena chādī, <BR>
--------------------------------------------------- [A] cattāḷīsasataṃ vassa-ma: vaṃse, <BR>
<BR>
[SL Page 107] [\x 107/]     <BR>
842<BR>
Muttājālāvanaddhaṃ varamaṇikhacitaṃ soṇṇasambhārasiddhaṃ<BR>
Soṇṇabhā svābhiyuktaṃ suratana khacitaṃ soṇṇa pallaṅkaseṭṭha<BR>
 hāpetvā tassa majjhe samaratanamayaṃ ropayitvā dhajañca<BR>
843<BR>
 hāpetvā saṅghabhattaṃ tahiṃ tiṃsakoṭibbayena<BR>
Pāsādaṃ niṭṭhapetvā varatanamayaṃ bhājanampī ṭhapesi<BR>
Sabbaṃ bhaṇḍaṃ ṭhapetvā sanarapati jalaṃ siñcayitvā karena<BR>
Pāsādaṃ dāsi saṃghe pamuditahadayo icchamānova santiṃ. <BR>
844<BR>
Tato ca so mahārājā pāsādasmiṃ tahiṃ pana<BR>
Tambalohena chādesi lohapāsāda nāmako. <BR>
845<BR>
Puthujjane vasāpesi heṭṭhimāyā ca bhūmiyā<BR>
Dutiyāyaṃ vasāpesi tipeṭakadharā yatī.<BR>
846<BR>
Sotāpannādayo bhikkhū tatiyādisi bhumisu<BR>
Uddhaṃ catusu bhūmīsu arahante vasāpayī<BR>
847<BR>
Pasādassa mahāraṭṭhe sabbantu pūjanāvidhiṃ<BR>
Varicavaṭṭimahārāma maheviya sa kārayī.<BR>
848<BR>
Tato so satasahassaṃ vissajjetvā mahīpati<BR>
Kārāpesi mahābodhiṃ pūjaṃ suḷāramuttamaṃ.<BR>
849<BR>
Tato puraṃ pavisanto thupaṭṭhāne nivāsitaṃ<BR>
Passitvāna silāthūpaṃ saritvā pubbakaṃ sutiṃ.<BR>
850<BR>
Kāressāmi mahāthūpaṃ itihaṭṭho mahātalaṃ<BR>
Āruyha rattiṃ bhuñjitvā sayito iti cintayī<BR>
851<BR>
Damiḷe maddamānena lokoyaṃ pīḷito mayā.<BR>
Nasakkā balimuddhattuṃ taṃ vajjiya baliṃ ahaṃ.<BR>
852<BR>
Kārayanto mahāthūpaṃ kathaṃ dhammena iṭṭhikā<BR>
Uppādessāmi iccevaṃ cintayantassa cintanaṃ. <BR>
853<BR>
Chattamhi devatā jāni tato kolāhala ahu<BR>
Devesu ñatvā taṃ sakko vissakammāna mabravi<BR>
854<BR>
Iṭṭhakatthaṃ cetiyassa rājā cintesi gāmaṇī<BR>
Gantvā purā yojanamhi gambhīranadisantike.<BR>
855<BR>
Māpehi iṭṭhakaṃ tattha iti sakkena codito<BR>
Vissakammo idhāgamma māpesi tattha iṭṭhakā. <BR>
[SL Page 108] [\x 108/]     <BR>
856<BR>
Pabhāte luddako tattha sunakhehi caraṃ agā<BR>
Godhā rūpena dassesi luddakaṃ bhummadevatā.<BR>
857<BR>
Luddo taṃ anubandhanto gantvā disvāna iṭṭhakā<BR>
Antarahitāya godhāya iti cintesi so tahiṃ.<BR>
858<BR>
Kāretu kāmo kira no mahāthūpaṃ mahīpati<BR>
Upāya namidaṃ tassa iti gantvā nivedayī.<BR>
859<BR>
Tassa taṃ vacanaṃ sutvā piyaṃ janahitatthiyo<BR>
Rājā kāresi sakkāraṃ mahantaṃ tuṭṭhamānaso.<BR>
860<BR>
Purā pubbuttare dese yojanattaya matthake<BR>
Ācāraviṭṭhigāmamhi soḷasakarise tale.<BR>
861<BR>
Suvaṇṇabījā uṭṭhiṃsu vividhāni pamāṇato<BR>
Vidatthukkaṭṭhamānāni heṭṭhā aṅguli mattakā.<BR>
862<BR>
Suvaṇṇa puṇṇaṃ taṃ bhūmiṃ disvā taṃ gāmavāsikā<BR>
Suvaṇṇapātiṃ ādāya gantvā rañño nivedayiṃ<BR>
863<BR>
Purā pācīna passamhi sattayojana matthake<BR>
Gaṃgāpāre tambapiṭṭhe tambalohaṃ samuṭṭhahi<BR>
864<BR>
Taṃgāmikā tambaloha bījamādāya pātiyā<BR>
Rājānamupasaṃ kamma tamatthañca nivedayuṃ<BR>
865<BR>
Pubbadakkhiṇadesamhi purato catuyojane<BR>
Sumanavāsi gāmamhi uṭṭhahiṃsu maṇī bahu. <BR>
866<BR>
Uppalakuru vindehi missakeneva gāmikā<BR>
Ādāya pātiyā eva gantvā rañño nivedayuṃ.<BR>
867<BR>
Purato dakkhiṇāpasse aṭṭhayojana matthake<BR>
Ambaṭṭhakola leṇamhi rajataṃ upapajjatha,<BR>
868<BR>
Nagare vāṇijo eko adāya sakaṭe bahu<BR>
Malayā siṅgiverādiṃ ānetuṃ malayaṃ gato,<BR>
869<BR>
Lenassa avidūramhi sakaṭāni ṭhapāpiya<BR>
Patoda dāramicchanto āruhī sa mahīdharaṃ<BR>
870<BR>
Pātippamāṇakaṃ pakkaṃ pakkākārena nāmitaṃ<BR>
Disvā panasalaṭṭhiñca pāsāṇaṭṭhañca taṃ phalaṃ,<BR>
871<BR>
Vaṇṭe taṃ vāsiyā chetvā dassāmagganti cintiya<BR>
Kālaṃ ghosesi taṃ sutvā cattāro "nāsavā" gamuṃ,<BR>
<BR>
[SL Page 109] [\x 109/]     <BR>
872<BR>
Haṭṭho so te 'bhivādetvā nisīdāpiya sādaro<BR>
Vāsiyā vaṇṭasāmantā tacaṃ chetvā apassayaṃ,<BR>
873<BR>
Siñcitvā so rasapuṇṇaṃ yusaṃ pattehi ādiya <BR>
Caturo yusapūre te patte te samadāsi so,<BR>
874<BR>
Te taṃ gahetvā pakkāmuṃ kālaṃ ghosesi so puna<BR>
Aññe khīṇāsavā therā cattāro tattha āgamuṃ,<BR>
875<BR>
Tesaṃ patte gahetvā so paṇasa miñjāhi pūriya<BR>
Pādāsi te apakkāmuṃ tato eko na pakkami,<BR>
876<BR>
Rajataṃ tassa dassetuṃ orohitvā tato hi so<BR>
Nisajjalenā sannamhi tā miñjā paribhuñjatha,<BR>
877<BR>
Sesā miñjā vāṇijopi bhuñjitvā yāvadatthakaṃ<BR>
Bhaṇḍikāya gahetvāna sesā thera padānugo,<BR>
878<BR>
Gantvāna theraṃ passitvā veyyāvaccamakāsica<BR>
So thero lena dvārena tassa maggaṃ amāpayī<BR>
879<BR>
Theraṃ vandiya so tena gacchanto lenamaddasa<BR>
Lenadvāramhi ṭhatvā taṃ rajatampi apassi so,<BR>
880<BR>
Sakaṭāni [a] ṭhapāpetvā sajjhupiṇḍaṃ tamādiya<BR>
Anurādhapurāgamma rañño dassesi vāṇijo,<BR>
881<BR>
Purato pacchime passe pañca yojana matthake<BR>
Uruvela paṭṭane muttā mahāmalaka mattiyo,<BR>
882<BR>
Pavālantarikā saddhiṃ samuddā thalamokkamuṃ<BR>
Kevaṭṭā tā samānetvā rañño santikamānayuṃ<BR>
883<BR>
Purato uttare passe sattayojana matthake<BR>
Keṭivāmika [b] gāmassa vāpiṃ pakkantakandare,<BR>
884<BR>
Jāyiṃsu vālukāpiṭṭhe cattāro uttamā maṇī<BR>
Nisata potappamāṇā ummāpuppha nibhā subhā,<BR>
885<BR>
Te disvāna maṇī luddo āgantvā rājasantikaṃ<BR>
Evarūpā maṇī diṭṭhā mayā iti nivedayi.<BR>
886<BR>
Iṭṭhakādīni ca tāni mahāpuñño mahīpati<BR>
Mahāthūpattha muppannā niti ñatvā pamodito.<BR>
--------------------------------------------------<BR>
[A] sakaṭesu-potthakesu, [b] peḷivāpika ma: vaṃse.<BR>
<BR>
[SL Page 110] [\x 110/]     <BR>
887<BR>
Yathānurūpaṃ sakkāraṃ tesaṃ katvā sumānaso<BR>
Te eva rakkhake katvā sabbāni āharāpayī.<BR>
888<BR>
Evaṃ samatte sambhāre vesākha puṇṇamāsiyaṃ<BR>
Patte vesākha nakkhatte mahāthūpattha mārabhi.<BR>
889<BR>
Hāretvāna tahiṃ gacche thūpaṭṭhāna makhānayi<BR>
Sattahatthe mahīpālo thirīkātumanekadhā.<BR>
890<BR>
Yodhehi āharāpetvā gulapāsānake tahiṃ<BR>
Kūṭehi paharāpetvā pāsāṇe cuṇṇite atha.<BR>
891<BR>
Cammāvanaddhapādehi mahāhatthīhi maddayī<BR>
Bhūmiyā thirabhāvatthaṃ atthānattha vicakkhaṇo<BR>
892<BR>
Ākāsagaṅgā patita ṭṭhāne satata tintake.<BR>
Mattikā sukhumā tattha samantā tiṃsa yojane<BR>
893<BR>
Navanīta mattikā tesaṃ sukhamattā pavuccati<BR>
Khīṇāsava sāmaṇerā mattikā āharuṃ tato. <BR>
894<BR>
Ābhataṃ sāmaṇerehi himavantā sugandhakaṃ<BR>
Santharāpesi bhūmindo eḷikantu tatopari.<BR>
895<BR>
Pāsāṇe santharāpesi eḷikāsanthatopari<BR>
Sabbattha mattikā kicce navanītavhaye ahu.<BR>
896<BR>
Nīyāsena kapitthassa santintena rasodakā<BR>
Aṭṭhaṅgulaṃ bahalato lohapaṭṭaṃ tato pari.<BR>
897<BR>
Manosilā tilatela madditāya tatoparī<BR>
Mahāthūpa patiṭṭhāna ṭṭhāne evaṃ hi kārayī.<BR>
898<BR>
Kāretvā parikammāni vippasannena cetasā<BR>
Āsāḷha sukkapakkhassa divasepi catuddase.<BR>
899<BR>
Kāretvā bhikkhusaṃghassa sannipāta midaṃ varaṃ<BR>
Mahācetiya atthāya bhadantā maṅgaliṭṭhakaṃ<BR>
900<BR>
Patiṭṭhapessaṃ sve ettha sabbo saṅgho sametu no<BR>
Buddhapūjāya yogena mahājana hitatthiko<BR>
901<BR>
Mahājano posathiko gaṇṭamālāni gaṇhiya<BR>
Mahāthūpa patiṭṭhānaṭṭhānaṃ yātu suve iti.<BR>
902<BR>
Cetiyaṭṭhāna bhūsāya amacceva niyojayi<BR>
Anekehi pakārehi te taṃ ṭhānamalaṅkaruṃ <BR>
 <BR>
[SL Page 111] [\x 111/]     <BR>
903<BR>
Nagaraṃ sakalaññeva maggaṃ ceva idhāgataṃ<BR>
Anekehi pakārehi alaṅkārayi bhūpati. <BR>
905<BR>
Sabhāyañca catudvāre nagarassa ṭhapāpayi<BR>
Nahāpite nahāpate kappake ca bahū tathā.<BR>
906<BR>
Vatthāni gandhamālāca annāni madhurāni ca <BR>
Mahājanatthaṃ bhūmindo mahājanahito rato.<BR>
907<BR>
Paṭiyattāni etāni ādiyitvāna yathā ruci<BR>
Sabbe jānapadā ceva thūpaṭṭhāna mupāgamuṃ <BR>
908<BR>
Sumaṇḍitehi neketi ṭhānantara vidhānato<BR>
Ārakkhito amaccehi yathā ṭhānaṃ mahīpati. <BR>
909<BR>
Sumaṇḍitāhi nekehi devakañño pamāhi ca<BR>
Nāṭakitthihi paribbuḷho sumaṇḍita pasādito<BR>
910<BR>
Cattāḷīsa sahassehi posehi parivārito<BR>
Nānāturiya saṃghuṭṭho devarāja vilāsavā<BR>
911<BR>
Mahāthūpa patiṭṭhānaṃ ṭhānaṭhāna vicakkhaṇo<BR>
Sāyaṇheva upāgañchi nandayanto mahājane.<BR>
912<BR>
Aṭṭhuttara sahassaṃ so sāṭakāni ṭhapāpiya<BR>
Puṭabaddhāni majjhamhi catupasse tato pana.<BR>
913<BR>
Vatthāni rāsiṃkāresi anekāni mahīpati<BR>
Madhusappi guḷādiñca maṅgalatthaṃ ṭhapāpayī.<BR>
914<BR>
Tasmiṃ ṭhāne āgamiṃsu jambudīpe mahiddhikā<BR>
Nānādisāhi bhikkhavo pūjanatthaṃ asesato.<BR>
915<BR>
Laṅkādīpaṭṭhakā bhikkhū āgacchiṃsu asesato<BR>
Puthujjanādayo cāpi arahantāpi sabbaso.<BR>
916<BR>
Tasmā puthujjanānañca sotāpannā dinampica gaṇanāya paricchedo porāṇehi nabhāsito. 917<BR>
Samāgatānaṃ sabbesaṃ bhikkhūnaṃ taṃ samāgame <BR>
Sapaṭisambhidā eva vuttā channavuti koṭiyā.<BR>
918<BR>
Te mahācetiyaṭṭhānaṃ parivāretvā yathārahaṃ<BR>
Majjhe ṭhapetvā okāsaṃ rañño aṭṭhaṃsu bhikkhavo.<BR>
919<BR>
Pavisitvā tahiṃ rājā bhikkhusaṅghaṃ tathā ṭhitaṃ <BR>
Disvā pasanna cittena vanditvā haṭṭhamānaso. <BR>
<BR>
[SL Page 112] [\x 112/]     <BR>
920<BR>
Gandhamālāhi pūjetvā katvāna taṃ padakkhiṇaṃ<BR>
Majjhe puṇṇaghaṭaṭṭhānaṃ pavisitvā samaṅgalaṃ<BR>
921<BR>
Suvaṇṇagghī paṭimukkaṃ paribbhamana daṇḍakaṃ<BR>
Rajatena kataṃ suddhaṃ saddhāpīti balodayo.<BR>
922<BR>
Gāhayitvā amaccena paṇḍitena sujātinā<BR>
Abhimaṅgala bhūtena bhūtabhūti parāyano.<BR>
923<BR>
Mahantaṃ cetiyaṃ vaṭṭaṃ kāretuṃ katanicchaye<BR>
Bhūmāpayitumāraddho parikammita bhūmiyaṃ.<BR>
924<BR>
Siddhattho nāma nāmena mahāthero mahiddhiko<BR>
Tathā karontaṃ rājānaṃ dīghadassi nivārayī.<BR>
925<BR>
Evaṃ mahantaṃ thūpañca ayaṃ rājārabhissati<BR>
Thūpe aniṭṭhite yeva maraṇaṃ assa hessati.<BR>
926<BR>
Bhavissati mahanto ca thūpo duppaṭisaṅkharo<BR>
Iti so nāgataṃ passa mahantaṃ taṃ nivārayiṃ.<BR>
927<BR>
Saṅghassa ca anuññāya therasambhāvanāya ca<BR>
Mahantaṃ kattukāmopi gaṇhi therassa bhāsitaṃ.<BR>
928<BR>
Therassa upadesena tassa rājā akārayī<BR>
Majjhimaṃ cetiyāvaṭṭaṃ patiṭṭhāpetra miṭṭhikā<BR>
929<BR>
So vaṇṇa rajate ceva ghaṭe majjhe ṭhapāpayī<BR>
Aṭṭhaṭṭha aṭṭhitussāho parivāro yato pana.<BR>
930<BR>
Aṭṭhuttara sahassañca ṭhapāpesi nave ghaṭe<BR>
Aṭṭhuttara aṭṭhuttare vatthānantu sate pana<BR>
931<BR>
Iṭṭhikā pavarā aṭṭha ṭhapāpesi visuṃ visuṃ<BR>
Sammatena amaccena bhūsitena anekadhā.<BR>
932<BR>
Tato ekaṃ gāhayitvā nānāmaṅgala saṅkhate<BR>
Puratthima disābhāge paṭhamaṃ maṅgaliṭṭhikaṃ<BR>
933<BR>
Patiṭṭhāpesi sakkaccaṃ manuññe gandhakallale<BR>
Jātisumana pupphesu pūjitesu tahiṃ pana.<BR>
934<BR>
Ahosi paṭhavikampo sesā sattapi iṭṭhakā<BR>
Patiṭṭhāpesiṃ maccehi maṅgalānica kārayī.<BR>
935<BR>
Evaṃ āyāḷhamāsassa sukkapakkhamhi sammate<BR>
Uposathe paṇṇarase patiṭṭhāpesi iṭṭhakā<BR>
<BR>
[SL Page 113] [\x 113/]     <BR>
936<BR>
Cātuddase ṭhite tattha mahāthere anāsave<BR>
Vanditvā pūjayitvāna suppatītaka mānaso.<BR>
937<BR>
Pubbuttara disaṃ gantvā piyadassiṃ anāsavaṃ<BR>
Vanditvāna mahātheraṃ aṭṭhāsi tassa santike.<BR>
938<BR>
Maṅgalaṃ tattha vaḍḍhento tassa dhamma mabhāsi so<BR>
Therassa desanā tassa janassāhosi sātthikā.<BR>
939<BR>
Tecattāḷīsa sahassāni dhammā bhi samayā ahuṃ<BR>
Cattāḷīsa sahassāni sotāpannā ahuṃ tahiṃ.<BR>
940<BR>
Sahassaṃ sakadāgāmi anāgāmi ca tattakaṃ<BR>
Sahassaṃ yeva arahanto tatthā hesuṃ gihījanā<BR>
941<BR>
Aṭṭhārasa sahassāni bhikkhū bhikkhuṇiyo pana<BR>
Cuddaseva sahassāni arahatte patiṭṭhahuṃ.<BR>
<BR>
Thūpāramhakathā.<BR>
--------<BR>
942<BR>
Vanditvāna mahārājā sabbaṃ saṅghaṃ nimantayi<BR>
Yāvacetiya niṭṭhānā bhikkhaṃ gaṇhatha me iti. <BR>
943<BR>
Saṅgho taṃ nādhivāsesi anupubbena so pana<BR>
Yācanto yāvasattāhaṃ alabhiṃ adhivāsanaṃ.<BR>
944<BR>
Alanthopaḍḍha bhikkhūhi te laddhā sumano so<BR>
Aṭṭhārasasu ṭhānesu thūpaṭṭhānasamantato. <BR>
945<BR>
Maṇḍapaṃ kārayitvāna mahādānaṃ pavattayī<BR>
Sattāhaṃ tattha saṅghassa tato saṃghaṃ visajjayī.<BR>
946<BR>
Tato bheriṃ carāpetvā iṭṭhakāvaḍḍhakī lahuṃ<BR>
Sannipātesi te āsuṃ pañcamatta satāni hi. <BR>
947<BR>
Kathaṃ karissasī te ko pucchito āha bhūpati<BR>
Paṃsusakaṭaṃ khepetvā patiṭṭhāpessāmi cetiyaṃti<BR>
948<BR>
Taṃ rājā patipāhesi tato upaḍḍupaḍḍhakaṃ<BR>
Vadantānaṃ nivāresi thirakāmo mahīpati<BR>
949<BR>
Atheko paṇḍito vyatto vaḍḍhakī āha bhupatiṃ<BR>
Udukkhale koṭṭayitvā ahaṃ suppehi mattikaṃ.<BR>
950<BR>
Piṃsāpayitvā tisade ekaṃ paṃsūna ammaṇaṃ<BR>
Khepayitvā niṭṭhapeyyaṃ cetiyaṃ sumanoramaṃ.<BR>
<BR>
[SL Page 114] [\x 114/]     <BR>
951<BR>
Itivuttetu aññāsi tiṇādīnettha nosiyā<BR>
Cetiyamhīti bhūmindo indatulya parakkamo<BR>
952<BR>
Kiṃ saṇṭhānaṃ cetiyaṃ taṃ karissasi tuvaṃ iti<BR>
Pucchitaṃ taṃ khaṇaññeva vissakammo tamāvisi.<BR>
953<BR>
Sovaṇṇapātiṃ toyassa pūrāpetvāna vaḍḍakī<BR>
Pāṇinā vārimādāya vāripiṭṭhiya māhani.<BR>
954<BR>
Phalikāgolasadisaṃ mahābubbula muṭṭhahi<BR>
Āhedisaṃ karissāmi tussitvānassa bhūpati. <BR>
955<BR>
Sahassaggha vatthayugaṃ tathālaṅkāra pādukā<BR>
Kahāpaṇāni dvādasa sahassāni padāpayi.<BR>
956<BR>
Iṭṭhakā āharāpessaṃ apīḷento kathaṃ nare<BR>
Iti rājā vicintesi rattiṃ ñatvāna taṃ marū.<BR>
957<BR>
Cetiyassa catudvāre āharitvāna iṭṭhakā<BR>
Rattiṃ rattiṃ ṭhapayiṃsu ekekāha pahonakā<BR>
958<BR>
Taṃ sutvā sumano rājā cetiya kammāmārabhi<BR>
Amūḷakaṃ hattha kammaṃ nakātabbanti ñāpayī.<BR>
959<BR>
Ekekasmiṃ dvārasmiṃ ṭhapāpayī kahāpaṇe<BR>
Soḷasa satasahassāni vatthāni subahūnica. <BR>
960<BR>
Vividhañca alaṅkāraṃ khajjabhojjaṃ sapānakaṃ<BR>
Gandhamāla guḷādiñca mukhavāsaka pañcakaṃ<BR>
961<BR>
Taṃ yathāruci gaṇhantu kammaṃ katvā yathāruci<BR>
Te tatheva apekkhitvā adaṃsu rājakammikā.<BR>
962<BR>
Mahāthūpe kayiramāne bhatiyā kammakārakā<BR>
Anekasatā sujanā cavantā sugatiṃ gatā<BR>
963<BR>
Cittappasāda mattena sugate gatimuttamā<BR>
Labbhatīti viditvāna thūpathūpaṃ kare buḍo.<BR>
964<BR>
Ettheva bhatiyā kammaṃ karitvā itthiyo duve<BR>
Tāvatiṃsamhi nibbattā mahāthūpamhi niṭṭhite. <BR>
965<BR>
Āvajjetvā pubbakammaṃ diṭṭhakammaphalā ubho<BR>
Gandhamālā ādiyitvā thūpaṃ pūjetu māgatā. <BR>
966<BR>
Gandhamālāhi pūjetvā cetiyaṃ abhivandisuṃ<BR>
Tasmiṃ khaṇe mahāgaṃgā [a] vāsi there mahāsivo.<BR>
----------------------------------------------------------<BR>
[A] bhātivaṃka ma: vaṃsa,<BR>
<BR>
[SL Page 115] [\x 115/]     <BR>
967<BR>
Rattibhāge mahāthūpaṃ vandissāmīti āgato<BR>
Taṃ disvāna mahāsatta paṇṇarukkha mupāgato.<BR>
968<BR>
Adassayitvā attānaṃ passi sampattimabbhutaṃ<BR>
 hatvā tāsaṃ vandanāya pariyosāne apucchitā.<BR>
969<BR>
Bhāsito sakalo dīpo devo bhāsena vo idha<BR>
Kinnu kammaṃ karitvāna devalokaṃ ito gatā.<BR>
970<BR>
Mahāthūpe kataṃ kammaṃ tassa vyākāsi devatā<BR>
Evaṃ tathāgate tasmiṃ pasādehi mahamphalo<BR>
971<BR>
Pupphayānattayaṃ thūpe iṭṭhikāni citaṃ citaṃ<BR>
Samaṃ paṭhaviyā katvā iddhimantova sādayuṃ.<BR>
972<BR>
Navavāre citaṃ evaṃ sabbā osādayiṃsu te<BR>
Atha rājā bhikkhusaṅgha sannipāta makarayī.<BR>
973<BR>
Tatrā sītisahassāni sannipātamhi bhikkhavo<BR>
Rājā saṅghaṃ upāgamma pūjetvā abhivandiya<BR>
974<BR>
Iṭṭhakosīdane hetuṃ pucchi saṅgho viyākari<BR>
Ciraṭṭhitatthaṃ thūpassa iddhimantehi bhikkhuhi.<BR>
975<BR>
Kataṃ evaṃ mahārāja naidāni karissare<BR>
Aññathattaṃ akatvā tvaṃ mahāthūpaṃ samāpaya.<BR>
976<BR>
Taṃ sutvāttamano rājā thūpe kamma makārayi<BR>
Pupphayānesu dasasuiṭṭhikā dasakoṭiyo.<BR>
977<BR>
Bhikkhusaṃgho sāmaṇeraṃ uttaraṃ sumanampi ca<BR>
Cetiya dhātugabbhatthaṃ pāsāṇe medavaṇṇake,<BR>
978<BR>
Ārathāti yojesuṃ te gantvā uttaraṃ kuruṃ<BR>
Asītiratanāyāma vitthārera vibhāyure<BR>
979<BR>
Aṭṭhaṅgulāni bahale gaṇṭhipupphanibhe subhe<BR>
Cha medavaṇṇa pāsāṇe āhariṃsu khaṇe tato. <BR>
980<BR>
Pupphayānassa upari majjhe ekaṃ nipātiya<BR>
Catupassamhi caturo mañjusaṃ viya chādiya<BR>
981<BR>
Ekaṃ pidhānakatthāya disābhāge puratthime<BR>
Adassanaṃ karitvāte [a] ṭhapayiṃsu mahiddhikā.<BR>
----------------------------------------------<BR>
[D] āsanaṃ tārayitvāna-potthakesu.<BR>
<BR>
[SL Page 116] [\x 116/]     <BR>
982<BR>
Majjhamhi dhātugabbhassa tassa rājā akārayī<BR>
Ratanamayaṃ bodhirukkhaṃ sabbākāra manoramaṃ.<BR>
983<BR>
Aṭṭhārasarataniko khandho sākhassa pañca ca<BR>
Pavālamayamūlo so indanīle patiṭṭhito<BR>
984<BR>
Susuddha rajatakhandho maṇipattehi sobhito<BR>
Hemamaya paṇḍupatta phalo pavāla aṅkuro.<BR>
985<BR>
Aṭṭha maṅgalikā tassa khandho pupphalatā pica<BR>
Catuppadānaṃ pantīca haṃsapanti ca sobhanā. <BR>
986<BR>
Uddhaṃ cāru vitānante muttākiṅkini jālakaṃ<BR>
Suvaṇṇaghaṭa pantīca dāmānica tahiṃ tahiṃ.<BR>
987<BR>
Vitāna catukonamhi lambiṃsu muttadāmakā<BR>
Navasatasahassaggho ekeko āsi lambito<BR>
988<BR>
Ravindutārārūpāni nānāpadumakāni ca<BR>
Ratanehi katāneva vitāne appitānahuṃ<BR>
989<BR>
Aṭṭhuttarasahassāni vatthāni vividhāni ca<BR>
Mahagghanānāraṅgāni vitāne lambitā nahuṃ.<BR>
990<BR>
Bodhiṃ parikkhipitvāna nānāratana vedikā<BR>
Mahāmalaka muttā hi santhārotu tadantare<BR>
991<BR>
Nānā ratana pupphānaṃ catugandhudakassa ca<BR>
Puṇṇa puṇṇa ghaṭapanti bodhimūle katā nahuṃ<BR>
992<BR>
Bodhipācīna paññatte pallaṅke koṭi agghake<BR>
Sovaṇṇa buddhapaṭimaṃ nisīdāpayi bhāsuraṃ.<BR>
993<BR>
Sarīrāvayavā tassā paṭimāya yathārahaṃ<BR>
Nānāvaṇṇehi ratanehi katā surucirā ahuṃ.<BR>
994<BR>
Mahābrahmā ṭhito tattha rajatacchattadhārako<BR>
Vijayuttara saṅkhena sakko ca abhisekado<BR>
995<BR>
Vīṇāhattho pañcasikho kālanāgo sanāṭako<BR>
Sahassahattho māroca sahatthi saha dhītuhi [b]<BR>
996<BR>
Pācīnapallaṅkanibhā tīsu sesa disāsupi<BR>
Koṭi koṭi dhanagghāva pallaṅkā atthatā ahuṃ.<BR>
-------------------------------------------------<BR>
[B] sahakiṅkaro ma: vaṃse.<BR>
<BR>
[SL Page 117] [\x 117/]     <BR>
997<BR>
Bodhiṃ ussīsake katvā nānāratana maṇḍitaṃ<BR>
Koṭidhanagghakaṃ yeva paññattaṃ sayanaṃ ahu.<BR>
998<BR>
Sattasattāha ṭhānesu tattha tattha yathārahaṃ<BR>
Adhikāre akāresi brahmāyācana mevaca<BR>
999<BR>
Dhammacakkappavattiñca pabbajjampi yasādinaṃ<BR>
Bhaddavaggiyānaṃ pabbajjaṃ jaṭila damanampi ca.<BR>
1000<BR>
Bimbisārāgamañcāpi rājagahappavesanaṃ<BR>
Veluvanassa gahaṇaṃ asīti sāvake tathā,<BR>
1001<BR>
Kapiḷavatthu gamanañca tattheva ratanacaṅkamaṃ<BR>
Rāhulananda pabbajjaṃ gāhaṃjetavanassa ca<BR>
1002<BR>
Ambamūle pāṭihīraṃ tāvatiṃsamhi desanaṃ<BR>
Devorohana pāṭihīraṃ therapañhe samāgamaṃ,<BR>
1003<BR>
Mahāsamaya suttantā rāhulovāda meva ca<BR>
Mahāmaṅgala suttañca dhanapāla samāgamaṃ.<BR>
1004<BR>
Ālavakaṅguli mālañca apalāladamanampi ca<BR>
Pārāyanaka samitiṃ āyuvossajjanaṃ tathā.<BR>
1005<BR>
Sūkaramaddavaggāhaṃ siṅgivaṇṇayugassa ca<BR>
Pasannodaka pānañca parinibbāṇa mevaca.<BR>
1006<BR>
Devamanussa paridevaṃ therena pādavandanaṃ<BR>
Dahanaṃ agginibbāṇaṃ tattha sakkāra mevaca<BR>
1007<BR>
Dhātuvibhāgaṃ doṇena pāsādajanakāni ca<BR>
Yebhuyyena akāresi jātakāni sujātimā.<BR>
1008<BR>
Vessantara jātakantu vitthārena akārayi<BR>
Tusitā purato yāva bodhimaṇḍaṃ tathevaca.<BR>
1009<BR>
Catuddisaṃ te cattāro mahārājā ṭhitā ahuṃ<BR>
Tettiṃsa devaputto ca dvattiṃsā ca kumāriyo.<BR>
1010<BR>
Yakkhasenāpatī aṭṭha vīsatī ca tato pari<BR>
Añjaliṃ paggahā devā pupphapuṇṇaghaṭā tato:<BR>
1011<BR>
Naccakā devatā ceva turiya vādakadevatā<BR>
Adāsagāhakā devā pupphasākhadharā tathā.<BR>
1012<BR>
Padumaggāhakādevā aññe devāca nekadhā<BR>
Ratanagghiya pantīca dhammacakkāna mevaca,<BR>
<BR>
[SL Page 118] [\x 118/]     <BR>
1013<BR>
Khaggadharā devapanti devā pātidharā tato<BR>
Tesaṃ sīse pañcahatthā gandhatelassa pūritā,<BR>
1014<BR>
Dukūlavaṭṭikāpanti sadā pajjalitā ahu<BR>
Phalikagghicatukkaṇṇe ekeke ca mahāmaṇiṃ.<BR>
1015<BR>
Suvaṇṇamaṇimuttānaṃ rasayo vajirassa ca<BR>
Catukkaṇṇesu cattāro katāhesuṃ pabhassarā.<BR>
1016<BR>
Medavaṇṇaka pāsāṇa bhittiyaṃ eva ujjalā<BR>
Vijjutā appitā āsuṃ dhātugabbhehi bhūsitā.<BR>
1017<BR>
Rūpakānettha sabbāni dhātugabbhe manorame<BR>
Ghanakoṭṭima hemassa kārāpesi mahīpati<BR>
1018<BR>
Indagutto mahāthero chaḷabhiñño mahāmatī<BR>
Kammādhiṭṭhāyako ettha sabbaṃ saṃvidahī imaṃ.<BR>
1019<BR>
Sabbaṃ rājaddhiyā ettha devatānañca iddhiyā<BR>
Iddhiyā ariyānañca asambādhaṃ patiṭṭhitaṃ. <BR>
<BR>
Thūpakaraṇa kathā.<BR>
--------<BR>
1020<BR>
Dhātugabbhamhi kammāni niṭṭhāpetvaṃ arindamo<BR>
Sannipātaṃ kārayitvā saṅghassa idamabravī,<BR>
1021<BR>
Dhātugabbhamhi kammāni mayā niṭṭhāpitāni ti<BR>
Suve dhātu nidhessāmi bhante jānātha dhātuyo<BR>
1022<BR>
Idaṃ vatvā mahārājā nagaraṃ pāvisī tato<BR>
Dhātu āharakaṃ bhikkhuṃ bhikkhusaṅgho vicintayī,<BR>
1023<BR>
Sonuttaraṃ nāmayatiṃ pūjā pariveṇa vāsikaṃ<BR>
Dhātābhihāra kammamhī chaḷabhiññaṃ niyojayī,<BR>
1024<BR>
Cārikaṃ caramānamhi nāthe lokahitāya hi<BR>
Nanduttaroti nāmena gaṅgātīramhi mānavo,<BR>
1025<BR>
Nimantetvā bhisambuddhaṃ sasaṅghaṃ so abhojayī<BR>
Satthā payāgapaṭṭhāne sasaṅgho nāvamāruhi,<BR>
1026<BR>
Tattha bhaddaji therotu chaḷabhiñño mahiddhiko<BR>
Jalapakkhalitaṭṭhānaṃ disvā bhikkhu idaṃ vadi,<BR>
1027<BR>
Mahāpanāda bhūtena mayā vuttho suvaṇṇayo<BR>
Pāsāde patito ettha pañcavīsati yojano.<BR>
<BR>
[SL Page 119] [\x 119/]     <BR>
1028<BR>
Taṃ pāpuṇitvā gaṅgāya jalaṃ pakkhalitaṃ idha<BR>
Bhikkhū asaddahantā te satthuno taṃ nivedayuṃ,<BR>
1029<BR>
Tato satthā viyākāsi bhaddajisseva bhikkhuno<BR>
Pubbakammābhibhāvatthaṃ imā gāthā abhāsayī,<BR>
1030<BR>
Patādo nāma so rājā yassa thūpo suvaṇṇayo<BR>
Tiriyaṃ soḷasubbedho uccamāhu sahassadhā.<BR>
1031<BR>
Sahassa khaṇḍasatakhaṇḍa dhajāsuṃ haritāmayā<BR>
Anaccuṃ tattha gandhabbā chasahassāni sattadhā.<BR>
1032<BR>
Evametaṃ tadā āsi yathā bhāsati bhaddaji.<BR>
Sakko ahaṃ tadā āsiṃ veyyāvaccakaro tava.<BR>
1033<BR>
Evaṃ vatvā mahāvīro sabbadassī idabravī<BR>
Tenahi tvaṃ vinodehi sabbesaṃ saṃsayaṃ iti<BR>
1034<BR>
Itivutte tu se thero uggantvāna nabhotalaṃ<BR>
Ñāpetuṃ brahmalokehi vasavattisamatthataṃ.<BR>
1035<BR>
Iddhiyā nabhamuggantvā sattatālasame ṭhito<BR>
Dussathūpaṃ brahmaloke ṭhapetvā vaḍḍhite kare.<BR>
1036<BR>
Idhānetvā dassayitvā janassa puna taṃ tahiṃ<BR>
 hapayitvā yathāṭhāne iddhiyā gaṅgamāgato.<BR>
1037<BR>
Pādaṅguṭṭhena pāsādaṃ gahetvā thūpikāya so<BR>
Ussāpetvāna dassetvā janassa khipi taṃ tahiṃ.<BR>
1038<BR>
Nanduttaro mānavako disvā taṃ pāṭihāriyaṃ<BR>
Parāyattamahaṃ dhātuṃ pahū ānayituṃ siyā.<BR>
1039<BR>
Iti patthesi tenetaṃ saṅgho sonuttaraṃ yatiṃ<BR>
Tasmiṃ kamme niyojesi soḷasavassikaṃ api.<BR>
1040<BR>
Āharāmi kuto dhātuṃ itisaṅghe mapucchi so<BR>
Kathesi saṃgho therassa tassa tā dhātuyo iti. <BR>
1041<BR>
Parinibbāṇa mañcamhi nipanno lokanāyako<BR>
Dhātūhipi lokahitaṃ kātuṃ devinda mabravī.<BR>
1042<BR>
Devindaṭṭhasu deṇesu mama sarīradhātusu<BR>
Ekaṃ doṇaṃ rāmagāme koḷiyehica sakkataṃ.<BR>
1043<BR>
Nāgalokaṃ tato nītaṃ tato nāgehi sakkataṃ<BR>
Laṅkādīpe mahāthūpe nidhānāya bhavissati. <BR>
<BR>
[SL Page 120] [\x 120/]     <BR>
1044<BR>
Mahākassapa theropi dīghadassī mahāyati<BR>
Dhammāsoka narindena dhātuvitthāra kāraṇā.<BR>
1045<BR>
Rājagahassa sāmante rañño ajātasattunā<BR>
Kārāpento mahādhātu nidhānaṃ sādhusaṅkhataṃ.<BR>
1046<BR>
Sattadoṇāni dhātūnaṃ āharitvāna kārayī<BR>
Rāmagāmamhi doṇantu satthu cittaññunāggahī.<BR>
1047<BR>
Mahādhātu nidhānantaṃ dhammāsokopi bhūpati<BR>
Passitvā aṭṭhamaṃ doṇaṃ āṇāpetuṃ matiṃ akā.<BR>
1048<BR>
Mahāthūpe nidhānatthaṃ vihitaṃ tuṃ jineti ti<BR>
Dhammāsokaṃ nivāresi tattha khīṇāsavā yatī.<BR>
1049<BR>
Rāmagāmamhi thūpotu gaṅgātīre kato tato<BR>
Bhijji gaṃgāya oghena so tu dhātukaraṇḍako.<BR>
1050<BR>
Samuddaṃ pavisitvāna dvidhā bhinno jale tahiṃ<BR>
Nānāratana pīṭhamhi aṭṭhā raṃsisamākulo.<BR>
1051<BR>
Nāgā disvā karaṇḍaṃ taṃ kālanāgassa rājino<BR>
Mañjerika nāgabhavanaṃ upagamma nivedayuṃ.<BR>
1052<BR>
Dasakoṭi sahassehi gantvā nāgehi so tahiṃ<BR>
Dhātu tā abhipūjetvā netvāna bhavanaṃ sakaṃ.<BR>
1053<BR>
Sabbaratana mayaṃ thūpaṃ tassopari gharantathā<BR>
Māpetvā sahanāgehi sadā pūjeti sādaro.<BR>
1054<BR>
Ārakkhā mahatī tattha gantvā dhātu idhānaya<BR>
Suve dhātunidhānaṃ hi bhūmipālo karissati. <BR>
1055<BR>
Garukaṃ saṅghavacanaṃ sutvā sādhuti so pana<BR>
Gantabbakālaṃ pekkhanto pariveṇa magā sakaṃ.<BR>
1056<BR>
Bhavissati suve dhātu nidhānanti mahīpati<BR>
Cāresi nagare bheriṃ sabbakicca vidhāyakaṃ.<BR>
1057<BR>
Nagaraṃ sakalaṃ ceva idhā gāmiñca añjayaṃ<BR>
Alaṅkāriya sakkaccaṃ nāgare ca vibhūsayi.<BR>
1058<BR>
Sakko devānamindoca laṅkādīpa masesakaṃ<BR>
Āmantetvā vissakammaṃ alaṃkārayi nekadhā.<BR>
1059<BR>
Nagarassa catudvāre vatthabhattādikāni so<BR>
Mahājana pabodhatthaṃ ṭhapāpesi narādhipo.<BR>
<BR>
[SL Page 121] [\x 121/]     <BR>
1060<BR>
Uposathe paṇṇarase aparaṇhe sumānaso<BR>
Paṇḍito rājakiccesu sabbālaṅkāra maṇḍito.<BR>
1061<BR>
Sabbāhi nāṭakitthīhi yodhehi parivārito<BR>
Mahatāca janoghena hatthi assarathehi ca. <BR>
1062<BR>
Nānāvidha vibhūsehi sabbaso parivārito<BR>
Āruyha so rathavaraṃ suseta catusindhavaṃ.<BR>
1063<BR>
Bhūsitaṃ kuṇḍalaṃ hatthiṃ kāretvā purato subhaṃ<BR>
Suvaṇṇa caṅgoṭa dharo setacchattassa heṭṭhato. <BR>
1064<BR>
Aṭṭhuttara sahassāni nāgaranāriyo subhā<BR>
Suvaṇṇaghaṭa bhusāyo taṃ rataṃ parivārayuṃ.<BR>
1065<BR>
Nānāpupphasamuggāni tatheva daṇḍadīpikā<BR>
Tattakā tattakāyeva dhārayitvāna itthiyo.<BR>
1066<BR>
Aṭṭhuttara sahassāni dārakā samalaṅkatā<BR>
Gahetvā parivāresuṃ nānāvaṇṇaddhaje subhe.<BR>
1067<BR>
Nānāturiya ghosehi anekehi tahiṃ tahiṃ<BR>
Hatthassa rathasaddehi bhindanto viya bhūtalaṃ.<BR>
1068<BR>
Yanto mahāmeghavana uyyānaṃ so mahāyaso<BR>
Yantova nandanavanaṃ devarājā asobhatha. <BR>
1069<BR>
Rañño niggamanārambhe pure turiyarāvakaṃ<BR>
Pariveṇe nisissova sutvā sonuttaro yati. <BR>
1070<BR>
Nimmujjitvā paṭhaviyaṃ gantvāna nāgamandiraṃ<BR>
Nāgarājassa purato tattha pāturahū lahuṃ.<BR>
1071<BR>
Vuṭṭhāya abhivādetvā pallaṅke taṃ nivesiya<BR>
Sakkaritvāna nāgindo pucchi āgatadesakaṃ.<BR>
1072<BR>
Tasmiṃ vutte atho pucchi tassāgamana kāraṇaṃ<BR>
Vatvādhikāraṃ sabbaṃ so saṃghasandesa mabravi.<BR>
1073<BR>
Mahāthūpa nidhānatthaṃ buddhena vihitā idha<BR>
Tava atthagatā dhātu dehi tākira me tuvaṃ.<BR>
1074<BR>
Taṃ sutvā nāgarājā so atīva domanassito<BR>
Pahū ayaṃ hi samaṇo balakkārena gaṇhituṃ.<BR>
1075<BR>
Tasmā aññattha netabbā dhātuyo iti cintayī<BR>
Tatthaṭhitaṃ bhāgineyyaṃ ākāreṇa nivedayī. <BR>
<BR>
[SL Page 122] [\x 122/]     <BR>
1076<BR>
Nāmena so vasu datto [a] jānitvā tassa iṅgitā.<BR>
Gantvā taṃ cetiyagharaṃ giḷitvā taṃ karaṇḍakaṃ<BR>
1077<BR>
Sineru pādaṃ gantvāna kuṇḍalāvattako sayi<BR>
Tiyojaka sataṃ dīgho bhogo yojanamattato.<BR>
1078<BR>
Anekāni sahassāni māpitāni phaṇānitu<BR>
Dhūmāyati pajjalati sayitvā so mahiddhiko<BR>
1079<BR>
Anekāni sahassāni attanā sadise agī<BR>
Māpayitvā sayāpesi samantā parivārite. <BR>
1080<BR>
Bahū nāgāca devāca osariṃsu tahiṃ tadā<BR>
Yuddhaṃ ubhinnaṃ nāgānaṃ passissāma mayaṃ iti<BR>
1081<BR>
Mātulo bhāgineyyena haṭā tā dhātuyo iti<BR>
Ñatvā theraṃ tā dhātu natthi me santike iti. <BR>
1082<BR>
Ādito yeva so thero tāsaṃ dhātūna māgamaṃ<BR>
Mantvāna nāgarājantaṃ dehi dhātūti abravi.<BR>
1083<BR>
Atha ñatvā saññapetuṃ theraṃ so uragādhipo taṃ ādā cetiya gharaṃ gantvā taṃ tassa<BR>
vaṇṇayī.<BR>
1084<BR>
Anekadhā anekehi ratanehi susaṅkhataṃ <BR>
Seṭṭhena cetiyagharaṃ passa bhikkhu sunimmalaṃ.<BR>
1085<BR>
Laṅkādīpamhi sakale sabbāni ratanāni ca<BR>
Sopānante ṭhapitamhi nāgghantaññesu kā kathā.<BR>
1086<BR>
Mahāsakkāra ṭhānamhā appasakkāra ṭhānataṃ<BR>
Dhātūnaṃ nayanaṃ nāma nayuttaṃ bhikkhu vo idaṃ.<BR>
1087<BR>
Saccābhisamayo nāga tumhakaṃ hi navijjati<BR>
Saccābhisamayaṭṭhānaṃ netuṃ sakkāhi dhātuyo.<BR>
1088<BR>
Dhātunidhāna majjeva sohi rājā karissati<BR>
Tasmā papañcaṃ akatvā lahuṃ me dehi dhātuyo<BR>
1089<BR>
Nāgo āha sace bhante tuvaṃ passasi dhātuyo<BR>
Gaṇhitvā yāhi taṃ thero tikkhattuṃ ca anāpayi.<BR>
1090<BR>
Sukhumataraṃ māpayitvā thero tattha ṭhitova so<BR>
Bhāgineyyassa vadane hatthaṃ pakkhipi tāvade.<BR>
---------------------------------------------<BR>
[A] vāsuladatto-ma: vaṃse.<BR>
<BR>
[SL Page 123] [\x 123/]     <BR>
1091<BR>
Dhātukaraṇḍa mādāya tiṭṭhanāgāti bhāsiya<BR>
Nimmujjitvā paṭhaviyaṃ pariveṇamhi uṭṭhahi.<BR>
1092<BR>
Nāgarājā tato bhikkhu amhehi vañcito iti <BR>
Dhātu ānayanatthāya bhāgineyyassa pāhiṇi.<BR>
1093<BR>
Bhāgineyyotu kucchimhi apassitvā karaṇḍakaṃ<BR>
Paridevamāno āgantvā mātulassa nivedayī.<BR>
1094<BR>
Tadā so nāgarājāpi vañcitamhā mayaṃ iti<BR>
Paridevi nāgā sabbepi parideviṃsu paṇḍitā.<BR>
1095<BR>
Bhikkhunāgassa vijaye tuṭṭhā devā samāgatā<BR>
Dhātuyo pūjayantāva teneva saha āgamuṃ.<BR>
1096<BR>
Parivemānā āgantvā nāgā saṅghassa santike<BR>
Bahudhā parideviṃsu dhātāharaṇa dukkhitā. <BR>
1097<BR>
Tesaṃ saṅgho nukampāya thokaṃ dhātumadāpayī<BR>
Tena te tuṭṭhā āgantvā pūjābhaṇḍāni āharuṃ.<BR>
1098<BR>
Sakko ratanapallaṅkaṃ suvaṇṇacaṅgoṭa mevaca<BR>
Ādāya sahadevehi taṃ ṭhānaṃ samupāgato.<BR>
1099<BR>
Therassa uggataṭṭhāne kārite vissakammunā<BR>
Patiṭṭhapetvā pallaṅkaṃ suddhe ratana maṇḍape.<BR>
1100<BR>
Dhātukaraṇḍamādāya tassa therassa hatthato<BR>
Caṅgoṭake ṭhapetvāna pallaṅkapavare vasī.<BR>
1101<BR>
Brahmā chattamadhāresī tusito vālavījaniṃ<BR>
Maṇitāla vaṇṭaṃ suyāmo sakko saṅkhaṃ tu sodakaṃ.<BR>
1102<BR>
Cattāroca mahārājā aṭṭhaṃsu khaggapāṇino<BR>
Samuggahatthā tettiṃsa devaputtā mahiddhikā.<BR>
1103<BR>
Pāricchattaka pupphehi pūjayantā tahiṃ gatā<BR>
Kumārikāca dvattiṃsa daṇḍadīpaka dhārikā.<BR>
1104<BR>
Palāpetvā duṭṭhayakkhe yakkhasenāpatī pana <BR>
Aṭṭhavīsati aṭṭhaṃsu ārakkhaṃ kurumānakā.<BR>
1105<BR>
Vīṇaṃ cāraya mānova aṭṭhā pañcasikho tahiṃ<BR>
Raṅgabhūmiṃ sajjayitvā timbaru turiya ghosavā.<BR>
1106<BR>
Anekā devaputtā ca sādhugītappayojakā<BR>
Mahākālo nāgarājā thutamāno anekadhā.<BR>
<BR>
[SL Page 124] [\x 124/]     <BR>
1107<BR>
Dibbaturiyāni vajjanti dibbasaṃgīti vattati<BR>
Dibbagandhādi vassāni vassāpentica devatā<BR>
1108<BR>
So indaguttattherotu mārassa paṭisedhako<BR>
Cakkavāla samaṃ katvā loha chatta madhārayi.<BR>
1109<BR>
Dhātūnaṃ parito ceva tattha tatthe va paṃcasu<BR>
Dhātunidhānesu sajjhāyaṃ kariṃsu khalu bhikkhavo.<BR>
1110<BR>
Tatthāgamā mahārājā pahaṭṭho duṭṭhagāmaṇī<BR>
Sīsenādāya ānīte caṅgoṭamhi suvaṇṇake.<BR>
1111<BR>
 hapetvā dhātu caṅgoṭaṃ patiṭṭhāpiya āsane<BR>
Dhātuṃ pūjiya vanditvā ṭhito pañjaliko tahiṃ.<BR>
1112<BR>
Dibbacchattā dikānettha dibbagandhā dikāni ca<BR>
Passitvā dibbaturiyāni sadde sutvā ca khattiyo <BR>
1113<BR>
Apassitvā brahmadevaṃ tuṭṭho acchariyabbhuto<BR>
Dhātuṃ chattehi pūjesi laṅkā rajjebhi siñcayi.<BR>
1114<BR>
Dibbacchattaṃ mānusaṃ ca vimutticchatta mevaca<BR>
Saha caṅgoṭakeneva sīsenādāya khattiyo<BR>
1115<BR>
Iti ticchatta dhārissa lokanāthassa satthuno<BR>
Tikkhattumeva me rajjaṃ dammīti haṭṭhamānaso<BR>
1116<BR>
Tikkhattumeva dhātūnaṃ laṅkārajjamadāsi so<BR>
Pūjayanto dhātuyo tā devehi mānusehica.<BR>
1117<BR>
Sahacaṅgoṭa keheva sīsenādāya khattiyo<BR>
Bhikkhu saṅgha paribbuḷho katvā thūpaṃ padakkhiṇaṃ<BR>
1118<BR>
Pācīnato āruhitvā dhātugabbhamhi otari<BR>
Arahantā chanavati koṭiyo thūpa muttamaṃ.<BR>
1119<BR>
Samantā parivāretvā aṭṭhaṃsu katapañjalī<BR>
Otaritvā dhātugabbhaṃ mahagghe sayane subhe.<BR>
1120<BR>
 hapessāmīti cintente pītipuṇṇe narissare<BR>
Sadhātu dhātu caṅgoṭo uggantvā tassa sīsato. <BR>
1121<BR>
Sattatālappamāṇamhi ākāsamhi ṭhito tato<BR>
Sayaṃ karaṇḍo vivari uggantvā dhātuyo tato.<BR>
1122<BR>
Buddhavesaṃ gahetvāna lakkhaṇa byañjanujjalaṃ<BR>
Gaṇḍambamūle buddho va yamakaṃ pāṭihāriyaṃ.<BR>
<BR>
[SL Page 125] [\x 125/]     <BR>
1123<BR>
Akaṃsu dharamānena sugatena adhiṭṭhitaṃ<BR>
Taṃ pāṭihāriyaṃ disvā pasanne kaggamānasā.<BR>
1124<BR>
Devā manussā arahattaṃ pattā dvādasa koṭiyo<BR>
Sesāphalattayaṃ pattā atītā gaṇanāpathaṃ.<BR>
1125<BR>
Hitvā ca buddhavesaṃ taṃ karaṇḍamhi patiṭṭhahuṃ<BR>
Tato oruyha caṅgoṭo rañño sīse patiṭṭhahi.<BR>
1126<BR>
Sahindaguttattherena nāṭakīhi ca so pana<BR>
Dhātugabbhaṃ pariharaṃ patvāna sayanaṃ subhaṃ.<BR>
1127<BR>
Caṅgoṭaṃ ratanapallaṅke ṭhapāpetvā jutindharo<BR>
Dhovitvāna puno hatthe gandhavāsita vārinā<BR>
1128<BR>
Catujātiya gandhena ubbaṭṭetvā sagāravo<BR>
Karaṇḍaṃ vivaritvāna tāgahetvāna dhātuyo<BR>
1129<BR>
Iti cintesi bhūmindo mahājana hitatthiko<BR>
Anākulā kehi cipi yadi hessanti dhātuyo.<BR>
1130<BR>
Janassa saraṇaṃ hutvā yadi ṭhassanti dhātuyo<BR>
Satthu nipannākārena parinibbāṇa mañcake.<BR>
1131<BR>
Nipajjantu supaññatte āsanamhī mahārahe<BR>
Iti cintiya so dhātu ṭhapesi sayanuttame.<BR>
1132<BR>
Tadākārā dhātuyoca sayiṃsu sayanuttame<BR>
Āsāḷha sukkapakkhassa paṇṇarasa uposathe.<BR>
1133<BR>
Uttarāsāḷha nakkhatte evaṃ dhātu patiṭṭhitā<BR>
Sahadhātu patiṭṭhānā akampittha mahāmahī.<BR>
1134<BR>
Pāṭihīrāni nekāni pavattiṃsu anekadhā<BR>
Rājā pasanno tā dhātu setacchattena pūjayī.<BR>
1135<BR>
Laṅkāya rajjaṃ sakalaṃ sattāhāni adāsi ca <BR>
Kāye ca sabbālaṅkāraṃ dhātu gabbhamhi pūjayī.<BR>
1136<BR>
Tathānāṭakiyo maccā parisā devatā'pi ca<BR>
Vattha guḷa ghatādīni datvā saṃghassa bhūpati. <BR>
1137<BR>
Bhikkhūhi gaṇasajjhāyaṃ kāretvā khila rattiyaṃ<BR>
Tato ca so mahārājā pure bheriṃ carāpayi.<BR>
1138<BR>
Vandantu pi ca sattāhaṃ sabbe puññatthikā janā<BR>
Indagutto mahāthero adhiṭṭhāsi mahiddhiko. <BR>
<BR>
[SL Page 126] [\x 126/]     <BR>
1139<BR>
Dhātuvanditu kāmā ye laṅkādīpamhi mānusā<BR>
Taṃ khaṇaṃ yeva āgantvā vandantu dhātuyo idha.<BR>
1140<BR>
Yathā sakasakagharaṃ tathevā diṭṭhitaṃ ahu<BR>
So mahā bhikkhu saṃghassa mahārājā mahāyaso<BR>
1141<BR>
Mahādānaṃ pavattetvā sattāhaṃ ca nirantaraṃ<BR>
Ācikkhi dhātugabbhamhi kiccaṃ niṭṭhāpitaṃ mayā<BR>
1142<BR>
Dhātugabbhapidhānantu saṅgho jānitu marahati<BR>
Saṃgho te dve sāmaṇere tasmiṃ kamme niyojayī.<BR>
1143<BR>
Pidahiṃsu dhātugabbhaṃ pāsāṇenāhaṭena te <BR>
Mālettha mā milāyantu gandhā sussantu mā ime.<BR>
1144<BR>
Mā nibbāyantu dīpā ca mā kiñcāpi vipajjatu<BR>
Medavaṇṇa chapāsāṇā sandhiyantu nirantarā.<BR>
1145<BR>
Iti khīṇāsavā tattha sabbametaṃ adhiṭṭhahuṃ<BR>
Āṇāpesi mahārājā yathāsatti mahājano<BR>
1146<BR>
Dhātunidhānakānettha karotūti hitatthiko<BR>
Mahādhātu nidhānassa piṭṭhimhi ca mahājano<BR>
Akā sahassa dhātūnaṃ nidhānāni yathā balaṃ.<BR>
1147<BR>
Pidahāpiya taṃ sabbaṃ rājā thūpaṃ samāpayi<BR>
Caturassacayaṃ tattha cetiyamhi samāpayi.<BR>
1148<BR>
Aniṭṭhite chattakamme sudhākammeca cetiye<BR>
Māraṇantika rogena rājā āsi gilānako.<BR>
1149<BR>
Tissaṃ pakkosayitvā so kaniṭṭhaṃ dīghavāpito<BR>
Thūpe aniṭṭhitaṃ kammaṃ niṭṭhāpehīti abravī.<BR>
1150<BR>
Bhātuno dubbalattā so tunnavāyehi kāriya<BR>
Kañcukaṃ suddhavatthehi tena chādiya cetiyaṃ.<BR>
1151<BR>
Cittakārehi kāresi vedikaṃ tattha sādhukaṃ<BR>
Pantiṃ puṇṇaghaṭānañca pañcaṅgulika pattikaṃ<BR>
1152<BR>
Naḷakārehi kāresi chattaṃ velumayaṃ tathā<BR>
Kharapattamaye canda suriye muddavedikaṃ.<BR>
1153<BR>
Lākhākuṅkumake hetaṃ cittayitvā sucittikaṃ rañño nivedayī thūpe kātabbaṃ niṭṭhitaṃ iti. <BR>
<BR>
[SL Page 127] [\x 127/]     <BR>
1154<BR>
Sivikāya nipajjitvā idhāgantvā mahīpati<BR>
Padakkhiṇaṃ karitvāna sivikāyeva cetiyaṃ.<BR>
1155<BR>
Vanditvā dakkhiṇa dvāre sayane bhūmisatthate<BR>
Sayitvā dakkhiṇa passena so mahāthūpa muttamaṃ.<BR>
1156<BR>
Sayitvā vāmapassena lohapāsāda muttamaṃ passanto sumano āsi bhikkhusaṅgha purakkhato<BR>
1157<BR>
Gelañña pucchanatthāya āgatātu tato tato<BR>
Channavatikoṭi bhikkhū tasmiṃ āsuṃ samāgame.<BR>
1158<BR>
Gaṇasajjhāya makaru vaggabandhena bhikkhavo<BR>
Theraputtābhayattheraṃ tatthādisvā mahīpati. <BR>
1159<BR>
Aṭṭhavīsa mahāyuddhaṃ yujjhanto aparājayaṃ<BR>
Yo so na paccudāvatto mahāyodho vasī mama.<BR>
1160<BR>
Maccuyuddhamhi sampatte disvā maññe parājayaṃ<BR>
Idāni so ca nopeti thero therasutābhayo.<BR>
1161<BR>
Iti cintesi so thero jānitvā tassa cintitaṃ<BR>
Karindanadiyā tīre vasaṃ pañjali pabbate.<BR>
1162<BR>
Pañca khīṇā savasata parivārena iddhiyā<BR>
Nabhāsāgamma rājānaṃ aṭṭhāsi parivāriya.<BR>
1163<BR>
Rājā disvā pasanno taṃ purato ca nisīdiya <BR>
Tumhe dasamahāyodhe gaṇhitvāna pure ahaṃ.<BR>
1164 Yujjhiṃ idāni eko ca maccunā yuddhamārabhiṃ maccusattuṃ parājetuṃ nasakkomīti<BR>
āhaca.<BR>
1165<BR>
Āhathero mahārāja mābhāyi manujādhipa<BR>
Kilesa sattuṃ ajinitvā ajeyyo maccusattuko<BR>
1166<BR>
Sabbampi saṅkhāra gataṃ avassaṃ yeva bhijjati<BR>
Tasmā aniccā saṅkhārā dukkhā nattāti cintiya.<BR>
1167<BR>
Dutiye attabhāvepi dhammacchando mahāhi te<BR>
Upaṭṭhite devaloke hitvā dibbaṃ sukhaṃ tuvaṃ<BR>
1168<BR>
Idhāgamma bahuṃ puññaṃ akāsi ca anekadhā<BR>
Karaṇampeka rajjassa sāsanujjotanāya te.<BR>
1169<BR>
Mahāpuññampi yāvajja divasāva tayā kataṃ<BR>
Sabbamanussaramevaṃte sukhaṃ sajju bhavissati. <BR>
 <BR>
[SL Page 128] [\x 128/]     <BR>
1170<BR>
Therassa vacanaṃ sutvā rājā attamano ahu<BR>
Avassayo dviyuddhamhi tuvaṃ me'si abhāsi taṃ.<BR>
1171<BR>
Tadā patā harāpetvā pahaṭṭho puññapotthakaṃ<BR>
Vāvetuṃ lekhakaṃ āha so taṃ vācesi potthakaṃ.<BR>
1172<BR>
Ekūna sata vihārā mahārājena kāritā<BR>
Ekūna vīsakoṭīhi vihāro marica vaṭṭica. <BR>
1173<BR>
Uttamo lohapāsādo tiṃsakoṭīhi kārito<BR>
Mahāthūpe anagghāni kāritā catuvīsati. <BR>
1174<BR>
Mahāthūpamhi sesāni kāritāni subuddhinā<BR>
Koṭisahassaṃ agghanti mahārājāti vācayī.<BR>
1175<BR>
Koḷambanāma malaye akkhakkhāyika chātake<BR>
Kuṇḍalāni mahagghāni duve datvāna gaṇhiya.<BR>
1176<BR>
Khīṇāsavānaṃ pañcannaṃ mahātherānamuttamo<BR>
Dinno pasanna cittena kaṅguambila piṇḍako<BR>
1177<BR>
Cuḷaṅganiya yuddhamhi parājitvā palāyatā<BR>
Kālaṃ ghosāpayitvāna āgatassa vihāyasā.<BR>
1178<BR>
Khīṇāsavassa yatino attāna manapekkhiya<BR>
Dinnaṃ saraka bhattanti vutte āha mahīpati.<BR>
1179<BR>
Vihāramaṅgasattāhe pāsādassa mahe tato<BR>
Thūpārambhana sattāhe tadā dhātu nidhānake.<BR>
1180<BR>
Catuddisassa ubhato saṅghassa mahato mayā<BR>
Mahārahaṃ mahādānaṃ asesampi pavattitaṃ.<BR>
1181<BR>
Mahāvisākha pūjañca catuvārama kārayiṃ<BR>
Dīpe saṅghassa dvikkhattuṃ ticīvaramadāpayiṃ.<BR>
1182<BR>
Satta satta dināneva dīparajjamahaṃ imaṃ<BR>
Pañcakkhattuṃ sāsanamhi adāsiṃ haṭṭhamānaso. <BR>
1183<BR>
Satataṃ dvādasaṭṭhāne sappinā suddhavaṭṭiyā<BR>
Dīpasahassaṃ jālesiṃ pūjento sugataṃ ahaṃ.<BR>
1184 Niccaṃ aṭṭhārasaṭṭhāne vejjehi vihitaṃ ahaṃ<BR>
Gilānabhattaṃ bhesajjaṃ gilānāna madāpayiṃ.<BR>
1185<BR>
Catuttāḷīsaṭhānamhi saṅkhataṃ madhupāyasaṃ<BR>
Tattakeyeva ṭhānesu telullopakameva ca<BR>
<BR>
[SL Page 129] [\x 129/]     <BR>
1186<BR>
Ghate pakke mahājāla pūve ṭhānamhi tattake<BR>
Tatheva sahabhattehi niccameva adāpayiṃ<BR>
1187<BR>
Uposatha divasesu māse māse ca aṭṭhasu<BR>
Laṅkādīpe vihāresu dīpatelamadāpayiṃ.<BR>
1188<BR>
Dhammadānaṃ mahantanti sutvā āmisadānato<BR>
Lohapāsādake heṭṭhā saṅghamajjhamhi āsane<BR>
1189<BR>
Osāressāmi saṅghassa maṅgalasutta miccahaṃ<BR>
Nisinno osārayituṃ nāsakkhiṃ saṅghagāravā.<BR>
1190<BR>
Tatoppabhuti laṅkāyaṃ vihāresu tahiṃ tahiṃ<BR>
Dhammakathaṃ kathāpesiṃ sakkaritvāna desake. 1191<BR>
Dhammakathikatherassa sappiphāṇita sakkharaṃ<BR>
Nāḷiṃ nāḷimadāpesiṃ dāpesiṃ caturaṅgulaṃ.<BR>
1192<BR>
Muṭṭhikaṃ yaṭṭhimadhukaṃ dāpesiṃ sāṭakadvayaṃ<BR>
Sabbaṃ pissariye dānaṃ name hāseti mānasaṃ.<BR>
1193<BR>
Jīvitaṃ anapekkhitvā duggatena satā mayā<BR>
Dinnaṃ dānadvayaṃ eva taṃ me hāseti mānasaṃ.<BR>
1194<BR>
Taṃ sutvā abhayo thero taṃ dānadvayameva so<BR>
Rañño cittappasādatthaṃ saṃvaṇṇesi anekadhā.<BR>
1195<BR>
Tesu pañcasu theresu kaṅguambila gāhako<BR>
Maliyadeva mahāthero sumana kūṭamhi pabbate. <BR>
1196<BR>
Navannaṃ bhikkhusatānaṃ datvā taṃ paribhuñjiso<BR>
Paṭhavīpālako dhammaguttattherotu tampana.<BR>
1197<BR>
Kalyāṇika vihāramhi bhikkhūnaṃ bhājayaṃ tato<BR>
Parasaṭṭhisaṅkhānaṃ [a] paribhogamakāsayaṃ.<BR>
1198<BR>
Talaṅgavāsiko dhamma dinnatthero piyaṅguko<BR>
Dīpe dasa sahassānaṃ datvāna paribhuñji taṃ.<BR>
1199<BR>
Maṅganavāsiko khudda tissatthero mahiddhiko<BR>
Kelāse saṭṭhisahassānaṃ datvāna paribhuñji taṃ.<BR>
1200<BR>
Mahāvyaggho ca thero taṃ okkanarādha [b] vihārake<BR>
Datvā satānaṃ sattannaṃ paribhoga makāsayaṃ.<BR>
1201<BR>
Sarakabhattaggāhītu thero piyaṅgudīpake<BR>
Dvādasabhikkhu sahassānaṃ datvāna paribhuñji taṃ.<BR>
---------------------------------------------------<BR>
[A] dasaddhasatasaṃkhānaṃ-ma: va: [b] okkāgana-ma: va: <BR>
<BR>
[SL Page 130] [\x 130/]     <BR>
1202<BR>
Iti vatvā bhayatthero rañño hāsesi mānasaṃ<BR>
Rājā cittaṃ pasādetvā taṃ theraṃ idamabravī.<BR>
1203<BR>
Catuvīsati vassānaṃ saṃghassa upakārako<BR>
Ayaṃ me hotu kāyopi saṃghassa upakārako.<BR>
1204<BR>
Mahāthūpadassanaṭṭhāne saṃghassa kammamālake<BR>
Sarīraṃ saṅghadāsassa tumhe jhāpetha me iti<BR>
1205<BR>
Kaṇiṭṭhaṃ āha bho tissa mahāthūpe aniṭṭhitaṃ<BR>
Niṭṭhāpehi tuvaṃ sabbaṃ kammaṃ sakkacca sādhukaṃ.<BR>
1206<BR>
Sāyaṃ pāto ca pupphāni mahāthūpamhi pūjaya<BR>
Tikkhattuṃ upahārañca mahāthūpassa kāraya. <BR>
1207<BR>
Paṭiyāditaṃ ca yaṃ vaṭṭaṃ mayā sugata sāsane<BR>
Sabbaṃ aparihāpetvā tāta vattaya taṃ tuvaṃ.<BR>
1208<BR>
Saṃghassa tāta kiccesu māpamādittha sabbadā<BR>
Iti taṃ anusāsitvā tuṇhī āsī mahīpati.<BR>
1209<BR>
Taṅkhaṇaṃ gaṇasajjhāyaṃ bhikkhusaṃgho akāsi ca. <BR>
Devatā cha ratheceva chahi devehi ānayuṃ.<BR>
1210<BR>
Yācuṃ visuṃ visuṃ devā rājānaṃ te rathe ṭhitā <BR>
Amhākaṃ devalokaṃ tvaṃ ehi rājamanoramaṃ.<BR>
1211<BR>
Rājā tesaṃ vaco sutvā yāvadhammaṃ suṇomahaṃ<BR>
Adhivāsetha tāvāti hatthākārena vārayī.<BR>
1212 Vāreti gaṇasajjhāya miti mantvāna bhikkhavo<BR>
Sajjhāyaṃ ṭhapayuṃ rājā pucchi taṃ ṭhānakāraṇaṃ.<BR>
1213<BR>
Āgamethāti saññāya dinnattā ti vadiṃsu te<BR>
Rājā netaṃ tathā bhante iti vatvāna taṃ vadi.<BR>
1214<BR>
Taṃ sutvāna janā keci bhīto maccubhayā ayaṃ <BR>
Vippalapatīti maññiṃsu tesaṃ kaṅkhāvinodanaṃ.<BR>
1215<BR>
Kāretuṃ abhayatthero rājānaṃ evamāha so<BR>
Jānāpetuṃ kathaṃ sakkā ānītā te rathā iti. <BR>
1216<BR>
Pupphadāmaṃ khipāpesi rājā nabhasi paṇḍito <BR>
Tānilaggāni lambiṃsu rathisāsu visuṃ visuṃ.<BR>
1217 Ākāse lambamānāni tāni disvā mahājano<BR>
Kaṅkhaṃ paṭivinodesi rājā theramabhāsi taṃ. <BR>
<BR>
[SL Page 131] [\x 131/]     <BR>
1218<BR>
Katamo devalokehi rammo bhante ti sobravī<BR>
Tusitānaṃ puraṃ rāja rammaṃ iti sataṃ mataṃ.<BR>
1219<BR>
Buddhabhāvāya samayaṃ olokento mahādayo<BR>
Metteyyo bodhisattopi vasate tusite pure.<BR>
1220<BR>
Therassa vacanaṃ sutvā mahārājā mahāmati<BR>
Olokento mahāthūpaṃ nipannova nimīlayi.<BR>
1221<BR>
Cavitvā taṃ khaṇaṃyeva tusitā āgate rathe.<BR>
Nibbattitvā ṭhito yeva dibbadeho adassatha. <BR>
1222<BR>
Katassa puññakammassa phalaṃ dassetu mattano<BR>
Mahājanassa dassento attānaṃ samalaṅkataṃ.<BR>
1223<BR>
Rathaṭṭho yeva tikkhattuṃ mahāthūpaṃ padakkhiṇaṃ<BR>
Katvāna thūpaṃ saṃghañca vanditvā tusitaṃ agā.<BR>
1224<BR>
Nāṭakiyo idhāgantvā makuṭaṃ yattha mocayuṃ<BR>
Makuṭamuttasālāhi ettha sālā katā ahu. <BR>
1225<BR>
Citake ṭhapite rañño sarīramhi mahājano<BR>
Yattha viraviṃsu tattha sālā tannāmikā ahu:<BR>
1226<BR>
Rañño sarīraṃ jhāpesuṃ yasmiṃ nissīma mālake<BR>
So evamālako ettha vuccate rājamālako.<BR>
1227<BR>
Duṭṭhagāmini rājā so saddho dānaguṇe rato<BR>
Mettayyassa bhagavato hessati aggasāvako.<BR>
1228<BR>
Rañño pitā pitā tassa mātā mātā bhavissati<BR>
Saddhātisso kaniṭṭhotu dutiyo hessati sāvako<BR>
1229<BR>
Sālirājakumāro yo tassa rañño suto tu so<BR>
Metteyyassa bhagavato putto yeva bhavissati.<BR>
1230<BR>
Itica vacana seṭṭhaṃ seṭṭhakhīṇāsavānaṃ<BR>
Avitatha thirabhūtaṃ bhutato saṃviditvā<BR>
Sugatacarita sabbaṃ sabbaso cintayitvā<BR>
Tusiti pavarasattaṃ bodhisattaṃ bhajantu. <BR>
<BR>
Abhaya duṭṭhagāmaṇirañño tusita devaloka gamanakathā niṭṭhitā.<BR>
----------------------------------------<BR>
<BR>
[SL Page 132] [\x 132/]     <BR>
1231<BR>
Duṭṭhagāmaṇī raññotu rajje phitā janā ahu<BR>
Sālirājakumārotu tassāsi vissuto suto.<BR>
1232<BR>
Atīva dhañño so āsi puñña kammarato sadā<BR>
Atīva cārurūpāya satto caṇḍāliyā ahu.<BR>
1233<BR>
Asokamālādeviṃ taṃ sambuddhaṃ pubba jātiyā<BR>
Rūpenāti piyāyanto so rajjaṃ neva kāmayī.<BR>
1234<BR>
Kena sā cārurūpasi kena caṇḍālikā ahu<BR>
Kena asoka mālāti nāmaṃ assāsi sā pana.<BR>
1235<BR>
Atīte jambudīpamhi nibbute kassape jine<BR>
Bārāṇasiṃ aññatarā duggatitthi mahallikā.<BR>
1236<BR>
Saṃghassa ca dvi bhikkhūnaṃ bhattāni deti sādaraṃ<BR>
Ekasmiṃ divase tassā gharaṃ pageva āgate.<BR>
1237<BR>
Bhikkhū disvāna sā gantvā bhattaṃyāvatu sijjhati<BR>
Tāva āsanasālāyaṃ nisīdathāti abravi.<BR>
1238<BR>
Te tattha dhammaṃ desentā nisīdanti ca bhikkhavo<BR>
Mahallikā ca bhattādiṃ niṭṭhapetvā ca sabbaso. <BR>
1239<BR>
Dhītaraṃ pesayī amma bhikkhu ānehi tvaṃ iti <BR>
Sā gantvāna tadā sīghaṃ dhammaṃ sutvā nisīdiya.<BR>
1240<BR>
Sādhukāraṃ pavattentī yāvaniṭṭhāna māvasi<BR>
Dhammakathāya osāne tikkhattuṃ sādhukārakaṃ<BR>
1241<BR>
Datvāna sādarā tesaṃ vanditvāna idabravi<BR>
Kālo bhante samāyantu piṇḍatthamhaṃ gharaṃ iti. <BR>
1242<BR>
Tato thokaṃ nivattitvā bhadantā āgatā iti<BR>
Ārocesi tadā mātā paribhāsiya āha taṃ<BR>
1243<BR>
Caṇḍāli suciraṃ kālaṃ katthaṭṭhāne ṭhitā tuva <BR>
Bhattādi sītalā jātā velā āsannakā iti. <BR>
1244<BR>
Mātuyā vacanaṃ sutvā kuddhā dhītāpi āha taṃ<BR>
Kissa rosasi caṇḍāli dhammo me suṇito tahiṃ.<BR>
1245<BR>
Evaṃ dhammaṃ suṇantiṃ maṃ kimatthaṃ paribhāsayi<BR>
Dhītuyā vacanaṃ sutvā mātā dhītara mabravī <BR>
1246<BR>
Tenahi dānaṃ bhikkhūnaṃ parivesa tuvaṃ iti<BR>
Tato pasannā sumanā bhikkhusaṃghaṃ upaṭṭhahuṃ.<BR>
<BR>
[SL Page 133] [\x 133/]     <BR>
1247<BR>
Evaṃ tā yāvajīvampi katvāna kusalaṃ bahuṃ<BR>
Āyūnaṃ pariyosāne devalokaṃ gatā ubho.<BR>
1248<BR>
Tattha jīvita pariyantaṃ bhutvā sampattiyo pana<BR>
Tato cutā manussesu mātāhu uttame kule<BR>
1249<BR>
Dhītātu caṇḍālakule mahābhoge mahaddhane<BR>
Mātu caṇḍāla vādena ahu caṇḍālagāmake.<BR>
1250<BR>
Tato cutā devalokaṃ agamaṃsu yathicchitaṃ<BR>
Tato cutā manussesu yathāvuttesu jāyaruṃ.<BR>
1251<BR>
Itimānusa lokacutā tidivaṃ<BR>
Tidivā ca cutā naraloka mimaṃ<BR>
Anusaṃsaritā punadeva imaṃ<BR>
Tidivaṃ agamuṃ varadānaratā.<BR>
1252<BR>
Devalokā manussesu saṃsarantisu tāsu hi<BR>
Ekabuddhantare tīte ṭhitā sīhaladīpake. <BR>
1253<BR>
Mātucaṇḍālavācāya ahu caṇḍālagāmake<BR>
Jeṭṭhakadhītādānāsi devakaññū pamā subhā.<BR>
1254<BR>
Dhammaṃ sutvā sādhukāra dānena mukhato pana<BR>
Asokamālāvaṇṇābhā raṃsimālā nigacchati.<BR>
1255<BR>
Sugandho ca sadā cāti tenāhā sokamālinī<BR>
Ekadā kira sā puraṃ āgacchati tadāpana,<BR>
1256<BR>
Rājaputto'pi āyāto senāya parivārito<BR>
Rājaputtāgamaṃ ñatvā maggā okkamma sāpana.<BR>
1257<BR>
Bhītā nissāya pākāraṃ aṭṭhāsi taṅkhaṇe pana <BR>
Rājāpitaṃ padisvāna itthirūpanti cintiya.<BR>
1258<BR>
Amho pākāra passamhi itthirūpaṃ manoramaṃ<BR>
Kena taṃ kāritaṃ ettha devakaññūpamaṃ subhaṃ.<BR>
1259<BR>
Tato taṃ purisāvocuṃ netaṃ devitthi rūpakaṃ<BR>
Ekā kumārikā deva bhittiṃ nissāya tiṭṭhatīti. <BR>
1260<BR>
Kumārikāti sutvāna rattacittodamabravi<BR>
Antopuraṃ pavesetha bhariyā me bhavissati. <BR>
1261<BR>
Tassa taṃ vacanaṃ sutvā te gantvā purisā lahuṃ<BR>
Gehaṃ netvā nahāpetvā nānālaṅkāra maṇḍitaṃ.<BR>
<BR>
[SL Page 134] [\x 134/]     <BR>
1262<BR>
Kārāpetvā kumārassa purisā te nivedayuṃ<BR>
Tato rājakumāro taṃ katvā sakkāra muttamaṃ<BR>
1263<BR>
Aggamahesiṭṭhānamhi ṭhapetvā saha saṃvasi<BR>
Taṃ sutvāna mahārājā abhayo duṭṭhagāmanī.<BR>
1264<BR>
Vaṃsānurakkhako neso pabbājessāmi naṃ iti<BR>
Kodhābhibhūto hutvāna puttasantika māgami.<BR>
1265<BR>
Kumāro otaritvāna pitupādāni vandati<BR>
Tato rājā abhiruhi puttassa bhavanaṃ subhaṃ. <BR>
1266<BR>
Asokamālinī devī rañño pādāni dhovituṃ<BR>
Soṇṇa bhiṅkāra mādāya āgacchati tadāpana.<BR>
1267<BR>
Taṃ disvāva mahārājā sāratto āha vimbhito<BR>
Aho rūpavatī esā sabbalakkhaṇa maṇḍitā.<BR>
1268<BR>
Īdisaṃ itthiratanaṃ kathaṃ sakkā visajjituṃ<BR>
Evaṃ so cintayitvāna putte kopaṃ vinodiya<BR>
1269<BR>
Napassa'nti kulagottaṃ satto etassa jantuno<BR>
Tathāpi rajjasukhato esāhu uttamā iti<BR>
Ettakameva vatvāso mahārājā nivattayī.<BR>
1270<BR>
Tassa rañño suto āsī sālināmo kumārako<BR>
Mahiddhiko mahāpuñño sabbaṭṭhānesu pākaṭo.<BR>
1271<BR>
Yaṃ yaṃ padesaṃ bhajati tattha tattheva pūjito<BR>
Pannākārasahassāni ānayiṃsu sadevakā.<BR>
1272<BR>
Kena so sālināmāsi kena āsi mahiddhiko<BR>
Kena so sabbaṭhānesu pannākāre bahū labhi.<BR>
1273<BR>
Laṅkādīpamhi atīte anurādhapure vare<BR>
Eko upāsako āsi kammāra kammakovido.<BR>
1274<BR>
Saddho pasanno so āsi buddhādiratanattaye<BR>
Tadā eko gahapati khettasamhāra kāraṇā.<BR>
1275<BR>
Sālimaṃsādi bahūke paṇṇākāre samāniyi<BR>
Te disvāna vicintesi paṇḍito kusalatthiko.<BR>
1276<BR>
Etaṃ sabbaṃ sukhettamhi ropayitvā asesato<BR>
Paṇṇākāra sahassaṃ va labhissāmi asaṃsayanti. <BR>
<BR>
[SL Page 135] [\x 135/]     <BR>
1277<BR>
Tadā piyaṅgudīpamhā bhikkhū khīṇāsavā tahiṃ<BR>
Cattārova samāyanti piṇḍatthaṃ so tadā pana. 1278<BR>
Haṭṭhatuṭṭho pavattesi gahetvā tepi āniya<BR>
Pubbapaññatte gharamhi nisīdāpiya āsane. <BR>
1279<BR>
Bhojāpetvā paṇītena piṇḍapātena sabbathā<BR>
Parivāretvāna pūjetvā patthanaṃ akarī tadā<BR>
1280<BR>
Iminā pana me bhante puññakammena nāgate<BR>
Paṇṇākārasahassaṃ me pātuhotu bhavābhave.<BR>
1281<BR>
Gāme vā yadivā raññe jalevā yadivā thale<BR>
Yaṃ yaṃ icchāmi taṃ sabbaṃ khippameva samijjhatuti. <BR>
1282<BR>
Itivara paṇidhānaṃ patthayitvāna tamhā<BR>
Supurita paritoso so ca vitvāttabhāvā.<BR>
Narapatibhaya rañño gāmanivhassa gehe <BR>
Apagami varadātā deviyā kucchiyā ca <BR>
1283<BR>
Tasmiṃ kucchigate yeva paṇṇākāraṃ anappakaṃ<BR>
Tamhā tamhā padesamhā āhariṃsu ca deviyā.<BR>
1284<BR>
Dasamāse paripuṇṇe vijāyati tadāpi ca <BR>
Sampatta paṇṇākāraṃ taṃ devī eva vicārayi. <BR>
1285<BR>
Vuddhippatte kumāramhi kumārasseva ānayuṃ<BR>
Paṇṇākāresu sabbesu sālī bahutarā ahuṃ.<BR>
1286<BR>
Tena sālikumāroti nāmaṃ tassa kataṃ ahu<BR>
Vayappatto kumāro so ānetvā sokamāliniṃ.<BR>
1287<BR>
Aggamahesiṃ katvāna piyavāsaṃ vasī tadā<BR>
Dhaññapuñño rājaputto sālināmoti vissuto.<BR>
1288<BR>
Tato ca so rājaputto sakapuññaṃ vimaṃsitu<BR>
Kālasseva ca vuṭṭhāya katvā sarīra jagganaṃ<BR>
1289<BR>
Rattavatthaṃ nivāsetvā katvaññātaka vesakaṃ<BR>
Pacchimadvārā nikkhamma araññe ekako vasī.<BR>
1290<BR>
Tasmiṃ khaṇe devasaṃghā mantayitvāna ekato<BR>
Suvaṇṇamayaṃ rūpimayaṃ tambakaṃsamayampi ca.<BR>
1291<BR>
Bhājanaṃ sakaṭasatehi kumārassābhi hārayuṃ taṃ netvāna sakaṃ hegaṃ cintetvāna tatheva<BR>
so. <BR>
<BR>
[SL Page 136] [\x 136/]     <BR>
1292<BR>
Uttaradvārā nikkhamma vane eko nisīdayī<BR>
Tasmiṃ khaṇe manussāpi sammantetvāna ekato.<BR>
1293<BR>
Suddhasugandhasālīnaṃ sakaṭehi ca pañcahi<BR>
Satehi paripūretvā kumārassābhi hārayuṃ<BR>
1294<BR>
Te sabbepi gahetvāna sakagehaṃ gato ahu<BR>
Punapi rājaputto so puññakammaṃ vimaṃsituṃ.<BR>
1295<BR>
Pācīnadvārā nikkhamma araññe ekako vasī<BR>
Tadā aññe manussāpi mantayitvāna ekato.<BR>
1296<BR>
Ghataṃ sugandhaṃ manāpaṃ sakaṭehi ca pañcahi<BR>
Satehi paripūretvā kumārassāhi hārayuṃ.<BR>
1297<BR>
Punapi rājaputto so sakapuññaṃ vimaṃsituṃ<BR>
Dakkhiṇadvārā nikkhamma araññe ekako vasī.<BR>
1298<BR>
Tadā aññe manussāpi madhupāṇita sakkaraṃ<BR>
Pañcasata sakaṭehi pūrayitvābhihārayuṃ.<BR>
1299<BR>
Rājaputto pi taṃ sabbaṃ āharitvā sakaṃ gharaṃ<BR>
Samantā nagaresveva mama puññaṃ va atthinu<BR>
1300<BR>
Udāhu duradesepi atthi natthīti cintayī<BR>
Sakapuññaṃ vimaṃsituṃ asokamāliniyā saha.<BR>
1301<BR>
Rathamāruyha nagarā nikkhamitvāna ekako<BR>
Gacchamāno rājaputto cetiyagiri santikaṃ <BR>
1302<BR>
Patvā vanantaraṃ yeva chamāyaṃ so nisīdiya <BR>
Asokamālinī devī avhāya etada bravī.<BR>
1303<BR>
Bhadde chāto ahaṃ dāni bhattamānehi tvaṃ iti<BR>
Tassa taṃ vacanaṃ sutvā devī taṃ etadabravī.<BR>
1304<BR>
Ayyaputta brahāraññe nimmanusse kuto pana<BR>
Bhattaṃ labhissa'nti tato taṃ deviṃ etadabravī.<BR>
1305<BR>
Imaṃ patodaṃ gaṇhitvā etaṃ pahara pādapaṃ<BR>
Paharitvāna taṃ bhattaṃ ānehīti vadāhi tvaṃ<BR>
1306<BR>
Taṃ gahetvāna sā devī tathā vatvāna pādapaṃ<BR>
Paharitena patodena taṃ rukkha devatāya hi<BR>
1305<BR>
Sarīramhi paharitamhi sā ca taṃ etadabravī<BR>
Kasmā maṃ pahari ayye kiṃ doso mama santike ti. <BR>
<BR>
[SL Page 137] [\x 137/]     <BR>
1308<BR>
Chāto ahu rājaputto tassa āṇāya taṃ iti <BR>
Itivuttetu sā āha sabbaṃ sampāditaṃ mayā.<BR>
1309<BR>
Idāneva harissāmi sabbaṃ bhattādikaṃ sayaṃ<BR>
Iti vatvāna sā tattha sesadevehi āniya<BR>
1310<BR>
Maṇḍapaṃ tattha māpetvā ghosāpetvā tahiṃ tahiṃ <BR>
Sabbaṃ bhattādikaṃ netvā bhojāpenti ca devatā<BR>
1311<BR>
Tasmiṃ khaṇe kumārassa parivārā bahūjanā<BR>
Aneka sahassā sampattā tepi tattha abhuñjisuṃ.<BR>
1312<BR>
Tadā so rājaputtopi cetiyagiri vāsinaṃ<BR>
Mahādānampi datvāna bhojāpetvā sakaṃ janaṃ.<BR>
1313<BR>
Sattarattindivaṃ yeva araññe vasati tato<BR>
Nivattitvāna nagaraṃ agamāsi mahāyaso.<BR>
1314<BR>
Tato so pituno daṭṭhuṃ gantvāna rājamandiraṃ<BR>
Vanditvāna mahārājaṃ nisīdi yuttamāsane<BR>
1315<BR>
Taṃ disvāna mahārājā evamāha mahīpati <BR>
Sāli tvaṃ mama raṭṭhamhi nippīḷitvā mahājane<BR>
1316<BR>
Bhuñjitvāna yathākāmaṃ kasmā idāni āgato<BR>
Itivutte tu so āha nāhaṃ nippīḷayaṃ janaṃ.<BR>
1317<BR>
Devatā maṃ samāgantvā tadāraññe upaṭṭhahuṃ<BR>
Bhattādiñca āharitvā bhojāpiṃsu ca devatā<BR>
1318<BR>
Tāhi ānītabhattehi datvā dānaṃ yadicchakaṃ<BR>
Sattarattindivaṃ tattha vasitvāna nivattayiṃ.<BR>
1319<BR>
Iti vutte mahārājā vīmaṃsītvā vijāniya<BR>
Mahāpuñño kumāroti tuṇhī āsi mahīpati. <BR>
1320<BR>
Tato paṭṭhāya so āsi mahāpuññoti vissuto<BR>
Tasmā pi so rājabhāvaṃ rājaputto na icchati.<BR>
<BR>
Sālirājassa uppattikathā.<BR>
----------------<BR>
1321<BR>
Duṭṭhagāmaṇibhātā so saddhātisso tadaccaye<BR>
Rajjaṃ kāresābhisitto aṭṭhārasasamāsamo<BR>
1322<BR>
Chattakammaṃ sudhākammaṃ hatthipākārameva ca.<BR>
Mahāthūpassa kāresi so saddhātissa nāmako. <BR>
<BR>
[SL Page 138] [\x 138/]     <BR>
1323<BR>
Dīpena lohapāsādo uḍḍayahittha susaṅkhato<BR>
Kāresi lohapāsādaṃ so sattabhūmakaṃ puna.<BR>
1324<BR>
Navutisata sahassaggho pāsādo āsi so tadā<BR>
Dakkhiṇāgirivihāraṃ dhākaleṇañca [a] kārayī.<BR>
1325<BR>
Kulambika vihārañca [b] tadā pettaṅgavālikaṃ<BR>
Veccavavattikañceva [c] dumbalavāpi tissakaṃ<BR>
1326<BR>
Dīghavāpimhi kāresi vihāre yojane pica<BR>
Dīghavāpi vihārañca kāresi sahacetiyaṃ<BR>
1327<BR>
Nānāratana sañchannaṃ tattha kāresi cetiyaṃ<BR>
Sandhiyaṃ sandhiyaṃ tattha rathacakkappamāṇakaṃ.<BR>
1328<BR>
Sovaṇṇamālaṃ kāretvā laggāpesi manoramaṃ<BR>
Caturāsīti sahassānaṃ dhammakkhandhāna missaro<BR>
1329<BR>
Caturāsīti sahassāni pūjācāpi akārayī<BR>
Evamādini puññāni katvāna kusalatthiko<BR>
1330<BR>
Rahogato nisīditvā evaṃ cintesi so tadā<BR>
Anappakaṃ bahuṃ puññaṃ puññakkhette kataṃ mayā.<BR>
1331<BR>
Dānavatthu suvisuddhaṃ sambuddhena suvaṇṇitaṃ<BR>
Tasmā suddhaṃ dānavatthuṃ karissāmīti cintayī<BR>
Deviyā santikaṃ gantvā evamāhamahīpati.<BR>
1332<BR>
Khettūpamā arahanto dāyakā kassakūpamā<BR>
Bījūpamaṃ deyyadhammaṃ ito nibbattate phalaṃ.<BR>
1333<BR>
Icceva buddhaseṭṭhena vuttattānussaraṃ ahaṃ<BR>
Etesu dānavatthusu parisuddhaṃ nahotihi. <BR>
1334<BR>
Tasmā bhadde dānavatthuṃ pariyesissāmi bhaddakaṃ<BR>
Bhatiṃ katvā laddhabhaṇḍaṃ ānessaṃ tava santikaṃ.<BR>
1335 Tato ahañca tvaṃ vāpi dassāma dānamuttamaṃ<BR>
Iti vatvā mahārājā kālassevābhi nikkhami.<BR>
1336<BR>
Rattavatthaṃ nivāsetvā gahetvā dhaññalāvakaṃ<BR>
Mahāmaggamhi aṭṭhāsi pucchanto āgate jane<BR>
--------------------------------------------<BR>
[A] kallakallena-ma: va: [b] kulumbāla-ma: va: [c] velaṅgaviṭṭita-ma: va: <BR>
<BR>
[SL Page 139] [\x 139/]     <BR>
1337<BR>
Kassa dhaññaṃ lāvitabbaṃ lavissāmi ahaṃ iti.<BR>
Tadā eko gahapati khettasāmīpi āgato.<BR>
1338<BR>
Tassa taṃ vacanaṃ sutvā taṃ rājānaṃ idabravī<BR>
Mālāva abhirūposi hatthapādāca sobhanā.<BR>
1339<BR>
Nivatthavatthaṃ sukhumaṃ bhatiko nīdiso iti. <BR>
Tassa taṃ vacanaṃ sutvā mahārājā idabravī<BR>
1340<BR>
Amho evaṃ navattabbaṃ surūpaṃ kiṃ kathaṃ tayā<BR>
Surūpo vā durūpo vā dhanasseva ca kāraṇā. 1341<BR>
Bhatikammakaro eva tasmā dassehi dhaññakaṃ<BR>
Iti vuttetu so gantvā khettaṃ khettassa sāmiko.<BR>
1342<BR>
Dassetvāna tahiṃ sassaṃ lavitabbaṃ idabravī<BR>
Mā tāva lāvayī gaṇha imaṃ sassaṃ yathicchitaṃ. <BR>
1343<BR>
Yattakaṃ gahituṃ sakkā gaṇhāhi tattakaṃ iti<BR>
Tassa taṃ vacanaṃ sutvā mahārājā mahabbalo.<BR>
1344<BR>
Khettasāmike sayante lācayitvāna dhaññakaṃ<BR>
Atthaṃ gatamhi suriye attano tthāya lāvitaṃ. <BR>
1345<BR>
Mahantaṃ dhaññakalāpa dvayamādāya pakkami<BR>
Ānetvā taṃ sakagehaṃ ṭhapetvā devisantike<BR>
1346<BR>
Taṃ devīca sayaṃ cāpi maddetvāna sahatthato<BR>
Dvinālimattaṃ taṇḍulaṃ karitvāna susādhukaṃ.<BR>
1347<BR>
Avasesena khīrañca sappisakkara mevaca<BR>
Gāhāpetvā mahārājā bhattaṃ niṭṭhāpayī tato. <BR>
1348<BR>
Ekaṃ dāsiṃ pakkosetvā evamāha narādhipo<BR>
Khippameva vihāraṃ tvaṃ gantvāna sīghasopana<BR>
1349 Ānehi ekaṃ bhikkhunti taṃ sutvā sīghameva sā<BR>
Agamāsi vihārantaṃ tadāpiyaṅgu dīpake<BR>
1350<BR>
Tissanāmo mahāthero dibbāya sotadhātuyā<BR>
Sutvāna rañño vacanaṃ ekaṃ khīṇāsavaṃ yatiṃ<BR>
1351<BR>
Laṅkādīpaṃ ito gantvā sanasālāya motara<BR>
Otaritvā yathābuḍḍhaṃ tiṭṭhāhi tvaṃ tato pana <BR>
1352<BR>
 hitikāya ca sampattaṃ rañño bhattaṃ paṭiggaha<BR>
Itivuttetu so thero abbhuggantvā nabhotalaṃ <BR>
[SL Page 140] [\x 140/]     <BR>
1353<BR>
Laṅkādīpe otaritvā bhikkhunaṃ paṭipāṭiyā<BR>
Aṭṭhāsi taṅkhaṇeyeva sā dāsīpi nivedayī<BR>
1354<BR>
Bhante tumhesu sabbesu ekaṃ saṅghena sammataṃ<BR>
Bhikkhuṃ ānehi bhikkhatthaṃ iti rājā apesayī<BR>
1355<BR>
Iti vutte ca dāsiyā te bhikkhu ṭhitikāya tu <BR>
Sampattaṃ taṃ arahantaṃ nīyādiṃsu ca dāsiyā <BR>
1356<BR>
Tadā taṃ sā bhivanditvā nimantitvā nivattayi<BR>
Rañño nivedayī deva esa'yyo āgato iti.<BR>
1357<BR>
Taṃ sutvāna mahārājā sīghaṃ vuṭṭhāya āsanā<BR>
Paccuggantvāna taṃ theraṃ pattaṃ gaṇhiya sādaraṃ.<BR>
1358<BR>
Gharaṃ netvāna taṃ theraṃ nisīdāpiya āsane<BR>
Omuñcitvāna sāṭakaṃ attano ca nivāsanaṃ.<BR>
1359<BR>
Pattadhāraṃ karitvāna saddho pasannamānaso<BR>
Patte pakkhippa bhattampi sappikhīrādikampica <BR>
1360<BR>
Vatthena saha taṃ pattaṃ ānetvā therasantikaṃ<BR>
Mayā bhante akattabbaṃ bhatiṃ katvāna dukkaraṃ.<BR>
1361<BR>
Sampāditaṃ idaṃ bhattaṃ patigaṇhiya sādhukaṃ<BR>
Mayhaṃ tāvaca nibbāṇaṃ hitatthāya tuvaṃ kuru.<BR>
1362<BR>
Iti vatvā mahārājā pattaṃ bhattena pūritaṃ<BR>
Adāsi theropi tadā taṃ pattaṃ patigaṇhiya.<BR>
1363<BR>
Icchitaṃ patthitaṃ sabbaṃ sabbasova samijjhatu<BR>
Iti vatvāna gehamhā pattamādāya nikkhami.<BR>
1364<BR>
Rājā dūraṃ gamī therā tadā thero nabhattalaṃ<BR>
Abbhuggantvāna iddhiyā pakkhirājava ambare.<BR>
1365<BR>
Yāva rañño cakkhupathaṃ tāvagantvāna taṅkhaṇe<BR>
Piyaṅgudīpaṃ patvāna taṃ therassa adā siso<BR>
1366<BR>
Tadā ca so mahāthero bhojayitvāna tampana<BR>
Sahassa arahantānaṃ paribhogama kārayī.<BR>
1367<BR>
Tato sopi mahārājā disvā taṃ pāṭihāriyaṃ<BR>
Pītiyāva abhissanto udānampi pavattayī.<BR>
1368<BR>
Aho dānaṃ varadānaṃ arahante patiṭṭhitaṃ.<BR>
Tato paṭṭhāya so rājā saddhātissoti pākaṭo. <BR>
<BR>
[SL Page 141] [\x 141/]     <BR>
<BR>
Bhatikamma karaṇa kathā. <BR>
------------ <BR>
1369<BR>
Ekadāpica so rājā saddho tisso mahīpati<BR>
Anekabhikkhu sahassaṃ jānāpetvāna sādaro<BR>
1370<BR>
Dātabbayuttakaṃ dānaṃ taṃ datvāna idabravī<BR>
Bhante tumhesu sabbesu ekaṃ saṅghena sammataṃ. <BR>
1371<BR>
Bahussutaṃ mahāpaññaṃ bhikkhuṃ ovādituṃ mama<BR>
Uddisatūti taṃ sutvā bhikkhusaṅgho avoca taṃ.<BR>
1372<BR>
Mahārāja imamhātu catuyojanamatthake<BR>
Araññāvāsiko thero kuṇḍalatisso ti vissuto<BR>
1373<BR>
So thero taṃ ovadituṃ samattho iti abravi<BR>
Taṃ sutvāna mahārājā tato sīghaṃ nivattayī.<BR>
1374 Caturaṅginisenāya samantā parivārito<BR>
Puna divase nagaramhā nikkhamitvāna sīghaso<BR>
1375<BR>
Taṃ theraṃ dassanatthāya taṃ padesaṃ upāgami.<BR>
Tattha ṭhatvā mahārājā evaṃ cintesi so tadā.<BR>
1376<BR>
Parivārena gamanaṃ therassa santikaṃmpi ca<BR>
Nayuttaṃ ahamekova passissaṃ paṭhamaṃ iti.<BR>
1377<BR>
Cintitvevaṃ mahārājā padasā ekakova so<BR>
Therassa vasanaṭṭhānaṃ agamāsi mahīpatī.<BR>
1378<BR>
Taṃ ñatvāna mahāthero evaṃ cintesi so tadā<BR>
Raññā saha vissāse natthi mayhaṃ payojanaṃ.<BR>
1379<BR>
Attano taṃ vihārañca māpetvā nīcavatthukaṃ<BR>
Dvattiṃsākārakaṃ sabbaṃ likhanto yeva bhūmiyaṃ.<BR>
1380<BR>
Dvārañcāpi thaketvāna nisīdati ca taṅkhaṇe<BR>
Rājāpi santikaṃ yeva taṃvihārassupāgamī.<BR>
1381<BR>
Upagantvā tālacchiddā taṃ theraṃ so valokayi<BR>
Disvā therassa ākāraṃ evaṃ cintesi so tadā.<BR>
1382<BR>
Hatthakukkuccako eso sakammapasuto ca so<BR>
Mayhaṃ ovāda dānatthaṃ nānārūpo ayaṃ iti. <BR>
1383<BR>
Cintitvevaṃ mahārājā tato sīghaṃ nivattiya<BR>
Upekkhakova hutvāna nisīdi sakamandire. <BR>
<BR>
[SL Page 142] [\x 142/]     <BR>
1384<BR>
Tato tu cirakālena saṅghaṃ āyāciso pana<BR>
Saṅgho punapi taṃ theraṃ eso yevāti uddisi. 1385<BR>
Dutiyampi so mahārājā taṃ theraṃ upasaṅkami<BR>
Tadāpi so mahāthero kuṇḍalatissa nāmako.<BR>
1386<BR>
Rañño ovādadānatthaṃ rañño gehaṃ gatena me <BR>
Kiṃ payojana miccevaṃ cintayitvā mahāmatī.<BR>
1387<BR>
Dutiyampi tathākāsi mahāthero mahiddhiko<BR>
Tato ca so mahārājā dutiyampi nivattayī.<BR>
1388<BR>
Majjhattakova hutvāna nisīdi sakamandire<BR>
Therassa guṇadesampi nakathesi mahīpati<BR>
1389<BR>
Tato tu cirakālena mahātherassa tassatu<BR>
Rogo uppajji sothero oloketvāna jīvitaṃ.<BR>
1390<BR>
Sakaṃ āyukkhayaṃ ñatvā evaṃ cintesi so tadā <BR>
Eso saddhātisso mayhaṃ ajānitvā guṇampana.<BR>
1391<BR>
Katvāna aññathattaṃ so katvā dosāna cintanaṃ<BR>
Nirayaṃ vāadhigaccheyya tasmā raññopi kāraṇā <BR>
1392<BR>
Adhiṭṭhānampi katvāna pahāya tampi kāraṇaṃ<BR>
Nibbāyissāmahaṃ evaṃ cintayitvā adhiṭṭhahi.<BR>
1393 Mayhaṃ nibbāṇa kālamhi jhāpanatthāya maṃ janā<BR>
Kūṭāgāre ṭhapetvāna pūjākāraṃ karissare.<BR>
1394<BR>
Tadā mayhaṃ sarīrampi tesaṃ hatthā vimucciya <BR>
Kūṭāgārena sahitaṃ abbhuggantvā nabhattalaṃ.<BR>
1395<BR>
Nabhasā rājagehaṃva gantvā raññā bhivandite<BR>
Nivattitvā tampadesā gantvāna nabhasā lahuṃ.<BR>
1396<BR>
Mahābyagghavhatherassa sahāyasseva santikaṃ<BR>
Mahājana parivāre tiṭṭhatu ambare tadā. <BR>
1397<BR>
Tadā silāmayo thūpo ṭhānato apagacchatu<BR>
Tato sahāyattherassa kūṭāgārena so pana<BR>
1398<BR>
Ākāseva nivattitvā citakamhi patiṭṭhatu.<BR>
Tato thūpe sakaṭṭhāne pakatiyā yeva tiṭṭhatū ti<BR>
1399<BR>
Evaṃ katvā adhiṭṭhānaṃ nibbuto so mahiddhiko<BR>
Tato tato janāsabbe samāgamma samantato. <BR>
<BR>
[SL Page 143] [\x 143/]     <BR>
1400<BR>
Tassa sarīraṃ pūjentā sakkarontā ca sādhukaṃ<BR>
Mañchusāyaṃ pakkhipitvā [a] kūṭāgāre ṭhapāpiya.<BR>
1401<BR>
Mahatā parihārena nayiṃsu citakantikaṃ<BR>
Sampatto citakāsannaṃ kūṭāgāro patiṭṭhahi<BR>
1402<BR>
Nasakkonteva cāletuṃ sabbe janā samāgatā<BR>
Tato taṃ nikkhamitvāna aṭṭhaṃsu te mahājanā.<BR>
1403<BR>
Tesaṃtu hatthato mutto kūṭāgāro tadāpana<BR>
Abbhuggantvāna ākāsaṃ gantvāna nabhasā tato. <BR>
1404<BR>
Rājagehassa purato patiṭṭhāsi nabhattale<BR>
Tato ca so mahārājā saddhātisso ti nāmako<BR>
1405<BR>
Nikkhamitvā sakā gehā orodhaparivārito<BR>
Vanditvā pūjayitvāna idaṃ vacanamabravī.<BR>
1406<BR>
Bhante tayi jīvamāne nākāsi karuṇaṃ mama<BR>
Aññathattaṃ mamaṃ katvā vijjamānattano guṇaṃ<BR>
1407<BR>
Paṭicchādesi sakalaṃ idāni yeva pākaṭaṃ<BR>
Tasmā bhante nibbutamhi karuṇā tayi sabbadā.<BR>
1408<BR>
Mayi atthīti maññāmi āgatasseva kāraṇā<BR>
Evaṃ vatvā mahārājā roditvāna tato paraṃ.<BR>
1409<BR>
Sabbaṃ dosaṃ khamāpetvā bhante yāthāti abravī<BR>
Tadā sopi nivattitvā ākāseneva sīghaso<BR>
1410<BR>
Mahābyagghiya therassa vasanaṭṭhāna māgamā<BR>
Rājāpi taṃ anubandhaṃ pacchato eva āgato.<BR>
1411<BR>
Tadā so byagghatherotu lohapāsādanāmake<BR>
Pāsāde bhikkhusaṅghassa dhammaṃ vāceti taṅkhaṇe.<BR>
1412<BR>
Kūṭāgāro nātidure ākāseva ṭhito ahu<BR>
Tadā silāmayo thūpo ahu antaravāsito. <BR>
1413<BR>
Tadā so byagghatheropi sutvā saddaṃ mahantakaṃ<BR>
Kimho eso mahāghoso kuto so āgato idha.<BR>
1414<BR>
Iti vuttetu taṃ theraṃ bhikkhu ārocayiṃsu te<BR>
Bhante tumhaṃ sahāyotu kuṇḍala tisso ti vissuto<BR>
1415<BR>
Thero so nibbuto santo tavasantikamāgato<BR>
Etasmiṃ kho mahati ghose mahārājāpi āgato<BR>
------------------------------------------------<BR>
[A] mañjuse pakkhipitvāna-potthakesu. <BR>
<BR>
[SL Page 144] [\x 144/]     <BR>
1416<BR>
Etantu kāraṇaṃ bhante jānitabbaṃ tayā iti<BR>
Tesaṃ taṃ vacanaṃ sutvā mahāthero mahiddhiko.<BR>
1417<BR>
Labhitvā dhammasaṃvegaṃ evaṃ cintesi so tadā<BR>
Eso thero atītepi idāni ceva me saha.<BR>
1418<BR>
Daḷhamitto ahu soti idāni pari nibbuto<BR>
Mayhaṃtu āyusaṃkhāro kīdisoti vipassiya<BR>
1419<BR>
Imasmiṃ divase yeva āyu khīyīti addasa<BR>
Sakkārantu labhissāmi nissāya kata puññake.<BR>
1420<BR>
Itivatvā khamāpetvā tato ntevāsike tahiṃ<BR>
Adiṭṭhānaṃ karitvāna abbhuggantvā nabhattalaṃ.<BR>
1421<BR>
Kūṭāgāraṃ pavisitvā nibbuto so mahiddhiko<BR>
Tato dvinnampi therānaṃ nivattitvāna dvepica.<BR>
1422<BR>
Kūṭāgārā citakesu patiṭṭhahiṃsu tāvade<BR>
Tato samuṭṭhahitvāna aggikkhandhā samantato.<BR>
1423<BR>
Jhāpesuṃ atha nissesaṃ sesiṃsu dhātumattakaṃ<BR>
Etaṃ acchariyaṃ disvā abbhutaṃ lomahaṃsanaṃ.<BR>
1424<BR>
Sabbe devā manussā ca ye tatthāsuṃ samāgatā<BR>
Sabbe te parideviṃsu kāruññaṃ vilapiṃsu ca.<BR>
1425<BR>
Tato te pūjayitvāna sakaṭṭhānaṃ nivattayuṃ<BR>
Etesu dvīsu theresu kuṇḍalatissa nāmako.<BR>
1426<BR>
Mahāthero atītamhi jambudīpassa issaro<BR>
Asoko dhammarājāsi ratanattaya gāravo.<BR>
1427<BR>
Byagghatthero mahānāmo tassa sahāyako ahu<BR>
Ete dvepi mahārājā laṅkāyaṃ parinibbutā<BR>
Etaṃ sīhalavatthumhi āgatattā mayā bhataṃ. <BR>
<BR>
Ovādayācana kathā<BR>
1428<BR>
Tato paṭṭhāya so rājā saddhātisso ti nāmako<BR>
Bhikkhusaṅghe atirato saddho āsi pasannako.<BR>
1429<BR>
Bhikkhusaṅghe mahādānaṃ datvāna so mahīpati<BR>
Aṭṭhāraseva vassāni rajjaṃ kāresi sotadā.<BR>
1430<BR>
Evaṃ puññāni katvāna mahantāni mahīpati<BR>
Kāyassa bhedā devesu tusitesū papajjatha.<BR>
 <BR>
[SL Page 145] [\x 145/]     <BR>
1431<BR>
Ito paresaṃ rājūnaṃ vaṃsassa kathanenatu <BR>
Visesassa abhāvena yaṃca vitthāritaṃ na ca<BR>
1432<BR>
Taṃ vaṃsaṃ icchamānena vitthārena vijānituṃ<BR>
Mahāvaṃsāva taṃ sabbaṃ gahetabbaṃ hi viññunā<BR>
1433<BR>
Vaṃsaṃ tu brāhmaṇādīnaṃ visesassa abhāvato<BR>
Tattha vitthārabhītā ca mayā vitthāritaṃ naca. <BR>
1434<BR>
Ito aññesu dīpesu tīsu uttaradīpake<BR>
Manussā tattha jāyantī amamā apariggahā.<BR>
1435<BR>
Nate bījaṃ pavapanti napinīyanti naṅgalā<BR>
Akaṭṭhapākimaṃ sāliṃ paribhuñjanti mānusā.<BR>
1436<BR>
Tuṇḍikīre pacitvāna tato bhuñjanti bhojanaṃ<BR>
Anicchamānā pacituṃ kapparukkhāva bhuñjare.<BR>
1437<BR>
Kapparukkheva taṃ sabbaṃ suvaṇṇādi pasādhanaṃ<BR>
Bhattaṃ senāsanañceva vatthālaṅkāra kampica. <BR>
1438<BR>
Sabbupakaraṇañcāpi kapparukkhāva labbhare<BR>
Sattāhi tāva etesaṃ kīḷākāmaratī ahu.<BR>
1439<BR>
Ayaṃ itthi me bhariyā ayaṃ ca duhitā mama<BR>
Ayaṃ me itthi mātāti purisāpi nañāyare<BR>
1440<BR>
Itthi api najānanti ayaṃ me sāmiko iti<BR>
Ayaṃ putto me puriso ayaṃ pitā mamātivā.<BR>
1441<BR>
Aññamaññaṃ najānanti tasmā me amamā siyuṃ.<BR>
Gabbhaṃ dhārenti ye cāpi vijāyitvāva gacchare<BR>
1442<BR>
Dārakānaṃva puññena khīraṃ aṅguliyā ahu<BR>
Itthiyo pica passanti pivāpetvā va gacchare<BR>
1443<BR>
Te kumārāpi uṭṭhāya pakkamanti yathāruci<BR>
Yadā putto rattacitto ajānitvāna mātaraṃ<BR>
1444<BR>
Parāmasati tadāmātu thānā khīraṃ nigacchati<BR>
Tato mātā asammosā ratibhāvamatikkame.<BR>
1445<BR>
Pitādayo pi sabbe te dhītādīsu narajjare<BR>
Sabhāvena pañcasīle sadā honti patiṭṭhitā<BR>
Cavantā pica sabbe te sugatiṃ upapajjare.<BR>
1446<BR>
Vassānaṃ sahassaṃ āyu tesaṃ bhavanti sabbadā<BR>
Pubbavidehe sattasataṃ goyāne satapañcakaṃ.<BR>
<BR>
[SL Page 146] [\x 146/]     <BR>
1447<BR>
Jambudīpe aniyamaṃ kadāci dasavassakaṃ<BR>
Kadācipi asaṅkhayya vassaṃ āyuṃ vijāniyaṃ<BR>
1448<BR>
Iti ca manujaseṭṭhe seṭṭha vaṃsānuyāte<BR>
Sucaritabala bhūte bhūtato saṃviditvā<BR>
Atulakusala seṭṭhaṃ seṭṭhadaṃ sañcayantā<BR>
Atulamamatamaggaṃ maggayantā bhavantu.<BR>
1449<BR>
Laddhāna dullabhatarañca manussayoniṃ<BR>
Mokkhākaraṃ sugatasāsana mīdisañca<BR>
Sutvāna āsava harekahitañca dhammaṃ<BR>
Ko paññavā hi nipuṇaṃ nabhajeyya dhammaṃ<BR>
<BR>
Iti sujanappasāda saṃvegatthāya kate lokappadīpakasāre manussagatiniddeso nāma<BR>
Pañcamo paricchedo.<BR>
--------------<BR>
1<BR>
Athāparaṃ pavakkhāmi devatānaṃ gatimpi ca<BR>
Munivuttānusārena yathāsambhavato kathaṃ.<BR>
2<BR>
Kāmaguṇehi pañcahi jhānābhiññādikehi ca<BR>
Yasmā dibbanti kīḷanti tasmā devāti sammatā. <BR>
3<BR>
Devoti nāmasāmaññā sabbo ekavidho bhave<BR>
Bhummā bhummādibhedena devotu duvidho bhave.<BR>
4<BR>
Sammutidevopapatti visuddhadeva bhedato<BR>
Tividho hoti devoyaṃ tesu sammuti ādisu.<BR>
5<BR>
Rājā devī pabhūtayo sammutidevatā narā<BR>
Devabrahmādi sabbe te devāsuṃ upapattikā<BR>
6<BR>
Cha kāmāvacarā devā brahmā soḷasarūpino<BR>
Arūpinopi cattāro iti te tividhā siyuṃ.<BR>
7<BR>
Cātummahārājikā ca tāvatiṃsā ca yāmakā<BR>
Tusitā nimmāṇaratī devāca vasavattino.<BR>
8<BR>
Ime cha kāmāvacarā tesvādi dukabhūmikā<BR>
Paṭhavinissitā thala samuddaṭṭhā kāsaṭṭhakā.<BR>
9<BR>
Yāva cakkavālasīlā tāvatiṭṭhanti devatā<BR>
Tatopari sabbadevā ākāsaṭṭhāva honti te <BR>
<BR>
[SL Page 147] [\x 147/]     <BR>
10<BR>
Cattāroca mahārājā sakko devasuyāmako<BR>
Santusito suyāmoca vasavatticime kamā<BR>
11<BR>
Rājāno chasu devesu ādhipaccaṃ karonti te<BR>
Dvīsupi devalokesu sakko āsi mahissaro<BR>
12<BR>
Tasseva puññatejena vimāno āsi sobhano<BR>
Sahassa yojanubbedho vejayantoti nāmako.<BR>
13<BR>
Uppajjati sabhāvāpi sattasatikayojanā<BR>
Sudhammānāma uppajji vejayanto rathopica.<BR>
14<BR>
Diyaḍḍhayojana sato hatthi erāvaṇo pica<BR>
Dasasahassakaṃ ceva yojanānaṃ pamāṇato<BR>
15<BR>
Sattaratanapākāra parikkhittaṃ puraṃ ahu<BR>
Yāmādi devalokepi devarājūna muttamaṃ. <BR>
16<BR>
Yāmavhayaka nagarañca yānavanādikampi ca<BR>
Sabbaṃ asesaṃ hoteva visesassa abhāvato<BR>
Ganthavitthāra bhītena mayā vitthāritaṃ naca<BR>
17<BR>
Devalokese devānaṃ sampattina mahantataṃ<BR>
Konāma kathituṃ sakkā lokanāthaṃ vināparo.<BR>
18<BR>
Evaṃ mahantaṃ sampattiṃ katvāna kusalaṃ bahuṃ<BR>
Labhatītica ñatvāna sabbaṃ puññaṃ kare budho<BR>
19<BR>
Aṭṭhakkhaṇa vinimmuttaṃ khaṇaṃ paramadullabhaṃ<BR>
Upaladdhena kattabbaṃ puññaṃ paññavatā sadā <BR>
20<BR>
Tayo apāyā āruppā saññaṃ paccantimampica<BR>
Pañcindriyānaṃ vekallaṃ micchādiṭṭhica dāruṇā.<BR>
21<BR>
Apātubhāvo buddhassa saddhammāmata dāyino<BR>
Aṭṭhakkhaṇā asamayā iti ete pakāsitā<BR>
22<BR>
Kārente kammakaraṇaṃ niraye atidāruṇaṃ<BR>
Bhayānakaṃ bhave satto kathaṃ puññaṃ karissati<BR>
23<BR>
Saddhamma saññārahite sadā ubbigga jīvite<BR>
Tiracchāna bhave satto kathaṃ puññaṃ karissati<BR>
24<BR>
Gantvāna pettivisayaṃ santāsa pariposito<BR>
Khuppipāsā parissanto kathaṃ puññaṃ karissatī.<BR>
<BR>
[SL Page 148] [\x 148/]     <BR>
 Sattalokaniddeso.<BR>
25<BR>
Accantā dhammabahule muninda suta vajjite<BR>
Paccanta visaye jāto kathaṃ puññaṃ karissati. <BR>
26<BR>
Jaḷo mūgādiko vāpi vipākāvaraṇe ṭhito<BR>
Gahaṇo pāyarahito kathaṃ puññaṃ karissati<BR>
27<BR>
Pakkhanto pāpikaṃ diṭṭhiṃ tabbathā anivattiyaṃ<BR>
Saṃsārakhāṇu bhūtesu kathaṃ puññaṃ karissati. <BR>
28<BR>
Buddhādicce anudite suddhimaggāva bhāsake<BR>
Mohandhakāre vattanto kathaṃ puññaṃ karissati. <BR>
29<BR>
Yaṃ bhavanāmayaṃ puññaṃ saddhābhisamayāvahaṃ<BR>
Tassa nokāsa bhāvena ete akkhaṇa sammatā. <BR>
30<BR>
Aṭṭhakkhaṇa vinimmutto khaṇo parama dullabho<BR>
Taṃ laddhā ko pamajjeyya sabbasampatti sādhakaṃ<BR>
31<BR>
Avekallaṃ manussattaṃ buddhādiccābhi maṇḍitaṃ<BR>
Sudullabhataraṃhi khaṇo nibbāṇa suddhiyā.<BR>
32<BR>
Hotu dukkarato ceva sāratoca mahagghato<BR>
Mahāsāraṃva ratanaṃ manussattaṃ sudullabhaṃ<BR>
33<BR>
Manussattassa hetūhi puññaṃ taṃ atidukkaraṃ<BR>
Lokehi puññakāmānaṃ mandatā tassa sādhikā<BR>
34<BR>
Puññassa dukkarattañca apuññasukarattanaṃ<BR>
Gharaṃ katvāna dānena dahanenaca vediyaṃ<BR>
35<BR>
Pāpe anādarenāpi satataṃ vattate mano<BR>
Puññe accādarenāpi nadiyā sādhitabbakaṃ.<BR>
36<BR>
Yathā dissanti sampuṇṇā apuññaphala bhūmiyo<BR>
Tathā puṇṇā nadissanti puññānaṃ phalabhūmiyo.<BR>
37<BR>
Kipillikānaṃ puñjo hi bilā ekā viniggato<BR>
Kinnu so nātiricceyya manusse jabbudīpake<BR>
38<BR>
Puññassa dukkarattā va manussattaṃ sudullabhaṃ bījābhāve phalābhavo alaṃ taṃ<BR>
paribhāvituṃ<BR>
39<BR>
Yaṃ yamhi sammataṃ loke tattha taṃ sārasaññitaṃ <BR>
Tato sāraṃ manussattaṃ sādhusammata bhāvato.<BR>
40<BR>
Uḷāraphaladaṃ kammaṃ nibbāṇāvahameva ca<BR>
Idha ijjhati sabbanti ñeyyā ettha mahagghatā<BR>
<BR>
[SL Page 149] [\x 149/]     <BR>
41<BR>
Eva mādīhi hetūhi manussattaṃ sudullabhaṃ<BR>
Tassālābhetu saggādi sampatticāpi dullabhā.<BR>
42<BR>
Accantalāmakāyāpi attatthapaṭipattiyā<BR>
Labbhanīyaṃ manussattaṃ yadi evaṃ sudullabhaṃ. <BR>
43<BR>
Atho accantaseṭṭhāya parattha paṭipattiyā<BR>
Dukkarattassa upamā tilokepi navijjati.<BR>
44<BR>
Puttassa dukkhaṃ katvāpi loke attasukhatthike<BR>
Paratthaṃ paṭipajjanto kohi nāma bhavissati.<BR>
45<BR>
Asanthussa lokassa saraṇanti ayācito<BR>
Akataññussa duṭṭhassa ko siyā bhāravāhako<BR>
46<BR>
Narakaṅgāramajjhamhi ṭhapetvā sītalaṃ jalaṃ<BR>
Kociraṃ anurakkheyya sītibhāvaṃ aniddhimā.<BR>
47<BR>
Tatheva sattadosaggi sampaditte bhavāvaṭe<BR>
Karuṇā sītalībhāvaṃ pālayissati ko ciraṃ.<BR>
48<BR>
Parinubhaviyaṃ dukkhaṃ sabbaṃ attani ropituṃ<BR>
Yesaṃ niccaṃ avicchinno vimokkhanto manoratho<BR>
49<BR>
Rajjadānocitatayā buddharajjamasaṅkamaṃ<BR>
Ada dantā ciraṃ ṭhātuṃ lajjitā vābhinibbutā.<BR>
50<BR>
Ye paratthacarā loke vīrā sāraguṇākarā<BR>
Dukkarattaṃ hi viññātā ko tesaṃ paṭipattiyā<BR>
51<BR>
Avīcīva nirassādaṃ lokaṃ ñatvā dukhadditaṃ<BR>
Kevalaṃ parasattatthaṃ ko samatthovagāhituṃ<BR>
52<BR>
Yesaṃ nettādi dānesu pasannaruhirassa ca<BR>
Samānabhāvaṃ nopenti caturopi mahaṇṇavā.<BR>
53<BR>
Tesaṃ puññekadesampi saddhātā hi sudullabho<BR>
Kātuṃ tassādaraṃ katvā kohi nāma bhavissati. <BR>
54<BR>
Evaṃ sudullabhattāva paratthapaṭipattiyā<BR>
Buddhādiccodayo cāpi mato accanta dullabho<BR>
55<BR>
Buddhādicce anudite maggaṃ nibbāṇasādhakaṃ<BR>
Brahmindacandādiccāpi nasakkonti vibhāvituṃ.<BR>
56<BR>
Yathāṭṭhānasabhāvāya garubhāvena leḍḍuyā<BR>
Uddhaṃ khepena ākāse ṭhānaṃ atiparittakaṃ.<BR>
<BR>
[SL Page 150] [\x 150/]     <BR>
57<BR>
Desena sīdāpentassa tathevā pāya bhūmiyaṃ<BR>
Atīva bahukaṃ ṭhānaṃ mandaṃ sugatiyaṃ mataṃ. <BR>
58<BR>
Ekapuggalasuttena kāṇakacchupamena ca<BR>
Ubhinnaṃ dullabhattaṃ hi veditabbaṃ vijānatā.<BR>
59<BR>
Ubhayesaṃ samāyogo khaṇo accanta dullabho<BR>
Attadatthaparo viññū navirodheyya taṃ khaṇaṃ<BR>
60<BR>
Khaṇassa dullabhattāva buddhaputtā atanditā<BR>
Kāmaṃ taco nahārūca aṭṭhīca avasussatu<BR>
61<BR>
Adisvā accutaṃ santaṃ padaṃ sambuddhadesitaṃ<BR>
Natāva pallaṅkamimaṃ bhindissāmi kathañcana<BR>
62<BR>
Iti sabbādarenāpi bhāvetvā maggamuttamaṃ<BR>
Khaṇabhaṅgabhayātīta pattā parama nibbutiṃ.<BR>
63<BR>
Tesaṃ paramavīrānaṃ ussāhova acintiyo<BR>
Kiṃ na dīpeti amhākaṃ khaṇaggassāti pātanaṃ<BR>
64<BR>
Dullabhaṃ atipātiñca laddhā ṭhānamimaṃ budho<BR>
Jīvite jālamajjhaṭṭha makasasseva appake. <BR>
65<BR>
Appassādesu bhogesu nissāresu pabhaṅgusu<BR>
Sabbadā aghamūlesu asajjanto kathañcana<BR>
66<BR>
Jano jīvitukāmoca viditaṃ visabhojanaṃ<BR>
Pāpaṃ samparivajjetvā puññakammarato siyā<BR>
<BR>
Aṭṭhakkhaṇa paridīpana kathā niṭṭhitā.<BR>
---------------------<BR>
<BR>
67<BR>
Evaṃ aṭṭhakkhaṇamuttaṃ buddhādiccādi maṇḍitaṃ<BR>
Laddhā khaṇantu navamaṃ sutvā saddhammadesanaṃ.<BR>
68<BR>
Saddho pasanno hutvāna buddhādiratanattaye<BR>
Sabbadā puññakammaṃ ca kare seṭṭhasukhatthiko.<BR>
69<BR>
Annaṃ pānaṃ vatthaṃyānaṃ mālāgandhavilepanaṃ<BR>
Seyyāvasatha padīpeyya yuttaṃ satto dade sadā.<BR>
70<BR>
Evaṃ dānamayaṃ puññaṃ nipphādetvāna sādhukaṃ<BR>
Tato paraṃ pañcasīlaṃ niccaṃ rakkheyya sādhukaṃ<BR>
71<BR>
Cātuddasiṃ paṇṇarasiṃ yāva pakkhassa aṭṭhamiṃ<BR>
Pāṭihāriya pakkhañca aṭṭhaṅga susamāhitaṃ. <BR>
[SL Page 151] [\x 151/]     <BR>
72<BR>
Uposathaṃ upavasetha sadā sīlesu saṃvuto<BR>
Evaṃ sabbaṃtu kusalaṃ karontā yāvajīvakaṃ.<BR>
73<BR>
Ito cutā manussattā saggaṃ gacchanti netare<BR>
Teca saggagatā tattha modanti kāmakāmino.<BR>
74<BR>
Vipākaṃ saṃvibhāgassa anubhonti amaccharā<BR>
Ye caññepi narā honti puññakāma sukhatthikā.<BR>
75<BR>
Ārāmaropā vanaropā ye janā setukārakā<BR>
Papañca udapānañca ye dadanti upassayaṃ<BR>
76<BR>
Tesaṃ divā ca ratto ca sadā puññaṃ pavaḍḍhati<BR>
Dhammaṭṭhā sīlasampannā te janā saggagāmino<BR>
77<BR>
Te ca saggahatā tattha modanti kāmakāmino<BR>
Vipākaṃ saṃvibhāgassa anubhonti amaccharī.<BR>
78<BR>
Ye bodhirukkhaṃ ropenti jalaṃ siñcanti ye janā<BR>
Cetiyaṃ buddharūpañca karonti kārayanti ca.<BR>
79<BR>
Pabbajanti sayaṃ ceva pabbājenti parampi ca<BR>
Baddhasīmampi yecañe bandhāpenti tato paraṃ.<BR>
80<BR>
Uposathādikāretuṃ bhikkhūnaṃ sīmamaṇḍalaṃ<BR>
Vihārampica sakkaccaṃ karonti kusalatthikā.<BR>
81<BR>
Ye caññe kaṭhinaṃ denti bhikkhusaṅghassa sādarā dīpasahassapūjañca<BR>
pupphasahassapūjanaṃ.<BR>
82<BR>
Chattaṃ dhajaṃ patākañca pūjaṃ karonti ye narā<BR>
Te sabbe kusalaṃ katvā saggaṃ gacchanti dāyakā.<BR>
83<BR>
Te ca saggatā tattha modanti kāmakāmino<BR>
Vipākaṃ sakadānassa anubhonti amaccharī.<BR>
84<BR>
Salākabhattakañceva pakkhikañca uposathaṃ<BR>
Bhattañca sītakālamhi aggidānaṃ dadanti ye.<BR>
85<BR>
Osadha ghata bhesajjaṃ yāgupānañca sakkaraṃ<BR>
Sabbaṃ paccayadānañca ye dadanti punappunaṃ.<BR>
86<BR>
Te janā saggasampattiṃ labhanti vipulaṃ subhaṃ<BR>
Ye janā paṭipathe disvā bhikkhusaṃghañca sādarā.<BR>
87<BR>
Añjalimpaggahetvāna mettāyanti ca te tathā<BR>
Pasādasommanettena oloketvābhivandayuṃ.<BR>
<BR>
[SL Page 152] [\x 152/]     <BR>
88<BR>
Vihārampi ca ye gantvā vātena vippakīritaṃ<BR>
Buddhassa pūjitaṃ pupphaṃ saṃkaḍḍhetvāna sādhukaṃ<BR>
89<BR>
Cinitvā sobhanaṃ katvā vanditvāna nivattayuṃ<BR>
Te janā saggaṃ gacchanti labhanti vipulaṃ sukhaṃ.<BR>
90<BR>
Ekacce duggatā santā āmalaka harītakī.<BR>
Ucchukaṇḍādi mattampi datvā pasannamānasā<BR>
91<BR>
Saggaṃ gacchanti te cāpi labhanti vipulaṃ sukhaṃ<BR>
Tesu sabbesu devesu ye devā appamattakaṃ.<BR>
92<BR>
Puññakammaṃ karitvāna saggaṃ gacchanti te pana<BR>
Khiḍḍāpadosikā ceva honti manopadosikā.<BR>
93<BR>
Khiḍḍāpadosikā tesu laddhā sampattimuttamaṃ<BR>
Sampattiṃ taṃ nasakkoti ciraṃ kātuṃ tato pana<BR>
94<BR>
Accharānaṃ sahassena saheva nandane vane<BR>
Uyyānakīḷaṃ kīḷitvā pammussa bhattakālakaṃ<BR>
95<BR>
Ñatvāna taṃ sadā sabbe orodha paricārake<BR>
Rodante paridevante so cavitvāna taṅkhaṇe.<BR>
96<BR>
Yathākammaṃ gato tena khiḍḍāpadosiko ahu<BR>
Ekaccopana devotu laddhā sampatti muttamaṃ<BR>
97<BR>
Sahassadeva kaññāhi samantā parivārito<BR>
Setacchattañca dhāretvā sabbālaṅkāra laṅkato.<BR>
98<BR>
Rathayānena sāyanto hoti maggantare pana<BR>
Eko taṃ sadiso devo ratheneva samāgato<BR>
99<BR>
Tamatikkamma purato virocanto va gacchati<BR>
Taṃ disvā itaro devo evaṃ cintiya kodhasā.<BR>
100<BR>
Aladdhapubbasampattiṃ labhitvāna ayaṃ pana<BR>
Mānatthaddho ahutassa kiṃ etenāti cintayī.<BR>
101<BR>
Purato'pi ca so devo kodhasā iti cintayi<BR>
Mama puññavasā etā laddhā sampattiyo mayā.<BR>
102<BR>
Usūyani kimatthaṃ tvaṃ iti cintayi taṃkhaṇe<BR>
Orodhānaṃ rudantānaṃ dvepica visuṃ sīghaso.<BR>
103<BR>
Yathākammaṃ gatā tepi tena manopadosikā<BR>
Yathāpi ca mahantamhi tilakkhammaṇappavesane.<BR>
<BR>
[SL Page 153] [\x 153/]     <BR>
104<BR>
Koṭṭhāgāre'mahantampi catupañcakanālike<BR>
Dhaññānaṃ vikirantetu na paññāyati sabbathā.<BR>
105<BR>
Tatheva devalokamhi sampattiṃ appapuññako<BR>
Anubhontuṃ na sakkoti sīghameva vinassati. <BR>
106<BR>
Ekaccetu narā puññaṃ mahantaṃ yāvajīvakaṃ<BR>
Kāretvāna cutā tamhā devalokūpapajjare.<BR>
107<BR>
Te janā heṭṭhato yāva vasavatti bhavūpagā<BR>
Sampattimanu bhuñjantā viharanti tahiṃ tahiṃ.<BR>
108<BR>
Tato heṭṭhākameneva sampatti manubhuñjare<BR>
Mahārājika lokamhi sampattiṃ yāvajīvakaṃ.<BR>
109<BR>
Navutivassalakkhañca ṭhatvā tamhā cutā pana<BR>
Tāvatiṃse va koṭiṃ ca saṭṭhilakkhañca vassakaṃ. <BR>
110<BR>
 hatvā sampattiyo bhutvā cutā tamhā tatopari<BR>
Yāmāyaṃ yāvajīvante cuddaseva ca koṭiyo.<BR>
111<BR>
Tāḷīsalakkhaadhikaṃ ṭhatvā sampattiyo pi ca<BR>
Bhutvā tamhā cutā uddhaṃ tusite upapajjare<BR>
112<BR>
Sattapaññāsa koṭīnaṃ saṭṭhilakkhādhikampi ca<BR>
Vassānaṃ gaṇanā tattha bhūtvā sampattiyo pana.<BR>
113<BR>
Tamhā cutāpi uddhaṃte nimmāṇa rati bhūmiyaṃ<BR>
Dvisatañceva koṭīnaṃ tiṃsā cāpi punāparaṃ.<BR>
114<BR>
Tāḷīsalakkhaṃ vassānaṃ bhutvā sampattiyo pana<BR>
Tamhā cutā ca uddhaṃ ca vasavattīti nāmake. <BR>
115<BR>
Devaloke uppajjitvā yāvajīvaṃva te narā<BR>
Navasatañcekavīsaṃ vassānaṃ koṭiyo tathā.<BR>
116<BR>
Vassasatasahassāni saṭṭhiñca vasavattisu<BR>
Mahāsampattiyo tepi anubhontā kameṇatu.<BR>
117<BR>
Heṭṭhimadevalokato āgantvā paṭipāṭiyā<BR>
Punapi uddhaṃ gacchanti sampattiṃ anubhonti te. <BR>
118<BR>
Imināva niyāmena ekabuddhantarampi ca<BR>
Devalokeva sampattiṃ anubhontā caranti te.<BR>
119<BR>
Tasmāhi atthakāmena labhitvā navamaṃ khaṇaṃ<BR>
Puññakammaṃ sadāyeva kattabbaṃ dukkhabhīrunā. <BR>
<BR>
[SL Page 154] [\x 154/]     <BR>
120<BR>
Sotāpatti phalappattā mahāpuññā mahiddhikā<BR>
Mahāupāsikānāma visākhā iti vissutā<BR>
121<BR>
Anātha piṇḍiko seṭṭhi sakko cūlaratho pica<BR>
Tato mahāratho cāpi nāgadanto ti nāmako.<BR>
122<BR>
Anekavaṇṇadevo ca ime satta sudhāsino<BR>
Vattābhiratikā honti vattajjhāsayakā pica. <BR>
123<BR>
Atimahantaṃ puññaṃ te katvāna tidivaṃ gatā<BR>
Tasmāva kāmāvacare devalokampi heṭṭhato<BR>
124<BR>
Yāvajīvaṃca ṭhatvāna kamena paṭipāṭiyā<BR>
Vasavattidevaloke ṭhatvāna yāvajīvakaṃ.<BR>
125<BR>
Tatuddhaṃ brahmalokampi gantvāna paṭipāṭiyā<BR>
Tasmiṃ tasmiṃ brahmaloke ṭhatvāna yāva jīvakaṃ<BR>
126<BR>
Kappassa tatiyabhāgaṃ upaḍḍhakappamevaca<BR>
Ekakappaṃ dvikappañca caturaṭṭhaca soḷasa.<BR>
127<BR>
Dvattiṃsa catusaṭṭhiṃca pārisajjādi bhūmīsu<BR>
Sampattiṃ anubhontā te suddhāvāsaṃ gamissare.<BR>
128<BR>
Tatthapi avihāyañca kappampica sahassakaṃ<BR>
Atappāyaṃ dvisahassaṃ sudassābhūmiyaṃ pana.<BR>
129<BR>
Catusahassakappaṃva ṭhatvā sudassi bhūmiyaṃ<BR>
Aṭṭha kappasahassānaṃ ṭhatvāna yāvajīvakaṃ.<BR>
130<BR>
Akaniṭṭhabhavaṃ gantvā tattha kappāni soḷasa<BR>
Sahassānañca ṭhatvāna nibbāyissanti te pana.<BR>
131<BR>
Ekabīja kolaṃ kola sattakkhattuparo iti<BR>
Vuttehi tīhi maggehi ñātabbāva vibhāvinā.<BR>
132<BR>
Kāmāvacara devesu ye devā bahisāsane<BR>
Puññaṃ kammaṃ bahuṃ katvā saggaṃ gacchanti te pana<BR>
133<BR>
Sāsane kusalaṃ katvā buddhādi ratanattaye<BR>
Pasīditvā samuppannā navakā devatā pana.<BR>
134<BR>
Dibbena āyunā ceva vaṇṇe naca sukhenaca<BR>
Yasena ādhippaccena adhigaṇhanti pañcahi.<BR>
135<BR>
Khettūpamā arahantā dāyakā kassakūpamā<BR>
Bījūpamaṃ deyyadhammaṃ tasmiṃ hoti mahapphalaṃ. <BR>
<BR>
[SL Page 155] [\x 155/]      <BR>
136<BR>
Sāsanato bahiddhātu silavantā sudullabhā<BR>
Tasmiṃ dana mahantamhi na hoti vipulaṃ phalaṃ.<BR>
137<BR>
Sabbesu devalokesu surammaṃ tusitaṃ varaṃ<BR>
Itiñatvā bodhisattā tasmiṃ ca upajjisuṃ.<BR>
138<BR>
Idāni tusite tasmiṃ metteyyo iti nāmiko<BR>
Bodhisatto mahāvīro rajjaṃ kāreti issaro.<BR>
139<BR>
Panidhānaṃ karitvā so muhuttaṃ jinasantike<BR>
Laddhavyākaraṇo hutvā daḷhaṃ katvāna mānasaṃ.<BR>
140<BR>
Kappānaṃ satasahassaṃ soḷasa ca asaṃkhiyaṃ<BR>
Pūretvā pāramī sabbā samattiṃsati sabbaso. <BR>
141<BR>
Vessantarattasadise osāne attabhāvake<BR>
 hatvā datvā puttadāre cavitvāna gato pana.<BR>
142<BR>
Amhākampana buddhassa abhisambodhito pure<BR>
Tasmiṃ tusita puramhi nibbattitvā mahādayo.<BR>
143<BR>
Anubhutvāna sampattiṃ desento dhammamuttamaṃ<BR>
Mahataṃ devasaṃghānaṃ vasate purisuttamo.<BR>
144<BR>
Mettayya suttapadassa atthasaṃ vaṇṇanāyatu<BR>
Amataṃ dharā nāmāya ābhataṃ aparampi ca.<BR>
145<BR>
Taṃ bhāgadānaṃ samanussaranto<BR>
Gacchāmi sohaṃ tusitaṃ surammaṃ<BR>
Yatthaṭṭhito so ajito mahesī<BR>
Anāgate hessati kaṃkhachedoti.<BR>
146<BR>
Sīhaḷānaṃva vatthumhi āgataṃ tañca sādhukaṃ<BR>
Metteyyo so niṭṭhaṃ patto gantvāna tusitaṃ puraṃ.<BR>
147<BR>
Buddhabhāvāya samayaṃ olokento mahodayo<BR>
Metteyyo bodhisattopi vasate tusite pure.<BR>
148<BR>
Mahākhīṇāsavo thero abhayo iti vissuto<BR>
Rañño ovādadānatthaṃ avoca dīghadassiko ti<BR>
149<BR>
Mahāvaṃse āgatattā vīmaṃsetvāna sādhukaṃ <BR>
Pāramīniṭṭhitampatto metteyyo iti cintaye.<BR>
150<BR>
Chaṭṭhetu devalokamhi māra rājā duve siyuṃ<BR>
Eko saddho pasīditvā jinaseṭṭhamhi sādaro. <BR>
<BR>
[SL Page 156] [\x 156/]     <BR>
151<BR>
Ekotu duṭṭhacittova hutvā bhagavati agāravo<BR>
Bodhimūlepi taṃ buddhaṃ yuddhatthaṃ samupāgato. <BR>
152<BR>
Diyaḍḍhayojana sataṃ girimekhala vāraṇaṃ<BR>
Āruhitvāna māpetvā sahassaṃ attano bhujaṃ.<BR>
153<BR>
Agahitagahaṇena gahetvā vividhāyudhaṃ<BR>
Sahuggaseno āgantvā sambuddhaṃ aparajjhiya.<BR>
154<BR>
Tato sambuddhatejena parājitvā sasenako<BR>
Palāyitvā dummano so nivatti sakaṭhānakaṃ.<BR>
155<BR>
Tadaññadevarājūnaṃ uppattikāraṇādikaṃ<BR>
Visesassa abhāvena mayā vitthāritaṃ naca. <BR>
156<BR>
Sabbesaṃ pana devānaṃ paricāraka itthiyo<BR>
Nibbattā sayane tesaṃ alaṅkārādi kārakā.<BR>
157<BR>
Sayanapasse pajāyanti pesakārādayo pana<BR>
Vimānanto uppajjanti tāsu natthi vinicchayo. <BR>
158<BR>
Tesaṃ sīmantareyeva yā kācipana itthiyo<BR>
Vimānena saheyeva uppajjanti tadāpana.<BR>
159<BR>
Amhākaṃ santakā esā amhākaṃ santakā iti <BR>
Kalahaṃ katvāna dve devā gantvā sakkassa santikaṃ.<BR>
160<BR>
Aṭṭaṃ karontā te sakko devaputte apucchiya <BR>
Kassāsannāti pucchitvā āsannaṃ va labhāpaye.<BR>
161<BR>
Tato dvinnampi āsannā itivutte mahissaro<BR>
Kassa vimānābhimukhaṃ katvā esā pajā jani. <BR>
162<BR>
Asukābhimukhaṃ katvā nibbattāti sutvā pana <BR>
Tassābhimukhaṭṭhānaṃ va labhāpeyya purindado.<BR>
163<BR>
Sace dvinnaṃ devatānaṃ majjheyeva na kassaci<BR>
Vimānampi vilokesi itivutte tu so pana.<BR>
164<BR>
Sakko tesaṃtu kalaha vūpasamanakāraṇā<BR>
Attano santakaṃ kāre nadade tesu kassaci. <BR>
165<BR>
Devānaṃtu sarīrassa ābhā dvādasayojanaṃ<BR>
Pharati sabbādāyeva vatthālaṅkārakādinaṃ. <BR>
166<BR>
Uyyāna kapparukkhānaṃ obhāsāpica tattakā<BR>
Te sabbe kusalaṃ katvā devalokūpapajjare.<BR>
<BR>
[SL Page 157] [\x 157/]     <BR>
167<BR>
Mahantaṃ kusalaṃ katvā mahāpuññā mahiddhikā<BR>
Dīghāyukā ciraṭṭhāyī honti sabbesu devatā. <BR>
168<BR>
Karontā appakaṃ puññaṃ appāyukā bhavanti te<BR>
Khiḍḍāpadosikā ceva devā manopadosikā.<BR>
169<BR>
Mahāsampatti yuttāpi acirena cavanti te<BR>
Bhummaṭṭhapabbataṭṭhānaṃ rukkhadevāna māyuno.<BR>
170<BR>
Niyamo natthi ekacce kappāyū appakāyuca<BR>
Appāyuka manussāyu paricchedo navijjati.<BR>
171<BR>
Tathāhi kālo mandhātā yakkhā keci cirāyuno<BR>
Rukkhadevāna mekacco rukkhadevo mahiddhiko.<BR>
172<BR>
Mahārukkhaṃ sakalaṃva labhitvāna vase tahiṃ<BR>
Vimāne issaro hutvā sampatti anubhoti ca. <BR>
173<BR>
Ekacco rukkhasākhaṃva labhitvāna tadā pana<BR>
Vimāne vasati tesu sākhaṭṭho sākhanāsane.<BR>
174<BR>
Vimāno nassati yeva uddhaṭṭho pana tiṭṭhati<BR>
Khandhe bhinnepi ce mūlaṃ atthi sa tāvatiṭṭhati. <BR>
175<BR>
Naṭṭhe vimāne te devā mahārājūna santikaṃ<BR>
Gantvā nivedayitvāññaṃ ṭhānaṃ yācanti te pana.<BR>
176<BR>
Tadā tesaṃ mahārājā aññaṃ rukkhaṃ padāpaye<BR>
Evaṃ heṭṭhimadevānaṃ uppattikārakā dikaṃ.<BR>
177<BR>
Tato uparidevānaṃ kathissaṃ āyumādikaṃ<BR>
Yāni paññāsa vassāni manussānaṃ dinaṃ tahiṃ. <BR>
178<BR>
Tiṃsarattindivā māso māsā dvādasa vaccharaṃ<BR>
Tena saṃvaccharenāyu dibbapañcasataṃ mataṃ.<BR>
179<BR>
Vassasataṃ manussānaṃ tāvatiṃse karattikaṃ<BR>
Tiṃsarattindivā māsā māso dvādasa vaccharaṃ.<BR>
180<BR>
Tena saṃvaccharenāyu dibbavassasahassakaṃ<BR>
Manussavassagaṇanā tikoṭi saṭṭhilakkhakā.<BR>
181<BR>
Tato ṭhatvā catuguṇaṃ katvāna uparūpari<BR>
Devānaṃ āyu viññeyyaṃ paṇḍitena nayaññunā.<BR>
182<BR>
Tasmā yāmadevaloke dibbavassavasenatu<BR>
Dvisahassaṃ manussānaṃ vassānaṃ gaṇanāyatu. <BR>
<BR>
[SL Page 158] [\x 158/]     <BR>
183<BR>
Cattāḷīsa lakkhādikā cuddaseva ca koṭiyo<BR>
Tusite catusahassaṃ dibbaṃ manussato pana.<BR>
184<BR>
Saṭṭhilakkhādikā yeva sattapaññāsa koṭiyo<BR>
Nimmānaratidevānaṃ dibbaṃ aṭṭhasahassakaṃ.<BR>
185<BR>
Dvisataṃ ceva tiṃsañca vassānaṃ koṭiyo tathā<BR>
Vassasatasahassāni tāḷīsañca tahiṃ siyuṃ.<BR>
186<BR>
Soḷasasataṃ vassāni manussānaṃ dinaṃ tahiṃ<BR>
Tiṃsarattindivā māso māsā dvādasa vaccharaṃ.<BR>
187<BR>
Tena saṃvaccharenāyu sahassāni viraṭṭha ca<BR>
Honti dibbagaṇanāya manussagaṇanāyatu.<BR>
188<BR>
Navasataṃ cekavīsaṃ vassānaṃ koṭiyo tathā<BR>
Vassasata sahassāni saṭṭhica vasavattisu. <BR>
189<BR>
Āyukammoha yakkhayā āhārassa khayenavā<BR>
Kopena vāpi te devā cavanti devalokato.<BR>
190<BR>
Tāvatiṃsehi devehi vepacittādayo surā<BR>
Samānā āyuādīhi iti ñeyyā vibhāvinā.<BR>
191<BR>
Sabbehi etaṃ katapuññakehi<BR>
Sulabbhanīyaṃ surasampadānaṃ.<BR>
Itīhi mantvā satataṃ mahanto<BR>
Bhaveyya puññopa vayamhi sañño. <BR>
<BR>
Kāmāvacara devāna muppatti kathā.<BR>
----------------------<BR>
<BR>
192<BR>
Athāparaṃ pavakkhāmi uppattiṃ brahmaṇo pica <BR>
Munivuttānurūpena yathāsambhavato kathaṃ 193<BR>
Brahmāṇa pārisajjā ca tathā brahmapurohitā.<BR>
Mahābrahmā cāpi ime paṭhamajjhāna bhūmikā<BR>
194<BR>
Parittābha ppamāṇābhā ābhassarāti me tayo<BR>
Dutiyā dutiyajjhāna bhūmikā iti sammatā.<BR>
195<BR>
Parittasubhakāceva appamāṇa subhāpica<BR>
Subhakiṇṇā ca iccete tatiyajjhāna bhūmikā.<BR>
196<BR>
Vehapphalā saññasattā avihātappakāpica<BR>
Sudassā sudassīceva akaniṭṭhā ca sattime.<BR>
<BR>
[SL Page 159] [\x 159/]     <BR>
197<BR>
Catutthajjhāna sambhūtā bhūmikāti pakāsitā<BR>
Jhāyino amitābhāyaṃ pītibhakkhā mahaddhikā.<BR>
198<BR>
Brahmāṇe te sukhaṃtesaṃ namuni vaṇṇayissati<BR>
Kappassa tatiyaṃ bhāgaṃ jīvanti tesu heṭṭhimā.<BR>
199<BR>
Brahmapurohitopaḍḍhaṃ mahābrahmeka kappakaṃ<BR>
Asaṃkheyyassa kappassa vaseneva mudīrito.<BR>
200<BR>
Sabbakappesu viññāta vināsabhāvato bravī<BR>
Tato paresaṃ brahmāṇaṃ mahākappena dīpitaṃ.<BR>
201<BR>
Parittābhānaṃ dvekappā āyūti parikittitā.<BR>
Appamāṇābhānaṃ cattāri ābhassarāna maṭṭhaca.<BR>
202<BR>
Parittakasubhānantu āyu soḷasa kappakaṃ<BR>
Appamāṇa subhānantu āyu dvattiṃsa kappakaṃ<BR>
203<BR>
Subhakiṇṇaka devānaṃ kappāni catusaṭṭhica<BR>
Āyuppamāṇaṃ viññeyyaṃ paṇḍitena nayaññunā.<BR>
204<BR>
Vehapphalā saññasattā pañcakappasatāyukā<BR>
Avihānantu devānaṃ āyukappasahassakaṃ.<BR>
205<BR>
Atappānantu devānaṃ āyucadvisahassakaṃ<BR>
Sudassā brahmaṇo āyu catukappasahassakaṃ.<BR>
206<BR>
Aṭṭhakappasahassāyu sudassī brahmuṇo pana<BR>
Soḷasa kappasahassāni jīvanti akaniṭṭhakā.<BR>
207 Ākāsānañcāyatanaṃ viññāṇañcāyatanampi ca<BR>
Ākiñcaññāyatanaṃca nevasaññānāsaññakaṃ.<BR>
208<BR>
Iti bhedena āruppā catassova bhavanti hi<BR>
Tāsu bhūmisu catusu paṭhamāyatu bhūmiyā.<BR>
209<BR>
Brahmāṇaṃ vīsasahassa kappaṃ āyuti desitaṃ<BR>
Dutiya bhūmi brahmāṇaṃ cattāḷīsa sahassakaṃ.<BR>
210<BR>
Tatiya bhūmikā nāyu saṭṭhi kappasahassakaṃ<BR>
Caturāsītisahassa kappāyu uddhabhūmikā.<BR>
211<BR>
Brahmāṇaṃ pārisajjāca tathā brahma purohitā<BR>
Mahābrahmā pajāyanti paṭhamajjhāna bhūmiyaṃ.<BR>
212<BR>
Ime sabbepi brahmāṇo samānatalavāsino<BR>
Parittābhāppamāṇābhā jāyantābhassarā tathā. <BR>
<BR>
[SL Page 160] [\x 160/]     <BR>
213<BR>
Dutiyajjhānalābhino dutiyāya ca sandhiyā<BR>
Ime sabbepi brahmāṇo samānatala vāsino.<BR>
214<BR>
Parittasubhā appamāṇa subhāva subhakiṇṇakā<BR>
Tatiyāyatu jāyanti tatiyajjhāna bhūmikā.<BR>
215<BR>
Ime sabbepi brahmāno samānatalavāsino<BR>
Vehapphalā asaññīca samānatalavāsino<BR>
216<BR>
Vehapphā asaññīca suddhāvāsāti sattasu<BR>
Pañcamāyaca jāyanti asaññi cittavajjitā<BR>
217<BR>
Avihā ca atappā ca sudassā ca sudassino<BR>
Akaniṭṭhāti pañcete suddhāvāsā parūparī<BR>
218<BR>
Asamānatalavāsī brahmāṇoti pakāsitā<BR>
Anāgāmī asekkhāca vasanti tāsu pañcasu.<BR>
219<BR>
Ākāsānañcāyatana pākādīhi yathākathaṃ<BR>
Ākāsānañcāyatana bhūmikādisu jāyare.<BR>
220<BR>
Ādimaggayuto ettha puggalo nevavijjiti<BR>
Ariyā nopalabbhanti asaññāpāya bhūmisu.<BR>
221<BR>
Sesabhūmisu labbhanti ariyā anariyā pica<BR>
Parittaṃ paṭhamajjhānaṃ majjhimañca paṇītakaṃ<BR>
222<BR>
Bhāvetvā jāyare brahma pārisajjādi tīsupi<BR>
Tatheva dutiyajjhānaṃ tatiyañca yathākkamaṃ.<BR>
223<BR>
Bhāvetvā jāyare jhānaṃ parittābhādi tīsupi<BR>
Tathā catutthaṃ tividhaṃ bhāvetvāna samāhitā. <BR>
224<BR>
Parittasubhakādīsu tīsu jāyanti yogino<BR>
Pañcamaṃ pana bhāvetvā honti vehapphalūpagā.<BR>
225<BR>
Saññāvirāgaṃ bhāvetvā asaññī sūpapajjare,<BR>
Suddhāvāsesu jāyanti anāgāmika puggalā.<BR>
226<BR>
Āruppānitu bhāvetvā āruppesu yathākkamaṃ<BR>
Jāyantīti jino āha jātidassī mahāmuna.<BR>
227<BR>
Rūpāvacara cutiyā aheturahitā siyuṃ<BR>
Āruppā cutiyā honti heṭṭhimāruppa vajjitā.<BR>
228<BR>
Paramāruppa sandhīca tathākāme tihetukā<BR>
Evaṃ mahaggataṃ puññaṃ bhāvetvāna mahaggataṃ.<BR>
Pattātītaṃ mahaggataṃ icchābhāve mahaggataṃ. <BR>
 1<BR>
 <BR>
[SL Page 161] [\x 161/]     <BR>
241 Evaṃ āpāyike te akusalakaraṇeneva jāte sudukkhe sagge<BR>
mānussalokesucaritacaraṇeneva sampattiyutte seṭṭhe sagge suramme atulasukhavare<BR>
bhuñjamāneva deve sabbe sambujjhi buddho atulasivadadaṃ taṃhivandāmi niccaṃ.<BR>
<BR>
Iti sujanappasāda saṃvegatthāya kate lokappadīpakasāre sattaloka niddeso nāma <BR>
Chaṭṭho paricchedo.<BR>
-------------<BR>
1<BR>
Athāparaṃ pavakkhāmi okāsaloka kāraṇaṃ<BR>
Munivuttānu sārena yathāsambhavato kathaṃ.<BR>
2<BR>
Tattheka cakkavāḷantu āyāma parimaṇḍalā<BR>
Yojanānaṃ vaseneva pamāṇaṃ kittakanti ce.<BR>
3<BR>
Dvādasa satasahassāni catuttiṃsa satānica<BR>
Paññāsā yojanānīti cakkavāḷassa yāmakaṃ.<BR>
4<BR>
Sabbaṃ satasahassāni chattiṃsa parimaṇḍalaṃ<BR>
Dasaceva sahassāni aḍḍhuḍḍhāni satānica.<BR>
5<BR>
Duve satasahassāni cattārinahutānica.<BR>
Ettakaṃ bahalattena saṃkhātāyaṃ vasundharā<BR>
<BR>
Tassāyeva sandhārakaṃ.<BR>
6<BR>
Cattāri satasahassāni saṭṭheva [a] nahutāni ca<BR>
Ettakaṃ bahalattena jalaṃ vāte patiṭṭhitaṃ.<BR>
<BR>
Tassāpi sandhārako.<BR>
7<BR>
Nava satasahassāni māluto nabhamuggato<BR>
Saṭṭhiñceva sahassāni esā lokassa saṇṭhiti.<BR>
<BR>
Evaṃ saṇṭhite lokasannivāse agyādīhi tīhi kāraṇehi kappavināso hoti. Tattha kappassa<BR>
cattāri asaṅkheyyāni veditabbāni. "Saṃvaṭṭo saṃvaṭṭaṭṭhāyī vivaṭṭo vivaṭṭaṭṭhāyī"ti tattha<BR>
saṃvaṭṭanaṃ vinassanaṃ saṃvaṭṭo vinassamāno asaṃkheyyakappo so pana atthato kālo.<BR>
Tadāpavattamānasaṃkhāravasena vināso veditabbo. Saṃvaṭṭato uddhaṃ tathāṭhāyī kālo<BR>
saṃvaṭṭaṭṭhāyi. Vivaṭṭanaṃ nibbattanaṃ vaḍḍhamānaṃ vā vivaṭṭo vaḍḍhamāno<BR>
asaṃkheyyakappo. Sopi atthato kālo<BR>
------------------------------------<BR>
[A] aṭṭheva-aññattha<BR>
<BR>
[SL Page 162] [\x 162/]     <BR>
Yeva. Tadāpavattamāna saṃkhāravasenassa vuḍḍhi veditabbā. Vivaṭṭato uddhaṃ tathā<BR>
ṭhāyī kālo vivaṭṭaṭṭhāyī tattha tayo saṃvaṭṭā "tejo saṃvaṭṭo āposaṃvaṭṭo vāyosaṃvaṭṭo"ti<BR>
tisso saṃvaṭṭasīmā ābhassarā subhakiṇṇā vehapphalāti. Yadā kappo tejena saṃvaṭṭati tadā<BR>
ābhassarato heṭṭhā agginā ḍayhani yadā āpena saṃvaṭṭati tadā subhakiṇṇato heṭṭhā<BR>
udakena viḷīyati yadāca vāyunā saṃvaṭṭati tadā vehapphalato heṭṭhā vātena vinassati.<BR>
Vitthārato pana tīsupi saṃvaṭṭakālesu ekaṃ buddhakkhettaṃ vinassati. Buddhakkhettaṃ<BR>
nāma tividhaṃ hoti. "Jātikkhettaṃ āṇākkhettaṃ visayakkhettaṃ"ti tattha jātikkhettaṃ<BR>
dasasahassa cakkavāḷa pariyantaṃ hoti yā tathāgatassa paṭisandhigahaṇādisu kampati<BR>
yattakehi ṭhānehi tathāgatassa paṭisandhiñāṇānubhāvo puññabalasamuttejito saraseneva<BR>
paṭijambhati taṃ buddhaṅkurassa nibbattana khettaṃ nāmāti buddhakkhettanti vuccati tesaṃ<BR>
majjhe ekaṃ vijāyanaṭṭhanabhūtaṃ cakkavāḷaṃ maṅgalacakkavāḷaṃ nāma āṇākkhettaṃ pana<BR>
koṭisatasahassa cakkavāḷapariyantaṃ hoti. Yattha ratanasuttaṃ dhandhaparittaṃ<BR>
moraparittaṃ dhajaggaparittaṃ āṭānāṭiya parittanti imesaṃ parittānaṃ ānubhāvo pavattati<BR>
iddhimāhi ceto vasippatto āṇākkhettapariyāpanne yattha kattha ci cakkavāḷe ṭhatvā attano<BR>
atthāya parittaṃ katvā tatthe va aññaṃ cakkavāḷaṃ gato pi kataparitto yeva hoti.<BR>
Ekacakkavāḷe ṭhatvā sabbasattānaṃ atthāya paritte kate āṇākkhette sabbasattānampi<BR>
abhisambhunāteva parittānubhāvo. Tattha devatāhi parittānaṃ sampaṭicchitabbato tasmātaṃ<BR>
āṇākkhettanti vuccati visayakkhettaṃ pana anantāparimāṇaṃ anantāparimāṇesu<BR>
cakkavāḷesu yaṃ yaṃ tathāgato ākaṃkhati taṃ taṃ jānāti ākaṅkhāpaṭibaddhavuttitāya<BR>
buddhañāṇassa evametesu tīsu buddhakkhettesu ekaṃ āṇākkhettaṃ vinassati tasmiṃ pana<BR>
vinassante jātikkhettaṃ vinaṭṭhamevahoti vinassantampi ekatova vinassati saṇṭhahantampi<BR>
ekatova saṇṭhahati tassevaṃ vināso ca saṇṭhahaṇañca veditabbaṃ.<BR>
<BR>
Yasmiṃ samaye kappo agginā nassati āditova kappavināsakamahāmegho uṭṭhahitvā<BR>
koṭisatasahassa cakkavāḷe ekaṃ mahāvassaṃ vassati manussā tuṭṭhā sabbabījāni nīharitvā<BR>
vapanti sassesu gokhāyitamattesu jātesu gadrabharavaṃ ravanto<BR>
<BR>
[SL Page 163] [\x 163/]     <BR>
<BR>
Ekabindumpi navassati tadā pacchinnameva hoti vassaṃ idaṃ sandhāyahi bhagavatā "hoti so<BR>
bhikkhave samayo yaṃ bahūni vassasatāni bahūni vassasahassāni devo navassatī"ti vuttaṃ<BR>
vassūpajīvinopi sattā kālaṃ katvā parittābhādibrahmaloke nibbattanti, pupphaphalūpajīvino<BR>
ca devatā evaṃ dīghe addhāne vītivatte tattha tattha udakaṃ parikkhayaṃ gacchati.<BR>
Athānupubbena macchakacchapāpi kālaṃkatvā brahmaloke nibbattanti nerayikasattāpi.<BR>
Tattha nerayikā sattamasuriyapātubhāve vinassantīti eke, jhānampana vinā natthi<BR>
brahmaloke nibbatti. Etesañca keci dubbhikkhapīḷitā keci abhabbhā jhānādhigamāya te<BR>
kathaṃ tattha nibbattantīti? Devaloke paṭiladdhajhānavasena tadāhi<BR>
vassasatasahassaccayena kappavuṭṭhānaṃ bhavissatīti lokabyuhā nāma<BR>
kāmāvacaradevāmuttasirā vikiṇṇakesā rudammukhā assūni hatthehi puñchamānā<BR>
rattavatthanivatthā ativiya virūpavesadhārino hutvā manussapathe vicarantā evaṃ ārocenti<BR>
"mārisā! Mārisā! Ito vassasatasahassassa accayena kappavuṭṭhānaṃbhavissati ayaṃ loko<BR>
vinassati mahāsamuddopi ussussati ayaṃ ca mahāpaṭhavi sineruca pabbatarājā<BR>
uḍḍayahissanti yāvabrahmalokā lokavināso bhavissati mettaṃ mārisā bhāvetha karuṇaṃ<BR>
muditaṃ upekkhaṃ mārisā bhāvetha mātaraṃ upaṭṭhahatha pitaraṃ upaṭṭhahatha kule<BR>
jeṭṭhāpacāyino hothā"ti. Te pana devā, "lokaṃ byuhenti sampiṇḍentīti" lokabyuhāti<BR>
vuccanti. Te kira manussā disvā yattha katthaci ṭhitāpi nisinnāpi saṃvegajātā saṃvegapattā<BR>
ca hutvā tesaṃ āsannaṭṭhāne sannipatanti kathampanete kappavuṭṭhānaṃ jātantīti?<BR>
Dhammatāya sañcoditāti ācariyā, tādisa nimittadassanenāti eke, brahmadevatāhi uyyojitāti<BR>
apare. Tesampana vacanaṃ sutvā yebhuyyena manussā ca bhummadevatāca saṃvegajātā<BR>
aññamaññaṃ muducittā hutvā mettādīni puññāni karitvā devaloke nibbattanti tattha<BR>
dibbasudhābhojanaṃ bhuñjitvā vāyo kasiṇe parikammaṃ katvā jhānampaṭilabhanti devānaṃ<BR>
kira sukhasamphassa vātagahaṇa paricayena vāyokasiṇe jhānāni sukheneva ijjhanti.<BR>
Tadaññe pana āpāyikā sattā aparāpariyavedanīyakammena devaloke nibbattanti.<BR>
Aparāpariyavedanīyakammarahitohi saṃsāre saṃsaranto nāma natthi tepi tattha tatheva<BR>
jhānaṃ paṭilabhanti. Evaṃ devaloke pana laddhajhānavasena sabbe'pi brahmaloke<BR>
nibbattanti. Idañca <BR>
<BR>
[SL Page 164] [\x 164/]     <BR>
Yebhuyyavasena vuttaṃ kecipana apāyasattā saṃvaṭṭamānalokadhātuhi aññesu<BR>
lokadhātusu'pi nibbattanti nahi sabbe apāyasattā tadā rūpārūpabhavesu uppajjantīti, sakkā<BR>
viññātuṃ apāyesu dīghamāyukānaṃ devalokūpapattiyā asambhavato niyatamicchādiṭṭhiko<BR>
pana visannamāne'pi kappe nirayato namuccatiyeva tasmā so tattha anibbattitvā<BR>
piṭṭhicakkavāḷe nibbattati. Niyatamicchā diṭṭhiyā samannāgatassa bhavato vuṭṭhānaṃ<BR>
nāma natthi tassahi samannāgatassa neva saggo atthi namaggo tasmā so<BR>
saṃvaṭṭamānacakkavāḷato aññattha niraye nibbattitvā paccati kimpana piṭṭhicakkavāḷaṃ<BR>
najhāyatīti? Jhāyati tasmiṃ jhāyamāne'pi esa ākāse ekasmiṃ padese paccatīti vadanti. <BR>
<BR>
Vassupacchedato pana uddhaṃ dīghassa addhuno accayena dutiyo suriyo pātubhavati.<BR>
Pātubhūte pana tasmiṃ neva ratti paricchedo nadivāparicchedo paññāyati. Eko suriyo udeti<BR>
eko atthaṃ gacchatī. Avicchinnasuriyasantāpo loko hoti. Yathāca kappavuṭṭhānakālato pure<BR>
uppannasuriyavimāne suriya devaputto hoti, evaṃ kappavināsakasuriyo natthi.<BR>
Kappavuṭṭhānakāle pana yathā aññe kāmāvacaradevā evaṃ suriyadevaputto'pi jhānaṃ<BR>
nibbattetvā brahmalokaṃ uppajjati. Suriya maṇḍalaṃ pabhassaratarañca tejavantatarañca<BR>
hutvā pavattati. Taṃ antaradhāyitvā aññameva uppajjatīti apare. Tattha pakati suriye<BR>
vattamāne ākāse valāhakā'pi dhūmasikhāpi caranti. Kappavināsakasuriye vattamāne<BR>
vigatadhūmavalāhakaṃ ādāsamaṇḍalaṃ viya nimmalaṃ nabhaṃ hoti.  hapetvā<BR>
pañcamahānadiyo sesakunnadīādīsu udakaṃ sussati tato dīghassa addhuno accayena tatiyo<BR>
suriyo pātubhavati, yassa pātubhāvā mahānadiyopi sussanti. Tato paraṃ dīghassa addhuno<BR>
accayena catuttho suriyo pātubhavati, yassa pātubhāvā himavati mahānadīnaṃ pabhavā<BR>
sīhapātako, haṃsapātako, kaṇṇamuṇḍako, rathakāradaho, anotattadaho, chaddantadaho,<BR>
kuṇāladaho,ti ime satta mahāsarā sussanti. Tato paraṃ dīghassa addhuno accayena<BR>
pañcamo suriyo pātubhavati, yassa pātubhāvā anupubbena mahāsamudde<BR>
aṅgulipabbatemanamattampi udakaṃ nasaṇṭhāti. Tato'pi dīghassa addhuno accayena<BR>
chaṭṭho suriyo pātubhavati, yassa pātubhāvā sakalacakkavāḷaṃ ekadhūmaṃ hoti, <BR>
<BR>
[SL Page 165] [\x 165/]     <BR>
Pariyādinna sinehaṃ dhūmena yāyahi āpodhātuyā tattha tattha paṭhavīdhātu ābaddhattā<BR>
sampiṇḍitā hutvā [a] tiṭṭhati sā chaṭṭhasuriya pātubhāvena parikkhayaṃ gacchati.<BR>
Yathācidaṃ evaṃ koṭisatasahassa cakkavāḷāni'pi tatopi dīghassa addhuno accayena sattamo<BR>
suriyo pātu bhavati, yassa pātubhāvā sakalacakkavāḷaṃ ekajālaṃ hoti, saddhiṃ<BR>
koṭisatasahassa cakkavāḷehi, yojana satidādibhedāni sinerukūṭāni palujjitvā ākāseyeva<BR>
antaradhāyantī, aggijālā vuṭṭhahitvā cātummahārājike gaṇhāti, tattha kanaka vimāna<BR>
ratanavimāna maṇivimānāni jhāpetvā tāvatiṃsabhavanaṃ gaṇhāti, eteneva upāyena<BR>
paṭhamajjhānabhūmiṃ gaṇhāti, tattha tayopi brahmaloke jhāpetvā ābhassaraṃ āhacca<BR>
tiṭṭhati. Tenavuttaṃ.<BR>
<BR>
Bhūmito vuṭṭhito yāva brahmalokā vidhāvati<BR>
Acci accimato loke ḍayhamānamhi tejasā.<BR>
<BR>
Sā yāva anumattampi saṅkhāragataṃ atthi tāva nanibbāyati. Sabbasaṃkhāraparikkhayā pana<BR>
sappitelajhāpana aggisikhā viya chārikampi anavasesetvā nibbāyati heṭṭhā ākāsena<BR>
sahaupariākāso eko hoti. Mahandhakāro evaṃ ekamasaṃkheyyaṃ ekaṅganaṃ patvā ṭhite<BR>
lokasannivāse lokassa saṇṭhānatthāya devo vassituṃ ārabhati āditova antaraṭṭhake<BR>
himapāto viya hoti. Tato kaṇamattā taṇḍulamattā<BR>
muggamāsabadarāmalakaelālukakumbhaṇḍaalāpumattā udakadhārā hutvā anukkamena<BR>
usabhadviusabhaaḍḍhagāvutagāvuta a ḍ ḍha yo ja na dviyojana dasayojana satayojana<BR>
sahassayojanamattā hutvā koṭisatasahassa cakkavāḷabbhantaraṃ yāva avinaṭṭhabrahmalokā<BR>
pūretvā antaradhāyati. Taṃ udakaṃ heṭṭhā ca tiriyañca vāto samuṭṭhahitvā ghanaṃ karotī,<BR>
parivaṭumaṃ paduminīpatte udakabindu sadisaṃ kathaṃ tāvamahantaṃ udakarāsiṃ ghanaṃ<BR>
karotītice? Vivarasampadāno. Taṃ hissa tahiṃ tahiṃ vivaraṃ deti, taṃ evaṃ vātena<BR>
sampiṇḍiyamānaṃ ghanaṃ kayiramānaṃ anupubbena heṭṭhā otarati otiṇṇe otiṇṇe udake<BR>
brahmalokaṭṭhāne brahmalokā kāmāvacara devalokaṭṭhāne devalokā ca pātubhavanti<BR>
cātummahārājika tāvatiṃsā pana paṭhavisambandhatāya natāva pātubhavanti.<BR>
Purimapaṭhaviṭṭhānaṃ otiṇṇe pana balavavātā uppajja<BR>
-------------------------------------------------------<BR>
[A] paṭhavīdhātuābaddhaṃ tāsampi ṭhitaṃ hutvā-potthakesu. <BR>
<BR>
[SL Page 166] [\x 166/]     <BR>
Nti te taṃ pidahitadvāre dhammakarake ṭhitaṃ udakamiva nirussāsaṃ katvā rumbhanti.<BR>
Madhurodakaṃ parikkhayaṃ gacchamānaṃ uparirasapaṭhaviṃ samuṭṭhāpeti. Udakapiṭṭhe<BR>
uppalinipattaṃ viya paṭhavi saṇṭhāti. Sā kaṇikārapupphamiva vaṇṇasampannā ceva hoti.<BR>
Surabhigandhasampannā ca pakkhittadibbo janamiva rasasampannā ca nirudakapāyāsassa<BR>
uparipaṭalaṃ viya santiṭṭhati ettha pana mahābodhipallaṅkaṭṭhānaṃ vinassamāne loke<BR>
pacchāvinassati saṇṭhihamāne paṭhamaṃ saṇṭhāti. Tattha pubbanimittaṃ hutvā eko<BR>
padumini gaccho uppajjati. Tassa sace buddhā uppajjanti pupphaṃ uppajjati. No ce na<BR>
uppajjati. Uppajjamānañca sace eko buddho nibbattissati ekaṃ pupphaṃ uppajjati. Sace dve<BR>
buddhā nibbattissanti, dve pupphāni uppajjanti. Sace tayo buddhā nibbattissanti. Tīni<BR>
pupphāni uppajjanti sace cattāro buddhā nibbattissanti, cattāri pupphāni uppajjantī. Sace<BR>
pañcabuddhā nibbattissantī, pañca pupphāni uppajjanti. Tāni ca kho pana ekasmiṃ yeva<BR>
nāḷe kaṇṇikābaddhāni hutvā tiṭṭhantīti veditabbaṃ. Tadā mahābrahmā āgantvā taṃ<BR>
nimittaṃ olokento sace pupphā nadissanti "nassati vata bho loko asaraṇo vata bho loko"ti<BR>
saṃvegaṃ paṭicchāretvā nivattanti. Tadā ca ābhassarabrahmaloke paṭhamatarābhinibbattā<BR>
āyukkhayā vā puññakkhayā vā tato cavitvā opapātikā hutvā idhūpapajjanti. Te honti sayaṃ<BR>
pabhā antaḷikkhacarā. Te taṃ rasapaṭhaviṃ sāyitvā taṇhābhibhūtā āluppākāraṃ<BR>
paribhuñjituṃ upakkamanti. Tadā tesaṃ sayampabhā antaradhāyati andhakāro hoti. Te<BR>
andhakāraṃ disvā bhāyanti. Tato tesaṃ bhayaṃ nāsetvā sūrabhāvaṃ janayantaṃ paripuṇṇa<BR>
paṇṇāsayojanaṃ suriyamaṇḍalaṃ pātubhavati. Te taṃ disvā ālokaṃ paṭilabhimhāti<BR>
haṭṭhatuṭṭhā hutvā amhākaṃ bhītānaṃ bhayaṃ nāsetvā sūrabhāvaṃ janīyamāno uṭṭhito<BR>
tasmā suriyo hotuti suriyotvevassa nāmaṃ karonti atha suriye divasaṃ ālokaṃ katvā atthaṃ<BR>
gate yampi ālokaṃ labhimha sopino natthīti punabhītā honti tesaṃ evaṃ hoti, "sādhuvatassa<BR>
sace aññaṃ ālokaṃ labheyyāmā"ti. Tesaṃ cittaṃ ñatvā viya ekūna paññāsayojanaṃ<BR>
candamaṇḍalaṃ pātubhavati te taṃ disvā bhīyyosomattāya haṭṭhatuṭṭhā hutvā amhākaṃ<BR>
chandaṃ ñatvāviya uṭṭhito tasmā cando hotūti candotvevassa nāmaṃ karonti evaṃ<BR>
candasuriyesu pātubhūtesu nakkhattāni tārakarūpāni pātubhavanti. <BR>
<BR>
[SL Page 167] [\x 167/]     <BR>
Te ca kho apubbaṃ acarimaṃ phagguṇapuṇṇamidivaseyeva pātubhavanti. Kathaṃ? Yathā<BR>
nāma kaṅgubhatte paccamāne ekappahāreneva bubbulakā uṭṭhahanti eke padesā thūpathūpā<BR>
honti. Eke ninnaninnā eke samasamā evameva thūpathūpaṭṭhāne pabbatā honti<BR>
ninnaninnaṭṭhāne samuddā samasamaṭṭhāne dīpāti. Atha tesaṃ sattānaṃ rasapaṭhavīṃ<BR>
paribhuñjantānaṃ kamena ekacce vaṇṇavanto honti ekacce dubbaṇṇā honti, tattha<BR>
vaṇṇavantā dubbaṇṇe atimaññanti tesaṃ atimānappaccayā sāpi rasapaṭhavi antaradhāyati.<BR>
Bhūmipappaṭako pātubhavati atha tesaṃ teneva nayena so'pi antaradhāyati. Badālatā<BR>
pātubhavati. Teneva nayena sāpi antaradhāyati. Akaṭṭhapāko sāli pātubhavati. Te sāli<BR>
bhājane ṭhapetvā pāsāṇapiṭṭhiyaṃ ṭhapenti. Sayameva jālasikhā uṭṭhahitvā taṃ pacati so<BR>
hoti odano sumanajātipupphasadiso na tassa sūpenavā byañjanenavā karaṇīyaṃ atthi yaṃ<BR>
yaṃ rasaṃ bhuñjitukāmā honti taṃ taṃ rasaṃ va hoti. Tesaṃ taṃ oḷārikaṃ āhāraṃ āhārayataṃ<BR>
tatoppabhūti muttakarīsaṃ sañjāyati. Tathāhi rasapaṭhavi bhūmipappaṭako badālatāta ime<BR>
tāva paribhuttā sudhāhāroviya budaṃ vinodetvā rasaharaṇīhi rasameva paribruhantā<BR>
tiṭṭhanti vatthuno pana sukhumabhāvena nissandasukhumabhāveneva gahaṇindanameva<BR>
honti. Odano pana paribhutto rasaṃ vaḍḍhento'pi vatthuno oḷārikabhāvena nissandaṃ<BR>
vissajjanno passāvaṃ karīsaṃ ca uppādeti atha nesaṃ nikkhamaṇatthāya vaṇamukhāni<BR>
pabhijjantī. Purisassa purisabhāvo itthiyā itthibhāvo pātubhavati. Purimattabhāvesuhi<BR>
pavattaupacārajjhānānubhāvena yāva sattasantānesu kāmarāgo vikkhambhanavegena samito<BR>
na tāva bahalakāmarāgūpa nissayani itthi purisirndrayāni pāturahesuṃ yadāpanassa<BR>
vicchinnatāya bahalakāmarāgo laddhāvasaro ahosi, tato tadupanissayāni itthipurisindriyāni<BR>
sattānaṃ attabhāvesu paññāyiṃsu tadā itthi purisaṃ purisova itthiṃ ativelaṃ upanijjhāyati<BR>
tesaṃ ativelaṃ upanijjhāyanapaccayā kāmapariḷāho uppajjati tato methunadhammaṃ<BR>
patisevanti te asaddhamma patisevanapaccayā viññūhi garahiyamānā viheṭhiyamānā ca<BR>
tassa asaddhammassa paṭicchādanahetu agārāni karonti te agāraṃ<BR>
ajjhāvasamānāanukkamena aññatarassa alasajātikassa sattassa diṭṭhānugatiṃ āpajjantā<BR>
sannidhiṃ karonti. Tatoppabhuti kaṇopi thusopi taṇḍulaṃ pariyonandhanti lāyitaṭṭha<BR>
<BR>
[SL Page 168] [\x 168/]     <BR>
Nampi nappaṭivirūhati. Te sannipatitvā anutthunanti pāpakāvata bho dhammā sattesu<BR>
pātubhūtā mayaṃ hi pubbe manomayā ahumhāti aggaññasutte vuttanayena vitthāretabbaṃ<BR>
tato mariyādaṃ ṭhapenti athaññataro satto aññassa bhāgaṃ adinnaṃ ādiyati taṃdvikkhattuṃ<BR>
paribhāsetvā tatiyavāre pāṇileḍḍudaṇḍehi paharati. Te evaṃ adinnādānagarahamusāvāda<BR>
daṇḍādānesu uppannesu sannipatitvā cintayanti, yannūnamayaṃ ekaṃ sattaṃ<BR>
sammanneyyāma yo no sammā khīyitabbaṃ khīyeyya garahitabbaṃ garaheyya<BR>
pabbājetabbaṃ pabbājeyya, mayampana sālīnaṃ bhāgamanuppadassāmāti evaṃ<BR>
katasanniṭṭhānesu pana sattesu imasmiṃ tāva kappe ayameva bhagavā bodhisattabhūto tena<BR>
samayena tesu sattesu abhirūpataro ca dassanīyataro ca mahesakkhataro ca<BR>
buddhisampanno paṭibalo niggahapaggahaṃ kātuṃ te taṃ upasaṅkamitvā yācitvā<BR>
sammanniṃsu so tena mahājanena sammatattā mahāsammato khettānaṃ adhipatīti khattiyo<BR>
dhammena samena pare rañjetīti rājāti tīhi nāmehi paññāyittha. Yaṃ sandhāya vadanti. <BR>
<BR>
Ādiccakulasambhūto suvisuddhaguṇākaro<BR>
Mahānubhāvo rājāsi mahāsammata nāmako<BR>
<BR>
Yo cakkhubhūto lokassa guṇaraṃsisamujjalo<BR>
Tamonudo virocittha dutiyo viya bhānumā<BR>
<BR>
 hapitā yena mariyādā loke lokahitesinā<BR>
Vavatthitā sakkuṇanti navilaṅghayituṃ janā<BR>
<BR>
Yasassīnaṃhi rājunaṃ lokasīmānurakkhinaṃ<BR>
Ādibhūtaṃ mahāvīraṃ kathayanti manūti yaṃ<BR>
<BR>
Evaṃ yaṃ loke acchiyaṭṭhānaṃ bodhisattova tattha ādi puriso'ti. Evaṃ bodhisattaṃ ādiṃ<BR>
katvā khattiyamaṇḍale saṇṭhite ekaccānaṃ sattānaṃ etadahosi, pāpakā vatabho dhammā<BR>
sattesu pātubhūtā adinnādānaṃca paññayati garahā'pi paññāyati musāvādo'pi paññāyati<BR>
daṇḍādānampi paññāyati, yannūna mayaṃ te pāpake asaddhamme male pavāheyyāmāti,<BR>
araññāyatane paṇṇakuṭiyo katvā tattha vasantā gāmanigama rājadhānisu bhikkhāya caritvā<BR>
jīvikaṃ kappayiṃsu. Evaṃ te akusaladhame pavāhenti bāhiraṃ karontīti brāhmaṇāti<BR>
vuccanti. Ye pana tasmiṃ samaye methunadhammaṃ samādiyitvā gorakkhakamma<BR>
<BR>
[SL Page 169] [\x 169/]     <BR>
Vāṇijakamma kasikammādike vissute kammante payojesuṃ, te vessā ti vuccanti, ye pana<BR>
tasmiṃ samaye paraviheṭhanādisu luddhācārā ahesuṃ te suddā'ti vuccanti. Evaṃ saṇṭhito<BR>
pana kappo duvidho hoti, suññakappo asuññakappo"ti. Tattha suññakappe<BR>
buddhapaccekabuddhacakkavattino na uppajjantī tasmā guṇavantapuggalarahito<BR>
suññakappo'ti vuccati asuññakappo pañcavidho, sārakappo maṇḍakappo varakappo<BR>
sāramaṇḍakappo bhaddakappoti. Tattha guṇasāra rahito kappo guṇasāruppādakassa<BR>
ekassa sammā sambuddhassa pātubhāvena sārakappo'ti vuccati. Yasmiṃ pana kappe dve<BR>
buddhā uppajjanti so maṇḍakappo nāma yasmiṃ pana kappe tayo buddhā uppajjanti, tesu<BR>
paṭhamo dutiyaṃ lokanāthaṃ vyākaroti dutiyo tatiyanti tattha manussā pamuditahadayā<BR>
attano patthitapaṇidhānavasena varayanti, tasmā varakappo'ti vuccati, yasmiṃ pana kappe<BR>
cattāro buddhā uppajjanti, so purimakappato visiṭṭhatarattā sāramaṇḍakappo'ti vuccati.<BR>
Yasmiṃ pana kappe pañca buddhā uppajjanti so bhaddakappo'ti vuccati. So atidullabho<BR>
tasmiṃ pana kappe yebhuyyena sattā kalyāṇasukhabahulā honti yebhuyyena tihetukā<BR>
kilesakkhayaṃ karonti. Duhetukā [a] sugatigāmi no honti. Ahetukā hetuṃ paṭilabhanti tasmā<BR>
so kappo bhaddakappoti vuccati. Tattha kappa vināsakamahāmeghato paṭṭhāya yāva<BR>
jālūpacchedo imaṃ paṭhamaṃ asaṃkheyyaṃ saṃvaṭṭo'ti vuccati, kappavināsakajālopacchedato<BR>
yāva koṭisatasahassa cakkavāḷa paripūro sampattimahāmegho idaṃ dutiyamasaṃkheyyaṃ<BR>
saṃvaṭṭaṭṭhāyī'ti vuccati. Sampattimahāmeghato yāva candimasuriyapātubhāvo idaṃ<BR>
tatiyamasaṃkheyyaṃ vivaṭṭo'ti vuccati candimasuriya pātubhāvato yāva punakappavināsaka<BR>
mahāmegho idaṃ catutthamasaṃkheyyaṃ vivaṭṭaṭṭhāyī'ti vuccati. Vivaṭṭaṭṭhāyī<BR>
asaṃkheyyaṃ catusaṭṭhiantarakappasaṃgahaṃ, vīsati antarakappasaṃgahantikecī,<BR>
sesāsaṃkheyyāni kālato te nasamappamāṇāneva, imāni cattāri asaṃkheyyāni eko mahākappo<BR>
honti evaṃ tāva agginā vināsova saṇṭhahaṇañca veditabbaṃ.<BR>
<BR>
Yasmiṃ samaye kappo udakena nassati, āditova kappavināsaka mahāmegho vuṭṭhahitvā'ti<BR>
pubbe vuttanayeneva vitthāretabbaṃ. Ayaṃ pana viseso. Yathā tattha dutiyo suriyo<BR>
------------------------------------------<BR>
[A] tihetukā-potthakesu.<BR>
<BR>
[SL Page 170] [\x 170/]     <BR>
Evamidha kappavināsako khārūdakamahā megho vuṭṭhahati so ādito sukhumaṃ vassanto<BR>
anukkamena mahādhārāhi koṭisatasahassa cakkavāḷāni pūrento vassati. Khārūdakena<BR>
phuṭṭha phuṭṭhā paṭhavipabbatādayo viḷīyanti. Udakaṃ samantato vātehi dhārīyati,<BR>
paṭhaviyā heṭṭhimantatoppabhuti. Yāva dutiyajjhānabhūmiṃ udakaṃ gaṇhāti. Te<BR>
khārūdakena phuṭṭhaphuṭṭhā paṭhavīpabbatādayo udake pakkhittaloṇasakkharāviya<BR>
viḷīyanti. Vātasmā paṭhavisandhārūdakena saddhiṃ ekūdakameva taṃ hotīti keci. Apare<BR>
paṭhavī sandhārūdakaṃ taṃ sandhārakavāyukkhandhañca anavasesato vināsetvā sabbattha<BR>
sayameva ekoghabhūto tiṭṭhatīti vadanti. Taṃ yuttaṃ upari chapi brahmaloke vīḷīyāpetvā<BR>
subhakiṇṇaṃ āhacca tiṭṭhati. Tena vuttaṃ<BR>
<BR>
Koṭisatasahassekaṃ cakkavāḷaṃ viḷīyati<BR>
Kupitena yadā loko salilena vinassatīti, <BR>
<BR>
Taṃ yāva anumattampi saṃkhāragataṃ atthi tāva na vūpasammatī. Udakānugataṃ sabbaṃ<BR>
saṃkhāragataṃ abhibhavitvā sahasā vūpasammati. Antaradhānaṃ gacchati. Heṭṭhā ākāsena<BR>
saha upari ākāso eko hoti, mahandhakāro'ti sabbaṃ vuttasadisaṃ kevalaṃ panidha ābhassara<BR>
brahmalokaṃ ādiṃ katvā loko pātubhavati. Subhakiṇṇato cavitvā ābhassaraṭṭhānādisu sattā<BR>
nibbattanti. Tattha kappavināsakamahāmeghato yāva kappa vināsaka khārūdakūpacchedo<BR>
idamekaṃ asaṃkheyyaṃ. Udakūpacchedato yāva sampattimahāmegho idaṃ<BR>
dutiyamasaṃkheyyaṃ sampattimahāmeghato yāva candimasuriya pātubhāvo idaṃ tatiya<BR>
masaṃkheyyaṃ. Candimasuriya pātubhāvato yāva kappavināsaka mahāmegho idaṃ catuttha<BR>
masaṃkheyyaṃ imāni cattāri asaṃkheyyāni eko mahākappo honti. Evaṃ udakena vināso ca<BR>
saṇṭhahaṇaṃ ca veditabbaṃ.<BR>
<BR>
Yasmiṃ samaye kappo vātena vinassati āditova kappavināsaka mahāmegho vuṭṭhahitvāti<BR>
pubbavuttanayeneva vitthāretabbaṃ ayampana viseso. Yathā tattha dutiyo suriyo evamidha<BR>
kappavināsanatthaṃ vāto samuṭṭhāti so paṭhamaṃ thūlarajaṃ uṭṭhāpeti. Tato saṇharajaṃ<BR>
sukhumālikaṃ sakkharapāsāṇādayoti, yāva kūṭāgāramatte pāsāṇe visamaṭṭhāne<BR>
ṭhitamahārukkhe ca uṭṭhāpeti te paṭhavito nabhamuggatā puna patanti <BR>
<BR>
[SL Page 171] [\x 171/]     <BR>
Tattheva cuṇṇavicuṇṇā hutvā abhāvaṃ gacchanti. Athānukkamena heṭṭhā mahāpaṭhaviyā<BR>
vāto samuṭṭhahitvā paṭhaviṃ parivattetvā uddhamūlaṃ katvā ākāse khipati<BR>
yojanasatappamāṇāpi paṭhavipadesā dviyojana tiyojana catuyojana pañcayojana<BR>
satappamāṇāpica bhijjitvā vātavegukkhittā ākāseyeva cuṇṇavicuṇṇāhutvā abhāvaṃ<BR>
gacchanti. Cakkavāḷapabbataṃ sinerupabbatampi vāto ukkhipitvā ākāse khipati. Te<BR>
aññamaññaṃ abhihantvā cuṇṇavicuṇṇā hutvā vinassanti. Eteneva upāyena<BR>
bhummaṭṭhakavimānāni ca ākāsaṭṭhakavimānānī ca vināsento chakāmāvacaradevaloke<BR>
vināsetvā koṭisatasahassacakkavāḷāni vināsenti. Tattha cakkavāḷā cakkavāḷehi himavavtā<BR>
himavantehi sinerū sineruhi aññamaññaṃ samāgantvā cuṇṇavicuṇṇā hutvā vinassantī.<BR>
Paṭhavito yāva tatiyajjhānabhūmiṃ vāto gaṇhāti. Navāpi brahmaloke vināsetvā vehapphalaṃ<BR>
āhacca tiṭṭhati. Tenavuttaṃ.<BR>
<BR>
Koṭisatasahassekaṃ cakkavāḷaṃ viḷīyati. <BR>
Vāyodhātuppakopena yadā loko vinassatī.<BR>
Evaṃ so vāto paṭhavisandhāraka udakena taṃ sandhārakavāteneva saddhiṃ<BR>
sabbasaṃkhāragataṃ vināsetvā sayampi vinassati, avaṭṭhānassa kāraṇābhāvato. Heṭṭhā<BR>
ākāsena saha upariākāso eko hoti mahandhakāro'ti sabbaṃ vuttasadisaṃ, idhapana<BR>
subhakiṇṇa brahmalokaṃ ādiṃ katvā loko pātubhavati. Vehapphalato cavitvā<BR>
subhakiṇṇaṭṭhānādisu sattā nibbattanti. Tattha kappavināsaka mahāmeghato yāva<BR>
kappavināsaka cātupacchedo idamekamasaṃkheyyaṃ vātupacchedato<BR>
yāvasampattimahāmegho idaṃ dutiyamasaṃkheyyanti ādi vuttanayameva evaṃ vātena<BR>
vināso ca saṇṭhahaṇañca veditabbaṃ.<BR>
<BR>
Atha kiṃ kāraṇā evaṃ loko vinassatī yadipihi saṃkhārānaṃ ahetuko saṃkhārasarasa nirodho<BR>
vināsakābhāvato santānanirodho pana hetu virahito natthi, yathā taṃ sattakāyesuhi bhājanaṃ<BR>
lokassāti sahetukena vināsena bhavitabbaṃ tasmā kimevaṃ lokavināsa kāraṇanti?<BR>
Akusalamūla kāraṇaṃ yathāhi tattha nibbattanaka sattānaṃ puññabalena paṭhamaṃ loko<BR>
vivaṭṭati, evaṃ tesaṃ pāpabalena saṃvaṭṭati. Tasmā akusalamūlesu ussannesu evaṃ loko<BR>
vinassati. Yathāhi rāgadosa <BR>
<BR>
[SL Page 172] [\x 172/]     <BR>
Mohānaṃ adhikabhāvena yathākkamaṃ rogantarakappo satthantarakappo dubbhikkhantara<BR>
kappo'ti ime tividhā antarakappā vivaṭṭaṭṭhāyimhi asaṃkheyyakappe jāyanti. Evamete<BR>
yathāvuttā tayo saṃvaṭṭā rāgādīnaṃ adhikabhāveneva honti, tattha rāge ussantatare agginā<BR>
vinassati. Dose ussannatare udakena vinassati dosepi ussannatare adhikatarena dosena viya<BR>
adhikatarena khārūdakena vināso yutto'ti keci pana dose ussantare agginā, rāge udakenāti<BR>
vadanti tesaṃ kira ayamadhippāyo, pākaṭasattu sadisassa dosassa aggisadisatā<BR>
apākaṭasattusadisassa rāgassa khārūdakasadisatā yuttā'ti. Mohe pana ussannatare vātena<BR>
nassati. Evaṃ vinassanto'pi ca nirantarameva sattavāre agginā nassati aṭṭhamevāre udakena<BR>
puna sattavāre agginā aṭṭhame udakenā'ti. Evaṃ aṭṭhaṭama vāre vinassanto sattakkhattuṃ<BR>
udakena vinassitvā punasattavāre agginā nassati. Ettāvatā tesaṭṭhi kappā atītā honti.<BR>
Etthantare udakena nassanavāraṃ sampattampi paṭibāhitvā laddhokāso vāto paripuṇṇa<BR>
catusaṭṭhikappāyuke subhakiṇṇe viddhaṃsento lokaṃ vināseti. Etthapana rāgo sattānaṃ<BR>
bahulaṃ pavattatīti rāgavasena bahuso lokavināso veditabbo tenānu porāṇā.<BR>
<BR>
Sattasattagginā vārā aṭṭhame aṭṭhame dakā<BR>
Catusaṭṭhiyadāpuṇṇā eko vāyuvaro siyā<BR>
<BR>
Agginā bhassarā heṭṭhā āpena subhakiṇṇato<BR>
Vehapphalato vātena evaṃ loko vinassati. <BR>
<BR>
Evaṃ imehi tīhi kāraṇehi nassitvā saṇṭhite lokasannivāse candimasuriyānaṃ<BR>
pātubhūtadivaseyeva sinerucakkavāḷa himavantapabbatā dīpasamuddā ca pātubhavantī.<BR>
"Te ca kho apubbaṃ acarimaṃ phagguṇapuṇṇamīdivaseyeva pātubhavanti" iti vuttattā<BR>
tesaṃ pavattiākāraṃ kathayissāmi.<BR>
<BR>
Tattha cakkavāḷaṃ nāma sineru sattaparibhaṇḍa pabbatacatumahādīpa dvisahassa<BR>
parittadīpa mahāsamuddehi upasobhitacakkavāḷasilāparikkhitaṃ ekaṃ cakkavāḷaṃ nāma.<BR>
Tassa cakkavāḷassa āyāma vitthāra parimaṇḍalaṃ vuttanayeneva veditabbaṃ. Tampi<BR>
pākaṭaṃ katvā vitthārena kathetuṃ punapi vakkhāmi,<BR>
<BR>
[SL Page 173] [\x 173/]     <BR>
Dvādasasatasahassāni catuttiṃsa satāni ca<BR>
Paññāsa yojanānīti cakkavāḷassa yāmakaṃ<BR>
<BR>
Parikkhepato<BR>
<BR>
Sabbaṃ satasahassāni chattiṃsa parimaṇḍalaṃ<BR>
Dasaceva sahassāni aḍḍhuḍḍhāni satānica-tattha-<BR>
Duve satasahassāni cattāri nahutāni ca<BR>
Ettakaṃ bahalattena saṃkhātāyaṃ vasundharā<BR>
<BR>
Tassāyeva sandhārakaṃ<BR>
<BR>
Cattāri satasahassāni aṭṭheva nahutānica<BR>
Ettakaṃ bahalattena jalaṃ vāte patiṭṭhitaṃ<BR>
<BR>
Tassāpi sandhārako<BR>
<BR>
Navasatasahassāni māluto nabhamuggato<BR>
Saṭṭhiñceva sahassāni esā lokassa saṇṭhiti. <BR>
Evaṃ saṇṭhite cettha yojanānaṃ <BR>
<BR>
Caturāsīti sahassāni ajjhogāḷho mahaṇṇave<BR>
Accūggato tāvadeva sineru pabbatuttamo<BR>
<BR>
Tato upaḍḍhupaḍḍhena pamāṇena yathākkamaṃ<BR>
Ajjhogālahuggatā dibbā nānāratana cittakā<BR>
<BR>
Yugandharo īsadharo karavīko sudassano<BR>
Nemindharo vinatako assakaṇṇo giribrahā<BR>
<BR>
Ete sattamahāsilā sinerussa samantato<BR>
Mahārājānamāvāsā devayakkhanisevitā<BR>
<BR>
Yojanānaṃ satānucco himavā pañca pabbato<BR>
Yojanānaṃ sahassāni tīṇi āyatavitthato<BR>
<BR>
Caturāsīti sahassehi kūṭehi patimaṇḍito<BR>
Tipañca yojanakkhandhā parikkhepā nagavhayā<BR>
<BR>
Paññāsayojanakkhandhā sākhāyāmā samantato<BR>
Satayojana vitthiṇṇā tāvadeva ca uggatā<BR>
<BR>
Jambu yassānubhāvena jambudīpo pakāsito<BR>
Dveasīti sahassāni ajjhogāḷho mahaṇṇave<BR>
<BR>
Accuggato tāvadeva cakkavāḷa siluccayo<BR>
Parikkhipitvā taṃ sabbaṃ lokadhātu mayaṃ ṭhito<BR>
<BR>
[SL Page 174] [\x 174/]     <BR>
Tattha candamaṇḍalaṃ ekunapaññāsayojanaṃ, suriyamaṇḍalaṃ paññāsayojanaṃ,<BR>
tāvatiṃsabhavanaṃ dasasahassa yojanaṃ, tathā asurabhavanaṃ, avīcimahānirayo jambudīpo<BR>
ca, aparagoyānaṃ sattasahassayojanaṃ, tathā pubbavidehaṃ, uttarakurū aṭṭhasahassayojano,<BR>
eko eko cettha mahādīpo pañcasata pañcasata parittadīpaparivāro, taṃ sabbampi eka<BR>
cakkavāḷikaṃ ekā lokadhātu, tadantaresu lokantarikanirayo evaṃ anantāni cakkavāḷāni.<BR>
Tattha cakkavāḷanti cakkavāṭanti vattabbe cakkavāḷanti vohāragataṃ yasmā rathacakkaṃ<BR>
viya samavaṭṭañca kūṭaṃ viya āvāṭākārañca tasmā cakkavāḷanti vuccati.<BR>
Lokasandhārakakappena saṇṭhitaukadapaṭhaviyā bahalaṃ kathitaṃ. Tiriyaṃ ettakaṃ āvaṭṭaṃ<BR>
ettakanti paricchedo na kathito. Lokavināsakāle yattakaṃ ṭhānaṃ vināsuppatti hoti tattake<BR>
ṭhāne paṭhavi patiṭṭhitā. Tasmiṃ udakamatthake manussānaṃ nāvāviya phalakāni viyaca<BR>
pattāni viyaca koṭisahassacakkavāḷāni ṭhitāni ceva aññamaññaṃ asambandhāni.<BR>
Yadisamānāni nacaleyyuṃnti? Kathaṃ panime udakamatthake tiṭṭhanti? Nevatāvāyaṃ<BR>
paṃsupaṭhavi udakamatthake ṭhitā, yadi tiṭṭheyya viḷīyetvā udake paviseyya.<BR>
Paṃsupaṭhaviyā pana heṭṭhā silāpaṭhavi cakkavāḷa pabbatova ekābaddhā. Sace tesaṃ<BR>
antaracchiddaṃvā bhaveyya bahi udakaṃ antopavisitvā cakkavāḷaṃ osīdāpeyya yasmāhi<BR>
udakapaṭhaviyā udakassa pavisanokāso natthi tasmā udakapiṭṭhe nāvāviya tiṭṭhati.<BR>
Kaṃsathāliyā thalaṃ viya silāpaṭhavi. Tassa mukhavaṭṭiviya cakkavāḷapabbataṃ. Tasmiṃ<BR>
thālake ṭhapitabhājanaṃ viya paṃsupaṭhavi bhājane pakkhitta bahubyañjanarasaṃ viya ete<BR>
cattāro sāgarā. Sabbesaṃ majjhe sineru pabbato pakatimanussānaṃ nāvāmajjhe<BR>
ussāpitamahāthamho viya ṭhito. So sineru pabbato vaṭṭo, na caturasso caturasso bhaveyya<BR>
catusu konesu pīṭhapādāviya cattāro kūṭā ādhārā bhaveyyuṃ. Vaṭṭattāyeva uddhane<BR>
ṭhapitabhājanaṃ viya tikūṭe ṭhito. Tikūṭesu sineru pabbato catuyojana sahassappamāṇo<BR>
pavisitvā ṭhito tasmā ayasaṇḍāsena gahito viya acalo tiṭṭhati. Tasmāyeva<BR>
lokapaññattippakaraṇe sinerupabbato udake sitiyojana sahassaṃ ṭhitoti kathito. Tikūṭānaṃ<BR>
majjhe'pi paṃsupaṭhavi atthiyeva paṃsupaṭhaviyaṃ ratanavālikāpiṭṭhe asurapuraṃ ahosi<BR>
sace merupabbatova heṭṭhā thāliyaṃ "sineru bhikkhave pabbatarājā āyāmato caturāsīti<BR>
<BR>
[SL Page 175] [\x 175/]     <BR>
Yojanasahasso vitthārato ca caturāsīti yojanasahasso"tī bhagavatā vuttanti, tampi tassa<BR>
tiriyamānaṃ dassetuṃ vuttaṃ. Yathā himavā pabbato āyāmavitthārena tisahassayojano'ti<BR>
vutto, kiṃ sopi caturasso! Tathā cakkavāḷassā'ti? Tasmā taṃ pālivacanaṃ na caturassabhāvaṃ<BR>
dīpeti. Athāpi vadeyya sace na caturasso,<BR>
<BR>
Pācīnaṃ passaṃ rajataṃ dakkhiṇaṃ indanīlakaṃ<BR>
Pacchimaṃ passaṃ phalikaṃ uttaraṃ kañcanāmayaṃ'ti. <BR>
<BR>
Kammā vuttanti? Tampi taṃdisābhāgaṃ gahetvā vuttaṃ tesaṃ vaṭṭattāyeva<BR>
chattamaṇḍalikāviya sattakulapabbatāpi āvaṭṭena ṭhitā'ti tesaṃ antarantarā<BR>
sīdantasamuddā sace te pabbatā āvaṭṭena te te samudde osīditvā na tiṭṭheyyuṃ sabbaṃ<BR>
ekasamuddo bhaveyya. Cakkavāḷahimavanta sineru yugandharādisu pabbatesu mahāvātena<BR>
paharitvā cakkavāḷacalanakāle mahoghaṃ hutvā sabbaṃ udakaṃ ekadisābhāgaṃ gaccheyya.<BR>
Sabbe dīpā udakena nasseyyuṃ tasmā te pabbatā visuṃ visuṃ samudde otaritvā<BR>
chattamaṇḍalikā viya ṭhitā, etamatthaṃ mahāparinibbāṇasuttante paṭhavikampanassa<BR>
aṭṭhakāraṇaṃ vadantena bhagavatā yadā mahāvātā vāyanti tadā calantīti pāliyaṃ vuttaṃ.<BR>
Tattha aṭṭhakathāyampi mahāvatthukattā calanabhāvo napaññāyati tadā calitā paṭhavi<BR>
sabbadāpi calati. Tasmā udakaṃ etaṃ vaḍḍhati bhavissatīti vuttaṃ, tattha silāpaṭhavi<BR>
cakkavāḷapabbato ca ekameva nāvāviya ṭhito ṭhitākāramattena dvedhā katvā heṭṭhā<BR>
ṭhitaṭṭhānaṃ silāpaṭhavīti pariyante ṭhitaṭṭhānaṃ cakkavāḷapabbato'ti vohāraṃ kataṃ tattha<BR>
silāpaṭhavītisahassādhikayo janasatasahassabahalā tathā cakkavāḷa pabbatassa ca bahalaṃ<BR>
ca paṃsu paṭhaviyā bahalaṃ ca silāpaṭhaviṃca ekato katvā <BR>
<BR>
Dvesatasahassāni cattāri nahutāni ca<BR>
Ettakaṃ bahalattena saṃkhātāyaṃ vasundharā<BR>
<BR>
Tato heṭṭhā udakapaṭhavi tato heṭṭhā vātapaṭhavi tesaṃ heṭṭhā ajaṭākāso tesu<BR>
paṃsupaṭhaviyaṃ sakalacakkavāḷaṃ paricchinditvā samantato cakkavāḷa pabbato ṭhito.<BR>
Tassa orato loṇasāgaro tasmiṃ cattāro mahādīpā dvisahassa parittadīpā ahesuṃ. Tato<BR>
sattakulapabbatā. Tesaṃ antarā sattasīdantasāgarā majjhe sineru pabbatarājā ṭhito. Sopana, <BR>
<BR>
[SL Page 176] [\x 176/]     <BR>
Caturāsīti sahassāni ajjhogāḷho mahaṇṇave<BR>
Accuggato tāvadeva sineru pabbatuttamo<BR>
<BR>
Caturāsīti sahassāni ekamekena passato<BR>
Aṭṭhasaṭṭhi sahassāni satasahassañca uccato<BR>
<BR>
Pācīnaṃ passaṃ rajataṃ dakkhiṇaṃ indanīlakaṃ<BR>
Pacchimaṃ phalikaṃ passaṃ uttaraṃ kañcanāmayaṃ<BR>
<BR>
Vaṭṭo mudiṅgasaṇṭhāno sinerupabbatuttamo<BR>
Heṭṭhā upari vitthāro dasasahassayojanā<BR>
<BR>
Pubbadakkhiṇapassehi nikkhantā cāssa raṃsiyo<BR>
Gantvā samuddapiṭṭhena cakkavāḷamhi tiṭṭhare <BR>
 Dakkhiṇapacchimātoca pacchimuttarato'pi ca<BR>
Uttara pubbapassehi nikkhantā raṃsiyo'pi ca<BR>
<BR>
Gantvā samuddapiṭṭhena cakkavāḷa silaṃhanī<BR>
Tāsaṃ rāsīnamantare cattāro sāgarā ahuṃ<BR>
<BR>
Tato upaḍḍhupaḍḍhena pamāṇena yathākkamaṃ<BR>
Yugandharo īsadharo karavīko sudassano<BR>
<BR>
Nemindharo vinatako assakaṇṇo giribrahā<BR>
Ete sīdantare nagā anupubbasamuggatā<BR>
<BR>
Mahārājāna māvāsā devayakkhanisevitā<BR>
Parikkhipitvā taṃ giriṃ ṭhito karavīko giri<BR>
<BR>
Parikkhipitvā taṃ giriṃ ṭhito īsadharo giri<BR>
Parikkhipitvā sineruṃ ṭhito yugandharo giri<BR>
<BR>
Parikkhipitvā taṃ giriṃ ṭhito sudassano giri<BR>
Parikkhipitvā taṃ giriṃ assakaṇṇo ṭhito giri<BR>
<BR>
Etesaṃ antarosīda samuddameru ādinaṃ<BR>
Uccappamāṇena samā gambhīrā puthulā pica<BR>
<BR>
Aññesu pana ṭhānesu añño yeva anukkamo<BR>
Āgato taṃ vimaṃsitvā vaṇṇeyya paṇḍito naro<BR>
<BR>
Tathāhi bhagavā āha sabbadassī tathāgato<BR>
Parisamajjhe nisinnova jātake nemināmake<BR>
<BR>
Sahassayuttaṃ hayāvāhiṃ dibbaṃ yānamadhiṭṭhito<BR>
Yāyamāno mahārājā addasa sīdantare nage<BR>
<BR>
[SL Page 177] [\x 177/]     <BR>
Disvā nāmantayī dūtaṃ ime ke nāma pabbatā'ti<BR>
Sudassano karavīko īsadharo yugandharo<BR>
<BR>
Nemindharo vinatako assakaṇṇo giribrahā<BR>
Ete sīdantare nagā anupubbasamuggatā<BR>
<BR>
Mahārājāna māvāsā yāni tvaṃ rāja passasi.<BR>
Tattha aṭṭhakathāyampi katvāna sabbabāhiraṃ<BR>
<BR>
Sudassanagiriṃ tamhā kathetvā paṭipāṭiyā<BR>
Assakaṇṇa giriṃ yeva katvāna merusantikaṃ<BR>
Vuttaṃ pamādalekhanti cintetha paṇḍito naro<BR>
Buddho sabbadassī so passitvā yeva cakkhunā<BR>
<BR>
Kathitaṃ sakalaṃ petaṃ tasmā aññaṃ nahotiha<BR>
Duve satasahassāni pañceva nahutāni ca<BR>
<BR>
Dvisahassañca adhikaṃ majjhāvaṭṭaṃ sineruno<BR>
Caturāsīti sahassāni ucco yugandharo giri<BR>
<BR>
Tato upaḍḍhupaḍḍhena pamāṇena yathākkamaṃ<BR>
Ajjhogāḷhagatā ñeyyā pabbatā cāvasesakā<BR>
<BR>
Yugandharasinerūnaṃ antare sīdasāgaro<BR>
Gambhīrā puthulācāpi meru uccappamāṇako<BR>
<BR>
Yugandharaīsadhara girīnaṃ antare'pi ca<BR>
Samuddo pi yugandhagiriuccappamāṇako<BR>
<BR>
Gambhīrā puthulā cāpi udakopari uccato<BR>
Sesānaṃ sāgarānampi evameva vijāniyaṃ<BR>
<BR>
Yugandharassa girino anto āvaṭṭato pana <BR>
Sattasatasahassāni pañceva nahutāni ca<BR>
<BR>
Chasahassāni viññeyyā yojanānaṃ pamāṇato<BR>
Bāhirena ca passena āvaṭṭassa pamāṇato<BR>
<BR>
Aṭṭha satasahassāni aṭṭheva nahutāni ca<BR>
Dvisahassādhikāneva yojanāni bhavanti hi <BR>
<BR>
Isindharassa girino anto āvaṭṭato pana<BR>
Ekādasa ca lakkhāni naveva nahutāni ca <BR>
<BR>
Satteva ca sahassāni yojanāni bhavanti hi<BR>
Karavīrassa girino anto āvaṭṭato pana<BR>
<BR>
[SL Page 178] [\x 178/]     <BR>
Teraseva ca lakkhāni duveva nahutāni ca<BR>
Yojanāni bāhirena āvaṭṭena tu so pana<BR>
<BR>
Tedasevaca lakkhāni pañceva nahutānica<BR>
Cattārica sahassāni yojanāni bhavanti hi<BR>
<BR>
Sudassanassa girino āvaṭṭabbhantaro pana<BR>
Cuddasevaca lakkhāni nahutekaṃ tato paraṃ<BR>
<BR>
Satta sahassaṃ ca sataṃ yojanānaṃ bhavanti hi<BR>
Bāhirāvaṭṭato yassa lakkhānaṃ va catuddasa<BR>
<BR>
Tettiṃsañca sahassānaṃ aḍḍhateyya satampi ca<BR>
Nemindharassa girino āvaṭṭabbhantaro pana<BR>
<BR>
Cuddaseva ca lakkhānaṃ catusaṭṭhisahassakaṃ<BR>
Sattasatañca paññāsa yojanānaṃ bhavantihi<BR>
<BR>
Bāhirāvaṭṭato tassa yojanāni pamāṇato<BR>
Cuddaseva ca lakkhāni dvāsattati sahassakaṃ<BR>
<BR>
Chasataṃ pañcavīsa ca yojanāni bhavanti hi<BR>
Vinatakassa giriso āvaṭṭabbhantaro pana<BR>
<BR>
Cuddaseva ca lakkhāni aṭṭhāsīti sahassakaṃ<BR>
Tisataṃ pañcasattati yojanāni bhavantihi <BR>
<BR>
Bāhirā vaṭṭato tassa yojanānaṃ pamāṇato<BR>
Cuddase vaca lakkhāni dvinavatī sahassakaṃ<BR>
<BR>
Tisataṃ ceva dvādasa yojanāni bhavanti hi<BR>
Assakaṇṇassa girino āvaṭṭabbhantaro pana<BR>
<BR>
Pañcadasevaca lakkhāni satamekaṃ asīti ca<BR>
Chayojanāni ñeyyāni bāhirā vaṭṭato pana<BR>
<BR>
Pañcadasa ca lakkhāni sahassekasatampi ca<BR>
Sattati yojanānīti ñātabbāni nayaññunā<BR>
<BR>
Vinatakassakaṇṇānaṃ majjhe sāgaro puthulato ekaṃ sahassaṃ tīṇi satāni dvādasayojanāni<BR>
gambhīrato, vinatakasamīpetattako yeva pabbatassa uccappamāṇo, tato kamena uggantvā<BR>
assakaṇṇasamīpe chasatachappaññāsayojano ahosi, assakaṇṇato bāhirapasse lonasāgaropi<BR>
tattako yeva gambhīro. Cakkavāḷapabbatassa āyāmavitthārā vuttanayeneva veditabbā.<BR>
Sineru vajjito cakkavāḷassa aḍḍha<BR>
<BR>
[SL Page 179] [\x 179/]     <BR>
Bhāvo pañcasatasahassāni ekūna saṭṭhisahassāni satta ca satāni pañcavīsati yojanāni sineru<BR>
pabbatassa orimapassatopaṭṭhāya yāva jambudīpamajjhā tāva dvesata sahassāni ekūnāsīti<BR>
sahassāni aṭṭhaca satāni saṭṭhiyojanā, sinerupabbatassa orimapassato paṭṭhāya yāva<BR>
assakaṇṇapabbatassa pārimapassaṃ tāva dve satasahassāni tīni ca satānī saṭṭhiyojanāni,<BR>
assakaṇṇapabbate bāhirapassato paṭṭhāya yāva jambudīpassa pariyantaṃ tāva loṇasāgaro<BR>
chasaṭṭhisahassāni tīnica yojanāni, jambudīpo pana tiriyaṃ dasasahassayojano,<BR>
loṇasāgaro'pi assakaṇṇa pabbatato paṭṭhāya kamena unnato dīpānaṃ patiṭṭhitaṭṭhāne<BR>
katthacī byāmasatamatto'pi ahosi. Tato paṭṭhāya punapi ninno hutvā yāva<BR>
cakkavāḷasamīpaṃ patvā dvāsītiyojana sahassa gambhīro ahosi. Jambudīpa majjhato<BR>
paṭṭhāya yāvacakkavāḷapabbatā tāva loṇasāgaro dvesatasahassāni ekūnāsītisahassāni<BR>
saṭṭhica yojanāni. Saṭṭhica ūnamadhikataṃ gaṇūpagataṃ nahotīti dve tīni yojanāni na<BR>
lakkhīyanti. Assakaṇṇabāhirapassato paṭṭhāya yāva cakkavāḷapabbataṃ tāva tīni<BR>
satasahassāni ekapaññāsahassāni tīni satāni pañcasaṭṭhiyojanāni, sakalacakkavāḷaṃ<BR>
parikkhipitvā ṭhitacakkavāḷa pabbataṃ "dve asīti sahassāni, ajjhogāḷho mahaṇṇavo,<BR>
accuggato tāvadeva, cakkavāḷe siluccayo, parikkhipitvā taṃ sabbaṃ, lokadhātumayaṃ ṭhitā"ti<BR>
vuttanayene'va paribhaṇḍapabbatato bāhirasmiṃhi loṇasāgaro udakato tattha tattha<BR>
samuggata paṭhaviyaṃ cattāro mahādvipā dmisahassaparittadīpā ca patiṭṭhahiṃsu. Tattha<BR>
sineru pabbatamhi dakkhiṇapassassa indanīlavaṇṇattā tassa pabhāya paṭṭhito sāgaro'pi<BR>
nīlo vīya hoti tasmā nīlasāgaronāma, pācinapassassa rajata vaṇṇā tassa pabhāya paṭṭhito<BR>
sāgaro'pi seto khīravaṇṇo hoti tasmā khīrasāgaro nāma, pacchāmapassassa<BR>
phalikavaṇṇattā tassa pabhāya paṭṭhito sāgaro phalikavaṇṇo hoti tasmā phalikasāgaro<BR>
nāma, uttarapassassa suvaṇṇavaṇṇattā tassa pabhāya paṭṭhito sāgaro'pi pītavaṇṇo hoti<BR>
tasmā so pitasāgaro nāmā'ti kariṃsu. Evaṃ cattāro'pi samuddā ṭhite sinerusmiṃ hi<BR>
paricchinnā. Tattha nīlasāgaramajjhena dasasahassayojano jambudīpo ahosi. Tathā<BR>
pañcasataparittadīpā, tidasasahassayojanato catusahassayojanappamāṇo udakena<BR>
ajjhotthaṭo tisahassahojanamattameva manussāvāso hoti. Tiriyato tisahassayojano<BR>
himavanto. Tenavuttaṃ, <BR>
<BR>
[SL Page 180] [\x 180/]     <BR>
Yojanānaṃ satānucco himavā pañcapabbato<BR>
Yojanānaṃ sahassāni tīṇi āyata vitthato<BR>
Caturāsīti sahassehi kūṭehi pati maṇḍito.<BR>
<BR>
Jamburukkhassa pamāṇato,<BR>
<BR>
Pañcasatayojanakkhandhā parikkhepā nagavhayā<BR>
Paññāsayojanakkhandhā sākhāya ca samantato<BR>
<BR>
Satayojanavitthiṇṇā tāvadevaca uggatā<BR>
Jambū yassānubhāvena jambudīpo pakāsito<BR>
<BR>
Etadeva pamāṇena,<BR>
<BR>
Pāṭalī simbalī jambū devānaṃ pāricchattako<BR>
Kadambo kapparukkho ca sirīso vāpi sattime<BR>
<BR>
Pāṭalī asurānañca supaṇṇānañca simbalī<BR>
Jambū idha manussānaṃ devānaṃ pāricchattako<BR>
<BR>
Kadambo aparagoyāne kapparukkho ca uttare<BR>
Pubbavidehe sirīso ca kappaṭṭhāyī ima matā<BR>
<BR>
Uddhapattā mahāsākhā ubbedhā parimaṇḍalā<BR>
Sabbe ekaparicchedā sabbe tiṭṭhanti sassatā. <BR>
<BR>
Api cettha ayaṃ viseso veditabbo. Ayaṃ himavānāma pabbato samantato sandamāna<BR>
pañcasatanadī vicitto āyāma vitthārenaceva gambhīratāya ca<BR>
paññāsapaññāsayojanodiyeḍḍhayojanasataparimaṇḍalo. Anotattadaho kaṇṇamuṇḍadaho<BR>
rathakāradaho chaddantadaho mandākini kuṇāladaho sīhappapātakoti sattamahāsarā<BR>
patiṭṭhitā. Tesu anotatatte sudassanakūṭaṃ cittakūṭaṃ kālakūṭaṃ gandhamādanakūṭaṃ<BR>
kelāsakūṭanti imehi pañcahi pabbatehi parikkhito tattha sudassanakūṭaṃ sovaṇṇamayaṃ<BR>
dviyojanasatubbedhaṃ antovaṅkaṃ kākamukhasaṇṭhānaṃ. Tamevasara paricchādetvā ṭhitaṃ<BR>
cittakūṭaṃ sabbaratanamayaṃ kālakūṭaṃ añjanamayaṃ. Gandhamādanakūṭaṃ sānumayaṃ,<BR>
abbhantare muggavaṇṇa, kāḷānusāriyādi mūlagandho candanādi sāragandho<BR>
saralādipheggugandho lavaṅgāditavagandho kapitthādi papaṭikāgandho sajjādi rèsagandho<BR>
tamālādi pattagandho punnāgakuṃkumādi pupphagandho jātiphalādiphalagandho sabbathā<BR>
gandhabhāvato gandhagandhoti imehi dasahi gandhehi ussannaṃ nānappakāra<BR>
osadhasañchannaṃ. Kāḷapakkhauposathadivase ādittamiva aṅgāraṃ <BR>
<BR>
[SL Page 181] [\x 181/]     <BR>
Jalitaṃ tiṭṭhati. Tattheva nandamūlakaṃ nāmapabbhāraṃ paccekabuddhānaṃ vasanokāso.<BR>
Tisso guhāyo suvaṇṇaguhā maṇiguhā rajataguhā'ti. Tattha maṇiguhādvāre mañjūsako<BR>
nāma rukkho.<BR>
<BR>
Yojanaṃ ubbedhena yojanaṃ vitthārena. So yattakāni udake vā thale vā pupphāni sabbāni<BR>
pupphati visesena paccekabuddhāgamanadivase tassa parito sabbaratanamālo hoti tattha<BR>
sammajjanaka vāto kacavaraṃ chaḍḍeti. Samakaraṇavāto sabbaratanamayaṃ vālikaṃ samaṃ<BR>
karoti. Siñnakavāto anotattadahato ānetvā udakaṃ siñcati. Sugandhakaraṇavāto sabbesaṃ<BR>
gandharukkhānaṃ gandhaṃ āneti. Ocinakavāto pupphāni ocinitvā pāteti. Sattharanaka vāto<BR>
sabbattha santharati. Sadā paññattāneva ca tattha āsanāni honti. Yesu paccekabuddhuppāda<BR>
divase uposathadivase ca sabbe paccekabuddhā sannipatitvā nisīdanti. Ayaṃ tattha pakati,<BR>
abhisambuddha paccekabuddho tattha gantvā paññattāsane nisīdati. Tato sace tasmiṃ kāle<BR>
aññe'pi paccekabuddhā vijjanti, tepi taṃ khaṇaṃ yeva sannipatitvā paññattāsanesu nisīdanti.<BR>
Nisīditvā ca kañcideva samāpattiṃ samāpajjitvā uṭṭhahanti tato saṃghatthero<BR>
adhunāgatapaccekabuddhaṃ sabbesaṃ anumodanatthāya kathamadhigatanti kammaṭṭhānaṃ<BR>
pucchati. Tadāso attano udānavyākaraṇagāthaṃ bhāsati. Evamidaṃ gandhamādanakūṭaṃ<BR>
paccekabuddhānaṃ āvāsaṭṭhānaṃ hotīti veditabbaṃ kelāsakūṭaṃ pana rajatamayaṃ sabbāni<BR>
cetāni cittakūṭādīni sudassanena samānubbedhasaṇṭhānāni tameva saraṃ paṭicchādetvā<BR>
ṭhitāni sabbāni pana puthulato paññāsayojanāni āyāmato pana ubbedhato viya dviyojana<BR>
satānevāti vadanti. Tāni sabbāni devānubhāvena nāgānubhāvena ṭhassanti. Nadiyopi tesu<BR>
sandanti taṃ sabbampi udakaṃ anotattameva pavisati. Candamasuriyā dakkhiṇenavā<BR>
uttarenavā gacchantā pabbatantarena tattha obhāsaṃ karonti ujuṃ gacchantā nakaronti.<BR>
Tenevassa anotattanti saṃkhaṃ udapādi. Tattha ratanamaya manuñña so pāna silātalāni<BR>
nimmacchakacchapādi phalika sadisa nimmaludakāni nahānatitthāni. Tadupabhogīnaṃ<BR>
sattānaṃ sādhāraṇakammanāva supaṭiyattāni susaṇṭhitāni honti. Yesu buddha<BR>
paccekabuddha khīṇāsavā da iddhimanto ca isayo nahāyanti. Devayakkhādayo<BR>
uyyānakīḷaṃ kīḷanti tassa catusu passesu sīhamukhaṃ hatthimukhaṃ assamukhaṃ<BR>
usabhamukhanti cattāri mukhāni honti. Yehi <BR>
<BR>
[SL Page 182] [\x 182/]     <BR>
Catasso nadiyo sandanti sīhamukhato nikkhantanadītīre sīhā bahutarā honti. Hatthi<BR>
mukhādīhi hatthi assa usabhā. Puratthimadisato nikkhantanadī anotattaṃ padakkhiṇaṃ<BR>
katvā itarā tisso anupagamma pācīnahimavanteneva amanussapathaṃ gantvā<BR>
mahāsamuddaṃ pavisati. Pacchima disato ca uttaradisato ca nikkhanta nadiyo'pi tatheva<BR>
padakkhiṇaṃ katvā pacchima himavanteneva uttarahimavantenevaca amanussapathaṃ<BR>
gantvā mahāsamuddaṃ pavisanti. Dakkhiṇadisato usabhamukhato nikkhantā nadīpana<BR>
tikkhattuṃ padakkhiṇaṃ katvā dakkhiṇena ujukapāsāṇapiṭṭheneva saṭṭhiyojanāni gantvā<BR>
pabbataṃ paharitvā vuṭṭhāya parikkhepena tigāvutappamāṇa udakadhārāhutvā ākāsena<BR>
saṭṭhiyojanāni gantvā pabbataṃ paharitvā vuṭṭhāya parikkhepena tigāvutappamāṇa<BR>
udakadhārāhutvā ākāsena saṭṭhiyojanāni gantvā tiyaggale nāma pāsāṇe patitā<BR>
bhinnapāsāṇā tiyaggalaja nāma pokkharaṇī jātā pokkharaṇiyā kūlaṃ bhinditvā pāsāṇaṃ<BR>
pavisitvā saṭṭhiyojanāni gatā. Tato ghanapaṭhaviṃ bhinditvā ummagganadī saṭṭhiyojanāni<BR>
gantvā vijjhaṃ nāma tiracchāna pabbataṃ paharitvā hatthatale pañcaṅguli sadisā pañcadhārā<BR>
hutvā pavattati. Sā tikkhattuṃ anotattaṃ padakkhiṇaṃ katvā gataṭṭhāne āvaṭṭagaṃgā<BR>
tivuccati. Ujukapāsāṇapiṭṭhena saṭṭhiyojanāni gataṭṭhāne kaṇhagaṃgāti vuccati. Ākāsena<BR>
saṭṭhiyojanāni gataṭṭhāne ākāsagaṃgāti, tiyaggalapāsāṇe paññāsayojanokāse ṭhitā<BR>
tiyaggalapokkharaṇīti, kūlaṃ bhinditvā pāsāṇaṃ pavisitvā saṭṭhiyojanāni gataṭṭhāne<BR>
bahalagaṃgāti ummaggena saṭṭhiyojanāni gataṭṭhāne ummaggagaṅgāti vuccati. Vijjhaṃ<BR>
nāma tiracchānapabbataṃ bhinditvā paharitvā pañcadhārā hutvā pavattitaṭṭhāne pana gaṃgā<BR>
yamunā aciravatī sarabhū mahī paṃcadhā saṃkhaṃ gatā. Evametā pañca mahānadiyo<BR>
himavantato pabhavanti chaddantadahassa panamajjhe dvādasayojanappamāṇe sevālaṃvā<BR>
paṅkaṃvā natthi maṇikkhandhavaṇṇaṃ udakameva santiṭṭhati. Tadanantaraṃ<BR>
yojanavitthataṃ suddhakaḷhāravanaṃ taṃ udakaṃ parikkhipitvā ṭhitaṃ tadanantaraṃ<BR>
yojanavitthatameva suddhaṃ nīluppalavanaṃ. Taṃ parikkhipitvā ṭhitaṃ yojanayojana<BR>
vitthatāneva rattūppalasetuppala rattapaduma setapaduma kumudavanāni purimaṃ purimaṃ<BR>
parikkhipitvā ṭhitāni imesampana sattannaṃ vanānaṃ samanantaraṃ sabbesampi<BR>
kaḷhārādīnaṃ vasena vomissakavanaṃ yojanavitthatameva tāni parikkhipitvā ṭhitaṃ<BR>
tadanantaraṃ nāgānaṃ patiṭṭhappamāṇe udake yojana vitthatameva<BR>
<BR>
[SL Page 183] [\x 183/]     <BR>
Rattasālivanaṃ tadanantaraṃ udakapariyante nīlapītalohitodāta surabhikusuma<BR>
samākiṇṇaṃ khuddakagacchavanaṃ itiimāni dasavanāni yojana yojana vitthatāneva tato<BR>
khuddaka rājamāsamahārājamāsamuggavanaṃ tadanantaraṃ tipusa elāluka alābu<BR>
kumbhaṇḍa vallivanāni. Tato pūgarukkhappamāṇaṃ ucchuvanaṃ tato hatthi<BR>
dantappamāṇaphalakaṃ kadalivanaṃ tato sālavanaṃ tadanantaraṃ pātippamāṇa phalaṃ<BR>
paṇasavanaṃ tato madhuraphala beluvanaṃ tato kapitthavanaṃ tato vomissako<BR>
mahāvanasaṇḍo. Tato veluvanaṃ veluvanaṃ parikkhipitvā sattapabbatā ṭhitā tesaṃ<BR>
bāhirantato paṭṭhāya paṭhamo cullakāḷapabbato nāma dutiyo mahākāḷapabbato nāma tato<BR>
udakapassa pabbato nāma tato candapassa pabbatonāma tato suriyapassa pabbato nāma tato<BR>
maṇipassapabbato nāma sattamo suvaṇṇapabbato nāma so ubbedhato sattayojaniko<BR>
chaddantadahaṃ parikkhipitvā pattassa mukhavaṭṭiya ṭhito. Tassa abbhantarima passa<BR>
suvaṇṇavaṇṇaṃ tato nikkhantena obhāsena chaddantadaho samuggatabālasuriyo<BR>
viyavirocati. Bāhirapabbatesupana eko ubbedhato chayojaniko eko pañca eko cattāri eko tīni<BR>
eko dve eko yojanaṃ evaṃ sattapabbata parikkhittassa tassa dahassa pubbuttara<BR>
kaṇṇodakapaharaṇokāse mahānigrodharukkho. Tassa khandho parikkhepato pañcayojaniko<BR>
ubbedhato sattayojaniko catusu disāsu catasso sākhā chayojanikā uddhaṃ uggata sākhāpi<BR>
chayojanikā iti so mūlato paṭṭhāya ubbedhena terasayojaniko sākhānaṃ orimantato yāva<BR>
pārimantā dvādasa yojaniko aṭṭhahi pārohasahassehi patimaṇḍito muṇḍamaṇipabbato<BR>
viya vilāsamāno tiṭṭhati. Chaddantadahassa pana pacchimadisābhāge suvaṇṇa pabbate<BR>
dvādasa yojanikā kañcanaguhā chaddanto nāgarājā sarante aṭṭhasahassanāgaparivuto<BR>
kañcanaguhāyaṃ vasati gimhakāle udakavātaṃ sampaṭicchamāno mahānigrodhamūle<BR>
pārohantare tiṭṭhati mandākiniyāpana majjhe pañcavīsati yojana matteṭhāne sevālovā<BR>
paṅkaṃvā natthi. Elikavaṇṇaṃ udakameva hoti tato paraṃ pana nāgānaṃ patiṭṭhappamāṇe<BR>
udake aḍḍhayojana vitthataṃ setapadumavanaṃ taṃ udakaṃ parikkhipitvā ṭhitaṃ tattha<BR>
mūlālaṃ naṅgalasīsamattaṃ hoti. Bhisaṃ mahābheri pokkharappamāṇaṃ hoti. Tassa<BR>
ekekasmiṃ<BR>
<BR>
[SL Page 184] [\x 184/]     <BR>
Pabbantare āḷhakappamāṇaṃ khīraṃ hoti. Kusumānaṃ pupphanasamaye vāto reṇuvaṭṭiṃ<BR>
uṭṭhāpetvā paduminipattesu ṭhapeti. Tattha udakaphusitāni patanti. Tato ādiccapākena<BR>
paccitvā pakka ayoghaṭikāviya pokkharamadhu tiṭṭhati. Tadanantaraṃ tāva mahantameva<BR>
rattapadumavanaṃ, tadanantaraṃ nīluppalavanaṃ, rattuppalavanaṃ, tadantaraṃ<BR>
sugandhasālivanaṃ, tadanantaraṃ elāluka alābukumbhaṇḍādīni madhurarasāni<BR>
valliphalānitadanantaraṃ aḍḍhayojana vitthatameva ucchuvanaṃ tattha<BR>
pugarukkhakkhandhappamāṇaṃ ucchutadantaraṃ kadalivanaṃ yato duvepakkāni khādantā<BR>
kilamanti. Tadanantaraṃ mahāthālippamāṇaphalaṃ panasavanaṃ, tadanantaraṃ ambavanaṃ,<BR>
jambuvanaṃ, kapitthava nanti saṃkhepato tasmiṃ dahekhāditabbayuttakaṃ asukaphalaṃ<BR>
nāma natthīti navattabbaṃ. Ayaṃ jambudīpo vitthārato dasasahassayojano tathā avīcinirayo<BR>
tāvatiṃsabhavanaṃ asurabhavanaṃ ca jambudīpavaṇṇanāpaṇa sampattakāle<BR>
amataṃdharānāmikāya anāgatavaṃsavaṇṇanāya vuttanayena gahetabbā. Sāyaṃ jambudīpo<BR>
sakaṭapañjara saṇṭhāno, pubbavideho vaṭṭo ādāsasaṇṭhāno sattayojana sahassappamāṇo<BR>
āyāmavitthārena, uttarakurū caturassa pīṭhasaṇṭhāno aṭṭhayojana sahassa parimāṇo<BR>
āyāmavitthārena, apagoyānaṃ aḍḍhacanda saṇṭhānaṃ sattayojana sahassaparimāṇaṃ<BR>
āyāmavitthārena, taṃ taṃ dīpavāsīnaṃ mukhaṃ taṃ taṃ dīpasaṇṭhānanti vadanti. Ekeko<BR>
mettha mahādīpo pañca sattamattadīpaparivāro, evaṃ sineru sattapari bhaṇḍapabbataṃ<BR>
catumahādīpa dvisahassaparittadīpa catumahāsāgara upasobhitaṃ cakkavāḷapabbata<BR>
parikkhittaṃ upari chakāmāvacara devaloka soḷasarūpī brahmaloka catuarūpaloka<BR>
patimaṇḍitaṃ lokadhātu ekaṃ cakkavāḷanti vuccati. Evarūpe cakkavāḷagabbhe<BR>
dvecattāḷīsayojana sahassa parimāṇassa yugandharapabbatassa samākāse evaṃ mahiddhikā<BR>
mahānubhāvā candimasuriyā nakkhattehi ca tārāgaṇehi ca parivutā virocamānā vicaranti.<BR>
Tesu kassa kiṃ pamāṇaṃ, ko upari? Ko kasmiṃ vasati? Kosīghaṃ javati? Kati tesaṃ vīthiyo?<BR>
Kathaṃ caranti? Kittake ṭhāne ālokaṃ karonti? Kimatthaṃ te rāhuasurindo gilatī? Vuccate.<BR>
Tattha candamaṇḍalaṃ ujukaṃ āyāmato ca vitthārato ca ubbedhato ca ekūnapaññāsa<BR>
yojanaṃ parimaṇḍalato pana tīhi yojanehi ūnadiyaḍḍhasatayojanaṃ suriyamaṇḍalampana<BR>
ujukaṃ<BR>
 <BR>
[SL Page 185] [\x 185/]     <BR>
<BR>
Paññāsayojanaṃ parimaṇḍalato pana dviyo janasataṃ, tesu candamaṇḍalaṃ heṭṭhā,<BR>
suriyamaṇḍalaṃ upari, antarā tesaṃ yojanaṃ hoti. Candassa heṭṭhi mantato suriyassa<BR>
uparimantato yojanasataṃ hoti. Candavimānaṃ anto maṇimayaṃ bahirajatena parikkhittaṃ<BR>
anto ca bahi ca sītala meva hoti. Suriyavimānaṃ anto kanakamayaṃ bahi phalikena<BR>
parikkhittaṃ hoti. Anto ca bahi ca uṇhameva, cando ujukaṃ sanikaṃ gacchati. Tiriyaṃ<BR>
sīghaṃ. Sohi amāvāsiyaṃ suriyena saddhiṃ gacchanto divase divase thokaṃ ohīyanto<BR>
puṇṇamāsiyaṃ upaḍḍhamaggato ohīyati. Tiriyampana sīghaṃ gacchati. Tathāhesa ekasmiṃ<BR>
māse kadāci uttarato kadāci dakkhiṇato sandissati. Candassaubhosu passesu<BR>
nakkhattatārakā gacchanti. Cando dhenuviya vacchakaṃ taṃ taṃ nakkhattaṃ upasaṅkamati<BR>
nakkhattāni pana attano attano gamanaṭṭhānaṃ navijahanti. Attano vīthiyā ca gacchanti.<BR>
Suriyassa pana ujugamanaṃ sīghaṃ tiriyaṃ gamanaṃ dandhaṃ. Tiriyaṃ gamanaṃ nāma<BR>
dakkhiṇadisato uttaradisāya uttaradisato dakkhiṇadisā gamanaṃ, chahimāsehi ijjhanato<BR>
suriyā kālapakkha uposathe candena saheva gantvā tato pāṭipadadivase yojanānaṃ<BR>
satasahassaṃ candamaṇḍalaṃ ohāya gacchati, attano sīghagāmitāya tassa mandagāmitāyaca,<BR>
atha candolekhāviya paññāyati tato parampi pakkhassa dutiyāyaṃ yojanānaṃ satasahassañca<BR>
candamaṇḍalaṃ ohāya gacchati evaṃ divase divase yāva sukkhapakkha uposatha divasā<BR>
satasahassaṃ satasahassaṃ ohāya gacchati. Atha cando anukkamena vaḍḍhitvā<BR>
uposathadivase paripuṇṇo hoti. Anukkamena vaḍḍhamānaṃ cettha uparibhāgatopatita<BR>
suriyālokāya heṭṭhato pavattāya suriyassa dūrībhāvena divase divase anukkamena<BR>
parihāyamānāya attano chāyāyavasena anukkamena candamaṇḍalapadesassa<BR>
vaḍḍhamānassa viya dissamānatāyāti veditabbaṃ. Tasmā anukkameneva vaḍḍhitvā viya<BR>
uposathadivase puṇṇamāyaṃ paripuṇṇamaṇḍalo hutvā dissati. Atha suriyo pāṭipadadise<BR>
yojanānaṃ satasahassaṃ dhāvitvā puna candamaṇḍalaṃ gaṇhāti candassa dandhagatitāya<BR>
attano ca sīghagatitāya, tathā dutiyāya satasahassanti evaṃ yāva kāḷapakkha uposatha<BR>
divasā satasahassaṃ satasahassaṃ dhāvitvā gaṇhāti. Atha cando anukkamena hāyitvā<BR>
kāḷapakkha uposathadivase sabbaso na paññāyati. Anukkamena hāyamānatā cettha<BR>
anukkamena vaḍḍhamānatāya vuttanayeneva veditabbā tattha pana <BR>
[SL Page 186] [\x 186/]     <BR>
Chāyāya hāyamānatāya maṇḍalaṃ vaḍḍhamānaṃ viya dissati. Idha chāyāya<BR>
vaḍḍhamānatāya maṇḍalaṃ hāyamānaṃ viya dissati. Tasmā anukkamena hāyitvā viya<BR>
kāḷapakkha uposathadivase sabbaso napaññāyati. Candaṃ heṭṭhā katvā suriyo uparihoti<BR>
mahatiyā pātiyā udakabhājanaṃ viya candamaṇḍalaṃ pithīyati. Majjhaṇhike gehacchāyā<BR>
viya candassa chāyā napaññāyati. So chāyāya apaññāya mānāya dūre ṭhito taṃ divā padīpo<BR>
viya sayampi na paññāyati. Imesampana ajavīthi govīthi nāgavīthīti tisso gamanavīthiyo<BR>
honti. Tattha ajānaṃ udakaṃ paṭikkūlaṃ hoti. Hatthināgānaṃ manāpaṃ. Gunnaṃ<BR>
sītuṇhasamatāya phāsuhoti. Tathāca yāya vīthiyā suriye gacchante vassavalāhakā<BR>
devaputtā suriyābhitāpa santattā attano vimā vimānato na nikkhamanti. Kīḷāpasutā hutvā<BR>
navivaranti. Tathākira suriyavimānaṃ pakatimaggato adho otaritvā vicarati. Tassa oruyha<BR>
caraṇeneva vandavimānampi adho oruyha carati taggatikattā, tasmā sā vīthi udakābhāvena<BR>
ajānurūpatāya ajavīthīti samaññaṃ gatā. Yāya pana vīthiyā suriye gacchante<BR>
vassavalāhakadevaputtā suriyābhitāpābhāvato abhiṇhaṃ attano vimānato bahi nikkhamitvā<BR>
kīḷāpasutā itocito vicaranti. Tadākira suriyavimānaṃ pakati maggato uddhaṃ āruyha carati.<BR>
Tassa uddhaṃ āruyha caraṇeneva candavimānampi uddhaṃ āruyha carati, taggatikattā ca<BR>
samāna gatinā vātamaṇḍalena vimānassa vellitabbattā, tasmā sā vīthi udakabahubhāvena<BR>
nāgānurūpatāya nāgavīthīti samaññāgatā. Yadā suriyo uddhaṃ anārohanto adho ca<BR>
anotaranto pakati maggeneva gacchati. Tadā vassavalāhakā yathā kālaṃ yathāruciṃ ca<BR>
vimānato nikkhamitvā sukhena caranti. Tena kālenakālaṃ vassanato loke utusamatā hoti.<BR>
Tāya utusamatāya hetubhūtā sā candima suriyānaṃ gati gavānurūpatāya govīthi'ti samaññaṃ<BR>
gatā. Tasmā yaṃ kālaṃ candimasuriyā ajavīthiṃ ārohanti tadā devo ekabindumpi navassati<BR>
yadā nāgavīthiṃ ārohanti tadā bhinnaṃ nabhaṃ paggharati. Yadā govithiṃ ārohanti, tadā<BR>
utusamatā sampajjati. Yadā pana rājāno adhammikā honti tesaṃ adhammikatāya<BR>
uparājasenāpatippabhutayo sabbe devabrahmāṇo ca adhammikā honti. Tadā tesaṃ<BR>
adhammikatāya visamaṃ candimasuriyā pariharanti. Tadāhi bavhābādhakādi aniṭṭha<BR>
phalupaya nissayabhūtassa yathāvuttaadhammikatā saññitassa sādhāraṇassa pāpakammassa<BR>
balena visamaṃ vāyantena vāyunā vellīyamānassa <BR>
<BR>
[SL Page 187] [\x 187/]     <BR>
Candimasuriyā sineruṃ parikkhipantā visamaṃ parivattanti. Yathā maggena nappavattanti.<BR>
Vāto yathāmaggena navāyati. Ayathāmaggena vāyanto ākāsaṭṭhaka vimānāni khobheti.<BR>
Vimānesu khubhitesu devatānaṃ kīḷanatthāya cittāni na ramanti. Cittesu aramantesu<BR>
sītuṇhabhedo utu yathākālena na sampajjati. Tasmiṃ asampajjante na sammā devo vassati.<BR>
Kadāci vassati, kadāci navassati, katthaci vassati katthaci na vassati, vassanto'pi cappakāle<BR>
aṅkurakāle nālakāle pupphakāle khīragahaṇādikālesu yathā yathā sassānaṃ upakāro na hoti<BR>
tathā tathā vassati ca vigacchati ca tesa sassāni visamapākāni honti. Vigata gandharasādi<BR>
sampattīni ekabhājane pakkhitta taṇḍulesu'pi ekasmiṃ padese bhattaṃ uttaṇḍulaṃ hoti.<BR>
Ekasmiṃ atikilinnaṃ ekasmimpi samapākaṃ taṃ paribhuttaṃ kucchiyampi sabbaso aparinataṃ<BR>
ekadesena parinataṃ suparinatanti evaṃ tīhiyeva pakārehi paccati pakkāsayaṃ na<BR>
upagacchati tena sattā bavhābādhāceva honti appāyukā ca dhammikānaṃ pana rājūnaṃ kāle<BR>
vutta vipariyayena candima suriyā samaṃpariharanti. Yathāmaggena vattanti, utusamatāva<BR>
sampajjati. Candimasuriya chamāse sineruto bahinikkhamanti. Chamāse anto caranti tathā<BR>
hi sineru samīpena taṃ padakkhiṇaṃ katvā gacchanto chamāse tato gamanavīthito<BR>
bahiattano tiriyaṃ gamanena cakkavāḷābhimukhā nikkhamanti. Evaṃ chamāse khaṇe khaṇe<BR>
sineruto apasakkanavasena tato nikkhamitvā cakkavāḷa samīpaṃ pattā, tato'pi chamāse<BR>
khaṇe khaṇe apasakkanavasena nikkhamitvā sineru samīpaṃ pāpunanto anto vicaranto tehi<BR>
āsāḷhamāse sineru samīpena caranti. Tato dvemāse nikkhamitvā bahi vicaranti. Paṭhama<BR>
kattikamāse majjhena gacchanti. Tato cakkavāḷābhimukhā gantvā tato māse<BR>
cakkavāḷasamīpena caritvā puna nikkhamitvā cittamāse majjhena gantvā tato pare dvemāse<BR>
sinerumukhā pakkhanditvā puna āsāḷhe sineru samīpena caranti. Ettha ca sinerussa<BR>
cakkavāḷassa ca yaṃ ṭhānaṃ dvemajjhaṃ tena gacchantā sineru samīpena carantīti<BR>
veditabbā'ti. Sinerussa pana aggālindaṃ allīnā cakkavāḷa samīpena caraṇampi iminā ca<BR>
nayena veditabbaṃ. Yathāpana sinerussa cakkavāḷassa ca ujukaṃ majjhena gacchanti. Tadā<BR>
majjhena vicarantīti veditabbaṃ evaṃ vicarantova ekappahāreṇa tīsupi dīpesu ālokaṃ<BR>
karonti. Ekekāya <BR>
<BR>
[SL Page 188] [\x 188/]     <BR>
Disāya nava nava yojana satasahassāni andhakāraṃ vidhamitvā ālokaṃ dassenti. Kathaṃ?<BR>
Imasmiṃ pana dīpe suriyuggamanakālo pubbavidehe majjhaṇhiko hoti. Uttarakurusu<BR>
atthaṅgamakālo aparagoyāne majjhimayāmo. Pubbavidehamhi uggamanakālo uttarakurusu<BR>
majjhaṇhiko aparagoyāne atthaṅgamanakālo idha majjhimayāmo. Uttarakurusu<BR>
uggamanakālo aparagoyāne majjhaṇhiko idha atthaṅgamanakālo pubbavidehe<BR>
majjhimayāmo. Aparagoyāne dīpe uggamanakālo idha majjhaṇhiko videhe dīpe<BR>
atthaṅgamanakālo uttarakurusu majjhimayāmo. Imasmiṃ hi ṭhita majjhaṇhikavelāyaṃ<BR>
pubbavidehavāsīnaṃ atthaṅgamana vasena upaḍḍhaṃ suriyamaṇḍalaṃ paññāyati.<BR>
Aparagoyānavāsīnaṃ uggamanavasena upaḍḍhaṃ paññāyati. Evaṃ sesadīpesupi iti imināva<BR>
pakārena tīsupi dīpesu ekappahāreneva candimasuriyā ālokaṃ dassentīti veditabbaṃ.<BR>
Aññathā pana dvīsu eva dīpesu ekappahārena ālokaṃ dassenti. Yasmiṃ hi dīpe<BR>
atthaṅgamanasena upaḍḍhaṃ suriyamaṇḍalaṃ paññāyati, atthaṅgamite tattha napaññāyati,<BR>
ālokaṃ nadasseti. Dvīsu eva dīpesu paññāyati ekekāya disāya nava nava yojanasahassāni<BR>
andhakāravidhamanampi imināva nayena daṭṭhabbaṃ. Tenāhu porāṇa- <BR>
<BR>
Ādimhi kappamhi pajā manomayā<BR>
Mahiddhikā sayaṃ pabhāya rocisuṃ<BR>
Te bhojabhakkhena hatappabhā yadā<BR>
Tesaṃ tadā tumulatamosi loko<BR>
<BR>
Tamehi bhītāmiti cintayiṃsu<BR>
Bhaveyya ālokavatassa bhaddaṃ<BR>
So sūrabhāvaṃ udayaṃ akāsi<BR>
Tenānu netaṃ suriyo'ti tassa<BR>
<BR>
Te cintayuṃ atthamite imamhi<BR>
Ālokamaññampi bhaveyya bhaddaṃ<BR>
Ñatvāna tesaṃ chandantamuṭṭhahi<BR>
Tenāhu candoti hi nāmadheyyaṃ<BR>
<BR>
Sanisākaro tesu vaseyya anto<BR>
Maṇinā kate bāhirake vimāna<BR>
Rajatā vanaddhe pavare manuññe<BR>
Sitappabhā bhāsura middhi māgare<BR>
<BR>
[SL Page 189] [\x 189/]     <BR>
Sobhānumā kanakamaye vimāne<BR>
Anto bahi elikamaye vaseyya<BR>
Uṇhappabhā adhika mahosi tena<BR>
Ubhayampi naṃ uṇhataraṃ tathāhi<BR>
<BR>
Paññāsamekūnujukaṃ ahosi<BR>
Candassa gehaṃ parimaṇḍalena<BR>
Tiyojanenūna sataṃ diyaḍḍhaṃ<BR>
Taṃ yojanānaṃ tica māhanātho<BR>
<BR>
Ahosi puṇṇaṃ ubhayampi tassa<BR>
Candassa vuttaṃ ūnakaṃ yamettha<BR>
So cuṇharaṃsi uparāsi cāri<BR>
Sa candimā tassa adhosi cārī<BR>
<BR>
Majjhaṃ hi tesaṃ khalu yojananti<BR>
So lokanātho vadi lokadassi<BR>
Cando'jakaṃ āsi ca mandagāmi<BR>
Gatīna mando tiriyaṃ jukañca<BR>
Passesu nakkhattā vajanti tārā<BR>
Dhenūca cando piya cacchakaṃhi.<BR>
Taṃ taṃ hi nakkhatta mupeti sabbe<BR>
Te attano ṭhānaṃ navissajanti<BR>
<BR>
Sīghaṃ jukaṃ gacchati cuṇharaṃsī<BR>
Tameva sīghaṃ tiriyaṃ na tassa <BR>
Sakāḷapakkhassa uposathassa<BR>
Pāṭipade gacchati yojanānaṃ<BR>
<BR>
Satāna mekaṃ divase sahassaṃ<BR>
Ohāya candaṃ athanukkamena<BR>
Āpurato so khalu posathassa<BR>
Gateca dūraṃ suriye nabhamhi<BR>
<BR>
Dhāvitvagaṇhāti punappamāṇaṃ-vuttantu nāthenayamatthi taṃno<BR>
So purato gacchati yojanānaṃ-dine dine hāyatitena cando<BR>
Atha kāḷapakkhassa uposathamhi-na nisākaro dissani sesatoti<BR>
Karoti taṃ hoti divākaro adho-patte mahantu paribhājanaṃ va<BR>
<BR>
Majjhaṇhike geha gatāva chāyā-na paññāyati candimassa chāyā<BR>
Na paññāyate tāya ca sovacando-dūre ṭhitānaṃva divāpadīpo<BR>
So raṃsimā lokavidū munindo-abhāsi tesaṃ sasibhānumānaṃ<BR>
Ajebha govīthiti nāmadheyyā-tisso manuññāva visesavīthiyo<BR>
<BR>
[SL Page 190] [\x 190/]     <BR>
Vīthiṃ ajānaṃ hi yathā vajanti-devo na pāteti paneka binduṃ<BR>
Tathā hi tesaṃ pakatīpanesā-āpappiyā nahi meṇḍā bhavanti<BR>
<BR>
Yathā ca te ibha vīthiṃ vajanti-bhinnaṃ nabhaṃ paggharatīva devo<BR>
Taṃ kissa hetu piyameva toyaṃ-tesaṃ gajānaṃ pavane ratānaṃ<BR>
<BR>
Yadā ca te gorathiyaṃ kamanti-tucchaṃ tadāsitanidāghamappiyaṃ<BR>
Pihayanti te majjhima sītamuṇhaṃ-samāna dukkhaṃ sukhamicchamānā<BR>
<BR>
Imamhi dīpamhi yadā udeti-majjhaṇhiko hoti videha dīpe <BR>
Kurumhi dīpamhi atthaṅgameti-goyāna dīpe bhavataḍḍharatti<BR>
<BR>
Pubbe ca dīpe udeti kāle-majjhaṇhiko hoti ca uttarena<BR>
Goyāna dīpamhi ca atthameti-imamhi dīpamhi ca majjharatti<BR>
<BR>
Kurumhi dīpamhi udeti kāle-majjhaṇhiko pacchimadīpakamhi<BR>
Imamhi dīpamhi ca atthameti-pubbe ca dīpe bhavataḍḍharatti<BR>
<BR>
Goyānadīpamhi udetikāle-majjhaṇhiko hoti imamhidīpe<BR>
Pubbe ca dīpamhi ca atthameti-kurumhi dīpe bhavataḍḍharatti <BR>
<BR>
Evaṃ mahiddhike mahānubhāve candimasuriye kiṃ rāhu gilatīti? Āma gilati rāhussa hi<BR>
attabhāvo mahā uccatarena aṭṭhayojanasatāni cattāri ca yojana sahassāni,<BR>
bāhantaramassadvādasayojanasatāni, bahalattena cha yojanasatāni, sīsaṃ navayojanasataṃ,<BR>
lalāṭaṃ tiyojana sataṃ, bhamukantaraṃpaṇṇāsayojanaṃ sataṃ tiyojanaṃ sataṃ mukhaṃ<BR>
tiyojana sataṃ gambhīraṃ hatthatala pādatalānaṃ puthulatā dviyojanasatāni, aṅgulipabbāni<BR>
paṇṇāsayojanāni, so candimasuriye virocamāne disvā issāpakato tesaṃ gamanavīthiṃ<BR>
otaritvā mukhaṃ vivaritvā tiṭṭhati. Candavimānaṃ vā suriya vimānaṃ vā tiyojana satike<BR>
mahāniraye pakkhittaṃ viya hoti. Vimāne adhivatthā devatā maraṇabhaya tajjitā<BR>
ekappahāreneva viracanti. So pana vimānaṃ kadāci hatthena chādeti. Kadāci<BR>
hanukassaheṭṭhā pakkhipati. Kadāci jivhāya ca parimajjati. Kadāci avagaṇḍakārakaṃ<BR>
bhuñjanto viya kapolantare ṭhapeti. Vegaṃ pana vāretuṃ na sakkoti. Sace vāressāmīti<BR>
gaṇḍe katvā tiṭṭheyya matthakaṃ tassa bhinditvā nikkhameyya ākaḍḍhetvā vā naṃ<BR>
onameyya tasmā vimānena saheva gacchati. Pubbe tādisaṃ karoti. Idāni parittatejena tādisaṃ<BR>
kātuṃ, nasakkoti- taṃ dassentena idaṃ vuttaṃ.<BR>
<BR>
[SL Page 191] [\x 191/]     <BR>
Ekadā kira sambuddho-sāvatthiyaṃ narāsabho<BR>
Anāthapiṇḍikārāme-vasī jeta vanavhaye<BR>
<BR>
Tadā ca candimaṃ rāhu-gaṇhāti bhayatajjito <BR>
Anussaranto sambuddhaṃ-imaṃ gāthaṃ abhāsatha<BR>
<BR>
Namo te buddha vīratthu-vippamuttosi sabbadhi<BR>
Sambādha paṭi pannosmi-tassa me saraṇaṃ bhavāti.<BR>
<BR>
Athakho bhagavā candaṃ-ārabbha devaputtakaṃ<BR>
Rāhuṃ imāya gāthāya-abhāsi karuṇākaro<BR>
<BR>
Tathāgataṃ arahantaṃ-candimā saraṇaṃ gato<BR>
Rāhu candaṃ pamuñcassu-buddhā lokānukampakāti. <BR>
Tathāgataṃ arahantaṃ-candimā saraṇaṃ gato <BR>
Rāhu candaṃ pamuñcassu-buddhā lokānukampakāti. <BR>
<BR>
Athakho candimaṃ rāhu-muñcitvā taramānako<BR>
Saṃviggo vepacittissa santikamhi ṭhito ahu<BR>
<BR>
Atha kho vepacittīpi-asurindo'surandakaṃ<BR>
Rāhuṃ imāya gāthāya-abhāsi taṃkhane pana<BR>
<BR>
Kinnu santhara mānova-rāhu candaṃ pamuñcasi<BR>
Saṃviggarūpo āgamma-kinnu bhītova tiṭṭhasīti. <BR>
<BR>
Sattadhā me phale muddhā-jīvanto nasukhaṃ labhe<BR>
Buddhagāthābhi gītomhī-no ce muñceyya candimanti. <BR>
<BR>
Evaṃ buddhassa āṇāya-idāni asurindako<BR>
Candaṃ nāsakkhi gilituṃ-hattheneva sachādayi<BR>
<BR>
Ekadā suriyaṃ vāpi-gaṇhāti asurindako<BR>
Tadā ca so suriyopi-bhagavanta manussaraṃ<BR>
<BR>
Jetavane santaṃva-saraṇatthaṃ bhayatajjito<BR>
Ajjhabhāsittha gāthāya-imāya taṃ khane pana<BR>
<BR>
Namo te buddha vīratthu-vippamuttosi sabbadhi<BR>
Sambādha paṭipannosmi-tassa me saraṇaṃ bhavāti <BR>
<BR>
Athakho bhagavā vāci-suriyaṃ deva puttakaṃ<BR>
Ārabbhimāhi gāthāhi-abhāsi so jinuttamo<BR>
<BR>
Tathāgataṃ arahantaṃ-suriyo saraṇaṃ gato<BR>
Rāhu suriyaṃ pamuñcassu-buddhā lokānukampakā<BR>
<BR>
Yo andhakāre tamasī pabhaṃkaro<BR>
Verocano maṇḍalī uggatejo<BR>
Mā rāhu gilī caraṃ anta likkhe<BR>
Pajaṃ mama rāhu pamuñca suriyanti<BR>
<BR>
[SL Page 192] [\x 192/]     <BR>
Athakho suriyaṃ rāhu-muñcitvā taramānako<BR>
Saṃviggo vepacittissa-santikamhi ṭhito ahu <BR>
Athakho vepacittīpi-asurindo'surindakaṃ<BR>
Rāhuṃ imāya gāthāya-abhāsi taṃ khane pana<BR>
<BR>
Kinnu santhara mānova-rāhu suriyaṃ pamuñcasi<BR>
Saṃviggarūpo āgamma-kinnu bhītova tiṭṭhasīti<BR>
<BR>
Sattadhā me phale muddhā-jīvanto na sukhaṃ labhe<BR>
Buddhagāthābhigītomhī-no ce muñceyya suriyanti. <BR>
<BR>
Evaṃ buddhassa āṇāya-idāni asurinda ko<BR>
Suriyaṃ nāsakkhi gilituṃ-hattheneva achādayīti<BR>
<BR>
Tīsu vīthīsu etāsu rāsiyo dvādasā siyuṃ<BR>
Te rāsi yojanantāva candopi suriyopi ca<BR>
<BR>
Nakkhattā ca gahāceva sabbe gacchanti sabbadā<BR>
Nakkhattā ca gahācete na jahanti sakaṃ vīthiṃ<BR>
<BR>
Dhenuva vacchakaṃ cando taṃ taṃ nakkhatta santikaṃ<BR>
Upasaṃkami nakkhattā sakaṭṭhāneva tiṭṭhare<BR>
<BR>
Pakkhattayaṃ tiṭṭhati lohitaṅgo<BR>
Pakkhadvayaṃ sukkabudhā ravīca<BR>
Vassaṃ gurūpañca yanāni sāni<BR>
Dinadvayaṃ vāḍḍha dinañca cando<BR>
<BR>
Usabhādi catasso pi rāsiyo ajavīthikā<BR>
Mīna mesatulā kaññā imegovīthi nāmakā<BR>
<BR>
Vicchikādi catassotu nāgavīthiti saññitā<BR>
Jinālaṅkāra nāmevaṃ ābhatattā mayāpitaṃ<BR>
<BR>
Anto ca bāhirañceva majjhe vāpi tayo vīthi<BR>
Ajāvīthīnaṃ yeva bhavantīti vijāniyā<BR>
<BR>
Tiṇṇaṃ vīthina me tesaṃ vitthāraṃ parimaṇḍalaṃ<BR>
 īkākārena sāminā vuttameva vadāmahaṃ<BR>
<BR>
Sineruno ṭhitattānaṃ parato cakkavāḷakaṃ<BR>
Uttarabhāga pamāṇañca hitvāna orabhāgato<BR>
<BR>
Sineru cakkavāḷānaṃ antaraṃ parimāṇato<BR>
Pañcasata sahassāni sahassā nūna saṭṭhi ca<BR>
<BR>
Satāni satta ñeyyāni pañca vīsuttarāni ca<BR>
Majjhavīthi gato nāma tattha vemajjhato ravi <BR>
<BR>
[SL Page 193] [\x 193/]     <BR>
Majjhato yāva merumhā cakkavāḷāna mantaraṃ<BR>
Vemajjhato yadā hoti ubhayanta gato tadā<BR>
<BR>
Majjhato yāva merumhā cakkavāḷā ca pabbatā<BR>
Duve sata sahassāni sahassānūna sīti ca<BR>
<BR>
Aṭṭha sataṃ duve saṭṭhi yojanāni tigāvutaṃ<BR>
Ubhato antako meru cakkavāḷāna mantaraṃ<BR>
<BR>
Ekaṃ sata sahassañca sahassā nūna tāḷisaṃ<BR>
Nava satāni cekatiṃsa yojanāni ca gāvutaṃ<BR>
<BR>
Pamāṇo samantā ca maṇḍalaṃ majjhavīthiyā<BR>
Sata sahassā nūna vīsa sahassāneka tiṃsa ca<BR>
<BR>
Sata mekañca viññeyyaṃ pañca sattati uttaraṃ<BR>
Dakkhiṇaṃ uttarañcāpi gacchanto pana bhānumā<BR>
Majjhavīthippamāṇena maṇḍaleneva gacchati<BR>
Gacchantoca panevaṃ so oruyhoruyha heṭṭhato<BR>
<BR>
Āruyhāruyha uddhañce yato gacchati sabbadā<BR>
Tato gativasenassa duramaddhāna māsitaṃ<BR>
<BR>
Tiṃsa sata sahassāni yojanāni ca māṇato<BR>
Tasmā so parito yāti tattakañca dine dine<BR>
<BR>
Sahassamekaṃ pañcasataṃ catupaññāsa yojanaṃ<BR>
Tigāvutaṃ terasa sata tettiṃsa ratanānica<BR>
Aṭṭhaṅgulāni tiriyaṃ gacchateka dinaṃ ravi<BR>
<BR>
Cattāḷīsa sahassāni chasatāni tigāvutaṃ<BR>
Yojanāni titā ḷīsaṃ māsenekena gacchati. <BR>
<BR>
Te navuti sahassāni dvisataṃ sattasīti ca<BR>
Gāvutāni duvecāpi dvīhi māsehi gacchati<BR>
<BR>
Imāya gatiyā anta vīthito vīthimantimaṃ<BR>
Gacchati chahi māsehi tīhi māsehi majjhimaṃ<BR>
<BR>
Sineru santike anta vīthito pana bhānumā<BR>
Gacchante dvīhi māsehi assa dīpassa majjhato<BR>
<BR>
Tasmā sīhala dīpassa majjhato meru antaraṃ<BR>
Duve satasahassāni vīsate nālikā nitu<BR>
<BR>
[SL Page 194] [\x 194/]     <BR>
Tettiṃsañca sahassāni aṭṭhārasa tigāvutaṃ<BR>
Cakkavāḷantarañcassa dīpassa ca majjhato<BR>
<BR>
Tīni sata sahassāni sahassāni ca vīsati<BR>
Cha uttarāni pañceva satānekañca gāvutanti-<BR>
<BR>
Evaṃ mahiddhikā mahānubhāvā candimasuriyā yaṃ sineruṃ pariharanti vicaranti tassa<BR>
sineruto upari dasa sahassa yojanappamāṇaṃ āyāmavitthārena sattaratanamayaṃ<BR>
pākāraparikkhittaṃ dvārasahassa yuttaṃ ārāma pokkharaṇi uyyānādīhi vicittaṃ tāvatiṃsa<BR>
bhavanaṃ ahosi. Tattha sakkodevarājā rajjaṃ kāresi. Sakko kira magadharaṭṭhe macala gāme<BR>
magho nāma mānavo hutvā tettiṃsa purise gahetvā kalyāṇakammaṃ karonto sālādikaṃ<BR>
kattabbaṃ kusalaṃ katvā sattavatta padāni pūretvā tato cuto saddhiṃ parisāya deva loke<BR>
nibbatti. Tato pubbadevā āgantuka devaputtā āgatā sakkāraṃ tesaṃ karomāti vatvā<BR>
dibbapadumāni upanāmesuṃ. Upaḍḍharajjena ca nimantesuṃ. Sakko upaḍḍharajjena<BR>
asantuṭṭho ahosi. Atha nevāsikā āgantuka sakkāraṃ karomāti gandhapānaṃ sajjayiṃsu.<BR>
Gandhamadhutipi vuccati. So kira ativiya madhuro madanīyo eko madhuviseso. Sakko<BR>
sakaparisāya saññaṃ adāsi, mārisā mā gandhapānaṃ pivittha, pivanākāramattameva<BR>
dassethāti. Te tathā akaṃsu. Nevāsika devaputtā suvaṇṇarasakehi upanītaṃ gandhapānaṃ<BR>
yāvadatthaṃ pivitvā mattā tattha tattha suvaṇṇapaṭhaviyaṃ patitvā supiṃsu. Sakko<BR>
gaṇhatha puttāti puttehi te pādesu gāhāpetvā sinerupādesu pātesi. Sakkassa puññatejena<BR>
tadanuvattitāpi sabbe te tattheva patiṃsu. Te sineruno vemajjhagata kāle saññaṃ labhitvā<BR>
attānaṃ suraṃ pivimhāti akaṃsu tato paṭṭhāya te asurā nāmajātā. Atha nesaṃ kammapaccayā<BR>
utasamuṭṭhānaṃ sinerussa heṭṭhimatale dasayojana sahassaṃ asura bhavanaṃ nibbatti.<BR>
Pāricchattaka parimāna bhūtāya citta pāṭaliyā upasobhitaṃ sabbaṃ pākārādikaṃ tāvatiṃsa<BR>
bhavana sadisaṃ. Tassa cittapāṭaliyā catusu passesu tiṃsayojanāyatā tadanurūpa vitthārā<BR>
catasso silāpatthā paññattā ahesuṃ. Tesu puratthima disābhāgesu vepacitti asurindo rajjaṃ<BR>
kāresi. <BR>
<BR>
[SL Page 195] [\x 195/]     <BR>
Sucittā nāma yuvarājā. Dakkhiṇa disābhāge sambaronāma asurindo rajjaṃ kāresi.<BR>
Namucināma yuvarājā. Pacchima disābhāge balināma asurindo rajjaṃ kāresi. Asurojonāma<BR>
yuvarājā. Uttara disābhāge mahārājonāma asurindo rajjaṃ kāresi. Rāhu asurindo nāma<BR>
yuvarājā. Tesaṃ tesānaṃ asurindānaṃ nivāsanaṭṭhāna bhūtāni cattāri nagarānī tikūṭānaṃ<BR>
majjhe pātubhavanti. Tāni kho pana nagarānipi sattaratanamaya pākāra parikkhittāni<BR>
nānālaṅkāra sampannāva bhavantīti vadanti. Sakko tesaṃ nivattetvā anāgamanatthāya<BR>
ārakkhaṃ ṭhapesi. Tattha udake nāgā ca balāhonti. Sinerussa paṭhamālinde etesaṃ ārakkhā,<BR>
dutiyālinde supaṇṇānaṃ ārakkhā, tatiyālinde kumbhaṇḍānaṃ ārakkhā, catutthālinde<BR>
yuddhasaṇṭhānaṃ visamacāri dānava yakkhānaṃ, pañcamālinde catusudisāsu catunnaṃ<BR>
mahārājānaṃ ārakkhā ṭhapitā. Tena vuttaṃ.<BR>
<BR>
"Antarā dvinnaṃ ayujjhapurāṇaṃ, pañcavidhā ṭhapitā abhirakkhā, uragakaroti payassa hāri<BR>
madanayudhā caturo ca mahatthāti" te pana te asurā āyuvaṇṇa yasa issariya sampattīhi<BR>
tāvatiṃsa sadisāva. Tasmā antare attānaṃ ajānitvā pāṭaliyā phuppitāya nayidaṃ devanagaraṃ<BR>
tattha pāricchattako phupphati' idha pana citta pāṭali, jara sakkena mahā suraṃ pāyetvā<BR>
vañcītvā devanagaraṃ ca gahitaṃ gacchāma tena saddhiṃ yujjhissāmāti hatthassarathe<BR>
āruyha suvaṇṇa rajata maṇi phalakādi gahetvā yuddhasajjā hutvā asurabheriyo paharanto<BR>
mahā samudde udakaṃ dvidhā bhinditvā uṭṭhahanti-te deve vuṭṭhe vammika makkhikā<BR>
vammikaṃ viya sineruṃ abhirūhituṃ ārabhanti. Atha tesaṃ paṭhamaṃ nāgehi saddhiṃ<BR>
yuddhaṃ hoti. Tasmiṃ pana yuddhena kassaci chavi vā cammaṃ vā na jijjati. Na lohitaṃ<BR>
uppajjati. Kevalaṃ kumārakānaṃ dārudaṇḍaka yuddhaṃ viya aññamaññaṃ<BR>
santāsanamattameva hoti. Koṭi satāpi koṭi satasahassāpi nāgā tehi saddhiṃ yujjhitvā asura<BR>
purameva pavesetvā nivattanti. Sace asurā balavantā honti. Atha nāgā osakkitvā dutiyālinde<BR>
supaṇṇehi ekato hutvā yujjhanti. Supaṇṇādisupi esevanayo. Yadā panatāni pañcaṭṭhānāni<BR>
asurā maddanti. Tadā ekato sampiṇḍāni ṭhitāni pañcabalāni osakkanti atha cattāro<BR>
mahārājāno gantvā sakkassa taṃ pavattiṃ ārocenti. Sakko tesaṃ vacanaṃ sutvā vejayantaṃ <BR>
<BR>
[SL Page 196] [\x 196/]     <BR>
Nāma rathaṃ āruyha nikkhamati. So pana ratho diyaḍḍhayojana satāyāmo tassa<BR>
pacchimantato paṇṇāsa yojano. Majjhe ratha pañjaro paññāsayojano, ratha sandhito yāva<BR>
ratha sīsā paññāsa yojano. Tasmiṃ yojaniko pallaṅko atthato hoti. Tiyojanikaṃ setacchattaṃ<BR>
matthake ṭhapitaṃ. Eke kasmiṃ yuge sahassa ājañña yutto. Sesālaṅkārassa pamāṇaṃ natthi.<BR>
Dhajopanassa aḍḍhatiyāni yojanasatāni uggato. Yassa mandavāteritassa pañcaṅgika<BR>
turiyasseva saddo niccharati. Rathasaddo ca dhaja saddo ca ājānīya saddo ca ekato hutvā<BR>
samantā asani saddo viya hoti. So pana tassa puññappaccayena nibbatto cakkavāḷa<BR>
pabbatepi sinerumhipi sammukhībhūte vinivijjhitvā ākasa gamana sadiseneva vegena<BR>
gacchati. Sakko tesaṃ vacanaṃ sutvā evarūpaṃ attano rathavaramāruyha sayaṃ<BR>
vānikkhamati. Ekaṃ vā puttaṃ pesetī. Ekasmiṃ divaseyeva nikkhamitvā asure yuddhena<BR>
abbhuggantvā samudde pakkhipāpetvā catusu vāresu attano sadise indapaṭimā māpetvā<BR>
ṭhapesi. Tasmā asurā nāgādayo jinitvā āgatāpi imā paṭimā disvā sakko nikkhantoti<BR>
palāyanti. Evaṃ devāsura saṅgāme vattamāne vepacitti nāma jeṭṭho asurindo asure āṇāpesi.<BR>
Sace mārisā asurā jineyyuṃ devo parājeyyuṃ-sakkaṃ devānamindaṃ gahetvā dvīsu hatthesu<BR>
dvisu pādesu ka kaṇṭhepi pañcahi bandhanehi bandhitvā mama santikaṃ āṇeyyāthāti<BR>
sakkopi tatheva āṇāpesi. Atheka divasaṃ saṅgāme vattamāne asurā parājiṃsu. Devā<BR>
vepacittiṃ asurindaṃ gahetvā pañcahi bandhanehi devasaṅkhalikāya bandhitvā sakkassa<BR>
devarañño santikaṃ nayiṃsu devasaṅkhalikā nāma nalina suttaṃ viya makkaṭakajāla suttaṃ<BR>
viya cakkhussāpāthaṃ āgacchati. Iriyāpathaṃ rujjhati. Chettuṃ pana neva vāsiyāna<BR>
pharasunāvā sakkotitepana citteneva bajjhanti. Citteneva muccanti. Vepacitti asurindo pana<BR>
bandhitvā nisīdāpito asabbhāhi pharusāhi vācāhi sakkaṃ devānamindaṃ akkosati 'corosi<BR>
bālosi mūḷhosi uṭṭhosi theṇosi gadubhosi nerayikosi tiracchāna gatosi natthi tuyhaṃ sugati<BR>
duggatiyeva tuyhaṃ pāṭikaṃkhitabbāti" imehi dasahi akkosa vatthuhi akkosati. Jarasakko<BR>
sabbakāle jinissati yadā asurānaṃ jayo bhavissati. Tadā taṃ bandhitvā asurabhavanadvāre<BR>
nipajjāpetvā phoṭāpessāmīti ādīni vatvā<BR>
<BR>
[SL Page 197] [\x 197/]     <BR>
Paribhāsati. Sakko pana vijitavijayo na taṃ manasi karoti. Mahāpaṭiggahaṇampanassa<BR>
matthake vidhunanto sudhammadevasabhaṃ pavisaticeva nikkhamatica. Atha mātalī<BR>
devasaṃgāhako cintesi kinnukho esa sakko imāni pharusavacanāni bhayena titikkhati udāhu<BR>
adhivāsanakhantiyā samannāgato'ti vīmaṃsento imaṃ gāthamāha.<BR>
<BR>
Bhayānumathavā sakka dubbalyānu titikkhasi<BR>
Suṇanto pharusaṃ vācaṃ sammukhā vepacittino'ti<BR>
<BR>
Athasakko devarājā attano khantibalaṃ dīpento imā gāthā abhāsi. <BR>
<BR>
Nāhaṃbhāyāmi dubbalyā khamāmi vepacittino<BR>
Kathā hi mādiso viññū bālena patisaṃyuje.<BR>
<BR>
Yo have balavā santo dubbalassa titikkhati<BR>
Tamāhu paramaṃ khantiṃ niccaṃ khamati dubbalo<BR>
<BR>
Tasse'va tena pāpiyo yo kuddhaṃ patikujjhati<BR>
Kuddhaṃ appati kujjhanto saṃgāmaṃ jeti dujjayaṃ<BR>
<BR>
Uhinnamatthaṃ carati attano ca parassa ca<BR>
Paraṃ saṃkupitaṃ ñatvā yo sato upasammati. <BR>
<BR>
Evaṃ sakko attano khantibalaṃ vaṇṇetvā "sapathaṃ karohi vepacitti adubhayā"ti āha. Tato<BR>
sapathaṃ karonto asurindo imaṃ gāthamāha.<BR>
<BR>
Yaṃ musā bhagato pāpaṃ yaṃ pāpaṃ ariyūpavādino<BR>
Mittadduno ca yā pāpaṃ yaṃ pāpaṃ akataññuno<BR>
Tameva pāpaṃ phusatu yo te dubbhe sujampati<BR>
<BR>
Evaṃ taṃ sapathaṃ sammā kārāpetvā sujampati<BR>
Vepacittiṃ visajjesi tato veropasammati<BR>
<BR>
Kena so vepacittīti nāmo asurindako<BR>
Kena parājito āsī iti ce kathayāmahaṃ<BR>
<BR>
Devānaṃ asurānaṃ ca saṃgāmo vattatiyadā<BR>
Samuddapiṭṭheva honti ye bhuyyena te pana <BR>
<BR>
Parājayo asurānaṃ hoti appajayo pana<BR>
Tadā ca vālikāpiṭṭhe rajatābhe manorame<BR>
<BR>
[SL Page 198] [\x 198/]     <BR>
Kalyāṇadhammā sīlavantā paṇṇasālā sumāpiya<BR>
Vasanti isayo sabbe jhāyino ca mahiddhikā<BR>
<BR>
Yadā parājitā hutvā palāyantā surā pana <BR>
Devehi anubandhantā patvā isīnamassamaṃ<BR>
<BR>
Ime sabbe'pi isayo jarasakkassa pakkhikā<BR>
Ime nissāya te devā anubandhanti no iti <BR>
<BR>
Vadantā kodhasā tesaṃ isīnaṃ assamādikaṃ<BR>
Bhindantā paribhāsantā pavisanti sakaṃ puraṃ<BR>
<BR>
Tato sabbe'pi isayo paṇṇasālaṃ punāparaṃ<BR>
Karitvāna tahiṃ ṭhāne vasiṃsu te punappunaṃ<BR>
<BR>
Viddhaṃsanteva asurā tadā te isayo pana<BR>
Saṃgāme vattamānamhi sambarasseva santikaṃ<BR>
<BR>
Gantvā sabbe'pi isayo ṭhatvā tasse'va santike<BR>
Abhayaṃ yācanatthāya idaṃ vacana mabravuṃ<BR>
<BR>
Isayo sambaraṃ patvā yācanti abhaya dakkhiṇaṃ<BR>
Kāmaṃ karohi tvaṃ dātuṃ bhayassa abhayassa cā'ti<BR>
<BR>
Tesaṃ taṃ vacanaṃ sutvā sambaro asurindako<BR>
Tesaṃ niggahaṇatthaṃ ca imaṃ gāthaṃ abhāsatha<BR>
<BR>
Isīnaṃ abhayaṃ natthi duṭṭhānaṃ sakkasevinaṃ<BR>
Abhayaṃ yācamānānaṃ bhayameva dadāmivo'ti. <BR>
Atha te isayo sabbe vācaṃ sutvāna tassataṃ<BR>
Abhisapantā sambaraṃ imā gāthā abhāsayuṃ<BR>
<BR>
Abhayaṃ yācamānānaṃ bhayameva dadāsi no<BR>
Patigaṇhāma te etaṃ akkhayaṃ hotu te bhayaṃ <BR>
<BR>
Yādisaṃ vapate bījaṃ tādisaṃ harate phalaṃ<BR>
Kalyāṇakārī kalyāṇaṃ pāpakārī ca pāpakaṃ<BR>
<BR>
Pavuttaṃ tāta te bījaṃ phalaṃ paccanubhossasī'ti<BR>
Evaṃ te isayo sabbe abhisapitvāna taṃ pana<BR>
<BR>
Tato antaradhāyitvā samuddatīre sumāpitaṃ<BR>
Attano attanoyeva paṇṇasāla mupāgamuṃ<BR>
<BR>
Athakho sambaronāma asurindo imehi tu<BR>
Abhisāpato paṭṭhāya divase divase pana<BR>
<BR>
[SL Page 199] [\x 199/]     <BR>
Tikkhattu mubbijji sohi bhutvā sāyamāsakaṃ<BR>
Sayanaṃ abhirūhitvā niddāyokkanta mattake<BR>
<BR>
Samantā sattisatena ṭhatvāna pahaṭo viya<BR>
Upaṭṭhāti tadā tassa dasasahassayojanaṃ<BR>
<BR>
Saddo asurabhavanaṃ saṃkhohaṃ ahu tāva te<BR>
Tadā sabbe asurā'gantvā tassarañño va santikaṃ<BR>
<BR>
Kimidaṃ iti pucchiṃsu natthi kiñciti so bravi<BR>
Tadā majjhimayāme'pi pacchimayāmake'pi ca<BR>
Ubbijjittha tadā cā'pi sabbe gantvā va pucchiṃsu<BR>
Tatova so'pi lajjāya kathetuṃ neva sakkuni<BR>
<BR>
Taṃ sabbe asurācā'pi mā bhāyitthā'ti abravuṃ<BR>
Tato paṭṭhāya tassevaṃ mahārogo upapajjati<BR>
<BR>
Tikicchituṃ na sakkoti isīnaṃ dubbhīkāraṇā<BR>
Cittaṃ vepati [a] teneva vepacitta vhayo ahu<BR>
<BR>
Api saṃgāmasīse'pi parājetvā palāyataṃ<BR>
Sakko labhitvā bodhesi isīsapathakāraṇaṃ<BR>
<BR>
Kārāpetvāna sapathaṃ sakko cittaṃ vimocayī<BR>
Rogābhibhūto so āsi sakko taṃ passituṃ tadā<BR>
<BR>
Āgacchati tadā sakkaṃ passitvā vepacittako<BR>
Tikicchāhi maṃ devinda iti vācaṃ abhāsayī<BR>
<BR>
Atha sakko'pi taṃ āha asurinda sace tuvaṃ<BR>
Mā vāce sambarimāyaṃ tikicchissāmahaṃ tuvanti. <BR>
<BR>
Tassa taṃ vacanaṃ sutvā vepacitti idaṃ bravi<BR>
Pucchissāmi ahaṃ yāva asure tāva mārisa<BR>
<BR>
Tiṭṭhāhīti ca vatvāna asure paripucchi so<BR>
Vācemi mārisā sakkaṃ sambarimāyakaṃ iti<BR>
<BR>
Tadā ca asurā sabbo evamāhaṃsu tassatu<BR>
Sabbarimāyaṃ ajānanto sakko pīḷeti no pana <BR>
<BR>
Jānanto sambarimāyaṃ atirekaṃ karissati.<BR>
Ekassa attano hetu māyaṃ vāciya tassa tu<BR>
<BR>
Mā amhe sabbe nāsehi sikkhāpetuṃ na vaṭṭati.<BR>
Itivutte vepacitti devindaṃ etada bravi<BR>
----------------------------------------------------------<BR>
[A] cittavepatti-potthakesu.<BR>
<BR>
[SL Page 200] [\x 200/]     <BR>
Pubbetu sambaro nāma asurindo purindada<BR>
Māyāvī māyaṃ yojetvā niraye paccate bhusaṃ<BR>
<BR>
Tumhetu dhammikā santā kiṃ māyāya karissatha<BR>
Iti vatvā vepa citti imaṃ gāthaṃ abhāsatha<BR>
<BR>
Māyāvī maghavā sakka devarājā sujampati<BR>
Upetī nirayaṃ ghoraṃ sambarova sataṃ samanti<BR>
<BR>
Sakko pana vijānāti rogassuppatti kāraṇaṃ<BR>
Isivācāpadesena tesaṃ tu sapathena ca<BR>
<BR>
Cittakkhe pā ayaṃ rogo jāyatīti tikicchituṃ<BR>
Khamāpetvāva muñceyya khamāpessāmi taṃ iti<BR>
Cintitvāna tikicchissaṃ itivattvā'pi tassa taṃ<BR>
Asikkhāpetukāmaṃ va ñatvāna tu tikicchanaṃ<BR>
<BR>
Khamāpanaṃ isīnaṃ so akāretvā purindado<BR>
Taṃ padesā nivattitvā sakaṭṭhānaṃ apakkami.<BR>
<BR>
Evaṃ sineruno heṭṭhā tikūṭānaṃ va majjhake<BR>
Suvaṇṇavālukāpiṭṭhe asurānaṃ puraṃ ahu<BR>
<BR>
Tesaṃ ayujjhapurānaṃ duvinnaṃ antare pana<BR>
Aṭṭhasaṭṭhisahassāni ekalakkhañca yojanā<BR>
<BR>
Bhavantitihi viññeyyā paṇḍitena nayaññunā<BR>
Taduddhadevalokānaṃ antaraṃ kathituṃ pana.<BR>
<BR>
Dukkaraṃ tena gaṇanaṃ karontena nayaññunā<BR>
Caturāsītisahassa ṭṭhitaṃ katvā catugguṇaṃ<BR>
<BR>
Catuddasasahassānaṃ adhikaṃ ca catussataṃ<BR>
Missitesu bhavekindaṃ sabbakindamidaṃ mataṃ<BR>
<BR>
Tilakkhaṃ pañcanahutaṃ adhikañca catussataṃ<BR>
Tāvatiṃse kindamūnaṃ yāmāya kinda mekakaṃ<BR>
<BR>
Dve tīni catupañcāpi cha satta aṭṭhameva ca<BR>
Nava dasekādasa ca dvādasa terasā'pi ca<BR>
<BR>
Catuddasa pañcadasa soḷasa ca sattadasa<BR>
Yathākkamaṃva viññeyyaṃ tusinādisu bhūmisu<BR>
<BR>
Sabakindesu misseyya caturāsīti sahassakaṃ<BR>
Tasmā evaṃ vijānīyaṃ sabbabhūmina mantaraṃ<BR>
 <BR>
[SL Page 201] [\x 201/]     <BR>
<BR>
Paṭhavītalato yāva tāvatiṃsassa antaraṃ<BR>
Caturāsītisahassa yojanāni bhavantihi<BR>
<BR>
Tāvatiṃsa bhavanato yāva yāmāya antaraṃ<BR>
Catulakkhaṃ tinahutaṃ catusahassa mevaca<BR>
<BR>
Catusatañca viññeyyaṃ yojanānaṃ pamāṇato<BR>
Yāmāto yāva tusitā sattalakkhaṃ tato paraṃ<BR>
<BR>
Caturāsīti sahassañca aṭṭhasataṃ ca yojanā<BR>
Tusitā yāva nimmāṇā lakkhānekā dasā'pi ca<BR>
<BR>
Pañcatiṃsa sahassāni dvisataṃ dvikayojanā<BR>
Nimmāṇato vasavatti antaraṃ yojanā pana<BR>
<BR>
Catuddaseva lakkhāni pañcāsīti sahassakaṃ<BR>
Adhikaṃ cha sataṃ ñeyyaṃ paṇḍitena nayaññunā<BR>
<BR>
Vasavattito yāva brahma pārisajjāna mantaraṃ<BR>
Aṭṭhāraseva lakkhāni chattiṃsa ca samāsakaṃ<BR>
<BR>
Yojanā iti ñātabbaṃ viññunā hi nayaññunā<BR>
Pārisajjato parittābhā antaraṃ parimāṇato<BR>
<BR>
Ekavīsa ca lakkhāni chaḷasīti sahassakaṃ<BR>
Catusatañca yojanā viññātabbaṃ nayaññunā<BR>
<BR>
Parittābhā brahmalokā parittasubhakā pana<BR>
Pañcavīsati lakkhāni chattiṃsā ca sahassakaṃ<BR>
<BR>
Aṭṭhasatañcayojanā bhavantīti vijāniyaṃ<BR>
Parittasubhakā yāva vehapphalātu antare<BR>
<BR>
Aṭṭhavīsati lakkhāni sattāsīti sahassakaṃ<BR>
Adhikaṃ vīsataṃceva yojanānaṃ pamāṇato<BR>
<BR>
Vehapphalato avihā tesaṃ ca antaraṃ pana<BR>
Dvattiṃsañca lakkhāni sattatiṃsa sahassakaṃ<BR>
<BR>
Adhikaṃ pañca satañceva yojanānaṃ pamāṇato<BR>
Avihāto yāvatappā antaraṃ parimāṇato<BR>
<BR>
Pañcatiṃ seva lakkhāni aṭṭhāsīti sahassakaṃ<BR>
Atappā sudassānantu antaraṃ parimāṇato<BR>
<BR>
Navatiṃsa ca lakkhāni aṭṭhatiṃsa sahassakaṃ<BR>
Catusatañca yojanā bhavantīti vijāniyaṃ <BR>
<BR>
[SL Page 202] [\x 202/]     <BR>
Sudassā sudassīnaṃtu antaraṃ parimāṇato<BR>
Dvā cattāḷīsa lakkhāni aṭṭhāsīti sahassakaṃ<BR>
<BR>
Aṭṭhasatañca viññeyyaṃ yojanāni pamāṇato<BR>
Sudassīto akaniṭṭhā antaraṃ parimāṇato<BR>
<BR>
Cha cattāḷīsa lakkhāni navatiṃ ca sahassakaṃ<BR>
Adhikaṃ dvisatañce va yojanāni bhavantihi<BR>
<BR>
Akaniṭṭhāto āruppā paṭhamabhūmikā pana<BR>
Navatāḷīsa lakkhāni navāsīti sahassakaṃ<BR>
<BR>
Adhikaṃ chasataṃñce va yojanāni bhavantihi<BR>
Paṭhamāruppato yāva dutiyāruppa bhūmikā<BR>
<BR>
Te paññāsañca lakkhāni cattāri nahutāni ca<BR>
Catusatañca viññeyyaṃ yojanānaṃ pamāṇato<BR>
<BR>
Tatiyāruppato yāva catutthārūpabhūmikā<BR>
Saṭṭhisatasahassāni cattāri nahutāni ca<BR>
<BR>
Yojanāni bhavantī ti viññātabbaṃ nayaññunā<BR>
Yojanā nāma duvidhā bhavanti parimāṇato<BR>
<BR>
Byamhādi yojanañceva bhumādiyojanampi ca<BR>
Tesaṃ bhedantu dīpetuṃ evaṃ kathenti pubbakā<BR>
<BR>
Chattiṃsa paramānūna meko nucchatiṃsa te<BR>
Tajjāri tāpi chattiṃsa rathareṇucchatiṃsa te<BR>
<BR>
Likkhā tā satta ūkātā dhaññamāso'pi sattate<BR>
Sattāṅgula mamudviccha vidatthi tā duvesiyuṃ<BR>
<BR>
Ratanaṃ tāni sattema yaṭṭhi tā vīsatū sabhaṃ<BR>
Gāvuta musabhāsīti yojanaṃ catugāvutaṃ<BR>
<BR>
Iminā yojaneneva paṭhavīpabbatādinī<BR>
Antaraṃ sabbabhūmīnaṃ veditabbaṃ va viññunā<BR>
<BR>
Dhanupañcasataṃ kosaṃ kosā cattāri gāvutaṃ<BR>
Gāvutānica cattāri yojananti pavuccati<BR>
<BR>
Idañca yojanaṃ aññaṃ candasuriya pamāṇakaṃ<BR>
Vimānādi paricchedaṃ yojanaṃ aparampi ca<BR>
<BR>
[SL Page 203] [\x 203/]     <BR>
Vinayassa ca ṭīkāyaṃ vīthiparicchinnayojanaṃ<BR>
Sabbampi pañcaratana yaṭṭhīhi katayojanaṃ<BR>
<BR>
Tasmā pana idaṃ sabbaṃ yojanaṃ khuddakaṃ iti<BR>
Sabbathāva vijāneyya nayaññu paṇḍito naro<BR>
<BR>
Evaṃ sundarabhāvena saṃyuttaṭṭhakathāyahi<BR>
Yuttaṃ acchedakaṃ vācaṃ āharissāmi taṃ idha<BR>
<BR>
Heṭṭhimā brahmalokamhā patitā mahatī silā<BR>
Ahorattena ekena aṭṭhatāḷīsa sahassakaṃ<BR>
<BR>
Yojanāni patantāva catumāsena bhūmikaṃ<BR>
Tasmā bhūmitalāyāva brahmasajjāna mantaraṃ<BR>
<BR>
Sattapaññāsa lakkhāni chanahutañca yojanā<BR>
Bhavantī ti hi ñā tabbaṃ paṇḍitena nayaññunā<BR>
<BR>
Ubbhedaṃ catu ekaṃ ṭhatvā catusatena tu<BR>
Guṇito bhūmito yāva heṭṭhimā brahmalokato<BR>
<BR>
Antaraṃ yojanaṃ hoti tasmāhu ati dūrakaṃ<BR>
Tato ati dūrataraṃ bhavagganti pakāsitaṃ<BR>
<BR>
Bhavaggo tividho hoti puggalānaṃ pabhedato<BR>
Puthujjana bhavaggo ca bhavaggo ariyassa ca <BR>
<BR>
Tathā sabba bhavaggo'ti bhavaggo tividho bhave<BR>
Puthujjanānaṃ bhavaggo vehapphalo'ti dīpito<BR>
Ariyānaṃ bhavaggotu akaniṭṭhā'ti dīpito<BR>
Nevasaññā nāsaññanta sabba bhavagga nāmako<BR>
<BR>
Sabba bhavagge ṭhatvāna kūṭāgāra samā silā<BR>
Patitā tīhi vassehi dvīhi māsehi aṭṭhahi<BR>
<BR>
Rattindivehi adhika catuvīsati ghaṭīhi ca [a]<BR>
Paṭhavītalamāpādi ekarattindive tulā<BR>
<BR>
Aṭṭhatāḷīsa sahassa yojanāni tato tato<BR>
Pañca koṭyeka paṇṇāsa lakkhāni nahuta dvayaṃ<BR>
<BR>
Tisasahassadvīsataṃca yojanāni bhavantihi<BR>
Ubbedhaṃ catu satta tīni ekaṃ tathāpica<BR>
<BR>
Catu satena guṇitaṃ bhūmito ābhavaggikaṃ<BR>
Yojanaṃ iti viññeyyaṃ paṇḍitena nayaññunā<BR>
------------------------------------------------------<BR>
[A] yaṭṭhahi-potthakesu. <BR>
<BR>
[SL Page 204] [\x 204/]     <BR>
Dasakkharaṃ ekapātāchapātā ca vināḍikā<BR>
Vināḍi pañcadasa pādaṃ catuppādaṃca nāḍikā<BR>
<BR>
Saṭṭhināḍi aho ratti tiṃsaratteka māsakaṃ<BR>
Dvādasa māsiyo vassaṃ evaṃ kālaṃ vijāniyaṃ<BR>
<BR>
Yāca bhavagge ṭhatvāna patitā mahatī silā<BR>
Catumāsa pañca dina paññāsa ghaṭikāhitu<BR>
<BR>
Ākiñcamhi sampattā tatiyāruppa bhūmiyaṃ<BR>
Tato nipātitā sīḷā temāsa aṭṭhavīsati<BR>
<BR>
Dinehi dvattiṃsa ghaṭīhi pattā dutiya bhūmiyaṃ <BR>
Tato nipātitā sīḷā temāsa aṭṭhavīsati<BR>
<BR>
Dinehi pañca dasahi ghaṭīhi adhikehi tu<BR>
Ākāsānañcā yatana paṭhamā ruppabhūmiyaṃ<BR>
<BR>
Sampattā iti viññeyyaṃ tato tu patitā pana<BR>
Temāsa terasa dina satta paññāsa nāḍihi<BR>
<BR>
Akaniṭṭhamhi sampattā tato nipātitā tusā<BR>
Temāsa cha divasehi navatiṃsa ghaṭīhi ca<BR>
<BR>
Pāpaṇe sudassī bhūmiṃ dve māsekūna tiṃsati<BR>
Rattīhi visa nāḍīhi pattā hi sudassa bhūmiyaṃ<BR>
<BR>
Tato nipātitā sāhi dvimāsehi vīsati<BR>
Dinehi tīhighaṭīhi atappābhūmi pāpuṇi<BR>
<BR>
Tato nipātitā sāhi dvimāsehi catuddasa<BR>
Dinehi pañcatāḷīsa ghaṭīhi avihaṃ pati<BR>
Avihamhā patitā sāhi dvīhi māsehi sattahi<BR>
Rattīhi satta vīsehi ghaṭīhi adhikehi tu<BR>
<BR>
Vehapphalaṃ sampattā tato nipatitā pana<BR>
Dvemāsa nava nāḍīhi tatiya jjhānaṃ bhūmiyaṃ<BR>
<BR>
Pattā tato nipatitā māsadvi vīsarattiyā<BR>
Ekapaññāsa nāḍīhi dutiyajjhāna bhūmiyaṃ<BR>
<BR>
Pattā tato nipatitā kūṭāgāra samāsilā<BR>
Ekamāsa paṇṇarasa dinehi adhikehi tu<BR>
<BR>
Chattiṃsa ghaṭikāheva paṭhamajjhāna bhūmiyaṃ<BR>
Sampattā iti ñātabbā paṇḍitena nayaññanā<BR>
<BR>
[SL Page 205] [\x 205/]     <BR>
Tato nipatitā selā catumāsehi bhūmikaṃ<BR>
Evaṃtu tīhi vassehi dvemāsaṭṭha dinehitu<BR>
<BR>
Catuvisati nāḍīhi paṭhavītala mapāpuṇi<BR>
Evaṃ sudīgha maddhānaṃ jhāna lābhī naro pana<BR>
<BR>
Khaneneva upāgacchi ābhavaggesu bhūmisu<BR>
Ajjhānalābhī puññakaro kāmāvacara bhūmiyaṃ<BR>
<BR>
Yāva vasavatti bhūmiṃ cutikkhaṇeva pāpuṇi<BR>
Tasmā hi sampajānena puññakamma mahaggataṃ<BR>
Puññakammaṃ sadāyeva kattabbaṃ sukha micchatā<BR>
<BR>
Iti ca pavara seṭṭhaṃ seṭṭha buddhena vuttaṃ <BR>
Suṇiya pavara vācaṃ vāca seṭṭhaṃ idanti<BR>
Manasi kariya sādhu puññakammaṃ karonto<BR>
Marugaṇa varaṭhānaṃ so hi saṃpāpuṇeyya <BR>
<BR>
Evaṃ sabbaññu buddho marugaṇa vasanaṭṭhāna bhūtaṃ uḷāraṃ<BR>
Ñatvā bhūmiṃ asesaṃ ativa varataraṃ ābhavaggampi ṭhānaṃ<BR>
Sammā desesi sabbaṃ sakalajanahitaṃ patthayanto munindo<BR>
Taṃ ṭhānaṃ pattukāmo sucarita varaṇe appamatto bhaveyya<BR>
<BR>
Iti sujanappasāda saṃvegatthāya kate lokappadīpakasāre okāsaloka niddeso nāma <BR>
Sattamo paricchedo.<BR>
--------------<BR>
1<BR>
Athā paraṃ pavakkhāmi "pakiṇṇaka" kathampi ca<BR>
Ādāya muninā vuttaṃ sesa ganthe va sārakaṃ<BR>
2<BR>
Ekopi puggalo loke uppajjati sace pana<BR>
Bahuno janassa atthāya hitāya ca sukhāya ca <BR>
3<BR>
Saṃvattati sadā yeva katamo ahu so pana<BR>
Arahaṃ sammā sambuddho iccāha lokanāyako<BR>
4<BR>
Dvepi me puggalā loke dullabhā katame ti ce<BR>
Yoca pubbakārī yoca kataññu katavedi ca <BR>
5<BR>
Mātā pitā ca ācariyā pubbakārīti'me matā<BR>
Anūpakārakaṃ aññaṃ upakāraṃ karonti ye<BR>
6<BR>
Te cāpi pubbakārīti vuttā ādicca bandhunā<BR>
Tesu ca mātā pitaro putte anupakārake<BR>
<BR>
[SL Page 206] [\x 206/]     <BR>
7<BR>
Āpādakā posakā ca vaḍḍhitā khīrapāyikā<BR>
Tasmā ca te pubbakārī pubbācariyā sammatā<BR>
8<BR>
Brahmāti mātā pitaro pubbācariyāni vuccare<BR>
Āhuneyyā ca puttānaṃ pajāya anukampakā<BR>
9<BR>
Tasmā hi te namasseyya sakkareyyātha paṇḍito<BR>
Annena atha pānena vatthena sayane na ca<BR>
10<BR>
Ucchādana nahānena pādānaṃ dhovanena ca<BR>
Idheva naṃ pasaṃsanti pecca sagge pamodati<BR>
11<BR>
Iti vutta niyāmena karaṃ paccupakārakaṃ<BR>
Kataññu katavedīti nāma mattaṃca so labhe<BR>
12<BR>
Paccupakāraṃ kātuṃ so nasakko teva sabbaso<BR>
Yo ca putto asaddhānaṃ susaddhā sampadā ya ca<BR>
13<BR>
Dussīlānaṃ susilatthaṃ sampadāpeti sādhukaṃ<BR>
Dānaṃ adātu kāmānaṃ dānaṃ dāpeti sādhukaṃ<BR>
14<BR>
Suṇāpeti ca saddhammaṃ kusale ca niyojayī<BR>
Kataññu katavedīnaṃ eso putto ca uttamo<BR>
15<BR>
Ācariyāhi sissānaṃ aladdhā upakārakaṃ<BR>
Vācāpenti avācantaṃ abbyattaṃ byattikaṃ karuṃ<BR>
16<BR>
Ajānantampi saddhammaṃ jānāpetvāna sabbaso<BR>
Ābhi samācārikampi vattaṃ sikkhāpaye yato<BR>
17<BR>
Diṭṭhe dhamme ca yaṃ atthaṃ yañcatthaṃ samparāyikaṃ<BR>
Amataṃ puramaggampi ācikkhitvāna sabbaso<BR>
18<BR>
Sissāna matthaṃ ācaranti tasmā te pubbakārino<BR>
Sissāpi tesu sakkaccaṃ katvāna ādarampana<BR>
19<BR>
Upaṭṭhahantā sussusā uṭṭhāne appamatta kā<BR>
Sādareneva sakkaccaṃ suṇantā dhamma muttamaṃ<BR>
20<BR>
Ovādakkhamakā hutvā pūrento sabbaso pana<BR>
Kataññu katavedīti sambuddhena pakāsitā<BR>
21<BR>
Tato aññe manussāpi aññesaṃ upakārakaṃ<BR>
Alabhantā upakāraṃ karonti pubbakārino<BR>
22<BR>
Tesantu te upakāraṃ jānetvāna parepi ca<BR>
Paccupakāraṃ vattanti kataññu katavedino<BR>
<BR>
[SL Page 207] [\x 207/]     <BR>
23<BR>
Evantu pubbakārīnaṃ kataññu katavedinaṃ<BR>
Dukkarattāva sambuddho dullabhā iti abruvi<BR>
24<BR>
Tatopi puggalāvuttā buddhena dicca bandhanā<BR>
Avakujja pañño cā pi atho uccaṅga paññiko<BR>
25<BR>
Puggalo ca puthupañño puggalā te tayo matā<BR>
Idhe kaccohi puggalo gantvā ārāma muttamaṃ<BR>
26<BR>
Dhammaṃ suṇanto tassādi majjha antaṃ na ñayani<BR>
Yathāpi kumbho nikkujjo tatrāsittodakaṃ pana<BR>
27<BR>
Na saṇṭhāti tathā eva dhammo citte na tiṭṭhati<BR>
Avakujja pañño nāmāyaṃ puggaloti pavuccati<BR>
28<BR>
Idhe kacco hi puggalo gantvā ārāma muttamaṃ<BR>
Dhammaṃ sutvāna dhammassa ādi majjhañca antakaṃ<BR>
29<BR>
Suṇanto manasākāsī pammussi vuṭṭhitakkhaṇe<BR>
Yathāpi khajjakaṃ bhojaṃ aṅke katvāna bhuñjiyo<BR>
30<BR>
Asaritvā uṭṭhahanto sabbaṃ patati bhūmiyaṃ<BR>
Evā yaṃ puggalo cāpi pamussi uṭṭhitakkhaṇe<BR>
31<BR>
Uccaṅga pañño nāmāyaṃ puggaloti pakāsito<BR>
Idhe kaccopi puggalo gantvā ārāma muttamaṃ<BR>
32<BR>
Dhammaṃ sutvāna sakkaccaṃ tassādī majjhamantikaṃ<BR>
Manasi karonto sutvāna uṭṭhito pana vissari<BR>
33<BR>
Yathāpi kumbho ukkujjo tatrā sitto dakaṃ pana<BR>
Saṇṭhāti no vivaṭṭati tathā tassāpi mānase<BR>
34<BR>
Dhammo tiṭṭhati sakkaccaṃ na paṃmussati kathañca pi<BR>
Īdiso puggalo yeva puthu paññoti vuccati<BR>
35<BR>
Avakujja pañño puriso dummedho avicakkhaṇo<BR>
Abhikkhaṇampice hoti gantā bhikkhūna santike<BR>
36<BR>
Ādiṃ kathāya majjhañca pariyosānañca tādiso<BR>
Uggahetuṃ na sakkoti paññā bhissa na vijjati<BR>
37<BR>
Uccaṅga pañño puriso seyyo etena vuccati<BR>
Abhikkhaṇampi ce hoti gantā bhikkhūna santike<BR>
38<BR>
Ādiṃ kathāya majjhañca pariyo sānañca tādiso<BR>
Nisinno āsane tasmiṃ uggahetvāna byañjanaṃ<BR>
<BR>
[SL Page 208] [\x 208/]     <BR>
39<BR>
Vuṭṭhito nappajānāti gahitaṃ pissa mussati<BR>
Puthu paññe ca puriso seyyo etehi vuccati<BR>
40<BR>
Abhikkhaṇampi ce hoti gantā bhikkhūna santike<BR>
Ādiṃ kathāya majjhañca pariyosānaṃca tādiso<BR>
41<BR>
Nisinno āsane tasmiṃ uggahetvāna byañjanaṃ<BR>
Dhāreti seṭṭha saṃkappo abyagga manaso naro<BR>
42<BR>
Dhammānudhamma paṭipanno dukkhassantaṃ karosiyā'ti<BR>
Tayopi puggalā vuttā buddhenā dicca bandhunā<BR>
43<BR>
Andho ca ekacakkhu ca vicakkhu cāpi te tayo<BR>
Yo naro dhana dhaññānaṃ bhogānaṃ lābhakāraṇaṃ<BR>
44<BR>
Najānāti labhitvāpi thiraṃ kātuṃ na ñāyati<BR>
Kusalā kusalañcāpi sāvajjañcā navajjakaṃ 45 najānāti na passati eso andhoti vuccati<BR>
Yo naro dhana dhaññānaṃ bhogānaṃ lābhakāraṇaṃ<BR>
46<BR>
Najānāti labhitvāpi thiraṃ kātuṃ na ñāyati<BR>
Kusalā kusalañcāpi sāvajjañcā na vajjakaṃ<BR>
47<BR>
Jānāti passatī ceva eso tu eka cakkhuko<BR>
Yo naro dhana dhaññānaṃ bhogānaṃ lābhakāraṇaṃ<BR>
48<BR>
Jānāti ca labhitvāpi thiraṃ kātuñca ñāyati<BR>
Kusalā kusalañcāpi sāvajjañcā na vajjakaṃ<BR>
49<BR>
Jānāti passatī ceva eso vutto dvicakkhukoti<BR>
Na ceva bhogā tathārūpā na ca puññāni kubbati<BR>
50<BR>
Ubhayattha kaliggāho andhassa hatacakkhuno<BR>
Athāparoyaṃ akkhāto ekacakkhu ca puggalo<BR>
51<BR>
Dhammā dhammena saṃsaṭṭhā bhogāni pariyesati<BR>
Theyyena kūṭakammena musāvādena cūbhayaṃ<BR>
52<BR>
Kusalo hoti saṅghātuṃ kāmabhogīca mānavo<BR>
Ito so nirayaṃ gantvā ekacakkhu vihaññati<BR>
53<BR>
Vicakkhu pana akkhāto seṭṭho purisa puggalo<BR>
Dhamma laddhehi bhogehi uṭṭhānādhi gataṃ dhanaṃ<BR>
54<BR>
Dadāti seṭṭha saṃkappo abyagga manaso naro<BR>
Upeki bhaddakaṃ ṭhānaṃ yattha gantvā na socati <BR>
<BR>
[SL Page 209] [\x 209/]     <BR>
55 Andhañca ekacakkhuñca ārakā parivajjaye<BR>
Dvicakkhuṃ pana sevetha seṭṭhaṃ purisa puggalanti<BR>
56<BR>
Aparepi tayo vuttā puggalā dicca bandhunā<BR>
Gūthabhāṇi pupphabhāṇi madhubhāṇīti'me tayo<BR>
57<BR>
Idhe kacco hi puggalo sabhāyaṃ ñātimajjhago<BR>
Sakkhi puṭṭho abhūtaṃ vaṃ bhūtaṃ bhūtaṃ abhūtakaṃ<BR>
58<BR>
Katvā bhaṇati so vutto puggalo gūthabhāṇiti<BR>
Ekacco hi sabhā majjhe ñāti majjhe thavā gato<BR>
59<BR>
Sakkhi puṭṭho musāvādaṃ akathentottano pivā<BR>
Parassa kāraṇāvāpi bhūtameva katheti yo<BR>
60<BR>
Ediso puggalo yeva pupphabhāṇīti vuccati<BR>
Ekaccohi naro loke musā vā pharusaṃ pivā<BR>
61<BR>
Samphappalāpaṃ vajjanto vācaṃ kaṇṇasukhaṃ bhaṇe<BR>
Īdiso puggaloyeva madhubhāṇīti vuccati<BR>
62<BR>
Tayova cakkavattino santo saṃvijjamānakā<BR>
Padesa cakkavattī ca cakkavattī ca dīpake<BR>
63<BR>
Mahissaro cakkavatti iti bhedā tayo siyuṃ<BR>
Attano vijite raṭṭhe yo rājā issaro ahu<BR>
64<BR>
Padesa cakkavattīti esa rājā pavuccati<BR>
Sakala jambudīpetu yo rājā issaro ahu<BR>
65<BR>
Sadīpacakkavattīti esa rājā pavuccati<BR>
Cāturanto mahā raṭṭho vijitāvi mahabbalo<BR>
66<BR>
Rājā rājā dhammarājā sabba rājūhi pūjito<BR>
Eso mahissaro rājā cakkavattīti nāmako<BR>
67<BR>
Evaṃ vuttetu buddhena tassaṃ parisatiṃ pana<BR>
Eko bhikkhu bhagavantaṃ vanditvā idamabravi<BR>
68<BR>
Sabbesaṃ rājūnaṃ rājā cakkavatti mahissaro<BR>
Cakkavatti dhammarañño rājāko sugataṃ iti<BR>
69<BR>
Tassa taṃ vacanaṃ sutvā bhagavā etadabravi<BR>
Dhammova cakkavattissa rañño rājā paro nahi<BR>
70<BR>
Ahañce bhikkhu lokaggo dhammarājā anuttaro<BR>
Tathāpi dhammo me rājā saddhammagaruko ahanti <BR>
<BR>
[SL Page 210] [\x 210/]     <BR>
 Pakiṇṇakanayasāraniddeso. 71<BR>
Ekadā pi ca sambuddho patvā sambodhi muttamaṃ<BR>
So paṭhamābhi sambuddho nisinno ajapālake<BR>
72<BR>
Ahaṃ hi arahā loke aggo seṭṭho anuttaro<BR>
Tathāpi garukātabbaṃ pūjetabbaṃ vinā pana<BR>
73<BR>
Dukkho iti vicintetvā evaṃ cintesi so pana<BR>
Mayā hi garukātabbo pūjetabbo ca puggalo<BR>
74<BR>
Na vijjati tilokepi tasmā kaṃ pūjaye ahaṃ<BR>
Pati laddho mayā dhammo gambhīro duddaso tamo<BR>
75<BR>
Taṃ dhammaṃ yeva pūjetvā garuṃ katvāna sabbadā<BR>
Viharissanti tassevaṃ cintanaṃ cintitakkhaṇe<BR>
76<BR>
Brahmaloke mahābrahmā sahampatīti nāmako<BR>
Jānitvā taṃ khaṇeyeva otaritvāna sīghaso<BR>
77<BR>
Sambuddhaṃ upasaṃkamma sādareṇābhi vandiya<BR>
Sabbesaṃ buddhaseṭṭhānaṃ garukātabbaṃ bhāvakaṃ<BR>
78<BR>
Āharitvāna dīpetuṃ imā gāthā abhāsatha<BR>
Ye ca atītā sambuddhā ye ca buddhā anāgatā<BR>
79<BR>
Yoce tarahi sambuddho bahūnaṃ soka nāsako<BR>
Sabbe saddhammagaruno vihaṃsu viharanti ca<BR>
80<BR>
Athāpi viharissanti esā buddhāna dhammatā<BR>
Tasmāhi atthakāmena mahattama bhi kaṅkhatā<BR>
81<BR>
Saddhammo garukātabbo saraṃ buddhāna sāsananti<BR>
Bodhisattā tayo vuttā buddhenādicca bandhunā<BR>
82<BR>
Ugghaṭita nāmeko tathā vipacitaññu ca <BR>
Ñeyyo ca bodhisatto ca tesu ugghaṭitaññuko<BR>
83<BR>
Saṃkhittaṃ desitaṃ dhammaṃ sīghameva vibujjhati<BR>
Ugghaṭitaññuko ceso bodhisattoti vuccati<BR>
84<BR>
Kappasata sahassañca cattāro ca asaṅkhiye<BR>
Pūretvā pāramī sabbā patto sambodhimuttamaṃ<BR>
85<BR>
Īdiso bodhisatto ca paññādhikoti vuccati<BR>
Vipacitaññū bodhisatto saṃkhittaṃ desitaṃ pana<BR>
86 Sīghameva ajānitvā kiñci vitthārite pana<BR>
Aññāsi sabbasotena vipacitaññūti nāma so <BR>
<BR>
[SL Page 211] [\x 211/]     <BR>
87<BR>
Kappasata sahassañca aṭṭhacāpi asaṃkhiyo<BR>
Pūretvā pāramī sabbā patto sambodhimuttamaṃ<BR>
88<BR>
Īdiso bodhisattotu saddhādhikoti vuccati<BR>
Neyyo nāma bodhisatto sammā vitthārite pana<BR>
89<BR>
Vijāni sabbaso tena neyyo iti pavuccati<BR>
Kappasata sahassañca soḷasañca asaṅkhiye<BR>
90<BR>
Pūretvā pāramī sabbā patto sambodhi muttamaṃ<BR>
Īdiso bodhisattotu vuccati viriyādhiko<BR>
91<BR>
Tatheva puggalā cāpi cattārova bhavantihi<BR>
Idhekaccohi parato dhammaṃ ñatvāna sādaraṃ<BR>
92<BR>
Yathā dhammaṃ na vatteti paṭhamo mūsikūpamo<BR>
Idhekacco ajānetvā saddhammaṃ parato pana<BR>
93<BR>
Sutvā dhammaṃ ācarati dutiyo mūsikūpamo<BR>
Idhekaccopi saddhammaṃ ajānanto parehipi<BR>
94<BR>
Sutvā dhammaṃ nā carati tatiyo mūsikūpamo<BR>
Idhekaccopi saddhammaṃ jānitvā dhammiko pana<BR>
95<BR>
Sammā carati esotu catuttho mūsikūpamo<BR>
Catubbidhesu etase tatiyo sabbahīnako<BR>
96<BR>
Catuttho sabbaseṭṭho tu sabbasampatti sādhako<BR>
Ambūpamā ca cattāro puggalā diccabandhunā<BR>
97<BR>
Vuttā āmo pakkavaṇṇi pakko ca āmavaṇṇi ca<BR>
Āmako āmavaṇṇi ca pakko ca pakkavaṇṇiko<BR>
98<BR>
Idhekacco nigguṇopi guṇavā viya khāyati<BR>
Dussīlo sīlavantoca duppañño paññavā viya <BR>
99<BR>
Eso kho puggalo vutto āmova pakkavaṇṇiti<BR>
Idhekacco sagguṇopi nigguṇo viya khāyati<BR>
100<BR>
Sīlavāpi dussīlova bālova paṇḍito api<BR>
Eso kho puggalo vutto pakko va āmavaṇṇiko<BR>
101<BR>
Idhekaccotu dussīlo duppañño nigguṇo ahu<BR>
Tādisoyeva paññāto sabbesaṃ pana hīnako<BR>
102<BR>
Īdiso puggalo vutto āmohu āmavaṇṇiko<BR>
Idhekaccotu paññāya sīlādihi guṇehi ca<BR>
<BR>
[SL Page 212] [\x 212/]     <BR>
103<BR>
Sampanno hoti sabbesaṃ tathāyeva supākaṭo<BR>
Īdiso puggalo ambo pakkova pakkavaṇṇica<BR>
104<BR>
Iti bhedena sabbe'pi puggalā catudhā siyuṃ sīho bhikkhave migarājā sāyaṇhasamaye pana<BR>
105<BR>
Sakālayābhinikkamma vijambhati vijambhiya<BR>
Samantānu viloketvā sīhanādaṃ nadī tato<BR>
106<BR>
Gocarāya sapakkāmi tassa saddaṃ tadā pana<BR>
Suṇantā pāṇakā sabbe yebhuyyā santasanti ca <BR>
107<BR>
Bhaya saṃvega sampattā palātā ca patanti ca <BR>
Bilāsayā darīsayā yecaññepi vanāsayā<BR>
108<BR>
Te sabbepi sakāsayaṃ pavisanti ca taṃ khaṇe<BR>
Pakkhino ḍḍenti ākāsaṃ gāme vā nigame pi vā<BR>
109<BR>
Rājadhānīsu hatthino daḷhehi varattehi pi<BR>
Baddhā taṃ bandhanaṃ chetvā palāyanti ito tato<BR>
110<BR>
Evaṃ kho bhikkhave loke uppajjitvā tathāgato<BR>
Dhammaṃ deseti sabbesaṃ sattānaṃ sukhadāyakaṃ<BR>
111<BR>
Iti sakkāyo iti ca sakkā yassa samuddayo<BR>
Iti sakkāya nirodho gāmiṇi paṭipadā iti<BR>
112<BR>
Yepi te bhikkhave āsuṃ devā dīghāyukā pi ca<BR>
Vaṇṇavantā sukhussannā vyamhesu uttamesupi<BR>
113<BR>
Ciraṭṭhitikā te cāpi buddhassa dhammadesanaṃ<BR>
Sutvā bhayampi santāsaṃ yebhuyyā āpajjantihi<BR>
114<BR>
Aniccā kira bho mayaṃ niccamhāti amaññimha<BR>
Addhuvā vata mayaṃ santā amaññimha dhuvā iti<BR>
115<BR>
Evaṃ mahiddhiko buddho evaṃ mahānubhāvako<BR>
Iti vatvāna sambuddho imā gāthā abhāsatha<BR>
116<BR>
Yadā buddho abhiññāya dhammacakkaṃ pavattayi<BR>
Sadevakassa lokassa satthā appaṭipuggalo<BR>
117<BR>
Sakkāyañca nirodhañca sakkāyassa ca sambhavaṃ<BR>
Ariyañcaṭṭhaṅgikaṃ maggaṃ dukkhūpa samagāminaṃ<BR>
118<BR>
Yepi dīghāyukā devā vaṇṇavanto yasassino<BR>
Bhītā santāsa māpāduṃ sīhasse va vane migā <BR>
<BR>
[SL Page 213] [\x 213/]     <BR>
119<BR>
Avītivattā sakkāyaṃ aniccā kira bho mayaṃ<BR>
Sutvā arahato vākyaṃ vippamuttassa tādinoti<BR>
120<BR>
Saṅgaha vatthūni cattāri niddiṭṭhāni mahesinā<BR>
Dānañca piyavajjañca atthacariyā ca yā idha<BR>
121<BR>
Samānattatā ca dhammesu tattha tattha yathārahaṃ<BR>
Ete kho saṅgahā loke rathassāniva yāyato<BR>
122<BR>
Eteme saṅgahā nassu na mātā puttakāraṇā<BR>
Labhetha mānaṃ pūjaṃvā pitāvā puttakāraṇā<BR>
123<BR>
Yasmā ca saṅgahā ete samavekkhanti paṇḍitā<BR>
Tasmā mahattaṃ papponti pāsaṃsā ca bhavanti te<BR>
124<BR>
Yassa saddhā tathāgate acalā suppatiṭṭhitā<BR>
Sīlañca yassa kalyāṇaṃ ariyakantaṃ pasaṃsitaṃ<BR>
125<BR>
Saṅghe pasādo yassatthi ujubhūtañca dassanaṃ<BR>
Adaliddoti taṃ āhu amoghaṃ tassa jīvitaṃ<BR>
126<BR>
Tasmā saṅaṃca sīlañca pasādaṃ dhammadassanaṃ<BR>
Anuyujetha medhāvī saraṃ buddhāna sāsananti<BR>
127<BR>
Saṃvāsāpi ca cattāro vuttā ādiccabandhunā<BR>
Chavo chavāya vasati chavo vasati deviyā<BR>
128<BR>
Devo chavāya vasati devo vasati deviyā<BR>
Vatthāretvāna etepi cuṇṇiyena padena tu<BR>
129<BR>
Gāthābandhena dassetuṃ imāgāthā abhāsatha<BR>
Ubhova honti dussīlā kadariyā paribhāsakā<BR>
130<BR>
Te honti jānipatayo chavā saṃvāsa māgatā<BR>
Sāmiko hoti dussīlo kadariyo paribhāsako<BR>
131<BR>
Bhariyā sīlavatī hoti vadaññū vītamaccharā<BR>
Sāpi devī saṃvasati chavena patinā saha<BR>
132<BR>
Sāmiko sīlavā hoti vadaññū vītamaccharo<BR>
Bhariyāssa hoti dussīlā kadariyā paribhāsakā<BR>
133<BR>
Sāpi chavā saṃvasati devena patinā saha<BR>
Ubho saddhā vadaññū ca saññatā dhamma jīvino<BR>
134<BR>
Te honti jānipatayo aññamaññaṃ piyaṃvadā<BR>
Atthā saṃpacurā honti vāsattaṃ upajāyati <BR>
<BR>
[SL Page 214] [\x 214/]     <BR>
135<BR>
Amittā dummanā honti ubhinnaṃ samasīlinaṃ<BR>
Idha dhammaṃ caritvāna samasīlavatā ubho<BR>
136<BR>
Nandito deva lokasmiṃ modanti kāma kāminoti<BR>
Icchanti ce aññamaññaṃ jānipatayopi passituṃ <BR>
137<BR>
Idhaceva samparāyamapi avināhutvā punappunaṃ<BR>
Ubho assu samasaddhā samasīlā ca cāgino<BR>
138<BR>
Samasaññā ca te diṭṭhe dhamme ceva paramhi ca<BR>
Aññamaññaṃ va passanti iti vatvā tathāgato<BR>
139<BR>
Etadatthaṃva dīpetuṃ imā gāthā abhāsatha<BR>
Ubho saddhā vadaññū ca saññatā dhammajīvino<BR>
140<BR>
Te honti jānipatayo añamaññaṃ piyaṃ vadā<BR>
Atthā sampacurā honti phāsattaṃ upajāyati.<BR>
141<BR>
Amittā dummanā honti ubhinnaṃ samasīlinaṃ<BR>
Idha dhammaṃ caritvāna samasīlavatā ubho<BR>
142<BR>
Nandino devalokasmiṃ modanti kāmakāminoti<BR>
Valāhakūpamācāpi cattāro puggalā iti<BR>
143<BR>
Loke lokagganāthena vuttā ādiccabandhunā<BR>
Gajjitā no ca vassitā vassitā no ca gajjitā<BR>
144<BR>
Nagajjitā navassitā gajjitā vassitāpi ca<BR>
Iti bhedena sabboyaṃ megho hoti catubbidho<BR>
145<BR>
Tesu meghesu catuttho meghova uttamo ahu<BR>
Idhekaccopi puggalo dānaṃ dassāma hattivā <BR>
146<BR>
Tuyhaṃ dassāmi itivā vatvāna na dadāti ca<BR>
Īdiso puggalo vutto paṭhama megha sādiso<BR>
147<BR>
Idhe kaccotu puggalo dānaṃ dassāma hantivā<BR>
Tuyhaṃ dassāmi iti vā avatvāva dadāti ca<BR>
148<BR>
Īdiso puggalo vutto dutiya megha sādiso<BR>
Idhe kaccotu puggalo parehi yācito pana<BR>
149<BR>
Dassāmīti na katheti na dadāti ca kiñci pi<BR>
Īdiso puggalo vutto tatiya megha sādiso<BR>
150<BR>
Idhekaccotu puggalo dānaṃ dassāma hanti vā<BR>
Tuyhaṃ dassāmi iti vā katheti ca dadāti ca <BR>
<BR>
[SL Page 215] [\x 215/]     <BR>
151<BR>
Īdiso puggalo vutto catuttho megha sādiso<BR>
Catusvetesu sabbesu catuttho puggalo varo <BR>
152<BR>
Vuttā parepi cattāro puggalā diccabandhunā<BR>
Ākāsalekhupamo ca udakalekhūpamo pi ca<BR>
153<BR>
Bhūmi lekhūpamo cāpi silā lekhūpamo pi ca<BR>
Idhe kaccohi saddhammaṃ suṇantopi ca kiñcipi<BR>
154<BR>
Sallakkhetuṃ na sakkoti lesamatthaṃva khāyati<BR>
Īdiso puggalo vutto ākāsa lekhūpamo iti<BR>
155<BR>
Idhekaccopi saddhammaṃ suṇitvā taṃ khaṇeva ca<BR>
Ñatvā sīghaṃ pamussati udakalekhūpamo hi so<BR>
156<BR>
Idhe kaccohi saddhammaṃ suṇanto sādarā pana<BR>
Sallakkhetuñca dhāretuṃ samattho hoti sabbadā<BR>
157<BR>
Acireṇeva kālena pamussati ca so pana<BR>
Bhūmi lekhupamo vutto buddhenādicca bandhunā<BR>
158<BR>
Idhekaccopi puggalo dhammaṃ sūtvāna sādārā<BR>
Sallakkheti ca dhāreti na pamussi cirenapi<BR>
159<BR>
Īdiso puggalo vutto sīlālekhupamo iti<BR>
Catusvetesu sabbesu eso vuttama puggalo<BR>
160<BR>
Idha lokamhi cattāro kappaṭṭhā pāṭihīrakā<BR>
Candamaṇḍale sasaṅko kappaṭṭhāyīti sammato<BR>
161<BR>
Ghaṭīkāra kumbhakārassa gehaṭṭhāna avassanaṃ<BR>
Sakalampi imaṃ kappaṃ ṭhassatīti pakāsitaṃ<BR>
162<BR>
Vaṭṭaka jātake aggi nibbutaṭṭhānakampi ca<BR>
Sakalampi imaṃ kappaṃ ajjhāpetvāna ṭhassati<BR>
163<BR>
Naḷapāna jātakamhi pokkharaṇiyā samannato<BR>
Uṭṭhitā naḷakā sabbai susirā kappasaṇṭhitā<BR>
164<BR>
Aṅgulimāla suttamhi aparaṃ pāṭihāriyaṃ<BR>
Yasmiṃ silāsane thero nisīditvā parittakaṃ<BR>
165<BR>
Gabbhinīnaṃ hitatthāya bhaṇetvā sotthikaṃ karī<BR>
Tasmiṃ silā pattakamhi sampattā itthiyo piva<BR>
166<BR>
Gabbhapuṇṇa tiracchānā sampattā sotthitaṃ gatā<BR>
Etampi pāṭihāriyaṃ kappaṭṭhāyīti sammataṃ<BR>
<BR>
[SL Page 216] [\x 216/]     <BR>
167<BR>
Cattāro kirime saddā jambudīpamhi paṭṭhitā<BR>
Vidhurajātake jūtaṃ kīḷayitvāna puṇṇako<BR>
168<BR>
Jitvā koravyarājānaṃ appoṭhetvā nadī tadā<BR>
So saddo jambudīpamhi patthaṭo hoti tāvade<BR>
169<BR>
Kaṇhajātakevāpi sakko devāna missare<BR>
Kassapassa bhagavato ossakkitamhi sāsane<BR>
170<BR>
Vissakamma devaputtaṃ kāritvā sunavesakaṃ<BR>
Devālayā otaritvā patvāna jambudīpakaṃ<BR>
171<BR>
Ahaṃ dussīla bhikkhuñca bhikkhuniñca upāsakaṃ<BR>
Upāsikañca sakalaṃ adhammaṭṭhaṃ chanampi ca <BR>
172<BR>
Khādissāmi asesanti ugghosāpesi sopi ca<BR>
Saddo sakaladīpamhi patthaṭo hoti sabbaso<BR>
173<BR>
Kusarāja jātakevāpi kusarājā mahābalo<BR>
Pabhāvatiṃ labhitvāna hatthikkhandha gatova so<BR>
174<BR>
Tāya saddhiṃva saṅgāmaṃ otaritvā mahāyaso<BR>
Ahaṃ sīhassaro nāma mahārājā idhāgato<BR>
175<BR>
Saṅgāme otaritvāna sīhanādaṃ nadī tadā<BR>
Sattannaṃ pana rājūnaṃ senā bhijjittha taṃ khaṇe<BR>
176<BR>
Tassa saddo jambudīpe pattharitvāva tiṭṭhati<BR>
Yakkho ālavako vāpi kelāsakūṭa matthake<BR>
177<BR>
 hatvā ahaṃ ālavako yakkho iti pabhāsiya<BR>
Uggho sesi tadā tassa saddo dīpaṃ avatthari<BR>
178<BR>
Ete sabbepi caturo saddātu jambudīpake<BR>
Tesaṃ tesaṃ gharadvāre ṭhatvā ugghositā viya<BR>
179<BR>
Paññāyantī ti ñātabbā viññunā paṇḍitena hi<BR>
Pañcabalāni vuttāni buddhenādicca bandhunā<BR>
180<BR>
Saddhā balaṃ paññābalaṃ ete pañcabalā siyuṃ<BR>
Pañca svetesu balesu aggaṃ paññābalaṃ mataṃ<BR>
181<BR>
Aparāti pañca pañceva balāni desitāni ca<BR>
Bāhubalaṃ bhogabalaṃ amaccabala mevaca<BR>
182<BR>
Rājabalaṃ ñāṇabalaṃ ete pañcabalā siyuṃ<BR>
Pañcasvetesu balesu aggaṃ paññābalaṃ mataṃ<BR>
<BR>
[SL Page 217] [\x 217/]     <BR>
183<BR>
Dhammasavaṇe pañceva ānisaṃsā pakāsitā <BR>
Assutaṃ suṇāti sutaṃ pariyodapeti sādhukaṃ<BR>
184<BR>
Kaṅkhaṃ vitarati diṭṭhiṃ ujuyeva karoti ca<BR>
Saka cittaṃ pasīdati ānisaṃsā ime siyuṃ<BR>
185<BR>
Saddhammadesanā kāle sādhu sādhuti bhāsato<BR>
Mukhato nibbattati gandho uppalaṃva yathodake<BR>
186<BR>
Sāvatthi nagareyeva eko kuṭumbiko ahu<BR>
Tassa dhītāya sāmiko saddho āsi pasannako<BR>
187<BR>
Ekadā kira so dhammaṃ sutvāna sādarā pana<BR>
Ayaṃ dhammohi pūretuṃ gihībhūtena sabbathā<BR>
188<BR>
Nasakkā iti cintetvā gantvā ārāma muttamaṃ<BR>
Piṇḍapātika therassa aññatarassa santike<BR>
189<BR>
Pabbaji taṃkhaṇeyeva tassa taṃ pākaṭaṃ ahu<BR>
Tato rājāpi ñatvāna assāmikā ayaṃ iti<BR>
190<BR>
Tassabhariyaṃ gahetvāna antepuraṃ pavesayi<BR>
Tato aparakālamhi rañño jānapado naro<BR>
191<BR>
Bahuṃ nīluppalaṃ pupphaṃ ānayī taṃ tadā pana<BR>
Taṃ pupphaṃ ekakaṃyeva orodhānaṃ tadāpayī<BR>
192<BR>
Tadā tassāpi itthiyā pāpunanti duve tadā<BR>
Sā itthipi ca passitvā pahaṭṭhākāraṃ pāpuṇi<BR>
193<BR>
Taṃ pupphaṃ upasiṃghitvā rodati sā tadā pana<BR>
Rājā sutvāna taṃ itthiṃ pakkositvā na pucchati<BR>
194<BR>
Kissa tvaṃ somanassāsi kissa tvaṃ rodasī iti<BR>
Mahārāja duve pupphā mayā laddhāti maññiya<BR>
195<BR>
Somanassamhi aparaṃ saritvā pana rodayiṃ<BR>
Taṃ sutvāpi ca so rājā tikkhattuṃ yeva pucchiya<BR>
196<BR>
Asaddahanto rājā so puneka divasaṃ pasa<BR>
Nimantitvāna sambuddhaṃ sasaṅghaṃ lokanāyakaṃ<BR>
197<BR>
Santappetvā paṇītena piṇḍapātena sabbathā<BR>
Mahā dānampi datvāna taṃ itthimpi apucchi so<BR>
198<BR>
Tava sāmike therotu etesu katare iti<BR>
Sā itthipica dassesi eso thero mamaṃ iti<BR>
 <BR>
[SL Page 218] [\x 218/]     <BR>
199<BR>
Taṃ sutvāna mahārājā sambuddhaṃ etada bruvi <BR>
Sasaṅgho gacchatu bhante etaṃ theraṃ ṭhapetha no<BR>
200<BR>
Eso therova amhākaṃ dhamma kathaṃ karissatīti<BR>
Tassa taṃ vacanaṃ sutvā sambuddho dipaduttamo<BR>
201<BR>
Taṃ bhikkhuṃ ṭhapayetvāna sasaṅghova apakkami<BR>
Tato ca rājā taṃ theraṃ upasaṃkamma sādaraṃ<BR>
202<BR>
Anumodanatthaṃ bhante dhammaṃ desehi tvaṃ iti<BR>
Āyācittha tadā thero dhammaṃ desesi rājino<BR>
203<BR>
Tadā dhammaṃ bhaṇantassa tassa therassa mukhato<BR>
Uppalassa gandhova sugandho nikkhamma tāvade<BR>
204<BR>
Rañño taṃ sakalaṃ gehaṃ chādiyitvāna tiṭṭhati <BR>
Taṃ ñatvāna tadā rājā esā saccaṃ bhaṇī iti<BR>
205<BR>
Saddahitvāna punapi nimantetvā tathāgataṃ<BR>
Bhante kenīdiso gandho kammena idha ijjhatī<BR>
206<BR>
Itipuṭṭhotu sambuddho rajānaṃ idamabravī<BR>
Eso thero mahārāja atīte buddhasāsane<BR>
207<BR>
Dhammaṃ suṇanto sakkaccaṃ cittīkatvāna sādarā<BR>
Sādhukāraṃ pavattento suṇāti so abhikkhaṇaṃ<BR>
208<BR>
Nissandā tassa kammassa sugandhaṃ īdisaṃ labhi<BR>
Evaṃ vuttesu rājā so abhinandi subhāsitaṃ<BR>
209<BR>
Tasmāyeva imaṃ gāthaṃ āharitvāna sabba so<BR>
Sabbadā yeva vācenti saddhamma garuno janā<BR>
210<BR>
Saddhamma desanā kāle sādhu sādhūti bhāsato<BR>
Mukhato nibbattatī gandho uppalaṃva yathodaketi <BR>
211 Asutvā buddhavacanaṃ na sakkā parijānituṃ<BR>
Kusalākusalaṃ sabbaṃ kalyāṇaṃ atha pāpakaṃ<BR>
212<BR>
Aṭṭhikatvāna sakkaccaṃ sampattittaya sādhakaṃ<BR>
Cittaṃ katvāva sotabbo saddhammo atidullabho<BR>
213<BR>
Evaṃ sudesitaṃ dhammaṃ sutvā ariyasāvakā<BR>
Arajjitvā attabhāve bāhirārammaṇe pica<BR>
214<BR>
Pattā maggaphalaṃ seṭṭhaṃ papponti paramaṃ sivaṃ<BR>
Etamatthampi sutvāna ubhayañcāpi vaṇṇitaṃ <BR>
[SL Page 219] [\x 219/]     <BR>
215<BR>
Tato viramaṇaṃ yeva veramaṇīti vuccati<BR>
Evaṃ saraṇasīlena sampannotu upāsako<BR>
216 Pasattho uttamo hoti hoti saggaparāyano upāsakassa bhāvantu pākaṭatthaṃ imaṃ pana<BR>
217<BR>
Pakiṇṇaka kathaṃ sammā veditabbaṃva viññunā<BR>
Kotu upāsako nāma kena upāsako iti<BR>
218<BR>
Vuccati assa sīlaṃko ājīvo ca vipatti ca<BR>
Kā sampatti panetassa iti cekathayā mahaṃ<BR>
219<BR>
Gahaṭṭho pana yo koci buddhādi ratanattaye<BR>
Tato ahosi saraṇaṃ eso vutto upāsako<BR>
220<BR>
Pāṇātipātā virato adinnādāna saṃyamā<BR>
Micchācāra virāmo ca viratā bhūta vācato<BR>
221<BR>
Majjapāṇā ca virato esohu sīlavā iti<BR>
Pañca micchā vaṇijjātu pahāya so upāsako<BR>
222<BR>
Dhammena jīvikaṃ kāsi esā ājīva sampadā<BR>
Katame pañca vāṇijjā iti cekathayā mahaṃ<BR>
223<BR>
Sattha vaṇijja kāceva sattavaṇijjakāpi ca<BR>
Maṃsavaṇijjakā ceva majjavaṇijjakā pica<BR>
224<BR>
Visavaṇijjakā ceva ete pañca vaṇijjakā<BR>
Upāsakena sabbena akattabbāti vaṇṇitā<BR>
225<BR>
Tattha āvudha bhaṇḍantu kataṃ vā kāritampi ca<BR>
Yena kenaci laddhaṃvā vikkayo neva vaṭṭati<BR>
226<BR>
Sattavaṇijjakā nāma manussānaṃ va vikkayo<BR>
Maṃsa vaṇijjakā nāma miga sūkara ādike<BR>
227<BR>
Posetvā maṃsaṃ vaḍḍhetvā vikkayo yeva vuccati<BR>
Majjavaṇijjakā nāma majjaṃ katvāna vikkayo<BR>
228<BR>
Visavaṇijjakā nāma yojetvāna visaṃ pana<BR>
Vikkayo taṃ gahetvāna esā visavaṇijjakā<BR>
229<BR>
Tattha'pare parodhena nakare satthavāṇijaṃ <BR>
Abhujissa katattāva nakare satta vāṇijaṃ<BR>
230<BR>
Mā sattaṃ mārayissanti nakare maṃsa vāṇijaṃ<BR>
Pamādaṭṭhāna hetuttā nakare majjavāṇijaṃ <BR>
<BR>
[SL Page 220] [\x 220/]     <BR>
231<BR>
Sabbesaṃ nāsa hetuttā nakare visavāṇijaṃ<BR>
Etā kho vaṇijjā pañca akatvāna upāsako<BR>
232<BR>
Sammā jīvena jīveti upāsakoti vuccati<BR>
Vipattināma etesaṃ sīla ājīvakādinaṃ<BR>
233<BR>
Bhijjanaṃva vipattīti hoti sova upāsako<BR>
Caṇḍālo patikiṭṭho ca hoti caso atthato<BR>
234<BR>
Asaddhādi pañca dhammā vipattītassa honti hi <BR>
Yathāha bhagavācāpi sabbadassī tathāgato<BR>
235<BR>
Pañcahi bhikkhave tehi dhammehi samannāgato<BR>
Upāsakohu caṇḍālo malaṃ patikiṭṭhako<BR>
236<BR>
Katame pana te pañca assaddho so upāsako<BR>
Dussīlo pica so hoti so kutūhala maṅgalo<BR>
237<BR>
Maṅgalaṃ gaṇhi no kammaṃ itova bāhirampi vā<BR>
Dakkhiṇeyyaṃ gavesati etecassa vipattikā<BR>
238<BR>
Katamā tassa sampatti sīlassa sampadā pi ca<BR>
Ājīva sampadāceva sampadāti pakāsitā<BR>
239<BR>
Yeca ratanabhāvādī karāladdhādayo pīca<BR>
Pañca dhammāpi tasseva sampattī ti pakāsitā<BR>
240<BR>
Yathāha bhagavācāpī sabba dassī tathāgato<BR>
Pañcahi bhikkhavo tehi dhammehi samannā gato<BR>
241<BR>
Upāsako ratanañca hotiso padumampi ca<BR>
Hoti so puṇḍarīkoca katamehica pañcahi<BR>
242<BR>
Saddhoca sīlavācāpi na kotūhala maṅgalo<BR>
Hoti kammaṃva pacceti no maṅgalaṃ ito bahi<BR>
243<BR>
Dakkhiṇeyyaṃ na eseti idheva pubba kārakaṃ<BR>
Karoti ete pañceva tassa sampattiyo iti<BR>
244<BR>
Evaṃ saraṇa sīlantu samādinno upāsako<BR>
Attajīvita hetūpi nataṃ vītikkamī sadā<BR>
245<BR>
Tatra ṭhāne idaṃ vatthuviññātabbaṃ vibhāvīnā<BR>
Laṅkādīpe atītamhi saddho rājāsi so pana<BR>
246<BR>
Maṃsaṃ tittirakānantu khādituṃ icchati tadā<BR>
Tato eva vicintesi aṅgāra pakkakaṃ ahaṃ<BR>
<BR>
[SL Page 221] [\x 221/]     <BR>
247<BR>
Khādituṃ tittiramaṃsaṃ icchāmi iti ce vade<BR>
Samantā yojane ṭhāne tittiramaṃsa rāsikaṃ<BR>
248<BR>
Karissantīti uppannaṃ pipāsaṃ adhivāsiya<BR>
Tīni saṃvaccharāneva vītināmeti sīlavā<BR>
249<BR>
Athassa dvīsu kaṇṇesu pubbe saṇṭhāti so tadā<BR>
Asakkonto dhivāsetuṃ pucchittha sevake jane<BR>
250<BR>
Amhākantu upaṭṭhāko atthiti sīlarakkhako<BR>
Atthi tissoti nāmeko sīlaṃ rakkhati sādhukanti<BR>
251<BR>
Taṃ sutvāna mahārājā pakkositvāna taṃ pana<BR>
Pucchitvāna vimaṃsetuṃ gehaṃ gacchāti abravi<BR>
252<BR>
Tato ca so sajīvaṃva kukkuṭaṃ āharāpiya<BR>
Pesesi purisaṃ ekaṃ sīghaṃ tissassa santikaṃ<BR>
253<BR>
Gantvā imaggi pākehī pacitvā sādhukaṃ pana<BR>
Upaṭṭhāpetu mamhākaṃ sīghaṃ ānehi tvaṃ iti<BR>
254<BR>
So gantvāna tathāvoca tisso pi āha taṃ naraṃ<BR>
Pacituṃ pana sakkomi pāṇaghātaṃ sudukkaraṃ<BR>
255<BR>
Tasmāhaṃ na karomīti taṃ sutvā itaro pica<BR>
Gantvā ārocayi rañño rājānaṃ puna pesayī<BR>
256<BR>
So puriso pigantvāna taṃ tissaṃedabravi<BR>
Rañño āṇātikkamanaṃ ayuttaṃ silabhedanaṃ<BR>
257<BR>
Katvā punapitaṃ sīlaṃ rakkhassu sādhukaṃ iti<BR>
Tassataṃ vacanaṃ sutvā tissotaṃ etadabravi<BR>
258<BR>
Ekasmiṃ attabhāvetu maraṇaṃ ekamevahu<BR>
Tasmāhaṃ pāṇavadhakaṃ na karissaṃ kathañcapi'ti<BR>
259<BR>
Tassa taṃ vacanaṃ sutvā itaro puriso pi ca<BR>
Gantvā rañño nivedesī rājā punapi pesayi<BR>
260<BR>
Yāva tatiyakañceva pesetvāna akārakaṃ<BR>
Āṇaṃ karohi etantu netvā āghātanaṃ pana<BR>
261<BR>
Tumhe etassa sīsantu chindathāti apesayi<BR>
Pesetvāna tato rājā rahasseneva te jane<BR>
262<BR>
Amho etantu purisaṃ santajjetvāna sabbaso<BR>
Kukkuṭaṃtaṃ tissakataṃ punānehi mama santikaṃ <BR>
<BR>
[SL Page 222] [\x 222/]     <BR>
263 Iti rahassikaṃ vācaṃ kathesī so narādhipo <BR>
Tassakaṃ vacanaṃ sutvā sabbe te vadhakāpi ca<BR>
264<BR>
Sanna jjetvāna taṃ tissaṃ netvā āghātanaṃ pi ca<BR>
Kukkuṭaṃ taṃ tassa ure ṭhapetvā idamabravuṃ<BR>
265<BR>
Māretvāna imaṃ amho gaccha icchita ṭhānakaṃ<BR>
Iti vuttetu sotisso taṃ kukkuṭaṃntu attano<BR>
266<BR>
Hadayeva ṭhapetvāna idaṃvācaṃ abhāsayī<BR>
Pariccajāmahaṃ jīvaṃ tuyhaṃ yeva ca kāraṇā<BR>
267<BR>
Mama jīvampi tvaṃdehi iti vatvā visajjayi<BR>
Kukkuṭopi ca dvepakkhe pasāretvāna taṃ khaṇe<BR>
268<BR>
Ākāseneva gantvāna rukkhe girimhi nilīyi<BR>
Tasmāyeva caso giri kukkuṭa girināmako<BR>
269<BR>
Ahosī taṃ pavattintu sutvā rājāpi taṃ khaṇe<BR>
Pakkosāpiya taṃ tissaṃ na hāpayitvāna sādhukaṃ<BR>
270<BR>
Alaṅkaritvā bhaṇḍehi datvā kāmavaraṃpica<BR>
Sakkāra sammānaṃ katvā idaṃ vacana mabravi<BR>
271<BR>
Tuyhaṃ vimaṃsanatthaṃ va etaṃ sabbaṃ mayā kataṃ<BR>
Maṃsantu tittirānaṃ hi khādituṃ icchato mama<BR>
272<BR>
Saṃvaccharāni tīneva atikkantāni sabbaso<BR>
Tasmā yeva tuvaṃdāni tittira maṃsehi maṃ pana<BR>
273<BR>
Sakkhissasi upaṭṭhātuṃ iti vuttetu so pana<BR>
Tisso amaccaputto tu āma devāti abravi<BR>
274<BR>
Tato nivattayitvā so aṭṭhāsidvārasantike<BR>
Tadā eko gahetvāna mate tittirake tayo<BR>
275<BR>
Āgamāsi ca taṃ disvā tisso pi dvekahāpaṇe<BR>
Datvā tayopi tittire ādāya sīghaso pana<BR>
276 Gantvā sakanivesaṃ so pacāpetvāna sādhukaṃ<BR>
Netvāna rājino tassa bhojāpesi yathicchitaṃ<BR>
277<BR>
Tato paṭṭhāya raññopi ābādho vūpasammati<BR>
Evaṃ rājā ca tisso ca sīlaṃ rakkhiya sādhukaṃ<BR>
278<BR>
Kāyassa bhedā te dvepi devalokūpa pajjare<BR>
Idaṃ saṃyutta nikāye salāyatana vaggake<BR>
<BR>
[SL Page 223] [\x 223/]     <BR>
279<BR>
Āgataṃ iti viñññeyyaṃ paṇḍitena nayaññunā<BR>
Yo koci sīlaṃ rakkhanto sayaṃ pana samādayi<BR>
280<BR>
Naṃ samādāpayi paraṃ īdiso puggalo pana<BR>
Mahābhogī sadā hoti no parivāra sampadā<BR>
281<BR>
Yo koci puggalo sīlaṃ samādāya ca sādhukaṃ<BR>
Samādāpesi parampi īdiso puggalo pana<BR>
282<BR>
Nibbatta nibbattaṭṭhāne mahābhogi mahāyaso<BR>
Sa mahāparivāro ca ahosi sabbajeṭṭhako<BR>
283<BR>
Etassatthaṃ pakāsetuṃ idaṃ vatthuṃ vijāniya<BR>
Satta satā atītamhi nāvāya vāṇijā pana<BR>
284<BR>
Tariṃsu te samuddaṃsā nāvā khittasarāviya<BR>
Pakkhanditvāna vegena sattame divase pana <BR>
285<BR>
Sandhāretuṃ sakaṭṭhānaṃ ummivegā na sakkuni<BR>
Bhijjati taṃ khaṇeyeva udakampi tato tato<BR>
286<BR>
Pacisanti tadā sabbe vāṇijāpi bhayattitā<BR>
Sakaṃ sakantu devānaṃ vandanā yācanādikaṃ<BR>
287<BR>
Karontā parideviṃsu eko tesantu majjhago<BR>
Puriso tu sakaṃ sīlaṃ dānañcāpi vipassiya<BR>
288<BR>
Pallaṅkaṃ ābhujitvāna yogī miva nisīdati<BR>
Evaṃ nisinnaṃ taṃ disvaṃ abhayaṃ santamānasaṃ<BR>
289<BR>
Pucchiṃsu vāṇijā sabbe kamma kasmā na socasīti<BR>
Tesaṃ taṃ vacanaṃ sutvā so tesaṃ idamabravi<BR>
290<BR>
Amho ahaṃ hi nāvāya ārūhissanti cintiya<BR>
Bhikkhusaṅghassa dānampi datvā pi yeva yathābalaṃ<BR>
291<BR>
Sīlañcāpi samādāya rakkhāmi sādhukaṃ ahaṃ<BR>
Taṃ me sīlañca dānañca āvajjitvāna sādhukaṃ<BR>
292<BR>
Īdise sahaye ṭhāne sampatte sumahabbhaye<BR>
Acalo nibbhayo hutvā vasāmi iti abravi<BR>
293<BR>
Tathā hive tuvaṃ hambho datvā abhaya kāraṇaṃ<BR>
Kātuṃ tvaṃ yuttarūposi iti vuttetu so pana<BR>
294<BR>
Te sabbe sattakoṭṭhāse katvā sataṃ sataṃ tato<BR>
Adāsi pañcasīlāni tesu ca paṭhamaṃ sataṃ<BR>
<BR>
[SL Page 224] [\x 224/]     <BR>
295<BR>
Goppha mattodake gaṇhi dutiyaṃ jannumattake<BR>
Sīlaṃ gaṇhāti tatiyaṃ kaṭi mattodake ggihi<BR>
296<BR>
Catutthaṃ nābhimattetu pañcamaṃ thanamattake<BR>
Chaṭṭhaṃ galappamāṇetu udake gaṇhi sīlakaṃ<BR>
297<BR>
Sattamaṃ pana satantu mukhe loṇodake ṭhite<BR>
Aggahesi ca sīlāni sīlaṃ datvāna so pana<BR>
298<BR>
Tumhākaṃ saraṇaṃ aññaṃ sīlaṃ vinā navijjati<BR>
Sīlaṃ āvajjatha tumhe iti vatvāna so sayi<BR>
299<BR>
Te sabbepi tadā tamhā kālaṃ katvāna taṃ khaṇe<BR>
Maraṇāsanna kālamhi sīlaṃ rakkhaṇa kāraṇā<BR>
300<BR>
Tato cutā tāvatiṃsa devalokūpa pajjare<BR>
Tattha majjheva sabbesaṃ ācariyassa kāraṇā<BR>
301<BR>
Yojana sata ubbedhaṃ byamhaṃ nibbatti taṃ khaṇe<BR>
Avasesā sattasatā vāṇijāpi ca tassatu<BR>
302<BR>
Parivārāva hutvāna nibbattiṃsu samantato<BR>
Tesaṃ vyambhaṃ pi hāyitvā kamena paṭipāṭiyā<BR>
303<BR>
Sabbaheṭṭhima byamhantu ahu dvādasa yojanaṃ<BR>
Evaṃ satta sataṃ yeva pañcasīlaṃ samādiya<BR>
304<BR>
Ullaṅghitvāna saggamhi nibbattiṃsu tato pana<BR>
Satullapakāyīkāti tā paññāyiṃsu devatā<BR>
305<BR>
Te nibbattakkhaṇe yeva āvajjantā sakammakaṃ<BR>
Ācariyaṃ yeva nissāya ñatvā sampatti lābhakaṃ<BR>
306<BR>
Jinassa santikaṃ gantvā vaṇṇaṃ ācariyassatu<BR>
Kathetu kāmā sabbepi majjhima yāmake pi ca<BR>
307<BR>
Bhagavantaṃ upāgañjuṃ upagantvā bhi vandiya<BR>
Ekamantaṃva aṭṭhaṃsu tāsu chadevatā pana<BR>
308<BR>
Ācariyassa vaṇṇaṃ ca bhanituṃ sādarā pana<BR>
Jinaṃ vandiya ekekaṃ gāthaṃ āhaṃsu tāvade<BR>
309<BR>
Sabbhireva samāsetha sabhikubbetha santhavaṃ<BR>
Sataṃ saddhamma maññāya seyyo hoti napāpiyo<BR>
310<BR>
Sabbhireva samāsetha sabhi kubbetha santhavaṃ<BR>
Sataṃ saddhamma maññāya paññā labhati nāññato<BR>
<BR>
[SL Page 225] [\x 225/]     <BR>
311<BR>
Sabhireva samāsetha sabhikubbetha santhavaṃ<BR>
Sataṃ saddhamma maññāya sokamajjhe na socati<BR>
312<BR>
Sabhireva samāsetha sabhi kubbetha santhavaṃ<BR>
Sataṃ saddhamma maññāya ñātimajjhe virocati<BR>
313<BR>
Sabbhireva samāsetha sabbhikubbetha santhavaṃ <BR>
Sataṃ saddhamma maññāya sattā gacchanti suggatiṃ<BR>
314<BR>
Sabhireva samāsetha sabbhikubbetha santhavaṃ<BR>
Sataṃ saddhamma maññāya sattā tiṭṭhanti sātataṃti<BR>
315<BR>
Evaṃ vuttetu bhagavā sādhu tumhehi bhāsitaṃ<BR>
Ahampi tumhaṃ vakkhāmi sunātha mama bhāsitaṃ<BR>
316<BR>
Iti vatvāna sambuddho sappurisa samāgame<BR>
Ānisaṃsaṃva dassento imaṃ gāthaṃ abhāsatha<BR>
317<BR>
Sabbhireva samāsetha sabbhikubbetha santhavaṃ<BR>
Sataṃ saddhamma maññāya sabba dukkhā pamuccatīti<BR>
<BR>
Sīlānisaṃsa kathā.<BR>
----------<BR>
318<BR>
Kusalā kusalaṃ kammaṃ katvā kammānu rūpato<BR>
Sugatiṃ duggatiṃñcāpi sattā gacchanti sabbaso<BR>
319<BR>
Tesaṃ kamma vibhāgampi sutta maggānu sārato<BR>
Kathissāmi samāsena pubbācariya vuttakaṃ<BR>
320<BR>
Kamma paccaya kammanti cetanāva samiritā<BR>
Tathāpi nānā khaṇikā puññā puññā ca cetanā<BR>
321<BR>
Kilesānusaya santāne pākadhammābhi jāyare<BR>
Pahīnānusayā nantu kirayā mattaṃ pavattati<BR>
322<BR>
Janakañce vupatthamśa mūpapīḷo pa ghātakaṃ<BR>
Catudhā kiccabhedena kammameva pavuccati<BR>
323<BR>
Janeti janakaṃ pākaṃ taṃ chindato (pa)piḷakaṃ<BR>
Taṃ pavattetu patthamhaṃ taṃ ghātetyu pa ghātakaṃ<BR>
324<BR>
Karoti attano pāpaṃ sāvakānanti bhāsitaṃ<BR>
Pākadāyaka kammantu yaṃ kiñci janakaṃ bhave<BR>
325<BR>
Bādhamānaka kammantu tappākamupapīḷakaṃ upaghātaka midanti garūpaccheda kampana<BR>
<BR>
[SL Page 226] [\x 226/]     <BR>
326<BR>
Garumāsanna māciṇṇaṃ katattā kammunāsaha<BR>
Kammaṃ catubbidhaṃ pāpaṃ pariyāyappabhedato<BR>
327<BR>
Mahaggatā nantariyaṃ garukammanti vuccati<BR>
Kataṃ cintita māsanna māsanna maraṇenatu<BR>
328<BR>
Bāhullena samāciṇṇa māciṇṇanti pavuccati<BR>
Sesaṃ puñña mapuññca katattā kammamīritaṃ<BR>
329<BR>
Diṭṭhadhamma vedanīya mupapajjā pare tathā<BR>
Pariyāye vedanīya mitivāhosi kammanā<BR>
330<BR>
Pākakāla vasenātha kālātīta vasena ca<BR>
Cattārecapi akkhātā kammānā [a] dicca bandhunā<BR>
331<BR>
Diṭṭhadhammavedanīyaṃ paṭhamaṃ javanamhave<BR>
Aladdhā sevanattānaṃ asamatthaṃ bhavantare<BR>
332<BR>
Vedanīyantupapajja pariyosāna mīritaṃ<BR>
Pariniṭṭhita kammattā vipajjati anantare<BR>
333<BR>
Sesāni vedanīyāni pariyāye pare pana<BR>
Laddhā sevanato pākaṃ janenti sati paccaye<BR>
334<BR>
Vuccantā hoti [b] kammāni kālātītāni sabbathā<BR>
Uccinna taṇhā mūlāni paccayā lābhato tathā<BR>
335<BR>
Kiṃ sattehi kataṃ kammaṃ kusalā kusalampi ca <BR>
Kuhiṃ ṭhatvāna taṃ sabbaṃ vipākaṃ deti sabbathā<BR>
336<BR>
Kiṃ kusalā kusalesu mahantaṃ kataraṃ ahu<BR>
Kiṃ jānantena pakataṃ pāpakammaṃ mahantakaṃ<BR>
337<BR>
Ajānante na vā hoti evaṃ vuttampi yuttakaṃ<BR>
Aññasmiṃ āgataṃ sabbaṃ kathetuṃ pana dukkaraṃ <BR>
338<BR>
Milinda pañhakeyeva āgataṃ kathayāmahaṃ<BR>
Milindo nāma so rājā nāgasenavhayaṃ pana <BR>
339<BR>
Therantaṃ pucchanatthāya idaṃ vacana mabravi<BR>
Bhante etaṃ nāgasena kusalākusalaṃ pana<BR>
340<BR>
Iminā nāmarūpena kataṃ hoti ca sabbathā<BR>
Te sabbepi kuhiṃ ṭhatvā vipākaṃ denti attano<BR>
------------------------------------------<BR>
[A] catuvevapi akkhātaṃ kammanā-potthakesu<BR>
[B] hoti-potthakesu.<BR>
<BR>
[SL Page 227] [\x 227/]     <BR>
341 Iti vuttetu so thero rājānaṃ etadabravi<BR>
Sa sakkomi mahārāja tāni kammāni dassituṃ<BR>
342<BR>
Idha vā parattha vā ete tiṭṭhanti sabbathā iti<BR>
Therassa vacanaṃ sutvā rājā theraṃ ida bravi<BR>
343<BR>
Opammaṃ me karohi tvaṃ yathā jānāmahaṃ iti<BR>
Rañño taṃ vacanaṃ sutvā thero rājāna mabravi<BR>
344<BR>
Yathā pana mahārāja santi rukkhā anappakā<BR>
Anibbatta phalā tesaṃ sakkā phalāni dassituṃ<BR>
345<BR>
Idha vā parattha vā tesaṃ tiṭṭhantihi phalānīti<BR>
Nasakkā bhante dassetuṃ tesaṃ phalāni sabbasoti<BR>
346<BR>
Eva meva mahārāja nocchinnāyeva santati <BR>
Na sakkā tāni kammāni dassetuṃ idha tattha cāti<BR>
347<BR>
Sutvāna taṃ mahārājā kallosi iti abravi<BR>
Tato parampi taṃ theraṃ evamāha narādhipo<BR>
348<BR>
Bhante kathā nāgasena puññaṃvāpi apuññakaṃ<BR>
Katamaṃ nukho bahutaraṃ katamaṃ appakaṃ iti<BR>
349<BR>
Tassa taṃ vacanaṃ sutvā thero taṃ idamabravi<BR>
Puññameva mahārājā bahu appantu pāpakaṃ<BR>
350<BR>
Apuññaṃ kho mahārāja karonto pana so naro<BR>
Vippaṭisāriko hoti pāpamme pakataṃ iti<BR>
351<BR>
Tena navaḍḍhatī pāpaṃ puññaṃ kammaṃ pavaḍḍhati<BR>
Pāmojjaṃ jāyati tassa pīti jāyati sabbaso<BR>
352<BR>
Pīti manassa kāyotu paṭippassambhati tato<BR>
Paṭippassaddha kāyotu sukhaṃ vedayati tato<BR>
353<BR>
Sukhinopi ca cittantu samādhiyati sabbadā<BR>
Teneva tassa puññampi sadāyeva pavaḍḍhati <BR>
354<BR>
Yathāpi ca mahārāja udapāno bahūjane<BR>
Sampuṇṇo ekabhāgena udakaṃ paviseyya ca<BR>
355<BR>
Nīharīya ca ekena harantovā paraṃparaṃ na sakkā hoti khepetuṃ tatheva kusalampiva<BR>
356<BR>
Cintentassa bhiyo yeva vadati yeva ca sabbathā<BR>
Yo koci puriso rāja puññaṃ katvāna sādarā<BR>
<BR>
[SL Page 228] [\x 228/]     <BR>
357<BR>
Vassa satampi taṃ puññaṃ āvajjeyya dine dine<BR>
Āsannāvajjane [a] bhiyo kusalaṃtassa vaḍḍhati<BR>
358<BR>
Sa sakkā hoti taṃ puññaṃ saṅkhiyā dicchitehi [b] tu <BR>
Saṃvibhāgaṃ karitvāna gaṇhituñcāpi sabbaso<BR>
359<BR>
Api vāpi mahārāja hatthapāda vicchinnako<BR>
Purise ko bhagavato ekaṃ uppala mālakaṃ 360<BR>
Sādarā pūjayitvāna sambuddhassa sirīmato<BR>
Ekanavuti kappāni duggatiṃ so nagacchati<BR>
361<BR>
Imināpi mahārāja kāraṇena vadāmahaṃ<BR>
Puññaṃ bahutaraṃ hoti apuññaṃ pana appakanti<BR>
362<BR>
Punapi rājā taṃ theraṃ pucchituṃ idamabravi<BR>
Yo koci bhante jānanto pāpakammaṃ karoti ca<BR>
363<BR>
Ajānantova yokoci pāpakammaṃ pakubbati<BR>
Etesu kassa pāpaṃca hoti bahutaraṃ iti<BR>
364<BR>
Taṃ sutvāna tadā thero rājānaṃ idamabravi<BR>
Yo hi koci mahārāja ajānantova pāpakaṃ<BR>
365<BR>
Karoti tassa bahukaṃ apuññaṃ hoti sabbathā<BR>
Evaṃ vuttetu therena rājā theraṃ idabravi<BR>
366<BR>
Yo hi bhante nāgasena amhākaṃ seṭṭhabhāvakaṃ<BR>
Eso rājāti vā eso mahāmattoti vā pana<BR>
367<BR>
Jānanto pāpakaṃ kammaṃ karoti taṃ yo pana<BR>
Diguṇaṃyeva daṇḍema ajānantantu appakaṃ<BR>
368<BR>
Tassa taṃ vacanaṃ sutvā thero taṃ etadabravi<BR>
Kinnu maññasi taṃ rāja tattaṃ ayogulaṃ pana<BR>
369<BR>
Ādittaṃ sampajjalitaṃ bhusaṃ sajotibhūtakaṃ<BR>
Eko jānaṃva gaṇheyya eko ajānako pi ca<BR>
370<BR>
Gaṇheyya tesu katamo daheyya balavā iti<BR>
Taṃ sutvāna tadā rājā theraṃ etadabruvī<BR>
371<BR>
Yo kho bhante ajānanto gaṇhe(yya)tatta kaṅgulaṃ<BR>
Daheyya so atirekaṃ itaro pana ūnakaṃ<BR>
---------------------------------------------------<BR>
[A] āsannāva jite-potthakesu.<BR>
[B] saddhiyā dicchitehi-potthakesu <BR>
<BR>
[SL Page 229] [\x 229/]     <BR>
372<BR>
Evaṃ vuttetu so thero rājānaṃ etadabravi<BR>
Evameva mahārāja ajānanto ca so naro<BR>
373<BR>
Pāpa kammaṃ pakaroti tassa bahutarampi hi<BR>
Vaḍḍhateva apuññanti etaṃ sutvā narissaro<BR>
374<BR>
Kallosi bhante paññesu paññavāsīti abravi<BR>
Evaṃ dānampi datvāna sādarāyeva sabbaso<BR>
375<BR>
Sīlaṃñcāpi ca rakkhitvā sammāyeva susādhukaṃ<BR>
Tato paraṃ bhāvanampi kattabbantu hitatthinā<BR>
376<BR>
Buddhānussati mettā ca asubhaṃ maraṇassati<BR>
Iti etepi caturo kattabbātu hitatthinā<BR>
377<BR>
Lokattayesu sakalesu ca sabba sattā<BR>
Mittā ca majjha ripu bandhu janā ca sabbe<BR>
Te sabbadā vigata roga bhayā visokā<BR>
Sabbaṃ sukhaṃ adhigataṃ muditā bhavantu<BR>
378<BR>
Lokattayesu sakalesu samaṃna kiñci<BR>
Lokassa santikaraṇaṃ ratanattayena<BR>
Taṃ tejasā sumahatā jita sabba pāpo<BR>
So sabbadā dhigata sabba sukhībhaveyya<BR>
379<BR>
Kāyo karīsa bharito viya bhīnna kumbho<BR>
Kāyo sadā kalimalabyasanādhi vāso<BR>
Kāyo vihaññati ca sabbasucīti loko<BR>
Kāyo sadā maraṇa roga jarābhibhūto<BR>
380<BR>
Yo yobbano pi cadhiro pi ca bālakoti<BR>
Sattena pekkhati vihaññati deva maccu<BR>
So haṃ ṭhitopi sayitopi ca pakkamanto<BR>
Gacchāmi macchumadanīyatanaṃ tathāhi<BR>
381<BR>
Evaṃ yathā vihatadosa midaṃ sarīraṃ<BR>
Niccañca taggahamanā hadaye karotha<BR>
Mettaṃ paritta masubhaṃ maraṇassatiṃ ca<BR>
Bhāvetha bhāvanaratā satataṃ yatattā<BR>
382<BR>
Dānādi puññakiriyāni sukhindriyāni<BR>
Katvā ca tapphala masesa mahappameyya<BR>
Deyyaṃ sadā parahitāya guṇāyaceva<BR>
Kiṃvo tadeva nanu hatthagataṃ hi sāranti<BR>
Caturārakkhā<BR>
------- [SL Page 230] [\x 230/]     <BR>
383<BR>
Tattha asubha bhāvanaṃ arati rati ādinaṃ<BR>
Aniṭṭhā rammaṇe cāpi iṭṭhe ārammaṇe pi ca <BR>
384<BR>
Sahituṃ pi ca sakkoti attadosampi passati<BR>
Tasmā asubha bhāvanaṃ dvattiṃsākāra lakkhaṇaṃ<BR>
385<BR>
Sabbadāyeva bhāveyya attanotu hitatthiko<BR>
Maraṇadhammaṃ vijānantā attanoca parassaca <BR>
386<BR>
Abhīto maraṇe hoti aniccatañca passati<BR>
Tasmā maraṇa satimpi bhāveyyasabbadā pi ca <BR>
387<BR>
Buddhe dhamme ca saṅghe ca kato eko pi añjali<BR>
Pahoti bhava dukkhaggiṃ nibbāpetuṃ asesato<BR>
388<BR>
Athāpi buddhaṃ dhammañca saṅghañcāpi anuttaraṃ<BR>
Saraṇaṃgata sattānaṃ bhayā ddupaddavampi ca<BR>
Nassa teva sadā tasmā buddhānussati bhāvaye<BR>
389 Ye sattasaṇḍaṃ paṭhaviṃ vijetvā<BR>
Rājasayo yajamānānu parihagā [b]<BR>
Assamedhaṃ purisamedhaṃ<BR>
Sammāpāsaṃ vājapeyyaṃ niraggalaṃ,<BR>
Mettassa cittassa subhāvitassa,<BR>
Kalampi te nānubhavanti soḷasiṃ.<BR>
390<BR>
Ekampice pānamaduṭṭhacitto,<BR>
Mettāyati kusalītena hoti,<BR>
Sabbeca pāṇe maraṇasānukampi,<BR>
Pahūta mariyo pakaroti puññaṃ,<BR>
391<BR>
Emaṃ mahinisaṃsanti ñatvāna paṇḍito naro,<BR>
Sabba satte sadāyeva mettaṃ bhāveyya sādhukaṃ.<BR>
392<BR>
Evaṃ dānañca sīlañca bhāvanañcāpi sabbaso pūrayanto mahāpañño sukhena pāpuṇe sivaṃ.<BR>
393<BR>
Evaṃ anekehi nayehi kiṇṇaṃ,<BR>
Pakiṇṇakaṃsāra mimaṃ viditvā,<BR>
Sārena hīne pana sabbaloke,<BR>
Sāraṃ sivaṃ pāpuṇituṃ yateyya,<BR>
394<BR>
Sāre gandhamhi etaṃ tividha sukhadadaṃ seṭṭhavācaṃ susāraṃ,<BR>
Sāraññu cintayitvā satata manalaso ādiyaṃ sārameva<BR>
Sāraṃ etanti sādhuṃ dhuvasukha subhato sārahīne sarīre,<BR>
Sāraṃ adātukāmo satata manalaso santameseyyasāraṃ.<BR>
<BR>
Iti sujanappasāda saṃvegatthāya kate lokappadīpakasāre pakiṇṇakanayasāraniddeso nāma<BR>
Aṭṭhamo paricchedo.<BR>
-------------------------------------------<BR>
[A] khadiro=katthaci<BR>
[B] yojayamānā anupariyatā-potthakesu. <BR>
<BR>
[SL Page 231] [\x 231/]     <BR>
Siriratana purābhidhāne uttamanagare setakuñjarādhipati bhūtassa mahārañño mātubhūtāya<BR>
susaddhāya mahādeviyā kārite punapaṭalacchādite soṇṇamaya mahāvihāre vasantena<BR>
sīlācārādi sampannena tipiṭaka pariyattidharena saddhāviriya patimaṇḍitena sīhaladīpe<BR>
araññavāsīnaṃ pasatthamahātherānaṃ vaṃsālaṅkārabhūtena medhaṅkara<BR>
mahātherākhyappatītena saṃgharaññā katoyaṃ lokappadīpakasāro'ti <BR>
<BR>
Anena puññena susambhatena,<BR>
Sayambhutaṃ yāvaca pāpuṇevara,<BR>
Nirantaraṃ loka hitassa kārako,<BR>
Bhave bhaveyyaṃ saraṇehi pūrito.<BR>
<BR>
Antarāyaṃ vināsāro yathā niṭṭhaṃ upāgato<BR>
Tathādise susaṃ kappā sattānaṃ dhamma nissitaṃ<BR>
<BR>
Lokappadipakasārappakaraṇaṃ mahāsaṅgharājenadaya rājassa gurunā racitaṃ.<BR>
Samattaṃ.<BR>
----- <BR>
<BR>
<BR>
<BR>
</body></html>
