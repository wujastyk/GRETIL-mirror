<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title>Dighanikaya 3</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

Dighanikaya 3<BR>
<BR>
Input by the Sri Lanka Tripitaka Project<BR>
<BR>
<BR>
[PTS Vol D - 2] [\z D /] [\f II /]    <BR>
[PTS Page 001] [\q   1/]     <BR>
[BJT Vol D - 2] [\z D /] [\w II /]    <BR>
[BJT Page 002] [\x   2/]     <BR>
<BR>
Suttantapiṭake<BR>
<BR>
Dīghanikāyo<BR>
(Dutiyo bhāgo)<BR>
Mahāvaggo<BR>
<BR>

<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>


Namo tassa bhagavato arahato sammā sambuddhassa. <BR>
1. <BR>
Mahāpadānasuttaṃ <BR>
1. Evaṃ me sutaṃ: ekaṃ samayaṃ bhagavā sāvatthiyaṃ viharati jetavane anāthapiṇḍikassa<BR>
ārāme karerikuṭikāyaṃ. Atha kho sambahulānaṃ bhikkhūnaṃ pacchābhattaṃ<BR>
piṇḍapātapaṭikkantānaṃ karerimaṇḍalamāḷe sannisinnānaṃ sannipatinānaṃ<BR>
pubbenivāsapaṭisaṃyuttā dhammī kathā udapādi: 'itipi pubbe nivāso, itipi1 pubbe nivāso'ti. <BR>
<BR>
2. Assosi kho bhagavā dibbāya sotadhātuyā visuddhāya atikkantamānusikāya2 tesaṃ<BR>
bhikkhūnaṃ imaṃ kathāsallāpaṃ. Atha kho bhagavā uṭṭhāyāsanā yena karerimaṇḍalamāḷo<BR>
tenupasaṅkami, upasaṅkamitvā paññatte āsane nisīdi. Nisajja kho bhagavā bhikkhū<BR>
āmantesi: "kāyanu'ttha bhikkhave etarahi kathāya sannisinnā? Kā ca pana vo antarā kathā<BR>
vippakatā?"Ti. <BR>
<BR>
3. Evaṃ vutte te bhikkhū bhagavantaṃ etadavocuṃ: "idha bhante amhākaṃ pacchābhattaṃ<BR>
piṇḍapātapaṭikkantānaṃ [PTS Page 002] [\q   2/]      karerimaṇḍalamāḷe sannisinnānaṃ<BR>
sannipatitānaṃ pubbenivāsapaṭisaṃyuttā dhammī kathā udapādi: 'itipi pubbenivāso, itipi<BR>
pubbenivāso'ti. Ayaṃ kho no bhante antarā kathā vippakathā. Atha bhagavā anuppatto"ti. <BR>
<BR>
1. Iti [PTS. 2.] Mānusakāya - sīmu <BR>
<BR>
<BR>
[BJT Page 004] [\x   4/]      <BR>
<BR>
4. "Iccheyyātha no tumhe bhikkhave [PTS Page 011] [\q  11/]      pubbenivāsapaṭisaṃyuttaṃ<BR>
dhammiṃ kathaṃ sotu"nti. <BR>
<BR>
"Etassa bhagavā kālo, etasusa sugata kālo, yaṃ bhagavā pubbenivāsapaṭisaṃyuttaṃ dhammiṃ<BR>
kathaṃ kareyya. Bhagavato sutvā bhikkhu dhāressantī"ti. "Tena hi bhikkhave suṇātha,<BR>
sādhukaṃ manasikarotha, bhāsissāmī"ti. "Evambhante"ti kho te bhikkhu bhagavato<BR>
paccassosuṃ, bhagavā etadavoca: <BR>
<BR>
5. Ito so bhikkhave ekanavutokappo1 yaṃ vipassī bhagavā arahaṃ sammāsambuddho loke<BR>
udapādi. Ito so bhikkhave ekatiṃsokappo2 yaṃ sikhī bhagavā arahaṃ sammāsambuddho<BR>
loke udapādi. Tasmiññeva kho bhikkhave ekatiṃse kappe vessabhū bhagavā arahaṃ<BR>
sammāsambuddho loke udapādi, imasmiññeva kho bhikkhave bhaddakappe kakusandho<BR>
bhagavā arahaṃ sammāsambuddho loke udapādi. Imasmiññeva kho bhikkhave<BR>
bhaddakappe koṇāgamano bhagavā arahaṃ sammāsambuddho loke udapādi. Imasmiññeva<BR>
kho bhikkhave bhaddakappe kassapo bhagavā arahaṃ sammāsambuddho loke udapādi.<BR>
Imasmiññeva kho bhikkhave bhaddakappe ahaṃ etarahi arahaṃ sammāsambuddho loke<BR>
uppanno. <BR>
<BR>
6. Vipassī bhikkhave bhagavā arahaṃ sammāsambuddho khattiyo jātiyā ahosi, khattiyakule<BR>
udapādi. Sikhī bhikkhave bhagavā arahaṃ sammāsambuddho [PTS Page 003] [\q   3/]     <BR>
khattiyo jātiyā ahosi, khattiyakule udapādi. Vessabhū bhikkhave bhagavā arahaṃ<BR>
sammāsambuddho khattiyo jātiyā ahosi, khattiyakule udapādi. Kakusandho bhikkhave<BR>
bhagavā arahaṃ sammāsambuddho brāhmaṇo jātiyā ahosi, brāhmaṇakule udapādi.<BR>
Koṇāgamano bhikkhave bhagavā arahaṃ sammāsambuddho brāhmaṇo jātiyā ahosi,<BR>
brāhmaṇakule udapādi. Kassapo bhikkhave bhagavā arahaṃ sammāsambuddho brāhmaṇo<BR>
jātiyā ahosi, brāhmaṇakule udapādi. Ahaṃ bhikkhave etarahi arahaṃ sammā sambuddho<BR>
khattiyo jātiyā ahosiṃ, khattiyakule uppanno. <BR>
<BR>
7. Vipassī bhikkhave bhagavā arahaṃ sammāsambuddho koṇḍañño gottena ahosi. Sikhī<BR>
bhikkhave bhagavā arahaṃ sammāsambuddho koṇḍañño gottena ahosi. Vessabhū<BR>
bhikkhave bhagavā arahaṃ sammāsambuddho koṇḍañño gottena ahosi. Kakusandho<BR>
bhikkhave bhagavā arahaṃ sammāsambuddho kassapo gottena ahosi. <BR>
<BR>
1. Ekanavutikappe - ma cha saṃ, 2. Ekatiṃsekappe - ma cha saṃ, <BR>
<BR>
[BJT Page 006] [\x   6/]      <BR>
<BR>
Koṇāgamano bhikkhave, bhagavā arahaṃ sammāsambuddho kassapo gottena ahosi.<BR>
Kassapo bhikkhave, bhagavā arahaṃ sammāsambuddho kassapo gottena ahosi. Ahaṃ<BR>
bhikkhave, etarahi arahaṃ sammāsambuddho gotamo gottena1. <BR>
<BR>
8. Vipassissa bhikkhave bhagavato arahato sammāsambuddhassa asīti 2 vassasahassāni<BR>
āyuppamāṇaṃ ahosi. Sikhissa bhikkhave bhagavato arahato sammā sambuddhassa<BR>
sattativassasahassāni āyuppamāṇaṃ ahosi. Vessabhussa bhikkhave, bhagavato arahato<BR>
sammāsambuddhassa saṭṭhivassasahassāni āyuppamāṇaṃ ahosi. Kakusandhassa bhikkhave,<BR>
bhagavato arahato sammāsambuddhassa cattālīsa 3 vassasahassāni āyuppamāṇaṃ ahosi.<BR>
Koṇāgamanassa bhikkhave, bhagavato arahato sammāsambuddhassa tiṃsavassasahassāni<BR>
āyuppamāṇaṃ [PTS Page 004] [\q   4/]      ahosi. Kassapassa bhikkhave, bhagavato arahato<BR>
sammāsambuddhassa vīsati 4vassasahassāni āyuppamāṇaṃ ahosi. Mayhaṃ bhikkhave,<BR>
etarahi appakaṃ āyuppamāṇaṃ parittaṃ lahukaṃ yo ciraṃ jīvati so vassasataṃ appaṃ vā<BR>
bhiyyo. <BR>
<BR>
9. Vipassī bhikkhave, bhagavā arahaṃ sammāsambuddho pāṭaliyā mūle abhisambuddho.<BR>
Sikhī bhikkhave, bhagavā arahaṃ sammāsambuddho puṇḍarīkassa mūle abhisambuddho.<BR>
Vessabhū bhikkhave, bhagavā arahaṃ sammāsambuddho sālassa mūle abhisambuddho.<BR>
Kakusandho bhikkhave, bhagavā arahaṃ sammāsambuddho sirīsassa mūle abhisambuddho.<BR>
Koṇāgamano bhikkhave, bhagavā arahaṃ sammāsambuddho udumbarassa mūle<BR>
abhisambuddho. Kassapo bhikkhave, bhagavā arahaṃ sammāsambuddho nigrodhassa mūle<BR>
abhisambuddho. Ahaṃ bhikkhave, etarahi arahaṃ sammāsambuddho assatthassa mūle<BR>
abhisambuddho. <BR>
<BR>
10. Vipassissa bhikkhave, bhagavato arahato sammāsambuddhassa khaṇḍatissaṃ nāma<BR>
sāvakayugaṃ ahosi aggaṃ bhaddayugaṃ. Sikhissa bhikkhave, bhagavato arahato<BR>
sammāsambuddhassa abhibhūsambhavaṃ nāma sāvakayugaṃ ahosi aggaṃ bhaddayugaṃ.<BR>
Vessabhussa bhikkhave, bhagavato arahato sammāsambuddhassa soṇuttaraṃ nāma<BR>
sāvakayugaṃ ahosi aggaṃ bhaddayugaṃ. Kakusandhassa bhikkhave, bhagavato arahato<BR>
sammāsambuddhassa vidhurasañjīvaṃ nāma sāvakayugaṃ ahosi aggaṃ bhaddayugaṃ.<BR>
Koṇāgamanassa bhikkhave, bhagavato arahato sammāsambuddhassa bhiyyosuttaraṃ nāma<BR>
sāvakayugaṃ ahosi [PTS Page 005] [\q   5/]      aggaṃ bhaddayugaṃ. Kassapassa bhikkhave,<BR>
bhagavato arahato sammāsambuddhassa tissabhāradvājaṃ nāma sāvakayugaṃ ahosi aggaṃ<BR>
bhaddayugaṃ. Mayhaṃ bhikkhave, etarahi arahato sammāsambuddhassa<BR>
sāriputtamoggallānaṃ nāma sāvakayugaṃ hoti aggaṃ bhaddayugaṃ. <BR>
<BR>
1. Gotamo gottena ahosiṃ sī mu syā. 2. Asītiṃ, [PTS. 3.] Cattālīsaṃ ma cha saṃ, [PTS. 4.]<BR>
Vīsatiṃ [PTS.] <BR>
<BR>
[BJT Page 008] [\x   8/]     <BR>
<BR>
11. Vipassissa bhikkhave, bhagavato arahato sammāsambuddhassa tayo sāvakānaṃ<BR>
sannipātā ahesuṃ. Eko sāvakānaṃ sannipāto ahosi aṭṭhasaṭṭhibhikkhusatasahassaṃ. Eko<BR>
sāvakānaṃ sannipāto ahosi bhikkhusatasahassaṃ. Eko sāvakānaṃ sannipāto ahosi<BR>
asītibhikkhusahassāni. Vipassissa bhikkhave bhagavato arahato sammāsambuddhassa ime<BR>
tayo sāvākānaṃ sannipātā ahesuṃ sabbesaṃ yeva khīṇāsavānaṃ. Sikhissa bhikkhave,<BR>
bhagavato arahato sammāsambuddhassa tayo sāvakānaṃ sannipātā ahesuṃ: eko sāvakānaṃ<BR>
sannipāto ahosi bhikkhu satasahassaṃ. Eko sāvakānaṃ sannipāto ahosi asīti<BR>
bhikkhusahassāni. Eko sāvakānaṃ sannipāto ahosi sattati bhikkhusahassāni. Sikhissa<BR>
bhikkhave bhagavato arahato sammāsambuddhassa ime tayo sāvakānaṃ sannipātā ahesuṃ<BR>
sabbesaṃ yeva khīṇāsavānaṃ. Vessabhussa bhikkhave, bhagavato arahato<BR>
sammāsambuddhassa tayo sāvakānaṃ sannipātā ahesuṃ. Eko sāvakānaṃ sannipāto ahosi<BR>
asīti bhikkhusahassāni. Eko sāvakānaṃ sannipāto ahosi sattati bhikkhusahassāni. Eko<BR>
sāvakānaṃ sannipāto ahosi saṭṭhi bhikkhusahassāni. Vessabhussa bhikkhave, bhagavato<BR>
arahato sammāsambuddhassa ime tayo sāvakānaṃ sannipātā ahesuṃ sabbesaṃ yeva<BR>
khīṇāsavānaṃ. Kakusandhassa bhikkhave, bhagavato arahato sammāsambuddhassa eko<BR>
sāvakānaṃ sannipāto ahosi cattālīsa bhikkhusahassāni. Kakusandhassa bhikkhave,<BR>
bhagavato arahato sammāsambuddhassa ayaṃ eko sāvakānaṃ sannipāto ahosi sabbesaṃ yeva<BR>
khīṇāsavānaṃ. Koṇāgamanassa bhikkhave, bhagavato arahato [PTS Page 006] [\q   6/]    <BR>
 sammāsambuddhassa eko sāvakānaṃ sannipāto ahosi tiṃsa bhikkhusahassāni<BR>
koṇāgamanassa bhikkhave, bhagavato arahato sammāsambuddhassa ayaṃ eko sāvakānaṃ<BR>
sannipāto ahosi sabbesaṃ yeva khīṇāsavānaṃ kassapassa bhikkhave, bhagavato arahato<BR>
sammāsambuddhassa eko sāvakānaṃ sannipāto ahosi vīsati bhikkhusahassāni. Kassapassa<BR>
bhikkhave bhagavato arahato sammāsambuddhassa ayaṃ eko sāvakānaṃ sannipāto ahosi<BR>
sabbesaṃ yeva khīṇāsavānaṃ. Mayhaṃ bhikkhave, etarahi arahato sammāsambuddhassa eko<BR>
sāvakānaṃ sannipāto ahosi aḍḍhateḷasāni bhikkhusatāni. Mayhaṃ bhikkhave ayaṃ eko<BR>
sāvakānaṃ sannipāto ahosi sabbesaṃ yeva khīṇāsavānaṃ. <BR>
<BR>
12. Vipassissa bhikkhave, bhagavato arahato sammāsambuddhassa asoko nāma bhikkhu<BR>
upaṭṭhāko ahosi aggupaṭṭhāko. Sikhissa bhikkhave, bhagavato arahato<BR>
sammāsambuddhassa khemaṅkaro nāma bhikkhu upaṭṭhāko ahosi aggupaṭṭhāko<BR>
vessabhussa bhikkhave, bhagavato arahato sammāsambuddhassa upasanto nāma bhikkhu<BR>
upaṭṭhāko ahosi aggupaṭṭhāko. Kakusandhassa bhikkhave, bhagavato arahato sammā<BR>
sambuddhassa buddhijo nāma bhikkhu upaṭṭhāko ahosi aggupaṭṭhāko. <BR>
<BR>
<BR>
[BJT Page 010] [\x  10/]     <BR>
<BR>
Koṇāgamanassa bhikkhave bhagavato arahato sammāsambuddhassa sotthijo nāma bhikkhu<BR>
upaṭṭhāko ahosi aggupaṭṭhāko. Kassapassa bhikkhave bhagavato arahato<BR>
sammāsambuddhassa sabbamitto nāma bhikkhū upaṭṭhāko ahosi aggupaṭṭhāko. Mayhaṃ<BR>
bhikkhave etarahi arahato sammāsambuddhassa ānando bhikkhu upaṭṭhāko hoti<BR>
aggupaṭṭhāko. 1<BR>
<BR>
13. Vipassissa bhikkhatva bhagavato arahato sammāsambuddhassa bandhumā nāma rājā<BR>
pitā ahosi. Bandhumatī [PTS Page 007] [\q   7/]      nāma devī mātā ahosi janetti. 2<BR>
Bandhumassa rañño bandhumatī nāma nagaraṃ rājadhāni ahosi. Sikhissa bhikkhave<BR>
bhagavato arahato sammāsambuddhassa aruṇo nāma rājā pitā ahosi. Pabhāvatī nāma devī<BR>
mātā ahosi janetti. Aruṇassa rañño aruṇavatī nāma nagaraṃ rājadhāni ahosi. Vessabhussa<BR>
bhikkhave bhagavato arahato sammāsambuddhassa suppatīto3 nāma rājā pitā ahosi.<BR>
Yasavatī nāma devī mātā ahosi janetti. Suppatītassa rañño anomaṃ nāma nagaraṃ rājadhāni<BR>
ahosi. Kakusandhassa bhikkhave bhagavato arahato sammāsambuddhassa aggidatto nāma<BR>
brāhmaṇo pitā ahosi. Visākhā nāma brāhmaṇī mātā ahosi janetti. Tena kho pana bhikkhave<BR>
samayena khemo nāma rājā ahosi. Khemassa rañño khemavatī nāma nagaraṃ rājadhāni<BR>
ahosi. Koṇāgamanassa bhikkhave bhagavato arahato sammāsambuddhassa yaññadatto<BR>
nāma brāhmaṇo pitā ahosi. Uttarā nāma brāhmaṇī mātā ahosi janetti. Tena kho pana<BR>
bhikkhave samayena sobho nāma rājā ahosi. Sobhassa rañño sobhāvatī nāma nagaraṃ<BR>
rājadhāni ahosi. Kassapassa bhikkhave bhagavato arahato sammāsambuddhassa<BR>
brahmadatto nāma brāhmaṇo pitā ahosi. Dhanavatī nāma brāhmaṇī mātā ahosi janetti.<BR>
Tena kho pana bhikkhave samayena kikī nāma nāma 4 rājā ahosi. Kikissa rañño bārāṇasī<BR>
nāma nagaraṃ rājadhāni ahosi. Mayhaṃ bhikkhave etarahi arahato sammāsambuddhassa<BR>
suddhodano rājā pitā ahosi, māyādevī mātā janetti. Kapilavatthu nāma nagaraṃ rājadhānī"ti. <BR>
<BR>
Idamavoca bhagavā, idaṃ vatvā sugato uṭṭhāyāsanā vihāraṃ pāvisi. <BR>
<BR>
14. [PTS Page 008] [\q   8/]      atha kho tesaṃ bhikkhūnaṃ acirapakkantassa bhagavato<BR>
ayamantarā kathā udapādi: "acchariyaṃ āvuso tathāgatassa mahiddhikatā mahānubhāvatā,<BR>
yatra hi nāma tathāgato atīte buddhe parinibbute chinnapapañce chinnavaṭume<BR>
pariyādinnavaṭṭe sabbadukkhavītivatte jātitopi anussarissati, nāmatopi anussarissati, <BR>
<BR>
1. Upaṭṭhāko ahosi sīmu. 2. Janetatī - syā. 3. Suppati ko - ma cha saṃ. 4. Kiṃki nāma - syā. <BR>
<BR>
[BJT Page 012] [\x  12/]     <BR>
<BR>
Gottatopi anussarissati, āyuppamāṇatopi anussarissati, sāvakayugatopi anussarissati,<BR>
sāvakasannipātatopi anussarissati: 'evaṃjaccā te bhagavanto ahesuṃ itipi, evaṃnāmā<BR>
evaṃgottā evaṃsīlā evaṃdhammā evaṃpaññā evaṃvihārī evaṃvimuttā te bhagavanto ahesuṃ<BR>
itipīti. Kinnu kho āvuso tathāgatasseva nu kho esā dhammadhātu suppaṭividdhā, yassā<BR>
dhammadhātuyā suppaṭividdhattā tathāgato atīte buddhe parinibbute chinnapapañce<BR>
chinnavaṭume pariyādinnavaṭṭe sabbadukkha vītivatte jātitopi anussarati, nāmatopi<BR>
anussarati, gottatopi anussarati, āyuppamāṇatopi anussarati, sāvakayugato pi anussarati,<BR>
sāvakasannipātato pi anussarati: 'evaṃ [PTS Page 010] [\q  10/]      jaccā te bhagavanto<BR>
ahesuṃ itipi, evaṃnāmā evaṃgottā evaṃsīlā evaṃdhammā evaṃpaññā evaṃvihārī<BR>
evaṃvimuttā te bhagavanto ahesuṃ itipīti', udāhu devatā tathāgatassa etamatthaṃ ārocesuṃ<BR>
yena tathāgato atīte buddhe parinibbute chinnapapañce chinnavaṭume [PTS Page 009] [\q <BR>
 9/]      pariyādinnavaṭṭe sabbadukkhavītivatte jātitopi anussarati, nāmatopi anussarati,<BR>
āyuppamāṇatopi anussarati, sāvakayugatopi anussarati, sāvakasannipātatopi anussarati:<BR>
'evaṃjaccā te bhagavanto ahesuṃ itipi, evaṃnāmā evaṃgottā evaṃsīlā evaṃdhammā<BR>
evaṃpaññā evaṃvihārī evaṃvimuttā te bhagavanto ahesuṃ itipīti" ayañca hidaṃ tesaṃ<BR>
bhikkhūnaṃ antarā kathā vippakatā hoti. <BR>
<BR>
15. Atha kho bhagavā sāyanhasamayaṃ patisallānā vuṭṭhito yena, karerimaṇḍalamāḷo<BR>
tenupasaṅkami. Upasaṅkamitvā paññatte āsane nisīdi. Nisajja kho bhagavā bhikkhū<BR>
āmantesi: "kāyanu'ttha bhikkhave etarahi kathāya sannisinnā? Kā ca pana vo antarā kathā<BR>
vippakathā?" Ti. Evaṃ vutte te bhikkhū bhagavantaṃ etadavocuṃ: "idha bhante amhākaṃ<BR>
acirapakkantassa bhagavato ayamantarā kathā udapādi:<BR>
<BR>
<BR>
[BJT Page 014] [\x  14/]     <BR>
<BR>
'Acchariyaṃ āvuso abbhutaṃ āvuso tathāgatassa mahiddhikatā mahānubhāvatā, yatra hi<BR>
nāma tathāgato atīte buddhe parinibbute chinnapapañce chinna vaṭume pariyādinnavaṭṭe<BR>
sabbadukkhavītivatte jātitopi anussarissati, nāmato pi anussarissati, gottato pi anussarissati,<BR>
āyuppamāṇato pi anussarissati, sāvakayugato pi anussarissati, sāvakasannipātato pi<BR>
anussarissati: 'evaṃjaccā te bhagavanto ahesuṃ itipi, evaṃnāmā, evaṃgottā, evaṃsīlā,<BR>
evaṃdhammā, evaṃpaññā, evaṃvihārī, evaṃvimuttā te bhagavanto ahesuṃ itipīti. Kinnu kho<BR>
āvuso tathāgatasseva nu kho esā dhammadhātu suppaṭividdhā yassā dhammadhātuyā<BR>
suppaṭividdhattā tathāgato atīte buddhe parinibbute chinnapapañce chinnavaṭume<BR>
pariyādinnavaṭṭe sabbadukkhavītivatte jātito pi anussarati, nāmato pi anussarati. Gottato pi<BR>
anussarati, āyuppamāṇato pi anussarati, sāvakayugato pi anussarati, sāvakasannipātatopi<BR>
anussarati: evaṃjaccā te bhagavanto ahesuṃ itipi, evaṃnāmā, evaṃgottā, evaṃsīlā,<BR>
evaṃdhammā, evaṃpaññā, evaṃvihārī, evaṃvimuttā te bhagavanto ahesuṃ itipīti? Udāhu<BR>
devatā tathāgatassa etamatthaṃ ārocesuṃ yena tathāgato atīte buddhe parinibbute<BR>
chinnapapañce chinnavaṭume pariyādinnavaṭṭe sabbadukkhavītivatte jātito pi anussarati,<BR>
nāmatopi anussarati, gottatopi anussarati, āyuppamāṇatopi anussarati, sāvakayugato pi<BR>
anussarati, sāvakasannipātatopi anussarati: 'evaṃjaccā te bhagavanto ahesuṃ itipi, evaṃnāmā,<BR>
evaṃgottā, evaṃsīlā, evaṃdhammā, evaṃpaññā, evaṃvihārī, evaṃvimuttā te bhagavanto<BR>
ahesuṃ iti'pīti? Ayaṃ kho no bhante antarā kathā vippakatā hoti. Atha bhagavā<BR>
anuppatto"ti. <BR>
<BR>
16. "Tathāgatassevesā bhikkhave dhammadhātu suppaṭividdhā yassā dhammadhātuyā<BR>
suppaṭividdhattā tathāgato atīte buddhe parinibbute chinnapapañce chinnavaṭume<BR>
pariyādinnavaṭṭe sabbadukkhavītivatte jātitopi anussarati, nāmatopi anussarati, gottatopi<BR>
anussarati, āyuppamāṇatopi anussarati, sāvakayugatopi anussarati, sāvakasannipātatopi<BR>
anussarati: evaṃjaccā te bhagavanto ahesuṃ itipi, evaṃnāmā, evaṃgottā, evaṃsīlā,<BR>
evaṃdhammā, evaṃpaññā, evaṃvihārī, evaṃvimuttā te bhagavante ahesuṃ itipī'ti. Devatā pi<BR>
tathāgatassa etamatthaṃ ārocesuṃ evaṃjaccā te bhagavanto ahesuṃ itipi, evaṃnāmā,<BR>
evaṃgottā, evaṃsīlā, evaṃdhammā, evaṃpaññā, evaṃvihārī, evaṃvimuttā te bhagavanto<BR>
ahesuṃ itipī'ti. Iccheyyātha no tumhe bhikkhave bhiyyosomattāya [PTS Page 011] [\q  11/] <BR>
    pubbenivāsapaṭisaṃyuttaṃ dhammiṃ kathaṃ sotunti?" <BR>
<BR>
<BR>
[BJT Page 016] [\x  16/]     <BR>
<BR>
17. "Etassa bhagavā kālo, etassa sugata kālo. Yaṃ bhagavā bhiyyosomattāya<BR>
pubbenivāsappaṭisaṃyuttaṃ dhammiṃ kathaṃ kareyya bhagavato sutvā bhikkhū<BR>
dhāressantī"ti. "Tena hi bhikkhave suṇātha, sādhukaṃ manasikarotha, bhāsissāmī"ti.<BR>
'Evaṃbhante'ti kho te bhikkhu bhagavato paccassosuṃ. Bhagavā etadavoca: <BR>
<BR>
18. "Ito so bhikkhave ekanavuto kappo1. Yaṃ vipassī bhagavā arahaṃsammāsambuddho<BR>
loke udapādi. Vipassī bhikkhave bhagavā arahaṃ sammāsambuddho khattiyo jātiyā ahosi,<BR>
khattiyakule udapādi. Vipassī bhikkhave bhagavā arahaṃ sammāsambuddho koṇḍañño<BR>
gottena ahosi. Vipassissa bhikkhave bhagavato arahato sammāsambuddhassa<BR>
asītivassasahassāni āyuppamāṇaṃ ahosi. Vipassī bhikkhave bhagavā arahaṃ<BR>
sammāsambuddho pāṭaliyā mūle abhisambuddho. Vipassissa bhikkhave bhagavato arahato<BR>
sammāsambuddhassa khaṇḍatissaṃ nāma sāvakayugaṃ ahosi aggaṃ bhaddayugaṃ.<BR>
Vipassissa bhikkhave bhagavato arahato sammāsambuddhassa tayo sāvakānaṃ sannipātā<BR>
ahesuṃ: eko sāvakānaṃ sannipāto ahosi aṭṭhasaṭṭhibhikkhusatasahassaṃ. Eko sāvakānaṃ<BR>
sannipāto ahosi bhikkhusatasahassaṃ. Eko sāvakānaṃ sannipāto ahosi<BR>
asītibhikkhusatasahassāni. Vipassissa bhikkhave bhagavato arahato sammāsambuddhassa<BR>
ime tayo sāvakānaṃ sannipātā ahesuṃ sabbesaṃ yeva khīṇāsavānaṃ. Vipassissa bhikkhave<BR>
bhagavato arahato sammāsambuddhassa asoko nāma bhikkhu upaṭṭhāko ahosi<BR>
aggupaṭṭhāko. Vipassissa bhikkhave bhagavato arahato sammāsambuddhassa bandhumā<BR>
nāma rājā pitā ahosi. Bandhumatī [PTS Page 012] [\q  12/]      nāma devī mātā ahosi<BR>
janetti. Bandhumassa rañño bandhumatī nāma nagaraṃ rājadhāni ahosi. <BR>
<BR>
19. Atha kho bhikkhave vipassī bodhisatto tusitā kāyā cavitvā sato sampajāno mātukucchiṃ<BR>
okkami. Ayamettha dhammatā. <BR>
<BR>
20. Dhammatā esā bhikkhave yadā bodhisatto tusitā kāyā cavitvā mātukucchiṃ okkamati,<BR>
atha sadevake loke samārake sabrahmake, sassamaṇabrāhmaṇiyā pajāya sadevamanussāya<BR>
appamāṇo uḷāro2 obhāso pātubhavati atikkammeva devānaṃ devānubhāvaṃ. Yā pitā<BR>
lokantarikā aghā asaṃvutā andhakārā andhakāratimisā, yatthapime candimasuriyā<BR>
evaṃmahiddhikā evaṃmahānubhāvā ābhāya nānuhonti, tatthapi appamāṇo uḷāro obhāso<BR>
pātubhavati atikkammeva devānaṃ devānubhāvā. - <BR>
<BR>
1. Ekanavutikappe - ma cha saṃ, 2. Oḷāro - syā. <BR>
<BR>
[BJT Page 018] [\x  18/]      <BR>
<BR>
Ye pi tattha sattā uppannā, 1 te pi tenobhāsena aññamaññaṃ sañjānanti 'aññe pi kira bho<BR>
santi sattā idhūpapannā'ti. Ayañca dasasahassī lokadhātu saṃkampati sampakampati<BR>
sampavedhati. Appamāṇo ca uḷāro obhāso loke pātubhavati atikkammeva devānaṃ<BR>
devānubhāvaṃ. Ayamettha dhammatā. <BR>
<BR>
21. Dhammatā esā bhikkhave yadā bodhisatto mātukucchiṃ okkanto hoti, cattāro naṃ<BR>
devaputtā catuddisaṃ 2 rakkhāya upagacchanti: 'mā naṃ bodhisattaṃ vā bodhisattamātaraṃ<BR>
vā manusso vā amanusso vā koci vā viheṭhesī'ti. Ayamettha dhammatā. <BR>
<BR>
22. Dhammatā esā bhikkhave, yadā bodhisatto mātukucchiṃ okkanto hoti, pakatiyā sīlavatī<BR>
bodhisattamātā hoti viratā pāṇātipātā, viratā adinnādānā, viratā kāmesu [PTS Page 013] [\q <BR>
13/]      micchācārā, viratā musāvādā, viratā surāmerayamajjapamādaṭṭhānā. Ayamettha<BR>
dhammatā. <BR>
<BR>
23. Dhammatā esā bhikkhave, yadā bodhisatto mātukucchiṃ okkanto hoti, na<BR>
bodhisattamātu purisesu mānasaṃ uppajjati kāmaguṇūpasaṃhitaṃ. Anatikkamaniyā ca<BR>
bodhisattamātā hoti kenaci purisena rattacittena. Ayamettha dhammatā. <BR>
<BR>
24. Dhammatā esā bhikkhave, yadā bodhisatto mātukucchiṃ okkanto hoti, lābhinī<BR>
bodhisattamātā hoti pañcannaṃ kāmaguṇānaṃ. Sā pañcahi kāmaguṇehi samappitā<BR>
samaṅgībhūtā parivāreti. Ayamettha dhammatā. <BR>
<BR>
25. Dhammatā esā bhikkhave, yadā bodhisatto mātukucchiṃ okkanto hoti, na<BR>
bodhisattamātu kocideva ābādho uppajjati. Sukhinī bodhisattamātā hoti akilantakāyā.<BR>
Bodhisattañca bodhisattamātā tirokucchigataṃ passati sabbaṅgapaccaṃ abhinindriyaṃ. <BR>
<BR>
Seyyathāpi bhikkhave maṇi veḷuriyo subho jātimā aṭṭhaṃso suparikammakato accho<BR>
vippasanno sabbākārasampanno, tatra yaṃ suttaṃ āvutaṃ nīlaṃ vā pītaṃ vā lohitaṃ vā<BR>
odātaṃ vā paṇḍusuttaṃ vā, tamenaṃ cakkhumā puriso hatthe karitvā paccavekkheyya: ayaṃ<BR>
kho maṇi veḷuriyo subho jātimā aṭṭhaṃso suparikammakato accho vippasanno<BR>
sabbākārasampanno, tatiradaṃ suttaṃ āvutaṃ nīlaṃ vā pītaṃ vā lohitaṃ vā odātaṃ vā<BR>
paṇḍusuttaṃ vā'ti. Evameva kho bhikkhave yadā bodhisatto mātukucchiṃ okkanto hoti, na<BR>
bodhisattamātu kocideva ābādho uppajjati. Sukhinī bodhisattamātā hoti akilantakāyā.<BR>
Bodhisattañca [PTS Page 014] [\q  14/]      bodhisattamātā tirokucchigataṃ passati<BR>
sabbaṅgapaccaṅgiṃ abhīnindriyaṃ ayamettha dhammatā: <BR>
<BR>
1. Upapannā - ma cha saṃ, syā [PTS. 2.] Catuddisaṃ ma cha saṃ. Cātuddisaṃ - syā. <BR>
<BR>
<BR>
[BJT Page 020] [\x  20/]      <BR>
26. Dhammatā esā bhikkhave, sattāhajāte bodhisatte bodhisattamātā kālaṃ karoti, tusitaṃ,<BR>
kāyaṃ upapajjati. Ayamettha dhammatā. <BR>
27. Dhammatā esā bhikkhave. Yathā aññā itthikā nava vā dasa vā māse gabbhaṃ kucchinā<BR>
pariharitvā vijāyanti, na hevaṃ bodhisattaṃ bodhisattamātā vijāyati. Daseva māsāni<BR>
bodhisattaṃ bodhisattamātā kucchinā pariharitvā vijāyati. Ayamettha dhammatā. <BR>
<BR>
28. Dhammatā esā bhikkhave. Yathā aññā itthikā nisinnā vā nipannā vā vijāyanti, na hevaṃ<BR>
bodhisattaṃ bodhisattamātā vijāyati.  hitā'va bodhisattaṃ bodhisattamātā vijāyati. Ayamettha<BR>
dhammatā. <BR>
<BR>
29. Dhammatā esā bhikkhave. Yadā bodhisatto mātukucchimhā nikkhamati, devā paṭhamaṃ<BR>
patigaṇhanti, pacchā manussā. Ayamettha dhammatā. <BR>
<BR>
30. Dhammatā esā bhikkhave. Yadā bodhisatto mātukucchimhā nikkhamati, appatto'va<BR>
bodhisatto paṭhaviṃ hoti. Cattāro naṃ devaputtā paṭiggahetvā mātu purato ṭhapenti.<BR>
'Attamanā devi hohi mahesakkho. Te putto uppanno'ti. Ayamettha dhammatā. <BR>
<BR>
31. Dhammatā esā bhikkhave. Yadā bodhisatto mātukucchimhā nikkhamati, visado'va<BR>
nikkhamati amakkhito uddena1 amakkhito semhena amakkhito ruhirena, amakkhito kenaci<BR>
asucinā, suddho visado. <BR>
<BR>
Seyyathāpi bhikkhave maṇiratanaṃ kāsike vatthe nikkhittaṃ neva maṇiratanaṃ kāsikaṃ<BR>
vatthaṃ makkheti, nāpi kāsikaṃ vatthaṃ maṇiratanaṃ makkheti - taṃ kissa hetu: ubhinnaṃ<BR>
suddhattā. Evameva kho bhikkhave yadā bodhisatto mātukucchimhā nikkhamati, visado'va<BR>
nikkhamati, amakkhito uddena amakkhito [PTS Page 015] [\q  15/]      semhena amakkhito<BR>
ruhirena amakkhito kenaci asucinā, suddho visado. Ayamettha dhammatā. <BR>
<BR>
32. Dhammatā esā bhikkhave. Yadā bodhisatto mātukucchimhā nikkhamati, dve udakassa<BR>
dhārā2 antaḷikkhā pātubhavanti: ekā sītassa ekā uṇhassa, yena bodhisattassa udakakiccaṃ<BR>
karonti mātucca 3. Ayamettha dhammatā. <BR>
<BR>
1. Udena - ma cha saṃ. 2. Udakadhārā - sīmu. 3. Mātu ca - sīmu. Ma cha saṃ, syā. <BR>
<BR>
<BR>
[BJT Page 022] [\x  22/]     <BR>
<BR>
33. Dhammatā esā bhikkhave. Sampatijāto bodhisatto samehi pādehi patiṭṭhahitvā<BR>
uttarābhimukho1 satta padavītihāre 2 gacchati setamhi chatte anuhīramāne 3, sabbā ca disā<BR>
anuviloketi 4, āsahiñca vācambhāsati: "aggo'hamasmi lokassa, jeṭṭho'hasmi lokassa,<BR>
seṭṭho'hamasmi lokassa, ayamantimā jāti, natthi'dāni punabbhavo"ti. Ayamettha dhammatā. <BR>
<BR>
34. Dhammatā esā bhikkhave. Yadā bodhisatto mātukucchimhā nikkhamati, atha sadevake<BR>
loke samārake sabrahmake, sassamaṇabrāhmaṇiyā pajāya sadevamanussāya appamāṇo<BR>
uḷāro obhāso pātubhavati atikkammeva devānaṃ devānubhāvaṃ. Yā'pi tā lokantarikā aghā<BR>
asaṃvutā andhakārā andhakāratimisā, yatthapime candimasuriyā evammahānubhāvā ābhāya<BR>
nānuhonti, tatthapi appamāṇo uḷāro obhāso pātu bhavati atikkammeva devānaṃ<BR>
devānubhāvaṃ. Ye'pi tattha sattā uppannā, te'pi tenobhāsena aññamaññaṃ sañjānanti:<BR>
"aññe'pi kira bho santi sattā idhūpapannā"ti. Ayañca dasasahassī lokadhātu saṃkampati<BR>
sampakampati sampavedhati. Appamāṇo ca uḷāro obhāso loke pātubhavati atikkammeva<BR>
devānaṃ devānubhāvaṃ. Ayamettha dhammatā. <BR>
<BR>
35. [PTS Page 016] [\q  16/]      jāte kho pana bhikkhave vipassamhi kumāre bandhumato<BR>
rañño paṭivedesuṃ: 'putto te deva jāto: taṃ devo passatu'ti. Addasā kho bhikkhave<BR>
bandhumā rājā vipassiṃ kumāraṃ, disvā nemitte brāhmaṇe āmantāpetvā etadavoca:<BR>
'Passantu bhonto nemittā brāhmaṇā kumāranti. ' Addasaṃsu 5 kho bhikkhave nemittā<BR>
brāhmaṇā vipassiṃ kumāraṃ disvā bandhumaṃ6 rājānaṃ etadavocuṃ: 'attamano deva hohi.<BR>
Mahesakkho te deva putto uppanno. Lābhā te mahārāja, suladdhaṃ te mahārāja, yassa te<BR>
kule evarūpo putto uppanno. '<BR>
<BR>
36. "Ayaṃ hi deva kumāro dvattiṃsamahāpurisalakkhaṇehi samannāgato yehi<BR>
samannāgatassa mahāpurisassa dve va gatiyo bhavanti anaññā - save agāraṃ ajjhāvasati, rājā<BR>
hoti cakkavattī dhammiko dhammarājā cāturanto vijitāvī janapadatthāvariyappatto<BR>
sattaratanasamannāgato. Tassimāni satta ratanāni bhavanti: seyyathīdaṃ - <BR>
<BR>
1. Uttarenābhimukho, syā. 2. Padavītihārena, ma cha saṃ. 3. Anudhāriyamāne, ma cha saṃ.<BR>
4. Viloketi, [PTS. 5.]Adadasāsu, ma cha saṃ. 6. Bandhumantaṃ, ma cha saṃ. <BR>
<BR>
<BR>
[BJT Page 024] [\x  24/]      <BR>
<BR>
Cakkaratanaṃ hatthiratanaṃ assaratanaṃ maṇiratanaṃ itthiratanaṃ gahapatiratanaṃ<BR>
parināyakaratanameva sattamaṃ. Parosahassaṃ kho panassa puttā bhavanti sūrā viraṅgarūpā<BR>
parasenappamaddanā. So imaṃ paṭhaviṃ sāgarapariyantaṃ adaṇḍena asatthena dhammena<BR>
abhivijīya ajjhāvasati. Sace kho pana agārasmā anagāriyaṃ pabbajati, arahaṃ hoti<BR>
sammāsambuddho loke vivattacchado. <BR>
<BR>
37. Katamehi cāyaṃ dve kumāro dvattiṃsamahāpurisalakkhaṇehi samannāgato yehi<BR>
samannāgatassa mahāpurisassa dveva gatiyo bhavanti anaññā - sace agāraṃ ajjhāvasati, rājā<BR>
hoti cakkavattī dhammiko dhammarājā cāturanto vijitāvī janapadatthāvariyappatto<BR>
sattaratana samannāgato, tassimāni satta ratanāni [PTS Page 017] [\q  17/]      bhavanti:<BR>
seyyathīdaṃ - cakkaratanaṃ hatthiratanaṃ assaratanaṃ maṇiratanaṃ itthiratanaṃ<BR>
gahapatiratanaṃ parināyakaratanameva sattamaṃ. Parosahassaṃ kho panassa puttā bhavanti<BR>
sūrā vīraṅgarūpā parasenappamaddanā. So imaṃ paṭhaviṃ sāgarapariyantaṃ adaṇḍena<BR>
asatthena dhammena abhivijiya ajjhāvasati. Sace kho pana agārasmā anagāriyaṃ pabbajati,<BR>
arahaṃ hoti sammāsambuddho loke vivattacchado. <BR>
<BR>
Ayaṃ hi deva kumāro suppatiṭṭhitapādo. Yampāyaṃ deva kumāro suppatiṭṭhitapādo,<BR>
idampimassa mahāpurisassa mahāpurisalakkhaṇaṃ bhavati. <BR>
<BR>
Imassa deva kumārassa heṭṭhāpādatalesu cakkāni jātāni sahassārāni sanemikāni sanābhikāni<BR>
sabbākāraparipūrāṇi. Yampi deva imassa kumārassa heṭṭhāpādatalesu cakkāni jātāni<BR>
sahassārāni sanemikāni sanābhikāni sabbākāraparipūrāṇi, idampi'ssa mahāpurisassa<BR>
mahāpurisalakkhaṇaṃ bhavati. <BR>
<BR>
Ayaṃ hi deva kumāro āyatapaṇhi. (Yampāyaṃ deva kumāro āyatapaṇhī idampimassa<BR>
mahāpurisassa mahāpurisalakkhaṇaṃ bhavati. *) <BR>
<BR>
Ayaṃ hi deva kumāro dīghaṅgulī. Yampāyaṃ deva kumāro dīghaṅgulī, idampimassa<BR>
mahāpurisassa mahāpurisalakkhaṇaṃ bhavati. <BR>
<BR>
Ayaṃ hi deva kumāro mudutaḷuṇahatthapādo. Yampāyaṃ deva kumāro<BR>
mudutaḷuṇahatthapādo, idampimassa mahāpurisassa mahāpurisalakkhaṇaṃ bhavati. <BR>
<BR>
Ayaṃ hi deva kumāro jālahatthapādo. Yampāyaṃ deva kumāro jālahatthapādo, idampimassa<BR>
mahāpurisassa mahāpurisalakkhaṇaṃ bhavati. <BR>
<BR>
Ayaṃ hi deva kumāro ussaṅkhapādo. Yampāyaṃ deva kumāro ussaṅkhapādo, idampimassa<BR>
mahāpurisassa mahāpurisalakkhaṇaṃ bhavati. <BR>
Ayaṃ hi deva kumāro eṇijaṅgho. Yampāyaṃ deva kumāro eṇijaṅgho, idampimassa<BR>
mahāpurisassa mahāpurisalakkhaṇaṃ bhavati. <BR>
 - - - - - - - - - - - - - - - - - - - - - - <BR>
<BR>
* Pāṭhoyaṃ potthakesu na dissati. Etthāpi aññesupi ṭhānesu "po" iti ca sīhala potthakesu na<BR>
dissati. <BR>
<BR>
<BR>
[BJT Page 026] [\x  26/]      <BR>
<BR>
Ayaṃ hi deva kumāro ṭhitako'va anonamanto ubhohi pāṇitalehi channukāni parimasati1<BR>
parimajjati. Yampāyaṃ deva kumāro ṭhitako'va anonamanto ubhohi pāṇitalehi jannukāni<BR>
parimasati parimajjati, idampimassa mahāpurisassa mahāpurisalakkhaṇaṃ bhavati. <BR>
<BR>
Ayaṃ hi deva kumāro kosohitavatthaguyho2. Yampāyaṃ deva kumāro kosohitavatthaguyho,<BR>
idampimassa mahāpurisassa mahāpurisalakkhaṇaṃ bhavati. <BR>
<BR>
Ayaṃ hi deva kumāro suvaṇṇavaṇṇo kañcanasannibhattaco. Yampāyaṃ deva kumāro<BR>
suvaṇṇavaṇṇo kañcanasannibhattaco, idampimassa mahāpurisassa mahāpurisalakkhaṇaṃ<BR>
bhavati. <BR>
<BR>
Ayaṃ hi deva kumāro sukhumacchavi. Sukhumattā [PTS Page 018] [\q  18/]      chaviyā<BR>
rajojallaṃ kāye na upalippati 3. Yampāyaṃ deva kumāro sukhumacchavi, sukhumattā<BR>
chaviyā rajojallaṃ kāye na upalippati, idampimassa mahāpurisassa mahāpurisalakkhaṇaṃ<BR>
bhavati. <BR>
<BR>
Ayaṃ hi deva kumāro ekekalomo. Ekekāni lomāni loma kūpesu jātāni. Yampāyaṃ deva<BR>
kumāro ekekalomo. Ekekāni lomāni loma kūpesu jātāni, idampimassa mahāpurisassa<BR>
mahāpurisalakkhaṇaṃ bhavati. <BR>
<BR>
Ayaṃ hi deva kumāro uddhaggalomo. Uddhaggāni lomāni jātāni nīlāni añjanavaṇṇāni<BR>
kuṇḍalāvattāni dakkhiṇāvattakajātāni. Yampāyaṃ deva kumāro uddhaggalomo.<BR>
Uddhaggāni lomāni jātāni nīlāni añjanavaṇṇāni kuṇḍalāvattāni dakkhiṇāvattakajātāni,<BR>
idampimassa mahāpurisassa mahāpurisalakkhaṇaṃ bhavati. <BR>
<BR>
Ayaṃ hi deva kumāro brahmujjugatto. Yampāyaṃ deva kumāro brahmujjugatto,<BR>
idampimassa mahāpurisassa mahā purisalakkhaṇaṃ bhavati. <BR>
<BR>
Ayaṃ hi deva kumāro sattussado. Yampāyaṃ deva kumāro sattussado, idampimassa<BR>
mahāpurisassa mahāpurisalakkhaṇaṃ bhavati. <BR>
<BR>
Ayaṃ hi deva kumāro sīhapubbaddhakāyo. Yampāyaṃ deva kumāro sīhapubbaddhakāyo,<BR>
idampimassa mahāpurisassa mahāpurisalakkhaṇaṃ bhavati. <BR>
<BR>
Ayaṃ hi deva kumāro citantaraṃso. Yampāyaṃ deva kumāro citantaraṃso, idampimassa<BR>
mahāpurisassa mahāpurisalakkhaṇaṃ bhavati. <BR>
<BR>
Ayaṃ hi deva kumāro nigrodhaparimaṇḍalo yāvatakvassa kāyo tāvatakvassa byāmo,<BR>
yāvatakvassa byāmo tāvatakvassa kāyo. Yampāyaṃ deva kumāro nigrodhaparimaṇḍalo<BR>
yāvatakvassa kāyo tāvatakvassa byāmo, yāvatakvassa byāmo tāvatakvassa kāyo,<BR>
idampimassa mahāpurisassa mahāpurisalakkhaṇaṃ bhavati. <BR>
<BR>
Ayaṃ hi deva kumāro samavattakkhandho. Yampāyaṃ deva kumāro samavattakkhandho,<BR>
idampimassa mahāpurisassa mahāpurisalakkhaṇaṃ bhavati. <BR>
Ayaṃ hi deva kumāro rasaggasaggī. Yampāyaṃ deva kumāro rasaggasaggī, idampimassa<BR>
mahāpurisassa mahāpurisalakkhaṇaṃ bhavati. <BR>
<BR>
Ayaṃ hi deva kumāro sīhahanu. Yampāyaṃ deva kumāro sīhahanu, idampimassa<BR>
mahāpurisassa mahāpurisalakkhaṇaṃ bhavati. <BR>
<BR>
Ayaṃ hi deva kumāro cattāḷīsadanto. Yampāyaṃ deva kumāro cattāḷīsadanto, idampimassa<BR>
mahāpurisassa mahāpurisalakkhaṇaṃ bhavati. <BR>
<BR>
Ayaṃ hi deva kumāro samadanto. Yampāyaṃ deva kumāro samadanto, idampimassa<BR>
mahāpurisassa mahāpurisalakkhaṇaṃ bhavati. <BR>
<BR>
Ayaṃ hi deva kumāro avivara 4danto. Yampāyaṃ deva kumāro avivaradanto, idampimassa<BR>
mahāpurisassa mahāpurisalakkhaṇaṃ bhavati. <BR>
<BR>
Ayaṃ hi deva kumāro susukkadāṭho. Yampāyaṃ deva kumāro susukkadāṭho, idampimassa<BR>
mahāpurisassa mahāpurisalakkhaṇaṃ bhavati. <BR>
 - - - - - - - - - - - - - - - - - - - - - - - <BR>
<BR>
1. Parāmasati, ma cha saṃ. 2. Kośopagatavastiguhya - mahāvyutpatti, - kośagatavastiguhya<BR>
- mahāyānapāṭha, 3. Upalimpati, ma cha saṃ. 4. Aviraḷa (sī mu. )<BR>
<BR>
<BR>
[BJT Page 028] [\x  28/]      <BR>
<BR>
Ayaṃ hi deva kumāro pahūtajivho. Yampāyaṃ deva kumāro pahūtajivho, idampimassa<BR>
mahāpurisassa mahāpurisalakkhaṇaṃ bhavati. <BR>
<BR>
Ayaṃ hi deva kumāro brahmassaro karavīkabhāṇī. Yampāyaṃ deva kumāro brahmassaro<BR>
karavīkabhāṇī, idampimassa mahāpurisassa mahāpurisalakkhaṇaṃ bhavati. <BR>
<BR>
Ayaṃ hi deva kumāro abhinīlanetto. Yampāyaṃ deva kumāro abhinīlanetto, idampimassa<BR>
mahāpurisassa mahāpurisalakkhaṇaṃ bhavati. <BR>
<BR>
Ayaṃ hi deva kumāro gopakhumo. (Yampāyaṃ deva kumāro gopakhumo, idampimassa<BR>
mahāpurisassa mahāpurisalakkhaṇaṃ bhavati. )<BR>
<BR>
Imassa deva kumārassa uṇṇā bhamukantare jātā odātā mudutūlasannihā. Yampimassa deva<BR>
kumārassa uṇṇā bhamukantare jātā odātā mudutūlasannibhā, [PTS Page 019] [\q  19/]     <BR>
idampimassa mahāpurisassa mahāpurisalakkhaṇaṃ bhavati. <BR>
<BR>
Ayaṃ hi deva kumāro uṇhīsasīso. Yampāyaṃ deva kumāro uṇhīsasīso, idampimassa<BR>
mahāpurisassa mahāpurisalakkhaṇaṃ bhavati. <BR>
<BR>
38. Imehi kho ayaṃ deva kumāro dvattiṃsamahāpurisalakkhaṇehi samannāgato yehi<BR>
samannāgatassa mahāpurisassa dveva gatiyo bhavanti anaññā, sace agāraṃ ajjhāvasati, rājā<BR>
hoti cakkavatti dhammiko dhammarājā cāturanto vijitāvī janapadatthāvariyappatto<BR>
sattaratanasamannāgato. Tassimāni sattaratanāni bhavanti: seyyathīdaṃ - cakkaratanaṃ<BR>
hatthiratanaṃ assaratanaṃ maṇiratanaṃ itthiratanaṃ gahapatiratanaṃ parināyakaratanameva<BR>
sattamaṃ. Parosahassaṃ kho panassa puttā bhavanti sūrā vīraṅgarūpā parasenappamaddanā.<BR>
So imaṃ paṭhaviṃ sāgarapariyantaṃ adaṇḍena asatthena dhammena 1 abhivijiya ajjhāvasati.<BR>
Sace kho pana agārasmā anagāriyaṃ pabbajati, arahaṃ hoti sammāsambuddho loke<BR>
vīvattacchado"ti. <BR>
39. Atha kho bhikkhave bandhumā rājā nemitte brāhmaṇe ahatehi vatthehi acchādāpetvā<BR>
sabbakāmehi santappesi. Atha kho bhikkhave bandhumā rājā vipassissa kumārassa dhātiyo<BR>
upaṭṭhāpesi. Aññā sudaṃ pāyenti. 2 Aññā nahāpenti. Aññā dhārenti. Aññā aṅkena<BR>
pariharanti. Jātassa kho pana bhikkhave vipassissa kumārassa setacchattaṃ dhārīyittha divā<BR>
ceva rattiñca 'mā naṃ sītaṃ vā uṇhaṃ vā tiṇaṃ vā rajo vā ussāvo vā bādhayitthā'ti. Jāto kho<BR>
pana bhikkhave vipassī kumāro bahuno janassa piyo ahosi manāpo. Seyyathāpi bhikkhave<BR>
uppalaṃ vā [PTS Page 020] [\q  20/]      padumaṃ vā puṇḍarīkaṃ vā bahuno janassa piyaṃ<BR>
manāpaṃ, evameva kho bhikkhave vipassī kumāro bahuno janassa piyo ahosi manāpo.<BR>
Svāssudaṃ aṅkeneva aṅkaṃ pariharīyati. <BR>
<BR>
1. Dhammena samena, syā. 2. Khīraṃ pāyenti, sīmu. <BR>
<BR>
<BR>
[BJT Page 030] [\x  30/]      <BR>
<BR>
40. Jāto kho pana bhikkhave vipassī kumāro mañjussaro ca1 ahosi vaggussaro ca<BR>
madhurassaro ca 2 seyyathāpi bhikkhave himavante pabbate karavīkā nāma sakuṇajāti<BR>
mañjussarā ca vaggussarā ca madhurassarā ca pemanīyassarā ca, evameva kho bhikkhave<BR>
vipassī kumāro mañjussaro ca ahosi vaggussaro ca madhurassaro ca pemanīyassaro ca.<BR>
Jātassa kho pana bhikkhave vipassissa kumārassa kammavipākajaṃ dibbaṃ cakkhu<BR>
pāturahosi, yena sudaṃ3 samantā yojanaṃ passati divā ceva rattiñca. Jāto kho pana<BR>
bhikkhave vipassī kumāro animisanto pekkhati, seyyathāpi devā tāvatiṃsā. 'Animisanto<BR>
kumāro pekkhatī'ti kho bhikkhave vipassissa kumārassa 'vipassī, vipassī' tveva samaññā<BR>
udapādi. <BR>
<BR>
41. Atha kho bhikkhave bandhumā rājā atthakaraṇe 4 nisinno vipassiṃ kumāraṃ aṅke<BR>
nisīdāpetvā atthe [PTS Page 021] [\q  21/]      anusāsati. Tatra sudaṃ bhikkhave vipassī<BR>
kumāro pitu aṅke nisinno viceyya viceyya atthe panayati ñāyena. 'Viceyya viceyya kumāro<BR>
atthe panayati ñāyenā'ti kho bhikkhave vipassissa kumārassa bhiyyosomattāya 'vipassī,<BR>
vipassī' tveva samaññā udapādi. <BR>
<BR>
42. Atha kho bhikkhave bandhumā rājā vipassissa kumārassa tayo pāsāde kārāpesi, ekaṃ<BR>
vassikaṃ ekaṃ hemantikaṃ ekaṃ gimhikaṃ. Pañcakāmaguṇāni upaṭṭhāpesi. Tatra sudaṃ<BR>
bhikkhave vipassī kumāro vassike pāsāde vassike cattāro māse 5 nippurisehi turiyehi<BR>
paricāriyamāno na heṭṭhāpāsādaṃ orohati. <BR>
(Paṭhamakabhāṇavāraṃ*)<BR>
<BR>
1. Brahmassaro mañjussaroca, ma cha saṃ. 2. Vaggumadhurassarā ca, [PTS. 3.] Yena dura,<BR>
syā. 4. Aṭṭakaraṇe, syā. 5. Vassike pāsāde cattāro māse, machasaṃ. * Jātikakhaṇḍaṃ<BR>
niṭṭhitaṃ, [PTS.] <BR>
<BR>
<BR>
[BJT Page 032] [\x  32/]     <BR>
<BR>
43. Atha kho bhikkhave vipassī kumāro bahunnaṃ vassānaṃ bahunnaṃ vassasatānaṃ<BR>
bahunnaṃ vassasahassānaṃ accayena sārathiṃ āmantesi: 'yojehi samma sārathi bhaddāni<BR>
bhaddāni yānāni. Uyyānabhūmiṃ gacchāma subhūmiṃ dassanāyā'ti. 'Evaṃ devā'ti kho<BR>
bhikkhave sārathi vipassissa kumārassa paṭissutvā bhaddāni bhaddāni yānāni yojetvā1<BR>
vipassissa kumārassa paṭivedesi: yuttāni kho te deva bhaddāni bhaddāni yānāni. Yassa'dāni<BR>
kālaṃ maññasī'ti. <BR>
<BR>
44. Atha kho bhikkhave vipassī kumāro bhaddaṃ2 yānaṃ abhirūhitvā bhaddehi bhaddehi<BR>
yānehi uyyānabhūmiṃ niyyāsi. Addasā kho bhikkhave vipassī kumāro uyyānabhūmiṃ [PTS<BR>
Page 022] [\q  22/]      niyyanto3 purisaṃ jiṇṇaṃ gopānasivaṅkaṃ bhoggaṃ4<BR>
daṇḍaparāyaṇaṃ pavedhamānaṃ gacchantaṃ āturaṃ gatayobbanaṃ disvā sārathiṃ āmantesi:<BR>
ayampana samma sārathi puriso kiṅkato? Kesā'pi ssa na yathā aññesaṃ, kāyo'pi'ssa na yathā<BR>
aññesanti". "Eso kho deva jiṇṇo nāmā"ti. "Kimpaneso samma sārathi jiṇṇo nāmā?"Ti. "Eso<BR>
kho deva jiṇṇo nāma: na'dāni tena ciraṃ jīvitabbaṃ bhavissatī"ti. "Kimpana samma sārathi<BR>
ahampi jarādhammo jaraṃ anatīto?'Ti. "Tvañca deva mayañcamhā sabbe jarādhammā jaraṃ<BR>
anatītā"ti. "Tena hi samma sārathī alandānajja uyyānabhūmiyā. Ito'ca antepuraṃ<BR>
paccaniyyāhī"ti. Evaṃ devā'ti kho bhikkhave sārathī vipassissa kumārassa paṭissutvā tato'ca<BR>
antepuraṃ paccaniyyāsi. Tatra sudaṃ bhikkhave vipassī kumāro antepuragato5 dukkhī<BR>
dummano pajjhāyati: "dhiratthu kira bho jāti nāma, yatra hi nāma jātassa jarā<BR>
paññāyissatī"ti. <BR>
<BR>
45. Atha kho bhikkhave bandhumā rājā sārathiṃ āmantāpetvā etadavoca: "kacci samma<BR>
sārathi kumāro uyyānabhūmiyā abhiramittha ? Kaccī samma sārathi kumāro<BR>
uyyānabhūmiyā attamano ahosī ?"Ti. "Na kho deva kumāro uyyānabhūmiyā abhiramittha.<BR>
Na kho deva kumāro uyyānabhūmiyā attamano ahosī"ti. "Kimpana samma sārathi addasa<BR>
kumāro uyyānabhūmiṃ niyyanto?"Ti. <BR>
<BR>
1. Yojāpetvā [PTS. 2.] Bhaddaṃ bhaddaṃ, machasaṃ. Sīmu. 3. Niyanto [PTS. 4.] Bhaggaṃ,<BR>
syā. 5. Antepuraṃ gato, machasaṃ. <BR>
<BR>
<BR>
[BJT Page 034] [\x  34/]     <BR>
[PTS Page 023] [\q  23/]      <BR>
<BR>
"Addasā kho deva, kumāro uyyānabhūmiṃ niyyanto purisaṃ jiṇṇaṃ gopānasivaṅkaṃ<BR>
bhoggaṃ daṇḍaparāyaṇaṃ pavedhamānaṃ gacchantaṃ āturaṃ gatayobbanaṃ. Disvā maṃ<BR>
etadavoca: ayampana samma sārathi, puriso kiṅkato? Kesāpissa na yathā aññesaṃ,<BR>
kāyo'pi'ssa na yathā aññesanti. " 'Eso kho deva, jiṇṇo nāmā ti. "Kimpana so samma sārathi,<BR>
jiṇṇo nāmā?"Ti. 'Eso kho deva, jiṇṇo nāma. Na'dāti tena ciraṃ jīvitabbaṃ bhavissatī'ti.<BR>
"Kimpana samma sārathi, ahampi jarādhammo jaraṃ anatīto?"Ti. 'Tvañca deva mayañcamhā<BR>
sabbe jarādhammā jaraṃ anatītāti. "Tena hi samma sārathi, alandānajja uyyānabhūmiyā.<BR>
Ito'va antepuraṃ paccaniyyāhī"ti. 'Evaṃ devā'ti kho ahaṃ deva, vipassissa kumārassa<BR>
paṭissutvā tato'ca antepuraṃ paccanīyyāsiṃ. So kho kumāro antepuragato dukkhī dummano<BR>
pajjhāyati: 'dhiratthu kira bho jāti nāma, yatra hi nāma jātassa jarā paññāyissatī'ti. <BR>
46. Atha kho bhikkhave, bandhumassa rañño etadahosi: māheva kho vipassī kumāro na<BR>
rajjaṃ kāresi. Māheva vipassī kumāro agārasmā anagāriyaṃ pabbaji. Māheva nemittānaṃ<BR>
brāhmaṇānaṃ saccaṃ assa vacanantī. Atha kho bhikkhave, bandhumā rājā vipassissa<BR>
kumārassa bhiyyosomattāya pañcakāmaguṇāni upaṭṭhāpesi yathā vipassī kumāro na<BR>
agārasmā anagāriyaṃ pabbajeyya, yathā nemittānaṃ brāhmaṇānaṃ micchā assa vacananti.<BR>
Tatra sudaṃ bhikkhave, vipassī kumāro pañcahi kāmaguṇehi samappito samaṅgībhūto<BR>
parivāreti. <BR>
<BR>
47. Atha kho bhikkhave, vipassī kumāro bahunnaṃ vassānaṃ bahunnaṃ vassasatānaṃ<BR>
bahunnaṃ vassasahassānaṃ accayena sārathiṃ āmantesi: yojehi samma sārathi, bhaddāni<BR>
bhaddāni yānāni uyyānabhūmiṃ gacchāma subhūmiṃ dassanāyā'ti. 'Evaṃ devā'ti kho<BR>
bhikkhave, sārathi vipassissa kumārassa paṭissutvā bhadrāni bhadrāni yānāni yojetvā<BR>
vipassissa kumārassa paṭivedesi: yuttāni kho te deva, bhaddāni bhaddāni yānāni, yassa<BR>
dānikālaṃ maññasī'ti. <BR>
<BR>
48. Atha kho bhikkhave, vipassī kumāro bhaddaṃ yānaṃ abhirūhitvā bhaddehi bhaddehi<BR>
yānehi uyyānabhūmiṃ niyyāsi. [PTS Page 024] [\q  24/]      addasā kho bhikkhave, vipassī<BR>
kumāro uyyānabhūmiṃ niyyanto purisaṃ ābādhikaṃ dukkhitaṃ bāḷhagilānaṃ sake<BR>
muttakarīse paḷipannaṃ semānaṃ aññehi vuṭṭhāpiyamānaṃ aññehi saṃvesiyamānaṃ. Disvā<BR>
sārathiṃ āmantesi: ayampana, samma sārathi, puriso kiṅkate? Akkhīnipi'ssa na yathā<BR>
aññesaṃ, saropi'ssa na yathā aññesanti. Eso kho deva, byādhito nāmā'ti. "Kimpana so samma<BR>
sārathi, byādhito nāmā?"Ti. 'Eso kho deva, byādhito nāma, appevanāma tamhā ābādhā<BR>
vuṭṭhaheyyā'ti: - <BR>
<BR>
[BJT Page 036] [\x  36/]      <BR>
<BR>
"Kimpana samma sārathi, ahampi byādhidhammo byādhiṃ anatīto?"Ti. "Tvañca deva<BR>
mayañcamhā sabbe byādhidhammā byādhiṃ anatītā"ti. "Tena hi samma sārathī, alandānajja<BR>
uyyānabhūmiyā. Ito'va antepuraṃ paccaniyyāhī"ti. 'Evaṃ devā'ti kho bhikkhave, sārathi<BR>
vipassissa kumārassa paṭissutvā tato'va antepuraṃ paccaniyyāsi. Tatra sudaṃ bhikkhave<BR>
vipassī kumāro antepuragato dukkhī dummano pajjhāyati: "dhiratthu kira bho jāti nāma,<BR>
yatra hi nāma jātassa jarā paññāyissati, byādhi paññāyissatī"ti. <BR>
<BR>
49. Atha kho bhikkhave, bandhumā rājā sārathiṃ āmantāpetvā etadavoca: "kacci samma<BR>
sārathī, kumāro uyyānabhūmiyā abhiramittha? Kacci samma sārathi, kumāro<BR>
uyyānabhūmiyā attamano ahosī?"Ti. "Na kho deva, kumāro uyyānabhūmiyā attamano<BR>
ahosī"ti. Kimpana samma sārathī, addasa kumāro uyyānabhūmiṃ, niyyanto?"Ti. <BR>
<BR>
50. "Addasā kho deva, kumāro uyyānabhūmiṃ niyyanto purisaṃ ābādhitaṃ dukkhitaṃ<BR>
bāḷhagilānaṃ sake muttakarīse [PTS Page 025] [\q  25/]      paḷipannaṃ semānaṃ aññehi<BR>
vuṭṭhāpiyamānaṃ aññehi saṃvesiyamānaṃ, disvā maṃ etadavoca: ayampana samma sārathi,<BR>
puriso kiṅkato? Akkhīnipi'ssa na yathā aññesaṃ, saropi'ssa na yathā aññesanti. "Eso kho<BR>
deva, byādhito nāmā"ti. "Kimpanesa samma sārathī byādhito nāmā?"Ti "eso kho deva,<BR>
byādhito nāma appevanāma tamhā ābādhā vuṭṭhaheyyā"ti. "Kimpana samma sārathī,<BR>
ahampi vyādhidhammo vyādhiṃ anatīto?"Ti. "Tvañca deva, mayañcamhā sabbe<BR>
vyādhidhammā vyādhiṃ anatītā"ti. "Tena hi samma sārathī, alandānajja uyyānabhūmiyā<BR>
ito'va antepuraṃ paccaniyyāhī'ti. 'Evaṃ devā'ti kho ahaṃ deva, vipassissa kumārassa<BR>
paṭissutvā tato'va antepuraṃ paccaniyyāsiṃ. So kho deva, kumāro antepuragato dukkhī<BR>
dummano pajjhāyati: "dhiratthu kira bho jāti nāma, yatra hi nāma jātassa jarā paññāyissati,<BR>
vyādhi paññāyissatī"ti. <BR>
<BR>
51. Atha kho bhikkhave, bandhumassa rañño etadahosi: mā heva kho vipassī kumāro na<BR>
rajjaṃ kāresi. Mā heva kho vipassī kumāro agārasmā anagāriyaṃ pabbaji. Mā heva<BR>
nemittānaṃ brāhmaṇānaṃ saccaṃ assa vacananti. <BR>
<BR>
<BR>
[BJT Page 038] [\x  38/]     <BR>
<BR>
52. Atha kho bhikkhave, bandhumā rājā vipassissa kumārassa bhiyyosomattāya pañca<BR>
kāmaguṇāni upaṭṭhapesi, yathā vipassī kumāro rajjaṃ kāreyya, yathā vipassī kumāro na<BR>
agārasmā anagāriyaṃ pabbajeyya, yathā nemittānaṃ brāhmaṇānaṃ micchā assa vacananti.<BR>
Tatra sudaṃ bhikkhave, vipassī kumāro pañcahi kāmaguṇehi samappito samaṅgībhūto<BR>
parivāreti. <BR>
<BR>
53. Atha kho bhikkhave, vipassī kumāro bahunnaṃ vassānaṃ bahunnaṃ vassasatānaṃ<BR>
bahunnaṃ vassasahassānaṃ accayena sārathiṃ āmantesi: "yojehi samma sārathi, bhaddāni<BR>
bhaddāni yānāni, uyyānabhūmiṃ gacchāma subhūmiṃ dassanāyā"ti. 'Evaṃ devā'ti kho<BR>
bhikkhave, sārathi vipassissa kumārassa paṭissutvā bhaddāni bhaddāni yānāni yojetvā<BR>
vipassissa kumārassa paṭivedesi: "yuttāni kho te deva, bhaddāni bhaddāni yānāni yassa'dāni<BR>
kālaṃ maññasī"ti. Atha kho bhikkhave, vipassī kumāro bhaddaṃ yānaṃ abhirūhitvā<BR>
bhaddehi bhaddehi yānehi uyyānabhūmiṃ niyyāsi. <BR>
<BR>
54. Addasā kho bhikkhave, vipassī kumāro uyyānabhūmiṃ niyyanto mahājanakāyaṃ<BR>
sannipatitaṃ nānārattānañca dussānaṃ vilātaṃ kayiramānaṃ, disvā sārathiṃ āmantesi: "kinnu<BR>
kho so samma sārathi, mahājanakāyo sannipatito, nānārattānañca dussānaṃ vilātaṃ<BR>
kayiratī?"Ti. [PTS Page 026] [\q  26/]      "eso kho deva, kālakato nāmā'ti. "Tena hi samma<BR>
sārathi, yena so kālakato tena rathaṃ pesehī"ti. 'Evaṃ devā'ti kho bhikkhave, sārathi<BR>
vipassissa kumārassa paṭissutvā yena so kālakato tena rathaṃ pesesi. <BR>
<BR>
55. Addasā kho bhikkhave, vipassī kumāro petaṃ kālakataṃ disvā sārathiṃ āmantesi:<BR>
"kimpanāyaṃ samma sārathi, kālakato nāmā?"Ti. "Eso kho deva kālakato nāma. Na'dāni taṃ<BR>
dakkhinti mātā vā pitā vā aññe vā ñātisālohitā. So'pi na dakkhissati mātaraṃ vā pitaraṃ vā<BR>
aññe vā ñātisālohite"ti. Kimpana samma sārathi, ahampi maraṇa dhammo maraṇaṃ<BR>
anatīto? Mampi na dakkhinti devo vā devī vā aññe vā ñātisālohitā? Ahampi na<BR>
dakkhissāmi devaṃ vā deviṃ vā aññe vā ñātisālohite?"Ti. <BR>
<BR>
<BR>
[BJT Page 040] [\x  40/]     <BR>
<BR>
"Tvañca deva, mayañcamhā sabbe maraṇadhammā maraṇaṃ anatītā. Tampi na dakkhinti<BR>
devo vā devī vā aññe vā ñātisālohitā. Tvampi na dakkhissasi devaṃ vā deviṃ vā aññe vā<BR>
ñātisālohite"ti. "Tenahi samma sārathi, alandānajja uyyānabhūmiyā, ito'va antepuraṃ<BR>
paccanīyyāhī"ti. 'Evaṃ devā'ti kho bhikkhave, sārathi vipassissa kumārassa paṭissutvā,<BR>
tato'va antepuraṃ paccanīyyāsi. Tatra sudaṃ bhikkhave, vipassī kumāro antepuragato<BR>
dukkhī dummano pajjhāyati "dhiratthu kira bho jāti nāma, yatra hi nāma jātassa jarā<BR>
paññāyissati, byādhi paññāyissati, maraṇaṃ paññāyissatī"ti. <BR>
<BR>
56. Atha kho bhikkhave, bandhumā rājā sārathiṃ āmantāpetvā etadavoca: "kacci samma<BR>
sārathi, kumāro uyyānabhūmiyā abhiramittha? Kacci sammasārathī, kumāro uyyānabhūmiyā<BR>
attamano ahosī?Ti" [PTS Page 027] [\q  27/]      "na kho deva kumāro uyyāyanabhūmiyā<BR>
abhiramittha, na kho deva kumāro uyyānabhūmiyā attamano ahosī"ti. "Kimpana samma<BR>
sārathī, addasa kumāro uyyānabhūmiṃ niyyanto?"Ti. <BR>
<BR>
57. Addasā kho deva, kumāro uyyānabhūmiṃ niyyanto mahājanakāyaṃ sannipatitaṃ<BR>
nānārattānañca dussānaṃ vilātaṃ kayiramānaṃ, disvā maṃ etadavoca: 'kinnū kho so samma<BR>
sārathi, mahājanakāyo sannipatito, nānārattānañca dussānaṃ vilātaṃ kayiratī?Ti 'eso kho<BR>
deva, kālakato nāmā'ti. 'Tena hi samma sārathi, yena so kālakato tena rathaṃ pesehī'ti. 'Evaṃ<BR>
devā'ti kho ahaṃ deva, vipassissa kumārassa paṭissutvā yena so kālakato tena rathaṃ<BR>
pesesiṃ. Addasā kho deva, kumāro petaṃ kālakataṃ. Disvā maṃ etadavoca; 'kimpanāyaṃ<BR>
samma sārathi, kālakato nāmā?'Ti. 'Eso kho deva, kālakato nāma, na'dāni taṃ dakkhinti mātā<BR>
vā pitā vā aññe vā ñātisālohito'ti. 'Kimpana samma sārathi, ahampi maraṇadhammo<BR>
maraṇaṃ anatīto? Mampi na dakkhinti devo vā devī vā aññe vā ñātisālohitā? Ahampi na<BR>
dakkhissāmī devaṃ vā deviṃ vā aññe vā ñātisālohite?'Ti. 'Tvañca deva, mayañcamhā sabbe<BR>
maraṇadhammā maraṇaṃ anatītā. Tampi na dakkhinti devo vā devī vā aññe vā<BR>
ñātisālohitā. Tvampi na dakkhissasi devaṃ vā deviṃ vā aññe vā ñātisālohite'ti. <BR>
<BR>
[BJT Page 042] [\x  42/]      <BR>
<BR>
'Tena hi samma sārathi alandānajja uyyānabhūmiyā. Ito'va antepuraṃ paccaniyyāhī'ti. 'Evaṃ<BR>
devā'ti kho ahaṃ deva, vipassissa kumārassa paṭissutvā tato'va antepuraṃ paccaniyyāsiṃ. So<BR>
kho deva, kumāro antepuragato dukkhī dummano pajjhāyati: 'dhiratthu kira bho jāti nāma<BR>
yatra hi nāma jātassa jarā paññāyissati, byādhi paññāyissati, maraṇaṃ paññāyissatī"ti. <BR>
<BR>
58. Atha kho bhikkhave, bandhumassa rañño etadahosi: "māheva kho vipasasī kumāro na<BR>
rajjaṃ kāresi. Māheva vipassī kumāro agārasmā anagāriyaṃ pabbaji. [PTS Page 028] [\q <BR>
28/]      māheva kho nemittānaṃ brāhmaṇānaṃ saccaṃ assa vacananti. " Atha kho<BR>
bhikkhave, bandhumā rājā vipassissa kumārassa bhiyyosomattāya pañca kāmaguṇāni<BR>
upaṭṭhapesi, yathā vipassī kumāro rajjaṃ kāreyya, yathā vipassī kumāro na agārasmā<BR>
anagāriyaṃ pabbajeyya, yathā nemittānaṃ brāhmaṇānaṃ micchā assa vacananti. Tatra sudaṃ<BR>
bhikkhave vipassī kumāro pañcahi kāmaguṇehi samappito samaṅgībhūto paricāreti. <BR>
<BR>
59. Atha kho bhikkhave, vipassī kumāro bahunnaṃ vassānaṃ bahunnaṃ vassasatānaṃ<BR>
bahunnaṃ vassasahassānaṃ accayena sārathiṃ āmantesi: "yojehi samma sārathi, bhaddāni<BR>
bhaddāni yānāni, uyyānabhūmiṃ gacchāma subhūmiṃ dassanāyā"ti. "Evaṃ devā'ti kho<BR>
bhikkhave, sārathi vipassissa kumārassa paṭissutvā bhaddāni bhaddāni yānāni yojetvā<BR>
vipassissa kumārassa paṭivedesi: "yuttāni kho te deva, bhaddāni bhaddāni yānāni,<BR>
yassa'dāni kālaṃ maññasī"ti. Atha kho bhikkhave, vipassī kumāro bhaddaṃ yānaṃ<BR>
abhirūhitvā bhaddehi bhaddehi yānehi uyyānabhūmiṃ niyyāsi. <BR>
<BR>
60. Addasā kho bhikkhave, vipassī kumāro uyyānabhūmiṃ niyyanno purisaṃ bhaṇḍuṃ<BR>
pabbajitaṃ kāsāvavasanaṃ disvā sārathiṃ āmantesi: "ayampana samma sārathi, puriso<BR>
kiṅkato? Sīsampi'ssa na yathā aññesaṃ, vatthāni pi'ssa na yathā aññesa"nti. "Eso kho deva,<BR>
pabbajito nāmā'ti. Kimpaneso samma sārathi, pabbajito nāmā?"Ti. "Eso kho deva pabbajito<BR>
nāma: 'sādhu dhammacariyā, sādhu samacariyā, sādhu kusalakiriyā, sādhu puññakiriyā,<BR>
sādhu avihiṃsā, sādhu bhūtānukampā"ti. "Sādhu kho so samma sārathi, pabbajito nāma.<BR>
Sādhu [PTS Page 029] [\q  29/]      samma sārathi, dhammacariyā, sādhu samacariyā, sādhu<BR>
kusalakiriyā, sādhu puññakiriyā, sādhu avihiṃsā, sādhu bhūtānukampā. Tena hi samma<BR>
sārathi, yena so pabbajito tena rathaṃ pesehī"ti. <BR>
<BR>
[BJT Page 044] [\x  44/]     <BR>
<BR>
'Evaṃ devā'ti kho bhikkhave, sārathi vipassissa kumārassa paṭissutvā yena so pabbajito tena<BR>
rathaṃ pesesi. Atha kho bhikkhave, vipassī kumāro taṃ pabbajitaṃ etadavoca: "tvampana<BR>
samma, kiṅkato? Sīsampi tena na yathā aññesaṃ, vatthāni'pi te na yathā aññesanti?" "Ahaṃ<BR>
kho deva, pabbajito nāmā"ti, "kiṃ pana tvaṃ samma, pabbajito nāmā?"Ti. "Ahaṃ kho deva<BR>
pabbajito nāma, 'sādhu dhammacariyā, sādhu samacariyā, sādhu kusalakiriyā, sādhu<BR>
puññakiriyā, sādhu avihiṃsā, sādhu bhūtānukampā'ti. "Sādhu kho tvaṃ samma, pabbajito<BR>
nāma, sādhu dhammacariyā, sādhu samacariyā, sādhu kusalakiriyā, sādhu puññakiriyā,<BR>
sādhu avihiṃsā, sādhu bhūtānukampāti"<BR>
<BR>
61. Atha kho bhikkhave, vipassī kumāro sārathiṃ āmantesi: "tena hi samma sārathi, rathaṃ<BR>
ādāya ito'va antepuraṃ paccaniyyāhi. Ahaṃ pana idheva kesamassuṃ obhāretvā kāsāyāni<BR>
vatthāni acchādetvā agārasmā anagāriyaṃ pabbajissāmī"ti. 'Evaṃ devā'ti kho bhikkhave<BR>
sārathī, vipassissa kumārassa paṭissutvā rathaṃ ādāya tato'ca antepuraṃ paccaniyyāsi. <BR>
<BR>
62. Vipassī pana bhikkhave, kumāro tattheva kesamassuṃ ohāretvā kāsāyāni vatthāni<BR>
acchādetvā agārasmā anagāriyaṃ pabbaji. Assosi kho bhikkhave, bandhumatiyā rājadhāniyā<BR>
mahājanakāyo caturāsītipāṇasahassāni "vipassī kira kumāro kemassuṃ ohāretvā kāsāyāni<BR>
vatthāni [PTS Page 030] [\q  30/]      acchādetvā agārasmā anagāriyaṃ pabbajito"ti. Sutvāna<BR>
tesaṃ etadahosi "na hi nūna so orako dhammavinayo, na sā orakā1 pabbajjā, yattha vipassī<BR>
kumāro kesamassuṃ ohāretvā kāsāyāni vatthāni acchādetvā agārasmā anagāriyaṃ pabbajito.<BR>
Vipassī'pi 2 nāma kumāro kesamassuṃ ohāretvā kāsāyāni vatthāni acchādetvā agārasmā<BR>
anagāriyaṃ pabbajissati kimaṅgapana mayanti ?" Atha kho so bhikkhave mahajanakāyo<BR>
caturāsītipāṇasahassāni kesamassuṃ ohāretvā kāsāyāni vatthāni acchādetvā vipassiṃ<BR>
bodhisattaṃ agārasmā anagāriyaṃ pabbajitaṃ anupabbajiṃsu. Tāya sudaṃ bhikkhave,<BR>
parisāya parivuto vipassi bodhisatto gāmanigamajanapadarājadhānīsu cārikaṃ carati. <BR>
<BR>
63. Atha kho bhikkhave vipassissa bodhisattassa rahogatassa paṭisallīnassa evaṃ cetaso<BR>
parivitakko udapādi: 'na kho metaṃ patirūpaṃ yo'haṃ ākiṇṇo viharāmi, yannūnāhaṃ eko<BR>
gaṇamhā vūpakaṭṭho vihareyyanti'. Atha kho bhikkhave vipassī bodhisatto aparena<BR>
samayena eko gaṇamhā vūpakaṭṭho vihāsi. Aññeneva tāni caturāsītipabbajitasahassāni<BR>
agamaṃsu, aññena vipassī bodhisatto. <BR>
<BR>
1. Orikā - [PTS. 2.] Vipassi hi - machasaṃ. <BR>
<BR>
[BJT Page 046] [\x  46/]     <BR>
<BR>
64. Atha kho bhikkhave, vipassissa bodhisattassa vāsūpagatassa rahogatassa paṭisallīnassa<BR>
evaṃ cetaso parivitakko udapādi: "kicchaṃ vatāyaṃ loko āpanno, jāyati ca jīyati mīyati ca<BR>
cavati ca upapajjati ca. Atha ca panimassa dukkhassa [PTS Page 031] [\q  31/]     <BR>
nissaraṇaṃ nappajānāti jarāmaraṇassa. Kudassu nāma imassa dukkhassa nissaraṇaṃ<BR>
paññāyissati jarāmaraṇassā?Ti. <BR>
<BR>
65. Atha kho bhikkhave, vipassissa bodhisattassa etadahosi: "kimhi nu kho sati jarāmaraṇaṃ<BR>
hoti, kimpaccayā jarāmaraṇa'nti. Atha kho bhikkhave, vipassissa bodhisattassa<BR>
yonisomanasikārā ahu paññāya abhisamayo "jātiyā kho sati jarāmaraṇaṃ hoti, jātipaccayā<BR>
jarāmaraṇa"nti. <BR>
<BR>
66. Atha kho bhikkhave, vipassissa bodhisattassa etadahosi: "kimhi nu kho sati jāti hoti<BR>
kimpaccayā jātī" ti. Atha kho bhikkhave, vipassissa bodhisattassa yonisomanasikārā ahu<BR>
paññāya abhisamayo: "bhave kho sati jāti hoti, bhava paccayā jātī"ti. <BR>
<BR>
67. Atha kho bhikkhave, vipassissa bodhisattassa etadahosi: "kimhi nu kho sati bhavo hoti<BR>
kimpaccayā bhavo"ti. Atha kho bhikkhave, vipassissa bodhisattassa yonisomanasikārā ahu<BR>
paññāya abhisamayo: "upādāne kho sati bhavo hoti, upādānapaccayā bhavo"ti. 68. Atha kho<BR>
bhikkhave, vipassissa bodhisattassa etadahosi: "kimhi nu kho sati upādānaṃ hoti kimpaccayā<BR>
upādānanti. " Atha kho bhikkhave, vipassissa bodhisattassa yonisomanasikārā ahu paññāya<BR>
abhisamayo: "taṇhāya kho sati upādānaṃ hoti, taṇhāpaccayā upādānanti. " <BR>
69. Atha kho bhikkhave, vipassissa bodhisattassa etadahosi: "kimhi nu kho sati taṇhā hoti<BR>
kimpaccayā taṇhā"ti. Atha kho bhikkhave, vipassissa bodhisattassa yonisomanasikārā ahu<BR>
paññāya abhisamayo: "vedanāya kho sati taṇhā hoti, vedanāpaccayā taṇhā"ti. <BR>
<BR>
70. Atha kho bhikkhave, vipassissa bodhisattassa etadahosi: "kimhi nu kho sati vedanā hoti,<BR>
kimpaccayā vedanā"ti. Atha kho bhikkhave, vipassissa bodhisattassa [PTS Page 032] [\q <BR>
32/]      yonisomanasikārā ahu paññāya abhisamayo. "Phasse kho sati vedanā hoti,<BR>
phassapaccayā vedanā"ti. <BR>
<BR>
71. Atha kho bhikkhave, vipassissa bodhisattassa etadahosi: "kimhi nu kho sati phasso hoti,<BR>
kimpaccayā phasso"ti. Atha kho bhikkhave, vipassissa bodhisattassa yonisomanasikārā ahu<BR>
paññāya abhisamayo: "saḷāyatane kho sati phasso hoti, saḷāyatanapaccayā phasso"ti. <BR>
<BR>
<BR>
[BJT Page 048] [\x  48/]     <BR>
<BR>
72. Atha kho bhikkhave, vipassissa bodhisattassa etadahosi: "kimhi nu kho sati saḷāyatanaṃ<BR>
hoti, kimpaccayā saḷāyatananti" atha kho bhikkhave, vipassissa bodhisattassa<BR>
yonisomanasikārā ahu paññāya abhisamayo: "nāmarūpe kho sati saḷāyatanaṃ hoti,<BR>
nāmarūpapaccayā saḷāyatananti. "<BR>
<BR>
73. Atha kho bhikkhave, vipassissa bodhisattassa etadahosi: "kimhi nu kho sati nāmarūpaṃ<BR>
hoti, kimpaccayā nāmarūpanti" atha kho bhikkhave, vipassissa bodhisattassa<BR>
yonisomanasikārā ahu paññāya abhisamayo: "viññāṇe kho sati nāmarūpaṃ hoti,<BR>
viññāṇapaccayā nāmarūpanti. " <BR>
<BR>
74. Atha kho bhikkhave, vipassissa bodhisattassa etadahosi: kimhi nu kho sati viññāṇaṃ<BR>
hoti, kimpaccayā viññāṇanti" atha kho bhikkhave, vipassissa bodhisattassa<BR>
yonisomanasikārā ahu paññāya abhisamayo: "nāmarūpe kho sati viññāṇaṃ hoti,<BR>
nāmarūpapaccayā viññāṇanti. " <BR>
<BR>
75. Atha kho bhikkhave, vipassissa bodhisattassa etadahosi: "paccudāvattati kho idaṃ<BR>
viññāṇaṃ, nāmarūpamhā nāparaṃ gacchati. Ettāvatā jāyetha vā jīyetha vā cavetha vā<BR>
upapajjetha vā, yadidaṃ nāmarūpapaccayā viññāṇaṃ, viññāṇapaccayā nāmarūpaṃ,<BR>
nāmarūpaccayā saḷāyatanaṃ, saḷāyatanapaccayā phasso, phassapaccayā vedanā,<BR>
vedanāpaccayā [PTS Page 033] [\q  33/]      taṇhā, taṇhā paccayā upādānaṃ,<BR>
upādānapaccayā bhavo, bhavapaccayā jāti, jātipaccayā jarāmaraṇaṃ<BR>
sokaparidevadukkhadomanassūpāyāsā sambhavanti. Evametassa kevalassa<BR>
dukkhakkhandhassa samudayo hotī"ti. <BR>
<BR>
76. "Samudayo, samudayo'ti kho bhikkhave, vipassissa bodhisattassa pubbe ananussutesu<BR>
dhammesu cakkhuṃ udapādi, ñāṇaṃ udapādi, paññā udapādi, vijjā udapādi, āloko udapādi. <BR>
<BR>
77. Atha kho bhikkhave, vipassissa bodhisattassa etadahosi: "kimhi nu kho sati jarāmaraṇaṃ<BR>
na hoti, kissa nirodhā jarāmaraṇanirodho"ti. Atha kho bhikkhave, vipassissa bodhisattassa<BR>
yonisomanasikārā ahu paññāya abhisamayo: "jātiyā kho asati jarāmaraṇaṃ na hoti, jāti<BR>
nirodho jarāmaraṇanirodho"ti. <BR>
<BR>
78. Atha kho bhikkhave, vipassissa bodhisattassa etadahosi: "kimhi nu kho asati jāti na hoti,<BR>
kissa nirodhā jātinirodho"ti. Atha kho bhikkhave, vipassissa bodhisattassa yonisomanasikārā<BR>
ahu paññāya abhisamayo: "bhave kho asati jāti na hoti, bhavanirodhā jātinirodho"ti. <BR>
<BR>
<BR>
[BJT Page 050] [\x  50/]      <BR>
<BR>
79. Atha kho bhikkhave, vipassissa bodhisattassa etadahosi: "kimhi nu kho asati bhavo na<BR>
hoti, kissa nirodhā bhavanirodho"ti. Atha kho bhikkhave vipassissa bodhisattatassa<BR>
yonisomanasikārā ahu paññāya abhisamayo: "upādāne kho asati bhavo na hoti,<BR>
upādānanirodhā bhavanirodho"ti. <BR>
<BR>
80. Atha kho bhikkhave vipassissa bodhisattassa etadahosi: "kimhi nu kho asati upādānaṃ<BR>
na hoti, kissa nirodhā upādānanirodho"ti. Atha kho bhikkhave vipassissa bodhisattassa<BR>
yonisomanasikārā ahu paññāya abhisamayo: taṇhāya kho asati upādānaṃ na hoti,<BR>
taṇhānirodhā upādānanirodho"ti. <BR>
<BR>
81. Atha kho bhikkhave, vipassissa bodhisattassa etadahosi: "kimhi nu kho asati taṇhā na<BR>
hoti, kissa nirodhā taṇhānirodho"ti. Atha kho bhikkhatva vipassissa bodhisattassa<BR>
yonisomanasikārā ahu paññāya abhisamayo: [PTS Page 034] [\q  34/]      "vedanāya kho<BR>
asati taṇhā na hoti, vedanā nirodhā taṇhānirodho"ti. <BR>
<BR>
82. Atha kho bhikkhave, vipassissa bodhisattassa etadahosi: 'kimhi nu kho asati vedanā na<BR>
hoti, kissa nirodhā vedanānirodho"ti. Atha kho bhikkhave vipassissa bodhisattassa<BR>
yonisomanasikārā ahu paññāya abhīsamayo: "phasso kho asati vedanā na hoti,<BR>
phassanirodhā vedanānirodho"ti. <BR>
<BR>
83. Atha kho bhikkhave, vipassisasa bodhisattassa etadahosi: "kimhi nu kho asati phasso na<BR>
hoti, kissa nirodhā phassanirodho"ti. Atha kho bhikkhave vipassissa bodhisattassa<BR>
yonisomanasikārā ahu paññāya abhisamayo: "saḷāyatane kho asati phasso na hoti,<BR>
saḷāyatana nirodhā phassanirodho"ti. <BR>
<BR>
84. Atha kho bhikkhave, vipassissa bodhisattassa etadahosi: "kimhi nu kho asati saḷāyatanaṃ<BR>
na hoti, kissa nirodhā saḷāyatana nirodho?"Ti. Atha kho bhikkhave vipassissa bodhisattassa<BR>
yonisomanasikārā ahu paññāya abhisamayo: "nāmarūpe kho asati saḷāyatanaṃ na hoti,<BR>
nāmarūpanirodhā saḷāyatananirodho"ti. <BR>
<BR>
[BJT Page 052] [\x  52/]     <BR>
<BR>
85. Atha kho bhikkhave, vipassissa bodhisattassa etadahosi: "kimhi nu kho asati nāmarūpaṃ<BR>
na hoti, kissa nirodhā nāmarūpanirodho?"Ti. Atha kho bhikkhave vipassassa bodhisattassa<BR>
yoniso manasikārā ahu paññāya abhisamayo: "viññāṇe kho asati nāmarūpaṃ na hoti,<BR>
viññāṇanirodhā nāmarūpanirodho"ti. <BR>
<BR>
86. Atha kho bhikkhave, vipassissa bodhisattassa etadahosi: 'kimhi nu kho asati viññāṇaṃ<BR>
na hoti, kissa nirodhā viññāṇanirodho?"Ti. Atha kho bhikkhave vipassissa bodhisattassa<BR>
yonisomanasikārā ahu paññāya abhisamayo: "nāmarūpe kho asati viññāṇaṃ na hoti.<BR>
Nāmarūpanirodhā viññāṇanirodho"ti. <BR>
<BR>
87. Atha kho bhikkhave, vipassissa bodhisattassa etadahosi: "adhigato kho myāyaṃ1 maggo<BR>
sambodhāya 2: [PTS Page 035] [\q  35/]      yadidaṃ nāmarūpanirodhāya viññāṇanirodho'<BR>
viññāṇanirodhā nāmarūpanirodho. Nāmarūpanirodhā saḷāyatananirodho, saḷāyatananirodhā<BR>
phassanirodho, phassanirodhā vedanānirodho, vedanānirodhā taṇhānirodho, taṇhānirodhā<BR>
upādānanirodho, upādānanirodhā bhavanirodho, bhavanirodhā jātinirodho, jātinirodhā<BR>
jarāmaraṇaṃ sokaparidevadukkhadomanassupāyāsā nirujjhanti. Evametassa kevalassa<BR>
dukkhakkhandhassa nirodho hotī"ti. "Nirodho, nirodho"ti kho bhikkhave vipassissa<BR>
bodhisattassa pubbe ananussutesu dhammesu cakkhuṃ udapādi, ñāṇaṃ udapādi, paññā<BR>
udapādi, vijjā udapādi, āloko udapādi:<BR>
<BR>
88. Atha kho bhikkhave, vipassī bodhisatto aparena samayena pañcasūpādānakkhandhesu<BR>
udayabbayānupassī vihāsi: "iti rūpaṃ, iti rūpassa samudayo, iti rūpassa atthaṅgamo. Iti<BR>
vedanā, iti vedanāya samudayo, iti vedanāya atthaṅgamo. Iti saññā, iti saññāya samudayo,<BR>
iti saññāya atthaṅgamo. Iti saṅkhārā, iti saṅkhārānaṃ samudayo, iti saṅkhārānaṃ atthaṅgamo.<BR>
Iti viññāṇaṃ, iti viññāṇassa samudayo, iti viññāṇassa atthaṅgamo"ti. Tassa pañcasu<BR>
upādānakkhandhesu udayabbayānupassino viharato na cirasseva anupādāya āsavehi cittaṃ<BR>
vimucci"ti. <BR>
<BR>
Dutiyaṃ bhāṇavāraṃ niṭṭhitaṃ<BR>
<BR>
1. Me ayaṃ vipassanāmaggo, [PTS. 2.] Bodhāya, syā. <BR>
[BJT Page 054] [\x  54/]     <BR>
<BR>
89. Atha kho bhikkhave, vipassissa bhagavato arahato sammāsambuddhassa etadahosi:<BR>
"yannūnāhaṃ dhammaṃ deseyya"nti. Atha kho bhikkhave vipassissa bhagavato arahato [PTS<BR>
Page 036] [\q  36/]      sammāsambuddhassa etadahosi: "adhigato kho myāyaṃ dhammo<BR>
gambhīro duddaso duranubodho santo paṇīto atakkāvacaro nipuṇo paṇḍitavedanīyo.<BR>
Ālayārāmā kho panāyaṃ pajā ālayaratā ālayasammuditā. Ālayārāmāya kho pana pajāya<BR>
ālayaratāya ālayasammuditāya duddasaṃ idaṃ ṭhānaṃ yadidaṃ<BR>
idappaccayatāyapaṭiccasamuppādo. Idampi kho ṭhānaṃ duddasaṃ yadidaṃ sabba<BR>
saṅkhārasamatho sabbūpadhipaṭinissaggo taṇhakkhayo virāgo nirodho nibbānaṃ ahañce ca<BR>
kho pana dhammaṃ deseyyaṃ, pare ca me na ājāneyyuṃ so mamassa kilamatho, sā mamassa<BR>
vīhesā'ti, apissudaṃ1 bhikkhave vipassiṃ bhagavantaṃ arahantaṃ sammāsambuddhaṃ imā<BR>
anacchariyā gāthāyo paṭibhaṃsu pubbe assutapubbā: <BR>
"Kicchena me adhigataṃ halaṃ'dāni pakāsituṃ, <BR>
<BR>
Rāgadosaparetehi nāyaṃ dhammo susambudho. <BR>
Paṭisogatāmiṃ nipuṇaṃ gambhīraṃ duddasaṃ aṇuṃ, <BR>
Rāgarattā na dakkhinti tamokkhandhena āvutā"ti. <BR>
Itiha bhikkhave vipassissa bhagavato arahato sammāsambuddhassa paṭisaṃcikkhato<BR>
appossukkatāya cittaṃ nami, no dhammadesanāya. <BR>
<BR>
90. Atha kho bhikkhave aññaratassa mahābrahmuno vipassissa bhagavato arahato<BR>
sammāsambuddhassa cetasā cetoparivitakkamaññāya [PTS Page 037] [\q  37/]      etadahosi:<BR>
"nassati vata bho loko, vinassati vata bholoko, yatra hi nāma vipassissa bhagavato arahato<BR>
sammāsambuddhassa appossukkatāya cittaṃ namati no dhammadesanāyā"ti. Atha kho so<BR>
bhikkhave mahā brahmā seyyathāpi nāma balavā puriso sammiñjitaṃ vā bāhaṃ pasāreyya,<BR>
pasāritaṃ vā bāhaṃ sammiñjeyya, evameva brahmaloke antarahito vipassissa bhagavato<BR>
arahato sammāsambuddhassa purato pāturahosi. <BR>
<BR>
91. Atha kho bhikkhave mahābrahmā ekaṃsaṃ uttarāsaṅgaṃ karitvā dakkhīṇaṃ<BR>
jānumaṇḍalaṃ puthuviyaṃ nihantvā, 2 yena vipassī bhagavā arahaṃ sammāsambuddho<BR>
tenañjaliṃ panāmetvā vipassiṃ bhagavantaṃ arahantaṃ sammāsambuddhaṃ etadavoca:<BR>
"desetu bhante bhagavā dhammaṃ, desetu sugato dhammaṃ. Santi 3 sattā<BR>
apparajakkhajātikā. Assavanatā dhammassa parihāyanti. Bhavissanti dhammassa aññātāro"ti. <BR>
<BR>
1. Apissu [PTS.] Machasaṃ. 2. Nīdahanto - syā. 3. Santīdha - syā. <BR>
<BR>
<BR>
[BJT Page 056] [\x  56/]      <BR>
<BR>
92. Atha kho bhikkhave vipassī bhagavā arahaṃ sammāsambuddho taṃ mahābrahmānaṃ<BR>
etadavoca: "mayhampi kho brahme, etadahosi: "yannunāhaṃ dhammaṃ deseyya'nti. Tassa<BR>
mayhaṃ brahme, etadahosi: 'adhigato kho myāyaṃ dhammo gambhīro duddaso<BR>
duranubodho santo paṇīto akattāvacaro nipuṇo paṇḍitavedanīyo. Ālayārāmā kho panāyaṃ<BR>
pajā ālayaratā ālayasammuditā. Ālayārāmāya kho pana pajāya ālayaratāya ālayasammuditāya<BR>
duddasaṃ idaṃ ṭhānaṃ yadidaṃ idappaccayatā paṭiccasamuppādo idampi kho ṭhānaṃ<BR>
duddasaṃ yadidaṃ sabbasaṅkhārasamatho sabbūpadhipaṭinissaggo taṇhakkhayo virāgo<BR>
nirodho nibbānaṃ ahañceva kho pana dhammaṃ deseyyaṃ, pare ca me na ājāneyyuṃ, so<BR>
mamassa kilamatho, sā mamassa vihesā"ti. Apissudaṃ maṃ [PTS Page 038] [\q  38/]     <BR>
brahme imā anacchariyā gāthāyo paṭibhaṃsu pubbe assutapubbā: <BR>
<BR>
"Kicchena me adhigataṃ halandāni pakāsituṃ, <BR>
Rāgadosaparetehi nāyaṃ dhammo susambudho. Paṭisotagāmiṃ nipuṇaṃ gambhīraṃ<BR>
duddasaṃ aṇuṃ<BR>
Rāgarattā na dakkhintī tamokkhandhena āvutā1"ti. <BR>
<BR>
Itiha me brahme paṭisaṃcikkhato appossukkatāya cittaṃ namī, no dhammadesanāyā"ti. <BR>
<BR>
Dutyampi kho bhikkhave so mahābrahmā vipassiṃ bhagavantaṃ arahantaṃ<BR>
sammāsambuddhaṃ etadavoca: "desetu bhante bhagavā dhammaṃ, desetu sugato dhammaṃ,<BR>
santi sattā apparajakkhajātikā. Assavaṇatā dhammassa parihāyanti. Bhavissanti dhammassa<BR>
aññātāro"ti. Tatiyampi kho bhikkhave so mahābrahmā vipassiṃ bhagavantaṃ arahantaṃ<BR>
sammāsambuddhaṃ etadavoca: "desetu bhante bhagavā dhammaṃ, desate sugato dhammaṃ,<BR>
santi sattā apparajakkhajātikā. Assavaṇatā dhammassa paribhāyanti. Bhavissanti dhammassa<BR>
aññātāro"ti. <BR>
<BR>
93. Atha kho bhikkhave vipassī bhagavā arahaṃ sammāsambuddho brahmuno ca ajjhesanaṃ<BR>
viditvā sattesu ca kāruññataṃ paṭicca buddhacakkhunā lokaṃ volokesi. Addasā kho<BR>
bhikkhave vipassī bhagavā arahaṃ sammāsambuddho buddhacakkhunā lokaṃ volokento<BR>
satte apparajakkhe mahārajakkhe tikkhindriye mudindriye svākāre dvākāre suviññāpaye<BR>
duviññāpaye appekacce paralokavajjabhayadassāvino viharante, appekacce na<BR>
paralokavajjabhayadassāvino viharante. <BR>
<BR>
1. Namokkhajhane āvuṭā - ma cha saṃ. <BR>
<BR>
[BJT Page 058] [\x  58/]      <BR>
<BR>
Seyyathāpi nāma uppaliniyaṃ vā paduminiyaṃ vā puṇḍarīkiniyaṃ vā appekaccāni uppalāni<BR>
vā padumāni vā puṇḍarīkāni vā udake jātāni udake saṃvaddhāni udakānuggatāni<BR>
antonimuggaposīni, appekaccāni uppalāni vā padumāni vā puṇḍarikāni vā udakena janāni<BR>
udake saṃvaddhāni samodakaṃ ṭhitāni, appekaccāni uppalāni vā padumāni vā puṇḍarīkāni<BR>
vā udake jātāni udake saṃvaddhāni udakā accuggamma tiṭṭhanti anupalittāni udakena, [PTS<BR>
Page 039] [\q  39/]      evameva kho bhikkhave vipassī bhagavā arahaṃ sammāsambuddho<BR>
buddhacakkhūnā lokaṃ volokento addasa satte apparajakkhe mahārajakkhe tikkhindriye<BR>
mudindiye svākāre dvākāre suviññāpaye duviññāpaye, appekacce<BR>
paralokavajjabhayadasnāvino viharante, appekacce na paralokavajjabhayadassāvino<BR>
viharante. <BR>
<BR>
94. Atha kho so bhikkhave mahābrahmā vipassissa bhagavato arahato sammāsambuddhassa<BR>
cetasā cetoparivitakkamaññāya vipassiṃ bhagavantaṃ arahantaṃ sammāsambuddhaṃ gāthāhi<BR>
ajjhabhāsi: <BR>
"Sele yathā pabbatamuddhaniṭaṭhito<BR>
Yathāpi passe janataṃ samantato, tathūpamaṃ dhammamayaṃ sumedha<BR>
Pāsādamāruyha samantacakkhu, <BR>
Sokāvatiṇṇaṃ janatamapetasoko<BR>
Avekkhassu jātijarābhibhūtaṃ. <BR>
Uṭṭhehi vīra vijitasaṅgāma satthavāha aṇana vicara loke desassu1 bhagavā dhammaṃ<BR>
aññātāro bhavissantī"ti. <BR>
<BR>
95. Atha kho bhikkhave vipassī bhagavā arahaṃ sammāsambuddho taṃ mahābrahmānaṃ<BR>
gāthāya ajjhabhāsi:<BR>
"Apārutā tesaṃ amatassa dvārā ye sotavanto pamuñcantu saddhaṃ vihiṃsasaññī paguṇaṃ<BR>
na bhāsiṃ<BR>
Dhammaṃ paṇītaṃ manujesu brahme"ti. <BR>
<BR>
Atha kho so bhikkhave mahābrahmā "katāvakāso kho'mhi vipassinā bhagavatā arahatā<BR>
sammāsambuddhena dhammadesanāyā"ti vipassiṃ bhagavantaṃ [PTS Page 040] [\q  40/]  <BR>
   arahantaṃ sammāsambuddhaṃ abhivādetvā padakkhiṇaṃ katvā tatthevantaradhāyi. <BR>
<BR>
1. Desetu [PTS.] <BR>
<BR>
<BR>
[BJT Page 060] [\x  60/]     <BR>
<BR>
96. Atha kho bhikkhave vipassissa bhagavato arahato sammāsambuddhassa etadahosi:<BR>
"kassa nu kho ahaṃ paṭhamaṃ dhammaṃ deseyyaṃ, ko imaṃ dhammaṃ khippameva<BR>
ājānissati"tī. Atha kho bhikkhave vipassissa bhagavato arahato sammāsambuddhassa<BR>
etadahosi: "ayaṃ kho khaṇḍo ca rājaputto tisso ca purohitaputto bandhumatiyā rājadhāniyā<BR>
paṭivasanti paṇḍitā viyattā medhāvino dīgharattaṃ apparajakkhajātikā. Yannūnāhaṃ<BR>
khaṇḍassa ca rājaputtassa tissassa ca purohitaputtassa paṭhamaṃ dhammaṃ deseyyaṃ. Te<BR>
imaṃ dhammaṃ khippameva ājānissanti"ti. <BR>
<BR>
97. Atha kho bhikkhave vipassī bhagavā arahaṃ sammāsambuddho, seyyathāpi nāma<BR>
balavā puriso sammiñjitaṃ vā bāhaṃ pasāreyya, pasāritaṃ vā bāhaṃ sammiñjeyya, evameva<BR>
bodhirukkhamūle antarahito bandhumatiyā rājadhāniyā kheme migadāye pāturahosi. Atha<BR>
kho bhikkhave vipassī bhagavā arahaṃ sammāsambuddho dāyapālaṃ āmantesi, "ehi tvaṃ<BR>
samma dāyapāla bandhumatiṃ rājadhāniṃ pavisitvā khaṇḍañca rājaputtaṃ tissañca<BR>
purohitaputtaṃ evaṃ vadehi: "vipassī bhante bhagavā arahaṃ sammāsambuddho<BR>
bandhumatiṃ rājadhāniṃ anuppatto kheme migadāye viharati. So tumhākaṃ dassanakāmo"ti.<BR>
Evaṃ bhante'ti kho bhikkhave dāyapālo vipassissa bhagavato arahato sammāsambuddhassa<BR>
paṭissutvā bandhumatiṃ rājadhāniṃ pavisitvā khaṇḍañca rājaputtaṃ tissañca purohitaputtaṃ<BR>
etadavoca; "vipassī bhante bhagavā arahaṃ sammāsambuddho bandhumatiṃ rājadhāniṃ<BR>
anuppatto kheme migadāye viharati, so tumhākaṃ dassanakāmo"ti. <BR>
<BR>
98. Atha kho bhikkhave khaṇḍo ca rājaputto tisso [PTS Page 041] [\q  41/]      vā<BR>
purohitaputto bhaddāni bhaddāni yānāni yojāpetvā bhaddaṃ yānaṃ abhirūhitvā bhaddehi<BR>
bhaddehi yānehi bandhumatiyā rājadhāniyā niyyaṃsu, yena khemo migadāyo tena pāyaṃsu.<BR>
Yāvatikā yānassa bhūmi yānena gantvā yānā paccerohitvā pattikā'ca yena vipassī bhagavā<BR>
arahaṃ samamāsambuddho tenupasaṅkamiṃsu. Upasaṅkamitvā vipassiṃ bhagavantaṃ<BR>
arahantaṃ sammāsambuddhaṃ abhivādetvā ekamantaṃ nisīdiṃsu. Tesaṃ vipassī bhagavā<BR>
arahaṃ sammāsambuddho ānupubbiṃ kathaṃ kathesi, seyyathīdaṃ: dānakathaṃ sīlakathaṃ<BR>
saggakathaṃ kāmānaṃ ādīnavaṃ okāraṃ saṃkilesaṃ nekkhamme ca ānisaṃsaṃ pakāsesi. Yadā<BR>
te bhagavā aññāsi kallacitte muducitte vinīvaraṇacitte udaggacitte pasannacitte, atha yā<BR>
buddhānaṃ sāmukkaṃsikā dhammadesanā taṃ pakāsesi: dukkhaṃ samudayaṃ nirodhaṃ<BR>
maggaṃ. Seyyathāpi nāma suddhaṃ vatthaṃ apagatakāḷakaṃ sammadeva rajanaṃ<BR>
patigaṇheyya, evameva khaṇḍassa ca rājaputtassa ca tissassa ca purohitaputtassa tasmiṃ<BR>
yeva āsane virajaṃ vītamalaṃ dhammacakkhuṃ udapādi "yaṃ kiñci samudayadhammaṃ,<BR>
sabbantaṃ nirodhadhammanti". <BR>
<BR>
[BJT Page 062] [\x  62/]     <BR>
<BR>
99. Te diṭṭhadhammā pattadhammā viditadhammā pariyogāḷhadhammā tiṇṇavicikicchā<BR>
vigatakathaṃkathā vesārajjappattā aparappaccayā satthusāsane vipassiṃ bhagavantaṃ<BR>
arahantaṃ sammāsambuddhaṃ etadavocuṃ. "Abhikkantaṃ bhante, abhikkantaṃ bhante.<BR>
Seyyathāpi bhante nikkujjitaṃ vā ukkujjeyya, paṭicchantaṃ vā vivareyya, mūḷhassa vā<BR>
maggaṃ ācikkheyya, andhakāre vā telapajjotaṃ dhāreyya 'cakkhumanto rūpāni dakkhintī'ti,<BR>
evameva bhagavatā anekapariyāyena dhammo pakāsito, ete mayaṃ bhante bhagavantaṃ<BR>
[PTS Page 042] [\q  42/]      saraṇaṃ gacchāma dhammañca. Labheyyāma mayaṃ bhante<BR>
bhagavato santike pabbajjaṃ, labheyyāma upasampadanti". <BR>
<BR>
100. Alatthuṃ kho bhikkhave khaṇḍo ca rājaputto tisso ca purohitaputto vipassissa<BR>
bhagavato arahato sammāsambuddhassa santike pabbajjaṃ, alatthuṃ upasampadaṃ. Te<BR>
vipassī bhagavā arahaṃ sammāsambuddho dhammiyā kathāya sandassesi samādapesi<BR>
samuttejesi sampahaṃsesi. Saṃkhārānaṃ ādīnavaṃ okāraṃ saṃkilesaṃ nibbāne ca ānisaṃsaṃ<BR>
pakāsesi. Tesaṃ vipassinā bhagavatā arahatā sammāsambuddhena dhammiyā kathāya<BR>
sandassiyamānānaṃ samādapiyamānānaṃ samuttejiyamānānaṃ sampahaṃsiyamānānaṃ na<BR>
cirasseva anupādāya āsavehi cittāni vimucciṃsu. <BR>
<BR>
101. Assosi kho bhikkhave bandhumatiyā rājadhāniyā mahājanakāyo<BR>
caturāsītipāṇasahassāni "vipassī kira bhagavā arahaṃ sammā sambuddho bandhumatiṃ<BR>
rājadhāniṃ anuppatto kheme migadāye viharati. Khaṇḍo ca kira rājaputto tisso ca<BR>
purohitaputto vipassissa bhagavato arahato sammāsambuddhassa santike kesamassuṃ<BR>
ohāretvā kāsāyāni vatthāni acchādetvā agārasmā anagāriyaṃ pabbajitā"ti. Sutvāna nesaṃ<BR>
etadahosi: "na hi nūna so orako dhammavinayo, na sā orakā pabbajjā, yattha kho khaṇḍo ca<BR>
rājaputto tisso ca purohitaputto kesamassuṃ ohāretvā kāsāyāni vatthāni acchādetvā<BR>
agārasmā anagāriyaṃ pabbajitā. Khaṇḍoca nāma rājaputto tisso ca purohitaputto vipassissa<BR>
bhagavato arahato sammāsambuddhassa santike kesamassuṃ ohāretvā kāsāyāni vatthāni<BR>
acchādetvā agārasmā anagāriyaṃ pabbajissanti, kimaṅgapana mayanti. "<BR>
<BR>
<BR>
[BJT Page 064] [\x  64/]     <BR>
102. Atha kho so bhikkhave mahājanakāyo caturāsītipāṇasahassāni bandhumatiyā<BR>
rājadhāniyā nikkhamitvā yena khemo migadāyo, yena vipassī bhagavā arahaṃ [PTS Page<BR>
043] [\q  43/]      sammāsambuddho, tenupasaṅkamiṃsu. Upasaṅkamitvā vipassiṃ<BR>
bhagavantaṃ arahantaṃ sammāsambuddhaṃ abhivādetvā ekamantaṃ nisīdiṃsu. Tesaṃ<BR>
vipassī bhagavā arahaṃ sammāsambuddho ānupubbiṃ kathā kathesi. Seyyathīdaṃ -<BR>
dānakathaṃ sīlakathaṃ saggakathaṃ, kāmānaṃ ādīnavaṃ okāraṃ saṃkilesaṃ, nekkhamme ca<BR>
ānisaṃsaṃ pakāsesi. Yadā te bhagavā aññasi kallacitte muducitte vinīvaraṇacitte<BR>
pasannacitte, atha yā buddhānaṃ sāmukkaṃsikā dhammadesanā taṃ pakāsesi: dukkhaṃ<BR>
samudayaṃ nirodhaṃ maggaṃ. Seyyathāpi nāma suddhaṃ vatthaṃ apagatakāḷakaṃ<BR>
sammadeva rajanaṃ paṭiggaṇheyya. Evameva tesaṃ caturāsītipāṇasahassānaṃ tasmiṃ yeva<BR>
āsane virajaṃ vītamalaṃ dhammacakkhuṃ udapādi. "Yaṃ kiñci samudayadhammaṃ<BR>
sabbantaṃ nirodhadhammanti. "<BR>
<BR>
103. Te diṭṭhadhammā pattadhammā viditadhammā pariyogāḷhadhammā tiṇṇavicikicchā<BR>
vigatakathaṃkathā vesārajjappattā aparappaccayā satthusāsane vipassiṃ bhagavantaṃ<BR>
arahantaṃ sammāsambuddhaṃ etadavocuṃ: "abhikkantaṃ bhante, abhikkantaṃ bhante.<BR>
Seyyathāpi bhante nikkujjitaṃ vā ukkujjeyya, paṭicchannaṃ vā vivareyya, mūḷhassa vā<BR>
maggaṃ ācikkheyya, andhakāre vā telapajjotaṃ dhāreyya 'cakkhumanto rūpāni dakkhintī'ti<BR>
evameva bhagavatā anekapariyāyena dhammo pakāsito. Ete mayaṃ bhante bhagavantaṃ<BR>
saraṇaṃ gacchāma dhammañca bhikkhusaṅghañca. Labheyyāma mayaṃ bhante bhagavato<BR>
santike pabbajjaṃ labheyyāma upasampadanti. Alatthuṃ kho bhikkhave tāni caturāsītipāṇa<BR>
sahassāni vipassissa bhagavato arahato sammāsambuddhassa santike pabbajjaṃ, alatthuṃ<BR>
upasampadaṃ. <BR>
<BR>
104. Te vipassī bhagavā arahaṃ sammāsambuddho dhammiyā kathāya sandassesi<BR>
samādapesi samuttejesi sampahaṃsesi, [PTS Page 044] [\q  44/]      saṅkhārānaṃ ādīnavaṃ<BR>
okāraṃ saṃkilesaṃ nibbāne ca ānisaṃsaṃ pakāsesi: tesaṃ vipassinā bhagavatā arahatā<BR>
sammāsambuddhena dhammiyā kathāya sandassiyamānānaṃ samādāpiyamānānaṃ<BR>
samuttejīyamānānaṃ sampahaṃsiyamānānaṃ na cirasseva anupādāya āsavehi cittāni<BR>
vimucciṃsu. <BR>
<BR>
<BR>
[BJT Page 066] [\x  66/]     <BR>
<BR>
105. Assosuṃ kho bhikkhave, tāni purimāni caturāsīti pabbajitasahassāni: 'vipassī kira<BR>
bhagavā arahaṃ sammāsambuddho bandhumatiṃ rājadhāniṃ anuppatto kheme migadāye<BR>
viharati, dhammañca kira desetī'ti. Atha kho bhikkhave, tāni caturāsītipabbajitasahassāni<BR>
yena bandhumatī rājadhāni yena khemo migadāyo yena vipassī bhagavā arahaṃ<BR>
sammāsambuddho, tenupasaṅkamiṃsu. Upasaṅkamitvā vipassiṃ bhagavantaṃ arahantaṃ<BR>
sammāsambuddhaṃ abhivādetvā ekamantaṃ nisīdiṃsu. <BR>
<BR>
106. Tesaṃ vipassī bhagavā arahaṃ sammāsambuddho ānupubbiṃ kathaṃ kathesi -<BR>
seyyathīdaṃ: dānakathaṃ, sīlakathaṃ, saggakathaṃ, kāmānaṃ ādīnavaṃ okāraṃ saṅkilesaṃ,<BR>
nekkhamme ca ānisaṃsaṃ pakāsesi. Yadā te bhagavā aññāsi kallacitte muducitte<BR>
vinīvaraṇacitte udaggacitte pasannacitte, atha yā buddhānaṃ samukkaṃsikā<BR>
dhammadesanā, taṃ pakāsesi dukkhaṃ samudayaṃ nirodhaṃ maggaṃ. Seyyathāpi nāma<BR>
suddhaṃ vatthaṃ apagatakāḷakaṃ sammadeva rajanaṃ paṭiggaṇheyya, evameva tesaṃ<BR>
caturāsītipabbajitasahassānaṃ tasmiñceva āsane virajaṃ vītamalaṃ. Dhammacakkhuṃ<BR>
udapādi "yaṃ kiñci samudayadhammaṃ sabbantaṃ nirodhadhammanti. " <BR>
<BR>
107. Te diṭṭhadhammā pattadhammā viditadhammā pariyogāḷhadhammā tiṇṇavicikicchā<BR>
vigatakathaṃkathā vesārajjappattā aparappaccayā satthusāsane vipassiṃ bhagavantaṃ<BR>
arahantaṃ sammāsambuddhaṃ etadavocuṃ: [PTS Page 045] [\q  45/]      "abhikkantaṃ<BR>
bhante, abhikkantaṃ bhante. . . , Seyyathāpi nāma bhante, nikkujjitaṃ vā ukkujjeyya,<BR>
paṭicchannaṃ vā vivareyya, mūḷhassa vā maggaṃ ācikkheyya, andhakāre vā telapajjotaṃ<BR>
dhāreyya 'cakkhumanto rūpāni dakkhintī'ti, evameva bhagavatā anekapariyāyena dhammo<BR>
pakāsito. Ete mayaṃ bhante, bhagavantaṃ saraṇaṃ gacchāma dhammañca<BR>
bhikkhusaṅghañca. Labheyyāma mayaṃ bhante, bhagavato santike pabbajjaṃ, labheyyāma<BR>
upasampadanti. " Alatthuṃ kho bhikkhave, tāni caturāsītipabbajitasahassāni vipassissa<BR>
bhagavato arahato sammāsambuddhassa santike pabbajjaṃ, alatthuṃ upasampadaṃ. <BR>
<BR>
108. Te vipassī bhagavā arahaṃ sammāsambuddho dhammiyā kathāya sandassesi<BR>
samādapesi samuttejesi sampahaṃsesi. Saṅkhārānaṃ ādīnavaṃ okāraṃ saṅkilesaṃ nibbāne ca<BR>
ānisaṃsaṃ pakāsesi. Tesaṃ vipassinā bhagavatā arahatā sammāsambuddhena dhammiyā<BR>
kathāya sandasyiyamānānaṃ samādāpiyamānānaṃ samuttejiyamānānaṃ<BR>
sampahaṃsiyamānānaṃ na cirasseva anupādāya āsavehi cittāni vimucciṃsu. <BR>
<BR>
<BR>
[BJT Page 068] [\x  68/]     <BR>
<BR>
109. Tena kho pana bhikkhave samayena bandhumatiyā rājadhāniyā mahābhikkhusaṅgho<BR>
paṭivasati aṭṭhasaṭṭhibhikkhusatasahassaṃ atha kho bhikkhave vipassissa bhagavato<BR>
arahato sammāsambuddhassa rahogatassa paṭisallīnassa evaṃ cetaso parivitakko udapādi:<BR>
"mahā kho etarahi bhikkhusaṅgho bandhumatiyā rājadhāniyā paṭivasati<BR>
aṭṭhasaṭṭhibhikkhusatasahassaṃ. Yannūnāhaṃ bhikkhu anujāneyyaṃ 'caratha bhikkhave<BR>
cārikaṃ bahujanahitāya bahujanasukhāya lokānukampāya, atthāya hitāya sukhāya<BR>
devamanussānaṃ. Mā ekena dve agamittha. Desetha bhikkhave [PTS Page 046] [\q  46/]   <BR>
  dhammaṃ ādikalyāṇaṃ majjhekalyāṇaṃ pariyosānakalyāṇaṃ sātthaṃ sabyañjanaṃ,<BR>
kevalaparipuṇṇaṃ parisuddhaṃ brahmacariyaṃ pakāsetha. Santi sattā apparajakkhajātikā,<BR>
assavaṇatā dhammassa parihāyanti, bhavissanti dhammassa aññātāro. Api ca channaṃ<BR>
channaṃ vassāna accayena bandhumatī rājadhāni upasaṅkamitabbā pātimokkhuddesāyā'ti.<BR>
"<BR>
<BR>
110. Atha kho bhikkhave, aññataro mahābrahmā vipassissa bhagavato arahato<BR>
sammāsambuddhassa cetasā cetoparivitakkamaññāya seyyathāpi nāma balavā puriso<BR>
sammiñjitaṃ vā bāhaṃ pasāreyya, pasāritaṃ vā bāhaṃ sammiñjeyya, evameva brahmaloke<BR>
antarahito vipassissa bhagavato arahato sammāsambuddhassa purato pāturahosi. Atha kho<BR>
so bhikkhave, mahābrahmā ekaṃsaṃ uttarāsaṅgaṃ karitvā yena vipassī bhagavā arahaṃ<BR>
sammāsambuddho tenañjalimpanāmetvā vipassiṃ bhagavantaṃ arahantaṃ<BR>
sammāsambuddhaṃ etadavoca: "evametaṃ bhagavā, evameta, sugata, mahā kho bhante<BR>
etarahi bhikkhusaṅgho bandhumatiyā rājadhāniyā paṭivasati<BR>
aṭṭhasaṭṭhibhikkhusatasahassaṃ. Anujānātu bhante bhagavā bhikkhū 'caratha bhikkhave,<BR>
cārikaṃ bahujanahitāya bahujanasukhāya lokānukampāya, atthāya hitāya sukhāya<BR>
devamanussānaṃ. Mā ekena dve agamittha. Desetha bhikkhave dhammaṃ ādikalyāṇaṃ<BR>
majjhekalyāṇaṃ pariyosānakalyāṇaṃ sātthaṃ sabyañjanaṃ kevalaparipuṇṇaṃ parisuddhaṃ<BR>
brahmacariyaṃ pakāsetha. Santi sattā apparajakkhajātikā, assavaṇatā dhammassa<BR>
parihāyanti. Bhavissanti dhammassa aññātāro'ti. Api ca bhante, mayaṃ tathā karissāma<BR>
yathā bhikkhu channaṃ channaṃ vassānaṃ accayena bandhumatiṃ rājadhāniṃ<BR>
upasaṅkamissanti pātimokkhuddesāyā"ti. Idamavoca bhikkhave, so mahābrahmā, idaṃ vatvā<BR>
[PTS Page 047] [\q  47/]      vipassiṃ bhagavantaṃ arahantaṃ sammāsambuddhaṃ<BR>
abhivādetvā padakkhiṇaṃ katvā tatthevantaradhāyi. <BR>
<BR>
<BR>
[BJT Page 070] [\x  70/]     <BR>
<BR>
111. Atha kho bhikkhave, vipassī bhagavā arahaṃ sammāsambuddho sāyaṇhasamayaṃ<BR>
patisallānā vuṭṭhito bhikkhu āmantesi: idha mayhaṃ bhikkhave, rahogatassa paṭisallīnassa<BR>
evaṃ cetaso parivitakko udapādi: "mahā kho etarahi bhikkhusaṅghā bandhumatiyā<BR>
rājadhāniyā paṭivasati aṭṭhasaṭṭhibhikkhusatasahassaṃ. Yannūnāhaṃ bhikkhu anujāneyyaṃ<BR>
"caratha bhikkhave cārikaṃ bahujanahitāya bahujanasukhāya lokānukampāya, atthāya hitāya<BR>
sukhāya devamanussānaṃ. Mā ekena dve agamittha. Desetha bhikkhave dhammaṃ<BR>
ādikalyāṇaṃ majjhekalyāṇaṃ pariyosānakalyāṇaṃ sātthaṃ sabyañjanaṃ kevalaparipuṇṇaṃ<BR>
parisuddhaṃ brahmacariyaṃ pakāsetha. Santi sattā apparajakkhajātikā. Assavanatā<BR>
dhammassa parihāyanti. Bhavissanti dhammassa aññātāro. Api ca channaṃ channaṃ<BR>
vassānaṃ accayena bandhumatī rājadhāni upasaṅkamitabbā pātimokkhuddesāyā"ti. <BR>
<BR>
112. Atha kho bhikkhave, aññataro mahābrahmā mama cetasā cetoparivitakkamaññāya<BR>
seyyathāpi nāma balavā puriso sammiñjitaṃ vā bāhaṃ pasāreyya, pasāritaṃ vā bāhaṃ<BR>
sammiñjeyya, evameva brahmaloke antarahito mama purato pāturahosi. Atha kho so<BR>
bhikkhave, mahābrahmā ekaṃsaṃ uttarāsaṅgaṃ karitvā yenāhaṃ tenañjalimpanāmetvā maṃ<BR>
etadavoca "evametaṃ bhagavā, evametaṃ sugata, mahā kho bhante, etarahi bhikkhusaṅgho<BR>
bandhumatiyā rājadhāniyā paṭivasati aṭṭhasaṭṭhibhikkhusatasahassaṃ. Anujānātu bhante,<BR>
bhagavā bhikkhū "caratha bhikkhave, cārikaṃ bahujanahitāya bahujana sukhāya<BR>
lokānukampāya atthāya hitāya sukhāya devamanussānaṃ. Mā ekena dve agamittha. Desetha<BR>
bhikkhave, dhammaṃ ādikalyāṇaṃ majjhekalyāṇaṃ pariyosānakalyāṇaṃ sātthaṃ<BR>
sabyañjanaṃ, kevalaparipuṇṇaṃ parisuddhaṃ brahmacariyaṃ pakāsetha santi sattā<BR>
apparajakkhajātikā assavaṇatā dhammassa parihāyanti. Bhavissanti dhammassa aññātāro.<BR>
[PTS Page 048] [\q  48/]      api ca bhante, mayaṃ tathā karissāma, yathā bhikkhū channaṃ<BR>
channaṃ vassānaṃ accayena bandhumatiṃ rājadhāniṃ upasaṅkamissanti<BR>
pātimokkhuddesāyā"ti. Idamavoca so bhikkhave mahābrahmā, idaṃ vatvā maṃ abhivādetvā<BR>
padakkhiṇaṃ katvā tatthevantaradhāyi. <BR>
<BR>
113. "Anujānāmi bhikkhave, caratha cārikaṃ bahujanahitāya bahujanasukhāya<BR>
lokānukampāya, atthāya hitāya sukhāya devamanussānaṃ. Mā ekena dve agamittha, desetha<BR>
bhikkhave, dhammaṃ ādikalyāṇaṃ majjhekalyāṇaṃ, pariyosāna kalyāṇaṃ sātthaṃ<BR>
sabyañjanaṃ. Kevaparipuṇṇaṃ parisuddhaṃ brahmacariyaṃ pakāsetha. Santi sattā<BR>
apparajakkhajātikā. Assavaṇatā dhammassa parihāyanti. Bhavissanti dhammassa aññātāro.<BR>
Api ca bhikkhave, channaṃ channaṃ vassānaṃ accayena bandhumatī rājadhāni<BR>
upasaṅkamitabbā pātimokkhuddesāyā"ti. <BR>
<BR>
<BR>
[BJT Page 072] [\x  72/]     <BR>
<BR>
114. Atha kho bhikkhave, bhikkhū yebhuyyena ekāheneva janapadacārikaṃ pakkamiṃsu.<BR>
Tena kho pana bhikkhave, samayena jambudīpe caturāsīti āvāsasahassāni honti. Ekamhi<BR>
vasse nikkhante devatā saddamanussāvesuṃ: "nikkhantaṃ kho mārisā ekaṃ vassaṃ<BR>
pañca'dāni vassāni sesāni. Pañcannaṃ vassānaṃ accayena bandhumatī rājadhāni<BR>
upasaṅkamitabbā pātimokkhuddesāyā"ti. Dvīsu vassesu nikkhantesu devatā<BR>
saddamasussāvesuṃ: "nikkhantāni kho mārisā dve vassāni, cattāridāni vassāni sesāni.<BR>
Catunnaṃ vassānaṃ accayena bandhumatī rājadhāni upasaṅkamitabbā<BR>
pātimokkhuddesāyā"ti. Tīsu vassesu nikkhantesu devatā saddamanussāvesuṃ: 'nikkhantāni<BR>
kho mārisā tīṇi vassāni. Tīṇi'dāni vassāni [PTS Page 049] [\q  49/]      sesāni. Tiṇṇaṃ<BR>
vassānaṃ accayena bandhumatī rājadhāni upasaṅkamitabbā pātimokkhuddesāyā"ti. Catusu<BR>
vassesu nikkhantesu devatā saddamanussāvesuṃ: "nikkhantāni kho mārisā cattāri vassāni.<BR>
Dve'dāni vassāni sesāni. Dvinnaṃ vassānaṃ accayena bandhumatī rājadhāni<BR>
upasaṅkamitabbā pātimokkhuddesāyā"ti. Pañcasu vassesu nikkhantesu devatā<BR>
saddamanussāvesuṃ: "nikkhantāni kho mārisā pañca vassāni. Ekaṃ'dāni vassaṃ sesaṃ.<BR>
Ekassa vassassa accayena bandhumatī rājadhāni upasaṅkamitabbā pātimokkhuddesāyā"ti.<BR>
Chasu vassesu nikkhantesu devatā saddamanussāvesuṃ: "nikkhantāni kho mārisā<BR>
chabbassāni. Samayo'dāni bandhumatiṃ rājadhāniṃ upasaṅkamituṃ pātimokkhuddesāyā"ti. <BR>
<BR>
115. Atha kho te bhikkhave bhikkhu, appekacce sakena iddhānubhāvena, appekacce<BR>
devatānaṃ iddhānubhāvena, ekāheneva bandhumatiṃ rājadhāniṃ upasaṅkamiṃsu<BR>
pātimokkhuddesāya. Tatra sudaṃ bhikkhave vipassī bhagavā arahaṃ sammāsambuddho<BR>
bhikkhusaṅghe evaṃ pātimokkhaṃ uddisati: <BR>
<BR>
"Khantī paramaṃ tapo titikkhā, <BR>
Nibbānaṃ paramaṃ vadanti buddhā. <BR>
Na hi pabbajito parūpaghātī<BR>
Samaṇo hoti paraṃ viheṭhayanto. <BR>
<BR>
Sabbapāpassa akaraṇaṃ kusalassa upasampadā, <BR>
Sacittapariyodapanaṃ etaṃ buddhānasāsanaṃ. <BR>
<BR>
Anūpavādo anūpaghāto pātimokkhe ca saṃvaro, <BR>
[PTS Page 050] [\q  50/]      mattaññutā ca bhattasmiṃ pantañca sayanāsanaṃ, <BR>
Adhicitte ca āyogo etaṃ buddhāna sāsanaṃ"ti. <BR>
<BR>
<BR>
[BJT Page 074] [\x  74/]     <BR>
<BR>
116. Ekamidāhaṃ bhikkhave samayaṃ ukkaṭṭhāyaṃ viharāmi subhagavane sālarājamūle.<BR>
Tassa mayhaṃ bhikkhave, rahogatassa paṭisallīnassa evaṃ cetaso parivikko udapādi: 'na kho<BR>
so sattāvāso sulabharūpo yo mayā anajjhāvutthapubbo1 iminā dīghena addhunā aññatra<BR>
suddhāvāsehi devehi. Yannūnāhaṃ yena suddhāvāsā devā tenupasaṅkameyyanti". Atha kho<BR>
ahaṃ2 bhikkhave seyyathāpi nāma balavā puriso samiñjitaṃ vā bāhaṃ pasāreyya, pasāritaṃ<BR>
vā bāhaṃ samiñjeyya, evameva ukkaṭṭhāyaṃ subhagavane sālarājamūle antarahito avihesu<BR>
devesu pāturahosiṃ. <BR>
<BR>
117. Tasmiṃ bhikkhave, devanikāye anekāni devatāsahassāni anekāni devatā satasahassāni<BR>
yenāhaṃ tenupasaṅkamiṃsu. Upasaṅkamitvā maṃ abhivādetvā ekamantaṃ aṭṭhaṃsu,<BR>
ekamantaṃ ṭhitā kho bhikkhave tā devatā maṃ etadavocuṃ: "ito so mārisa 3, ekanavuto<BR>
kappe 4 yaṃ vipassī bhagavā arahaṃ sammāsambuddho loke udapādi. Vipassī mārisa,<BR>
bhagavā arahaṃ sammā sambuddho khattiyo jātiyā ahosi khattiya kule udapādi vipassī<BR>
mārisa, bhagavā arahaṃ sammāsambuddho koṇḍaññā gottena ahosi. Vipassissa mārisa<BR>
bhagavato arahato sammāsambuddhassa asītivassasahassāni āyuppamāṇaṃ ahosi. Vipassī<BR>
mārisa, bhagavā arahaṃ sammāsambuddho pāṭaliyā mūle abhisambuddho. Vipassissa<BR>
mārisa, bhagavato arahato sammāsambuddhassa khaṇḍatissaṃ nāma sāvakayugaṃ ahosi<BR>
aggaṃ bhaddayugaṃ. Vipassissa mārisa, [PTS Page 051] [\q  51/]      bhagavato arahato<BR>
sammāsambuddhassa tayo sāvakānaṃ sannipātā ahesuṃ: eko sāvakānaṃ sannipāto ahosi<BR>
aṭṭhasaṭṭhibhikkhusatasahassaṃ. Eko sāvakānaṃ sannipāto ahosi bhikkhusatasahassaṃ. Eko<BR>
sāvakānaṃ sannipāto ahosi asītibhikkhusahassāni. Vipassissa mārisa, bhagavato arahato<BR>
sammāsambuddhassa ime tayo sāvakānaṃ sannipātā ahesuṃ sabbesaṃyeva khīṇāsavānaṃ.<BR>
Vipassissa mārisa, bhagavato arahato sammāsambuddhassa asoko nāma bhikkhu upaṭṭhāko<BR>
ahosi aggupaṭṭhāko. Vipassissa mārisa, bhagavato arahato sammāsambuddhassa bandhumā<BR>
nāma rājā pitā ahosi. Bandhumatī nāma devī mātā ahosi janenti. Bandhumassa rañño<BR>
bandhumatī nāma nagaraṃ rājadhāni ahosi. Vipassissa mārisa, bhagavato arahato<BR>
sammāsambuddhassa evaṃ abhinikkhamanaṃ ahosi, evaṃ pabbajjā, evaṃ padhānaṃ evaṃ<BR>
abhisambodhi, evaṃ dhammacakkappavattanaṃ. Te mayaṃ mārisa, vipassimhi bhagavatī<BR>
brahmacariyaṃ caritvā kāmesu kāmacchandaṃ virājetvā idhūpapannā"ti. <BR>
 - - - - - - - - - - - - - - - - - - - - - - - - <BR>
1. Anāvutthapubbo - machasaṃ. 2. Atha, khvāhaṃ - machasaṃ. 3.'Mārisā' - machasaṃ. 4.<BR>
Ekanavutikappe - machasaṃ. <BR>
<BR>
[BJT Page 076] [\x  76/]     <BR>
<BR>
118. Tasmiṃyeva kho bhikkhave devanikāye anekāni devatāsahassāni anekāni<BR>
devatāsatasahassāni yenāhaṃ tenupasaṅkamiṃsu. Upasaṅkamitvā maṃ abhivādetvā<BR>
ekamantaṃ aṭṭhaṃsu. Ekamantaṃ ṭhitā kho bhikkhave tā devatā maṃ etadavocuṃ:<BR>
"Imasmiṃ yeva kho mārisa1, bhaddakappe etarahi arahaṃ sammāsambuddho loke uppanno.<BR>
Bhagavā mārisa, khattiyo jātiyā, khattiyakule uppanno. Bhagavā mārisa gotamo gottena.<BR>
Bhagavato mārisa, [PTS Page 052] [\q  52/]      appakaṃ āyuppamāṇaṃ parittaṃ lahukaṃ, 2<BR>
yo ciraṃ jīvati so vassasataṃ, appaṃ vā bhiyyo. Bhagavā mārisa assatthassa mūle<BR>
abhisambuddho. Bhagavato mārisa, sāriputtamoggallānaṃ3 nāma sāvakayugaṃ aggaṃ<BR>
bhaddayugaṃ. Bhagavato mārisa, eko sāvakānaṃ sannipāto ahosi aḍḍhateḷasāni<BR>
bhikkhusatāni bhagavato mārisa, ayaṃ eko sāvakānaṃ sannipāto ahosi sabbesaṃyeva<BR>
khīṇāsavānaṃ. Bhagavato mārisa, ānando bhikkhu upaṭṭhāko4 aggupaṭṭhāko. Bhagavato<BR>
mārisa, suddhodano nāma rājāpitā, 4 māyā nāma devī mātā4 janetti. Kapilavatthu nāma<BR>
nagaraṃ rājadhāni. Bhagavato mārisa, evaṃ abhinikkhamanaṃ ahosi' evaṃ pabbajjā, evaṃ<BR>
padhānaṃ, evaṃ abhisambodhi, evaṃ dhammacakkappavattanaṃ. Te mayaṃ mārisa,<BR>
bhagavatī brahmacariyaṃ caritvā kāmesu kāmacchandaṃ virājetvā idhūpapannā"ti. 119. Atha<BR>
khvāhaṃ bhikkhave, avihehi devehi saddhiṃ yena atappā devā tenupasaṅkamiṃ tasmiṃ<BR>
bhikkhave, devanikāye anekāni devatāsahassāni anekāni devatā satasahassāni yenāhaṃ<BR>
tenupasaṅkamiṃsu. Upasaṅkamitvā maṃ abhivādetvā ekamantaṃ vipassī mārisa, bhagavā<BR>
arahaṃ sammā sambuddho khattiyo jātiyā ahosi khattiyakule udapādi vipassī mārisa,<BR>
bhagavā arahaṃ sammāsambuddho koṇḍaññā gottena ahosi. Vipassissa mārisa bhagavato<BR>
arahato sammāsambuddhassa asītivassasahassāni āyuppamāṇaṃ ahosi. Vipassī mārisa,<BR>
bhagavā arahaṃ sammāsambuddho pāṭaliyā mūle abhisambuddho. Vipassissa mārisa,<BR>
bhagavato arahato sammāsambuddhassa khaṇḍatissaṃ nāma sāvakayugaṃ ahosi aggaṃ<BR>
bhaddayugaṃ. Vipassissa mārisa, bhagavato arahato sammāsambuddhassa tayo sāvakānaṃ<BR>
sannipātā ahesuṃ: eko sāvakānaṃ sannipāto ahosi aṭṭhasaṭṭhibhikkhusatasahassaṃ. Eko<BR>
sāvakānaṃ sannipāto ahosi bhikkhusatasahassaṃ. Eko sāvakānaṃ sannipāto ahosi<BR>
asītibhikkhusahassāni. Vipassissa mārisa, bhagavato arahato sammāsambuddhassa ime tayo<BR>
sāvakānaṃ sannipātā ahesuṃ sabbesaṃyeva khīṇāsavānaṃ. Vipassissa mārisa, bhagavato<BR>
arahato sammāsambuddhassa asoko nāma bhikkhu upaṭṭhāko ahosi aggupaṭṭhāko.<BR>
Vipassissa mārisa, bhagavato arahato sammāsambuddhassa bandhumā nāma rājā pitā ahosi.<BR>
Bandhumatī nāma devī mātā ahosi janenti. Bandhumassa rañño bandhumatī nāma nagaraṃ<BR>
rājadhāni ahosi. Vipassissa mārisa, bhagavato arahato sammāsambuddhassa evaṃ<BR>
abhinikkhamanaṃ ahosi, evaṃ pabbajjā, evaṃ padhānaṃ evaṃ abhisambodhi, evaṃ<BR>
dhammacakkappavattanaṃ. Te mayaṃ mārisa, vipassimhi bhagavatī brahmacariyaṃ caritvā<BR>
kāmesu kāmacchandaṃ virājetvā idhūpapannā"ti. <BR>
<BR>
Atha khvāhaṃ bhikkhave, avihehi ca devehi atappehi ca devehi saddhiṃ yena sudassā devā<BR>
tenupasaṅkamiṃ tasmiṃ bhikkhave, devanikāye anekāni devatāsahassāni anekāni devatā<BR>
satasahassāni yenāhaṃ tenupasaṅkamiṃsu. Upasaṅkamitvā maṃ abhivādetvā ekamantaṃ<BR>
aṭṭhaṃsu. [PTS Page 053] [\q  53/]      ekamantaṃ ṭhitā kho bhikkhave, tā devatā maṃ<BR>
etadavocuṃ: "ito so mārisa, ekanavuto kappo yaṃ vipassī bhagavā arahaṃ sammā<BR>
sambuddho loke udapādi. Vipassī mārisa, bhagavā arahaṃ sammā sambuddho khattiyo<BR>
jātiyā ahosi khattiyakule udapādi vipassī mārisa, bhagavā arahaṃ sammāsambuddho<BR>
koṇḍaññā gottena ahosi. Vipassissa mārisa bhagavato arahato sammāsambuddhassa<BR>
asītivassasahassāni āyuppamāṇaṃ ahosi. Vipassī mārisa, bhagavā arahaṃ<BR>
sammāsambuddho pāṭaliyā mūle abhisambuddho. Vipassissa mārisa, bhagavato arahato<BR>
sammāsambuddhassa khaṇḍatissaṃ nāma sāvakayugaṃ ahosi aggaṃ bhaddayugaṃ.<BR>
Vipassissa mārisa, bhagavato arahato sammāsambuddhassa tayo sāvakānaṃ sannipātā<BR>
ahesuṃ: eko sāvakānaṃ sannipāto ahosi aṭṭhasaṭṭhibhikkhusatasahassaṃ. Eko sāvakānaṃ<BR>
sannipāto ahosi bhikkhusatasahassaṃ. Eko sāvakānaṃ sannipāto ahosi asītibhikkhusahassāni.<BR>
Vipassissa mārisa, bhagavato arahato sammāsambuddhassa ime tayo sāvakānaṃ sannipātā<BR>
ahesuṃ sabbesaṃyeva khīṇāsavānaṃ. Vipassissa mārisa, bhagavato arahato<BR>
sammāsambuddhassa asoko nāma bhikkhu upaṭṭhāko ahosi aggupaṭṭhāko. Vipassissa<BR>
mārisa, bhagavato arahato sammāsambuddhassa bandhumā nāma rājā pitā ahosi.<BR>
Bandhumatī nāma devī mātā ahosi janenti. Bandhumassa rañño bandhumatī nāma nagaraṃ<BR>
rājadhāni ahosi. Vipassissa mārisa, bhagavato arahato sammāsambuddhassa evaṃ<BR>
abhinikkhamanaṃ ahosi, evaṃ pabbajjā, evaṃ padhānaṃ evaṃ abhisambodhi, evaṃ<BR>
dhammacakkappavattanaṃ. Te mayaṃ mārisa, vipassimhi bhagavatī brahmacariyaṃ caritvā<BR>
kāmesu kāmacchandaṃ virājetvā idhūpapannā"ti. <BR>
Atha khvāhaṃ bhikkhave, avihehi ca devehi atappehi ca devehi sudassehi ca devehi saddhiṃ<BR>
yena sudassī devā tenupasaṅkamiṃ tasmiṃ bhikkhave, devanikāye anekāni<BR>
Devatāsahassāni anekāni devatā satasahassāni yenāhaṃ tenupasaṅkamiṃsu. Upasaṅkamitvā<BR>
maṃ abhivādetvā ekamantaṃ aṭṭhaṃsu. Ekamantaṃ ṭhitā kho bhikkhave, tā devatā maṃ<BR>
etadavocuṃ: "ito so mārisa, ekanavuto kappo yaṃ vipassī bhagavā arahaṃ sammā<BR>
sambuddho loke udapādi. Vipassī mārisa, bhagavā arahaṃ sammā sambuddho khattiyo<BR>
jātiyā ahosi khattiyakule udapādi vipassī mārisa, bhagavā arahaṃ sammāsambuddho<BR>
koṇḍaññā gottena ahosi. Vipassissa mārisa bhagavato arahato sammāsambuddhassa<BR>
asītivassasahassāni āyuppamāṇaṃ ahosi. Vipassī mārisa, bhagavā arahaṃ<BR>
sammāsambuddho pāṭaliyā mūle abhisambuddho. Vipassissa mārisa, bhagavato arahato<BR>
sammāsambuddhassa khaṇḍatissaṃ nāma sāvakayugaṃ ahosi aggaṃ bhaddayugaṃ.<BR>
Vipassissa mārisa, bhagavato arahato sammāsambuddhassa tayo sāvakānaṃ sannipātā<BR>
ahesuṃ: eko sāvakānaṃ sannipāto ahosi aṭṭhasaṭṭhibhikkhusatasahassaṃ. Eko sāvakānaṃ<BR>
sannipāto ahosi bhikkhusatasahassaṃ. Eko sāvakānaṃ sannipāto ahosi asītibhikkhusahassāni.<BR>
Vipassissa mārisa, bhagavato arahato sammāsambuddhassa ime tayo sāvakānaṃ sannipātā<BR>
ahesuṃ sabbesaṃyeva khīṇāsavānaṃ. Vipassissa mārisa, bhagavato arahato<BR>
sammāsambuddhassa asoko nāma bhikkhu upaṭṭhāko ahosi aggupaṭṭhāko. Vipassissa<BR>
mārisa, bhagavato arahato sammāsambuddhassa bandhumā nāma rājā pitā ahosi.<BR>
Bandhumatī nāma devī mātā ahosi janenti. Bandhumassa rañño bandhumatī nāma nagaraṃ<BR>
rājadhāni ahosi. Vipassissa mārisa, bhagavato arahato sammāsambuddhassa evaṃ<BR>
abhinikkhamanaṃ ahosi, evaṃ pabbajjā, evaṃ padhānaṃ evaṃ abhisambodhi, evaṃ<BR>
dhammacakkappavattanaṃ. Te mayaṃ mārisa, vipassimhi bhagavatī brahmacariyaṃ caritvā<BR>
kāmesu kāmacchandaṃ virājetvā idhūpapannā"ti. <BR>
Atha khvāhaṃ bhikkhave, avihehi ca devehi atappehi ca devehi sudassehi ca devehi<BR>
sudassīhi ca devehi saddhiṃ yena akaniṭṭhā devā tenupasaṅkamiṃ tasmiṃ bhikkhave,<BR>
devanikāye anekāni devatāsahassāni anekāni devatā satasahassāni yenāhaṃ<BR>
tenupasaṅkamiṃsu. Upasaṅkamitvā maṃ abhivādetvā ekamantaṃ aṭṭhaṃsu. Ekamantaṃ ṭhitā<BR>
kho bhikkhave, tā devatā maṃ etadavocuṃ: "ito so mārisa, ekanavuto kappo yaṃ vipassī<BR>
bhagavā arahaṃ sammā sambuddho loke udapādi. Vipassī mārisa, bhagavā arahaṃ sammā<BR>
sambuddho khattiyo jātiyā ahosi khattiyakule udapādi vipassī mārisa, bhagavā arahaṃ<BR>
sammāsambuddho koṇḍaññā gottena ahosi. Vipassissa mārisa bhagavato arahato<BR>
sammāsambuddhassa asītivassasahassāni āyuppamāṇaṃ ahosi. Vipassī mārisa, bhagavā<BR>
arahaṃ sammāsambuddho pāṭaliyā mūle abhisambuddho. Vipassissa mārisa, bhagavato<BR>
arahato sammāsambuddhassa khaṇḍatissaṃ nāma sāvakayugaṃ ahosi aggaṃ bhaddayugaṃ.<BR>
Vipassissa mārisa, bhagavato arahato sammāsambuddhassa tayo sāvakānaṃ sannipātā<BR>
ahesuṃ: eko sāvakānaṃ sannipāto ahosi aṭṭhasaṭṭhibhikkhusatasahassaṃ. Eko sāvakānaṃ<BR>
sannipāto ahosi bhikkhusatasahassaṃ. Eko sāvakānaṃ sannipāto ahosi asītibhikkhusahassāni.<BR>
Vipassissa mārisa, bhagavato arahato sammāsambuddhassa ime tayo sāvakānaṃ sannipātā<BR>
ahesuṃ sabbesaṃyeva khīṇāsavānaṃ. Vipassissa mārisa, bhagavato arahato<BR>
sammāsambuddhassa asoko nāma bhikkhu upaṭṭhāko ahosi aggupaṭṭhāko. Vipassissa<BR>
mārisa, bhagavato arahato sammāsambuddhassa bandhumā nāma rājā pitā ahosi.<BR>
Bandhumatī nāma devī mātā ahosi janenti. Bandhumassa rañño bandhumatī nāma nagaraṃ<BR>
rājadhāni ahosi. Vipassissa mārisa, bhagavato arahato sammāsambuddhassa evaṃ<BR>
abhinikkhamanaṃ ahosi, evaṃ pabbajjā, evaṃ padhānaṃ evaṃ abhisambodhi, evaṃ<BR>
dhammacakkappavattanaṃ. Te mayaṃ mārisa, vipassimhi bhagavatī brahmacariyaṃ caritvā<BR>
kāmesu kāmacchandaṃ virājetvā idhūpapannā"ti. <BR>
<BR>
1. Mārisā, - machasaṃ. 2. Lahusaṃ, - [PTS. 3.] Sāriputtamoggallānā, - [PTS. 4.] Ahosi -<BR>
machasaṃ. * <BR>
<BR>
<BR>
[BJT Page 078] [\x  78/]      <BR>
<BR>
120. Tasmiṃ yeva kho bhikkhave, devanikāye anekāni devatāsahassāni anekāni<BR>
devatāsatasahassāni yenāhaṃ tenupasaṅkamiṃsu. Upasaṅkamitvā maṃ abhivādetvā<BR>
ekamantaṃ aṭṭhaṃsu. Ekamantaṃ ṭhitā kho bhikkhave, tā devatā maṃ etadavocuṃ: ito kho<BR>
mārisa, ekatiṃse kappe yaṃ sikhī bhagavā loke udapādi sikhī mārisa, bhagavā arahaṃ<BR>
sammā sambuddho khattiyo jātiyā ahosi khattiyakule udapādi sikhī mārisa, bhagavā arahaṃ<BR>
sammāsambuddho koṇḍañño gottena ahosi. Sikhī mārisa bhagavato arahato<BR>
sammāsambuddhassa sattativassasahassāni āyuppamāṇaṃ ahosi. Sikhī mārisa, bhagavā<BR>
arahaṃ sammāsambuddho puṇḍarīkassa mūle abhisambuddho. Sikhī mārisa, bhagavato<BR>
arahato sammāsambuddhassa abhibhūsambhavaṃ nāma sāvakayugaṃ ahosi aggaṃ<BR>
bhaddayugaṃ. Sikhī mārisa, bhagavato arahato sammāsambuddhassa tayo sāvakānaṃ<BR>
sannipātā ahesuṃ: eko sāvakānaṃ sannipāto ahosi bhikkhusatasahassaṃ. Eko sāvakānaṃ<BR>
sannipāto ahosi bhikkhusatasahassaṃ. Eko sāvakānaṃ sannipāto ahosi asītibhikkhusahassāni.<BR>
Sikhissa mārisa, bhagavato arahato sammāsambuddhassa ime tayo sāvakānaṃ sannipātā<BR>
ahesuṃ sabbesaṃyeva khīṇāsavānaṃ. Sikhissa mārisa, bhagavato arahato<BR>
sammāsambuddhassa khemaṅkaro nāma bhikkhu upaṭṭhāko ahosi aggupaṭṭhāko. Sikhissa<BR>
mārisa, bhagavato arahato sammāsambuddhassa aruṇo nāma rājā pitā ahosi. Pabhāvatī<BR>
nāma devī mātā ahosi janenti. Aruṇassa rañño aruṇavatī nāma nagaraṃ rājadhāni ahosi.<BR>
Sikhissa mārisa, bhagavato arahato sammāsambuddhassa evaṃ abhinikkhamanaṃ ahosi,<BR>
evaṃ pabbajjā, evaṃ padhānaṃ evaṃ abhisambodhi, evaṃ dhammacakkappavattanaṃ. Te<BR>
mayaṃ mārisa, sikhīmhi bhagavatī brahmacariyaṃ caritvā kāmesu kāmacchandaṃ virājetvā<BR>
idhūpapannā. <BR>
So yeva kho mārisa, ekatiṃso kappo yaṃ vessabhū bhagavā loke udapādi. Vessabhū mārisa,<BR>
bhagavā arahaṃ sammā sambuddho khattiyo jātiyā ahosi khattiyakule udapādi. Vessabhū<BR>
mārisa, bhagavā arahaṃ sammāsambuddho koṇḍañño gottena ahosi. Vessabhū mārisa<BR>
bhagavato arahato sammāsambuddhassa saṭṭhivassasahassāni āyuppamāṇaṃ ahosi.<BR>
Vessabhū mārisa, bhagavā arahaṃ sammāsambuddho sālassa mūle abhisambuddho.<BR>
Vessabhūssa mārisa, bhagavato arahato sammāsambuddhassa soṇuttaraṃ nāma<BR>
sāvakayugaṃ ahosi aggaṃ bhaddayugaṃ. Vessabhūssa mārisa, bhagavato arahato<BR>
sammāsambuddhassa tayo sāvakānaṃ sannipātā ahesuṃ: eko sāvakānaṃ sannipāto ahosi<BR>
asīti bhikkhusahassāni. Eko sāvakānaṃ sannipāto ahosi sattati bhikkhusahassāni. Eko<BR>
sāvakānaṃ sannipāto ahosi saṭṭhi bhikkhusahassāni. Vessabhussa mārisa, bhagavato arahato<BR>
sammāsambuddhassa ime tayo sāvakānaṃ sannipātā ahesuṃ sabbesaṃyeva khīṇāsavānaṃ.<BR>
Vessabhussa mārisa, bhagavato arahato sammāsambuddhassa upasanto nāma bhikkhu<BR>
upaṭṭhāko ahosi aggupaṭṭhāko. Vessabhussa mārisa, bhagavato arahato<BR>
sammāsambuddhassa suppatīto nāma rājā pitā ahosi. Yasavatī nāma devī mātā ahosi<BR>
janenti. Suppatītassa rañño anomaṃ nāma nagaraṃ rājadhāni ahosi. Vessabhūssa mārisa,<BR>
bhagavato arahato sammāsambuddhassa evaṃ abhinikkhamanaṃ ahosi, evaṃ pabbajjā, evaṃ<BR>
padhānaṃ evaṃ abhisambodhi, evaṃ dhammacakkappavattanaṃ. Te mayaṃ mārisa,<BR>
vessabhūmhi bhagavatī brahmacariyaṃ caritvā kāmesu kāmacchandaṃ virājetvā<BR>
idhūpapannā. <BR>
Imasmiṃ yeva kho mārisa, bhadda kappe kakusandho bhagavā loke udapādi. Kakusandho<BR>
mārisa, bhagavā arahaṃ sammā sambuddho brāhmaṇo jātiyā ahosi brāhmaṇa kule udapādi.<BR>
Kakusandho mārisa, bhagavā arahaṃ sammāsambuddho kassapo gottena ahosi. Kakusandho<BR>
mārisa bhagavato arahato sammāsambuddhassa cattālīsavassasahassāni āyuppamāṇaṃ<BR>
ahosi. Kakusandho mārisa, bhagavā arahaṃ sammāsambuddho sirīsassa mūle<BR>
abhisambuddho. Kakusandhassa mārisa, bhagavato arahato sammāsambuddhassa<BR>
vidhurasañjīvaṃ nāma sāvakayugaṃ ahosi aggaṃ bhaddayugaṃ. Kakusandhassa mārisa,<BR>
bhagavato arahato sammāsambuddhassa eko sāvakānaṃ sannipāto ahosi cattāḷīsa<BR>
bhikkhusahassāni. Kakusandhassa mārisa, bhagavato arahato sammāsambuddhassa ayaṃ<BR>
eko sāvakānaṃ sannipāto ahosi sabbesaṃ yeva khīṇāsavānaṃ. Kakusandhassa mārisa,<BR>
bhagavato arahato sammāsambuddhassa buddhijo nāma bhikkhu upaṭṭhāko ahosi<BR>
aggupaṭṭhāko. Kakusandhassa mārisa, bhagavato arahato sammāsambuddhassa aggidatto<BR>
nāma brāhmaṇo pitā ahosi. Visākhā nāma brāhmaṇī mātā ahosi janenti. Tena kho pana<BR>
mārisa samayena khemo nāma rājā ahosi. Khemassa rañño khemavatī nāma nagaraṃ<BR>
rājadhāni ahosi. Kakusandhassa mārisa, bhagavato arahato sammāsambuddhassa evaṃ<BR>
abhinikkhamanaṃ ahosi, evaṃ pabbajjā, evaṃ padhānaṃ evaṃ abhisambodhi, evaṃ<BR>
dhammacakkappavattanaṃ. Te mayaṃ mārisa, kakusandhamhi bhagavatī brahmacariyaṃ<BR>
caritvā kāmesu kāmacchandaṃ virājetvā idhūpapannā. Imasmiṃ yeva mārisa, bhadda kappe<BR>
koṇāgamano bhagavā loke udapādi. Koṇāgamano mārisa, bhagavā arahaṃ sammā<BR>
sambuddho brāhmaṇo jātiyā ahosi brāhmaṇakule udapādi koṇāgamano mārisa, bhagavā<BR>
arahaṃ sammāsambuddho kassapo gottena ahosi. Koṇāgamano mārisa bhagavato arahato<BR>
sammāsambuddhassa tiṃsavassasahassāni āyuppamāṇaṃ ahosi. Koṇāgamano mārisa,<BR>
bhagavā arahaṃ sammāsambuddho udumbarassa mūle abhisambuddho. Koṇāgamano<BR>
mārisa, bhagavato arahato sammāsambuddhassa bhiyyosuttaraṃ nāma sāvakayugaṃ ahosi<BR>
aggaṃ bhaddayugaṃ. Koṇāgamano mārisa, bhagavato arahato sammāsambuddhassa eko<BR>
sāvakānaṃ sannipāto ahosi tiṃsabhikkhusahassāni. Koṇāgamanassa mārisa, bhagavato<BR>
arahato sammāsambuddhassa ayaṃ eko sāvakānaṃ sannipāto ahosi sabbesaṃyeva<BR>
khīṇāsavānaṃ. Koṇāgamanassa mārisa, bhagavato arahato sammāsambuddhassa sotthijo<BR>
nāma bhikkhu upaṭṭhāko ahosi aggupaṭṭhāko. Koṇāgamanassa mārisa, bhagavato arahato<BR>
sammāsambuddhassa yaññadatto nāma brāhmaṇo pitā ahosi. Uttarā nāma brāhmaṇī mātā<BR>
ahosi janenti. Tena kho pana mārisa samayena sobho nāma rājā ahosi. Sobhassa rañño<BR>
sobhāvatī nāma nagaraṃ rājadhāni ahosi. Koṇāgamanassa mārisa, bhagavato arahato<BR>
sammāsambuddhassa evaṃ abhinikkhamanaṃ ahosi, evaṃ pabbajjā, evaṃ padhānaṃ evaṃ<BR>
abhisambodhi, evaṃ dhammacakkappavattanaṃ. Te mayaṃ mārisa, koṇāgamanamhi<BR>
bhagavatī brahmacariyaṃ caritvā kāmesu kāmacchandaṃ virājetvā idhūpapannā. <BR>
<BR>
Imasmiṃ yeva mārisa, bhadda kappe kassapo bhagavā loke udapādi. Kassapo mārisa,<BR>
bhagavā arahaṃ sammā sambuddho brāhmaṇo jātiyā ahosi brāhmaṇakule udapādi kassapo<BR>
mārisa, bhagavā arahaṃ sammāsambuddho kassapo gottena ahosi. Kassapo mārisa<BR>
bhagavato arahato sammāsambuddhassa vīsati4vassasahassāni āyuppamāṇaṃ ahosi.<BR>
Kassapo mārisa, bhagavā arahaṃ sammāsambuddho nigrodhassa mūle abhisambuddho.<BR>
Kassapassa mārisa, bhagavato arahato sammāsambuddhassa tissabhāradvājaṃ nāma<BR>
sāvakayugaṃ ahosi aggaṃ<BR>
Bhaddayugaṃ. Kassapassa mārisa, bhagavato arahato sammāsambuddhassa eko sāvakānaṃ<BR>
sannipāto ahosi vīsatibhikkhusahassāni. Kassapassa mārisa, bhagavato arahato<BR>
sammāsambuddhassa ayaṃ eko sāvakānaṃ sannipāto ahosi sabbesaṃyeva khīṇāsavānaṃ.<BR>
Kassapassa mārisa, bhagavato arahato sammāsambuddhassa sabbamitto nāma bhikkhu<BR>
upaṭṭhāko ahosi aggupaṭṭhāko. Kassapassa mārisa, bhagavato arahato<BR>
sammāsambuddhassa brahmadatto nāma brāhmaṇo pitā ahosi. Dhanavatī nāma brāhmaṇī<BR>
mātā ahosi janenti. Tena kho pana mārisa samayena kikī nāma4 rājā ahosi. Kikissa rañño<BR>
bārāṇasī nāma nagaraṃ rājadhāni ahosi. Kassapassa mārisa, bhagavato arahato<BR>
sammāsambuddhassa evaṃ abhinikkhamanaṃ ahosi, evaṃ pabbajjā, evaṃ padhānaṃ evaṃ<BR>
abhisambodhi, evaṃ dhammacakkappavattanaṃ. Te mayaṃ mārisa, kassapamhi bhagavatī<BR>
brahmacariyaṃ caritvā kāmesu kāmacchandaṃ virājetvā idhūpapannā"ti. <BR>
<BR>
121. Tasmiṃ yeva kho bhikkhave, devanikāye anekāni devatāsahassāni anekāni<BR>
devatāsatasahassāni yenāhaṃ tenupasaṅkamiṃsu. Upasaṅkamitvā maṃ abhivādetvā<BR>
ekamantaṃ aṭṭhaṃsu. Ekamantaṃ ṭhitā kho bhikkhave, tā devatā maṃ etadavocuṃ: "imasmiṃ<BR>
yeva kho mārisa1, bhaddakappe etarahi arahaṃ sammāsambuddho loke uppanno. Bhagavā<BR>
mārisa, khattiyo jātiyā, khattiyakule uppanno. Bhagavā mārisa gotamo gottena. Bhagavato<BR>
mārisa, appakaṃ āyuppamāṇaṃ parittaṃ lahukaṃ, 2 yo ciraṃ jīvati so vassasataṃ, appaṃ vā<BR>
bhiyyo. Bhagavā mārisa assatthassa mūle abhisambuddho. Bhagavato mārisa,<BR>
sāriputtamoggallānaṃ3 nāma sāvakayugaṃ aggaṃ bhaddayugaṃ. Bhagavato mārisa, eko<BR>
sāvakānaṃ sannipāto ahosi aḍḍhateḷasāni bhikkhusatāni bhagavato mārisa, ayaṃ eko<BR>
sāvakānaṃ sannipāto ahosi sabbesaṃyeva khīṇāsavānaṃ. Bhagavato mārisa, ānando bhikkhu<BR>
upaṭṭhāko4 aggupaṭṭhāko. Bhagavato mārisa, suddhodano nāma rājāpitā, 4 māyā nāma<BR>
devī mātā4 janetti. Kapilavatthu nāma nagaraṃ rājadhāni. Bhagavato mārisa, evaṃ<BR>
abhinikkhamanaṃ ahosi' evaṃ pabbajjā, evaṃ padhānaṃ, evaṃ abhisambodhi, evaṃ<BR>
dhammacakkappavattanaṃ. Te mayaṃ mārisa, bhagavatī brahmacariyaṃ caritvā kāmesu<BR>
kāmacchandaṃ virājetvā idhūpapannā"ti. <BR>
122. Iti kho bhikkhave, tathāgatassevesā dhammadhātu suppaṭividdhā yassā dhamma<BR>
dhātuyā suppaṭividdhattā tathāgato atīte buddhe parinibbute chinnapapañce 'chinnavaṭume<BR>
pariyādinnavaṭṭe, sabbadukkhavītivante jātitopi anussarati, nāmatopi anussarati, gottatopi<BR>
anussarati, āyuppamāṇatopi anussarati, sāvakayugatopi anussarati, sāvakasannipātatopi<BR>
anussarati, "evaṃjaccā te bhagavanto ahesuṃ itipi, evaṃnāmā, evaṃgottā, evaṃsīlā,<BR>
evaṃdhammā, evaṃpaññā, evaṃvihārī, evaṃvimuttā te bhagavanto ahesuṃ itipī"ti. Devatā'pi<BR>
tathāgatassa etamatthaṃ ārocesuṃ yena tathāgato atīte buddhe parinibbuto chinnapapañce<BR>
'chinnavaṭume pariyādinnavaṭṭe, sabbadukkhavītivatte jātitopi anussarati, nāmatopi<BR>
anussarati, gottatopi [PTS Page 054] [\q  54/]      anussarati, āyuppamāṇatopi anussarati,<BR>
sāvakayugatopi anussarati, sāvakasannipātatopi anussarati, "evaṃ jaccā te bhagavanto<BR>
ahesuṃ itipi, evaṃnāmā, evaṃgottā, evaṃsīlā, evaṃdhammā, evaṃpaññā, evaṃvihārī,<BR>
evaṃvimuttā te bhagavanto ahesuṃ itipī"ti. <BR>
<BR>
Idamavoca bhagavā attamanā te bhikkhū bhagavato bhāsitaṃ abhinandunti. <BR>
<BR>
Mahāpadānasuttaṃ niṭṭhitaṃ paṭhamaṃ. <BR>
[BJT Page 080] [\x  80/]     <BR>
<BR>
2 Mahānidānasuttaṃ<BR>
<BR>
1. Evaṃ me sutaṃ: ekaṃ samayaṃ bhagavā kurūsu viharati kammāsadammaṃ1 nāma kurūnaṃ<BR>
nigamo. Atha kho āyasmā ānando. Yena bhagavā tenupasaṅkami. Upasaṅkamitvā<BR>
bhagavantaṃ abhivādetvā ekamantaṃ nisīdi. Ekamantaṃ nisinno kho āyasmā ānando<BR>
bhagavantaṃ etadavoca: "acchariyaṃ bhante, abbhutaṃ bhante, yāvagambhīro cāyaṃ bhante,<BR>
paṭiccasamuppādo gambhīravabhāso ca. Atha ca pana me uttānakuttānako viya khāyatī"ti. <BR>
<BR>
2. Mā hevaṃ ānanda avaca, mā hevaṃ ānanda avaca, gambhīro cāyaṃ ānanda<BR>
paṭiccasamuppādo gambhīrāvabhāso ca. Etassa ānanda, dhammassa ananubodhā<BR>
appaṭivedhā evamayaṃ pajā tantākulakajātā guḷāguṇḍikajātā2 muñjababbajabhūtā3 apāyaṃ<BR>
duggatiṃ vinipātaṃ saṃsāraṃ nātivattati. <BR>
<BR>
3. Atthi idappaccayā jarāmaraṇanti iti puṭṭhena satā ānanda, atthīti'ssa vacanīyaṃ.<BR>
Kimpaccayā jarāmaraṇanti iti ce. Vadeyya, jātipaccayā jarāmaraṇanti iccassa vacanīyaṃ. <BR>
<BR>
Atthi idappaccayā jātīti iti puṭṭhena satā ānanda, [PTS Page 056] [\q  56/]      atthīti'ssa<BR>
vacanīyaṃ. Kimpaccayā jātīti iti ce vadeyya, bhavapaccayā jātīti iccassa vacanīyaṃ. <BR>
<BR>
Atthi idappaccayā bhavo'ti iti puṭṭhena satā ānanda, atthīti'ssa vacanīyaṃ. Kimpaccayā<BR>
bhavo'ti iti ce vadeyya, upādānapaccayā bhavo'ti iccassa vacanīyaṃ. <BR>
<BR>
Atthi idappaccayā upādānanti iti puṭṭhena satā ānanda, atthīti'ssa vacanīyaṃ. Kimpaccayā<BR>
upādānanti iti ce vadeyya, taṇhāpaccayā upādānanti iccassa vacanīyaṃ. <BR>
<BR>
1. Kammāsadhammaṃ - machasaṃ. 2. Guḷāguṇḍhikajāta - sīmu gulagaṇḍhikajātā - di<BR>
aṭṭhakathā kulagaṇḍhikajātā - guṇagaṇḍhikajātā - syā. 3. Muñjapabbajabhūtā - machasaṃ,<BR>
syā. <BR>
<BR>
<BR>
[BJT Page 082] [\x  82/]     <BR>
<BR>
Atthi idappaccayā taṇhā'ti iti puṭṭhena satā ānanda atthīti'ssa vacanīyaṃ. Kimpaccayā<BR>
taṇhā'ti iti ce vadeyya, vedanāpaccayā taṇhā'ti iccassa vacanīyaṃ. <BR>
<BR>
Atthi idappaccayā vedanā'ti iti puṭṭhena satā ānanda atthīti'ssa vacanīyaṃ. Kimpaccayā<BR>
vedanā'ti iti ce vadeyya, phassapaccayā vedanā'ti iccassa vacanīyaṃ. <BR>
<BR>
Atthi idappaccayā phasso'ti iti puṭṭhena satā ānanda atthīti'ssa vacanīyaṃ. Kimpaccayā<BR>
phasso'ti iti ce vadeyya, nāmarūpaccayā phasso'ti iccassa vacanīyaṃ. <BR>
<BR>
Atthi idappaccayā nāmarūpanti iti puṭṭhena satā ānanda atthi'ssa vacanīyaṃ. Kimpaccayā<BR>
nāmarūpanti iti ce vadeyya, viññāṇapaccayā nāmarūpanti iccassa vacanīyaṃ. <BR>
<BR>
Atthi idappaccayā viññāṇanti iti puṭṭhena satā ānanda atthīti'ssa vacanīyaṃ. Kimpaccayā<BR>
viññāṇanti iti ce vadeyya, nāmarūpapaccayā viññāṇanti iccassa vacanīyaṃ. <BR>
<BR>
Iti kho ānanda nāmarūpapaccayā viññāṇaṃ, viññāṇapaccayā nāmarūpaṃ, nāmarūpapaccayā<BR>
phasso, phassapaccayā vedanā, vedanāpaccayā taṇhā, taṇhāpaccayā upādānaṃ,<BR>
upādānapaccayā bhavo, bhavapaccayā jāti, jātipaccayā jarāmaraṇaṃ<BR>
sokaparidevadukkhadomanassūpāyāsā [PTS Page 057] [\q  57/]      sambhavanti.<BR>
Evametassa kevalassa dukkhakkhandhassa samudayo hoti. <BR>
4. "Jātipaccayā jarāmaraṇanti iti kho panetaṃ vuttaṃ. Tadānanda imināpetaṃ pariyāyena<BR>
veditabbaṃ yathā jātipaccayā jarāmaraṇaṃ: jāti ca hi ānanda nābhavissa sabbena sababaṃ<BR>
sabbathā sabbaṃ kassaci kimhivi seyyathīdaṃ: devānaṃ vā devattāya, gandhabbānaṃ vā<BR>
gandhabbattāya, yakkhānaṃ vā yakkhattāya, bhūtānaṃ vā bhūtattāya, manussānaṃ vā<BR>
manussattāya, catuppadānaṃ vā catuppadattāya. Pakkhinaṃ vā pakkhittāya, siriṃsapānaṃ vā<BR>
siriṃsapattāya1, tesaṃ tesañca ānanda sattānaṃ tathattāya 2 jāti nābhavissa, sabbaso jātiyā<BR>
asati jātinirodhā api nu kho jarāmaraṇaṃ paññāyethā?"Ti. <BR>
<BR>
"No hetaṃ bhante". <BR>
<BR>
"Tasmātihānanda eseva hetu etaṃ nidānaṃ esa samudayo esa paccayo jarāmaraṇassa<BR>
yadidaṃ jāti". <BR>
<BR>
1. Sarīsapānaṃ vā machasaṃ. 2. Tadatadattāya - machasaṃ. <BR>
<BR>
<BR>
[BJT Page 084] [\x  84/]     <BR>
<BR>
5. "Bhavapaccayā jātīti iti kho panetaṃ vuttaṃ. Tadānanda imināpetaṃ pariyāyena<BR>
veditabbaṃ yathā bhavapaccayā jāti: bhavo ca hi ānanda nābhavissa sabbena sabbaṃ<BR>
sabbathā sabbaṃ kassavi kimhivi seyyathīdaṃ: kāmabhavo rūpabhavo arūpabhavo, sabbaso<BR>
bhave asati bhavanirodhā api nu kho jāti paññāyethā?"Ti. <BR>
<BR>
"Nohetaṃ bhante. " <BR>
<BR>
"Tasmātihānanda eseva hetu etaṃ nidānaṃ esa samudayo esa paccayo jātiyā yadidaṃ bhavo.<BR>
" <BR>
6. "Upādānapaccayā bhavo'ti iti kho panetaṃ vuttaṃ. Tadānanda imināpetaṃ pariyāyena<BR>
veditabbaṃ: yathā upādānapaccayā bhavo: upādānaṃ ca hi ānanda nābhavissa sabbena<BR>
sabbaṃ sabbathā sabbaṃ kassavi [PTS Page 058] [\q  58/]      kimhivi seyyathīdaṃ:<BR>
kāmūpadānaṃ vā diṭṭhūpadānaṃ vā sīlabbatūpādānaṃ vā attavādūpādānaṃ vā - sabbaso<BR>
upādāne asati upādānanirodhā api nu kho bhavo papaññāyethā?Ti. <BR>
<BR>
"Nohetaṃ bhante. " <BR>
<BR>
"Tasmātihānanda eseva hetu etaṃ nidānaṃ esa samudayo esa paccayo bhavassa yadidaṃ<BR>
upādānaṃ. " <BR>
<BR>
7. Taṇhāpaccayā upādānanti iti kho panetaṃ vuttaṃ. Tadānanda imināpetaṃ pariyāyena<BR>
veditabbaṃ: yathā taṇhāpaccayā upādānaṃ: taṇhā ca hi ānanda nābhavissa sabbena sabbaṃ<BR>
sabbathā sabbaṃ kassaci kimhici - seyyathīdaṃ: rūpataṇhā saddataṇhā gandhataṇhā<BR>
rasataṇhā phoṭṭhabbataṇhā dhammataṇhā - sabbaso taṇhāya asati taṇhānirodhā api nu<BR>
kho upādānaṃ paññāyethā?"Ti. <BR>
<BR>
"Nohetaṃ bhante. " <BR>
<BR>
"Tasmātihānanda eseva hetu etaṃ nidānaṃ esa samudayo esa paccayo upādānassa yadidaṃ<BR>
taṇhā. " <BR>
<BR>
8. "Vedanāpaccayā taṇhā'ti iti kho panetaṃ vuttaṃ. Tadānanda iminā petaṃ pariyāyena<BR>
veditabbaṃ yathā vedanāpaccayā taṇhā: vedanā ca hi ānanda nābhavissa sabbena sabbaṃ<BR>
sabbathā sabbaṃ kassaci kimhici - seyyathīdaṃ: cakkhusamphassajā vedanā sotasamphassajā<BR>
vedanā ghānasampassajā vedanā kāyasamphassajā vedanā manosamphassajā vedanā, -<BR>
sabbaso vedanāya asati vedanānirodhā api nu kho taṇhā paññāyethā?"Ti. <BR>
<BR>
"No hetaṃ bhante. " <BR>
<BR>
"Tasmātihānanda eseva hetu etaṃ nidānaṃ esa samudayo esa paccayo taṇhāya yadidaṃ<BR>
vedanā. " <BR>
<BR>
[BJT Page 086] [\x  86/]     <BR>
<BR>
9. Iti kho panetaṃ ānanda vedanaṃ paṭicca taṇhā, taṇhaṃ paṭicca pariyesanā, pariyesanaṃ<BR>
paṭicca lābho, lābhaṃ paṭicca vinicchayo, vinicchayaṃ paṭiccachandarāgo, chandarāgaṃ<BR>
paṭicca ajjhosānaṃ, ajjhosānaṃ paṭicca pariggaho, pariggahaṃ paṭicca macchariyaṃ,<BR>
macchariyaṃ [PTS Page 059] [\q  59/]      paṭicca ārakkho, ārakkhādhikaraṇaṃ1 paṭicca<BR>
daṇḍādāna satthādānakalahaviggahavivādatuvaṃtuvaṃ pesuññamusāvādā aneke pāpakā<BR>
akusalā dhammā sambhavanti. <BR>
10. Ārakkhādhikaraṇaṃ daṇaḍādānasatthādānakalaha - viggaha - vivādatuvantuvaṃ -<BR>
pesuññamusāvādā aneke pāpakā akusalā dhammā sambhavantīti iti kho panetaṃ vuttaṃ.<BR>
Tadānanda imināpetaṃ pariyāyena veditabbaṃ yathā ārakkhādhikaraṇaṃ daṇḍādāna -<BR>
satthādāna - kalaha - viggaha - vivāda - tuvantuvaṃ - pesuñña - musā - vādā aneke pāpakā<BR>
akusalā dhammā sambhavanti: ārakkho ca hi ānanda nābhavissa sabbena sabbaṃ sabbathā<BR>
sabbaṃ kassaci kimhici, sabbaso ārakkhe asati ārakkhanirodhā api nu kho daṇḍādāna -<BR>
satthādāna - kalaha - viggaha - vivāda - tuvantuvaṃ - pesuñña - musā - vādā aneke pāpakā<BR>
akusalā dhammā sambhaveyyunti?. <BR>
<BR>
"No hetaṃ bhante. " <BR>
<BR>
Tasmātihānanda eseva hetu etaṃ nidānaṃ esa samudayo esa paccayo<BR>
daṇḍadānasatthādānakalahaviggahavivādatuvantuvaṃpesuññamusāvādānaṃ anekesaṃ<BR>
pāpakānaṃ akusalānaṃ dhammānaṃ sambhavāya yadidaṃ ārakkho. <BR>
<BR>
11. Macchariyaṃ paṭicca ārakkho'ti iti kho panetaṃ vuttaṃ tadānanda imināpetaṃ pariyāyena<BR>
veditabbaṃ yathā macchariyaṃ paṭicca ārakkho: macchariyaṃ ca hi ānanda nābhavissa<BR>
sabbena sabbaṃ sabbathā sabbaṃ kassaci kimhici, sabbaso macchariye asati<BR>
macchariyanirodhā api nu kho ārakkho paññāyethāti?<BR>
<BR>
"No hetaṃ bhante. "<BR>
<BR>
Tasmātihānanda eseva hetu etaṃ nidānaṃ esa samudayo esa paccayo ārakkhassa yadidaṃ<BR>
macchariyaṃ. <BR>
<BR>
12. Pariggahaṃ paṭicca macchariyanti iti kho panetaṃ vuttaṃ. Tadānanda imināpetaṃ<BR>
pariyāyena veditabbaṃ. Yathā pariggahaṃ paṭicca macchariyaṃ: [PTS Page 060] [\q  60/]   <BR>
  pariggaho ca hi ānanda nābhavissa sabbena sabbaṃ sabbathā sabbaṃ kassaci kimhici,<BR>
sabbaso pariggahe asati pariggahanirodhā api nu kho macchariyaṃ paññāyethā ti?<BR>
<BR>
"No hetaṃ bhante. " <BR>
<BR>
Tasmātihānanda eseva hetu etaṃ nidānaṃ esa samudayo esa paccayo macchariyassa yadidaṃ<BR>
pariggaho. <BR>
<BR>
1. Ārakkhaṃ paṭicca ārakkhādhikaraṇaṃ - syā. <BR>
<BR>
<BR>
[BJT Page 088] [\x  88/]     <BR>
<BR>
13. "Ajjhosānaṃ paṭicca pariggaho'ti iti kho panetaṃ vuttaṃ. Tadānanda imināpetaṃ<BR>
pariyāyena veditabbaṃ. Yathā ajjhosānaṃ paṭicca paṭiggaho: ajjhosānaṃ ca hi ānanda<BR>
nābhavissa sabbesa sabbaṃ sabbathā sabbaṃ kassaci kimhici. Sabbaso ajjhosāne asati<BR>
ajjhosānanirodhā nirodhā api nu kho pariggaho paññāyethā?"Ti. <BR>
<BR>
"No hetaṃ bhante. " <BR>
<BR>
"Tasmātihānanda eseva hetu etaṃ nidānaṃ esa samudayo esa paccayo pariggahassa yadidiṃ<BR>
ajjhosānaṃ. "<BR>
<BR>
14. "Chandarāgaṃ paṭicca ajjhosānanti iti kho panetaṃ vuttaṃ. Tadānanda imināpetaṃ<BR>
pariyāyena veditabbaṃ. Yathā chandarāgaṃ paṭicca ajjhosānaṃ: chandarāgo ca hi ānanda<BR>
nābhavissa sabbena sabbaṃ sabbathā sabbaṃ kassaci kimhici, sabbaso chandarāge asati<BR>
chandarāganirodhā api nu kho ajjhosānaṃ paññāyethā?Ti. "<BR>
<BR>
"No hetaṃ bhante. " <BR>
<BR>
"Tasmātihānanda eseva hetu etaṃ nidānaṃ esa samudayo esa paccayo ajjhosānassa yadidaṃ<BR>
chandarāgo. " <BR>
<BR>
15. "Vinicchayaṃ paṭicca chandarāgo'ti iti kho panetaṃ vuttaṃ. Tadānanda imināpetaṃ<BR>
pariyāyena veditabbaṃ yathā vinicchayaṃ paṭicca chandarāgo: vinicchayo ca hi ānanda<BR>
nābhavissa sabbena sabbaṃ sabbathā sabbaṃ kassaci kimhici, sabbaso vinicchaye asati<BR>
vinicchayanirodhā api nu kho chandarāgo paññāyethā?"Ti. <BR>
<BR>
[PTS Page 061] [\q  61/]      "no hetaṃ bhante. " <BR>
<BR>
"Tasmātihānanda eseva hetu etaṃ nidānaṃ esa samudayo esa paccayo chandarāgassa,<BR>
yadidaṃ vinicchayo. " <BR>
<BR>
16. "Lābhaṃ paṭicca vinicchayo'ti iti kho panetaṃ vuttaṃ tadānanda imināpetaṃ pariyāyena<BR>
veditabbaṃ. Yathā lābhaṃ paṭicca vinicchayo: lābho ca hi ānanda nābhavissa sabbena sabbaṃ<BR>
sabbathā sabbaṃ kassaci kimhici, sabbaso lābhe asati lābhanirodhā api nu kho vinicchayo<BR>
paññāyethā?Ti. <BR>
<BR>
"No hetaṃ bhante"<BR>
<BR>
"Tasmātihānanda eseva hetu etaṃ nidānaṃ esa samudayo esa paccayo vinicchayassa yadidaṃ<BR>
lābho. " <BR>
17. "Pariyesanaṃ paṭicca lābho'ti iti kho panetaṃ vuttaṃ. Tadānanda imināpetaṃ pariyāyena<BR>
veditabbaṃ. Yathā pariyesanaṃ paṭicca lābho: pariyesanā ca hi ānanda nābhavissa sabbena<BR>
sabbaṃ sabbathā sabbaṃ kassaci kimhici, sabbaso pariyesanāya asati pariyesanānirodhā api<BR>
nu kho lābho paññāyethā?"Ti. <BR>
<BR>
"No hetaṃ bhante. " <BR>
<BR>
"Tasmātihānanda eseva hetu etaṃ nidānaṃ esa samudayo esa paccayo lābhassa yadidaṃ<BR>
pariyesanā. " <BR>
<BR>
<BR>
[BJT Page 090] [\x  90/]     <BR>
<BR>
18. Taṇhaṃ paṭicca pariyesanā'ti iti kho panetaṃ vuttaṃ. Tadānanda imināpetaṃ pariyāyena<BR>
veditabbaṃ. Yathā taṇhaṃ paṭicca pariyesanā: taṇhā ca hi ānanda nābhavissa sabbena<BR>
sabbaṃ sabbathā sabbaṃ kassaci kimhici, seyyathīdaṃ kāmataṇhā bhavataṇhā<BR>
vibhavataṇhā, sabbaso taṇhā nirodhā api nu kho pariyesanā paññāyethā?Ti. <BR>
<BR>
"No hetaṃ bhante. " <BR>
<BR>
"Tasmātihānanda eseva hetu etaṃ nidānaṃ esa samudayo esa paccayo pariyesanāya yadidaṃ<BR>
taṇhā. <BR>
<BR>
Iti kho ānanda ime dve dhammā dvayena vedanāya ekasamosaraṇā bhavanti. " <BR>
<BR>
19. [PTS Page 062] [\q  62/]      "phassapaccayā vedanā'ti iti kho panetaṃ vuttaṃ. Tadānanda<BR>
iminā petaṃ pariyāyena veditabbaṃ yathā phassapaccayā vedanā: phasso ca hi ānanda<BR>
nābhavissa sabbena sabbaṃ sabbathā sabbaṃ kassaci kimhici, seyyathīdaṃ -<BR>
cakkhusamphasso sotasamphasso ghānasamphasso jivhāsamphasso kāyasamphasso<BR>
manosamphasso, sabbaso phasse asati phassanirodhā api nu kho vedanā paññāyethā?"Ti. <BR>
<BR>
"No hetaṃ bhante. " <BR>
<BR>
"Tasmātihānanda eseva hetu etaṃ nidānaṃ esa samudayo esa paccayo vedanāya yadidaṃ<BR>
phasso. " <BR>
<BR>
20. "Nāmarūpapaccayā phasso'ti iti kho panetaṃ vuttaṃ. Tadānanda imināpetaṃ pariyāyena<BR>
veditabbaṃ yathā nāmarūpapaccayā phasso: yehi ānanda ākārehi yehi liṅgehi yehi nimittehi<BR>
yehi uddesehi nāmakāyassa paññatti hoti, tesu ākāresu tesu liṅgesu tesu nimittesu tesu<BR>
uddesesu asati api nu kho rūpakāye adhivacanasamphasso paññāyethāti <BR>
<BR>
"No hetaṃ bhante. " <BR>
<BR>
"Yehi ānanda ākārehi yehi liṅgehi yehi nimittehi yehi uddesehi rūpakāyassa paññatti hoti,<BR>
tesu ākāresu tesu liṅgesu tesu nimittesu tesu uddesesu asati api nu kho nāmakāye<BR>
paṭighasamphasso paññāyethā?"Ti. <BR>
<BR>
"No hetaṃ bhante. "<BR>
<BR>
<BR>
[BJT Page 092] [\x  92/]     <BR>
<BR>
"Yehi ānanda ākārehi yehi liṅgehi yehi nimittehi yehi uddesehi nāmakāyassa ca rūpakāyassa<BR>
ca paññatti hoti, tesu ākāresu tesu liṅgesu tesu nimittesu tesu uddesesu asati api nu kho<BR>
adhivacanasamphasso vā paṭighasamphasso vā paññāyethā?"Ti. <BR>
"No hetaṃ bhante. " <BR>
<BR>
"Yehi ānanda ākārehi yehi liṅgehi yehi nimittehi yehi uddesehi nāmarūpassa paññatti hoti,<BR>
tesu ākāresu tesu liṅgesu tesu nimittesu tesu uddesesu asati api nu kho phasso<BR>
paññāyethā?"Ti. <BR>
<BR>
"No hetaṃ bhante. "<BR>
<BR>
"Tasmātihānanda eseva hetu etaṃ nidānaṃ esa samudayo esa paccayo phassassa yadidaṃ<BR>
nāmarūpaṃ. <BR>
<BR>
21. "Viññāṇapaccayā nāmarūpanti iti kho panetaṃ [PTS Page 063] [\q  63/]      vuttaṃ.<BR>
Tadānanda iminā petaṃ pariyāyena veditabbaṃ. Yathā viññāṇapaccayā nāmarūpaṃ.<BR>
Viññāṇaṃ ca hi ānanda mātukucchismiṃ na okkamissatha, api nu kho nāmarūpaṃ<BR>
mātukucchismiṃ samuccissathāti"?<BR>
<BR>
"No hetaṃ bhante. " <BR>
<BR>
"Viññāṇaṃ ca hi ānanda mātukucchiṃ okkamitvā vokkamissatha, api nu kho nāmarūpaṃ<BR>
itthattāya abhinibbattissathāti"? <BR>
<BR>
"No hetaṃ bhante". <BR>
<BR>
"Viññāṇaṃ ca hi ānanda daharasseva sato vocchijjissatha kumārakassa vā kumārikāya vā,<BR>
api nu kho nāmarūpaṃ vuddhiṃ virūḷhiṃ vepullaṃ āpajjissathāti'?<BR>
<BR>
"No hetaṃ bhante. " <BR>
<BR>
'Tasmātihānanda eseva hetu etaṃ nidānaṃ. Esa samudayo esa paccayo nāmarūpassa yadidaṃ<BR>
viññāṇaṃ. " <BR>
<BR>
22. "Nāmarūpapaccayā viññāṇanti iti kho panetaṃ vuttaṃ. Tadānanda imināpetaṃ<BR>
pariyāyena veditabbaṃ. Yathā nāmarūpapaccayā viññāṇaṃ: viññāṇaṃ ca hi ānanda<BR>
nāmarūpe patiṭṭhaṃ na labhissatha, api nu kho āyatiṃ jātijarāmaraṇaṃ<BR>
dukkhasamudayasambhavo paññāyethāti"?<BR>
<BR>
"No hetaṃ bhante. " <BR>
<BR>
"Tasmātihānanda, eseva hetu etaṃ nidānaṃ esa samudayo esa paccayo viññāṇassa yadidaṃ<BR>
nāmarūpaṃ. "<BR>
<BR>
<BR>
[BJT Page 094] [\x  94/]      <BR>
<BR>
"Ettāvatā kho ānanda jāyetha vā jīyetha vā mīyetha vā cavetha vā upapajjetha vā, ettāvatā<BR>
adhivacanapatho, ettāvatā niruttipatho, ettāvatā viññattipatho, ettāvatā paññāvacaraṃ<BR>
ettāvatā vaṭṭaṃ vattati, (ettāvatā) [PTS Page 064] [\q  64/]      itthattaṃ paññapanāya,<BR>
yadidaṃ nāmarūpaṃ saha viññāṇena aññamaññapaccayatāya pavattati. " <BR>
<BR>
23. "Kittāvatā ca ānanda attānaṃ paññapento paññapeti: rūpiṃ vā hi ānanda parittaṃ attānaṃ<BR>
paññapento paññapeti 'rūpī me paritto attāti'ti, rūpiṃ vā hi ānanda anantaṃ attānaṃ<BR>
paññapento paññapeti 'rūpī me ananto attā'ti, 'arūpiṃ vā hi ānanda parittaṃ attānaṃ<BR>
paññapento paññapeti 'arūpī me paritto attā'ti, arūpiṃ vā hi ānanda anantaṃ attānaṃ<BR>
paññapento paññapeti 'arūpī me ananto attā'ti. <BR>
<BR>
24. "Tatrānanda yo so rūpiṃ parittaṃ attānaṃ paññapento paññapeti1, etarahi vā so rūpiṃ<BR>
parittaṃ attānaṃ paññapento paññapeti. Tattha bhāviṃ vā so rūpiṃ parittaṃ attānaṃ<BR>
paññapento paññapeti. Atathaṃ vā pana santaṃ tathattāya upakappessāmī ti iti vā panassa<BR>
hoti. Evaṃ santaṃ kho ānanda rūpiṃ parittattānudiṭṭhi anusetīti iccālaṃ vacanāya. <BR>
<BR>
25. "Tatrānanda yo so rūpiṃ anantaṃ attānaṃ paññapento paññapeti, etarahi vā so rūpiṃ<BR>
anantaṃ attānaṃ paññapento paññapeti, tattha bhāviṃ vā so rūpiṃ anantaṃ attānaṃ<BR>
paññapento paññapeti. Atathaṃ vā pana santaṃ tathattāya upakappessāmīti iti vā panassa<BR>
hoti. Evaṃ santaṃ kho ānanda rūpiṃ anattattānudiṭṭhi anusetīti iccālaṃ vacanāya. <BR>
 - - - - - - - - - - - - - - - - - - - - - - - <BR>
1. Paññāpetto paññāpeti, katthaci. <BR>
<BR>
<BR>
[BJT Page 096] [\x  96/]     <BR>
<BR>
26. "Tatrānanda yo so arūpiṃ parittaṃ attānaṃ paññapento paññapeti, etarahi vā so arūpiṃ<BR>
parittaṃ attānaṃ paññapento paññapeti, tattha bhāviṃ vā so arūpiṃ parittaṃ attānaṃ<BR>
paññapento paññapeti. Atathaṃ vā pana santaṃ tathattāya upakappessāmīti iti vā panassa<BR>
hoti. Evaṃ santaṃ kho ānanda arūpiṃ parittattānudiṭṭhi anusetīti iccālaṃ vacanāya. <BR>
<BR>
27. "Tatrānanda yo so arūpiṃ anantaṃ attānaṃ paññapento paññapeti, etarahi vā so arūpiṃ<BR>
anantaṃ attānaṃ paññapento paññapeti. Tattha bhāviṃ vā so arūpiṃ anantaṃ attānaṃ<BR>
paññapento paññapeti. Atathaṃ vā pana santaṃ tathattāya upakappessāmīti iti vā [PTS Page<BR>
065] [\q  65/]      panassa hoti. Evaṃ santaṃ kho ānanda arūpiṃ anattattānudiṭṭhi anusetīti<BR>
iccālaṃ vacanāya. Ettāvatā kho ānanda attānaṃ paññapento paññapeti. <BR>
28. "Kittāvatā cānanda attānaṃ na paññapento na paññapeti: <BR>
<BR>
Rūpiṃ vā hi ānanda parittaṃ attānaṃ na paññapento na paññapeti 'rūpī me paritto attā'ti.<BR>
Rūpiṃ vā hi ānanda anantaṃ attānaṃ na paññapento na paññapeti. 'Rūpī me ananto attā'ti.<BR>
Arūpiṃ vā hi ānanda parittaṃ attānaṃ na paññapento na paññapeti 'arūpī me paritto attā'ti.<BR>
Arūpiṃ vā hi ānanda anantaṃ attānaṃ na paññapento na paññapeti 'arūpī me ananto attā'ti. <BR>
<BR>
29. "Tatrānanda yo so rūpiṃ parittaṃ attānaṃ na paññapento, na paññapeti, etarahi vā so<BR>
rūpiṃ parittaṃ attānaṃ na paññapento na paññapeti. Tattha bhāviṃ vā so rūpiṃ parittaṃ<BR>
attānaṃ na paññapento na paññapeti. Atathaṃ vā pana santaṃ tathattāya upakappessāmī ti<BR>
iti vā panassa na hoti, evaṃ santaṃ kho ānanda rūpiṃ parittattānudiṭṭhi nānusetīti iccālaṃ<BR>
vacanāya. <BR>
<BR>
<BR>
[BJT Page 098] [\x  98/]      <BR>
<BR>
30. "Tatrānanda, yo so rūpiṃ anantaṃ attānaṃ na paññapento na paññapeti, etarahi vā so<BR>
rūpiṃ anantaṃ attānaṃ na paññapento na paññapeti. Tattha bhāviṃ vā so rūpiṃ anantaṃ<BR>
attānaṃ na paññapento na paññapeti. 'Atathaṃ vā pana santaṃ tathattāya upakappessāmī'ti<BR>
iti vā panassa na hoti. Evaṃ santaṃ kho ānanda rūpiṃ anattattānudiṭṭhi nānusetīti iccālaṃ<BR>
vacanāya. <BR>
31. "Tatrānanda, yo so arūpiṃ parittaṃ attānaṃ na paññapento na paññapeti, etarahi vā so<BR>
arūpiṃ parittaṃ attānaṃ na paññapento na paññapeti. Tattha bhāviṃ vā so arūpiṃ parittaṃ<BR>
attānaṃ na paññapento na paññapeti. 'Atathaṃ vā pana santaṃ tathattāya upakappessāmī'ti<BR>
iti vā panassa na hoti. Evaṃ santaṃ kho ānanda arūpiṃ parittattānudiṭṭhi nānusetīti iccālaṃ<BR>
vacanāya. <BR>
32. "Tatrānanda, yo so arūpiṃ anantaṃ attānaṃ na paññapento na paññapeti, etarahi mā so<BR>
arūpiṃ anantaṃ attānaṃ na paññapento na paññapeti. Tattha bhāviṃ vā so arūpiṃ anantaṃ<BR>
attānaṃ na paññapento na paññapeti. 'Atathaṃ vā pana santaṃ tathattāya upakappessāmī'ti<BR>
iti vā panassa [PTS Page 066] [\q  66/]      na hoti. Evaṃ santaṃ kho ānanda, arūpiṃ<BR>
anattattānudiṭṭhi nānusetīti iccālaṃ vacanāya. Ettāvatā kho ānanda attānaṃ na paññapento<BR>
na paññapeti. <BR>
<BR>
33. "Kittāvatā ca ānanda attānaṃ samanupassamāno samanupassati. <BR>
<BR>
Vedanaṃ vāhi ānanda, attānaṃ samanupassamāno samanupassati: 'vedanā me attā'ti. 'Na<BR>
heva kho me vedanā attā, appaṭisaṃvedano me attā'ti iti vā hi ānanda, attānaṃ<BR>
samanupassamāno samanupassati. 'Na heva kho me vedanā attā, no'pi appaṭisaṃvedano me<BR>
attā, attā me vedayati vedanādhammo hi me attā'ti iti vā hi ānanda, attānaṃ<BR>
samanupassamāno samanupassati. <BR>
<BR>
[BJT Page 100] [\x 100/]     <BR>
<BR>
34. Tatrānanda, yo so evamāha: 'vedanā, me attā'ti, so evamassa vacanīyo: 'tisso kho imā<BR>
āvuso vedanā: sukhā vedanā dukkhā vedanā adukkhamasukhā vedanā. Imāsaṃ kho tvaṃ<BR>
tissannaṃ vedanānaṃ katamaṃ attato samanupassasī ti'. Yasmiṃ ānanda, samaye sukhaṃ<BR>
vedanaṃ vedeti, neva tasmiṃ samaye dukkhaṃ vedanaṃ vedeti, na adukkhamasukhaṃ<BR>
vedanaṃ vedeti, sukhaṃ yeva tasmiṃ samaye vedanaṃ vedeti. Yasmiṃ ānanda, samaye<BR>
dukkhaṃ vedanaṃ vedeti, neva tasmiṃ samaye sukhaṃ vedanaṃ vedeti, na<BR>
adukkhamasukhaṃ vedanaṃ vedeti, dukkhaṃ yeva tasmiṃ samaye vedanaṃ vedeti. Yasmiṃ<BR>
ānanda, samaye adukkhamasukhaṃ vedanaṃ vedeti, neva tasmiṃ samaye sukhaṃ vedanaṃ<BR>
vedeti, na dukkhaṃ vedanaṃ vedeti, adukkhamasukhaṃ yeva tasmiṃ samaye vedanaṃ<BR>
vedeti. <BR>
<BR>
35. "Sukhā pi kho ānanda, vedanā aniccā saṅkhatā paṭiccasamuppannā khayadhammā<BR>
vayadhammā virāgadhammā nirodhadhammā. Dukkhāpi kho ānanda vedanā aniccā<BR>
saṅkhatā paṭiccasamuppannā khayadhammā [PTS Page 067] [\q  67/]      vayadhammā<BR>
virāgadhammā nirodhadhammā. Adukkhamasukhā pi kho ānanda vedanā aniccā saṅkhatā<BR>
paṭiccasamuppannā khayadhammā vayadhammā virāgadhammā. Tassa sukhaṃ vedanaṃ<BR>
vedayamānassa1 'eso me attā'ti hoti. Tassā yeva sukhāya vedanāya nirodhā 'vyaggo me<BR>
attā'ti hoti. Dukkhaṃ vedanaṃ vedayamānassa 'eso me attā'ti hoti. Tassā yeva dukkhāya<BR>
vedanāya nirodhā 'vyaggo me attā'ti hoti. Adukkhamasukhaṃ vedanaṃ vedayamānassa 'eso<BR>
me attā'ti hoti. Tassā yeva adukkhamasukhāya vedanāya nirodhā 'vyaggo me attā'ti hoti. Iti<BR>
so diṭṭheva dhamme aniccaṃ sukhaṃ dukkhaṃ vokiṇṇaṃ2 uppādavayadhammaṃ attānaṃ<BR>
samanupassamāno samanupassati. Yo so evamāha 'vedanā me attā'ti. Tasmātihānanda,<BR>
etenapetaṃ nakkhamati 'vedanā me attā'ti samanupassituṃ. <BR>
<BR>
36. "Tatrānanda, yo so evamāha 'naheva kho me vedanā attā, appaṭisaṃvedano me attā'ti, so<BR>
evamassa vacanīyo 'yattha panāvuso sabbaso vedayitaṃ natthi, api nu kho tattha<BR>
ayamahamasmī'ti 3 siyā?"Ti. <BR>
<BR>
"No hetaṃ bhante. " <BR>
<BR>
"Tasmātihānanda, etenapetaṃ nakkhamati 'naheva kho me vedanā attā, appaṭisaṃvedano me<BR>
attā'ti samanupassituṃ. <BR>
<BR>
1. Vediyamānassa - katthaci. 2. Aniccasukhadukkhavokiṇṇaṃ - katthaci 3. Ahamasmīti,<BR>
sīmu. <BR>
<BR>
<BR>
[BJT Page 102] [\x 102/]     <BR>
37. Tatrānanda, yo so evamāha 'naheva kho me vedanā attā, no'pi appaṭisaṃvedano me attā,<BR>
attā me vedeti, vedanādhammo hi me attā'ti, so evamassa vacanīyo: 'vedanā ca hi āvuso<BR>
sabbena sabbaṃ sabbathā sabbaṃ aparisesā nirujjheyyuṃ, sabbaso vedanāya asati<BR>
vedanānirodhā api nu kho tattha ayamahamasmiti siyā?"Ti. <BR>
<BR>
"No hetaṃ bhante. "<BR>
<BR>
"Tasmātihānanda, etenapetaṃ nakkhamati ' naheva [PTS Page 068] [\q  68/]      kho me<BR>
vedanā attā, no pi appaṭisaṃvedano me attā, attā me vedayati, vedanādhammo hi me attā'ti<BR>
samanupassituṃ. "<BR>
<BR>
38. "Yato kho panānanda, bhikkhu neva vedanaṃ attānaṃ samanupassati, no pi<BR>
appaṭisaṃvedanaṃ attānaṃ samanupassati, no pi 'attā me vedayati vedanādhammo hi me<BR>
attā'ti samanupassati, so evaṃ asamanupassanto na ca kiñci loke upādiyati, anupādiyaṃ na<BR>
paritassati, aparitassaṃ paccattaṃ yeva parinibbāyissati. Khīṇā jāti, vusitaṃ brahmacariyaṃ,<BR>
kataṃ karaṇīyaṃ, nāparaṃ itthattāyā'ti pajānāti. <BR>
<BR>
39. "Evaṃ vimuttacittaṃ kho ānanda, bhikkhuṃ yo evaṃ vadeyya" hoti tathāgato<BR>
parammaraṇā iti'ssa diṭṭhi"ti tadakallaṃ. "Na hoti tathāgato parammaraṇā iti'ssa diṭṭhiti<BR>
tadakallaṃ. "Hoti ca na ca hoti tathāgato parammaraṇā iti'ssa diṭṭhi"ti tadakallaṃ. "Neva<BR>
hoti, na na hoti tathāgato parammaraṇā iti'ssa diṭṭhi"ti tadakallaṃ. Taṃ kissa hetu: yāvatā<BR>
ānanda adhivacanaṃ, yāvataṃ adhivacanapatho, yāvatā nirutti, yāvatā niruttipatho, yāvatā<BR>
paññatti, yāvatā paññattipatho, yāvatā paññā, yāvatā paññāvacaraṃ yāvatā vaṭṭaṃ vaṭṭati,<BR>
1 tadabhiññā vimutto bhikkhu "tadabhiññā vimutto bhikkhu 2 na jānāti na passati iti'ssa<BR>
diṭṭhi"ti tadakallaṃ. <BR>
<BR>
40. "Satta kho imā ānanda, viññāṇaṭṭhitiyo, dve āyatanāni, katamā satta:<BR>
<BR>
Santānanda sattā nānāttakāyā [PTS Page 069] [\q  69/]      nānattasaññino seyyathāpi<BR>
manussā ekacce ca devā ekacce ca vinipātikā. Ayaṃ paṭhamā viññāṇaṭṭhiti. <BR>
<BR>
1. Yācanā vaṭṭaṃ yācanā vaṭṭati - machasaṃ. 2. Vimuttaṃ bhikkhuṃ - machasaṃ. <BR>
<BR>
<BR>
[BJT Page 104] [\x 104/]     <BR>
<BR>
"Santānanda, sattā nānattakāyā ekattasaññino seyyathāpi devā brahmakāyikā<BR>
paṭhamābhinibbattā. Ayaṃ dutiyā viññāṇaṭṭhiti. <BR>
<BR>
Santānanda, sattā ekattakāyā nānattasaññino seyyathāpi devā subhakiṇhā. Ayaṃ catutthā1<BR>
viññāṇaṭṭhiti. <BR>
<BR>
"Santānanda, sattā sabbaso rūpasaññānaṃ samatikkamā paṭighasaññānaṃ atthaṅgamā<BR>
nānattasaññānaṃ amanasikārā 'ananto ākāso'ti ākāsānañcāyatanūpagā. Ayaṃ pañcamā2<BR>
viññāṇaṭṭhiti. <BR>
<BR>
"Sattānanda, sattā sabbaso ākāsānañcāyatanaṃ samatikkamma 'anantaṃ viññāṇa'nti<BR>
viññāṇañcāyatanūpagā. Ayaṃ chaṭṭhā3 viññāṇaṭṭhiti. <BR>
<BR>
"Sattānanda, sattā sabbaso viññāṇañcāyatanaṃ samatikkamma 'natthi kiñcī'ti<BR>
ākiñcaññāyatanūpagā. Ayaṃ sattamā4 viññāṇaṭṭhiti. <BR>
<BR>
Asaññasattāyatanaṃ, nevasaññānāsaññāyatanameva dutiyaṃ. <BR>
<BR>
41. Tatrānanda, yāyaṃ paṭhamā viññāṇaṭṭhiti nānattakāyā nānattasaññino seyyathāpi<BR>
manussā ekacce ca devā ekacce ca vinipātikā, yo nu kho ānanda, tañca pajānāti, tassā ca<BR>
samudayaṃ pajānāti, tassā ca atthaṅgamaṃ pajānāti, tassā ca assādaṃ pajānāti, tassā ca<BR>
ādīnavaṃ pajānāti, tassā ca nissaraṇaṃ pajānāti, kallaṃ nu tena tadabhinanditunti?"<BR>
<BR>
[PTS Page 070] [\q  70/]      "no hetaṃ bhante. " <BR>
<BR>
"Tatrānanda, yāyaṃ dutiyā viññāṇaṭṭhiti nānattakāyā ekattasaññino seyyathāpi devā<BR>
brahmakāyikā paṭhamābhinibbattā, yo nu kho ānanda, tañca pajānāti, tassā ca samudayaṃ<BR>
pajānāti, tassā ca atthaṅgamaṃ pajānāti, tassā ca assādaṃ pajānāti, tassā ca ādīnavaṃ pajānāti,<BR>
tassā ca nissaraṇaṃ pajānāti, kallaṃ nu tena tadabhinanditunti?" <BR>
<BR>
"Tatrānanda, yāyaṃ tatiyā viññāṇaṭṭhiti ekattakāyā nānattasaññino seyyathāpi devā<BR>
ābhassarā, yo nu kho ānanda, tañca pajānāti, tassā ca samudayaṃ pajānāti, tassā ca<BR>
atthaṅgamaṃ pajānāti, tassā ca assādaṃ pajānāti, tassā ca ādīnavaṃ pajānāti, tassā ca<BR>
nissaraṇaṃ pajānāti, kallaṃ nu tena tadabhinanditunti?" <BR>
"Tatrānanda, yāyaṃ catutthā viññāṇaṭṭhiti ekattakāyā ekattasaññino seyyathāpi devā<BR>
subhakiṇṇā, yo nu kho ānanda, tañca pajānāti, tassā ca samudayaṃ pajānāti, tassā ca<BR>
atthaṅgamaṃ pajānāti, tassā ca assādaṃ pajānāti, tassā ca ādīnavaṃ pajānāti, tassā ca<BR>
nissaraṇaṃ pajānāti, kallaṃ nu tena tadabhinanditunti?" "Tatrānanda, yāyaṃ pañcamā<BR>
viññāṇaṭṭhiti sabbaso rūpasaññānaṃ samatikkamā paṭighasaññānaṃ atthaṅgamā<BR>
nānattasaññānaṃ amanasikārā 'ananto ākāso'ti ākāsānañcāyatanūpagā. Yo nu kho ānanda,<BR>
tañca pajānāti, tassā ca samudayaṃ pajānāti, tassā ca atthaṅgamaṃ pajānāti, tassā ca assādaṃ<BR>
pajānāti, tassā ca ādīnavaṃ pajānāti, tassā ca nissaraṇaṃ pajānāti, kallaṃ nu tena<BR>
tadabhinanditunti?" <BR>
"Tatrānanda, yāyaṃ chaṭṭhā viññāṇaṭṭhiti sabbaso ākāsānañcāyatanaṃ samatikkamma<BR>
anantaṃ viññāṇa'nti viññāṇañcāyatanūpagā, yo nu kho ānanda, tañca pajānāti, tassā ca<BR>
samudayaṃ pajānāti, tassā ca atthaṅgamaṃ pajānāti, tassā ca assādaṃ pajānāti, tassā ca<BR>
ādīnavaṃ pajānāti, tassā ca nissaraṇaṃ pajānāti, kallaṃ nu tena tadabhinanditunti?" <BR>
<BR>
"Tatrānanda, yāyaṃ sattamā viññāṇaṭṭhiti sabbaso viññāṇañcāyatanaṃ samatikkamma<BR>
'natthi kiñci'ti ākiñcaññāyatanūpagā, yo nu kho ānanda, tañca pajānāti, tassā ca samudayaṃ<BR>
pajānāti, tassā ca atthaṅgamaṃ pajānāti, tassā ca assādaṃ pajānāti, tassā ca ādīnavaṃ pajānāti,<BR>
tassā ca nissaraṇaṃ pajānāti, kallaṃ nu tena tadabhinanditunti?" <BR>
<BR>
"No hetaṃ bhante. " <BR>
<BR>
1. Catutthi - sīmu, machasaṃ, syā, [PTS. 2.] Pañcamī - sīmu, machasaṃ, syā. [PTS.] <BR>
3. Chaṭṭhī, sīmu - machasaṃ, syā, [PTS. 4.] Sattamī - sīmu, machasaṃ, syā, [PTS.] <BR>
<BR>
<BR>
[BJT Page 106] [\x 106/]     <BR>
<BR>
"Tatrānanda, yadidaṃ asaññasattāyatanaṃ, yo nu kho ānanda, tañca pajānāti, tassa ca<BR>
samudayaṃ pajānāti, tassa ca atthaṅgamaṃ pajānāti, tassa ca assādaṃ pajānāti, tassa ca<BR>
ādīnavaṃ pajānāti, tassa ca nissaraṇaṃ pajānāti, kallaṃ nu tena tadabhinanditunti?" <BR>
<BR>
"No hetaṃ bhante. " <BR>
<BR>
"Tatrānanda, yadidaṃ nevasaññānāsaññāyatanaṃ, yo nu kho ānanda, tañca pajānāti, tassa ca<BR>
samudayaṃ pajānāti, tassa ca atthaṅgamaṃ pajānāti, tassa ca assādaṃ pajānāti, tassa ca<BR>
ādīnavaṃ pajānāti. Tassa ca nissaraṇaṃ pajānāti, kallaṃ nu tena tadabhinanditunti?"<BR>
<BR>
"No hetaṃ bhante. " <BR>
"Yato kho ānanda, bhikkhu imāsañca sattannaṃ viññāṇaṭṭhitinaṃ, imesañca dvinnaṃ<BR>
āyatanānaṃ samudayañca atthaṅgamañca assādañca ādīnavañca nissaraṇañca yathābhūtaṃ<BR>
viditvā anupādā vimutto hoti. Ayaṃ vuccatānanda, bhikkhu paññāvimutto. <BR>
<BR>
42. "Aṭṭha kho ime ānanda vimokkhā. Katame aṭṭha:<BR>
<BR>
Rūpī rūpāni passati. Ayaṃ paṭhamo vimokkho. <BR>
<BR>
Ajjhattaṃ arūpasaññībahiddhā rūpāni passati. Ayaṃ dutiyo vimokkho. <BR>
<BR>
[PTS Page 071] [\q  71/]      subhanteva adhimutto hoti. Ayaṃ tatiyo vimokkho. <BR>
<BR>
Sabbaso rūpasaññānaṃ samatikkamā paṭighasaññānaṃ atthaṅgamā nānattasaññānaṃ<BR>
amanasikārā 'ananto ākāso'ti ākāsānañcāyatanaṃ upasampajja viharati. Ayaṃ catuttho<BR>
vimokkho. <BR>
<BR>
Sabbaso ākāsānañcāyatanaṃ samatikkamma 'anantaṃ viññāṇa'nti viññāṇañcāyatanaṃ<BR>
upasampajja viharati. Ayaṃ pañcamo vimokkho. <BR>
<BR>
Sabbaso viññāṇañcāyatanaṃ samatikkamma 'natthi kiñcī'ti ākiñcaññāyatanaṃ upasampajja<BR>
viharati. Ayaṃ chaṭṭho vimokkho, <BR>
<BR>
Sabbaso ākiñcaññāyatanaṃ samatikkamma nevasaññānāsaññāyatanaṃ upasampajja viharati.<BR>
Ayaṃ sattamo vimokkho. <BR>
<BR>
Sabbaso nevasaññānāsaññāyatanaṃ samatikkamma saññāvedayitanirodhaṃ upasampajja<BR>
viharati. Ayaṃ aṭṭhamo vimokkho. <BR>
<BR>
Ime kho ānanda, aṭṭha vimokkhā. <BR>
<BR>
<BR>
[BJT Page 108] [\x 108/]     <BR>
<BR>
"Yato kho ānanda, bhikkhu ime aṭṭha vimokkhe anulomampi samāpajjati, paṭilomampi<BR>
samāpajjati, anulomapaṭilomampi samāpajjati, yatthicchakaṃ yadicchakaṃ yāvadicchakaṃ<BR>
samāpajjati pi vuṭṭhāti pi, āsavānañca khayā anāsavaṃ cetovimuttiṃ paññāvimuttiṃ diṭṭheva<BR>
dhamme sayaṃ abhiññā sacchikatvā upasampajja viharati, ayaṃ vuccatānanda, bhikkhu<BR>
ubhatobhāgavimutto. Imāya ca ānanda ubhatobhāgavimuttiyā aññā ubhatobhāgavimutti<BR>
uttarītarā vā paṇītatarā vā natthi"ti. <BR>
<BR>
Idamavoca bhagavā attamano āyasmā ānando bhagavato bhāsitaṃ abhinandīti. <BR>
<BR>
Mahānidānasuttaṃ niṭṭhitaṃ dutiyaṃ. <BR>
<BR>
<BR>
[BJT Page 110] [\x 110/]     <BR>
3<BR>
[PTS Page 072] [\q  72/]      mahāparinibbānasuttaṃ<BR>
<BR>
Evaṃ me sutaṃ: ekaṃ samaṃ bhagavā rājagahe viharati gijjhakūṭe pabbate. Tena kho pana<BR>
samayena rājā māgadho ajātasattu vedehīputto vajjī abhiyātukāmo hoti. So evamāha: 'ahaṃ<BR>
hi ime vajjī evaṃmahiddhike evaṃmahānubhāve ucchecchāmi, 1 vināsessāmi vajjī,<BR>
anayabyasanaṃ āpādessāmi vajjī'ti. <BR>
2. Atha kho rājā māgadho ajātasattu vedehiputto vassakāraṃ brāhmaṇaṃ<BR>
magadhamahāmattaṃ āmantesi:<BR>
<BR>
"Ehi tvaṃ brāhmaṇa, yena bhagavā tenupasaṅkama. Upasaṅkamitvā mama vacanena<BR>
bhagavato pāde sirasā vandāhi. Appābādhaṃ appātaṅkaṃ lahuṭṭhānaṃ balaṃ phāsuvihāraṃ<BR>
puccha: 'rājā bhante, māgadho ajātasattu vedehiputto bhagavato pāde sirasā vandati.<BR>
Appābādhaṃ appātaṅkaṃ lahuṭṭhānaṃ balaṃ phāsuvihāraṃ pucchatī'ti. <BR>
<BR>
Evaṃ ca vadehi: 'rājā bhante, māgadho ajātasattu vedehiputto vajjī abhiyātukāmo hoti. So<BR>
evamāha: ahaṃ hi ime vajjī evaṃmahiddhike evaṃmahānubhāve ucchecchāmi, vināsessāmī<BR>
vajjī, [PTS Page 073] [\q  73/]      anayabyasanaṃ āpādessāmī vajjī'ti. Yathā ca te bhagavā<BR>
byākaroti, taṃ sādhunaṃ uggahetvā mama āroceyyāsi. Na hi tathāgatā vitathaṃ bhaṇantī"ti. <BR>
<BR>
3. 'Evaṃ ho'ti kho vassakāro brāhmaṇo magadhamahāmatto rañño māgadhassa ajātasattussa<BR>
vedehiputtassa paṭissutvā, bhaddāni bhaddāni yānāni yojāpetvā, 2 bhaddaṃ yānaṃ<BR>
abhirūhitvā, bhaddehi bhaddehi yānehi rājagahamhā niyyāsi. Yena gijjhakūṭo pabbato tena<BR>
pāyāsi. Yāvatikā yānassa bhūmi yānena gantvā yānā paccorohitvā pattiko'va yena bhagavā<BR>
tenupasaṅkami. Upasaṅkamitvā bhagavatā saddhiṃ sammodi. Sammodanīyaṃ kathaṃ<BR>
sārānīyaṃ vītisāretvā ekamantaṃ nisīdi. Ekamantaṃ nisinno kho vassakāro brāhmaṇo<BR>
magadhamahāmatto bhagavantaṃ etadavoca:<BR>
<BR>
1. Ucchejjāmi - aṭṭhakathā, syā, [PTS. 2.] Yojetvā - ma cha saṃ, <BR>
<BR>
<BR>
[BJT Page 112] [\x 112/]     <BR>
<BR>
"Rājā bho gotama, māgadho ajātasattu vedehiputto bhoto gotamassa pāde sirasā vandati.<BR>
Appābādhaṃ appātaṅkaṃ lahuṭṭhānaṃ balaṃ phāsuvihāraṃ pucchati. Rājā bho gotama,<BR>
māgadho ajātasattu vedehiputto vajjī abhiyātukāmo. So evamāha: ahaṃ hi ime vajjī<BR>
evaṃmahiddhike evaṃmahānubhāve ucchecchāmi, vināsessāmi vajjī anayabyasanaṃ<BR>
āpādessāmi vajjī"ti. <BR>
<BR>
(Vajjīnaṃ satta aparihāniyā dhammā:) <BR>
<BR>
4. Tena kho pana samayena āyasmā ānando bhagavato piṭṭhito ṭhito hoti. Bhagavantaṃ<BR>
vījayamāno1. Atha kho bhagavā āyasmantaṃ ānandaṃ āmantesi: <BR>
"Kinti te ānanda, sutaṃ: vajjī abhiṇhasannipātā sannipātabahulāti?<BR>
<BR>
"Sutammetaṃ bhante, vajjī abhiṇhasannipātā sannipātabahulā"ti. <BR>
<BR>
"Yāvakīvañca ānanda, vajjī abhiṇhasannipātā sannipātabahulā bhavissanti vuddhiyeva 2<BR>
ānanda, vajjīnaṃ pāṭikaṅkhā no parihāni."(1) <BR>
<BR>
"Kinti te ānanda, [PTS Page 074] [\q  74/]      sutaṃ: vajjī samaggā sannipātanti, samaggā<BR>
vuṭṭhahanti, samaggā vajjīkarakaṇīyāni karontīti?"<BR>
"Sutammetaṃ bhante,vajjī samaggā sannipatanti,samaggā vuṭṭhahanti,samaggā<BR>
vajjīkaraṇīyāni karontī"ti. <BR>
"Yāvakīvañca ānanda, vajjī samaggā sannipatissanti, samaggā vuṭṭhahissanti, samaggā<BR>
vajjikaraṇīyāni karissanti, vuddhiyeva ānanda vajjīnaṃ pāṭikaṅkhā, no parihāni. " (2) <BR>
<BR>
"Kinti te ānanda sutaṃ: vajjī apaññattaṃ na paññapenti, paññattaṃ na samucchindanti,<BR>
yathāpaññatte porāṇe vajjidhamme samādāya vattantīti?" <BR>
<BR>
"Sutammetaṃ bhante, vajjī apaññattaṃ na paññapenti, paññattaṃ na samucchindanti,<BR>
yathāpaññatte porāṇe vajjidhamme samādāya vattanti"ti. <BR>
1. Vijīyamāno, syā. 2. Vuḍḍhiyepha - syā. Vijayamāno - ma cha saṃ. <BR>
<BR>
<BR>
[BJT Page 114] [\x 114/]      <BR>
<BR>
"Yāvakīvañca ānanda vajjī apaññattaṃ na paññapessanti, paññattaṃ na samucchindissanti,<BR>
yathāpaññatte porāṇe vajjidhamme samādāya vattissanti, vuddhiyeva ānanda vajjīnaṃ<BR>
pāṭikaṅkhā, no parihāni. (3) <BR>
<BR>
Kinti te ānanda sutaṃ: vajjī ye te vajjīnaṃ vajjimahallakā, te sakkaronti garukaronti1 mānenti<BR>
pūjenti, tesañca sotabbaṃ maññantīti?"<BR>
<BR>
"Sutammetaṃ bhante, vajjī ye te vajjīnaṃ vajjimahallakā, te sakkaronti garukaronti mānenti<BR>
pūjenti, tesañca sotabbaṃ maññantī"ti. <BR>
<BR>
"Yāvakīvañca ānanda vajji ye te vajjīnaṃ vajjimahallakā, te sakkarissanti garukarissanti<BR>
mānessanti pūjessanti, tesañca sotabbaṃ maññissanti, vuddhiyeva ānanda vajjīnaṃ<BR>
pāṭikaṅkhā, no parihāni. " (4) <BR>
<BR>
"Kinti te ānanda sutaṃ: vajjī yā tā kulitthiyo kulakumāriyo tā na okkassa pasayha<BR>
vāsentī?"Ti. <BR>
<BR>
"Sutammetaṃ bhante, vajjī yā tā kulitthiyo kulakumāriyo, tā na okkassa pasayha vāsenti" ti. <BR>
<BR>
"Yāvakīvañca ānanda vajjī yā tā kulitthiyo kulakumāriyo, tā na okkassa pasayha vāsessanti,<BR>
vuddhiyeva ānanda vajjīnaṃ pāṭikaṅkhā, no parihāni. " (5) <BR>
<BR>
"Kinti te ānanda sutaṃ: vajjī yāni tāni vajjīnaṃ vajjicetiyāni abbhantarāni ceva bāhirāni ca,<BR>
tāni sakkaronti garukaronti mānenti pūjenti, tesañca dinnapubbaṃ katapubbaṃ dhammikaṃ<BR>
baliṃ no parihāpentīti?. " <BR>
<BR>
[PTS Page 075] [\q  75/]      "sutammetaṃ bhante, vajjī yāni tāni vajjīnaṃ vajjicetiyāni<BR>
abbhantarāni ceva bāhirāni ca, tāni sakkaronti garukaronti mānenti pūjenti, tesañca<BR>
dinnapubbaṃ katapubbaṃ dhammikaṃ baliṃ no parihāpenti"ti. <BR>
<BR>
1. Garuṃ karonti, - ma cha saṃ. <BR>
<BR>
<BR>
[BJT Page 116] [\x 116/]     <BR>
<BR>
"Yāvakīvañca ānanda vajjī yāni tāni vajjīnaṃ vajjicetiyāni abbhantarāni ceva bāhirānica, tāni<BR>
sakkarissanti garukarussanti mānessanti pūjessanti, tesañca dinnapubbaṃ katapubbaṃ<BR>
dhammikaṃ baliṃ no parihāpessanti, vuddhiyeva ānanda vajjīnaṃ pāṭikaṅkhā, no parihāni.<BR>
" (6) <BR>
<BR>
"Kinti te ānanda sutaṃ: vajjīnaṃ arahantesu dhammikā rakkhāvaraṇagutti susaṃvihitā: kinni<BR>
anāgatā ca arahanto vijitaṃ āgaccheyyuṃ, āgatā ca arahanto vijite phāsuṃ1 vihareyyunti?" <BR>
"Sutammetaṃ bhante vajjīnaṃ arahantesu dhammikā rakkhāvaraṇagutti susaṃvihitā: kinti<BR>
anāgatā ca arahanto vijitaṃ āgaccheyyuṃ, āgatā ca arahanto vijite phāsuṃ vihareyyunti. " <BR>
<BR>
"Yāvakīvañca ānanda vajjīnaṃ arahantesu dhammikā rakkhāvaraṇatutti susaṃvihitā<BR>
bhavissanti: kinti anāgatā ca arahanto vijitaṃ āgaccheyyuṃ, āgatā ca arahanto vijite phāsuṃ<BR>
vihareyyunti, vuddhiyeva ānanda vajjīnaṃ pāṭikaṅkhā, no parihānī'ti. " (7) <BR>
5. Atha kho bhagavā vassakāraṃ brāhmaṇaṃ magadhamahāmattaṃ āmantesi: "ekamidāhaṃ<BR>
brāhmaṇa samayaṃ vesāliyaṃ viharāmi sārandade cetiye. Tatrāhaṃ vajjīnaṃ ime satta<BR>
aparihāniye dhamme desesiṃ. Yāvakīvañca brāhmaṇa ime satta aparihāniyā dhammā<BR>
vajjīsu ṭhassanti, imesu ca sattasu aparihāniyesu dhammesu vajjī sandississanti,<BR>
vuddhiyeva brāhmaṇa vajjīnaṃ pāṭikaṅkhā, no parihānī"ti. <BR>
<BR>
(Iti vajjīnaṃ satta aparihāniyā dhammā. ) <BR>
<BR>
6. Evaṃ vutte vassakāro brāhmaṇo magadhamahāmatto bhagavantaṃ etadavoca:<BR>
ekamekenāpi bho gotama aparihāniyena dhammena samannāgatānaṃ vajjīnaṃ vuddhiyeva<BR>
pāṭikaṅkhā no [PTS Page 076] [\q  76/]      parihāni, ko pana vādo sattahi aparihāniyehi<BR>
dhammehi, akaraṇīyā'ca, bho gotama vajjī raññā māgadhena ajātasattunā vedehiputtena<BR>
yadidaṃ yuddhassa, aññatra upalāpanāya aññatra mithubhedā2. <BR>
<BR>
"Bhanda ca'dāni mayaṃ bho gotama gacchāma, bahukiccā mayaṃ bahukaraṇīyā"ti. <BR>
<BR>
"Yassa'dāni tvaṃ brāhmaṇa kālaṃ maññasī"ti. <BR>
<BR>
1. Phāsu vihareyyuṃ, - ma cha saṃ. 2. Mithubhedāya, - ma cha saṃ. <BR>
<BR>
<BR>
[BJT Page 118] [\x 118/]      <BR>
Atha kho vassakāro brāhmaṇo magadhamahāmatto bhagavato bhāsitaṃ abhinanditvā<BR>
anumoditvā uṭṭhāyāsanā pakkāmi. <BR>
<BR>
7. Atha kho bhagavā acirapakkante vassakāre brāhmaṇe magadhamahāmatte āyasmantaṃ<BR>
ānandaṃ āmantesi: "gaccha tvaṃ ānanda, yāvatikā bhikkhū rājagahaṃ upanissāya viharanti,<BR>
te sabbe upaṭṭhānasālāyaṃ sannipātehī"ti. <BR>
<BR>
'Evaṃ bhante'ti kho āyasmā ānando bhagavato paṭissutvā yāvatikā bhikkhū rājagahaṃ<BR>
upanissāya viharanti, te sabbe upaṭṭhānasālāyaṃ sannipātetvā yena bhagavā tenupasaṅkami.<BR>
Upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho āyasmā<BR>
ānando bhagavantaṃ etadavoca: "sannipātito1 bhante bhikkhusaṅgho. Yassa'dāni bhante<BR>
bhagavā kālaṃ maññatī"ti. <BR>
<BR>
(1. Bhikkhūnaṃ satta aparihāniyā dhammā:)<BR>
<BR>
8. Atha kho bhagavā uṭṭhāyāsanā yena upaṭṭhānasālā tenupasaṅkami. Upasaṅkamitvā<BR>
paññatte āsane nisīdi. Nisajja kho bhagavā bhikkhū āmantesi "satta vo bhikkhave<BR>
aparihāniye dhamme desessāmi. Taṃ suṇātha, sādhukaṃ manasikarotha, bhāsissāmī"ti.<BR>
'Evaṃ bhante'ti kho te bhikkhū bhagavato paccassosuṃ. Bhagavā etadavoca: <BR>
<BR>
"Yāvakīvañca bhikkhave bhikkhu abhiṇhasannipātā sannipātabahulā bhavissanti,<BR>
vuddhiyeva bhikkhūnaṃ pāṭikaṅkhā no parihāni. (1) <BR>
<BR>
Yāvakīvañca bhikkhave bhikkhū samaggā sannipatissanti samaggā vuṭṭhahissanti samaggā<BR>
saṅghakaraṇīyāni [PTS Page 077] [\q  77/]      karissanti, vuddhiyeva bhikkhave<BR>
bhikkhūnaṃ pāṭikaṅkhā no parihāni. (2) <BR>
<BR>
Yāvakīvañca bhikkhave bhikkhu apaññattaṃ na paññapessanti 2, paññattaṃ na<BR>
samucchindissanti, yathāpaññattesu sikkhāpadesu samādāya vattissanti, vuddhiyeva<BR>
bhikkhave bhikkhūnaṃ pāṭikaṅkhā no parihāni. (3) <BR>
<BR>
Yāvakīvañca bhikkhave bhikkhū ye te bhikkhū therā rattaññū cirapabbajitā saṅghapitaro<BR>
saṅghaparināyakā3, te sakkarissanti garukarissanti 4 mānessanti pūjessanti, tesañca sotabbaṃ<BR>
maññissanti, vuddhiyeva bhikkhu bhikkhūnaṃ pāṭikaṅkhā no parihāni. (4) <BR>
<BR>
1. Sannipātito, sīmu. 2. Paññāpessanti, [PTS. 3.] Saṅghapariṇāyakā, machasaṃ. <BR>
4. Garuṃkarissanti, machasaṃ. <BR>
<BR>
<BR>
[BJT Page 120] [\x 120/]     <BR>
<BR>
Yāvakīvañca bhikkhave bhikkhū uppannāya taṇhāya ponobhavikāya na vasaṃ gacchanti,<BR>
vuddhiyeva bhikkhave bhikkhūnaṃ pāṭikaṅkhā no parihāni. (5) <BR>
<BR>
Yāvakīvañca bhikkhave bhikkhū āraññakesu senāsanesu sāpekkhā bhavissanti, vuddhiyeva<BR>
bhikkhave bhikkhūnaṃ pāṭikaṅkhā no parihāni. (6) <BR>
<BR>
Yāvakīvañca bhikkhave bhikkhū paccattaññeva satiṃ upaṭṭhapessanti1, 'kinti anāgatā ca<BR>
pesalā sabrahmacārī āgaccheyyuṃ, āgatā ca pesalā sabrahmacārī phāsuṃ vihareyyunti,<BR>
vuddhiyeva bhikkhave bhikkhūnaṃ pāṭikaṅkhā no parihāni. (7) <BR>
Yāvakīvañca bhikkhave ime satta aparihāniyā dhammā bhikkhūsu ṭhassanti, imesu ca<BR>
sattasu aparihāniyesu dhammesu bhikkhū sandissanti, vuddhiyeva bhikkhave bhikkhūnaṃ<BR>
pāṭikaṅkhā no parihāni. <BR>
<BR>
(2. Aparepi bhikkhūnaṃ sattaaparihāniyā dhammā:) <BR>
<BR>
19. Apare pi vo bhikkhave satta aparihāniye dhamme desessāmi. Taṃ suṇātha, sādhukaṃ<BR>
manasikarotha, bhāsissāmīti. Evaṃ bhanteti kho te bhikkhū bhagavato paccassosuṃ. Bhagavā<BR>
etadavoca:<BR>
<BR>
Yāvakīvañca bhikkhave bhikkhū na kammārāmā [PTS Page 078] [\q  78/]      bhavissanti na<BR>
kammaratā na kammārāmataṃ anuyuttā, vuddhiyeva bhikkhave bhikkhūnaṃ pāṭikaṅkhā no<BR>
parihāni. (1) <BR>
<BR>
Yāvakīvañca bhikkhave bhikkhū na bhassārāmā bhavissanti na bhassaratā na bhassārāmataṃ<BR>
anuyuttā, vuddhiyeva bhikkhave bhikkhūnaṃ pāṭikaṅkhā no parihāni. (2) <BR>
<BR>
Yāvakīvañca bhikkhave bhikkhū na niddārāmā bhavissanti na niddāratā10 na niddārāmataṃ<BR>
anuyuttā, vuddhiyeva bhikkhave bhikkhūnaṃ pāṭikaṅkhā no parihāni. (3) <BR>
<BR>
Yāvakīvañca bhikkhave bhikkhū na saṅgaṇikārāmā bhavissanti na saṅgaṇikāratā na<BR>
saṅgaṇikārāmataṃ anuyuttā, vuddhiyeva bhikkhave bhikkhūnaṃ pāṭikaṅkhā no parihāni. (4) <BR>
<BR>
Yāvakīvañca bhikkhave bhikkhū na pāpicchā bhavissanti na pāpikānaṃ icchānaṃ vasaṃ gatā,<BR>
vuddhiyeva bhikkhūnaṃ pāṭikaṅkhā no parihāni. (5) <BR>
<BR>
1. Upaṭṭhāpessanti, [PTS.] <BR>
10 [BJT] niraddātā [PTS] niddā - ratā<BR>
[BJT Page 122] [\x 122/]     <BR>
<BR>
Yāvakīvañca bhikkhave bhikkhū na pāpamittā bhavissanti na pāpasahāyā na pāsampavaṅkā,<BR>
vuddhiyeva bhikkhave bhikkhūnaṃ pāṭikaṅkhā no parihāni. (6) <BR>
<BR>
Yāvakīvañca bhikkhave bhikkhū na oramattakena visesādhigamena antarā vosānaṃ<BR>
āpajjissanti, vuddhiyeva bhikkhave bhikkhūnaṃ pāṭikaṅkhā no parihāni. (7) <BR>
<BR>
Yāvakīvañca bhikkhave ime satta aparihāniyā dhammā bhikkhūsu ṭhassanti, imesu ca<BR>
sattasu aparihāniyesu dhammesu bhikkhu sandissanti, vuddhiyeva bhikkhave bhikkhūnaṃ<BR>
pāṭikaṅkhā no parihāni. <BR>
<BR>
3. Aparepi satta aparihāniyā dhammā <BR>
<BR>
10. Apare pi vo bhikkhave satta aparihāniye dhamme desessāmi. Taṃ suṇātha, sādhukaṃ<BR>
manasi karotha, bhāsissāmī ti. 'Evaṃ bhante'ti kho te bhikkhū bhagavato paccassosuṃ.<BR>
Bhagavā etadavoca: <BR>
<BR>
Yāvakīvañca bhikkhave bhikkhū saddhā bhavissanti, vuddhiyeva bhikkhave bhikkhūnaṃ<BR>
pāṭikaṅkhā, no parihāni. Yāvakīvañca bhikkhave bhikkhū hirimā bhavissanti, vuddhiyeva<BR>
bhikkhave bhikkhūnaṃ pāṭikaṅkhā, no parihāni. Yāvakīvañca bhikkhave bhikkhū ottappī<BR>
bhavissanti, vuddhiyeva bhikkhave bhikkhūnaṃ pāṭikaṅkhā, no parihāni. Yāvakīvañca<BR>
bhikkhave bhikkhū bahussutā [PTS Page 079] [\q  79/]      bhavissanti, vuddhiyeva<BR>
bhikkhave bhikkhūnaṃ pāṭikaṅkhā, no parihāni. Yāvakīvañca bhikkhave bhikkhū<BR>
āraddhaviriyā bhavissanti, vuddhiyeva bhikkhave bhikkhūnaṃ pāṭikaṅkhā, no parihāni.<BR>
Yāvakīvañca bhikkhave bhikkhū upaṭṭhitasatī bhavissanti, vuddhiyeva bhikkhave<BR>
bhikkhūnaṃ pāṭikaṅkhā, no parihāni. Yāvakīvañca bhikkhave bhikkhū paññavanto<BR>
bhavissanti, vuddhiyeva bhikkhave bhikkhūnaṃ pāṭikaṅkhā, no parihāni. <BR>
<BR>
Yāvakīvañca bhikkhave ime satta aparihāniyā dhammā bhikkhūsu ṭhassanti, imesu sattasu<BR>
aparihāniyesu dhammesu bhikkhū sandissanti, vuddhiyeva bhikkhave bhikkhūnaṃ<BR>
pāṭikaṅkhā, no parihāni. <BR>
<BR>
4. Apare pi satta aparihāniyā dhammā<BR>
<BR>
11. Apare pi vo bhikkhave satta aparihāniye dhamme desessāmi. Taṃ suṇātha, sādhukaṃ<BR>
manasikarotha, bhāsissāmīti. 'Evaṃ bhante'ti kho te bhikkhū bhagavato paccassosuṃ.<BR>
Bhagavā etadavoca: <BR>
<BR>
Yāvakīvañca bhikkhave bhikkhū satisambojjhaṅgaṃ bhāvessanti, vuddhiyeva bhikkhave<BR>
bhikkhūnaṃ pāṭikaṅkhā, no parihāni. Yāvakīvañca bhikkhave bhikkhū<BR>
dhammavicayasambojjhaṅgaṃ bhāvessanti, vuddhiyeva bhikkhave bhikkhūnaṃ pāṭikaṅkhā,<BR>
no parihāni. Yāvakīvañca bhikkhave bhikkhū viriyasambojjhaṅgaṃ bhāvessanti, vuddhiyeva<BR>
bhikkhave bhikkhūnaṃ pāṭikaṅkhā, no parihāni. Yāvakīvañca bhikkhave bhikkhū<BR>
pītisambojjhaṅgaṃ bhāvessanti, vuddhiyeva bhikkhave bhikkhūnaṃ pāṭikaṅkhā, no parihāni.<BR>
Yāvakīvañca bhikkhave bhikkhū passaddhisambojjhaṅgaṃ bhāvessanti, vuddhiyeva<BR>
bhikkhave bhikkhūnaṃ pāṭikaṅkhā, no parihāni. Yāvakīvañca bhikkhave<BR>
bhikkhūsamādhisambojjhaṅgaṃ bhāvessanti, vuddhiyeva bhikkhave bhikkhūnaṃ pāṭikaṅkhā<BR>
no parihāni. Yāvakīvañca bhikkhave bhikkhū upekkhāsambojjhaṅgaṃ bhāvessanti,<BR>
vuddhiyeva bhikkhave bhikkhūnaṃ pāṭikaṅkhā, no parihāni. <BR>
<BR>
<BR>
[BJT Page 124] [\x 124/]     <BR>
<BR>
Yāvakīvañca bhikkhave ime satta aparihāniyā dhammā bhikkhūsu ṭhassanti, imesu ca<BR>
aparihāniyesu dhammesu bhikkhū sandissanti, vuddhiyeva bhikkhave bhikkhūnaṃ<BR>
pāṭikaṅkhā, no parihāni. <BR>
<BR>
(5. Apare pi satta aparihāniyā dhammā:) <BR>
12. Apare pi vo bhikkhave satta aparihāniye dhamme desessāmi. Taṃ suṇātha, sādhukaṃ<BR>
manasikarotha, bhāsissāmī ti. 'Evaṃ bhante'ti kho te bhikkhū bhagavato paccassosuṃ.<BR>
Bhagavā etadavoca: <BR>
<BR>
Yāvakīvañca bhikkhave bhikkhū aniccasaññaṃ bhāvessanti, vuddhiyeva bhikkhave<BR>
bhikkhūnaṃ pāṭikaṅkhā, no parihāni. Yāvakīvañca bhikkhave bhikkhū anattasaññaṃ<BR>
bhāvessanti, vuddhiyeva bhikkhave bhikkhūnaṃ pāṭikaṅkhā, no parihāni. Yāvakīvañca<BR>
bhikkhave bhikkhū asubhasaññaṃ bhāvessanti, vuddhiyeva bhikkhave bhikkhūnaṃ<BR>
pāṭikaṅkhā, no parihāni. Yāvakīvañca bhikkhave bhikkhū ādīnavasaññaṃ bhāvessanti,<BR>
vuddhiyeva bhikkhave bhikkhūnaṃ pāṭikaṅkhā, no parihāni. Yāvakīvañca bhikkhave<BR>
bhikkhū pahānasaññaṃ bhāvessanti, vuddhiyeva bhikkhave bhikkhūnaṃ pāṭikaṅkhā, no<BR>
parihāni. Yāvakīvañca bhikkhave bhikkhū virāgasaññaṃ bhāvessanti, vuddhiyeva bhikkhave<BR>
bhikkhūnaṃ pāṭikaṅkhā, no parihāni. Yāvakīvañca bhikkhave bhikkhū nirodhasaññaṃ<BR>
bhāvessanti, vuddhiyeva bhikkhave bhikkhūnaṃ pāṭikaṅkhā, no parihāni. <BR>
<BR>
[PTS Page 080] [\q  80/]      yāvakīvañca bhikkhave ime satta aparihāniyā dhammā<BR>
bhikkhūsu ṭhassanti, imesu ca sattasu aparihāniyesu dhammesu bhikkhū sandissanti<BR>
vuddhiyeva bhikkhave bhikkhūnaṃ pāṭikaṅkhā no parihāni. <BR>
<BR>
(6. Apare cha aparihāniyā dhammā:) <BR>
<BR>
13. Apare bhikkhave cha aparihāniye dhamme desessāmi. Taṃ suṇātha, sādhukaṃ<BR>
manasikarotha, bhāsissāmī'ti. 'Evaṃ bhante'ti kho te bhikkhū bhagavato paccassosuṃ.<BR>
Bhagavā etadavoca: <BR>
<BR>
Yāvakīvañca bhikkhave bhikkhū metataṃ kāyakammaṃ paccupaṭṭhāpessanti<BR>
sabrahmacārīsu āvī ceva raho ca, vuddhiyeva bhikkhave bhikkhūnaṃ pāṭikaṅkhā, no<BR>
parihāni. (1) <BR>
<BR>
Yāvakīvañca bhikkhave bhikkhū mettaṃ vacīkammaṃ paccupaṭṭhāpessanti sabrahmacārīsu<BR>
āvī ceva raho ca, vuddhiyeva bhikkhave bhikkhūnaṃ pāṭikaṅkhā, no parihāni. (2) <BR>
Yāvakīvañca bhikkhave bhikkhū mettaṃ manokammaṃ paccupaṭṭhāpessanti<BR>
sabrahmacārīsu āvī ceva raho ca, vuddhiyeva bhikkhave bhikkhūnaṃ pāṭikaṅkhā, no<BR>
parihāni. (3)<BR>
<BR>
Yāvakīvañca bhikkhave bhikkhū ye te lābhā dhammikā dhammaladdhā antamaso<BR>
pattapariyāpannamattampi, tathārūpehi lābhehi appaṭivibhattabhogī1 bhavissanti<BR>
sīlavantehi sabrahmacārīhi sādhāraṇabhogī, vuddhiyeva bhikkhave bhikkhūnaṃ<BR>
pāṭikaṅkhā, no parihāni. (4)<BR>
<BR>
<BR>
1. Na appaṭivibhattabhogi, syā. <BR>
<BR>
<BR>
[BJT Page 126] [\x 126/]      <BR>
<BR>
Yāvakīvañca bhikkhave bhikkhū yāni tāni sīlāni akhaṇḍāni acchiddāni asabalāni<BR>
akammāsāni bhujissāni viññūppasatthāni1 aparāmaṭṭhāni samādhisaṃvattanikāni,<BR>
tathārūpesu sīlesu sīlasāmaññagatā viharissanti sabrahmacārīhi āvī ceva raho ca,<BR>
vuddhiyeva bhikkhave bhikkhūnaṃ pāṭikaṅkhā, no parihāni, (5) <BR>
<BR>
Yāvakīvañca bhikkhave bhikkhūnaṃ yāyaṃ diṭṭhi ariyā niyyānikā niyyāti takkarassa<BR>
sammādukkhakkhayāya, tathārūpāya diṭṭhiyā diṭṭhisāmaññagatā viharissanti<BR>
sabrahmacārīhi āvī ceva raho ca bhikkhave vuddhiyeva bhikkhūnaṃ pāṭikaṅkhā, no<BR>
parihāni. (6) <BR>
<BR>
[PTS Page 081] [\q  81/]      yāvakīvañca bhikkhave ime cha aparihāniyā dhammā<BR>
bhikkhūsu ṭhassanti, imesu ca chasu aparihāniyesu dhammesu bhikkhū sandissanti,<BR>
vuddhiyeva bhikkhave bhikkhūnaṃ pāṭikaṅkhā, no parihānīti. <BR>
<BR>
(Bhikkhūnaṃ dhammīkathā:) <BR>
<BR>
14. Tatra sudaṃ bhagavā rājagahe viharanto gijjhakūṭe pabbate etadeva bahulaṃ bhikkhūnaṃ<BR>
dhammiṃ kathaṃ karoti: "iti sīlaṃ, iti samādhi, iti paññā. Sīlaparibhāvito samādhi<BR>
mahapphalo hoti mahānisaṃso. Samādhiparibhāvitā paññā mahapphalā hoti mahānisaṃsā.<BR>
Paññāparibhāvitaṃ cittaṃ sammadeva āsavehi vimuccati, seyyathīdaṃ2: kāmāsavā<BR>
bhavāsavā3 avijjāsavā"ti. <BR>
<BR>
15. Atha kho bhagavā rājagahe yathābhirattaṃ viharitvā āyasmantaṃ ānandaṃ āmantesi:<BR>
āyāmānanda yena ambalaṭṭhikā tenupasaṅkamissāmāti. 'Evaṃ bhante'ti kho āyasmā ānando<BR>
bhagavato paccassosi. Atha kho bhagavā mahatā bhikkhusaṅghena saddhiṃ yena<BR>
ambalaṭṭhikā tadavasari tatra sudaṃ bhagavā ambalaṭṭhikāyaṃ viharati rājāgārake. Tatrapi<BR>
sudaṃ4 bhagavā ambalaṭṭhikāyaṃ viharanto rājāgārake etadeva bahulaṃ bhikkhūnaṃ<BR>
dhammiṃ kathaṃ karoti: "iti sīlaṃ, iti samādhi, iti paññā sīlaparibhāvito samādhi<BR>
mahapphalo hoti mahānisaṃso. Samādhiparibhāvitā paññā mahapphalā hoti mahānisaṃsā.<BR>
Paññāparibhāvitaṃ cittaṃ sammadeva āsavehi vimuccati, seyyathīdaṃ: kāmāsavā bhavāsavā<BR>
avijjāsavā"ti. <BR>
<BR>
1. Viññapasatthāni, ma cha saṃ. 2. Seyyathīdaṃ, ma cha saṃ. 3.Bhavāsavā diṭṭhāsavā, sīmu.<BR>
4. Tatrāpi sudaṃ, machasaṃ. <BR>
<BR>
<BR>
[BJT Page 128] [\x 128/]     <BR>
<BR>
16. Atha kho bhagavā ambalaṭṭhikāyaṃ yathābhirattaṃ viharitvā āyasmantaṃ ānandaṃ<BR>
āmantesi 'āyamānanda, yena nālandā tenupasaṅkamissāmā'ti. 'Evaṃ bhante'ti kho āyasmā<BR>
ānando bhagavato paccassosi. Atha kho bhagavā bhikkhusaṅghena saddhiṃ yena nālandā<BR>
tadavasari. Tatra sudaṃ bhagavā nālandāyaṃ viharati pāvārikambavane. <BR>
<BR>
(Sāriputta sīhanādo. ) <BR>
<BR>
17. Atha kho āyasmā sāriputto yena bhagavā tenusapasaṅkami. Upasaṅkamitvā bhagavantaṃ<BR>
abhivādetvā [PTS Page 082] [\q  82/]      ekamantaṃ nisīdi. Ekamantaṃ nisinno kho āyasmā<BR>
sāriputto bhagavantaṃ etadavoca: 'evaṃ pasanno ahaṃ bhante bhagavatī: na cāhu na ca<BR>
bhavissati na cetarahi vijjati añño samaṇo vā brāhmaṇo bhagavatā bhiyyo'bhiññataro1<BR>
yadidaṃ sambodhiyanti. " Uḷārā kho te ayaṃ sāriputta āsabhī vācā2 bhāsitā, ekaṃso gahito,<BR>
sīhanādo nadito: "evaṃ pasanno ahambhante bhagavati: na cāhu na ca bhavissati na cetarahi<BR>
vijjati añño samaṇo vā brāhmaṇo vā bhagavatā bhiyyo'bhiññataro yadidaṃ sambodhiyanti.<BR>
" <BR>
<BR>
Ninte 3 sāriputta ye te ahesuṃ. Atītamaddhānaṃ arahanto sammāsambuddhā, sabbe te<BR>
bhagavanto cetasā ceto paricca viditā: evaṃsīlā te bhagavanto ahesuṃ itipi, evaṃdhammā -<BR>
evaṃpaññā - evaṃ vihārī - evaṃ vimuttā te bhagavanto ahesuṃ iti pī ti? <BR>
<BR>
"No hetaṃ bhante. " <BR>
<BR>
Kimpana te sāriputta ye te bhavissanti anāgatamaddhānaṃ arahanto sammāsambuddhā,<BR>
sabbe te bhagavanto cetasā ceto paricca viditā: evaṃsīlā te bhagavanto bhavissanti itipi,<BR>
evaṃdhammā - evaṃpaññā - evaṃvihārī - evaṃvimuttā te bhagavanto bhavissanti iti pī ti? <BR>
<BR>
"No hetaṃ bhante". <BR>
<BR>
1. Bhiyyobhiññātaro, syā. 2. Āsabhivācā, syā. 3. Kinnū, syā, [PTS.] <BR>
<BR>
<BR>
[BJT Page 130] [\x 130/]      <BR>
<BR>
Kimpana te1 sāriputta ahaṃ etarahi arahaṃ sammāsambuddho cetasā ceto paricca vidito:<BR>
evaṃsīlo bhagavā iti pi, evaṃdhammo - evaṃpañño - evaṃvihārī - evaṃvimutto bhagavā iti<BR>
pī ti? <BR>
<BR>
"No hetaṃ bhante". <BR>
<BR>
Ettha hi 2 te sāriputta atītānāgatapaccuppannesu arahantesu sammāsambuddhesu<BR>
cetopariyañāṇaṃ3 natthi. Atha kiñcarahi te ayaṃ sāriputta uḷārā [PTS Page 083] [\q  83/]  <BR>
   āsahī vācā bhāsitā, ekaṃso gahito, sīhanādo nadito: 'evaṃ pasanno ahaṃ bhante bhagavati<BR>
na cāhu na ca bhavissati na cetarahi vijjati añño samaṇo vā brāhmaṇo vā bhagavatā4<BR>
bhiyye'bhiññataro yadidaṃ sambodhiyanti?"<BR>
<BR>
18. Na kho panetaṃ bhante atītānāgatapaccuppannesu arahantesu sammāsambuddhesu<BR>
cetopariyañāṇaṃ atthi. Api ca kho me bhante dhammanvayo vidito: <BR>
<BR>
Seyyathāpi bhante rañño paccantimaṃ nagaraṃ daḷhuddāpaṃ5 daḷhapākāratoraṇaṃ<BR>
ekadvāraṃ, tatrassa dovāriko paṇḍito byatto medhāvī aññātānaṃ6 nivāretā ñātānaṃ<BR>
pavesetā, so tassa sāmantā7 anupariyāyapathaṃ8 anukkamamāno na passeyya<BR>
pākārasandhiṃ vā pākāravivaraṃ vā antamaso biḷāranissakkanamattampi, 9 tassa evamassa:<BR>
ye keci oḷārikā pāṇā imaṃ nagaraṃ pavisanti vā nikkhamanti vā sabbe te iminā'va dvārena<BR>
pavisanti vā nikkhamanti vā'ti, evameva kho me bhante dhammanvayo vidito: ye te bhante<BR>
ahesuṃ atītamaddhānaṃ arahanto sammāsambuddhā, sabbe te bhagavanto pañcanīvaraṇe<BR>
pahāya cetaso upakkilese paññāya dubbalīkaraṇe, catusu satipaṭṭhānesu suppatiṭṭhitacittā,<BR>
sattasambojjhaṅge10 yathābhūtaṃ bhāvetvā anuttaraṃ sammāsambodhiṃ abhisambujjhiṃsu,<BR>
ye pi te bhante bhavissanti anāgatamaddhānaṃ arahanto sammāsambuddho, sabbe te<BR>
bhagavanto pañcanīvaraṇe pahāya cetaso upakkilese paññāya dubbalīkaraṇe, catūsu<BR>
satipaṭṭhānesu suppatiṭṭhitacittā, sattasambojjhaṅge yathābhūtaṃ bhāvetvā anuttaraṃ<BR>
sammāsambodhiṃ abhisambujjhissanti, bhagavā'pi bhante etarahi arahaṃ sammāsambuddho<BR>
pañca nīvaraṇe pahāya cetaso upakkilese paññāya dubbalīkaraṇe, catusu satipaṭṭhānesu<BR>
suppatiṭṭhitacitto, sattasambojjhaṅge yathābhūtaṃ<BR>
Bhāvetvā anuttaraṃ sammāsambodhiṃ abhisambuddho'ti,<BR>
1. Kiṃ pana, syā, [PTS. 2.] Ettha ca hi machasaṃ. 3.Cetopariññāyañāṇaṃ, syā. 4. Bhagavato,<BR>
syā. 5.Daḷhuddhāpaṃ machasaṃ daḷhadvāraṃ, syā. 6. Añātānaṃ, syā. 7. Samantā, syā. 8.<BR>
Anucariyāyapathaṃ, syā. 9.Biḷāranikkhamatanamattaṃ, sīmu. 10. Bojjhaṅge, machasaṃ. <BR>
<BR>
<BR>
[BJT Page 132] [\x 132/]     <BR>
<BR>
19.Tatra pi sudaṃ bhagavā nālandāyaṃ viharanto [PTS Page 084] [\q  84/]     <BR>
pāvārikambavane etadeva bahulaṃ bhikkhunaṃ dhammiṃ kathaṃ karoti: "iti sīlaṃ, iti<BR>
samādhi, iti paññā, sīlaparibhāvito samādhi mahapphalo hoti mahānisaṃso:<BR>
samādhiparibhāvitā paññā mahapphalā hoti mahānisaṃsā. Paññāparibhāvitaṃ cittaṃ<BR>
sammadeva āsavehi vimuccati seyyathīdaṃ: kāmāsavā bhavāsavā avijjāsavā"ti, <BR>
<BR>
20. Atha kho bhagavā nālandāyaṃ yathābhirattaṃ viharitvā āyasmantaṃ ānandaṃ āmantesi:<BR>
āyāmānanda yena pāṭaligāmo tenupasaṅkamissāmāti. 'Evaṃ bhanteti' kho āyasmā ānando<BR>
bhagavato paccassosi. Atha kho bhagavā mahatā bhikkhusaṅghena saddhiṃ yena pāṭaligāmo<BR>
tadavasari. Assosuṃ kho pāṭaligāmiyā upāsakā 'bhagavā kira pāṭaligāmaṃ anuppatto ti, atha<BR>
kho pāṭaligāmiyā upāsakā yena bhagavā tenupasaṅkamiṃsu, upasaṅkamitvā bhagavantaṃ<BR>
abhivādetvā ekamantaṃ nisīdiṃsu. Ekamantaṃ nisinnā kho pāṭaligāmiyā upāsakā<BR>
bhagavantaṃ etadavocuṃ: adhivāsetu no bhante bhagavā āvasathāgāranti. Adhivāsesi<BR>
bhagavā tuṇhībhāvena, <BR>
<BR>
21. Atha kho pāṭaligāmiyā upāsakā bhagavato adhivāsanaṃ viditvā uṭṭhāyāsanā<BR>
bhagavantaṃ abhivādetvā padakkhīṇaṃ katvā yena āvasathāgāraṃ tenupasaṅkamiṃsu.<BR>
Upasaṅkamitvā sabbasanthariṃ āvasathāgāraṃ santharitvā āsanāni paññāpetvā<BR>
udakamaṇikaṃ patiṭṭhapetvā telappadīpaṃ āropetvā yena bhagavā tenupasaṅkamiṃsu.<BR>
Upasaṅkamitvā bhagavantaṃ abhivādetvā ekamantaṃ aṭṭhaṃsu. Ekamantaṃ ṭhitā kho<BR>
pāṭaligāmiyā upāsakā bhagavantaṃ etadavocuṃ: sabbasattharisanthataṃ bhante<BR>
āvasathāgāraṃ, āsanāni paññattāni, udakamaṇiko patiṭṭhāpito, telappadīpo āropito,<BR>
yassa'dāni bhante bhagavā kālaṃ maññatī ti. <BR>
<BR>
22. [PTS Page 085] [\q  85/]      atha kho bhagavā sāyaṇhasamayaṃ nivāsetvā<BR>
pattacīvaramādāya saddhiṃ bhikkhusaṅghena yena āvasathāgāraṃ tenupasaṅkami.<BR>
Upasaṅkamitvā pāde pakkhāletvā āvasathāgāraṃ pavisitvā majjhimaṃ thambhaṃ nissāya<BR>
puratthābhimukho nisīdi. Bhikkhusaṅgho pi kho pāde pakkhāletvā - āvasathāgāraṃ<BR>
pavisitvā pacchimaṃ bhittiṃ nissāya puratthābhimukho nisīdi bhagavantaṃ yeva<BR>
purakkhatvā. 2 Pāṭaligāmiyā pi kho upāsakā pāde pakkhāletvā āvasathāgāraṃ pivisitvā<BR>
puratthimaṃ bhittiṃ nissāya pacchimābhimukhā nisīdiṃsu bhagavantaṃ yeva purakkhatvā2. <BR>
<BR>
1. Sabbasantharitaṃ santhataṃ, syā. Sabbasanthariṃ santhataṃ, sīmu. 2. Purekkhitvā, sīmu. <BR>
<BR>
<BR>
[BJT Page 134] [\x 134/]     <BR>
<BR>
(Pāṭaligāmiyānaṃ upāsakānaṃ ovādo:)<BR>
<BR>
23. Atha kho bhagavā pāṭaligāmiye upāsake āmantesi. Pañcime gahapatayo ādīnavā<BR>
dussīlassa sīlavipattiyā. Katame pañca: <BR>
<BR>
Idha gahapatayo dussīlo sīlavipanno pamādādhikaraṇaṃ mahatiṃ bhogajāniṃ nigacchati.<BR>
Ayaṃ paṭhamo ādīnavo dussīlassa sīlaṃ vipattiyā. <BR>
<BR>
Puna ca paraṃ gahapatayo dussīlassa sīlavipannassa pāpako kittisaddo abbhuggacchati.<BR>
Ayaṃ dutiyo ādīnavo dussīlassa sīlavipattiyā. <BR>
<BR>
Puna ca paraṃ gahapatayo dussīlo sīlavipanno yaññadeva parisaṃ upasaṅkamati yadi<BR>
khattiyaparisaṃ yadi brāhmaṇaparisaṃ yadi gahapatiparisaṃ yadi samaṇaparisaṃ, avisārado<BR>
upasaṅkamati maṅkubhūto. Ayaṃ tatiyo ādīnavo dussīlassa sīlavipattiyā. <BR>
<BR>
Puna ca paraṃ gahapatayo dussīlo sīlavipanno sammūḷho kālaṃ karoti. Ayaṃ catuttho<BR>
ādīnavo dussīlassa sīlavipattiyā. <BR>
<BR>
Puna ca paraṃ gahapatayo dussīlo sīlavipanno kāyassa bhedā parammaraṇā apāyaṃ<BR>
duggatiṃ vinipātaṃ nirayaṃ upapajjati. Ayaṃ pañcamo ādīnavo dussīlassa sīlavipattiyā. <BR>
<BR>
Ime kho gahapatayo pañca ādīnavā dussīlassa sīlavipattiyā. <BR>
<BR>
24. [PTS Page 086] [\q  86/]      pañcime gahapatayo ānisaṃsā sīlavato sīlasampadāya.<BR>
Katame pañca? <BR>
<BR>
Idha gahapatayo sīlavā sīlasampanno appamādādhikaraṇaṃ mahantaṃ bhogakkhandhaṃ<BR>
adhigacchati. Ayaṃ paṭhamo ānisaṃso sīlavato sīlasampadāya. <BR>
Puna ca paraṃ gahapatayo sīlavato sīlasampannassa kalyāṇo kittisaddo abbhuggacchati.<BR>
Ayaṃ dutiyo ānisaṃso sīlavato sīlasampadāya. <BR>
<BR>
Puna ca paraṃ gahapatayo sīlavā sīlasampannā yaññadeva parisaṃ upasaṅkamati yadi<BR>
khattiyaparisaṃ yadi brāhmaṇaparisaṃ yadi gahapatiparisaṃ yadi samaṇaparisaṃ, visārado<BR>
upasaṅkamati amaṅkubhūto. Ayaṃ tatiyo ānisaṃso sīlavato sīlasampadāya. <BR>
<BR>
Puna ca paraṃ gahapatayo sīlasampanno asammuḷho kālaṃ karoti. Ayaṃ catuttho ānisaṃso<BR>
sīlavato sīlasampadāya. <BR>
<BR>
<BR>
[BJT Page 136] [\x 136/]      <BR>
<BR>
Puna ca paraṃ gahapatayo sīlavā sīlasampanno kāyassa bhedā parammaraṇā sugatiṃ<BR>
saggaṃ lokaṃ upapajjati. Ayaṃ pañcamo ānisaṃso sīlavato sīlasampadāya. <BR>
<BR>
"Ime kho gahapatayo pañca ānisaṃso sīlavato sīlasampadāyā"ti. <BR>
<BR>
25. Atha kho bhagavā pāṭaligāmiye upāsake bahudeva rattiṃ dhammiyā kathāya<BR>
sandassetvā samādapetvā samuttejetvā sampahaṃsetvā uyyojesi "abhikkantā kho gahapatayo<BR>
ratti yassa'dāni tumhe kālaṃ maññathā"ti. 'Evaṃ bhante'ti kho pāṭaligāmiyā upāsakā<BR>
bhagavato paṭissutvā uṭṭhāyāsanā bhagavantaṃ abhivādetvā padakkhiṇaṃ katvā<BR>
pakkamiṃsu. Atha kho bhagavā acirapakkantesu pāṭaligāmiyesu upāsakesu suññāgāraṃ<BR>
pāvisi. <BR>
<BR>
(Pāṭalīnagaramāpanaṃ) <BR>
<BR>
26. Tena kho pana samayena sunīdhavassakārā1 magadhamahāmattā pāṭaligāme nagaraṃ<BR>
māpenti vajjīnaṃ paṭibāhāya. Tena kho pana samayena sambahulā [PTS Page 087] [\q  87/] <BR>
    devatāyo sahassasahasseva pāṭaligāme vatthūni parigaṇhanti. Yasmiṃ padese<BR>
mahesakkhā devatā vatthūni parigaṇhanti, mahesakkhānaṃ tattha raññaṃ rājamahāmattānaṃ<BR>
cittāni namanti nivesanāni māpetuṃ. Yasmiṃ padese majjhimā devatā vatthūni parigaṇhanti,<BR>
majjhimānaṃ tattha raññaṃ rājamahāmattānaṃ cittāni namanti nivesanāni māpetuṃ. Yasmiṃ<BR>
padese nīcā devatā vatthūni parigaṇhanti, nīcānaṃ tattha raññaṃ rājamahāmattānaṃ cittāni<BR>
namanti nivesanāni māpetuṃ. <BR>
<BR>
27. Addasā kho bhagavā dibbena cakkhunā visuddhena atikkantamānusakena tā devatāye<BR>
sahassasahasseva 2 pāṭaligāme vatthūni parigaṇhantiyo. Atha kho bhagavā rattiyā<BR>
paccūsasamayaṃ paccuṭṭhāya āyasmantaṃ ānandaṃ āmantesi: konu kho3 ānanda pāṭaligāme<BR>
nagaraṃ māpentī? Ti 4. "Sunīdhavassakārā bhante magadhamahāmattā pāṭaligāme nagaraṃ<BR>
māpenti vajjīnaṃ paṭibāhāyā"ti. <BR>
<BR>
1. Sunīdha vassakārā, machasaṃ. 2. Sahasasasseva, sīmu. [PTS.] Sahasseva, machasaṃ. 3.<BR>
Konukho, sīmu. 4. Māpetī, sīmu. <BR>
<BR>
<BR>
[BJT Page 138] [\x 138/]      <BR>
<BR>
28. Seyyathāpi ānanda devehi tāvatiṃsehi saddhiṃ mantetvā evameva kho ānanda<BR>
sunīdhavassakārā magadhamahāmattā pāṭaligāme nagaraṃ māpenti vajjīnaṃ paṭibāhāya.<BR>
Idhāhaṃ ānanda addasaṃ dibbena cakkhunā visuddhena atikkantamānusakena sambahulā<BR>
devatāyo sahassasahasseva pāṭaligāme vatthūni parigaṇhantiyo. Yasmiṃ ānanda padese<BR>
mahesakkhā devatā vatthūni parigaṇhanti, mahesakkhānaṃ tattha raññaṃ rājamahāmattānaṃ<BR>
cittāni namanti nivesanāni māpetuṃ. Yasmiṃ padese majjhimā devatā vatthūni parigaṇhanti,<BR>
majjhimānaṃ tattha raññaṃ rājamahāmattānaṃ cittāni namanti nivesanāni māpetuṃ. Yasmiṃ<BR>
padesā nīcā devatā vatthūni parigaṇhanti, nīcānaṃ tattha raññaṃ rājamahāmattānaṃ cittāni<BR>
namanti nivesanāni māpetuṃ. Yāvatā ānanda ariyaṃ āyatanaṃ yāvatā vaṇippatho1 idaṃ<BR>
agganagaraṃ bhavissati pāṭaliputtaṃ puṭabhedanaṃ. [PTS Page 088] [\q  88/]     <BR>
pāṭaliputtassa kho ānanda tayo antarāyā bhavissanti: aggito vā udakato vā mithubhedā vāti. <BR>
<BR>
29. Atha kho sunīdhavassakārā magadhamahāmattā yena bhagavā tenupasaṅkamiṃsu.<BR>
Upasaṅkamitvā bhagavatā saddhiṃ sammodiṃsu. Sammodanīyaṃ kathaṃ sārānīyaṃ<BR>
vītisāretvā ekamantaṃ aṭṭhaṃsu. Ekamantaṃ ṭhitā kho sunīdhavassakārā<BR>
magadhamahāmattā bhagavantaṃ etadavocuṃ: "adhivāsetu no bhavaṃ gotamo ajjatanāya<BR>
bhattaṃ saddhiṃ bhikkhusaṅghenā"ti. Adhivāsesi bhagavā tuṇhībhāvena. <BR>
<BR>
30. Atha kho sunīdhavassakārā magadhamahāmattā bhagavato adhivāsanaṃ viditvā yena<BR>
sako āvasatho tenupasaṅkamiṃsu. Upasaṅkamitvā sake āvasathe paṇītaṃ khādanīyaṃ<BR>
bhojanīyaṃ paṭiyādāpetvā bhagavato kālaṃ ārocāpesuṃ. 'Kālo bho gotama niṭṭhitaṃ<BR>
bhattanti'. <BR>
<BR>
31. Atha kho bhagavā pubbanhasamayaṃ nivāsetvā pattacīvaramādāya saddhiṃ<BR>
bhikkhusaṅghena yena sunīdhavassakārānaṃ magadhamahāmattānaṃ āvasatho<BR>
tenupasaṅkami. Upasaṅkamitvā paññatte āsane nisīdi. Atha kho sunīdhavassakārā<BR>
magadhamahāmattā buddhapamukhaṃ bhikkhusaṅghaṃ paṇītena khādanīyena<BR>
bhojanīyena sahatthā santappesuṃ sampavāresuṃ. <BR>
<BR>
32. Atha kho sunīdhavassakārā magadhamahāmattā bhagavantaṃ bhuttāviṃ<BR>
onītapattapāṇiṃ aññataraṃ nīcaṃ āsanaṃ gahetvā ekamantaṃ nisidiṃsu. Ekamantaṃ nisinne<BR>
kho sunīdhavassakāre magadhamahāmatte bhagavā imāhi gāthāhi anumodi: <BR>
<BR>
1. Vaṇipapātho, syā. <BR>
<BR>
<BR>
[BJT Page 140] [\x 140/]      <BR>
<BR>
Yasmiṃ padese kappeti vāsaṃ paṇḍitajātiyo, 1 sīlavantettha bhojetvā saññate brahmacārayo,<BR>
2 <BR>
Yā tattha devatā āsuṃ3 tāsaṃ dakkhiṇamādise. <BR>
Tā pūjitā pūjayanti mānitā mānayanti naṃ, <BR>
[PTS Page 089] [\q  89/]      tato naṃ anukampanti 4 mātā puttaṃ'ca orasaṃ<BR>
Devatānukampito poso sadā bhadrāni passatī'ti. <BR>
<BR>
Atha kho bhagavā sunīdhavassakāre magadhamahāmatte imāhi gāthāhi anumoditvā<BR>
uṭṭhāyāsanā pakkāmi. <BR>
<BR>
33. Tena kho pana samayena sunīdhavassakārā magadhamahāmattā bhagavantaṃ piṭṭhīto<BR>
piṭṭhito anubandhā honti. 'Yenajja samaṇo gotamo dvārena nikkhamissati, taṃ<BR>
gotamadvāraṃ nāma bhavissati. Yena titthena gaṅgaṃ nadiṃ5 tarissati, taṃ gotamatitthaṃ<BR>
nāma bhavissatī'ti. <BR>
<BR>
Atha kho bhagavā yena dvārena nikkhakami, taṃ gotamadvāraṃ nāma ahosi. Atha kho<BR>
bhagavā yena gaṅgā nadī tenupasaṅkami. Tena kho pana samayena gaṅgā nadī pūrā hoti<BR>
samātittikā kākapeyyā. Appekacce manussā nāvaṃ pariyesanti, appekacce uḷumpaṃ<BR>
pariyesanti, appekacce kullaṃ bandhanti orā pāraṃ6 gantukāmā atha kho bhagavā<BR>
seyyathāpi nāma balavā puriso sammiñjitaṃ7 vā bāhaṃ pasāreyya, pasāritaṃ vā bāhaṃ<BR>
sammiñjeyya, 8 evameva gaṅgāya nadiyā orimatīre antarahito pārimatīre paccuṭṭhāsi<BR>
saddhiṃ bhikkhusaṅghena. <BR>
<BR>
Addasā kho bhagavā te manusse appekacce nāvaṃ pariyesante appekacce uḷumpaṃ<BR>
pariyesante, appekacce kullaṃ bandhante orā pāraṃ gantukāme. Atha kho bhagavā<BR>
etamatthaṃ viditvā tāyaṃ velāyaṃ imaṃ udānāṃ udānesi: <BR>
<BR>
"Ye taranti aṇṇavaṃ saraṃ<BR>
Setuṃ katvāna visajja pallalāni, <BR>
Kullaṃ hi jano pabandhati 9<BR>
Tiṇṇā medhāvino janā'ti. " <BR>
<BR>
Paṭhamabhāṇavāraṃ<BR>
<BR>
1. Paṇḍitajātiko, [PTS. 2.] Brahmacārino, machasaṃ. 3.Asasu, [PTS 4.] Anukampenti, sīmu.<BR>
5. Gaṅgānadiṃ, syā. 6.Pārāpāraṃ, sīmu. Apārāpāraṃ, ma cha saṃ, [PTS. 7.]Samiñjitaṃ,<BR>
machasaṃ. 8. Samiñjeyya, machasaṃ. 9. Kullaṃ jano cabandhati, syā. * "Gotamatitthaṃ nāma<BR>
ahosī"ti pāḷiyaṃ na dissati. Tathāpa "gotamatitthāvidure" iti mahābodhivaṃsādisu dissate. <BR>
<BR>
<BR>
<BR>
[BJT Page 142] [\x 142/]     <BR>
<BR>
(Ariyasacca paṭivedhakathā) <BR>
<BR>
34. [PTS Page 090] [\q  90/]      atha kho bhagavā āyasmantaṃ ānandaṃ āmantesi:<BR>
'āyamānanda yena koṭigāmo tenupasaṅkamissāmā'ti. 'Evaṃ bhante'ti. Kho āyasmā ānando<BR>
bhagavato paccassosi. Atha kho bhagavā mahatā bhikkhusaṅghena saddhiṃ yena koṭigāmo<BR>
tadavasari. Tatrasudaṃ bhagavā koṭigāme viharati. Tatra kho bhagavā bhikkhū āmantesi: <BR>
<BR>
Catunnaṃ bhikkhave ariyasaccānaṃ ananubodhā appaṭivedhā evamidaṃ dīghamaddhānaṃ<BR>
sandhāvitaṃ saṃsaritaṃ mamañceva tumhākañca. Katamesaṃ catunnaṃ: <BR>
<BR>
Dukkhassa bhikkhave ariyasaccassa ananubodhā appaṭivedhā evamidaṃ dīghamaddhānaṃ<BR>
sandhāvitaṃ saṃsaritaṃ mamañceva tumhākañca. Dukkhasamudayassa bhikkhave<BR>
ariyasaccassa ananubodhā appaṭivedhā evamidaṃ dīghamaddhānaṃ sandhāvitaṃ saṃsaritaṃ<BR>
mamañceva tumhākañca. Dukkhanirodhassa bhikkhave ariyasaccassa ananubodhā<BR>
appaṭivedhā evamidaṃ dīghamaddhānaṃ sandhāvitaṃ saṃsaritaṃ mamañceva tumhākañca.<BR>
Dukkhanirodhagāminiyā paṭipadāya bhikkhave ariyasaccassa ananubodhā appaṭivedhā<BR>
evamidaṃ dīghamaddhānaṃ sandhāvitaṃ saṃsaritaṃ mamañceva tumhākañca. <BR>
<BR>
Tayidaṃ bhikkhave dukkhaṃ ariyasaccaṃ anubuddhaṃ paṭividdhaṃ dukkhasamudayo1<BR>
ariyasaccaṃ anubuddhaṃ paṭividdhaṃ. Dukkhanirodho2 ariyasaccaṃ anubuddhaṃ<BR>
paṭividdhaṃ. Dukkhanirodhagāminī paṭipadā ariyasaccaṃ anubuddhaṃ paṭividdhaṃ.<BR>
Ucchinnā bhavataṇhā, khīṇā bhavanetti. Natthidāni punabbhavo'ti. <BR>
<BR>
Idamavoca bhagavā. Idaṃ vatthā sugato athāparaṃ etadavoca satthā: <BR>
<BR>
[PTS Page 091] [\q  91/]      catunnaṃ ariyasaccānaṃ yathābhūtaṃ adassanā<BR>
Saṃsitaṃ3 dīghamaddhānaṃ tāsu tāsveva 4 jātisu<BR>
Tāni etāni diṭṭhāni bhavanetti samūhatā, <BR>
Ucchinnaṃ mūlaṃ dukkhassa natthidāni punabbhavo'ti. <BR>
<BR>
35. Tatra pi sudaṃ bhagavā koṭigāme viharanto etadeva bahulaṃ bhikkhūnaṃ dhammiṃ<BR>
kathaṃ karoti: "iti sīlaṃ, iti samādhi, iti paññā sīlaparibhāvito samādhi mahapphalo hoti<BR>
mahānisaṃso. Samādhiparibhāvitā paññā mahapphalāhoti mahānisaṃsā. Paññāparibhāvitaṃ<BR>
cittaṃ sammadeva āsavehi vimuccati, seyyathīdaṃ: kāmāsavā bhavāsavā avijjāsavā"ti<BR>
1. Dukkhasamudayaṃ sīmu. Machasaṃ, [PTS. 2.] Dukkhanirodhaṃ, sīmu, machasaṃ, [PTS.<BR>
3.] Saṃsaritaṃ sīmu. 4. Tāyeva, [PTS. 5.]Kāmāsavā bhavāsavā diṭṭhāsavā avijjāsavā, [PTS.] <BR>
<BR>
<BR>
[BJT Page 144] [\x 144/]     <BR>
<BR>
Dhammādāsa dhammapariyāyo<BR>
<BR>
36. Atha kho bhagavā koṭigāme yathābhirattaṃ viharitvā āyasmantaṃ ānandaṃ āmantesi<BR>
"āyāmānanda yena nādikā1 tenupasaṅkamissāmā"ti. 'Evaṃ bhante'ti kho āyasmā ānando<BR>
bhagavato paccassosi. Atha kho bhagavā mahatā bhikkhusaṅghena saddhiṃ yena nādikā<BR>
tadavasari. Tatrapi sudaṃ bhagavā nādike viharati giñjakāvasathe. Atha kho āyasmā ānando<BR>
yena bhagavā tenupasaṅkami. Upasaṅkamitvā bhagavantaṃ abhivādetvā ekamantaṃ nisīdi.<BR>
Ekamantaṃ nisinno kho āyasmā ānando bhagavantaṃ etadavoca: <BR>
<BR>
Sāḷho nāma bhante bhikkhu nādike kālakato. 2 Tassa kā gati, ko abhisamparāyo? Nandā<BR>
nāma bhante bhikkhunī nādike kālakatā. Tassā kā gati, ko abhisamparāyo? [PTS Page 092]<BR>
[\q  92/]      sudatto nāma bhante upāsako nādike kālakato. Tassa kā gati, ko<BR>
abhisamparāyo? Sujātā nāma bhante upāsikā nādike kālakatā. Tassā kā gati, ko<BR>
abhisamparāyo? Kakudho3 nāma bhante upāsako nādike kālakato, tassa kā gati, ko<BR>
abhisamparāyo? Kāliṅgo4 nāma bhante upāsako nādike kālakato. Tassa kā gati, ko<BR>
abhisamparāyo. Nikaṭo nāma bhante upāsako nādike kālakato. Tassa kā gati, ko<BR>
abhisamparāyo? Kaṭissabho nāma bhante upāsako nādike kālakato. Tassa kā gati. Ko<BR>
abhisamparāyo? Tuṭṭho nāma bhante upāsako nādike kālakato. Tassa kā gati. Ko<BR>
abhisamparāyo? Santuṭṭho nāma bhante upāsako nādike kālakato. Tassa kā gati. Ko<BR>
abhisamparāyo? Bhaddo nāma bhante upāsako nādike kālakato. Tassa kā gati, ko<BR>
abhisamparāyo? Subhaddo nāma bhante upāsako nādike kālakato. Tassa kā gati, ko<BR>
abhisamparāyo? Ti. <BR>
<BR>
37. Sāḷho ānanda bhikkhu āsavānaṃ khayā anāsavaṃ cotovimuttiṃ paññāvimuttiṃ<BR>
diṭṭhevadhammesayaṃabhiññā sacchikatvā upasampajja vihāsi. Nandā ānanda bhikkhunī<BR>
pañcannaṃ orambhāgiyānaṃ saññojanānaṃ parikkhayā opapātikā tattha parinibbāyinī<BR>
anāvattidhammā tasmā lokā. Sudatto ānanda upāsako tiṇṇaṃ saññojanānaṃ parikkhayā<BR>
rāgadosamohānaṃ tanuttā sakadāgāmi sakideva imaṃ lokaṃ āganatvā dukkhassantaṃ<BR>
karissati. Sujātā ānanda upāsikā tiṇṇaṃ saññojanānaṃ parikkhayā sotāpannā<BR>
avinipātadhammā niyatā sambodhiparāyaṇā. <BR>
1. Nātika, ma cha saṃ. 2. Kālakato, machasaṃ. 3. Kukkuṭo machasaṃ. 4. Kāḷimbe, machasaṃ<BR>
kāraḷimbo, syā. <BR>
<BR>
<BR>
[BJT Page 146] [\x 146/]      <BR>
<BR>
Kakudho nāma ānanda upāsako pañcannaṃ orambhāgiyānaṃ saññojanānaṃ parikkhayā<BR>
opapātiko tattha parinibbāyī anāvattidhammo tasmā lokā. Kāliṅgo ānanda upāsako<BR>
pañcannaṃ orambhāgiyānaṃ saññojanānaṃ parikkhayā opapātiko tattha parinibbāyī<BR>
anāvattidhammo tasmā lokā. Nikaṭo ānanda upāsako pañcannaṃ orambhāgiyānaṃ<BR>
saññojanānaṃ parikkhayā opapātiko tattha parinibbāyī anāvattidhammo tasmā lokā.<BR>
Kaṭissabho ānanda upāsako pañcannaṃ orambhāgiyānaṃ saññojanānaṃ parikkhayā<BR>
opapātiko tattha parinibbāyī anāvattidhammo tasmā lokā. Tuṭṭho ānanda upāsako<BR>
pañcannaṃ orambhāgiyānaṃ saññojanānaṃ parikkhayā opapātiko tattha parinibbāyī<BR>
anāvattidhammo tasmā lokā. Santuṭṭho ānanda upāsako pañcannaṃ orambhāgiyānaṃ<BR>
saññojanānaṃ parikkhayā opapātiko tattha parinibbāyī anāvattidhammo tasmā lokā. Bhaddo<BR>
ānanda upāsako pañcannaṃ orambhāgiyānaṃ saññojanānaṃ parikkhayā opapātiko tattha<BR>
parinibbāyī anāvattidhammo tasmā lokā. Subhaddo ānanda upāsako pañcannaṃ<BR>
orambhāgiyānaṃ saññojanānaṃ parikkhayā opapātiko tattha parinibbāyī anāvattidhammo<BR>
tasmā [PTS Page 093] [\q  93/]      lokā. <BR>
<BR>
Paropaññāsaṃ ānanda nādike upāsakā kālakatā pañcannaṃ orambhāgiyānaṃ saññojanānaṃ<BR>
parikkhayā opapātikā tattha parinibbāyino anāvattidhammā tasmā lokā. <BR>
<BR>
Sādhikā navuti ānanda nādike upāsakā kālakatā tiṇṇaṃ saññojanānaṃ parikkhayā<BR>
rāgadosamohānaṃ tanuttā sakadāgāmino sakideva imaṃ lokaṃ āgantvā dukkhassantaṃ<BR>
karissanti. <BR>
<BR>
Sātirekāni ānanda pañca satāni nādike upāsakā kālakatā tiṇṇaṃ saññojanānaṃ parikkhayā<BR>
sotāpannā avinipātadhammā niyatā sambodhiparāyaṇā. <BR>
<BR>
38. Anacchariyaṃ kho panetaṃ ānanda yaṃ manussabhūto kālaṃ kareyya, tasmiñce kālakate<BR>
tathāgataṃ upasaṅkamitvā etamatthaṃ pucchissatha, vihesā cesā ānanda tathāgatassa.<BR>
Tasmātihānanda dhammādāsaṃ nāma dhammapariyāyaṃ desessāmi yena samannāgato<BR>
ariyasāvako ākaṅkhamāno attanā'va attānaṃ byākareyya: 'khīṇanirayomhi<BR>
khīṇatiracchānayoni khīṇapettivisayo khīṇāpāyaduggativinipāto, sotāpannohamasmi<BR>
avinipātadhammo niyato sambodhiparāyaṇo'ti. <BR>
<BR>
Katamo ca so ānanda dhammādāso dhammapariyāyo yena samannāgato ariyasāvako<BR>
ākaṅkhamāno attanā va attānaṃ byākareyya: khīṇanireyomhi khīṇatiracchānayoni<BR>
khīṇapettivisayo khīṇāpāyaduggativinipāto, sotāpanno'hamasmi avinipātadhammo niyato<BR>
sambodhiparāyaṇo'ti:<BR>
<BR>
<BR>
[BJT Page 148] [\x 148/]      <BR>
<BR>
Idhānanda ariyasāvako buddhe aveccappasādena samannāgato hoti: "itipi so bhagavā arahaṃ<BR>
sammāsambuddho vijjācaraṇasampanno sugato lokavidū anuttaro purisadammasārathī<BR>
satthā devamanussānaṃ buddho bhagavā"ti. <BR>
<BR>
Dhamme aveccappasādena samannāgato hoti: "svākkhāto bhagavatā dhammo sandiṭṭhiko<BR>
akāliko ehipassiko opanayiko1 paccattaṃ veditabbo viññūhī"ti. <BR>
<BR>
Saṅghe aveccappasādena samannāgato hoti: "supaṭipanno bhagavato sāvakasaṅgho,<BR>
ujupaṭipanno bhagavato sāvakasaṅgho, ñāyapaṭipanno [PTS Page 094] [\q  94/]     <BR>
bhagavato sāvakasaṅgho, sāmīcipaṭipanno bhagavato sāvakasaṅgho. Yadidaṃ cattāri<BR>
purisayugāni, aṭṭha purisapuggalā. Esa bhagavato sāvakasaṅgho āhuneyyo, pāhuneyyo,<BR>
dakkhiṇeyyo, añjalikaranīyo, anuttaraṃ puññakkhettaṃ lokassā"ti. <BR>
<BR>
Ariyakantehi sīlehi samannāgato hoti akhaṇḍehi acchiddehi asabalehi akammāsehi<BR>
bhujissehi viññūppasatthehi aparāmaṭṭhehi samādhisaṃvattanikehi. <BR>
<BR>
Ayaṃ kho so ānanda dhammādāso dhammapariyāyo yena samannāgato ariyasāvako<BR>
ākaṅkhamāno attanā'va attānaṃ byākareyya 'khīṇanirayo'mbhi khīṇatiracchānayoni<BR>
khīṇapettivisayo khīṇāpāyaduggativinipāto. Sotāpannohamasmi avinipātadhammo niyato<BR>
sambodhiparāyaṇo'ti. <BR>
<BR>
39. Tatra pi sudaṃ bhagavā nādike viharanto giñjakāvasathe etadeva bahulaṃ bhikkhūnaṃ<BR>
dhammiṃ kathaṃ karoti: "iti sīlaṃ, iti samādhi, iti paññā sīlaparibhāvito samādhi<BR>
mahapphalo hoti mahānisaṃso. Samādhiparibhāvitā paññā mahapphalā hoti mahānisaṃsā.<BR>
Paññāparibhāvitaṃ cittaṃ sammadeva āsavehi vimuccati - seyyathīdaṃ: kāmāsavā bhavāsavā<BR>
avijjāsavā"ti. <BR>
1. Opaneyyako, machasaṃ. <BR>
<BR>
[BJT Page 150] [\x 150/]     <BR>
<BR>
(Ambapālivane satipaṭṭhāna desanā) <BR>
40. Atha kho bhagavā nādike yathābhirattaṃ viharitvā āyasmantaṃ ānandaṃ āmantesi:<BR>
'āyāmānanda, yena vesāli tenupasaṅkamissāmā'ti. 'Evaṃ bhante'ti kho āyasmā ānando<BR>
bhagavato paccassosi. Atha kho bhagavā mahatā bhikkhusaṅghena saddhiṃ yena vesālī<BR>
tadavasari. Tatra sudaṃ bhagavā vesāliyaṃ viharati ambapālivane. Tatra kho bhagavā<BR>
bhikkhū āmantesi: <BR>
<BR>
"Sato bhikkhave bhikkhū vihareyya sampajāno. Ayaṃ vo amhākaṃ anusāsanī. <BR>
<BR>
Kathañca bhikkhave, bhikkhu sato hoti: idha bhikkhave, bhikkhu kāye kāyānupassī viharati<BR>
ātāpīsampajāno [PTS Page 095] [\q  95/]      satimā vineyya loke abhijjhādomanassaṃ,<BR>
vedanāsu vedanānupassī viharati ātāpī sampajāno satimā vineyya loke abhijjhādomanassaṃ,<BR>
citte cittānupassī viharati ātāpī sampajāno satimā vineyya loke abhijjhādomanassaṃ<BR>
dhammesu dhammānupassī viharati ātāpī sampajāno satimā vineyya loke<BR>
abhijjhādomanassaṃ. Evaṃ kho bhikkhave, bhikkhu sato hoti. <BR>
<BR>
Kathañca bhikkhave, bhikkhu sampajāno hoti: idha bhikkhave, bhikkhu abhikkante<BR>
paṭikkante sampajānakārī hoti. Ālokite vilokite sampajānakārī hoti. Sammiñjite pasārite<BR>
sampajānakārī hoti. Saṅghāṭipattacīvaradhāraṇe sampajānakārī hoti. Asite pīte khāyite<BR>
sāyite sampajānakārī hoti. Uccārapassāvakamme sampajānakārī hoti. Gate ṭhite nisinne<BR>
sutte jāgarite bhāsite tuṇhībhāve sampajānakārī hoti. Evaṃ kho bhikkhave, bhikkhu<BR>
sampajāno hoti. <BR>
Sato bhikkhave, bhikkhu vihareyya sampajāno. Ayaṃ vo amhākaṃ anusāsanī"ti. <BR>
<BR>
<BR>
[BJT Page 152] [\x 152/]     <BR>
<BR>
(Ambapālī ārāmapaṭiggahanaṃ)<BR>
<BR>
41. Assosi kho ambapālī gaṇikā 'bhagavā kira vesāliṃ anuppatto vesāliyaṃ viharati mayhaṃ<BR>
ambavane'ti. Atha kho ambapālī gaṇikā bhaddāni bhaddāni yānāni yojāpetvā, bhaddaṃ<BR>
yānaṃ abhirūhitvā, bhaddehi bhaddehi yānehi vesāliyā niyyāsi. Yena sako ārāmo tena<BR>
pāyāsi. Yāvatikā yānassa bhūmi yānena gantvā yānā paccorohitvā pattikā'va yena bhagavā<BR>
tenupasaṅkami. Upasaṅkamitvā bhagavantaṃ abhivādetvā ekamantaṃ nisīdi. Ekamantaṃ<BR>
nisinnaṃ kho ambapāliṃ gaṇikaṃ bhagavā dhammiyā kathāya sandassesi samādapesi<BR>
samuttejesi sampahaṃsesi. Atha kho ambapālī gaṇikā bhagavatā dhammiyā kathāya<BR>
sandassitā samādapitā samuttejitā sampahaṃsitā bhagavantaṃ etadavoca: 'adhivāsetu me<BR>
bhante bhagavā svātanāya bhattaṃ saddhiṃ bhikkhusaṅghenā'ti. Adhivāsesi bhagavā<BR>
tuṇhībhāvena. Atha kho ambapālī gaṇikā bhagavato adhivāsanaṃ viditvā uṭṭhāyāsanā<BR>
bhagavantaṃ abhivādetvā padakkhiṇaṃ katvā pakkāmi. <BR>
<BR>
42. Assosuṃ kho vesālikā licchavī 'bhagavā kira [PTS Page 096] [\q  96/]      vesāliṃ<BR>
anuppatto vesāliyaṃ viharati ambapālivane'ti. Atha kho te licchavī bhaddāni bhaddāni<BR>
yānāni yojāpetvā, bhaddaṃ bhaddaṃ yānaṃ abhirūhitvā, bhaddehi bhaddehi yānehi vesāliyā<BR>
nīyaṃsu. 1 Tatra ekacce licchavī nīlā honti nīlavaṇṇā nīlavatthā nīlālaṅkārā, ekacce<BR>
licchavī pītā honti pītavaṇṇā pītavatthā pītālaṅkārā, ekacce licchavī lohitā2 honti<BR>
lohitavaṇṇā lohitavatthā lohitālaṅkārā, ekacce licchavī odātā honti odātavaṇṇā odātavatthā<BR>
odātālaṅkārā. <BR>
<BR>
43. Atha kho ambapālī gaṇikā daharānaṃ daharānaṃ licchavīnaṃ akkhena akkhaṃ cakkena<BR>
cakkaṃ yugena yugaṃ pativaṭṭesi. 3 Atha kho te licchavī ambapāliṃ gaṇikaṃ etadavocuṃ:<BR>
'kiñje, ambapāli, daharānaṃ daharānaṃ licchavīnaṃ akkhena akkhaṃ cakkena cakkaṃ yugena<BR>
yugaṃ pativaṭṭesī?Ti. 'Tathā hi pana me ayyaputtā, bhagavā nimantino svātanāya bhattaṃ<BR>
saddhiṃ bhikkhusaṅghenā'ti. 'Dehi je, ambapāli, etaṃ bhattaṃ satasahassenā'ti. 'Sace'pi me<BR>
ayyaputtā vesāliṃ sāhāraṃ dassatha, evamahaṃ taṃ bhattaṃ 4 na dassāmī'ti. Atha kho te<BR>
licchavī aṅguliṃ5 poṭhesuṃ. 'Jitamhā vata bho ambakāya, 6 jitamhā7 vata bho ambakāyā'ti. <BR>
<BR>
1. Nīyāyiṃsu - [PTS.] Nīyyaṃsu, machasaṃ, syā. 2.Lohitakā - [PTS. 3.] Paṭivaṭṭesi, machasaṃ<BR>
- [PTS,] syā. 4.Esīmpi mahattaṃ - syā. 5. Aṅgulī sīmu. [PTS. 6.] Ambapālikāya - syā. 7.<BR>
Vañcitamhā - [PTS.] <BR>
[BJT Page 154] [\x 154/]     <BR>
<BR>
44. Atha kho te licchavī yena ambapālivanaṃ tena pāyiṃsu. Addasā kho bhagavā te licchavī<BR>
dūrato'va āgacchante. Disvā bhikkhū āmantesi: 'yesaṃ bhikkhave bhikkhūnaṃ devā tāvatiṃsā<BR>
adiṭṭhā, 1 oloketha bhikkhave, licchavīparisaṃ, avaloketha 2 [PTS Page 097] [\q  97/]     <BR>
bhikkhave, licchavīparisaṃ, upasaṃharatha bhikkhave licchavīparisaṃ tāvatiṃsasadisanti 3. <BR>
<BR>
45. Atha kho te licchavī yāvatikā yānassa bhūmi yānena ganatvā yānā paccorohitvā,<BR>
pattikā'va yena bhagavā tenupasaṅkamiṃsu. Upasaṅkamitvā bhagavantaṃ abhivādetvā<BR>
ekamantaṃ nisīdiṃsu. Ekamantaṃ nisinne kho te licchavī bhagavā dhammiyā kathāya<BR>
sandassesi samādapesi samuttejesi sampahaṃsesi. Atha kho te licchavī bhagavatā dhammiyā<BR>
kathāya sandassitā samādapitā samuttejitā sampahaṃsitā bhagavantaṃ etadavocuṃ:<BR>
'adhivāsetu no bhagavā svātanāya bhattaṃ saddhiṃ bhikkhusaṅghenā'ti. Atha kho bhagavā<BR>
te licchavī etadavoca. 'Adhivutthaṃ kho me licchavī svātanāya ambapāliyā gaṇikāya 4<BR>
bhattanti. ' Atha kho te licchavī aṅguliṃ poṭhesuṃ: 'jitambhā vata bho ambakāya. Jitambhā<BR>
vata bho ambakāyā'ti. Atha kho te licchavī bhagavato bhāsitaṃ abhinanditvā anumoditvā<BR>
uṭṭhāyāsanā bhagavantaṃ abhivādetvā padakkhiṇaṃ katvā pakkamiṃsu. <BR>
<BR>
46. Atha kho ambapālī gaṇikā tassā ettiyā accayena sake ārāme paṇītaṃ khādanīyaṃ<BR>
bhojanīyaṃ paṭiyādāpetvā bhagavato kālaṃ ārocāpesi: 'kālo bhante, niṭṭhitaṃ bhattanti'.<BR>
Atha kho bhagavā pubbaṇhasamayaṃ nivāsetvā pattacīvaramādāya saddhiṃ<BR>
bhikkhusaṅghena yena ambapāliyā gaṇikāya nivesanaṃ tenupasaṅkami. Upasaṅkamitvā<BR>
paññatte āsane nisīdi. Atha kho ambapālī gaṇikā buddhapamukhaṃ bhikkhusaṅghaṃ<BR>
paṇītena khādanīyena bhojanīyena sahatthā santappesi sampavāresi. Atha kho ambapālī<BR>
gaṇikā bhagavantaṃ bhuttāviṃ onītapattapāṇiṃ aññataraṃ nīcaṃ āsanaṃ gahetvā [PTS Page<BR>
098] [\q  98/]      ekamantaṃ nisīdi. Ekamantaṃ nisinnā kho ambapālī gaṇikā bhagavantaṃ<BR>
etadavoca: "imāhaṃ bhante, ārāmaṃ buddhapamukhassa bhikkhusaṅghassa dammī"ti.<BR>
Paṭiggahesi bhagavā ārāmaṃ. Atha kho bhagavā ambapāliṃ gaṇikaṃ dhammiyā kathāya<BR>
sandassetvā samādapetvā samuttejetvā sampahaṃsetvā uṭṭhāyāsanā pakkāmi. <BR>
<BR>
47. Tatra pi sudaṃ bhagavā vesāliyaṃ viharanto ambapālivane etadeva bahulaṃ bhikkhūnaṃ<BR>
dhammiṃ kathaṃ karoti: 'iti sīlaṃ, iti samādhi, iti paññā. Sīlaparibhāvito samādhi<BR>
mahapphalo hoti mahānisaṃso. Samādhiparibhāvitā paññā mahapphalā hoti mahānisaṃsā<BR>
paññāparibhāvitaṃ cittaṃ sammadeva āsavehi vimuccati - seyyathīdaṃ: kāmāsavā bhavāsavā<BR>
avijjāsavā"ti. <BR>
<BR>
1. Adiṭṭhapubbā - katthavi. 2. Apaloketha - sīmu. 3. Tāvatiṃsā sadisaṃ - sīmu<BR>
tāvatiṃsaparisaṃ - [PTS. 4.] Ambapāligaṇikāya - sīmu - [PTS.] <BR>
<BR>
<BR>
[BJT Page 156] [\x 156/]      <BR>
<BR>
(Beluvagāme jīvitasaṅkhāra - adhiṭṭhānaṃ) <BR>
<BR>
48. Atha kho bhagavā ambapālivane yathābhirattaṃ viharitvā āyasmantaṃ ānandaṃ āmantesi:<BR>
'āyāmānanda, yena beluvagāmako2 tenupasaṅkamissāmā'ti. 'Evaṃ bhante'ti kho āyasmā<BR>
ānando bhagavato paccassosi. Atha kho bhagavā mahatā bhikkhusaṅghena saddhiṃ yena<BR>
beluvagāmako tadavasari. Tatra sudaṃ bhagavā beluvagāmake viharati. Tatra kho bhagavā<BR>
bhikkhū āmantesi: 'etha tumhe bhikkhave samantā vesāliṃ yathāmittaṃ yathāsandiṭṭhaṃ<BR>
yathāsambhattaṃ vassaṃ upetha. 3 Ahaṃ pana idheva beluvagāmake vassaṃ upagacchāmī'ti.<BR>
'Evaṃ bhante'ti kho te bhikkhū bhagavato paṭissutvā samantā vesāliṃ yathāmittaṃ<BR>
yathāsandiṭṭhaṃ [PTS Page 099] [\q  99/]      yathāsambhattaṃ vassaṃ upagacchiṃsu. 4<BR>
Bhagavā pana tatve beluvagāmake vassaṃ upagañchi. 5<BR>
<BR>
49. Atha kho bhagavato vassūpagatassa kharo ābādho uppajji. Bāḷhā6 vedanā vattanti<BR>
māraṇantikā. Tā sudaṃ7 bhagavā sato sampajāno adhivāseti 8 avihaññamāno. Atha kho<BR>
bhagavato etadahosi: 'na kho metaṃ patirūpaṃ yo'haṃ9 anāmantetvā upaṭṭhāke<BR>
anapaloketvā bhikkhusaṅghaṃ parinibbāyeyyaṃ. Yannūnāhaṃ imaṃ ābādhaṃ viriyena10<BR>
paṭippanāmetvā jīvitasaṅkhāraṃ adhiṭṭhāya vihareyya'nti. Atha kho bhagavā taṃ ābādhaṃ<BR>
viriyena paṭippanāmetvā jīvitasaṅkhāraṃ adhiṭṭhāya vihāsi. Atha kho bhagavato so ābādho<BR>
paṭippassamhi. Atha kho bhagavā gilānā vuṭṭhito aciravuṭṭhito gelaññā vihārā nikkhamma<BR>
vihārapacchāyāyaṃ11 paññatte āsane nisīdi. <BR>
<BR>
50. Atha kho āyasmā ānando yena bhagavā tenupasaṅkami. Upasaṅkamitvā bhagavantaṃ<BR>
abhivādetvā ekamantaṃ nisīdi. Ekamantaṃ nisinno kho āyasmā ānando bhagavantaṃ<BR>
etadavoca: "diṭṭho12 me bhante bhagavato phāsu. Diṭaṭhaṃ me bhante bhagavato<BR>
khamanīyaṃ. Api ca me bhante madhurakajāto viya kāyo. Disā'pi me na pakkhāyanti,<BR>
dhammā'pi maṃ nappaṭibhanti bhagavato gelaññena. Api ca me bhante ahosi kāci deva<BR>
assāsamattā 'na tāva bhagavā parinibbāyissati na yāva bhagavā bhikkhusaṅghaṃ ārabbha<BR>
kiñcideva udāharatī"ti. <BR>
<BR>
1. Parivesanā. [PTS. 2.] Veḷuvagāmako - machasaṃ, 3.Upagacchatha - syā. 4. Upagañjuṃ -<BR>
[PTS. 5.] Upagacchi - machasaṃ. 6.Pabāḷabhā - katthaci. 7. Tatra sudaṃ - machasaṃ. 8.<BR>
Adhivāsesi - machasaṃ. 9. Yavāhaṃ - machasaṃ. 10. Viriyena - machasaṃ.<BR>
11.Vihārapapacachāyāyaṃ - syā. 12. Diṭṭhā - katthaci. <BR>
<BR>
<BR>
[BJT Page 158] [\x 158/]     <BR>
<BR>
51. [PTS Page 100] [\q 100/]      kimpanānanda bhikkhusaṅgho mayi paccāsiṃsati:1 desito<BR>
ānanda, mayā dhammo anantaraṃ abāhiraṃ karitvā natthānanda 2 tathāgatassa dhammesu<BR>
ācariyamuṭṭhi. Yassa nūna ānanda evamassa: 'ahaṃ bhikkhusaṅghaṃ pariharissāmī'ti vā,<BR>
mamuddesiko bhikkhusaṅgho'ti vā, so nūna ānanda, bhikkhusaṅghaṃ ārabbha kiñcideva<BR>
udāhareyya. Tathāgatassa kho ānanda na evaṃ hoti: 'ahaṃ bhikkhusaṅghaṃ pariharissāmī'ti<BR>
vā mamuddesiko bhikkhusaṅgho'ti vā. Sa kiṃ3 ānanda tathāgato bhikkhusaṅghaṃ ārabbha<BR>
kiñcideva udāharissati? <BR>
<BR>
52. Ahaṃ kho panānanda, etarahi jiṇṇo vuddho mahallako addhagato vayo anuppatto.<BR>
Āsītiko me vayo vattati. Seyyathāpi ānanda, jajjarasakaṭaṃ vekkhamissakena 4 yāpeti,<BR>
evameva kho ānanda vekkhamissakena maññe tathāgatassa kāyo yāpeti. Yasmiṃ ānanda,<BR>
samaye tathāgato sabbanimittānaṃ amanasikārā ekaccānaṃ vedanānaṃ nirodhā animittaṃ<BR>
cetosamādhiṃ upasampajja viharati, phāsutaro5 ānanda, tasmiṃ samaye tathāgatassa kāyo<BR>
hoti. Tasmātihānanda, attadīpā viharatha attasaraṇā anaññasaraṇā, dhammadīpā<BR>
dhammasaraṇā anaññasaraṇā. <BR>
<BR>
53. Kathañca ānanda, bhikkhu attadīpo viharati attasaraṇo anaññasaraṇo, dhammadīpo<BR>
dhammasaraṇo anaññasaraṇo: idhānanda bhikkhu kāye kāyānupassī viharati ātāpī<BR>
sampajāno satimā vineyya loke abhijjhādomanassaṃ, vedanāsu vedanānupassī viharati ātāpī<BR>
sampajāno satimā vineyya loke abhijjhādomanassaṃ, citte cittānupassī viharati ātāpī<BR>
sampajāno satimā vineyya loke abhijjhādomanassaṃ, dhammesu dhammānupassī viharati<BR>
ātāpī sampajāno satimā vineyya loke abhijjhādomanassaṃ. <BR>
54. Evaṃ kho ānanda, bhikkhu attadīpo viharati attasaraṇo anaññasaraṇo, dhammadīpo<BR>
dhammasaraṇo anaññasaraṇo. [PTS Page 101] [\q 101/]      ye hi keci ānanda, etarahi vā<BR>
mamaṃ vā accayena attadīpā viharissanti attasaraṇā anaññasaraṇā. Dhammadīpā<BR>
dhammasaraṇā anaññasaraṇā, tamatagge me te ānanda, bhikkhu bhavissanti ye keci<BR>
sikkhākāmā'ti. <BR>
<BR>
Dutiyabhāṇavāraṃ. <BR>
<BR>
1. Paccāsīsati, machasaṃ. 2. Na natthānanda, [PTS. 3.] Kiṃ, [PTS. 4.] Vedhamissakena, sīmu:<BR>
nā: veṭhamisasakena, katthaci. Veḷumissakena, syā. Veghamissakena, [PTS,]<BR>
vekhamissakena, di a; machasaṃ. 5. Phāsukato, [PTS.] <BR>
<BR>
<BR>
[BJT Page 160] [\x 160/]     <BR>
<BR>
(Cāpālacetiye āyusaṅkhārossajanaṃ) <BR>
<BR>
55. [PTS Page 102] [\q 102/]      atha kho bhagavā pubbanhasamayaṃ nivāsetvā<BR>
pattacīvaramādāya vesāliṃ piṇḍāya pāvisi. Vesāliyaṃ piṇḍāya caritvā pacchābhattaṃ<BR>
piṇḍapātapaṭikkanto āyasmantaṃ ānandaṃ āmantesi: "gaṇhāhi ānanda nisīdanaṃ, yena<BR>
cāpālaṃ cetiyaṃ1 tenupasaṅkamissāma divāvihārāyā"ti. 'Evaṃ bhante'ti kho āyasmā ānando<BR>
bhagavato paṭissutvā nisīdanaṃ ādāya bhagavantaṃ piṭṭhito piṭṭhito anubandhi. Atha kho<BR>
bhagavā yena cāpālaṃ cetiyaṃ tenupasaṅkami. Upasaṅkamitvā paññatte āsane nisīdi. Āyasmā<BR>
pi kho ānando bhagavantaṃ abhivādetvā ekamantaṃ nisīdi. Ekamantaṃ nisinnaṃ kho<BR>
āyasmantaṃ ānandaṃ bhagavā etadavoca: <BR>
56. "Ramaṇīyā ānanda vesālī, ramaṇīyaṃ udenaṃ cetiyaṃ, ramaṇīyaṃ gotamakaṃ cetiyaṃ,<BR>
ramaṇīyaṃ sattamba 2 cetiyaṃ, ramaṇīyaṃ bahuputtaṃ cetiyaṃ, ramaṇīyaṃ sārandadaṃ<BR>
cetiyaṃ3 ramaṇīyaṃ cāpālaṃ cetiyaṃ. [PTS Page 103] [\q 103/]      yassa kassaci ānanda<BR>
cattāro iddhipādā bhāvitā bahulīkatā yānīkatā vatthukatā anuṭṭhitā paricitā susamāraddhā,<BR>
so ākaṅkhamāno kappaṃ vā tiṭṭheyya kappāvasesaṃ vā. Tathāgatassa kho pana ānanda<BR>
cattāro iddhipādā bhāvitā bahulīkatā yānīkatā vatthukatā anuṭṭhitā paricitā susamāraddhā.<BR>
So ākaṅkhamāno ānanda tathāgato kappaṃ vā tiṭṭheyya kappāvasesaṃ vā"ti. <BR>
<BR>
57. Evaṃ kho4 āyasmā ānando bhagavatā oḷārike nimitte kayiramāne oḷārike obhāse<BR>
kayiramāne nāsakkhi paṭivijjhituṃ. Na bhagavantaṃ yāci "tiṭṭhatu bhante bhagavā kappaṃ,<BR>
tiṭṭhatu sugato kappaṃ bahujanahitāya bahujanasukhāya lokānukampāya atthāya hitāya<BR>
sukhāya devamanussānanti" yathā taṃ mārena pariyuṭṭhitacitto. <BR>
58. Dutiyampi kho bhagavā āyasmantaṃ ānandaṃ āmantesi: "ramaṇīyā ānanda vesālī,<BR>
ramaṇīyaṃ udenaṃ cetiyaṃ, ramaṇīyaṃ gotamakaṃ cetiyaṃ, ramaṇīyaṃ sattamba 2 cetiyaṃ,<BR>
ramaṇīyaṃ bahuputtaṃ cetiyaṃ, ramaṇīyaṃ sārandadaṃ cetiyaṃ3 ramaṇīyaṃ cāpālaṃ<BR>
cetiyaṃ. <BR>
1. Cāpālacetiyaṃ, sīmu pāvalaṃ cetiyaṃ, syā. 2. Sattambakaṃ cetiya. [PTS. 3.] Ānandacetiyaṃ,<BR>
sīmu. 4. Evampi. Sata <BR>
<BR>
[BJT Page 162] [\x 162/]      <BR>
<BR>
Yassa kassaci ānanda cattāro iddhipādā bhāvitā bahulīkatā yānīkatā vatthukatā anuṭṭhitā<BR>
paricitā susamāraddhā, so ākaṅkhamāno kappaṃ vā tiṭṭheyya kappāvasesaṃ vā.<BR>
Tathāgatassa kho pana ānanda cattāro iddhipādā bhāvitā bahulīkatā yānīkatā vatthukatā<BR>
anuṭṭhitā paricitā susamāraddhā. So ākaṅkhamāno ānanda tathāgato kappaṃ vā tiṭṭheyya<BR>
kappāvasesaṃ vā"ti. <BR>
<BR>
Tatiyampi kho bhagavā āyasmantaṃ ānandaṃ āmantesi: "ramaṇīyā ānanda vesālī,<BR>
ramaṇīyaṃ udenaṃ cetiyaṃ, ramaṇīyaṃ gotamakaṃ cetiyaṃ, ramaṇīyaṃ sattamba 2 cetiyaṃ,<BR>
ramaṇīyaṃ bahuputtaṃ cetiyaṃ, ramaṇīyaṃ sārandadaṃ cetiyaṃ3 ramaṇīyaṃ cāpālaṃ<BR>
cetiyaṃ. Yassa kassaci ānanda cattāro iddhipādā bhāvitā bahulīkatā yānīkatā vatthukatā<BR>
anuṭṭhitā paricitā susamāraddhā, so ākaṅkhamāno kappaṃ vā tiṭṭheyya kappāvasesaṃ vā.<BR>
Tathāgatassa kho pana ānanda cattāro iddhipādā bhāvitā bahulīkatā yānīkatā vatthukatā<BR>
anuṭṭhitā paricitā susamāraddhā. So ākaṅkhamāno ānanda tathāgato kappaṃ vā tiṭṭheyya<BR>
kappāvasesaṃ vā"ti. <BR>
59. Evampi kho āyasmā ānando bhagavatā oḷārike nimitte kayiramāne oḷārike obhāse<BR>
kayiramāne nāsakkhi paṭivijjhituṃ. [PTS Page 104] [\q 104/]      na bhagavantaṃ yāci<BR>
"tiṭṭhatu bhante bhagavā kappaṃ, tiṭṭhatu sugato kappaṃ bahujanahitāya bahujanasukhāya<BR>
lokānukampāya atthāya hitāya sukhāya devamanussānanti" yathā taṃ mārena<BR>
pariyuṭṭhitacitto. <BR>
<BR>
60. Atha kho bhagavā āyasmantaṃ ānandaṃ āmantesi: "gaccha tvaṃ ānanda, yassa'dāni kālaṃ<BR>
maññasī" ti. 'Evaṃ bhante'ti kho āyasmā ānando bhagavato paṭissutvā uṭṭhāyāsanā<BR>
bhagavantaṃ abhivādetvā padakkhiṇaṃ katvā avidūre aññatarasmiṃ rukkhamūle nisīdi.<BR>
Atha kho māro pāpimā acirapakkante āyasmante ānande yena bhagavā tenupasaṅkami.<BR>
Upasaṅkamitvā ekamantaṃ aṭṭhāsi. Ekamantaṃ ṭhito kho māro pāpimā bhagavantaṃ<BR>
etadavoca: <BR>
<BR>
61. "Parinibbātu'dāni bhante bhagavā. Parinibbātu sugato parinibbānakālo'dāni bhante<BR>
bhagavato. "Bhāsitā kho panesā bhante bhagavatā vācā: 'na tāvāhaṃ pāpima<BR>
parinibbāyissāmi yāva me bhikkhū na sāvakā bhavissanti viyattā vinītā visāradā bahussutā<BR>
dhammadharā dhammānudhammapaṭipannā sāmīcipaṭipannā anudhammacārino, sakaṃ<BR>
ācariyakaṃ uggahetvā ācikkhissanti desessanti paññapessanti paṭṭhapessanti vivarissanti<BR>
vibhajissanti uttānīkarissanti, uppannaṃ parappavādaṃ sahadhammena suniggahītaṃ<BR>
niggahetvā sappāṭihāriyaṃ dhammaṃ desessantī ti. Etarahi kho pana bhante bhikkhu<BR>
bhagavato sāvakaṃ viyattā vinītā visāradā bahussutā dhammadharā<BR>
dhammānudhammapaṭipannā [PTS Page 105] [\q 105/]      sāmīcipaṭipannā<BR>
anudhammacārino sakaṃ ācariyakaṃ uggahetvā ācikkhanti desenti paññapenti paṭṭhapenti<BR>
vivaranti vibhajanti uttānīkaronti, uppannaṃ parappavādaṃ sahadhammena suniggahītaṃ<BR>
niggahetvā sappāṭihāriyaṃ dhammaṃ desenti. Parinibbātu'dāni bhante bhagavā. Parinibbātu<BR>
sugato. Parinibbānakālo' dāni bhante bhagavato. " <BR>
<BR>
[BJT Page 164] [\x 164/]      <BR>
62. "Bhāsitā kho panesā bhante bhagavatā vācā: 'na tāvāhaṃ pāpima parinibbāyissāmi yāva<BR>
me bhikkhuniyo na sāvikā bhavissanti viyattā vinītā visāradā bahussutā dhammadharā<BR>
dhammānudhammapaṭipannā sāmīcipaṭipannā anudhammacāriniyo, sakaṃ ācariyakaṃ<BR>
uggahetvā ācikkhissanti desessanti paññapessanti paṭṭhapessanti vivarissanti vibhajissanti<BR>
uttāni karissanti, uppannaṃ parappavādaṃ sahadhammena suniggahītaṃ niggahetvā<BR>
sappāṭihāriyaṃ dhammaṃ desessanti'ti. Etarahi kho pana bhante bhikkhuniyo bhagavato<BR>
sāvikā viyattā vinītā visāradā bahussutā dhammadharā dhammānudhammapaṭipannā<BR>
sāmīcipaṭipannā anudhammacāriniyo, sakaṃ ācariyakaṃ uggahetvā ācikkhanti desenti<BR>
paññapenti paṭṭhapenti vivaranti vibhajanti uttānīkaronti, uppannaṃ parappavādaṃ<BR>
sahadhammena suniggahītaṃ niggahetvā sappāṭihāriyaṃ dhammaṃ desenti.<BR>
Parinibbātu'dāni bhante bhagavā. Parinibbātu sugato. Parinibbānakālo'dāni bhante<BR>
bhagavato. 63."Bhāsitā kho panesā bhante bhagavatā vācā: 'na tāvāhaṃ pāpima<BR>
parinibbāyissāmi yāva me upāsakā na sāvakā bhavissanti viyattā vinītā visāradā bahussutā<BR>
dhammadharā dhammānudhammapaṭipannā sāmīcipaṭipannā anudhammacārino, sakaṃ<BR>
ācariyakaṃ uggahetvā ācikkhissanti desessanti paññapessanti paṭṭhapessanti vivarissanti<BR>
vibhajissanti uttāni karissanti, uppannaṃ parappavādaṃ sahadhammena suniggahītaṃ<BR>
niggahetvā sappāṭihāriyaṃ dhammaṃ desessanti'ti. Etarahi kho pana bhante upāsakā<BR>
bhagavato sāvakā viyattā vinītā visāradā bahussutā dhammadharā<BR>
dhammānudhammapaṭipannā sāmīcipaṭipannā anudhammacārino, sakaṃ ācariyakaṃ<BR>
uggahetvā ācikkhinti desenti paññapenti paṭṭhapenti vivaranti vibhajanti uttānīkaronti,<BR>
uppannaṃ parappavādaṃ sahadhammena suniggahītaṃ niggahetvā sappāṭihāriyaṃ<BR>
dhammaṃ desenti. Parinibbātu'dāni bhante bhagavā. Parinibbātu sugato.<BR>
Parinibbānakālo'dāni bhante bhagavato. " <BR>
64. "Bhāsitā kho panesā bhante bhagavatā vācā: 'na tāvāhaṃ pāpima parinibbāyissāmi yāva<BR>
me upāsikā na sāvikā bhavissanti viyattā vinītā visāradā bahussutā dhammadharā<BR>
dhammānudhammapaṭipannā sāmīcipaṭipannā anudhammacāriniyo, sakaṃ ācariyakaṃ<BR>
uggahetvā ācikkhissanti desessanti paññapessanti paṭṭhapessanti vivarissanti vibhajissanti<BR>
uttāni karissanti, uppannaṃ parappavādaṃ sahadhammena suniggahītaṃ niggahetvā<BR>
sappāṭihāriyaṃ dhammaṃ desessanti'ti. <BR>
<BR>
[BJT Page 166] [\x 166/]      etarahi kho pana bhante upāsikā bhagavato sāvikā viyattā<BR>
vinītā visāradā bahussutā dhammadharā dhammānudhammapaṭipannā sāmīcipaṭipannā<BR>
anudhammacāriniyo, sakaṃ [PTS Page 106] [\q 106/]      ācariyakaṃ uggahetvā ācikkhanti<BR>
desenti paññapenti paṭṭhapenti vivaranti vibhajanti uttānīkaronti, uppannaṃ parappavādaṃ<BR>
sahadhammena suniggahītaṃ niggahetvā sappāṭihāriyaṃ dhammaṃ desenti.<BR>
Parinibbātu'dāni bhante bhagavā. Parinibbātu sugato. Parinibbānakālo'dāni bhante<BR>
bhagavato. <BR>
<BR>
65. Bhāsitā kho panesā bhante bhagavatā vācā: 'na tāvāhaṃ pāpima parinibbāyissāmi yāva<BR>
me idaṃ brahmacariyaṃ na iddhaṃ ceva bhavissati phitañca vitthārikaṃ1 bāhujaññaṃ<BR>
puthubhūtaṃ, yāva devamanussehi suppakāsitanti', etarahi kho pana bhante bhagavato<BR>
brahmacariyaṃ iddhañceva phitañca vitthārikaṃ bāhujaññaṃ puthubhūtaṃ yāva<BR>
demamanussehi suppakāsitaṃ. Parinibbātu'dāni bhante bhagavā. Parinibbātu sugato.<BR>
Parinibbānakālo'dāni bhante bhagavato"ti. <BR>
<BR>
66. Evaṃ vutte bhagavā māraṃ pāpimantaṃ etadavoca: appossukke tvaṃ pāpima hohi. Na<BR>
ciraṃ tathāgatassa parinibbānaṃ bhavissati. Ite tiṇṇaṃ māsānaṃ accayena tathāgato<BR>
parinibbāyissatī"ti. <BR>
<BR>
67. Atha kho bhagavā cāpāle cetiye sato sampajāno āyusaṅkhāraṃ ossaji. Ossaṭṭhe ca<BR>
bhagavatā āyusaṅkhāre mahābhūmicālo ahosi hiṃsanako salomahaṃso2. Devadundubhiyo3<BR>
ca phaliṃsu. Atha kho bhagavā [PTS Page 107] [\q 107/]      etamatthaṃ viditvā tāyaṃ<BR>
velāyaṃ imaṃ udānaṃ udānesi: <BR>
<BR>
Tulamatulañca sambhavaṃ<BR>
Bhavasaṅkhāramavassajī muni, <BR>
Ajjhattarato samāhito<BR>
Abhindi kavacamivattasambhavanti. <BR>
<BR>
(Bhūmicālassa aṭṭha hetu) <BR>
<BR>
68. Atha kho āyasmato ānandassa etadahosi: acchariyaṃ vata bho, abbhutaṃ vata bho. Mahā<BR>
vatāyaṃ bhūmicālo, sumahā vatāyaṃ bhūmicālo, hiṃsanako salomahaṃso. Devadundubhiyo<BR>
ca eliṃsu. Ko nu kho hetu ko paccayo mahato bhūmicālassa pātubhāvāyā ti. Atha kho<BR>
āyasmā ānando yena bhagavā tenupasaṅkami. Upasaṅkamitvā bhagavantaṃ abhivādetvā<BR>
ekamantaṃ nisīdi. Ekamantaṃ nisinno kho āyasmā ānando bhagavantaṃ etadavoca:<BR>
acchariyaṃ bhante, abbhutaṃ bhante. Mahā vatāyaṃ bhante bhūmicālo, sumahā vatāyaṃ<BR>
bhante bhūmicālo hiṃsanako salomahaṃso. Devadundubhiyo ca eliṃsu. Ko nu kho bhante<BR>
hetu ko paccayo mahato bhūmicālassa pātubhāvāyā?"Ti. <BR>
<BR>
1. Vitthāritaṃ, sīmu. 2. Lomahaṃso, machasaṃ. 3. Devaduhiyo, sīmu<BR>
<BR>
<BR>
[BJT Page 168] [\x 168/]      <BR>
<BR>
69. Aṭṭha kho ime ānanda hetu aṭṭha paccayā mahato bhūmicālassa pātubhāvāya. Katame<BR>
aṭṭha? <BR>
<BR>
Ayaṃ ānanda mahāpaṭhavi udake patiṭṭhitā. Udakaṃ vāte patiṭṭhitaṃ. Vāto ākāsaṭṭho hoti.<BR>
Hoti kho so ānanda samayo yaṃ mahāvātā vāyanti, mahāvātā vāyantā udakaṃ kampenti,<BR>
udakaṃ kampitaṃ paṭhaviṃ kampeti. Ayaṃ [PTS Page 108] [\q 108/]      paṭhamo hetu<BR>
paṭhamo paccayo mahato bhūmicālassa pātubhāvāya. (1) <BR>
<BR>
Puna ca paraṃ ānanda samaṇo vā hoti brāhmaṇo vā ididhimā cetovasippatto, devo vā<BR>
mahiddhiko mahānubhāvo, tassa parittā paṭhavisaññā bhāvitā hoti, appamāṇā āposaññā. So<BR>
imaṃ paṭhaviṃ kampeti saṃkampeti sampakampeti sampavedheti. Ayaṃ dutiyo hetu dutiyo<BR>
paccayo mahato bhūmicālassa pātubhāvāya. (2)<BR>
<BR>
Puna ca paraṃ ānanda yadā bodhisatto tusitā kāyā cavitvā sato sampajāno mātukucchiṃ<BR>
okkamati, tadā'yaṃ paṭhavī kampati saṃkampati sampakampati sampavedhati. Ayaṃ tatiyo<BR>
hetu tatiyo paccayo mahato bhūmicālassa pātubhāvāya. (3) <BR>
<BR>
Puna ca paraṃ ānanda yadā bodhisatto sato sampajāno mātukucchismiṃ nikkhamati,<BR>
tadāyaṃ paṭhavī kampati saṃkampati sampakampati sampavedhati. Ayaṃ catuttho hetu<BR>
catuttho paccayo mahato bhūmicālassa pātubhāvāya. (4) <BR>
<BR>
Puna ca paraṃ ānanda yadā tathāgato anuttaraṃ sammāsambodhiṃ abhisambujjhati, tadāyaṃ<BR>
paṭhavī kampati saṅkampati sampakampati sampavedhati. Ayaṃ pañcamo hetu pañcamo<BR>
paccayo mahato bhūmicālassa pātubhāvāya. (5) <BR>
<BR>
Puna ca paraṃ ānanda yadā tathāgato anuttaraṃ dhammacakkaṃ pavatteti, tadāyaṃ paṭhavī<BR>
kampati saṃkampati sampakampati sampavedhati. Ayaṃ chaṭṭho hetu chaṭṭho paccayo<BR>
mahato bhūmicālassa pātubhāvāya. (6)<BR>
<BR>
Puna ca paraṃ ānanda yadā tathāgato sato sampajāno āyusaṅkhāraṃ ossajati, tadāyaṃ<BR>
paṭhavī kampati saṃkampati sampakampati sampavedhati. Ayaṃ sattamo hetu sattamo<BR>
paccayo mahato bhūmicālassa pātubhāvāya. (7) <BR>
<BR>
1. Mahāpathavi machasaṃ. <BR>
<BR>
<BR>
[BJT Page 170] [\x 170/]      <BR>
<BR>
Puna ca paraṃ ānanda yadā tathāgato anupādisesāya [PTS Page 109] [\q 109/]     <BR>
nibbānadhātuyā parinibbāyati, tadā'yaṃ paṭhavī kampati saṃkampati sampakampati<BR>
sampavedhati. Ayaṃ aṭṭhamo hetu aṭṭhamo paccayo mahato bhūmicālassa pātubhāvāya. (8) <BR>
<BR>
Ime kho ānanda aṭṭha hetu aṭṭha paccayā mahato bhūmicālassa pātubhāvāyā ti. <BR>
<BR>
<BR>
(Aṭṭhaparisā)<BR>
<BR>
70. Aṭṭha kho imā ānanda parisā. Katamā aṭṭha? Khattiyaparisā brāhmaṇaparisā<BR>
gahapatiparisā samaṇaparisā cātummahārājikaparisā tāvatiṃsaparisā māraparisā<BR>
brahmaparisā. <BR>
<BR>
Abhijānāmi kho panāhaṃ ānanda anekasataṃ khattiyarisaṃ upasaṅkamitā1. Tatrāpi mayā<BR>
sannisinnapubbañceva sallapitapubbañca sākacchā ca samāpajjitapubbā. Tattha yādisako<BR>
tesaṃ vaṇṇo hoti, tādisako mayhaṃ vaṇṇo hoti. Yādisako tesaṃ saro hoti, tādisako mayhaṃ<BR>
saro hoti. Dhammiyā ca 2 kathāya sandassemi. Samādapemi samuttejemi. Sampahaṃsemi.<BR>
Bhāsamānañca maṃ na jānanti 'ko nu kho ayaṃ bhāsati devo vā manusso vā'ti. Dhammiyā<BR>
kathāya sandassetvā samādapetvā samuttejetvā sampahaṃsetvā antaradhāyāmi.<BR>
Antarahitañca maṃ na jānanti 'ko nu kho ayaṃ antarahito devo vā manusso vā'ti. <BR>
Abhijānāmi kho panāhaṃ ānanda anekasataṃ brāhmaṇaparisaṃ upasaṅkamitā. Tatrāpi mayā<BR>
sannisinnapubbañceva sallapitapubbañca sākacchā ca samāpajjitapubbā. Tattha yādisako<BR>
tesaṃ vaṇṇo hoti, tādisako mayhaṃ vaṇṇo hoti. Yādisako tesaṃ saro hoti, tādisako mayhaṃ<BR>
saro hoti. Dhammiyā ca 2 kathāya sandassemi. Samādapemi samuttejemi. Sampahaṃsemi.<BR>
Bhāsamānañca maṃ na jānanti 'ko nu kho ayaṃ bhāsati devo vā manusso vā'ti. Dhammiyā<BR>
kathāya sandassetvā samādapetvā samuttejetvā sampahaṃsetvā antaradhāyāmi.<BR>
Antarahitañca maṃ na jānanti 'ko nu kho ayaṃ antarahito devo vā manusso vā'ti. Abhijānāmi<BR>
kho panāhaṃ ānanda anekasataṃ gahapatiparisaṃ upasaṅkamitā. Tatrāpi mayā<BR>
sannisinnapubbañceva sallapitapubbañca sākacchā ca samāpajjitapubbā. Tattha yādisako<BR>
tesaṃ vaṇṇo hoti, tādisako mayhaṃ vaṇṇo hoti. Yādisako tesaṃ saro hoti, tādisako mayhaṃ<BR>
saro hoti. Dhammiyā ca 2 kathāya sandassemi. Samādapemi samuttejemi. Sampahaṃsemi.<BR>
Bhāsamānañca maṃ na jānanti 'ko nu kho ayaṃ bhāsati devo vā manusso vā'ti. Dhammiyā<BR>
kathāya sandassetvā samādapetvā samuttejetvā sampahaṃsetvā antaradhāyāmi.<BR>
Antarahitañca maṃ na jānanti 'ko nu kho ayaṃ antarahito devo vā manusso vā'ti. <BR>
Abhijānāmi kho panāhaṃ ānanda anekasataṃ samaṇaparisaṃ upasaṅkamitā. Tatrāpi mayā<BR>
sannisinnapubbañceva sallapitapubbañca sākacchā ca samāpajjitapubbā. Tattha yādisako<BR>
tesaṃ vaṇṇo hoti, tādisako mayhaṃ vaṇṇo hoti. Yādisako tesaṃ saro hoti, tādisako mayhaṃ<BR>
saro hoti. Dhammiyā ca 2 kathāya sandassemi. Samādapemi samuttejemi. Sampahaṃsemi.<BR>
Bhāsamānañca maṃ na jānanti 'ko nu kho ayaṃ bhāsati devo vā manusso vā'ti. Dhammiyā<BR>
kathāya sandassetvā samādapetvā samuttejetvā sampahaṃsetvā antaradhāyāmi.<BR>
Antarahitañca maṃ na jānanti 'ko nu kho ayaṃ antarahito devo vā manusso vā'ti. <BR>
Abhijānāmi kho panāhaṃ ānanda anekasataṃ cātummahārājikaparisaṃ upasaṅkamitā. Tatrāpi<BR>
mayā sannisinnapubbañceva sallapitapubbañca sākacchā ca samāpajjitapubbā. Tattha<BR>
yādisako tesaṃ vaṇṇo hoti, tādisako mayhaṃ vaṇṇo hoti. Yādisako tesaṃ saro hoti, tādisako<BR>
mayhaṃ saro hoti. Dhammiyā ca 2 kathāya sandassemi. Samādapemi samuttejemi.<BR>
Sampahaṃsemi. Bhāsamānañca maṃ na jānanti 'ko nu kho ayaṃ bhāsati devo vā manusso<BR>
vā'ti. Dhammiyā kathāya sandassetvā samādapetvā samuttejetvā sampahaṃsetvā<BR>
antaradhāyāmi. Antarahitañca maṃ na jānanti 'ko nu kho ayaṃ antarahito devo vā manusso<BR>
vā'ti. <BR>
<BR>
Abhijānāmi kho panāhaṃ ānanda anekasataṃ tāvatiṃsaparisaṃ upasaṅkamitā. Tatrāpi mayā<BR>
sannisinnapubbañceva sallapitapubbañca sākacchā ca samāpajjitapubbā. Tattha yādisako<BR>
tesaṃ vaṇṇo hoti, tādisako mayhaṃ vaṇṇo hoti. Yādisako tesaṃ saro hoti, tādisako mayhaṃ<BR>
saro hoti. Dhammiyā ca 2 kathāya sandassemi. Samādapemi samuttejemi. Sampahaṃsemi.<BR>
Bhāsamānañca maṃ na jānanti 'ko nu kho ayaṃ bhāsati devo vā manusso vā'ti. Dhammiyā<BR>
kathāya sandassetvā samādapetvā samuttejetvā sampahaṃsetvā antaradhāyāmi.<BR>
Antarahitañca maṃ na jānanti 'ko nu kho ayaṃ antarahito devo vā manusso vā'ti. <BR>
<BR>
Abhijānāmi kho panāhaṃ ānanda anekasataṃ māraparisaṃ upasaṅkamitā. Tatrāpi mayā<BR>
sannisinnapubbañceva sallapitapubbañca sākacchā ca samāpajjitapubbā. Tattha yādisako<BR>
tesaṃ vaṇṇo hoti, tādisako mayhaṃ vaṇṇo hoti. Yādisako tesaṃ saro hoti, tādisako mayhaṃ<BR>
saro hoti. Dhammiyā ca 2 kathāya sandassemi. Samādapemi samuttejemi. Sampahaṃsemi.<BR>
Bhāsamānañca maṃ na jānanti 'ko nu kho ayaṃ bhāsati devo vā manusso vā'ti. Dhammiyā<BR>
kathāya sandassetvā samādapetvā samuttejetvā sampahaṃsetvā antaradhāyāmi.<BR>
Antarahitañca maṃ na jānanti 'ko nu kho ayaṃ antarahito devo vā manusso vā'ti. <BR>
<BR>
Abhijānāmi kho panāhaṃ ānanda anekasataṃ brahmaparisaṃ upasaṅkamitā. Tatrāpi mayā<BR>
sannisinnapubbañceva sallapitapubbañca sākacchā ca samāpajjitapubbā. Tattha yādisako<BR>
tesaṃ vaṇṇo hoti, tādisako mayhaṃ vaṇṇo hoti. Yādisako tesaṃ saro hoti, tādisako mayhaṃ<BR>
saro hoti. Dhammiyā ca 2 kathāya sandassemi. Samādapemi samuttejemi. Sampahaṃsemi.<BR>
Bhāsamānañca maṃ na jānanti 'ko nu kho ayaṃ bhāsati devo vā manusso vā'ti. [PTS Page<BR>
110] [\q 110/]      dhammiyā kathāya sandassetvā samādapetvā samuttejetvā<BR>
sampahaṃsetvā antaradhāyāmi. Antarahitañca maṃ na jānanti 'ko nu kho ayaṃ antarahito<BR>
devo vā manusso vā'ti. <BR>
<BR>
Imā kho ānanda aṭṭha parisā. <BR>
<BR>
1. Upasaṅkamitvā, syā [PTS. 2.] Dhammiyā, machasaṃ. <BR>
<BR>
[BJT Page 172] [\x 172/]     <BR>
<BR>
(Aṭṭha abhibhāyatanāni)<BR>
<BR>
71. Aṭṭha kho imāni ānanda abhibhāyatanāni. Katamāni aṭṭha? <BR>
<BR>
Ajjhattaṃ rūpasaññī eko bahiddhā rūpāni passati parittāni suvaṇṇadubbaṇṇāni, tāni<BR>
abhibhuyya 'jānāmi passāmī'ti evaṃsaññī hoti. Idaṃ paṭhamaṃ abhibhāyatanaṃ. (1) <BR>
<BR>
Ajjhattaṃ rūpasaññī eko bahiddhā rūpāni passati appamāṇāni suvaṇṇadubbaṇṇāni, tāni<BR>
abhibhuyya 'jānāmi passāmī'ti evaṃsaññī hoti. Idaṃ dutiyaṃ abhibhāyatanaṃ. (2) <BR>
<BR>
Ajjhattaṃ arūpasaññī eko bahiddhā rūpāni passati parittāni suvaṇṇadubbaṇṇāni, tāni<BR>
abhibhuyya 'jānāmi passāmī'ti evaṃsaññī hoti. Idaṃ tatiyaṃ abhibhāyatanaṃ. (3) <BR>
<BR>
Ajjhattaṃ arūpasaññī eko bahiddhā rūpāni passati appamāṇāni suvaṇṇadubbaṇṇāni, tāni<BR>
abhibhuyya 'jānāmi passāmī'ti evaṃsaññī hoti, idaṃ catutthaṃ abhibhāyatanaṃ. (4) <BR>
<BR>
Ajjhattaṃ arūpasaññī eko bahiddhā rūpāni passati nīlāni nīlavaṇṇāni nīladassanāni<BR>
nīlanibhāsāni. Seyyathāpi nāma ummāpupphaṃ1 nīlaṃ nīlavaṇṇaṃ nīlanidassanaṃ<BR>
nīlanibhāsaṃ, seyyathāpi vā pana taṃ vatthaṃ bārāṇaseyyakaṃ ubhatobhāgavimaṭṭhaṃ<BR>
nīlaṃ nīlavaṇṇaṃ nīlanidassanaṃ nīlanibhāsaṃ, evameva ajjhattaṃ arūpasaññī eko<BR>
bahiddhā rūpāni passati nīlāni nīlavaṇṇāni nīlanidassanāni nīlanibhāsāni. Tāni abhibhuyya<BR>
jānāmi passāmī'ti evaṃsaññī hoti. Idaṃ pañcamaṃ abhibhāyatanaṃ. (5) <BR>
<BR>
[PTS Page 111] [\q 111/]      ajjhattaṃ arūpasaññī eko bahiddhā rūpāni passati pītāni<BR>
pītavaṇṇāni pītanidassanāni pītanibhāsāni. Seyyathāpi nāma kaṇikārapupphaṃ pītaṃ<BR>
pītavaṇṇaṃ pītanidassanaṃ pītanibhāsaṃ, seyyathāpi vā pana taṃ vatthaṃ bārāṇaseyyakaṃ<BR>
ubhatobhāgavimaṭṭhaṃ pītaṃ pītavaṇṇaṃ pītanidassanaṃ pītanibhāsaṃ, evameva ajjhattaṃ<BR>
arūpasaññī eko bahiddhā rūpāni passati pītāni pītavaṇṇāni pītanidassanāni pītanibhāsāni.<BR>
Tāni abhibhuyya 'jānāmi passāmī'ti evaṃsaññī hoti. Idaṃ chaṭṭhaṃ abhibhāyatanaṃ. (6)<BR>
<BR>
1. Umāpupaphaṃ machasaṃ<BR>
<BR>
<BR>
[BJT Page 174] [\x 174/]     <BR>
<BR>
Ajjhattaṃ arūpasaññī eko bahiddhā rūpāni passati lohitakāni lohitakavaṇṇāni<BR>
lohitakānidassanāni lohitakanibhāsāni. Seyyathāpi nāma bandhujīvakapupphaṃ lohitakaṃ<BR>
lohitakavaṇṇaṃ lohitakanidassanaṃ lohitakanibhāsaṃ, seyyathāpi vā pana naṃ vatthaṃ<BR>
bārāṇaseyyakaṃ ubhatobhāgavimaṭṭhaṃ lohitakaṃ lohitakavaṇṇaṃ lohitakanidassanaṃ<BR>
lohitakanibhāsaṃ, evameva ajjhattaṃ arūpasaññī eko bahiddhā rūpāni passati lohitakāni<BR>
lohitakavaṇṇāni lohitakanidassanāni lohitakanibhāsāni. Tāni abhibhuyya 'jānāmi passāmī'ti<BR>
evaṃ saññī hoti idaṃ sattamaṃ abhibhāyatanaṃ. (7) <BR>
Ajjhattaṃ arūpasaññī eko bahiddhā rūpāni passati odātāni odātavaṇṇāni odātanidassanāni<BR>
odātanibhāsāni. Seyyathāpi nāma osadhī tārakā odātavaṇṇā odātanidassanā odātanibhāsā<BR>
seyyathāpi vā pana taṃ vatthaṃ bārāṇaseyyakaṃ ubhatobhāgavimaṭṭhaṃ odātaṃ<BR>
odātavaṇṇaṃ odātanidassanaṃ odātanibhāsaṃ, evameva ajjhattaṃ arūpasaññī eko bahiddhā<BR>
rūpāni passati odātāni odātavaṇṇāni odātanidassanāni odātanibhāsāni. Tāni abhibhuyya<BR>
'jānāmi passāmī'ti evaṃsaññī hoti. Idaṃ aṭṭhamaṃ abhibhāyatanaṃ. <BR>
<BR>
Imāni kho aṭṭha ānanda abhibhāyatanāni. <BR>
<BR>
<BR>
(Aṭṭha vimokkhā)<BR>
<BR>
72. Aṭṭha kho ime ānanda vimokkho. Katame aṭṭha? <BR>
<BR>
Rūpī rūpāni passati. Ayaṃ paṭhamo vimokkho (1) <BR>
<BR>
[PTS Page 112] [\q 112/]      ajjhattaṃ arūpasaññī bahiddhā rūpāni passati. Ayaṃ dutiyo<BR>
vimokkho. (2) <BR>
<BR>
Subhanteva adhimutto hoti. Ayaṃ tatiyo vimokkho. (3) <BR>
<BR>
Sabbaso rūpasaññānaṃ samatikkamā paṭighasaññānaṃ atthaṅgamā nānattasaññānaṃ<BR>
amanasikārā 'ananto ākāso'ti ākāsānañcāyatanaṃ upasampajja viharati. Ayaṃ catuttho<BR>
vimokkho. (4) <BR>
<BR>
Sabbaso ākāsānañcāyatanaṃ samatikkamma 'anantaṃ viññāṇanti' viññāṇañcāyatanaṃ<BR>
upasampajja viharati. Ayaṃ pañcamo vimokkho. (5) <BR>
<BR>
<BR>
[BJT Page 176] [\x 176/]     <BR>
<BR>
Sabbaso viññāṇañcāyatanaṃ samatikkamma 'natthi kiñcī'ti ākiñcaññāyatanaṃ upasampajja<BR>
viharati. Ayaṃ chaṭṭho vimokkho. (6) <BR>
<BR>
Sabbaso ākiñcaññāyatanaṃ samatikkamma nevasaññānāsaññāyatanaṃ upasampajja viharati.<BR>
Ayaṃ sattamo vimokkho. (7) <BR>
<BR>
Sabbaso nevasaññānāsaññāyatanaṃ samatikkamma saññāvedayitanirodhaṃ upasampajja<BR>
viharati. Ayaṃ aṭṭhamo vimokkho. (8) <BR>
<BR>
Ime kho ānanda aṭṭha vimokkhā. <BR>
<BR>
<BR>
(Mārāyācanā) <BR>
<BR>
73. Ekamidāhaṃ ānanda samayaṃ uruvelāyaṃ viharāmi najjā nerañjarāya tīre<BR>
ajapālanigrodhamūle paṭhamābhisambuddho. Atha kho ānanda māro pāpimā yenāhaṃ<BR>
tenupasaṅkami. Upasaṅkamitvā ekamantaṃ aṭṭhāsi. Ekamantaṃ ṭhito kho ānanda māro<BR>
pāpimā maṃ etadavoca: parinibbātu'dāni bhante bhagavā, parinibbātu sugato.<BR>
Parinibbānakālo'dāni bhante bhagavato'ti. <BR>
Evaṃ vutto'haṃ ānanda māraṃ pāpimantaṃ etadavocaṃ: "na tāvāhaṃ pāpima<BR>
parinibbāyissāmi yāva me bhikkhu na sāvakā bhavissanti viyattā vinītā visāradā bahussutā<BR>
dhammadharā dhammānudhammapaṭipannā sāmīcipaṭipannā anudhammacārino, sakaṃ<BR>
ācariyakaṃ uggahetvā ācikkhissanti desessanti paññāpessanti1 paṭṭhapessanti [PTS Page<BR>
113] [\q 113/]      vivarissanti vibhajissanti uttānīkarissanti, 2 uppannaṃ parappavādaṃ saha<BR>
dhammena suniggahitaṃ3 niggahetvā sappāṭihāriyaṃ dhammaṃ desessanti. <BR>
"Na tāvāhaṃ pāpima parinibbāyissāmi yāva me bhikkhuniyo na sāvikā bhavissanti viyattā<BR>
vinītā visāradā bahussutā dhammadharā dhammānudhammapaṭipannā sāmīcipaṭipannā<BR>
anudhammacāriniyo, sakaṃ ācariyakaṃ uggahetvā ācikkhissanti desessanti paññāpessanti1<BR>
paṭṭhapessanti vivarissanti vibhajissanti uttānīkarissanti, uppannaṃ parappavādaṃ saha<BR>
dhammena suniggahitaṃ3 niggahetvā sappāṭihāriyaṃ dhammaṃ desessanti. <BR>
1. Paññapessanti machasaṃ. 2. Uttāniṃ karissanti, sī katthavi uttānikarissanti, [PTS. 3.]<BR>
Suniggahītaṃ, [PTS.] <BR>
<BR>
[BJT Page 178] [\x 178/]      <BR>
<BR>
"Na tāvāhaṃ pāpima parinibbāyissāmi - yāva me upāsakā na sāvakā bhavissanti viyattā<BR>
vinītā visāradā bahussutā dhammadharā dhammānudhammapaṭipannā sāmīcipaṭipannā<BR>
anudhammacārino, sakaṃ ācariyakaṃ uggahetvā ācikkhissanti desessanti paññāpessanti1<BR>
paṭṭhapessanti vivarissanti vibhajissanti uttānīkarissanti, uppannaṃ parappavādaṃ saha<BR>
dhammena suniggahitaṃ3 niggahetvā sappāṭihāriyaṃ dhammaṃ desessanti. <BR>
<BR>
<BR>
"Na tāvāhaṃ pāpima parinibbāyissāmi - yāva me upāsikā na sāvikā bhavissanti viyattā<BR>
vinītā visāradā bahussutā dhammadharā dhammānudhammapaṭipannā sāmīcipaṭipannā<BR>
anudhammacāriniyo, sakaṃ ācariyakaṃ uggahetvā ācikkhissanti desessanti paññāpessanti1<BR>
paṭṭhapessanti vivarissanti vibhajissanti uttānīkarissanti, uppannaṃ parappavādaṃ saha<BR>
dhammena suniggahitaṃ3 niggahetvā sappāṭihāriyaṃ dhammaṃ desessanti. <BR>
<BR>
Na tāvāhaṃ pāpima parinibbāyissāmi - yāva me idaṃ brahmacariyaṃ na iddhañceva<BR>
bhavissati phitañca vitthārikaṃ bāhujaññaṃ1 puthubhūtaṃ yāva devamanussehi<BR>
suppakāsitanti. '<BR>
<BR>
74. Idāneva kho ānanda ajja cāpāle 2 cetiye māro pāpimā yenāhaṃ tenupasaṅkami.<BR>
Upasaṅkamitvā ekamantaṃ aṭṭhāsi. Ekamantaṃ ṭhito kho ānanda māro pāpimā maṃ<BR>
etadavoca: "parinibbātu'dāni bhante bhagavā, parinibbātu sugato. Parinibbānakālo'dāni<BR>
bhante bhagavato. Bhāsitā kho panesā bhante bhagavatā vācā: "na tāvāhaṃ [PTS Page 114]<BR>
[\q 114/]      pāpima parinibbāyissāmi yāva me bhikkhu na sāvakā bhavissanti viyattā<BR>
vinītā visāradā bahussutā dhammadharā dhammānudhammapaṭipannā sāmīcipaṭipannā<BR>
anudhammacārino, sakaṃ ācariyakaṃ uggahetvā ācikkhissanti desessanti paññāpessanti1<BR>
paṭṭhapessanti vivarissanti vibhajissanti uttānīkarissanti, 2 uppannaṃ parappavādaṃ saha<BR>
dhammena suniggahitaṃ3 niggahetvā sappāṭihāriyaṃ dhammaṃ desessanti. <BR>
"Na tāvāhaṃ pāpima parinibbāyissāmi yāva me bhikkhuniyo na sāvikā bhavissanti viyattā<BR>
vinītā visāradā bahussutā dhammadharā dhammānudhammapaṭipannā sāmīcipaṭipannā<BR>
anudhammacāriniyo, sakaṃ ācariyakaṃ uggahetvā ācikkhissanti desessanti paññāpessanti1<BR>
paṭṭhapessanti vivarissanti vibhajissanti uttānīkarissanti, uppannaṃ parappavādaṃ saha<BR>
dhammena suniggahitaṃ niggahetvā sappāṭihāriyaṃ dhammaṃ desessanti. <BR>
<BR>
"Na tāvāhaṃ pāpima parinibbāyissāmi - yāva me upāsakā na sāvakā bhavissanti viyattā<BR>
vinītā visāradā bahussutā dhammadharā dhammānudhammapaṭipannā sāmīcipaṭipannā<BR>
anudhammacārino, sakaṃ ācariyakaṃ uggahetvā ācikkhissanti desessanti paññāpessanti1<BR>
paṭṭhapessanti vivarissanti vibhajissanti uttānīkarissanti, uppannaṃ parappavādaṃ saha<BR>
dhammena suniggahitaṃ3 niggahetvā sappāṭihāriyaṃ dhammaṃ desessanti. <BR>
<BR>
<BR>
"Na tāvāhaṃ pāpima parinibbāyissāmi - yāva me upāsikā na sāvikā bhavissanti viyattā<BR>
vinītā visāradā bahussutā dhammadharā dhammānudhammapaṭipannā sāmīcipaṭipannā<BR>
anudhammacāriniyo, sakaṃ ācariyakaṃ uggahetvā ācikkhissanti desessanti paññāpessanti1<BR>
paṭṭhapessanti vivarissanti vibhajissanti uttānīkarissanti, uppannaṃ parappavādaṃ saha<BR>
dhammena suniggahitaṃ3 niggahetvā sappāṭihāriyaṃ dhammaṃ desessanti. <BR>
Yāva me idaṃ brahmacariyaṃ na iddhañceva bhavissati phitañca vitthārikaṃ bāhujaññaṃ<BR>
puthubhūtaṃ yāva devamanussehi suppakāsitanti. <BR>
Etarahi kho pana bhante bhagavato brahmacariyaṃ iddhañceva phītañca vitthārikaṃ<BR>
bāhujaññaṃ puthubhūtaṃ yāva devamanussehi suppakāsitaṃ. Parinibbātu'dāni bhante<BR>
bhagavā, parinibbātu sugato parinibbānakālo'dāni bhante bhagavato"ti. <BR>
<BR>
1. Bahujaññaṃ, syā. 2. Pāvāle, syā. <BR>
<BR>
<BR>
[BJT Page 180] [\x 180/]      <BR>
<BR>
Evaṃ vutte ahaṃ ānanda māraṃ pāpimantaṃ etadavocaṃ: 'appossukko tvaṃ pāpima hohi. Na<BR>
ciraṃ tathāgatassa parinibbānaṃ bhavissati. Ito tiṇṇaṃ māsānaṃ accayena tathāgato<BR>
parinibbāyissatī"ti. Idāneva kho ānanda ajja cāpāle cetiye tathāgatena satena sampajānena<BR>
āyusaṅkhāro ossaṭṭho"ti. <BR>
<BR>
(Ānandāyācanā)<BR>
<BR>
75. [PTS Page 115] [\q 115/]      evaṃ vutte āyasmā ānando bhagavantaṃ etadavoca:<BR>
"tiṭṭhatu bhante bhagavā kappaṃ, tiṭṭhatu sugato kappaṃ, bahujanahitāya bahujanasukhāya<BR>
lokānukampāya atthāya hitāya sukhāya devamanussāna"nti. <BR>
<BR>
Alaṃ ānanda, mā tathāgataṃ yāci. Akālo'dāni ānanda tathāgataṃ yācanāyā'ti. <BR>
<BR>
Dutiyampi kho āyasmā ānando bhagavantaṃ etadavoca: "tiṭṭhatu bhante bhagavā kappaṃ,<BR>
tiṭṭhatu sugato kappaṃ, bahujanahitāya bahujanasukhāya lokānukampāya atthāya hitāya<BR>
sukhāya devamanussāna"nti. Tatiyampi kho āyasmā ānando bhagavantaṃ etadavoca:<BR>
"tiṭṭhatu bhante bhagavā kappaṃ, tiṭṭhatu sugato kappaṃ, bahujanahitāya bahujanasukhāya<BR>
lokānukampāya atthāya hitāya sukhāya devamanussāna"nti. <BR>
<BR>
Saddahasi tvaṃ ānanda tathāgatassa bodhinti? "Evambhante". Atha kiñcarahi tvaṃ ānanda<BR>
tathāgataṃ yāvatatiyakaṃ abhinippīḷesī? Ti. <BR>
<BR>
Sammukhā metaṃ bhante bhagavato sutaṃ sammukhā paṭiggahitaṃ: "yassa kassaci ānanda<BR>
cattāro iddhipādā bhāvitā bahulīkatā yānīkatā vatthukatā anuṭṭhitā paricitā susamāraddhā,<BR>
so ākaṅkhamāno kappaṃ vā tiṭṭheyya kakappāvasesaṃ vā. Tathāgatassa kho ānanda cattāro<BR>
iddhipādā bhāvitā bahulīkatā yānīkatā vatthukatā anuṭṭhitā paricitā susamāraddhā. So<BR>
ākaṅkhamāno ānanda tathāgatokappaṃ vā tiṭṭheyya kappāvasesaṃ vā"ti. <BR>
Saddahasi tvaṃ ānandā?Ti. "Evambhante". <BR>
<BR>
<BR>
[BJT Page 182] [\x 182/]      <BR>
<BR>
Tasmātihānanda tuyhevetaṃ dukkaṭaṃ, tuyhevetaṃ aparaddhaṃ, yaṃ tvaṃ tathāgatena evaṃ<BR>
oḷārike nimitte kayiramāne, 1 oḷārike obhāse kayiramāne nāsakkhi paṭivijjhituṃ. Na<BR>
tathāgataṃ yāci 'tiṭṭhatu bhante bhagavā kappaṃ, tiṭṭhatu sugato kappaṃ bahujanahitāya<BR>
bahujanasukhāya lokānukampāya atthāya hitāya sukhāya devamanussāna'nti. Sace tvaṃ<BR>
ānanda tathāgataṃ yāceyyāsi, dve va te vācā tathāgato paṭikkhipeyya, atha tatiyakaṃ<BR>
adhivāseyya. Tasmātihānanda tuyhevetaṃ dukkaṭaṃ, tuyhevetaṃ aparaddhaṃ. <BR>
<BR>
76. Ekamidāhaṃ ānanda samayaṃ rājagahe viharāmi gijjhakūṭe pabbate. Tatra pi kho tāhaṃ<BR>
ānanda āmantesiṃ: [PTS Page 116] [\q 116/]      ramaṇīyaṃ ānanda rājagahaṃ ramaṇīyo<BR>
gijjhakūṭo pabbato yassa kassaci ānanda cattāro iddhipādā bhāvitā bahulīkatā yānīkatā<BR>
vatthukatā anuṭṭhitā paricitā susamāraddhā. So ākaṅkamāno kappaṃ vā tiṭṭheyya<BR>
kappāvasesaṃvā. Tathāgatassa kho ānanda cattāro iddhipādā bhāvitā bahulīkatā yānīkatā<BR>
vatthukatā anuṭṭhitā paricitā susamāraddhā. So ākaṅkamāno ānanda tathāgato kappaṃ vā<BR>
tiṭṭheyya kappāvasesaṃ vā'ti. Evampi kho tvaṃ ānanda tathāgatena oḷārikena nimitte<BR>
kayiramāne oḷārike obhāse kayiramāne nāsakkhi paṭivijjhituṃ. Na tathāgataṃ yāci: 'tiṭṭhatu<BR>
bhante bhagavā kappaṃ tiṭṭhatu sugato kappaṃ bahujanahitāya, bahujanasukhāya<BR>
lokānukampāya atthāya hitāya sukhāya devamanussāna'nti. Sace tvaṃ ānanda tathāgataṃ<BR>
yāceyyāsi, dveva te vācā tathāgato paṭikkhipeyya, atha tatiyakaṃ adhivaseyya.<BR>
Tasmātihānanda tuyhevetaṃ dukkaṭaṃ, tuyhevetaṃ aparaddhaṃ. <BR>
<BR>
Ekamidāhaṃ ānanda samayaṃ tattheva rājagahe viharāmi gotama nigrodhe. Tatra pi kho<BR>
tāhaṃ ānanda āmantesiṃ: ramaṇīyaṃ ānanda rājagahaṃ ramaṇīyo gotamanigrodho. Yassa<BR>
kassaci ānanda cattāro iddhipādā bhāvitā bahulīkatā yānīkatā vatthukatā anuṭṭhitā paricitā<BR>
susamāraddhā. So ākaṅkamāno kappaṃ vā tiṭṭheyya kappāvasesaṃvā. Tathāgatassa kho<BR>
ānanda cattāro iddhipādā bhāvitā bahulīkatā yānīkatā vatthukatā anuṭṭhitā paricitā<BR>
susamāraddhā. So ākaṅkamāno ānanda tathāgato kappaṃ vā tiṭṭheyya kappāvasesaṃ vā'ti.<BR>
Evampi kho tvaṃ ānanda tathāgatena oḷārikena nimitte kayiramāne oḷārike obhāse<BR>
kayiramāne nāsakkhi paṭivijjhituṃ. Na tathāgataṃ yāci: 'tiṭṭhatu bhante bhagavā kappaṃ<BR>
tiṭṭhatu sugato kappaṃ bahujanahitāya, bahujanasukhāya lokānukampāya atthāya hitāya<BR>
sukhāya devamanussāna'nti. Sace tvaṃ ānanda tathāgataṃ yāceyyāsi, dveva te vācā tathāgato<BR>
paṭikkhipeyya, atha tatiyakaṃ adhivaseyya. Tasmātihānanda tuyhevetaṃ dukkaṭaṃ,<BR>
tuyhevetaṃ aparaddhaṃ. <BR>
<BR>
Ekamidāhaṃ ānanda samayaṃ tattheva rājagahe viharāmi corapapāte. Tatra pi kho tāhaṃ<BR>
ānanda āmantesiṃ: ramaṇīyaṃ ānanda rājagahaṃ ramaṇīyo corapapāto. Yassa kassaci<BR>
ānanda cattāro iddhipādā bhāvitā bahulīkatā yānīkatā vatthukatā anuṭṭhitā paricitā<BR>
susamāraddhā. So ākaṅkamāno kappaṃ vā tiṭṭheyya kappāvasesaṃvā. Tathāgatassa kho<BR>
ānanda cattāro iddhipādā bhāvitā bahulīkatā yānīkatā vatthukatā anuṭṭhitā paricitā<BR>
susamāraddhā. So ākaṅkamāno ānanda tathāgato kappaṃ vā tiṭṭheyya kappāvasesaṃ vā'ti.<BR>
Evampi kho tvaṃ ānanda tathāgatena oḷārikena nimitte kayiramāne oḷārike obhāse<BR>
kayiramāne nāsakkhi paṭivijjhituṃ. Na tathāgataṃ yāci: 'tiṭṭhatu bhante bhagavā kappaṃ<BR>
tiṭṭhatu sugato kappaṃ bahujanahitāya, bahujanasukhāya lokānukampāya atthāya hitāya<BR>
sukhāya devamanussāna'nti. Sace tvaṃ ānanda tathāgataṃ yāceyyāsi, dveva te vācā tathāgato<BR>
paṭikkhipeyya, atha tatiyakaṃ adhivaseyya. Tasmātihānanda tuyhevetaṃ dukkaṭaṃ,<BR>
tuyhevetaṃ aparaddhaṃ. <BR>
<BR>
Ekamidāhaṃ ānanda samayaṃ tattheva rājagahe viharāmi vebhārapasse sattapaṇṇiguhāyaṃ.<BR>
Tatra pi kho tāhaṃ ānanda āmantesiṃ: ramaṇīyaṃ ānanda rājagahaṃ ramaṇīyā<BR>
vebhārapasse sattapaṇṇiguhā. Yassa kassaci ānanda cattāro iddhipādā bhāvitā bahulīkatā<BR>
yānīkatā vatthukatā anuṭṭhitā paricitā susamāraddhā. So ākaṅkamāno kappaṃ vā tiṭṭheyya<BR>
kappāvasesaṃvā. Tathāgatassa kho ānanda cattāro iddhipādā bhāvitā bahulīkatā yānīkatā<BR>
vatthukatā anuṭṭhitā paricitā susamāraddhā. So ākaṅkamāno ānanda tathāgato kappaṃ vā<BR>
tiṭṭheyya kappāvasesaṃ vā'ti. Evampi kho tvaṃ ānanda tathāgatena oḷārikena nimitte<BR>
kayiramāne oḷārike obhāse kayiramāne nāsakkhi paṭivijjhituṃ. Na tathāgataṃ yāci: 'tiṭṭhatu<BR>
bhante bhagavā kappaṃ tiṭṭhatu sugato kappaṃ bahujanahitāya, bahujanasukhāya<BR>
lokānukampāya atthāya hitāya sukhāya devamanussāna'nti. Sace tvaṃ ānanda tathāgataṃ<BR>
yāceyyāsi, dveva te vācā tathāgato paṭikkhipeyya, atha tatiyakaṃ adhivaseyya.<BR>
Tasmātihānanda tuyhevetaṃ dukkaṭaṃ, tuyhevetaṃ aparaddhaṃ. <BR>
<BR>
Ekamidāhaṃ ānanda samayaṃ tattheva rājagahe viharāmi isigilipasse kāḷasilāyaṃ. Tatra pi<BR>
kho tāhaṃ ānanda āmantesiṃ: ramaṇīyaṃ ānanda rājagahaṃ ramaṇīyā isigilipasse kāḷasilā.<BR>
Yassa kassaci ānanda cattāro iddhipādā bhāvitā bahulīkatā yānīkatā vatthukatā anuṭṭhitā<BR>
paricitā susamāraddhā. So ākaṅkamāno kappaṃ vā tiṭṭheyya kappāvasesaṃvā. Tathāgatassa<BR>
kho ānanda cattāro iddhipādā bhāvitā bahulīkatā yānīkatā vatthukatā anuṭṭhitā paricitā<BR>
susamāraddhā. So ākaṅkamāno ānanda tathāgato kappaṃ vā tiṭṭheyya kappāvasesaṃ vā'ti.<BR>
Evampi kho tvaṃ ānanda tathāgatena oḷārikena nimitte kayiramāne oḷārike obhāse<BR>
kayiramāne nāsakkhi paṭivijjhituṃ. Na tathāgataṃ yāci: 'tiṭṭhatu bhante bhagavā kappaṃ<BR>
tiṭṭhatu sugato kappaṃ bahujanahitāya, bahujanasukhāya lokānukampāya atthāya hitāya<BR>
sukhāya devamanussāna'nti. Sace tvaṃ ānanda tathāgataṃ yāceyyāsi, dveva te vācā tathāgato<BR>
paṭikkhipeyya, atha tatiyakaṃ adhivaseyya. Tasmātihānanda tuyhevetaṃ dukkaṭaṃ,<BR>
tuyhevetaṃ aparaddhaṃ. <BR>
<BR>
Ekamidāhaṃ ānanda samayaṃ tattheva rājagahe viharāmi sītavane sappasoṇḍikapabbhāre.<BR>
Tatra pi kho tāhaṃ ānanda āmantesiṃ: ramaṇīyaṃ ānanda rājagahaṃ ramaṇīyo sītavane<BR>
sappasoṇḍikapabbhāro. Yassa kassaci ānanda cattāro iddhipādā bhāvitā bahulīkatā<BR>
yānīkatā vatthukatā anuṭṭhitā paricitā susamāraddhā. So ākaṅkamāno kappaṃ vā tiṭṭheyya<BR>
kappāvasesaṃvā. Tathāgatassa kho ānanda cattāro iddhipādā bhāvitā bahulīkatā yānīkatā<BR>
vatthukatā anuṭṭhitā paricitā susamāraddhā. So ākaṅkamāno ānanda tathāgato kappaṃ vā<BR>
tiṭṭheyya kappāvasesaṃ vā'ti. Evampi kho tvaṃ ānanda tathāgatena oḷārikena nimitte<BR>
kayiramāne oḷārike obhāse kayiramāne nāsakkhi paṭivijjhituṃ. Na tathāgataṃ yāci: 'tiṭṭhatu<BR>
bhante bhagavā kappaṃ tiṭṭhatu sugato kappaṃ bahujanahitāya, bahujanasukhāya<BR>
lokānukampāya atthāya hitāya sukhāya devamanussāna'nti. Sace tvaṃ ānanda tathāgataṃ<BR>
yāceyyāsi, dveva te vācā tathāgato paṭikkhipeyya, atha tatiyakaṃ adhivaseyya.<BR>
Tasmātihānanda tuyhevetaṃ dukkaṭaṃ, tuyhevetaṃ aparaddhaṃ. <BR>
<BR>
Ekamidāhaṃ ānanda samayaṃ tattheva rājagahe viharāmi tapodārāme. Tatra pi kho tāhaṃ<BR>
ānanda āmantesiṃ: ramaṇīyaṃ ānanda rājagahaṃ [PTS Page 117] [\q 117/]      ramaṇīyo<BR>
tapodārāmo. Yassa kassaci ānanda cattāro iddhipādā bhāvitā bahulīkatā yānīkatā vatthukatā<BR>
anuṭṭhitā paricitā susamāraddhā. So ākaṅkamāno kappaṃ vā tiṭṭheyya kappāvasesaṃvā.<BR>
Tathāgatassa kho ānanda cattāro iddhipādā bhāvitā bahulīkatā yānīkatā vatthukatā<BR>
anuṭṭhitā paricitā susamāraddhā. So ākaṅkamāno ānanda tathāgato kappaṃ vā tiṭṭheyya<BR>
kappāvasesaṃ vā'ti. Evampi kho tvaṃ ānanda tathāgatena oḷārikena nimitte kayiramāne<BR>
oḷārike obhāse kayiramāne nāsakkhi paṭivijjhituṃ. Na tathāgataṃ yāci: 'tiṭṭhatu bhante<BR>
bhagavā kappaṃ tiṭṭhatu sugato kappaṃ bahujanahitāya, bahujanasukhāya lokānukampāya<BR>
atthāya hitāya sukhāya devamanussāna'nti. Sace tvaṃ ānanda tathāgataṃ yāceyyāsi, dveva<BR>
te vācā tathāgato paṭikkhipeyya, atha tatiyakaṃ adhivaseyya. Tasmātihānanda tuyhevetaṃ<BR>
dukkaṭaṃ, tuyhevetaṃ aparaddhaṃ. <BR>
<BR>
Ekamidāhaṃ ānanda samayaṃ tattheva rājagahe viharāmi veḷuvane kalandakanivāpe. Tatra<BR>
pi kho tāhaṃ ānanda āmantesiṃ: ramaṇīyaṃ ānanda rājagahaṃ ramaṇīyo veḷuvane<BR>
kalandaka nivāpo. Yassa kassaci ānanda cattāro iddhipādā bhāvitā bahulīkatā yānīkatā<BR>
vatthukatā anuṭṭhitā paricitā susamāraddhā. So ākaṅkamāno kappaṃ vā tiṭṭheyya<BR>
kappāvasesaṃvā. Tathāgatassa kho ānanda cattāro iddhipādā bhāvitā bahulīkatā yānīkatā<BR>
vatthukatā anuṭṭhitā paricitā susamāraddhā. So ākaṅkamāno ānanda tathāgato kappaṃ vā<BR>
tiṭṭheyya kappāvasesaṃ vā'ti. Evampi kho tvaṃ ānanda tathāgatena oḷārikena nimitte<BR>
kayiramāne oḷārike obhāse kayiramāne nāsakkhi paṭivijjhituṃ. Na tathāgataṃ yāci: 'tiṭṭhatu<BR>
bhante bhagavā kappaṃ tiṭṭhatu sugato kappaṃ bahujanahitāya, bahujanasukhāya<BR>
lokānukampāya atthāya hitāya sukhāya devamanussāna'nti. Sace tvaṃ ānanda tathāgataṃ<BR>
yāceyyāsi, dveva te vācā tathāgato paṭikkhipeyya, atha tatiyakaṃ adhivaseyya.<BR>
Tasmātihānanda tuyhevetaṃ dukkaṭaṃ, tuyhevetaṃ aparaddhaṃ. <BR>
<BR>
Ekamidāhaṃ ānanda samayaṃ tattheva rājagahe viharāmi jīvakambavane . Tatra pi kho<BR>
tāhaṃ ānanda āmantesiṃ: ramaṇīyaṃ ānanda rājagahaṃ ramaṇīyaṃ jīvakambavanaṃ. Yassa<BR>
kassaci ānanda cattāro iddhipādā bhāvitā bahulīkatā yānīkatā vatthukatā anuṭṭhitā paricitā<BR>
susamāraddhā. So ākaṅkamāno kappaṃ vā tiṭṭheyya kappāvasesaṃvā. Tathāgatassa kho<BR>
ānanda cattāro iddhipādā bhāvitā bahulīkatā yānīkatā vatthukatā anuṭṭhitā paricitā<BR>
susamāraddhā. So ākaṅkamāno ānanda tathāgato kappaṃ vā tiṭṭheyya kappāvasesaṃ vā'ti.<BR>
Evampi kho tvaṃ ānanda tathāgatena oḷārikena nimitte kayiramāne oḷārike obhāse<BR>
kayiramāne nāsakkhi paṭivijjhituṃ. Na tathāgataṃ yāci: 'tiṭṭhatu bhante bhagavā kappaṃ<BR>
tiṭṭhatu sugato kappaṃ bahujanahitāya, bahujanasukhāya lokānukampāya atthāya hitāya<BR>
sukhāya devamanussāna'nti. Sace tvaṃ ānanda tathāgataṃ yāceyyāsi, dveva te vācā tathāgato<BR>
paṭikkhipeyya, atha tatiyakaṃ adhivaseyya. Tasmātihānanda tuyhevetaṃ dukkaṭaṃ,<BR>
tuyhevetaṃ aparaddhaṃ. <BR>
<BR>
Ekamidāhaṃ ānanda samayaṃ tattheva rājagahe viharāmi maddakucchismiṃ migadāye. Tatrā<BR>
pi kho tāhaṃ ānanda āmantesiṃ: ramaṇīyaṃ ānanda rājagahaṃ ramaṇīyo gotamanigrodho.<BR>
Yassa kassaci ānanda cattāro iddhipādā bhāvitā bahulīkatā yānīkatā vatthukatā anuṭṭhitā<BR>
paricitā susamāraddhā. So ākaṅkamāno kappaṃ vā tiṭṭheyya kappāvasesaṃvā. Tathāgatassa<BR>
kho ānanda cattāro iddhipādā bhāvitā bahulīkatā yānīkatā vatthukatā anuṭṭhitā paricitā<BR>
susamāraddhā. So ākaṅkamāno ānanda tathāgato kappaṃ vā tiṭṭheyya kappāvasesaṃ vā'ti.<BR>
<BR>
1. Kariyamāne, sīmu. 2. Nigrodhārāme, [PTS. 3.] Tatra, [PTS.] <BR>
<BR>
[BJT Page 184] [\x 184/]      <BR>
<BR>
Evampi kho tvaṃ ānanda tathāgatena, oḷārikena nimitte kayiramāne oḷārike obhāse<BR>
kayiramāne nāsakkhi paṭivijjhituṃ. Na tathāgataṃ yāci: 'tiṭṭhatu bhante bhagavā kappaṃ<BR>
tiṭṭhatu sugato kappaṃ bahujanahitāya, bahujanasukhāya lokānukampāya atthāya hitāya<BR>
sukhāya devamanussāna'nti. Sace tvaṃ ānanda tathāgataṃ yāceyyāsi, dveva te vācā tathāgato<BR>
paṭikkhipeyya, atha tatiyakaṃ adhivaseyya. Tasmātihānanda tuyhevetaṃ dukkaṭaṃ,<BR>
tuyhevetaṃ aparaddhaṃ. <BR>
<BR>
77. Ekamidāhaṃ ānanda samayaṃ idheva vesāliyaṃ viharāmi udenacetiye. Tatrapi kho tāhaṃ<BR>
ānanda āmantesi: ramaṇīyā ānanda vesālī, ramaṇīyaṃ udenaṃ cetiyaṃ. Yassa kassaci<BR>
ānanda cattāro iddhipādā bhāvitā bahulīkatā yānīkatā vatthukatā anuṭṭhitā paricitā<BR>
susamāraddhā. So ākaṅkhamāno kappaṃ vā tiṭṭheyya kappāvasesaṃ vā tathāgatassa kho<BR>
ānanda cattāro iddhipādā bhāvitā bahulīkatā yānīkatā vatthukatā anuṭṭhitā paricitā<BR>
susamāraddhā. So ākaṅkhamāno ānanda tathāgato kappaṃ vā tiṭṭheyya kappāvasesaṃ vā'ti.<BR>
Evampi kho tvaṃ ānanda tathāgatena oḷārike nimitte kayiramāne oḷārike obhāse kayiramāne<BR>
nāsakkhi paṭivijjhituṃ. Na tathāgataṃ yāci: 'tiṭṭhatu bhante bhagavā kappaṃ tiṭṭhatu sugato<BR>
kappaṃ bahujanahitāya, bahujanasukhāya lokānukampāya atthāya hitāya sukhāya<BR>
devamanussāna'nti. Sace tvaṃ ānanda tathāgataṃ yāceyyāsi, dveva te vācā tathāgato<BR>
paṭikkhipeyya, atha tatiyakaṃ adhivāseyya. Tasmātihānanda tuyhevetaṃ dukkaṭaṃ,<BR>
tuyhevetaṃ aparaddhaṃ. <BR>
<BR>
[PTS Page 118] [\q 118/]      ekamidāhaṃ ānanda samayaṃ idheva vesāliyaṃ viharāmi<BR>
gotamakecetiye. Tatrapi kho tāhaṃ ānanda āmantesi: ramaṇīyā ānanda vesālī, ramaṇīyaṃ<BR>
gotamatecetiyaṃ. Yassa kassaci ānanda cattāro iddhipādā bhāvitā bahulīkatā yānīkatā<BR>
vatthukatā anuṭṭhitā paricitā susamāraddhā. So ākaṅkhamāno kappaṃ vā tiṭṭheyya<BR>
kappāvasesaṃ vā tathāgatassa kho ānanda cattāro iddhipādā bhāvitā bahulīkatā yānīkatā<BR>
vatthukatā anuṭṭhitā paricitā susamāraddhā. So ākaṅkhamāno ānanda tathāgato kappaṃ vā<BR>
tiṭṭheyya kappāvasesaṃ vā'ti. Evampi kho tvaṃ ānanda tathāgatena oḷārike nimitte<BR>
kayiramāne oḷārike obhāse kayiramāne nāsakkhi paṭivijjhituṃ. Na tathāgataṃ yāci: 'tiṭṭhatu<BR>
bhante bhagavā kappaṃ tiṭṭhatu sugato kappaṃ bahujanahitāya, bahujanasukhāya<BR>
lokānukampāya atthāya hitāya sukhāya devamanussāna'nti. Sace tvaṃ ānanda tathāgataṃ<BR>
yāceyyāsi, dveva te vācā tathāgato paṭikkhipeyya, atha tatiyakaṃ adhivāseyya.<BR>
Tasmātihānanda tuyhevetaṃ dukkaṭaṃ, tuyhevetaṃ aparaddhaṃ. <BR>
Ekamidāhaṃ ānanda samayaṃ idheva vesāliyaṃ viharāmi sattambecetiye. Tatrapi kho tāhaṃ<BR>
ānanda āmantesi: ramaṇīyā ānanda vesālī, ramaṇīyaṃ sattambecetiyaṃ. Yassa kassaci<BR>
ānanda cattāro iddhipādā bhāvitā bahulīkatā yānīkatā vatthukatā anuṭṭhitā paricitā<BR>
susamāraddhā. So ākaṅkhamāno kappaṃ vā tiṭṭheyya kappāvasesaṃ vā tathāgatassa kho<BR>
ānanda cattāro iddhipādā bhāvitā bahulīkatā yānīkatā vatthukatā anuṭṭhitā paricitā<BR>
susamāraddhā. So ākaṅkhamāno ānanda tathāgato kappaṃ vā tiṭṭheyya kappāvasesaṃ vā'ti.<BR>
Evampi kho tvaṃ ānanda tathāgatena oḷārike nimitte kayiramāne oḷārike obhāse kayiramāne<BR>
nāsakkhi paṭivijjhituṃ. Na tathāgataṃ yāci: 'tiṭṭhatu bhante bhagavā kappaṃ tiṭṭhatu sugato<BR>
kappaṃ bahujanahitāya, bahujanasukhāya lokānukampāya atthāya hitāya sukhāya<BR>
devamanussāna'nti. Sace tvaṃ ānanda tathāgataṃ yāceyyāsi, dveva te vācā tathāgato<BR>
paṭikkhipeyya, atha tatiyakaṃ adhivāseyya. Tasmātihānanda tuyhevetaṃ dukkaṭaṃ,<BR>
tuyhevetaṃ aparaddhaṃ. <BR>
Ekamidāhaṃ ānanda samayaṃ idheva vesāliyaṃ viharāmi bahuputtecetiye. Tatrapi kho tāhaṃ<BR>
ānanda āmantesi: ramaṇīyā ānanda vesālī, ramaṇīyaṃ bahuputtecetiyaṃ. Yassa kassaci<BR>
ānanda cattāro iddhipādā bhāvitā bahulīkatā yānīkatā vatthukatā anuṭṭhitā paricitā<BR>
susamāraddhā. So ākaṅkhamāno kappaṃ vā tiṭṭheyya kappāvasesaṃ vā tathāgatassa kho<BR>
ānanda cattāro iddhipādā bhāvitā bahulīkatā yānīkatā vatthukatā anuṭṭhitā paricitā<BR>
susamāraddhā. So ākaṅkhamāno ānanda tathāgato kappaṃ vā tiṭṭheyya kappāvasesaṃ vā'ti.<BR>
Evampi kho tvaṃ ānanda tathāgatena oḷārike nimitte kayiramāne oḷārike obhāse kayiramāne<BR>
nāsakkhi paṭivijjhituṃ. Na tathāgataṃ yāci: 'tiṭṭhatu bhante bhagavā kappaṃ tiṭṭhatu sugato<BR>
kappaṃ bahujanahitāya, bahujanasukhāya lokānukampāya atthāya hitāya sukhāya<BR>
devamanussāna'nti. Sace tvaṃ ānanda tathāgataṃ yāceyyāsi, dveva te vācā tathāgato<BR>
paṭikkhipeyya, atha tatiyakaṃ adhivāseyya. Tasmātihānanda tuyhevetaṃ dukkaṭaṃ,<BR>
tuyhevetaṃ aparaddhaṃ. <BR>
Ekamidāhaṃ ānanda samayaṃ idheva vesāliyaṃ viharāmi sārandadecetiye. Tatrapi kho tāhaṃ<BR>
ānanda āmantesi: ramaṇīyā ānanda vesālī, ramaṇīyaṃ sārandadecetiyaṃ. Yassa kassaci<BR>
ānanda cattāro iddhipādā bhāvitā bahulīkatā yānīkatā vatthukatā anuṭṭhitā paricitā<BR>
susamāraddhā. So ākaṅkhamāno kappaṃ vā tiṭṭheyya kappāvasesaṃ vā tathāgatassa kho<BR>
ānanda cattāro iddhipādā bhāvitā bahulīkatā yānīkatā vatthukatā anuṭṭhitā paricitā<BR>
susamāraddhā. So ākaṅkhamāno ānanda tathāgato kappaṃ vā tiṭṭheyya kappāvasesaṃ vā'ti.<BR>
Evampi kho tvaṃ ānanda tathāgatena oḷārike nimitte kayiramāne oḷārike obhāse kayiramāne<BR>
nāsakkhi paṭivijjhituṃ. Na tathāgataṃ yāci: 'tiṭṭhatu bhante bhagavā kappaṃ tiṭṭhatu sugato<BR>
kappaṃ bahujanahitāya, bahujanasukhāya lokānukampāya atthāya hitāya sukhāya<BR>
devamanussāna'nti. Sace tvaṃ ānanda tathāgataṃ yāceyyāsi, dveva te vācā tathāgato<BR>
paṭikkhipeyya, atha tatiyakaṃ adhivāseyya. Tasmātihānanda tuyhevetaṃ dukkaṭaṃ,<BR>
tuyhevetaṃ aparaddhaṃ. <BR>
<BR>
Idāneva kho tāhaṃ ānanda ajja cāpāle cetiye āmantesi: ramaṇīyā ānanda vesālī, ramaṇīyaṃ<BR>
cāpālaṃ cetiyaṃ. Yassa kassaci ānanda cattāro iddhipādā bhāvitā bahulīkatā yānīkatā<BR>
vatthukatā anuṭṭhitā paricitā susamāraddhā. So ākaṅkhamāno kappaṃ vā tiṭṭheyya<BR>
kappāvasesaṃ vā tathāgatassa kho ānanda cattāro iddhipādā bhāvitā bahulīkatā yānīkatā<BR>
vatthukatā anuṭṭhitā paricitā susamāraddhā. So ākaṅkhamāno ānanda tathāgato kappaṃ vā<BR>
tiṭṭheyya kappāvasesaṃ vā'ti. Evampi kho tvaṃ ānanda tathāgatena oḷārike nimitte<BR>
kayiramāne oḷārike obhāse kayiramāne nāsakkhi paṭivijjhituṃ. Na tathāgataṃ yāci: 'tiṭṭhatu<BR>
bhante bhagavā kappaṃ tiṭṭhatu sugato kappaṃ bahujanahitāya, bahujanasukhāya<BR>
lokānukampāya atthāya hitāya sukhāya devamanussāna'nti. Sace tvaṃ ānanda tathāgataṃ<BR>
yāceyyāsi, dveva te vācā tathāgato paṭikkhipeyya, atha tatiyakaṃ adhivāseyya.<BR>
Tasmātihānanda tuyhevetaṃ dukkaṭaṃ, tuyhevetaṃ aparaddhaṃ. <BR>
<BR>
[BJT Page 186] [\x 186/]      <BR>
<BR>
78. Nanvetaṃ ānanda mayā paṭigacceva akkhātaṃ: sabbeheva piyehi manāpehi nānābhāvo<BR>
vinābhāvo aññathābhāvo. Taṃ kutettha ānanda labbhā yaṃ taṃ jātaṃ bhūtaṃ saṅkhataṃ<BR>
palokadhammaṃ. Taṃ vata mā palujjitī. Netaṃ ṭhānaṃ vijjati. Yaṃ kho panetaṃ ānanda<BR>
tathāgatena cattaṃ vantaṃ muttaṃ pahīṇaṃ paṭinissaṭṭhaṃ, ossaṭṭho āyusaṅkhāro, ekaṃsena<BR>
vācā tathāgatena bhāsitā 'na ciraṃ tathāgatassa parinibbānaṃ [PTS Page 119] [\q 119/]     <BR>
bhavissati. Ito tiṇṇaṃ māsānaṃ accayena tathāgato parinibbāyissatī'ti. Tañcenaṃ1 kathāgato<BR>
jīvitahetu puna paccāmissatī'ti netaṃ ṭhānaṃ vijjati. <BR>
<BR>
79. Āyāmānanda yena mahāvanaṃ kūṭāgārasālā tenupasaṅkamissāmā'ti. "Evaṃ bhante"ti kho<BR>
āyasmā ānando bhagavato paccassosi. Atha kho bhagavā āyasmatā ānandena saddhiṃ yena<BR>
mahāvanaṃ kūṭāgārasālā tenupasaṅkami. Upasaṅkamitvā āyasmantaṃ ānandaṃ āmantesi;<BR>
gaccha tvaṃ ānanda, yāvatikā bhikkhu vesāliṃ upanissāya viharanti, te sabbe<BR>
upaṭṭhānasālāyaṃ sannipātehī"ti. "Evaṃ bhante' ti kho āyasmā ānando bhagavato<BR>
paṭissutvā, yāvatikā bhikkhu vesāliṃ upanissāya viharanti, te sabbe upaṭṭhānasālāyaṃ<BR>
sannipātetvā yena bhagavā tenupasaṅkami. Upasaṅkamitvā bhagavantaṃ abhivādetvā<BR>
ekamantaṃ aṭṭhāsi. Ekamantaṃ ṭhito kho āyasmā ānando bhagavantaṃ etadavoca;<BR>
"sannipātito bhante bhikkhusaṅgho, yassa'dāni bhante bhagavā kālaṃ maññatī"ti. <BR>
<BR>
(Brahmacariyaciraṭṭhitika - dhammadesanā) <BR>
<BR>
80. Atha kho bhagavā yena upaṭṭhānasālā tenupasaṅkami. Upasaṅkamitvā paññatte āsane<BR>
nisīdi. Nisajja kho bhagavā bhikkhu āmantesi: "tasmātiha bhikkhave ye te 2 mayā dhammā<BR>
abhiññā desitā, te vo sādhukaṃ uggahetvā āsevitabbā bhāvetabbā bahulīkātabbā yathayidaṃ<BR>
[PTS Page 120] [\q 120/]      brahmacariyaṃ addhaniyaṃ assa ciraṭṭhitikaṃ. Tadassa<BR>
bahujanahitāya bahujanasukhāya lokānukampāya atthāya hitāya sukhāya devamanussānaṃ<BR>
katame ca te bhikkhave dhammā mayā abhiññā3 desitā, ye vo4 sādhukaṃ uggahetvā<BR>
āsevitabbā bhāvetabbā bahulīkātabbā yathayidaṃ brahmacariyaṃ addhaniyaṃ assa<BR>
ciraṭṭhitikaṃ. Tadassa bahujanahitāya bahujanasukhāya lokānukampāya atthāya hitāya<BR>
sukhāya devamanussānaṃ. Seyyathīdaṃ, cattāro satipaṭṭhānā, cattāro sammappadhānā,<BR>
cattāro iddhipādā pañcindriyāni, pañcabalāni. Satta bojjhaṅgā, ariyo aṭṭhaṅgiko maggo. <BR>
<BR>
1. Taṃvenaṃ, syā taṃ vacanaṃ, [PTS] sīmu. 2. Ye co, [PTS. 3.] Abhiññāya, [PTS. 4.] Te vo,<BR>
sīmu. <BR>
<BR>
<BR>
[BJT Page 188] [\x 188/]     <BR>
<BR>
Ime kho bhikkhave dhammā mayā abhiññā desitā. Te vo sādhukaṃ uggahetvā āsevitabbā<BR>
bahulīkātabbā yathāyidaṃ brahmacariyaṃ addhaniyaṃ assa ciraṭṭhitikaṃ, tadassa<BR>
bahujanahitāya bahujanasukhāya lokānukampāya atthāya hitāya sukhāya devamanussānanti.<BR>
"<BR>
<BR>
81. Atha kho bhagavā bhikkhu āmantesi: "bhanda'dāni bhikkhave āmantayāmi vo.<BR>
Vayadhammā saṅkhārā. Appamādena sampādetha. Naciraṃ tathāgatassa parinibbānaṃ<BR>
bhavissati. Ito tiṇṇaṃ māsānaṃ accayena tathāgato parinibbāyissatī"ti. Idamavoca bhagavā.<BR>
Idaṃ vatvā sugato athāparaṃ etadavoca satthā1;<BR>
<BR>
Paripakko vayo mayhaṃ parittaṃ mama jīvitaṃ <BR>
Pahāya vo gamissāmi katamme saraṇamattano. <BR>
Appamattā satimanto susīlā hotha bhikkhavo, *<BR>
Susamāhitasaṅkappā sacittamanurakkhatha. <BR>
[PTS Page 121] [\q 121/]      yo imasmiṃ dhammavinaye appamatto vihassati 2, <BR>
Pahāya jātisaṃsāraṃ dukkhassantaṃ karissatī ti. <BR>
<BR>
Tatiyabhāṇavāro. <BR>
<BR>
1. Ito paraṃ syāmapotthake ayaṃ adhito pāṭho'pi dissate; <BR>
"Daharā pi ca ye vuḍḍhā ye bālā ye ca paṇḍitā<BR>
Aḍḍhā ceva daḷiddā ca sabbe maccuparāyaṇā<BR>
Yathā pi kumbhakārassa kataṃ mattikabhājataṃ<BR>
Khuddakaṃ ca mahantaṃ vayañca pakkañcaāmakaṃ<BR>
Sabbaṃ bhedanapariyantaṃ evaṃ maccāna jīvitaṃ<BR>
Athāparaṃ etadavoca" satthā<BR>
<BR>
2. Viharissati syā, vihessati sīmu. Saddanītiyaṃ 1038 - "viharassa ha - vipubbassa hara<BR>
dhātussa 'ha' iccādeso hoti vā sasatimbhi vibhattiyaṃ - appamatto vihassati" <BR>
<BR>
[BJT Page 190] [\x 190/]      <BR>
<BR>
(Cattāro ariyadhammā)<BR>
82. [PTS Page 122] [\q 122/]      atha kho bhagavā pubbanhasamayaṃ nivāsetvā<BR>
pattacīvaramādāya vesāliṃ piṇḍāya pāvisi. Vesāliyaṃ caritvā pacchābhattaṃ<BR>
piṇḍapātapaṭikkanto nāgāpalokitaṃ1 vesāliṃ apaloketvā āyasmantaṃ ānandaṃ āmantesi:<BR>
idaṃ pacchimakaṃ ānanda tathāgatassa vesāliyā dassanaṃ bhavissati. Āyāmānanda yena<BR>
bhaṇḍagāmo2 tenupasaṅkamissāmā'ti. 'Evambhante'ti kho āyasmā ānando bhagavato<BR>
paccassosi. Atha kho bhagavā mahatā bhikkhusaṅghena saddhiṃ yena bhaṇḍagāmo<BR>
tadavasari. Tatra sudaṃ bhagavā bhaṇḍagāme viharati. <BR>
<BR>
Tatra kho bhagavā bhikkhu āmantesi: "catunnaṃ bhikkhave dhammānaṃ ananubodhā<BR>
appaṭivedhā evamidaṃ dīghamaddhānaṃ sandhāvitaṃ saṃsaritaṃ mamañceva tumhākañca.<BR>
Katamesaṃ catunnaṃ? Ariyassa bhikkhave sīlassa ananubodhā appaṭivedhā evamidaṃ<BR>
dīghamaddhānaṃ sandhāvitaṃ saṃsaritaṃ mamañceva tumhākañca. Ariyassa bhikkhave<BR>
samādhissa ananubodhā appaṭivedhā evamidaṃ dīghamaddhānaṃ sandhāvitaṃ saṃsaritaṃ<BR>
mamañceva tumhākañca - ariyāya bhikkhave paññāya ananubodhā appaṭivedhā evamidaṃ<BR>
dīghamaddhānaṃ sandhāvitaṃ saṃsaritaṃ mamañceva tumhākañca. Ariyāya bhikkhave<BR>
vimuttiyā ananubodhā appaṭivedhā evamidaṃ dīghamaddhānaṃ sandhāvitaṃ saṃsaritaṃ<BR>
mamañceva tumhākañca. <BR>
<BR>
Tayidaṃ bhikkhave ariyaṃ sīlaṃ anubuddhaṃ. [PTS Page 123] [\q 123/]      paṭividdhaṃ.<BR>
Ariyo samādhi anubuddho paṭividdho. Ariyā paññā anubuddhā paṭividdhā. Ucchinnā<BR>
bhavataṇhā khīṇā bhavanetti. Natthidāni punabbhavo"ti. Idamavoca bhagavā idaṃ vatvā<BR>
sugato athāparaṃ etadavoca satthā:<BR>
<BR>
"Sīlaṃ samādhi paññā ca vimutti ca anuttarā<BR>
Anubuddhā ime dhammā gotamena yasassinā, <BR>
<BR>
Iti buddho abhiññāya dhammamakkhāsi bhikkhūnaṃ <BR>
Dukkhassantakaro satthā cakkhumā parinibbuto"ti. <BR>
<BR>
1. Nāgāvalokitaṃ, syā. 2. Bhaṇḍugāmo, machasaṃ. <BR>
<BR>
<BR>
[BJT Page 192] [\x 192/]     <BR>
<BR>
Tatrāpi sudaṃ bhagavā bhaṇḍagāme viharanto etadeva bahulaṃ bhikkhūnaṃ dhammiṃ<BR>
kathaṃ karoti: "iti sīlaṃ, iti samādhi, iti paññā. Sīlaparibhāvito samādhi mahapphalo hoti<BR>
mahānisaṃso. Samādhiparibhāvitā paññā mahapphalā hoti mahānisaṃsā. Paññāparibhāvitaṃ<BR>
cittaṃ sammadeva āsavehi vimuccati seyyathīdaṃ kāmāsavā bhavāsavā avijjāsavā'ti. <BR>
<BR>
(Cattāro mahāpadesā) <BR>
<BR>
83. Atha kho bhagavā bhaṇḍagāme yathābhirattaṃ viharitvā āyasmantaṃ ānandaṃ āmantesi:<BR>
āyāmānanda yena hatthigāmo, yena ambagāmo, yena jambugāmo. Yena bhoganagaraṃ<BR>
tenupasaṅkamissāmā"ti. "Evambhante"ti kho āyasmā ānando bhagavato paccassosi. Atha kho<BR>
bhagavā mahatā bhikkhusaṅghena saddhiṃ yena bhoganagaraṃ tadavasari. Tatrasudaṃ<BR>
bhagavā bhoganagare viharati ānande cetiye. <BR>
<BR>
Tatra kho bhagavā bhikkhū āmantesi: "cattāro' me bhikkhave mahāpadese desissāmi. Taṃ<BR>
suṇātha sādhukaṃ manasi karotha, bhāsissāmī"ti. [PTS Page 124] [\q 124/]     <BR>
"evambhante"ti kho te bhikkhū bhagavato paccassosuṃ. Bhagavā etadavoca: <BR>
<BR>
Idha bhikkhave bhikkhū evaṃ vadeyya: "sammukhā metaṃ āvuso bhagavato sutaṃ,<BR>
sammukhā paṭiggahitaṃ, ayaṃ dhammo ayaṃ vinayo idaṃ satthusāsananti" tassa bhikkhave<BR>
bhikkhuno bhāsitaṃ neva abhinanditabbaṃ na paṭikkositabbaṃ. Anabhinanditvā<BR>
appaṭikkositvā tāni padabyañjanāni sādhunaṃ uggahetvā sutte otāretabbāni1 vinaye<BR>
sandassetabbāni. Tāni ce sutte otāriyamānāni 2 vinaye sandassiyamānāni na ceva sutte<BR>
otaranti 3 na ca vinaye sandissanti, niṭṭhamettha gantabbaṃ: addhā idaṃ na ceva tassa<BR>
bhagavato vacanaṃ. Imassa ca bhikkhuno duggahitanti. Iti hetaṃ bhikkhave chaḍḍeyyātha.<BR>
Tāni ce sutte otāriyamānāni vinaye sandassiyamānāni sutte ceva otaranti vinaye ca<BR>
sandissanti, niṭṭhamettha gantabbaṃ: 'addhā idaṃ tassa bhagavato vacanaṃ. Imassa ca<BR>
bhikkhuno suggahita'nti. Imaṃ bhikkhave paṭhamaṃ mahāpadesaṃ dhāreyyātha. (1) <BR>
<BR>
1. Osāretabbāhi, machasaṃ. 2. Osāriyāmānāni. 3. Osaranti, <BR>
<BR>
<BR>
[BJT Page 194] [\x 194/]      <BR>
<BR>
Idha pana bhikkhave bhikkhu evaṃ vadeyya: amukasmiṃ nāma āvāse saṅgho viharati<BR>
sathero sapāmokkho. Tassa me saṅghassa sammukhā sutaṃ sammukhā paṭiggahitaṃ 'ayaṃ<BR>
dhammo ayaṃ vinayo idaṃ satthusāsana'nti tassa bhikkhave bhikkhuno bhāsitaṃ neva<BR>
abhinanditabbaṃ nappaṭikkositabbaṃ. Anabhinanditvā appaṭikkositvā tāni padabyañjanāni<BR>
sādhukaṃ uggahetvā sutte otāretabbāni 1 vinaye sandassetabbāni tāni ce sutte otāriyamānāni<BR>
2 vinaye sandassiyamānāni na ceva sutte otaranti 3 na ca vinaye sandissanti, niṭṭhamettha<BR>
gantabbaṃ: 'addhā idaṃ na ceva tassa bhagavato vacanaṃ, tassa ca saṅghassa duggahita'nti.<BR>
Iti hetaṃ bhikkhave chaḍḍeyyātha. Tāni ce sutte otāriyamānāni vinaye sandassiyamānāni<BR>
sutte ceva otaranti vinaye ca sandissanti, niṭṭhamettha gantabbaṃ: [PTS Page 125  [\q 125/] <BR>
   ']addhā idaṃ tassa bhagavato vacanaṃ, tassa ca saṅghassa suggahita'nti. Idaṃ bhikkhave<BR>
dutiyaṃ mahāpadesaṃ dhāreyyātha. (2) <BR>
<BR>
Idha pana bhikkhave bhikkhu evaṃ vadeya: amukasmiṃ nāma āvāse sambahulā therā<BR>
bhikkhu viharanti bahussutā āgatāgamā dhammadharā vinayadharā mātikādharā. Tesaṃ me<BR>
therānaṃ sammukhā sutaṃ sammukhā paṭiggahitaṃ 'ayaṃ dhammo ayaṃ vinayo idaṃ<BR>
satthusāsana'nti. Tassa bhikkhave bhikkhuno bhāsitaṃ neva abhinanditabbaṃ<BR>
nappaṭikkositabbaṃ. Anabhinanditvā appaṭikkositvā tāni padabyañjanāni sādhukaṃ<BR>
uggahetvā sutte otāretabbāni vinaye sandassetabbāni. Tāni ce sutte otāriyamānāni vinaye<BR>
sandassiyamānāni na ceva sutte otaranti na ca vinaye sandissanti, niṭṭhamettha gantabbaṃ:<BR>
"addhā idaṃ na ceva tassa bhagavato vacanaṃ, tesañca therānaṃ duggahita'nti. Iti hetaṃ<BR>
bhikkhave chaḍḍeyyātha tāni ce sutte otārīyamānāni vinaye sandassiyamānāni sutte ceva<BR>
otaranti vinaye ca sandissanti, niṭṭhamettha gantabbaṃ: 'addhā idaṃ tassa bhagavato<BR>
vacanaṃ, tesañca therānaṃ suggahita'nti. Idaṃ bhikkhave tatiyaṃ mahāpadesaṃ dhāreyyātha.<BR>
(3) <BR>
<BR>
1. Osāretabbāni machasaṃ. 2. Osāriyamānāti, machasaṃ. 3. Osaranati, machasaṃ. <BR>
<BR>
<BR>
[BJT Page 196] [\x 196/]      <BR>
<BR>
Idha pana bhikkhave bhikkhu evaṃ vadeyya: 'amukasmiṃ nāma āvāse eko thero bhikkhu<BR>
viharati bahussuto āgatāgamo dhammadharo vinayadharo mātikādharo. Tassa me therassa<BR>
sammukhā sutaṃ sammukhā paṭiggahitaṃ 'ayaṃ dhammo ayaṃ vinayo idaṃ satthusāsana'nti.<BR>
Tassa bhikkhave bhikkhuno bhāsitaṃ neva abhinanditabbaṃ nappaṭikkositabbaṃ.<BR>
Anabhinanditvā appaṭikkositvā tāni padabyañjanāni sādhukaṃ uggahetvā sutte otāretabbāni.<BR>
Vinaye sandassetabbāni. Tāni ce sutte otārīyamānāni vinaye sandassīyamānāni na ceva<BR>
sutte otaranti na ca vinaye sandissanti, niṭṭhamettha gantabbaṃ: 'addhā idaṃ na ceva tassa<BR>
bhagavato vacanaṃ, tassa ca therassa duggahita'nti. Iti hetaṃ bhikkhave chaḍḍeyyātha. Tāni<BR>
ce sutte otārīyamānāni vinaye sandassīyamānāni sutte ceva otaranti vinaye ca sandissanti,<BR>
niṭṭhamettha gantabbaṃ: [PTS Page 126  [\q 126/]     ']addhā idaṃ tassa bhagavato vacanaṃ,<BR>
tassa ca therassa suggahita'nti. Idaṃ bhikkhave catutthaṃ mahāpadesaṃ dhāreyyātha. (4) Ime<BR>
kho bhikkhave cattāro mahāpadese dhāreyyāthā"ti. <BR>
Tatrapi sudaṃ bhagavā bhoganagare viharanto ānande cetiye etadeva bahulaṃ bhikkhunaṃ<BR>
dhammiṃ kathaṃ karoti: 'iti sīlaṃ, iti samādhi, iti paññā. Sīlaparibhāvito samādhi<BR>
mahapphalo hoti mahānisaṃso. Samādhiparibhāvitā paññā mahapphalā hoti mahānisaṃsā.<BR>
Paññāparibhāvitaṃ cittaṃ sammadeva āsavehi vimuccati. Seyyathīdaṃ kāmāsavā bhavāsavā<BR>
avijjāsavā'ti. <BR>
<BR>
(Cunda - kammāraputtakathā) <BR>
<BR>
84. Atha kho bhagavā bhoganagare yathābhirattaṃ viharitvā āyasmantaṃ ānandaṃ āmantesi:<BR>
"āyāmānanda yena pāvā, tenupasaṅkamissāmā"ti. "Evambhante"ti kho āyasmā ānando<BR>
bhagavato paccassosi. Atha kho bhagavā mahatā bhikkhusaṅghena saddhiṃ yena pāvā<BR>
tadavasari. Tatra sudaṃ bhagavā pāvāyaṃ viharati cundassa kammāraputtassa ambavane.<BR>
Assosi kho cundo kammāraputto 'bhagavā kira pāvaṃ anuppatto pāvāyaṃ viharati mayhaṃ<BR>
ambavane'ti. Atha kho cundo kammāraputto yena bhagavā tenupasaṅkami upasaṅkamitvā<BR>
bhagavantaṃ abhivādetvā ekamantaṃ nisīdi. Ekamantaṃ nisinnaṃ kho cundaṃ<BR>
kammāraputtaṃ bhagavā dhammiyā kathāya sandassesi samādapesi samuttejesi<BR>
sampahaṃsesi. Atha kho cundo kammāraputto bhagavatā dhammiyā kathāya sandassito<BR>
samādapito samuttejito sampahaṃsito bhagavantaṃ etadavoca: 'adhivāsetu me bhante<BR>
bhagavā cātanāya bhattaṃ saddhiṃ bhikkhu saṅghenā'ti. Adhivāsesi bhagavā tuṇhībhāvena.<BR>
Atha kho cundo kammāraputto bhagavato adhivāsanaṃ [PTS Page 127] [\q 127/]      viditvā<BR>
uṭṭhāyāsanā bhagavantaṃ abhivādetvā padakkhīṇaṃ katvā pakkāmi. <BR>
<BR>
<BR>
[BJT Page 198] [\x 198/]      <BR>
<BR>
Atha kho cundo kammāraputto tassā rattiyā accayena sake nivesane paṇītaṃ khādanīyaṃ<BR>
bhojanīyaṃ paṭiyādāpetvā pahūtañca sūkaramaddavaṃ, bhagavato kālaṃ ārocāpesi: kālo<BR>
bhante, niṭṭhitaṃ bhattanti. Atha kho bhagavā pubbanhasamayaṃ nivāsetvā<BR>
pattacīvaramādāya saddhiṃ bhikkhusaṅghena yena cundassa kammāraputtassa nivesanaṃ<BR>
tenupasaṅkami upasaṅkamitvā paññatte āsane nisīdi. Nisajja kho bhagavā cundaṃ<BR>
kammāraputtaṃ āmantesi: 'yante cunda sūkaramaddavaṃ paṭiyattaṃ, tena maṃ parivisa. Yaṃ<BR>
panaññaṃ khādanīyaṃ bhojanīyaṃ yaṭiyattaṃ, tena bhikkhusaṅghaṃ parivisā'ti.<BR>
'Evambhante'ti kho cundo kammāraputto bhagavato paṭissutvā yaṃ ahosi sūkaramaddavaṃ<BR>
paṭiyattaṃ, tena bhagavantaṃ parivisi. Yaṃ panaññaṃ khādanīyaṃ bhojanīyaṃ paṭiyattaṃ,<BR>
tena bhikkhusaṅghaṃ parivisi. <BR>
<BR>
Atha kho bhagavā cundaṃ kammāraputtaṃ āmantesi: yante cunda sūkaramaddavaṃ<BR>
avasiṭṭhaṃ, taṃ sobbhe nikhanāhi. Nāhaṃ taṃ cunda passāmi sadevake loke samārake,<BR>
sabrahmake, sassamaṇabrāhmaṇiyā pajāya sadevamanussāya yassa taṃ paribhuttaṃ sammā<BR>
pariṇāmaṃ gaccheyya aññatra tathāgatassā'ti. 'Evambhante'ti kho cundo kammāraputto<BR>
bhagavato paṭissutvā, yaṃ ahosi sūkaramaddavaṃ avasiṭṭhaṃ taṃ sobbhe nikhaṇitvā, yena<BR>
bhagavā tenupasaṅkami: upasaṅkamitvā bhagavantaṃ abhivādetvā ekamantaṃ nisīdi.<BR>
Ekamantaṃ nisinnaṃ kho cundaṃ kammāraputtaṃ bhagavā dhammiyā kathāya sandassetvā<BR>
samādapetvā samuttejetvā sampahaṃsetvā uṭṭhāyāsanā pakkāmi. <BR>
<BR>
(Lohitapakkhandikā ābādho) <BR>
<BR>
85. Atha kho bhagavato cundasasa kammāraputtassa bhattaṃ bhuttāvissa kharo ābādho<BR>
uppajji lohitapakkhandikā. Pabāḷhā vedanā vattanti māraṇantikā. Tā [PTS Page 128] [\q<BR>
128/]      sudaṃ bhagavā sato sampajāno adhivāsesi avihaññamāno. <BR>
<BR>
Atha kho bhagavā āyasmantaṃ ānandaṃ āmantesi: "āyāmānanda yena kusinārā<BR>
tenupasaṅkamissāmā"ti. 'Evambhante'ti kho āyasmā ānando bhagavato paccassosi. <BR>
<BR>
[BJT Page 200] [\x 200/]     <BR>
"Cundassa bhattaṃ bhuñjitvā kammārassāti me sutaṃ, <BR>
Ābādhaṃ samphusī dhīro pabāḷhaṃ1 māraṇantikaṃ. <BR>
<BR>
Bhuttassa ca sūkaramaddavena<BR>
Byādhippabāḷho udapādi satthuno<BR>
Viriñcamāno2 bhagavā avoca<BR>
Gacchāmahaṃ kusināraṃ nagaranti. " <BR>
<BR>
(Ānandena pānīyāharaṇaṃ)<BR>
86. Atha kho bhagavā maggā okkamma yenaññataraṃ rukkhamūlaṃ tenupasaṅkami.<BR>
Upasaṅkamitvā āyasmantaṃ ānandaṃ āmantesi: "iṅgha me tvaṃ ānanda catugguṇaṃ saṅghāṭi<BR>
paññapehi. Kilanto'smi ānanda, nisīdissāmī"ti. 'Evambhante'ti kho āyasmā ānando<BR>
bhagavato paṭissutvā catugguṇaṃ saṅghāṭiṃ paññapesi. Nisīdi bhagavā paññatte āsane.<BR>
Nisajja kho bhagavā āyasmantaṃ ānandaṃ āmantesi: "iṅgha me tvaṃ ānanda pānīyaṃ āhara,<BR>
pipāsito'mhi ānanda pivissāmī'ti evaṃ vutte āyasmā ānando bhagavantaṃ etadavoca: "idāni<BR>
bhante pañcamattāni sakaṭasatāni atikkantāni. Taṃ cakkacchinnaṃ udakaṃ parittaṃ luḷitaṃ<BR>
āvilaṃ sandati. Ayaṃ bhante kakutthā nadī avidūre acchodakā3 [PTS Page 129] [\q 129/]   <BR>
  sātodakā sītodakā setakā4 supatitthā ramaṇīyā. Ettha bhagavā pānīyañca pivissati, gattāni<BR>
ca sītikarissatīti". Dutiyampi kho bhagavā āyasmantaṃ ānandaṃ āmantesi: 'iṅgha me tvaṃ<BR>
ānanda pānīyaṃ āhara, pipāsito'smi ānanda pivissāmī'ti dutiyampi kho āyasmā ānando<BR>
bhagavantaṃ etadavoca: "idāni bhante pañcamattāni sakaṭasatāni atikkantāni. Taṃ<BR>
cakkacchinnaṃ udakaṃ parittaṃ luḷitaṃ āvilaṃ sandati. Ayaṃ bhante kakutthā nadī avidūre<BR>
acchodakā sātodakā sītodakā setakā4 suppatitthā ramaṇīyā. Ettha bhagavā pānīyañca<BR>
pivissati, gattāni ca sītikarissatī" ti. <BR>
<BR>
Tatiyampi kho bhagavā āyasmantaṃ ānandaṃ āmantesi: 'iṅgha me tvaṃ ānanda pānīyaṃ<BR>
āhara, pipāsito'smi ānanda pivissāmī"ti. 'Evambhante'ti kho āyasmā ānando bhagavato<BR>
paṭissutvā pattaṃ gahetvā yena sā nadikā tenupasaṅkami. <BR>
<BR>
1. Sabāḷhaṃ, syā. 2. Virecamāno machasaṃ, sīmu. Viricavamāno, dī a. 3. Acchodikā -<BR>
machasaṃ. 4. Setodakā, machasaṃ. 5. Supappatitthā, machasaṃ. <BR>
<BR>
<BR>
[BJT Page 202] [\x 202/]     <BR>
<BR>
Atha kho sā nadikā cakkacchinnā parittā luḷitā āvilā sandamānā āyasmante ānande<BR>
upasaṅkamante acchā vippasantā anāvilā sandittha. Atha kho āyasmate, ānandassa<BR>
etadahosi: 'acchariyaṃ vata bho, abbhutaṃ vata bho, tathāgatassa mahiddhikatā<BR>
mahānubhāvatā. Ayaṃ hi sā nadikā cakkacchinnā parittā luḷitā āvilā sandamānā mayi<BR>
upasaṅkamante acchā vippasannā anāvilā sandatī"ti. Pattena pānīyaṃ ādāya yena bhagavā<BR>
tenupasaṅkami, upasaṅkamitvā bhagavantaṃ etadavoca: "acchariyaṃ bhante, abbhutaṃ<BR>
bhante, tathāgatassa mahiddhikatā mahānubhāvatā. Idāni sā bhante nadikā cakkacchinnā<BR>
parittā luḷitā āvilā sandamānā mayi upasaṅkamante acchā vippasannā anāvilā sandittha.<BR>
Pivatu bhagavā pānīyaṃ, pivatu sugato pānīyanti". Atha kho bhagavā pānīyaṃ apāsi. <BR>
<BR>
(Pukkusamallaputtakathā) <BR>
<BR>
87. [PTS Page 130] [\q 130/]      tena kho pana samayena pukkuso mallaputto āḷārassa<BR>
kālāmassa sāvako kusinārāya pāvaṃ addhānamaggapaṭipanno hoti. Addasā kho pukkuso<BR>
mallaputto bhagavantaṃ aññatarasmiṃ rukkhamūle nisinnaṃ. Disvā yena bhagavā<BR>
tenupasaṅkami. Upasaṅkamitvā bhagavantaṃ abhivādetvā ekamantaṃ nisīdiṃ. Ekamantaṃ<BR>
nisinno kho pukkuso mallaputto bhagavantaṃ etadavoca: "acchariyaṃ bhante, abbhutaṃ<BR>
bhante, santena vata bhante pabbajitā vihārena viharanti. Bhūtapubbaṃ bhante, āḷāro kālāmo<BR>
addhānamaggapaṭipanno maggā okkamma avidūre aññatarasmiṃ rukkhamūle divāvihāraṃ<BR>
nisīdi. Atha kho bhante pañcamattāni sakaṭasatāni āḷāraṃ kālāmaṃ nissāya nissāya<BR>
atikkamiṃsu. Atha kho bhante aññataro puriso tassa sakaṭasatthassa piṭṭhito piṭṭhito<BR>
āgacchanto yena āḷāro kālāmo tenupasaṅkami. Upasaṅkamitvā āḷāraṃ kālāmaṃ etadavoca:<BR>
"api bhante pañcamattāni sakaṭasatāni atikkamantāni addasā?'Ti 'na kho ahaṃ āvuso<BR>
addasanti. ' 'Kimpana bhante saddaṃ assosi?'Ti. 'Na kho ahaṃ āvuso saddaṃ assosi'nti.<BR>
'Kimpana bhante sutto ahosī?'Ti. Na kho ahaṃ āvuso sutto ahosi'nti 'kimpana bhante saññī<BR>
ahosī ?'Ti 'evamāvuso'ti. 'So tvaṃ bhante saññī samāno jāgaro mañcamattāni sakaṭasatāni<BR>
nissāya nissāya atikkamantāni neva addasa na pana saddaṃ assosi apissu te bhante saṅghāṭi<BR>
rajena okiṇṇā?Ti. 'Evamāvuso'ti. Atha kho bhante tassa purisassa etadahosi: acchariyaṃ vata<BR>
bho, abbhutaṃ vata bho, santena vata bho pabbajitā vihārena viharanti, yatra hi nāma saññī<BR>
[PTS Page 131] [\q 131/]      samāno jāgaro pañcamattāni sakaṭasatāni nissāya nissāya<BR>
atikkamantāni neva dakkhiti, na pana saddaṃ sossatī'ti āḷāre kālāme uḷāraṃ pasādaṃ<BR>
paveditvā pakkāmī"ti. <BR>
<BR>
<BR>
[BJT Page 204] [\x 204/]      <BR>
<BR>
Taṃ kimmaññasi pukkusa, katamannu kho dukkarataraṃ vā durabhisambhavataraṃ vā yo<BR>
saññī samāno jāgaro pañcamattāni sakaṭasatāni nissāya nissāya atikkamantāni neva<BR>
passeyya, na pana saddaṃ suṇeyya, yo vā saññī samāno jāgaro deve vassante deve<BR>
galagalāyante vijjutāsu1 niccharantisu asaṇiyā phalantiyā neva passeyya na pana saddaṃ<BR>
suṇeyyā?Ti. <BR>
<BR>
"Kiñhi bhante karissanti pañca vā sakaṭasatāni cha vā sakaṭasatāni satta vā sataṭasatāni<BR>
aṭṭha vā sakaṭasatāni nava vā sakaṭasatāni sakaṭasahassaṃ vā sakaṭasatasahassaṃ vā. Atha<BR>
kho etadeva dukkarataraṃ ceva durabhisambhavatarañca yo saññī samāno jāgaro deve<BR>
vassante deve galagalāyante vijjutāsu niccharantīsu asaṇiyā phalantiyā neva passeyya na<BR>
pana saddaṃ suṇeyyā"ti. <BR>
<BR>
Ekamidāhaṃ pukkusa samayaṃ ātumāyaṃ viharāmi bhūsāgāre. Tena kho pana samayena<BR>
deve vassante deve galagalāyante vijjutāsu niccharantīsu asaṇiyā phalantiyā avidūre.<BR>
Bhūsāgārassa dve kassakā bhātaro hatā cattāro ca balivaddā. Atha kho pukkusa ātumāya<BR>
mahājanakāyo nikkhamitvā yena te dve kassakā bhātaro hatā cattārā ca balivaddā,<BR>
tenupasaṅkami. Tena kho panāhaṃ pukkusa samayena bhusāgārā nikkhamitvā<BR>
bhusāgāradvāre abbhokāse caṅkamāmi. Atha kho pukkusa aññataro puriso tamhā<BR>
mahājanakāyā yenāhaṃ tenupasaṅkami. Upasaṅkamitvā maṃ abhivādetvā ekamantaṃ<BR>
aṭṭhāsi. Ekamantaṃ ṭhitaṃ kho ahaṃ pukkusa taṃ purisaṃ etadavocaṃ 'kinnukho so āvuso<BR>
mahājanakāyo sannipatito?Ti. [PTS Page 132] [\q 132/]      idāni bhante deve vassante deve<BR>
galagalāyante vijjutāsu niccharantīsu asaṇiyā phalantiyā dve kassakā bhātaro hatā cattāro<BR>
ca balivaddā. Ettheso mahājanakāyo sannipatito. Tvampana bhante kuhiṃ ahosī?Ti. 'Idheva<BR>
kho ahaṃ āvuso ahosi'nti. 'Kimpana bhante na addasā?Ti. 'Na kho ahaṃ āvuso addasanti'.<BR>
'Kimpana bhante saddaṃ assosī?'Ti. 'Na kho ahaṃ āvuso saddaṃ assosinti'. 'Kimpana bhante<BR>
sutto ahosī?Ti. 'Na kho ahaṃ āvuso sutto ahosinti'. 'Kimpana bhante saññī ahosī?Ti.<BR>
'Evamāvuso'ti. 'So tvaṃ bhante saññī samāno jāgaro deve vassante deve galagalāyante<BR>
vijjutāsu niccharantīsu asaṇiyā phalantiyā neva addasa, na pana saddaṃ assosī?'Ti.<BR>
'Evamāvuso'ti. <BR>
<BR>
1. Vijjullatāsu, machasaṃ. <BR>
<BR>
<BR>
[BJT Page 206] [\x 206/]     <BR>
<BR>
Atha kho pukkusa, tassa purisassa etadahosi. 'Acchariyaṃ vata bho abbhutaṃ vata bho,<BR>
santena vata bho pabbajitā vihārena viharanti. Yatra hi nāma saññī samāno jāgaro deve<BR>
vassante deve galagalāyante vijjutāsu niccharantīsu asaṇiyā phalantiyā neva dakkhīti na<BR>
pana saddaṃ sossatī'ti mayi uḷāraṃ pasādaṃ pavedetvā maṃ abhivādetvā padakkhiṇaṃ<BR>
katvā pakkāmīti. <BR>
Evaṃ vutte pukkuso mallaputto bhagavantaṃ etadavoca: 'esāhaṃ bhante yo me āḷāre kālame<BR>
pasādo, taṃ mahāvāte vā opunāmi, sīghasotāya vā nadiyā pavāhemi. Abhikkantaṃ bhante,<BR>
abhikkantaṃ bhante. Seyyathāpi bhante nikkujjitaṃ vā ukkujjeyya, paṭicchannaṃ vā<BR>
vivareyya, mūḷhassa vā maggaṃ ācikkheyya, andhakāre vā telapajjotaṃ dhāreyya<BR>
cakkhumanto rūpāni dakkhantīti, evameva bhagavatā anekapariyāyena dhammo pakāsito.<BR>
Esāhaṃ bhante bhagavantaṃ saraṇaṃ gacchāmi [PTS Page 133] [\q 133/]      dhammañca<BR>
bhikkhusaṅghañca. Upāsakaṃ maṃ bhagavā dhāretu ajjatagge pāṇupetaṃ saraṇaṃ gatanti.<BR>
Atha kho pukkuso mallaputto aññataraṃ purisaṃ āmantesi. 'Iṅgha me tvaṃ bhaṇe<BR>
siṅgivaṇṇaṃ yugaṃ maṭṭhaṃ dhāraṇiyaṃ āhāra'ti.Evaṃ bhante'ti so puriso pukkusassa<BR>
mallaputtassa paṭissutvā taṃ siṅgīvaṇṇaṃ yugaṃ maṭṭhaṃ dhāraṇiyaṃ āhari. Atha kho<BR>
pukkuso mallaputto taṃ siṅgivaṇṇaṃ yugaṃ maṭṭhaṃ dhāraṇīyaṃ bhagavato upanāmesi<BR>
'idambhante siṅgivaṇṇaṃ yugaṃ maṭṭhaṃ dhāraṇīyaṃ. Tamme bhante bhagavā<BR>
patigaṇhātu anukampaṃ upādāyā'ti. 'Tena hi pukkusa ekena maṃ acchādehi ekena<BR>
ānandanti'. 'Evambhante'ti kho pukkuso mallaputto bhagavato paṭissutvā ekena<BR>
bhagavantaṃ acchādesi ekena āyasmantaṃ ānandaṃ. Atha kho bhagavā pukkusaṃ<BR>
mallaputtaṃ dhammiyā kathāya sandassesi, samādapesi, samuttejesi, sampahaṃsesi. Atha<BR>
kho pukkuso mallaputto bhagavatā dhammiyā kathāya sandassito samādapito samuttejito<BR>
sampahaṃsito uṭṭhāyāsanā bhagavantaṃ abhivādetvā padakkhiṇaṃ katvā pakkāmi. <BR>
<BR>
88. Atha kho āyasmā ānando acirapakkante pukkuse mallaputte taṃ siṅgivaṇṇaṃ yugaṃ<BR>
maṭṭhaṃ dhāraṇīyaṃ bhagavato kāyaṃ upanāmesi taṃ bhagavato kāyaṃ upanāmitaṃ<BR>
vītaccikaṃ viya khāyati. <BR>
<BR>
<BR>
[BJT Page 208] [\x 208/]      <BR>
<BR>
Atha kho āyasmā ānando bhagavantaṃ etadavoca: 'acchariyambhante, abbhutambhante,<BR>
yāvaparisuddho bhante tathāgatassa chavivaṇṇo pariyodāto. Idambhante siṅgivaṇṇaṃ<BR>
yugaṃ maṭṭhaṃ dhāraṇīyaṃ bhagavato [PTS Page 134] [\q 134/]      upanāmitaṃ vītaccikaṃ<BR>
ciya khāyatī'ti. <BR>
<BR>
"Evametaṃ ānanda, dvīsu kho ānanda kālesu ativiya tathāgatassa kāyo parisuddho hoti<BR>
chavivaṇṇo pariyodāto. Katamesu dvīsu? Yañca ānanda rattiṃ tathāgato anuttaraṃ<BR>
sammāsambodhiṃ abhisambujjhati, yañca rattiṃ tathāgato anupādisesāya nibbānadhātuyā<BR>
parinibbāyati imesu kho ānanda dvīsu kālesu ativiya tathāgatassa kāyo parisuddho hoti<BR>
chavivaṇṇo pariyodāto. Ajja kho panānanda rattiyā pacchime yāme kusinārāyaṃ upavattane<BR>
mallānaṃ sālavane antarena yamakasālānaṃ tathāgatassa parinibbānaṃ bhavissati.<BR>
Āyāmānanda yena kakutthā nadī tenupasaṅkamissāmā"ti. "Evambhante"ti kho āyasmā<BR>
ānando bhagavato paccassosi. <BR>
<BR>
"Siṅgivaṇṇaṃ yugaṃ maṭṭhaṃ pukkuso abhihārayi, <BR>
Tena acchādito satthā hemavaṇṇo asobhathā"ti. <BR>
(Ambavanūpagamanaṃ) <BR>
89. Atha kho bhagavā mahatā bhikkhusaṅghena saddhiṃ yena kakutthā nadī<BR>
tenupasaṅkami. Upasaṅkamitvā kakutthaṃ nadiṃ ajjhogāhetvā nahātvā ca pivitvā ca<BR>
paccuttaritvā yena ambavanaṃ tenupasaṅkami. Upasaṅkamitvā āyasmantaṃ cundakaṃ<BR>
āmantesi. 'Iṅgha me cundaka catugguṇaṃ saṅghāṭiṃ paññāpehi. Kilanto'smi cundaka<BR>
nipajjissāmī'ti. 'Evambhante'ti kho āyasmā cundako bhagavato paṭissutvā catugguṇaṃ<BR>
saṅghāṭiṃ paññāpesi. Atha kho bhagavā dakkhiṇena passena sīhaseyyaṃ kappesi pāde<BR>
pādaṃ accādhāya sato sampajāno uṭṭhānasaññaṃ [PTS Page 135] [\q 135/]     <BR>
manasikaritvā. Āyasmā pana cundako tattheva bhagavato purato nisīdi. <BR>
<BR>
[BJT Page 210] [\x 210/]     <BR>
<BR>
"Ganatvāna buddho nadiyaṃ kakutthaṃ acchodakaṃ sātodakaṃ vippasannaṃ, 1 <BR>
Ogāhi satthā sukilantarūpo tathāgato appaṭimo'dha loke. <BR>
<BR>
Nahātvā ca pītvā cudatāri satthā purakkhato bhikkhugaṇassa majjhe. <BR>
Satthā pavattā bhagavā'dha dhamme upāgamī ambavanaṃ mahesī. <BR>
<BR>
Āmantayī vundakaṃ nāma bhikkhuṃ catugguṇaṃ patthara me nipacchaṃ2<BR>
So vodito3 bhāvitattena vundo catugguṇaṃ patthari khippameva<BR>
Nipajji satthā sukilantarūpo cundo'pi tattha pamukhe nisīdī"ti. <BR>
<BR>
(Dve piṇḍapātā samaphalā)<BR>
90. Atha kho bhagavā āyasmantaṃ ānandaṃ āmantesi. "Siyā kho panānanda cundassa<BR>
kammāraputtassa koci vippaṭisāraṃ upadaheyya" 'tassa te āvuso cunda, alābhā, tassa te<BR>
dulladdhaṃ, yassa te tathāgato pacchimaṃ piṇḍapātaṃ bhuñjitvā parinibbuto'ti.<BR>
Cundassānanda kammāraputtassa evaṃ vippaṭisāro vinetabbo. <BR>
<BR>
Tassa te āvuso lābhā, tassa te suladdhaṃ, yassa te tathāgato pacchimaṃ piṇḍapātaṃ<BR>
bhuñjitvā parinibbuto. Sammukhā metaṃ āvuso cunda bhagavato sutaṃ sammukhā<BR>
paṭiggahītaṃ 'dve' me piṇḍapātā samaphalā [PTS Page 136] [\q 136/]      samavipākā<BR>
ativiya aññehi piṇḍapātehi mahapphalatarā ca mahānisaṃsatarā ca. Katame dve? Yañca<BR>
piṇḍapātaṃ bhuñjitvā tathāgato anuttaraṃ sammāsambodhiṃ abhisambujjhati, yañca<BR>
piṇḍapātaṃ bhuñjitvā tathāgato anupādisesāya nibbānadhātuyaṃ parinibbāyati, ime dve<BR>
piṇḍapātā samaphalā samavipākā ativiya aññehi piṇḍapātehi mahapphalatarā ca<BR>
mahānisaṃsatarā ca. <BR>
<BR>
1. Acchodakaṃ, sātudakā, vippasannaṃ machasaṃ. 2. Nipajjaṃ (bahusu). <BR>
3. Modito (machasaṃ) <BR>
<BR>
<BR>
[BJT Page 212] [\x 212/]      <BR>
<BR>
Āyusaṃvattanikaṃ panāyasmatā cundena kammāraputtena kammaṃ upacitaṃ<BR>
sukhasaṃvattanikaṃ panāyasmatā cundena kammāraputtena kammaṃ upacitaṃ.<BR>
Vaṇṇasaṃvattanikaṃ panāyasmatā cundena kammāraputtena kammaṃ upacitaṃ.<BR>
Yasasaṃvattanikaṃ panāyasmatā cundena kammāraputtena kammaṃ upacitaṃ.<BR>
Ādhipateyyasaṃvattanikaṃ panāyasmatā cundena kammāraputtena kammaṃ upacitanti'.<BR>
Cundassa ānanda kammāraputtassa evaṃ vippaṭisāro paṭivinetabbo"ti. <BR>
<BR>
Atha kho bhagavā etamatthaṃ viditvā tāyaṃ velāyaṃ imaṃ udānaṃ udānesi:<BR>
<BR>
"Dadato puññaṃ pavaḍḍhati saññamato veraṃ na vīyati, <BR>
Kusalo ca jahāti pāpakaṃ rāgadosamohakkhayā sa nibbuto'ti. <BR>
<BR>
Aḷārāvedallabhāṇavāro catuttho. <BR>
<BR>
[BJT Page 214] [\x 214/]      <BR>
<BR>
(Kusinārā gamanaṃ) <BR>
[PTS Page 137] [\q 137/]     <BR>
<BR>
91. Atha kho bhagavā āyasmantaṃ ānandaṃ āmantesi āyāmānanda yena hiraññavatiyā<BR>
nadiyā pārimaṃ tīraṃ, yena kusinārā, yena upavattanaṃ mallānaṃ sālavanaṃ,<BR>
tenupasaṅkamissāmā'ti. 'Evambhante'ti kho āyasmā ānando bhagavato paccassosi. Atha kho<BR>
bhagavā mahatā bhikkhusaṅghena saddhiṃ yena hiraññavatiyā nadiyā pārimaṃ tīraṃ, yena<BR>
kusinārā, yena upavattanaṃ mallānaṃ sālavanaṃ, tenupasaṅkami. Upasaṅkamitvā<BR>
āyasmantaṃ ānandaṃ āmantesi. "Iṅgha me tvaṃ ānanda antarena yamakasālānaṃ<BR>
uttarasīsakaṃ mañcakaṃ paññāpehi. Kilanto'smi ānanda nipajjissāmī'ti. 'Evambhante'ti kho<BR>
āyasmā ānando bhagavato paṭissutvā antarena yamakasālānaṃ uttarasīsakaṃ mañcakaṃ<BR>
paññāpesi. Atha kho bhagavā dakkhiṇena passena sīhaseyyaṃ kappesi pāde pādaṃ<BR>
accādhāya sato sampajāno. <BR>
<BR>
92. Tena kho pana samayena yamakasālā sabbaphāliphullā honti akālapupphehi. Te<BR>
tathāgatassa sarīraṃ okiranti ajjhokiranti abhippakiranti tathāgatassa pūjāya. Dibbāni pi<BR>
mandāravapupphāni antaḷikkhā papatanti, yāni tathāgatassa sarīraṃ okiranti ajjhokiranti<BR>
abhippakiranti tathāgatassa pūjāya dibbāni pi candanacuṇṇāni antaḷikkhā papatanti. Tāni<BR>
tathāgatassa sarīraṃ [PTS Page 138] [\q 138/]      okiranti ajjhokiranti abhippakiranti<BR>
tathāgatassa pūjāya. Dibbāni pi turiyāni antaḷikkhe vajjanti. Tathāgatassa pūjāya.Dibbāni pi<BR>
saṅgītāni antaḷikkhe vattanti tathāgatassa pūjāya. Atha kho bhagavā āyasmantaṃ ānandaṃ<BR>
āmantesi: sabbaphāliphullā kho ānanda yamakasālā akālapupphehi te tathāgatassa sarīraṃ<BR>
okiranti ajjhokiranti abhippakiranti tathāgatassa pūjāya. Dibbānipi mandāravapupphāni<BR>
antaḷikkhā papatanti, tāni tathāgatassa sarīraṃ okiranti ajjhokiranti abhippakiranti<BR>
tathāgatassa pūjāya. Dibbānipi candanacuṇṇāni antaḷikkhā papatanti, tāni tathāgatassa<BR>
sarīraṃ okiranti ajjhokiranti abhippakiranti tathāgatassa pūjāya. Dibbāni pi turiyāni<BR>
antaḷikkhe vajjanti tathāgatassa pūjāya. Dibbānipi saṅgitāni antaḷikkhe vattanti tathāgatassa<BR>
pūjāya. Na kho ānanda ettāvatā tathāgato sakkato vā hoti garukato vā mānito vā pūjito vā<BR>
apacito vā, yo kho ānanda bhikkhu vā bhikkhunī vā upāsako vā upāsikā vā<BR>
dhammānudhammapaṭipanno viharati sāmīcipaṭipanno anudhammacārī, so tathāgataṃ<BR>
sakkaroti garukaroti māneti pūjeti apaciyati paramāya pūjāya. Tasmātihānanda<BR>
dhammānudhammapaṭipannā viharissāma sāmīcipaṭipannā anudhammacārino ti, evaṃ hi<BR>
vo ānanda sikkhitabbanti. <BR>
<BR>
<BR>
[BJT Page 216] [\x 216/]     <BR>
<BR>
Upavāṇa thero<BR>
<BR>
93. Tena kho pana samayena āyasmā upavāṇo bhagavato purato ṭhito hoti bhagavantaṃ<BR>
vījamāno. Atha kho bhagavā āyasmantaṃ upavāṇaṃ apasādesi: 'apehi bhikkhu. Mā me<BR>
purato aṭṭhāsī'ti. Atha kho āyasmato ānandassa etadahosi: 'ayaṃ kho [PTS Page 139] [\q<BR>
139/]      āyasmā upavāṇo dīgharattaṃ bhagavato upaṭṭhāko santikāvacaro samīpacārī.<BR>
Atha ca pana bhagavā pacchime kāle āyasmantaṃ upavāṇaṃ apasādesi: apehi bhikkhu, mā<BR>
me purato aṭṭhāsīti. Ko nu kho hetu ko paccayo yaṃ bhagavā āyasmantaṃ upavāṇaṃ<BR>
apasāresi. 1 Apehi bhikkhu mā me purato aṭhāsī'ti. Atha kho āyasmā ānando bhagavantaṃ<BR>
etadavoca: ayaṃ bhante āyasmā upavāṇo dīgharattaṃ bhagavato upaṭṭhāko santikāvacaro<BR>
samīpacārī, atha ca pana bhagavā pacchime kāle āyasmantaṃ upavāṇaṃ apasādeti: apehi<BR>
bhikkhu, mā me purato aṭṭhāsīti. Ko nu kho bhante hetu ko paccayo yaṃ bhagavā<BR>
āyasmantaṃ upavāṇaṃ apasādeti apehi bhikkhu mā me purato aṭṭhāsī'ti? Yebhuyyena<BR>
ānanda dasasu sahassīsu lokadhātusu devatā sannipatitā tathāgataṃ dassanāya, yāvatā<BR>
ānanda kusinārā upavattanaṃ mallānaṃ sālavanaṃ samannato dvādasayojanāni natthi so<BR>
padeso vāḷagga koṭinittudana mattopi mahesakkhāhi devatāhi apathuṭo. Devatā ānanda<BR>
ujjhāyanti dūrā ca vata mahā āgatā tathāgataṃ dassanāya. Kadāci karahaci tathāgatā loke<BR>
uppajjanti arahanto sammāsambuddhā ajjeva rattiyā pacchime yāme tathāgatassa<BR>
parinibbānaṃ bhavissati, ayañca mahesakkho bhikkhu bhagavato purato ṭhito ovārento, na<BR>
mayaṃ labhāma pacchime kāle tathāgataṃ dassanāyā'ti. <BR>
<BR>
94. Kathaṃ bhūtā pana bhante bhagavā devatā manasi karotī'ti. <BR>
<BR>
"Santānanda devatā ākāse pathavisaññiniyo, kese pakiriya kandanti, bāhā paggayha<BR>
kandanti, chinnapātaṃ [PTS Page 140] [\q 140/]      papatanti āvaṭṭanti vivaṭṭanti<BR>
atikhippaṃ bhagavā parinibbāyissati, atikhippaṃ sugato parinibbāyissati, atikhippaṃ cakkhu<BR>
loke antaradhāyissatī'ti santānanda devatā paṭhaviyaṃ paṭhavisaññiniyo, kesepakiriya<BR>
kandanti, bāhā paggayha kandanti, chinnapātaṃ papatanti āvaṭṭanti vivaṭṭanti: <BR>
<BR>
1. Apasāresi. Kesuci. <BR>
<BR>
<BR>
[BJT Page 218] [\x 218/]      <BR>
<BR>
Atikhippaṃ bhagavā parinibbāyissati, atikhippaṃ sugato parinibbāyissati, atikhippaṃ<BR>
cakkhu1 loke antaradhāyissatīti! <BR>
<BR>
Yā pana tā devatā vītarāgā, tā satā sampajānadā adhivāsenti: aniccā saṅkhārā taṃ kutettha<BR>
labbhā?Ti, <BR>
<BR>
95. "Pubbe bhante disāsu vassaṃ vutthā bhikkhū āgacchanti tathāgataṃ dassanāya. Te mayaṃ<BR>
labhāma manobhāvanīye bhikkhū dassanāya labhāma payirupāsānāya, bhagavato pana<BR>
mayaṃ bhante accayena na labhissāma manobhāvanīye bhikkhu dassanāya na labhissāma<BR>
payirupāsanāyā"ti. <BR>
<BR>
"Cattārimāni ānanda saddhassa kulaputtassa dassanīyāni saṃvejanīyāni ṭhānāni. Katamāni<BR>
cattāri: <BR>
<BR>
'Idha tathāgato jāto'ti ānanda saddhassa kulaputtassa dassanīyaṃ saṃvejanīyaṃ ṭhānaṃ. <BR>
<BR>
'Idha tathāgato anuttaraṃ sammāsambodhiṃ abhisambuddho'ti ānanda saddhassa<BR>
kulaputtassa dassanīyaṃ saṃvejanīyaṃ ṭhānaṃ. <BR>
<BR>
'Idha tathāgatena anuttaraṃ dhammacakkaṃ pavattitanti' ānanda saddhassa kulaputtassa<BR>
dassanīyaṃ saṃvejanīyaṃ ṭhānaṃ. <BR>
<BR>
'Idha tathāgato anupādisesāya nibbānadhātuyā' parinibbutoti ānanda saddhassa kulaputtassa<BR>
dassanīyaṃ saṃvejanīyaṃ ṭhānaṃ. <BR>
<BR>
[PTS Page 141] [\q 141/]      imāni kho ānanda cattāri saddhassa kulaputtassa dassanīyāni<BR>
saṃvejanīyāni ṭhānāni. <BR>
<BR>
Āgamissanti kho ānanda saddhā bhikkhū bhikkhuniyo upāsakā upāsikāyo idha tathāgato jāto<BR>
ti pi, idha tathāgato anuttaraṃ sammāsambodhiṃ abhisambuddhoti pi, idha tathāgatena<BR>
anuttaraṃ dhammacakkaṃ pavattitantipi, idha tathāgato anupādisesāya nibbānadhātuyā<BR>
parinibbuto ti pi. Ye hi keci ānanda cetiyacārikaṃ āhiṇḍantā pasannacittā kālaṃ karissanti,<BR>
sabbe te kāyassa bhedā parammaraṇā sugatiṃ saggaṃ lokaṃ upapajjissantiti. <BR>
<BR>
1. Cakkhumaṃ - sī. Mu. Cakkhuṃ - i. <BR>
<BR>
<BR>
[BJT Page 220] [\x 220/]     <BR>
<BR>
Ānanda pucchā kathā<BR>
<BR>
96. "Kathaṃ mayaṃ bhante mātugāme paṭipajjāmā?" Ti. <BR>
"Adassanaṃ ānandā"ti. <BR>
<BR>
"Dassane bhagavā sati kathaṃ paṭipajjitabbanti?" <BR>
<BR>
"Anālāpo ānandā"ti. <BR>
<BR>
"Alapattena pana bhante kathaṃ paṭipajjitabbanti?"<BR>
<BR>
"Sati ānanda upaṭṭhapetabbā"ti. <BR>
<BR>
Kathaṃ mayaṃ bhante tathāgatassa sarīre paṭipajjāmā?"Ti. <BR>
<BR>
"Abyāvaṭā tumhe ānanda hotha tathāgatassa sarīrapūjāya. Iṅgha tumhe ānanda sadatthe,<BR>
ghaṭatha1 sadatthamanuyujjatha, sadatthe 2 appamattā ātāpino pahitattā viharatha,<BR>
santānanda khattiyapaṇḍitā pi brāhmaṇapaṇḍitā pi gahapatipaṇḍitā pi tathāgate<BR>
ahippasannā te tathāgatassa sarīrapūjaṃ karissantī"ti. <BR>
"Kathaṃ pana bhante tathāgatassa sarīre paṭipajjitabbantī?"<BR>
<BR>
"Yathā kho ānanda rañño cakkavattissa sarīre paṭipajjanti, evaṃ tathāgatassa sarīre<BR>
paṭipajjitabbanti" "kathaṃ pana bhante rañño cakkavattissa sarīre paṭipajjanti?"Ti "rañño<BR>
ānanda cakkavattissa sarīraṃ ahatena vatthena veṭhenti. Ahatena vatthena veṭhetvā<BR>
vihatena kappāsena veṭhenti. Vihatena kappāsena veṭhetvā ahatena vatthena [PTS Page 142]<BR>
[\q 142/]      veṭhenti. <BR>
<BR>
1. Cakkhumā, (machasaṃ) cakṣurantardhayati (sabbatthivādīnaṃ mahāparinibbānasutte). <BR>
2. Sāratthe ghaṭhatha anuyuñapatha (machasaṃ. ) 3. Sāratthe (machasaṃ)<BR>
<BR>
<BR>
[BJT Page 222] [\x 222/]      <BR>
<BR>
Etenūpāyena pañcahi yugasatehi rañño cakkavattissa sarīraṃ1 veṭhetvā āyasāya teladoṇiyā<BR>
pakkhipitvā aññissā āyasāya doṇiyā paṭikujjitvā sabbagandhānaṃ citakaṃ karitvā rañño<BR>
cakkavattissa sarīraṃ jhāpenti. Cātummahāpathe 2 rañño cakakavattissa thūpaṃ karonti.<BR>
Evaṃ kho ānanda rañño cakkavattissa sarīre paṭipajjanti. Yathā kho ānanda rañño<BR>
cakkavattissa sarīre paṭipajjanti evaṃ tathāgatassa sarīre paṭipajjitabbaṃ cātummahāpathe<BR>
tathāgatassa thūpo kātabbo. Tattha ye mālaṃ vā gandhaṃ vā cuṇṇakaṃ3 vā āropessanti vā<BR>
abhivādessanti vā, cittaṃ vā pasādessanti, tesantaṃ bhavissati dīgharattaṃ hitāya sukhāyā"ti. <BR>
<BR>
Thūpārahā puggalā. <BR>
<BR>
97. "Cattāro'me ānanda thūpārahā. Katame cattāro? Tathāgato arahaṃ sammāsambuddho<BR>
thūpāraho. Paccekasambuddho thūpāraho, tathāgatassa sāvako thūpāraho, rājā cakkavattī<BR>
thūpāraho'ti. <BR>
<BR>
Kiñcānanda atthavasaṃ paṭicca tathāgato arahaṃ sammāsambuddho thūpāraho? Ayaṃ tassa<BR>
bhagavato arahato sammāsambuddhassa thūpo ti ānanda bahū janā cittaṃ pasādenti, te<BR>
tatthacittaṃ pasādetvā kāyassa bhedā parammaraṇā sugatiṃ saggaṃ lokaṃ upapajjanti. Idaṃ<BR>
kho ānanda atthavasaṃ paṭicca tathāgato arahaṃ sammāsambuddho thūpāraho. <BR>
<BR>
Kiñcānanda atthavasaṃ paṭicca paccekasambuddho thūpāraho? Ayaṃ tassa bhagavato<BR>
paccekasambuddhassa [PTS Page 143] [\q 143/]      thūpo ti ānanda bahūjanā cittaṃ<BR>
pasādenti. Te tattha cittaṃ pasādetvā kāyassa bhedā parammaraṇā sugatiṃ saggaṃ lokaṃ<BR>
upapajjanti. Idaṃ kho ānanda atthavasaṃ paṭicca paccekasambuddho thūpāraho. <BR>
<BR>
1. Sarīre (syā, kaṃ). 2. Cātumahāpattha (machasaṃ). 3. Vaṇṇakaṃ [PTS]<BR>
<BR>
<BR>
[BJT Page 224] [\x 224/]      <BR>
<BR>
Kiñcānanda atthavasaṃ paṭicca tathāgatassa sāvako thūpāraho? Ayaṃ tassa bhagavato<BR>
arahato sammāsambuddhassa sāvakassa thūpo ti ānanda bahū janā cittaṃ pasādenti. 1 Te<BR>
tattha cittaṃ pasādetvā kāyassa bhedā parammaraṇā sugatiṃ saggaṃ lokaṃ upapajjanti. Idaṃ<BR>
kho ānanda atthavasaṃ paṭicca tathāgatassa sāvako thūpāraho, 2<BR>
<BR>
Kiñcānanda atthavasaṃ paṭicca rājā cakkavattī thūpāraho? Ayaṃ dhammikassa<BR>
dhammarañño thūpo ti ānanda bahū janā cittaṃ pasādenti, te tattha cittaṃ pasādetvā kāyassa<BR>
bhedā parammaraṇā sugatiṃ saggaṃ lokaṃ upapajjanti. <BR>
<BR>
Idaṃ kho ānanda atthavasaṃ paṭicca rājā cakkavatti thūpāraho. Ime kho ānanda cattāro<BR>
thūpārahā"ti. <BR>
<BR>
Ānandattherassa acchariyadhammā. <BR>
<BR>
98. Atha kho āyasmā ānando vihāraṃ pavisitvā kapisīsaṃ ālambitvā rodamāno aṭṭhāsi:<BR>
"ahañca vatamhi sekho sakaraṇīyo, satthu ca me parinibbānaṃ bhavissati yo mamaṃ3<BR>
ānukampako"ti, atha kho bhagavā bhikkhū āmantesi: "kahannu kho bhikkhave ānando"ti<BR>
"eso bhante āyasmā ānando vihāraṃ pavisitvā kapisīsaṃ ālambitvā rodamāno ṭhito: 'ahañca<BR>
vatamhi sekho sakaraṇīyo satthu ca me parinibbānaṃ bhavissati yo mamaṃ ānukampako"ti.<BR>
Atha kho bhagavā aññataraṃ bhikkhuṃ āmantesi: "ehi tvaṃ bhikkhu, mama vacanena<BR>
ānandaṃ āmantehi: satthā taṃ āvuso ānanda āmanteti"ti [PTS Page 144] [\q 144/]     <BR>
"evambhante'ti kho so bhikkhu bhagavato paṭissutvā yenāyasmā ānando tenupasaṅkami,<BR>
upasaṅkamitvā āyasmantaṃ ānandaṃ etadavoca: satthā taṃ āvuso ānanda āmantetī"ti.<BR>
'Evamāvuso'ti kho āyasmā ānando tassa bhikkhuno paṭissutvā yena bhagavā<BR>
tenupasaṅkami. Upasaṅkamitvā bhagavantaṃ abhivādetvā ekamantaṃ nisīdi, ekamantaṃ<BR>
nisinnaṃ kho āyasmantaṃ ānandaṃ bhagavā etadavoca: <BR>
<BR>
1. Bahujano cittaṃ pasādeti [PTS]. 2. Sāvakathūpo. [PTS]. 3. Mama (machasaṃ). <BR>
<BR>
<BR>
[BJT Page 226] [\x 226/]     <BR>
<BR>
"Alaṃ ānanda mā soci, mā paridevi - nanu etaṃ ānanda mayā paṭikacceva akkhātaṃ<BR>
sabbeheva piyehi manāpehi nānābhāvo vinābhāvo aññathābhāvo. Taṃ kutettha ānanda<BR>
labbhā 'yantaṃ jātaṃ bhūtaṃ saṅkhataṃ palokadhammaṃ, taṃ vata tathāgatassāpi sarīraṃ'<BR>
māpalujjiti. Netaṃ ṭhānaṃ vijjati. Dīgharattaṃ kho te ānanda tathāgato paccupaṭṭhito<BR>
mettena kāyakammena hitena sukhena advayena appamāṇena, mettena vacīkammena<BR>
hitena sukhena advayena appamāṇena, mettena manokammena hitena sukhena advayena<BR>
appamāṇena. Katapuñño'si tvaṃ ānanda padhānamanuyuñja , khippaṃ hehisi1 anāsavo"ti. <BR>
<BR>
99. Atha kho bhagavā bhikkhū āmantesi: " ye pi te bhikkhave ahesuṃ atītamaddhānaṃ<BR>
arahanto sammāsambuddhā, tesampi bhagavantaṃ etaparamāyeva upaṭṭhākā ahesuṃ<BR>
seyyathāpi mayhaṃ ānando. Ye pi te bhikkhave bhavissanti anāgatamaddhānaṃ arahanto<BR>
sammāsambuddhā, tesampi bhagavantānaṃ etaparamāyeva upaṭṭhākā bhavissanti<BR>
seyyathāpi mayhaṃ ānando, paṇḍito bhikkhave ānando, medhāvī bhikkhave ānando, jānāti<BR>
'ayaṃ kālo tathāgataṃ dassanāya upasaṅkamituṃ bhikkhūnaṃ, ayaṃ kālo bhikkhunīnaṃ ayaṃ<BR>
kālo upāsakānaṃ, [PTS Page 145] [\q 145/]      ayaṃ kālo upāsikānaṃ, ayaṃ kālo rañño<BR>
rājamahāmattānaṃ titthiyānaṃ titthiyasāvakānanti. '<BR>
<BR>
100. Cattāro'me bhikkhave acchariyā abbhutā dhammā ānande katame cattāro? Sace<BR>
bhikkhave bhikkhuparisā ānandaṃ dassanāya upasaṅkamati, dassanena sā attamanā hoti.<BR>
Tatra ce ānando dhammaṃ bhāsati, bhāsitena pi sā attamanā hoti, atittā'va bhikkhave<BR>
bhikkhuparisā hoti. Atha kho ānando tuṇhī hoti. Sace bhikkhave bhikkhunīparisā,<BR>
upāsakaparisā, upāsikāparisā ānandaṃ dassanāya upasaṅkamati, dassanena sā attamanā hoti.<BR>
Tatra ce ānando dhammaṃ bhāsati bhāsitenapi sā attamanā hoti. Atittā'va bhikkhave<BR>
upāsikāparisā hoti. Atha kho ānando tuṇhī hoti. Ime kho bhikkhave cattāro acchariyā<BR>
abbhutā dhammā ānande. <BR>
<BR>
1. Hohisi (machasaṃ)<BR>
<BR>
<BR>
[BJT Page 228] [\x 228/]      <BR>
<BR>
Cattāro'me bhikkhave acchariyā abbhutā dhammā raññe cakkavattimhi. Katame cattāro?<BR>
Sace bhikkhave khattiyaparisā rājānaṃ cakkavattiṃ dassanāya upasaṅkamati, dassanena sā<BR>
attamanā hoti. Tatra ce rājā cakkavattī bhāsati bhāsitenapi sā attamanā hoti atittā'va<BR>
bhikkhave khattiyaparisā hoti. Atha kho rājā cakkavattī tuṇhī hoti. Sace bhikkhave<BR>
brāhmaṇaparisā, gahapatiparisā, samaṇaparisā rājānaṃ cakkavattiṃ dassanāya<BR>
upasaṅkamati, dassanena sā attamanā hoti. Tatra ce rājā cakkavattī bhāsati śāsitena pi sā<BR>
attamanā hoti, atittā'va bhikkhave samaṇaparisā hoti. Atha kho rājā cakkavatti tuṇhī hoti.<BR>
[PTS Page 146] [\q 146/]      evameva kho bhikkhave cattāro 'me acchariyā abbhutā<BR>
dhammā ānande. Sace bhikkhave bhikkhuparisā ānandaṃ dassanāya upasaṅkamati,<BR>
dassanena sā attamanā hoti, tatra ce ānando dhammaṃ bhāsati, bhāsitena pi sā attamanā<BR>
hoti, tatu ce ānando dhammaṃ bhāsati, bhāsitena pi sā attamanā hoti, atittā'va bhikkhave<BR>
bhikkhuparisā hoti. Atha kho ānando tuṇhī hoti. Sace bhikkhunīparisā, upāsakaparisā,<BR>
upāsikāparisā ānandaṃ dassanāya upasaṅkamati, dassanena sā attamanā hoti, tatra ce<BR>
ānando dhammaṃ bhāsati bhāsitenapi sā attamanā hoti atittā'va bhikkhave upāsikāparisā<BR>
hoti. Atha kho ānando tuṇhī hoti. Ime kho bhikkhave cattāro acchariyā abbhutā dhammā<BR>
ānande'ti. <BR>
<BR>
(Mahāsudassana sutta desanā. ) <BR>
101. Evaṃ vutte āyasmā ānando bhagavantaṃ etadavoca: "mā bhante bhagavā imasmiṃ<BR>
kuḍḍanagarake1 ujjaṅgalanagarake sākhānagarake parinibbāyī. 2 Santi bhante aññāni<BR>
mahānagarāni, seyyathīdaṃ campā rājagahaṃ sāvatthi sāketaṃ kosambī bārāṇasī. Ettha<BR>
bhagavā parinibbātu. Ettha bahū khattiyamahāsālā brāhmaṇamahāsālā gahapatimahāsālā<BR>
tathāgate abhippasannā. Te tathāgatassa sarīrapūjaṃ karissanti"ti. "Māhevaṃ ānanda avaca,<BR>
māhevaṃ ānanda avaca kuḍḍanagarakaṃ ujjaṅgalanagarakaṃ sākhānagarakanti. " <BR>
<BR>
'Bhūtapubbaṃ ānanda rājā mahāsudassano nāma ahosi cakkavattī dhammiko dhammarājā<BR>
cāturanto vijitāvī janapadatthācariyappatto sattaratanasamannāgato. <BR>
<BR>
1. Khuddanagarake (machasaṃ). 2. Kusinārāyaṃ (machasaṃ). <BR>
<BR>
<BR>
[BJT Page 230] [\x 230/]     <BR>
<BR>
Rañño ānanda mahāsudassanassa ayaṃ kusinārā kusāvatī nāma rājadhānī ahosi.<BR>
Puratthimena ca pacchimena ca dvādasayojanāni āyāmena, uttarena ca dakkhiṇena ca<BR>
sattayojanāni vitthārena, kusāvatī ānanda rājadhānī iddhā ceva ahosi phītā [PTS Page 147]<BR>
[\q 147/]      ca bahujanā ca ākiṇṇamanussā ca subhikkhā va. Seyyathāpi ānanda devānaṃ<BR>
āḷakamandā nāma rājadhāni iddhā ceva phitā ca bahujanā ca ākiṇṇayakkhā ca subhikkhā<BR>
ca, evameva kho ānanda kusāvatī rājadhānī iddhā ceva ahosi phītā ca bahujanā ca<BR>
ākiṇṇamanussā ca subhikkhā ca. Kusāvatī ānanda rājadhānī dasahi saddehi avīvittā ahosi<BR>
divā ceva rattiñca: seyyathīdaṃ hatthisaddena assasaddena rathasaddena bherisaddena<BR>
mudiṅgasaddena vīṇāsaddena gītasaddena saṅkhasaddena, sammasaddena tālasaddena<BR>
asnātha pivatha khādathāti dasamena saddena. Gaccha tvaṃ ānanda, kusināraṃ pavisitvā<BR>
kosinārakānaṃ mallānaṃ ārocehi: ajja kho vāseṭṭhā rattiyā pacchime yāme tathāgatassa<BR>
parinibbānaṃ bhavissati. Abhikkamatha vāseṭṭhā abhikkamatha vāseṭṭhā, mā pacchā<BR>
vippaṭisārino ahuvattha: amhākañca no gāmakkhette tathāgatassa parinibbānaṃ ahosi, na<BR>
mayaṃ labhimhā pacchime kāle tathāgataṃ dassanāyā"ti. <BR>
<BR>
"Evambhante" ti kho āyasmā ānando bhagavato paṭissutvā nivāsetvā pattacīvaramādāya<BR>
attadutiyo kusināraṃ pāvisi. <BR>
<BR>
<BR>
<BR>
Mallānaṃ vandanā<BR>
<BR>
102. Tena kho pana samayena kosinārakā mallā santhāgāre sannipatitā honti kenacideva<BR>
karaṇīyena. Atha kho āyasmā ānando yena kosinārakānaṃ mallānaṃ santhāgāraṃ<BR>
tenupasaṅkami. Upasaṅkamitvā kosinārakānaṃ mallānaṃ ārocesi "ajja kho vāseṭṭhā rattiyā<BR>
pacchime yāme tathāgatassa parinibbānaṃ bhavissati. Abhikkamatha vāseṭṭhā,<BR>
abhikkamatha vāseṭṭhā. Mā pacchā vippaṭisārino ahuvattha! 'Amhākañca no gāmakkhette<BR>
tathāgatassa [PTS Page 148] [\q 148/]      parinibbānaṃ ahosi, naṃ mayaṃ labhimhā<BR>
pacchime kāle tathāgataṃ dassanāyā"ti. <BR>
<BR>
<BR>
[BJT Page 232] [\x 232/]     <BR>
<BR>
Idamāyasmato ānandassa sutvā mallā ca mallaputtā ca mallasuṇisā ca mallapajāpatiyo ca<BR>
aghāvino dummanā cetodukkhasamappitā appekacce kese pakiriya kandanti, bāhā paggayha<BR>
kandanti, chinnapātaṃ patanti āvaṭṭanti vivaṭṭanti "atikhippaṃ bhagavā parinibbāyissati,<BR>
atikhippaṃ sugato parinibbāyissati, atikhippaṃ cakkhu 1 loke antaradhāyissatī"ti. <BR>
<BR>
Atha kho mallā ca mallaputtā ca mallasuṇisā ca mallapajāpatiyo ca aghāvino dummanā<BR>
cetodukkhasamappitā yena upavattaṃ mallānaṃ sālavanaṃ yenāyasmā ānando<BR>
tenupasaṅkamiṃsu. Atha kho āyasmato ānandassa etadahosi: sace kho ahaṃ kosinārake<BR>
malle ekamekaṃ bhagavantaṃ vandāpessamiṃ, avandito'va bhagavā kosinārakehi mallehi<BR>
bhavissati. Athāyaṃ ratti vibhāyissati. Yannūnāhaṃ kosinārake malle kulaparivattaso<BR>
kulaparivattaso ṭhapetvā bhagavantaṃ vandāpeyyaṃ 'itthannāmo bhante mallo saputto<BR>
sahariyo sapariso sāmacco bhagavato pāde sirasā vandatī'ti. <BR>
<BR>
Atha kho āyasmā ānando kosinārake malle kulaparivattaso kulaparivattaso ṭhapetvā<BR>
bhagavantaṃ vandāpesi: 'itthannāmo bhante mallo saputto sabhariyo sapariso sāmacco<BR>
bhagavato pāde sirasā vandatī'ti. Atha kho āyasmā ānando etena upāyena paṭhameneva<BR>
yāmena kosinārake malle bhagavantaṃ vandāpesi. <BR>
<BR>
Subhadda paribbājaka vatthu<BR>
<BR>
103. Subhadda paribbājaka vatthu <BR>
<BR>
103. Tena kho pana samayena subhaddo nāma paribbājako kusinārāyaṃ paṭivasati. Assosi<BR>
kho subhaddo paribbājako: 'ajja kira rattiyā pacchime yāme samaṇassa gotamassa<BR>
parinibbānaṃ bhavissatī'ti. [PTS Page 149] [\q 149/]      atha kho subhaddassa<BR>
paribbājakassa etadahosi: "sutaṃ kho pana me'taṃ paribbājakānaṃ vuddhānaṃ mahallakānaṃ<BR>
ācariyapācariyānaṃ bhāsamānānaṃ kadāci karahaci tathāgatā loke uppajjanti arahanto<BR>
sammāsambuddhāti. Ajjeva rattiyā pacchime yāme samaṇassa gotamassa parinibbānaṃ<BR>
bhavissati. <BR>
<BR>
1. Cakkhumā (machasaṃ) <BR>
<BR>
[BJT Page 234] [\x 234/]      <BR>
<BR>
Atthi ca me ayaṃ kaṅkhādhammo uppanno. Evaṃ pasanno ahaṃ samaṇe gotame 'pahoti me<BR>
samaṇo gotamo tathā dhammaṃ desetuṃ yathāhaṃ imaṃ kaṅkhādhammaṃ pajaheyyanti'.<BR>
Atha kho subhaddo paribbājako yena upavattanaṃ mallānaṃ sālavanaṃ yena āyasmā ānando<BR>
tenupasaṅkami. Upasaṅkamitvā āyasmantaṃ ānandaṃ etadavoca: sutaṃ metaṃ bho<BR>
ānandaparibbājakānaṃ vuddhānaṃ mahallakānaṃ ācariyapācariyānaṃ bhāsamānānaṃ: "kadāvi<BR>
karahaci tathāgatā loke uppajjanti arahanto sammāsambuddhā"ti. Ajjeva rattiyā pacchime<BR>
yāme samaṇassa gotamassa parinibbānaṃ bhavissati. Atthi ca me ayaṃ kaṅkhādhammo<BR>
uppanno, "evaṃ pasanno ahaṃ samaṇe gotame, pahoti me samaṇo gotamo tathā dhamaṃ<BR>
desetuṃ yathāhaṃ imaṃ kaṅkhādhammaṃ pajaheyyaṃ. Sādhāhaṃ bho ānanda labheyyaṃ<BR>
samaṇaṃ gotamaṃ dassanāyā"ti. <BR>
<BR>
Evaṃ vutte āyasmā ānando subhaddaṃ paribbājakaṃ etadavoca: 'alaṃ āvuso subhadda, mā<BR>
tathāgataṃ viheṭhesi. Kilanto bhagavā"ti. Dutiyampi kho subhaddo paribbājako āyasmantaṃ<BR>
ānandaṃ etadavoca: "sutaṃ metaṃ bho ānanda paribbājakānaṃ vuddhānaṃ mahallakānaṃ<BR>
ācariyapācariyānaṃ bhāsamānānaṃ: kadāci karahaci tathāgatā loke uppajjanti arahanto<BR>
sammāsambuddhāti. Ajjeva rattiyā pacchime yāme [PTS Page 150] [\q 150/]      samaṇassa<BR>
gotamassa parinibbānaṃ bhavissati. Atthi ca me ayaṃ kaṅkhādhammo uppanno, evaṃ<BR>
pasanno ahaṃ samaṇe gotame, 'pahoti me samaṇo gotamo tathā dhammā desetuṃ yathāhaṃ<BR>
imaṃ kaṅkhā dhammaṃ pajaheyyaṃ'. Sādhāhaṃ bho ānanda labheyyaṃ samaṇaṃ gotamaṃ<BR>
dassanāyā"ti. Dutiyampi kho āyasmā ānando subhaddaṃ paribbājakaṃ etadavoca: "alaṃ<BR>
āvuso subhadda, mā tathāgataṃ viheṭhesi kilanto bhagavā"ti. Tatiyampi kho subhaddo<BR>
paribbājako āyasmantaṃ ānandaṃ etadavoca: "sutaṃ metaṃ bho ānanda paribbājakānaṃ<BR>
vuddhānaṃ mahallakānaṃ ācariyapācariyānaṃ bhāsamānānaṃ: kadāci karahaci tathāgatā loke<BR>
uppajjanti arahanto sammāsambuddhāti. Ajjeva rattiyā pacchime yāme samaṇassa<BR>
gotamassa parinibbānaṃ bhavissati. Atthi ca me ayaṃ kaṅkhādhammo uppanno, evaṃ<BR>
pasanno ahaṃ samaṇe gotame, 'pahoti me samaṇo gotamo tathā dhammā desetuṃ yathāhaṃ<BR>
imaṃ kaṅkhā dhammaṃ pajaheyyaṃ'. Sādhāhaṃ bho ānanda labheyyaṃ samaṇaṃ gotamaṃ<BR>
dassanāyā"ti. Tatiyampi kho āyasmā ānando subhaddaṃ paribbājakaṃ etadavoca: "alaṃ āvuso<BR>
subhadda, mā tathāgataṃ viheṭhesi kilanto bhagavā"ti. <BR>
<BR>
104. Assosi kho bhagavā āyasmato ānandassa subhaddena paribbājakena saddhiṃ imaṃ<BR>
kathāsallāpaṃ. Atha kho bhagavā āyasmantaṃ ānandaṃ āmantesi: "alaṃ ānanda mā<BR>
subhaddaṃ vāresi, labhataṃ ānanda subhaddo tathāgataṃ dassanāya. Yaṃ kiñci maṃ<BR>
subhaddo pucchissati, sabbantaṃ aññāpekkho'va pucchissati no vihesāpekkho. Yañcassāhaṃ<BR>
puṭṭho byākarissāmi, taṃ khippameva ājānissatī"ti. <BR>
<BR>
<BR>
[BJT Page 236] [\x 236/]      <BR>
<BR>
Atha kho āyasmā ānando subhaddaṃ paribbājakaṃ etadavoca: gacchāvuso subhadda, karoti<BR>
te bhagavā okāsanti. Atha kho subhaddo paribbājako yena bhagavā tenupasaṅkami.<BR>
Upasaṅkamitvā bhagavatā saddhiṃ sammodi. Sammodanīyaṃ kathaṃ sārāṇīyaṃ vītisāretvā<BR>
ekamantaṃ nisīdi. Ekamantaṃ nisinno kho subhaddo paribbājako bhagavantaṃ etadavoca:<BR>
'ye' me bho gotama samaṇabrāhmaṇā saṅghino gaṇino gaṇācariyā ñātā yasassino titthakarā<BR>
sādhusammatā bahujanassa, seyyathīdaṃ pūraṇo kassapo, makkhali gosālo, ajito<BR>
kesakambalo, pakudho kaccāyano, sañjayo belaṭṭhaputto. Nigaṇṭhonātaputto, sabbe te<BR>
sakāya paṭiññāya abbhaññiṃsu. Sabbeva na [PTS Page 151] [\q 151/]      abbhaññiṃsu,<BR>
udāhu ekacce abbhaññiṃsu ekacce nābbhaññiṃsū ?"Ti. <BR>
<BR>
"Alaṃ subhaddaṃ tiṭhatetaṃ sabbe te sakāya paṭiññāya abbhaññiṃsu, sabbeva na<BR>
abbhaññiṃsu, udāhu ekacce abbhaññiṃsu ekacce nābbhaññiṃsū"ti. Dhammaṃ te subhadda<BR>
desissāmi. Taṃ suṇāhi, sādhukaṃ manasi karohi, bhāsissāmī"ti. 'Evaṃ bhante'ti kho<BR>
subhaddo paribbājako bhagavato paccassosi, bhagavā etadavoca: <BR>
<BR>
105. "Yasmiṃ kho subhadda dhammavinaye ariyo aṭṭhaṅgiko maggo na upalabbhati,<BR>
samaṇo pi na upalabbhati, dutiyo pi tattha samaṇo na upalabbhati, tatiyo pi tattha samaṇo<BR>
na upalabbhati, catuttho pi tattha samaṇo na upalabbhati. Yasmiñca kho subhadda<BR>
dhammavinaye ariyo aṭṭhaṅgiko maggo upalabbhati, samaṇo pi tattha upalabbhati, dutiyo<BR>
pi tattha samaṇo upalabbhati, tatiyo pi tattha samaṇo upalabbhati, catuttho pi tattha<BR>
samaṇo upalabbhati. Imasmiṃ kho subhadda dhammavinaye ariyo aṭṭhaṅgiko maggo<BR>
upalabbhati. Idhe va subhadda samaṇo, idha dutiyo samaṇo, idha tatiyo samaṇo idha<BR>
catuttho samaṇo. Suññā parappavādā samaṇehi aññe. Ime ca1 subhadda bhikkhū sammā<BR>
vihareyyuṃ asuñño loko arahantehi assā"ti. <BR>
<BR>
1. Ime (kaṃ) <BR>
<BR>
[BJT Page 238] [\x 238/]      <BR>
<BR>
"Ekūnatiṃso vayasā subhadda<BR>
Yaṃ pabbajiṃ kiṃ kusalānuesī <BR>
Vassāni paññāsa samādhikāni<BR>
Yato ahaṃ pabbajito subhadda<BR>
Ñāyassa dhammassa padesavatti<BR>
Ito bahiddhā samaṇo pi natthi. 4<BR>
[PTS Page 152] [\q 152/]     <BR>
Dutiyo pi samaṇo natthi, <BR>
Tatiyo pi samaṇo natthi, <BR>
Catuttho pi samaṇo natthi. <BR>
Suññā parappavādā samaṇehi aññe<BR>
Ime ca subhadda bhikkhū sammā vihareyyuṃ<BR>
Asuñño loko arahantehī"ti 3 <BR>
<BR>
106. Evaṃ vutte subhaddo paribbājako bhagavantaṃ etadavoca: abhikkantaṃ bhante,<BR>
abhikkantaṃ bhante seyyathā pi bhante nikkujjitaṃ vā ukkujjeyya, paṭicchannaṃ vā<BR>
vivareyya, mūḷhassa vā maggaṃ ācikkheyya, andhakāre vā telapajjotaṃ dhāreyya<BR>
cakkhumanto rūpāni dakkhintī ti. Evameva bhagavatā anekapariyāyena dhammo pakāsito.<BR>
Esāhaṃ bhante bhagavantaṃ saraṇaṃ gacchāmi dhammañca bhikkhusaṅghañca.<BR>
Labheyyāhaṃ bhante bhagavato santike pabbajjaṃ, labheyyaṃ upasampadanti. <BR>
<BR>
"Yo kho subhadda aññatitthiyapubbo imasmiṃ dhammavinaye ākaṅkhati, pabbajjaṃ,<BR>
ākaṅkhati upasampadaṃ, so cattāro māse parivasati. Catunnaṃ māsānaṃ accayena<BR>
āraddhacittā bhikkhū pabbājenti upasampādenti bhikkhubhāvāya. Api ca mettha<BR>
puggalavemattatā viditā"ti. "Sace bhante aññatitthiyapubbā imasmiṃ dhammavinaye,<BR>
ākaṅkhantā pabbajjaṃ, ākaṅkhantā upasampadaṃ, cattāro māse parivasanti, catunnaṃ<BR>
māsānaṃ accayena āraddhacittā bhikkhū pabbājenti upasampādenti bhikkhubhāvāya, ahaṃ<BR>
cattāri vassāni parivasissāmi, catunnaṃ vassānaṃ accayena āraddhacittā bhikkhū pabbājentu<BR>
upasampādentu bhikkhubhāvāyā"ti. <BR>
<BR>
3. Asuñño loko, arahantehi assāti ( [PTS] machasaṃ)<BR>
4. Ekūnatriṃśo vayasānuprāpto (mahāvastu) ekona triṃśatko vasayā subhadra yat prāvrajaṃ<BR>
kiṃ kuśalaṃ gaveṣī, paṃcāśad varṣāṇi samādhikāni, yasmādahaṃ pravrajitaḥ subhadra,<BR>
āryasya dharmasya, pradeśavartatī ito bahir vai śramaṇo'sti nānyaḥ (avadānaśataka)<BR>
<BR>
<BR>
[BJT Page 240] [\x 240/]      <BR>
<BR>
Atha kho bhagavā āyasmantaṃ ānandaṃ āmantesi: tena hānanda subhaddaṃ pabbājethā ti.<BR>
'Evambhante'ti kho āyasmā ānando bhagavato paccassosi. Atha kho subhaddo paribbājako<BR>
āyasmantaṃ ānandaṃ etadavoca: "lābhā vo āvuso ānanda, suladdhaṃ vo āvuso ānanda, ye1<BR>
ettha satthu sammukhā antevāsābhisekena abhisittā ti. 2 <BR>
<BR>
[PTS Page 153] [\q 153/]      alattha kho subhaddo paribbājako bhagavato santike pabbajjaṃ,<BR>
alattha upasampadaṃ. Acirūpasampanno kho panāyasmā subhaddo eko vūpakaṭṭho<BR>
appamatto ātāpī pahitatto viharanto, nacirasseva yassatthāya kulaputtā sammadeva<BR>
agārasmā anagāriyaṃ pabbajanti, tadanuttaraṃ brahmacariyapariyosānaṃ diṭṭheva dhamme<BR>
sayaṃ abhiññā sacchikatvā upasampajja vihāsi, 'khīṇā jāti, vusitaṃ brahmacariyaṃ, kataṃ<BR>
karaṇīyaṃ, nāparaṃ itthattāyā'ti abbhaññāsi. Aññataro kho panāyasmā subhaddo arahataṃ<BR>
ahosi. So ca 3 bhagavato pacchime sakkhisāvako ahosī ti. <BR>
<BR>
Pañcamo bhāṇavāro. <BR>
<BR>
<BR>
1. Yo, [PTS] 2. Abhisitte [PTS] 3. So (machasaṃ) <BR>
<BR>
[BJT Page 242] [\x 242/]      <BR>
[PTS Page 154] [\q 154/]      <BR>
<BR>
Tathāgatassa pacchimā vācā<BR>
<BR>
107. Atha kho bhagavā āyasmantaṃ ānandaṃ āmantesi. <BR>
<BR>
"Siyā kho panānanda tumhākaṃ evamassa, atītasatthukaṃ pāvacanaṃ, natthi no satthāti. Na<BR>
kho panetaṃ ānanda evaṃ daṭṭhabbaṃ. Yo kho ānanda mayā dhammo ca vinayo ca desito<BR>
paññatto so vo mamaccayena satthā ti. Yathā kho panānanda etarahi bhikkhū aññamaññaṃ<BR>
āvusovādena samudācaranti, na kho mamaccayena evaṃ samudācaritabbaṃ. Theratarena<BR>
ānanda bhikkhunā navakataro bhikkhu nāmena vā gottena vā āvusovādena vā<BR>
samudācaritabbo, navakatarena bhikkhunā therataro bhikkhu bhanteti vā āyasmāti vā<BR>
samudācaritabbo. <BR>
<BR>
Ākaṅkhamāno ānanda saṅgho mamaccayena khuddānukhuddakāni sikkhāpadāni<BR>
samūhanatu. 1 Channassa ānanda bhikkhuno mamaccayena brahmadaṇḍo dātabbo"ti.<BR>
"Katamo pana bhante brahmadaṇḍo?"Ti. "Channo ānanda bhikkhu yaṃ iccheyya taṃ<BR>
vadeyya, so bhikkhūhi neva vattabbo na ovaditabbo na anusāsitabbo"ti. <BR>
<BR>
108. Atha kho bhagavā bhikkhū āmantesi: siyā kho pana bhikkhave ekabhikkhussāpi kaṅkhā<BR>
vā vimati vā buddhe vā dhamme vā saṅghe vā magge vā paṭipadāya vā, pucchatha<BR>
bhikkhave, mā pacchā [PTS Page 155] [\q 155/]      vippaṭisārino ahuvattha:<BR>
sammukhībhūto no satthā ahosi, na mayaṃ sakkhīmha bhagavantaṃ sammukhā<BR>
paṭipucchitunti. Evaṃ vutte te bhikkhu tuṇhī ahesuṃ. Dutiyampi kho bhagavā bhikkhū<BR>
āmantesi: siyā kho pana bhikkhave ekabhikkhussāpi kaṅkhā vā vimati vā buddhe vā<BR>
dhamme vā saṅghe vā magge vā paṭipadāya vā, pucchatha bhikkhave, mā pacchā<BR>
vippaṭisārino ahuvattha: sammukhībhūto no satthā ahosi, na mayaṃ sakkhīmha<BR>
bhagavantaṃ sammukhā paṭipucchitunti. Dutiyampi kho te bhikkhū tuṇhī ahesuṃ.<BR>
Tatiyampi kho bhagavā bhikkhū āmantesi: siyā kho pana bhikkhave ekabhikkhussāpi kaṅkhā<BR>
vā vimati vā buddhe vā dhammevā saṅghe vā magge vā paṭipadāya vā pucchatha<BR>
bhikkhave mā pacchā vippaṭisārino ahuvattha, sammukhībhūto no satthā ahosi, na mayaṃ<BR>
sakkhimha bhagavantaṃ sammukhā paṭipucchitunti. Tatiyampi kho te bhikkhū tuṇhī<BR>
ahesuṃ. Atha kho bhagavā bhikkhū āmantesi 'siyā kho pana bhikkhave satthugāravenāpi na<BR>
puccheyyātha. Sahāyako pi bhikkhave sahāyakassa ārocetū'ti. Evaṃ vutte te bhikkhū tuṇhī<BR>
ahesuṃ. <BR>
<BR>
1. Samūhanatu [PTS] <BR>
<BR>
[BJT Page 244] [\x 244/]      <BR>
<BR>
108. Atha kho āyasmā ānando bhagavantaṃ etadavoca: "acchariyaṃ bhante, abbhutaṃ bhante,<BR>
evaṃ pasanno ahaṃ bhante imasmiṃ bhikkhusaṅghe 'natthi ekabhikkhussāpi kaṅkhā vā<BR>
vimati vā buddhe vā dhamme vā saṅghe vā magge vā paṭipadāya vā'ti. "Pasādā kho tvaṃ<BR>
ānanda vadesi. Ñāṇameva hettha ānanda tathāgatassa natthi imasmiṃ bhikkhu saṅghe<BR>
ekabhikkhussāpi kaṅkhā vā vimati vā buddhe vā dhamme vā saṅghe vā magge vā<BR>
paṭipadāya vā. Imesaṃ hi ānanda pañcannaṃ bhikkhusatānaṃ yo pacchimako bhikkhu so<BR>
sotāpanno avinipātadhammo niyato sambodhiparāyaṇo'ti. <BR>
<BR>
Atha kho bhagavā bhikkhū āmantesi: [PTS Page 156] [\q 156/]      "handa'dāni bhikkhave<BR>
āmantayāmi vo, vayadhammā saṅkhārā appamādena sampādethā"ti. <BR>
<BR>
Ayaṃ tathāgatassa pacchimā vācā2. <BR>
<BR>
<BR>
Bhagavato parinibbānaṃ. <BR>
<BR>
109. Atha kho bhagavā paṭhamaṃ jhānaṃ samāpajji. Paṭhamajjhānā vuṭṭhahitvā dutiyaṃ<BR>
jhānaṃ samāpajji. Dutiyajjhānā vuṭṭhahitvā tatiyaṃ jhānaṃ samāpajji. Tatiyajjhānā<BR>
vuṭṭhahitvayā catutthaṃ jhānaṃ samāpajji. Catutthajjhānā vuṭṭhahitvā ākāsānañcāyatanaṃ<BR>
samāpajji. Ākāsānañcāyatanasamāpattiyā vuṭṭhahitvā viññāṇañcāyatanaṃ samāpajji.<BR>
Viññāṇañcāyatanasamāpattiyā vuṭṭhahitvā ākiñcaññāyatanaṃ samāpajji.<BR>
Ākiñcaññāyatanasamāpattiyā vuṭṭhahitvā nevasaññānāsaññāyatanaṃ samāpajji.<BR>
Nevasaññānāsaññāyatanasamāpattiyā vuṭṭhahitvā saññāvedayitanirodhaṃ samāpajji. <BR>
<BR>
Atha kho āyasmā ānando āyasmantaṃ anuruddhaṃ etadavoca, "parinibbuto bhante<BR>
anuruddha bhagavā'ti. "Na āvuso ānanda bhagavā parinibbuto saññāvedayitanirodhaṃ<BR>
samāpanno"ti. <BR>
<BR>
2. Sabbatthikavādīnaṃ, mahāparinibbānasutte, evaṃ dissate: <BR>
Atha bhagavānutatarāsaṃgataḥ suvarṇavarṇaṃ bāhuṃ nissāryya tān bhikṣūnavocat:<BR>
tathāgatasya darśanaṃ loke kadācideva bhavati yathā udumbarapuṣpaṃ kadācideva<BR>
prādurbhavati aruṇavarṇa - bāhuṃ nīssāryya buddhaḥ prādurakarot adbhūtaṃ nimittam<BR>
āgantukā saṃskārāḥ anityā utpadya vinaśyanti mā pramādethāḥ iti. Tasmād bhikṣavaḥ<BR>
apramādena sampādayata. Nāhaṃ prāmadam tena samyaksambuddhaḥ asaṃkhyeyaguṇo<BR>
jātaḥ vyayadharmāḥ saṃskārāḥ apramādena sampādethāḥ. Iyamasti tathāgatasya paścimā<BR>
vāk. <BR>
<BR>
<BR>
[BJT Page 246] [\x 246/]      <BR>
<BR>
Atha kho bhagavā saññāvedayitanirodhasamāpattiyā vuṭṭhahitvā<BR>
nesavasaññānāsaññāyatanaṃ samāpajji. Nevasaññānāsaññāyatanasamāpattiyā vuṭṭhahitvā<BR>
ākiñcaññāyatanaṃ samāpajji. Ākiñcaññāyatanasamāpattiyā vuṭṭhahitvā viññāṇañcāyatanaṃ<BR>
samāpajji. Viññāṇañcāyatanasamāpattiyā vuṭṭhahitvā ākāsānañcāyatanaṃ samāpajji.<BR>
Ākāsānañcāyatanasamāpattiyā vuṭṭhahitvā catutthaṃ jhānaṃ samāpajji. Catutthajjhānā<BR>
vuṭṭhahitvā tatiyaṃ jhānaṃ samāpajji. Tatiyajjhānā vuṭṭhahitvā dutiyaṃ jhānaṃ samāpajji.<BR>
Dutiyajjhānā vuṭṭhahitvā paṭhamaṃjjhānaṃ samāpajji. Paṭhamajjhānā vuṭṭhahitvā<BR>
dutiyaṃjjhānaṃ samāpajji. Dutiyajjhānā vuṭṭhahitvā tatiyajjhānaṃ samāpajji. Tatiyajjhānā<BR>
vuṭṭhahitvā catutthajjhānaṃ samāpajji. Catutthajjhānā vuṭṭhahitvā taṃ samanantarā bhagavā<BR>
parinibbāyi. <BR>
<BR>
110. Parinibbute bhagavati saha parinibbānā mahābhūmicālo ahosi, mahiṃsanako<BR>
salomahaṃso devadundubhiyo ca phaliṃsu. [PTS Page 157] [\q 157/]      parinibbute<BR>
bhagavati saha parinibbānā brahmā sahampati imaṃ gāthaṃ abhāsi: <BR>
<BR>
"Sabbeva nikkhipissanti bhūtā loke samussayaṃ1<BR>
Yathā etādiso satthā loke appaṭipuggalo<BR>
Tathāgato balappatto sambuddho parinibbuto"ti. <BR>
<BR>
Parinibbute bhagavati saha parinibbānā sakko devānamindo imaṃ gāthaṃ abhāsi: <BR>
<BR>
"Aniccā vata saṅkhārā uppādavayadhammino, <BR>
Uppajjitvā nirujjhanti tesaṃ vūpasamo sukho"ti. <BR>
<BR>
Parinibbute bhagavati saha parinibbānā āyasmā anuruddho imā gāthāyo abhāsi: <BR>
<BR>
"Nāhu assāsapassāso ṭhitacittassa tādino, <BR>
Anejo santimārabbha yaṃ kālamakarī muni. <BR>
Asallīnena cittena vedanaṃ ajjhavāsayī, <BR>
Pajjotasseva nibbānaṃ vimokkho cetaso ahū"ti. 2 <BR>
<BR>
1. Cakkhumā loke antarahito ti (machasaṃ). 2. Asaṃlīnena kāyena vedanāmadhivāsayan<BR>
pradyotasyeva vimokṣas tasya cetasaḥ (madhyamikāvānti) <BR>
<BR>
<BR>
[BJT Page 248] [\x 248/]      <BR>
<BR>
Parinibbute bhagavati saha parinibbānā āyasmā ānando imaṃ gāthaṃ abhāsi: <BR>
<BR>
"Tadāsi yaṃ bhiṃsanakaṃ tadāsi lomahaṃsanaṃ<BR>
Sabbākāravarūpete sambuddhe parinibbute"ti. <BR>
<BR>
111. "Parinibbute bhagavati ye te tattha bhikkhū avītarāgā appekacce bāhā paggayha<BR>
kandanti chinnapātaṃ patanti āvaṭṭanti vivaṭṭanti:' atikhippaṃ bhagavā [PTS Page 158] [\q<BR>
158/]      parinibbuto, atikhippaṃ sugato parinibbuto atikhippaṃ cakkhu loke antarahitanti.<BR>
Ye pana te bhikkhū vītarāgā te satā sampajānā 'adhivāsenti aniccā saṅkhārā, taṃ kutettha<BR>
labbhā'ti. <BR>
<BR>
112. Atha kho āyasmā anuruddho bhikkhū āmantesi; alaṃ āvuso mā sovittha mā<BR>
paridevittha. Nanu etaṃ āvuso bhagavatā paṭigacceva akkhātaṃ, sabbeheva piyehi manāpehi<BR>
nānābhāvo vinābhāvo aññathābhāvo, taṃ kutettha āvuso labbhā yantaṃ jātaṃ bhūtaṃ<BR>
saṅkhataṃ palokadhammaṃ taṃ vata mā palujjiti netaṃ ṭhānaṃ vijjati. Devatā āvuso<BR>
ujjhāyantī"ti. <BR>
<BR>
"Kathambhūtā pana bhante anuruddha devatā manasikaroti? Santāvuso ānanda devatā ākāse<BR>
paṭhavisaññiniyo kese pakiriya kandanti bāhā paggayha kandanti chinnapātaṃ patanti,<BR>
āvaṭṭanti: vivaṭṭanti atikhippaṃ bhagavā parinibbuto, atikhippaṃ sugato parinibbuto,<BR>
atikhippaṃ cakkhu loke antarahitanti. Santāvuso ānanda devatā paṭhaviyā paṭhavisaññiniyo<BR>
kese pakiriya kandanti bāhā paggayha kandanti chinnapātaṃ patanti, āvaṭṭanti: vivaṭṭanti<BR>
atikhippaṃ bhagavā parinibbuto, atikhippaṃ sugato parinibbuto, atikhippaṃ cakkhu loke<BR>
antarahito ti. Yā pana devatā vītarāgā tā satā sampajānā adhivāsenti 'aniccā saṅkhārā taṃ<BR>
kutettha labbhā'ti. <BR>
<BR>
<BR>
[BJT Page 250] [\x 250/]      <BR>
<BR>
113. Atha kho āyasmā ca anuruddho āyasmā ca ānando taṃ rattāvasesaṃ dhammiyā kathāya<BR>
vītināmesuṃ. Atha kho āyasmā anuruddho āyasmantaṃ ānandaṃ āmantesi: gacchāvuso<BR>
ānanda kusināraṃ. Kusināraṃ pavisitvā kosinārakānaṃ mallānaṃ ārocehi: 'parinibbuto<BR>
vāsiṭṭhā bhagavā, yassa'dāni kālaṃ maññathā'ti. Evambhante ti kho āyasmā ānando<BR>
āyasmato anuruddhassa paṭissutvā pubbaṇhasamayaṃ nivāsetvā pattacīvaramādāya<BR>
attadutiyo kusināraṃ pāvisi. [PTS Page 159] [\q 159/]      tena kho pana samayena<BR>
kosinārakā mallā santhāgāre sannipatitā honti teneva karaṇīyena. Atha kho āyasmā ānando<BR>
yena kosinārakānaṃ mallānaṃ santhāgāraṃ tenupasaṅkami. Upasaṅkamitvā kosinārakānaṃ<BR>
mallānaṃ ārocesi: "parinibbuto vāsiṭṭhā bhagavā, yassa'dāni kālaṃ maññathā"ti.<BR>
Idamāyasmato ānandassa vacanaṃ sutvā mallā ca mallaputtā ca mallasuṇisā ca<BR>
mallapajāpatiyo ca aghāvino dummanā ceto dukkhasamappitā appekacce kese pakiriya<BR>
kandanti, bāhā paggayha kandanti, chinnapātaṃ patanti āvaṭṭanti vivaṭṭanti atikhippaṃ<BR>
bhagavā parinibbuto, atikhippaṃ sugato parinibbuto, atikhippaṃ cakkhu loke antarahitanti.<BR>
" <BR>
<BR>
114. Atha kho kosinārakā mallā purise āṇāpesuṃ "tenahi bhaṇe kusinārāyaṃ gandhamālañca<BR>
sabbañca tāḷāvacaraṃ sannipātethā"ti. Atha kho kosinārakā mallā gandhamālañca sabbañca<BR>
tāḷāvacaraṃ pañca ca dussayugasatāni ādāya yena upavattanaṃ mallānaṃ sālavanaṃ yena<BR>
bhagavato sarīraṃ tenupasaṅkamiṃsu. Upasaṅkamitvā bhagavato sarīraṃ naccehi gītehi<BR>
vāditehi mālehi gandhehi sakkarontā garukarontā mānentā pūjentā celavitānāni karontā<BR>
maṇḍalamāḷe paṭiyādentā 'ekadivasaṃ vītināmesuṃ. Atha kho kosinārakānaṃ mallānaṃ<BR>
etadahosi. 'Ativikālo kho ajja bhagavato sarīraṃ jhāpetuṃ, svedāni mayaṃ bhagavato sarīraṃ<BR>
naccehi gītehi vāditehi mālehi gandhehi sakkarontā garukarontā mānentā pūjentā<BR>
celavitānāni karontā maṇḍalamāḷe paṭiyādentā dutiyampi divasaṃ vītināmesuṃ, tatiyampi<BR>
divasaṃ vītināmesuṃ, catutthampi divasaṃ vītināmesu, pañcamampi divasaṃ vītināmesu,<BR>
chaṭṭhampi divasaṃ vītināmesuṃ atha kho sattamaṃ divasaṃ kosinārakānaṃ mallānaṃ [PTS<BR>
Page 160] [\q 160/]      etadahosi: mayaṃ bhagavato sarīraṃ naccehi gītehi vāditehi mālehi<BR>
gandhehi sakkarontā garukarontā mānentā pūjentā, dakkhiṇena dakkhiṇaṃ nagarassa<BR>
haritvā bāhirena bāhiraṃ dakkhiṇato nagarassa bhagavato sarīraṃ jhāpessāmā'ti. <BR>
<BR>
<BR>
[BJT Page 252] [\x 252/]     <BR>
Tena kho pana samayena aṭṭha mallapāmokkhā sīsaṃ nahātā ahatāni vatthāni nivatthā<BR>
'mayaṃ bhagavato sarīraṃ uccāressāmā'ti nasakkonti uccāretuṃ. Atha kho kosinārakā mallā<BR>
āyasmantaṃ anuruddhaṃ etadavocuṃ: ko nu kho bhante anuruddha hetu ko paccayo yenime<BR>
aṭṭha mallapāmokkhā sīsaṃ nahātā ahatāni vatthāni nivatthā 'mayaṃ bhagavato sarīraṃ<BR>
uccāressāmā'ti na sakkonti uccāretunti ?" "Aññathā kho vāsiṭṭhā tumhākaṃ adhippāyo,<BR>
aññathā devatānaṃ adhippāyo"ti. "Kathā pana bhante devatānaṃ adhippāyo"ti. "Tumhākaṃ<BR>
kho vāsiṭṭhā adhippāyo: "mayaṃ bhagavato sarīraṃ naccehi gītehi vāditehi mālehi gandhehi<BR>
sakkarontā garukarontā mānentā pūjentā dakkhiṇena dakkhiṇaṃ nagarassa haritvā, bāhirena<BR>
bāhiraṃ dakkhiṇato nagarassa bhagavato sarīraṃ jhāpessāmā"ti. Devatānaṃ kho vāsiṭṭhā<BR>
adhippāyo "mayaṃ bhagavato sarīraṃ dibbehi naccehi gītehi vāditehi mālehi gandhehi<BR>
sakkarontā garukarontā mānentā pūjentā, uttarena uttaraṃ nagarassa haritvā, uttarena<BR>
dvārena nagaraṃ pavesetvā, majjhena majjhaṃ nagarassa haritvā, puratthimena dvārena<BR>
nikkhāmetvā, puratthimato nagarassa makuṭabandhanaṃ nāma mallānaṃ cetiyaṃ, ettha<BR>
bhagavato sarīraṃ jhāpessāmā"ti. "Yathā bhante devatānaṃ adhippāyo, tathā hotu"ti. <BR>
<BR>
116. Tena kho pana samayena kusinārā yāva sandhisamalasaṃkaṭīrā jaṇṇumattena odhinā<BR>
mandāravapupphehi satthatā hoti atha kho devatā ca kosinārakā ca mallā bhagavato sarīraṃ<BR>
dibbehi ca mānusakehi ca [PTS Page 161] [\q 161/]      naccehi gītehi vāditehi mālehi<BR>
gandhehi sakkarontā garukarontā mānentā pūjentā, uttarena uttaraṃ nagarassa haritvā<BR>
uttarena dvārena nagaraṃ pavesetvā, majjhena majjhaṃ nagarassa haritvā, puratthimena<BR>
dvārena nikkhamitvā, puratthimato nagarassa makuṭabandhanaṃ nāma mallānaṃ cetiyaṃ,<BR>
1 tattha bhagavato sarīraṃ nikkhipiṃsu. <BR>
<BR>
1. Uttareṇa dvāreṇa nagarāt niṣakramya nadīṃ hiraṇyavatīṃ upasaṅkramya<BR>
mukuṭabandhane caitye(sabbatthivāditaṃ mahāparinibbāṇasutta) <BR>
<BR>
<BR>
[BJT Page 254] [\x 254/]      <BR>
<BR>
117. Atha kho kosinārakā mallā āyasmantaṃ ānandaṃ etadavocuṃ: "kathaṃ mayaṃ bhante<BR>
ānanda tathāgatassa sarīre paṭipajjāmā?"Ti. "Yathā kho vāsiṭṭhā rañño cakkavattissa sarīre<BR>
paṭipajjatti, evaṃ tathāgatassa sarīre paṭipajjitabbanti. " "Kathaṃ pana bhante ānanda rañño<BR>
cakkavattissa sarīre paṭipajjintī"ti. "Raññe vāsiṭṭhā cakkavattissa sarīraṃ ahatena vatthena<BR>
veṭhenti, ahatena vatthena veṭhetvā vihatena kappāsena veṭhenti. Vihatena kappāsena<BR>
veṭhetvā ahatena vatthena veṭhenti. Etena upāyena pañcahi yugasatehi rañño cakkavattissa<BR>
sarīraṃ veṭhetvā āyasāya teladoṇiyā pakkhipitvā aññissā āyasāya doṇiyā paṭikujjetvā,<BR>
sabbagandhānaṃ citakaṃ karitvā rañño cakkavattissa sarīraṃ jhāpenti. Cātummahāpathe<BR>
rañño cakkavattissa thūpaṃ karonti. Evaṃ kho vāsiṭṭhā rañño cakkavattissa sarīre<BR>
paṭipajjanti. Yathā kho vāsiṭṭhā rañño cakkavattissa sarīre paṭipajjanti, evaṃ tathāgatassa<BR>
sarīre paṭipajjitabbaṃ. Cātummahāpathe tathāgatassa thūpo kātabbo. Tattha ye mālaṃ vā<BR>
gandhaṃ vā cuṇṇakaṃ vā āropessanti vā abhivādessanti vā cittaṃ vā pasādessanti, tesantaṃ<BR>
bhavissati dīgharattaṃ hitāya sukhāyā"ti. <BR>
<BR>
Atha kho kosinārakā mallā purise āṇāpesuṃ "tena hi bhaṇe mallānaṃ vihataṃ kappāsaṃ<BR>
sannipātethā"ti. Atha kho kosinārakā mallā bhagavato sarīraṃ ahatena vatthena veṭhesuṃ.<BR>
Ahatena vatthena veṭhetvā vihatena kappāsena veṭhesuṃ. Vihatena kappāsena veṭhetvā<BR>
ahatena [PTS Page 162] [\q 162/]      vatthena veṭhesuṃ. Etena upāyena pañcahi yugasatehi<BR>
bhagavato sarīraṃ veṭhetvā āyasāya teladoṇiyā pakkhipitvā1 aññissā āyasāya doṇiyā<BR>
paṭikujjetvā sabbagandhānaṃ citakaṃ karitvā bhagavato sarīraṃ citakaṃ āropesuṃ. <BR>
<BR>
Mahākassapāgamanaṃ. <BR>
<BR>
118. Tena kho pana samayena āyasmā mahākassapo pāvāya kusināraṃ<BR>
addhānamaggapaṭipanno hoti mahatā bhikkhusaṅghena saddhiṃ pañcamattehi<BR>
bhikkhusatehi. Atha kho āyasmā mahākassapo maggā okkamma aññatarasmiṃ rukkhamūle<BR>
nisīdi. Tena kho pana samayena aññataro ājīvako2 kusinārāya mandāravapupphaṃ gahetvā<BR>
pāvaṃ addhānamaggapaṭipanno hoti. Addasā kho āyasmā mahākassapo taṃ ājīvakaṃ<BR>
dūrato'va āgacchantaṃ. Disvā taṃ ājīvakaṃ etadavoca: 'apāvuso amhākaṃ satthāraṃ jānāsī<BR>
?Ti. Āma āvuso jānāmi. <BR>
<BR>
1. Suvarṇadroṇyāṃ nidhāya telena pūrayitvā tāṃ suvarṇadroṇīṃ utthāpya dvitīyasyāṃ<BR>
mahādroṇyāṃ prakṣipya (sabbatthivāditaṃ mahāparinibbānasutte)<BR>
<BR>
<BR>
[BJT Page 256] [\x 256/]      <BR>
<BR>
Ajja sattāhaparinibbuto samaṇo gotamo. Tato me idaṃ mandāravapupphaṃ gahitanti".<BR>
Tattha ye te bhikkhu avītarāgā appekacce bāhā paggayha kandanti, chinnapātaṃ patanti,<BR>
āvaṭṭanti vivaṭṭanti: atikhippaṃ bhagavā parinibbuto, atikhippaṃ sugato parinibbuto,<BR>
atikhippaṃ cakkhu loke 3 antarahitanti, ye pana te bhikkhu vītarāgā, te satā sampajānā<BR>
adhivāsenti: aniccā saṅkhārā, taṃ kutettha labbhā'ti. <BR>
<BR>
119. Tena kho pana samayena subhaddo nāma buḍḍhapabbajito' tassaṃ parisāyaṃ nisinno<BR>
hoti. Atha kho subhaddo, buḍḍhapabbajito te bhikkhu etadavoca:" alaṃ āvuso mā sovittha,<BR>
mā paridevittha. Sumuttā mayaṃ tena mahāsamaṇena. Upaddutā ca homa idaṃ vo kappati,<BR>
idaṃ vo na kappatī ti. Idāni pana mayaṃ yaṃ icchissāma taṃ karissāma, yaṃ na icchissāma<BR>
na taṃ karissāmā"ti. Atha kho āyasmā mahākassapo bhikkhū āmantesi: 'alaṃ āvuso mā<BR>
sovittha, mā paridevittha. Nanu [PTS Page 163] [\q 163/]      etaṃ āvuso bhagavatā<BR>
paṭigacce va akkhātaṃ: sabbeheva piyehi manāpehi nānābhāvo vinābhāvo aññathābhāvo.<BR>
Taṃ kutettha āvuso labbhā yantaṃ jātaṃ bhūtaṃ saṅkhataṃ palokadhammaṃ, taṃ<BR>
tathāgatassāpi sarīraṃ mā palujjīti netaṃ ṭhānaṃ vijjatī"ti. <BR>
<BR>
120. Tena kho pana samayena cattāro mallapāmokkhā sīsaṃ nahātā ahatāni vatthāni nivatthā<BR>
mayaṃ bhagavato citakaṃ ālimpessāmāti na sakkonti ālimpetuṃ. Atha kho kosinārakā mallā<BR>
āyasmantaṃ anuruddhaṃ etadavocuṃ: ko nu kho bhante anuruddha hetu, ko paccayo,<BR>
yenime cattāro mallapāmokkhā sīsaṃ nahātā ahatāni vatthāni nivatthā mayaṃ bhagavato<BR>
citakaṃ ālimpessāmāti na sakkonti ālimpetunti"? "Aññathā kho vāsiṭṭhā devatānaṃ<BR>
adhippāyo"ti. "Kathaṃ pana bhante devatānaṃ adhippāyo?"Ti. "Devatānaṃ kho vāsiṭṭhā<BR>
adhippāyo: ayaṃ āyasmā mahākassapo pāvāya kusināraṃ addhānamaggapaṭipanno mahatā<BR>
bhikkhusaṅghena saddhiṃ pañcamattehi bhikkhusatehi. Na tāva bhagavato citako pajjalissati<BR>
yāvāyasmā mahākassapo bhagavato pāde sirasā na vandissatī"ti. "Yathā bhante devatānaṃ<BR>
adhippāyo tathā hotu"ti. <BR>
<BR>
2. Atha khalu mārge nyataro nirgrantha śrāvakaḥ mandāra puṣpaṃādāya (sabbatthivādīnaṃ<BR>
mahāparinibbānasutte). 4. Cakkhumā loke antarahito (machasaṃ) loke cakṣurantarhitam<BR>
(sabbatthivādīnaṃ mahāparinibbānasutte) 1. Buddhapabbajito(machasaṃ) <BR>
<BR>
<BR>
[BJT Page 258] [\x 258/]      <BR>
121. Atha kho āyasmā mahākassapo yena kusinārā makuṭabandhanaṃ nāma mallānaṃ<BR>
cetiyaṃ yena bhagavato citako tenupasaṅkami. Upasaṅkamitvā ekaṃ saṃ cīvaraṃ katvā<BR>
añjalimpaṇāmetvā tikkhattuṃ citakaṃ padakkhiṇaṃ katvā, pādato vivaritvā bhagavato pāde<BR>
sirasā vandi. Tāni pi kho pañca bhikkhusatāni ekaṃsaṃ cīvaraṃ katvā añjalimpaṇāmetvā<BR>
tikkhattuṃ citakaṃ padakkhiṇaṃ katvā bhagavato pāde sirasā vandiṃsu. [PTS Page 164] [\q<BR>
164/]      vanditesu1 ca panāyasmatā mahākassapena tehi pi pañcahi bhikkhusatehi,<BR>
sayameva bhagavato citako pajjali. <BR>
<BR>
122. Jhāyamānassa kho pana bhagavato sarīrassa, yaṃ ahosi chavīti vā cammanti mā<BR>
maṃsanti vā naharū ti vā lasikā ti vā tassa neva chārikā paññāyittha, na masi. Sārīrāneca<BR>
avasissiṃsu. Seyyathāpi nāma sapissa vā telassa vā jhāyamānassa neva chārikā paññāyati na<BR>
masi, evameva bhagavato sarirassa jhāyamānassa yaṃ ahosi chavīti vā cammanti vā<BR>
maṃsanti vā nahārūti vā lasikāti vā tassa neva chārikā paññāyittha'na masi, sārīrāneva<BR>
avasissiṃsu. Tesañca pañcannaṃ dussayugasatānaṃ dveva dussāni na ḍayhiṃsu yañca<BR>
sabbabbhantarimaṃ2 yañca bāhiraṃ. Daḍḍhe ca kho pana bhagavato sarīre antaḷikkhā<BR>
udakadhārā pātubhavitvā bhagavato citakaṃ nibbāpesi. Udakaṃ sālato pi abbhunnamitvā<BR>
bhagavato citakaṃ nibbāpesi. Kosinārakā pi mallā sabbagandhodakena bhagavato citakaṃ<BR>
nibbāpesuṃ. <BR>
<BR>
Atha kho kosinārakā mallā bhagavato sārīrāni sattāhaṃ santhāgāre sattipañjaraṃ karitvā<BR>
dhanupākāraṃ parikkhipāpetvā naccehi gītehi vāditehi mālehi gandhehi sakkariṃsu<BR>
garukariṃsu mānesuṃ pūjesuṃ. <BR>
<BR>
Sārīrikadhātuvibhajanā <BR>
122. Assosi kho rājā māgadho ajātasattu vedehiputto: "bhagavā kira kusinārāyaṃ<BR>
parinibbuto"ti. Atha kho rājā māgadho: ajātasattu vedehiputto kosinārakānaṃ mallānaṃ<BR>
dūtaṃ pāhesi "bhagavā pi khattiyo ahampi khattiyo. Ahampi arahāmi bhagavato sārīrānaṃ<BR>
bhāgaṃ, ahampi bhagavato sārīrānaṃ thūpañca mahañca karissāmī"ti. <BR>
<BR>
1. Vandite va (machasaṃ [PTS] 2. Sabbabbhantarimaṃ (machasaṃ) sabbaṃ abbhantarimaṃ<BR>
[PTS]<BR>
<BR>
<BR>
[BJT Page 260] [\x 260/]      <BR>
<BR>
Assosuṃ kho vesālikā licchavī: 'bhagavā kira kusinārāyaṃ parinibbuto'ti. Atha kho vesālikā<BR>
licchavī kosinārakānaṃ mallānaṃ dūtaṃ pāhesuṃ: "bhagavā pi khattiyo mayampi khattiyā.<BR>
Mayampi arahāma bhagavato [PTS Page 165] [\q 165/]      sārīrānaṃ bhāgaṃ. Mayampi<BR>
bhagavato sārīrānaṃ thūpañca mahañca karissāmā"ti. <BR>
<BR>
Assosuṃ kho kāpilavatthavā sakyā: "bhagavā kira kusinārāyaṃ parinibbuto"ti. Atha kho<BR>
kāpilavatthavā sakyā kosinārakānaṃ mallānaṃ dūtaṃ pāhesuṃ: "bhagavā amhākaṃ<BR>
ñātiseṭṭho. Mayampi arahāma bhagavato sārīrānaṃ bhāgaṃ. Mayampi bhagavato sārīrānaṃ<BR>
thūpañca mahañca karissāmā"ti. <BR>
<BR>
Assosuṃ kho allakappakā bulayo "bhagavā kira kusinārāyaṃ parinibbuto"ti. Atha kho<BR>
allakappakā bulayo kosinārakānaṃ mallānaṃ dūtaṃ pāhesuṃ: "bhagavā pi khattiyo mayampi<BR>
khattiyā mayampi arahāma bhagavato sārīrānaṃ bhāgaṃ. Mayampi bhagavato sārīrānaṃ<BR>
thūpañca mahañca karissāmā"ti. <BR>
<BR>
Assosuṃ kho rāmagāmakā koliyā "bhagavā kira kusinārāyaṃ parinibbuto"ti. Atha kho<BR>
rāmagāmakā koliyā kosinārakānaṃ mallānaṃ dūtaṃ pāhesuṃ: "bhagavā pi khattiyo, mayampi<BR>
khattiyā. Mayampi arahāma bhagavato sārīrānaṃ bhāgaṃ. Mayampi bhagavato sārīrānaṃ<BR>
thūpañca mahañca karissāmā"ti. <BR>
<BR>
Assosi kho veṭhadīpako brāhmaṇo: "bhagavā kira kusinārāyaṃ parinibbuto"ti. Atha kho<BR>
veṭhadīpako brāhmaṇo kosinārakānaṃ mallānaṃ dūtaṃ pāhesi: "bhagavā tu1 khattiyo.<BR>
Ahamasmi brāhmaṇo, ahampi arahāmi bhagavato sārīrānaṃ bhāgaṃ. Ahampi bhagavato<BR>
sārīrānaṃ thūpañca mahañca karissāmī"ti. <BR>
<BR>
1. Bhagavāpi (machasaṃ)<BR>
<BR>
<BR>
[BJT Page 262] [\x 262/]     <BR>
<BR>
Assosuṃ kho pāveyyakā mallā "bhagavā kira kusinārāyaṃ parinibbuto"ti. Atha kho<BR>
pāveyyakā mallā kosinārakānaṃ mallānaṃ dūtaṃ pāhesuṃ. Bhagavā pi khattiyo mayampi<BR>
khattiyā. Mayampi arahāma bhagavato sārīrānaṃ bhāgaṃ, mayampi bhagavato sārīrānaṃ<BR>
thūpañca mahañca karissāmāti. <BR>
<BR>
Evaṃ vutte kosinārakā mallā te saṅghe gaṇe etadavocuṃ, [PTS Page 166] [\q 166/]     <BR>
bhagavā amhākaṃ gāmakkhette parinibbuto, na mayaṃ dassāma bhagavato sārīrānaṃ<BR>
bhāganti. <BR>
<BR>
123. Evaṃ vutte doṇo brāhmaṇo te saṅghe gaṇe etadavoca: <BR>
<BR>
Suṇantu bhonto mama ekavākyaṃ1<BR>
Amhākaṃ buddho ahu khantivādo. <BR>
Na hi sādhu'yaṃ uttamapuggalassa<BR>
Sarīrabhāge siyā sampahāro. <BR>
Sabbeva bhonto sahitā samaggā<BR>
Sammodamānā karomaṭṭhabhāge. <BR>
Vitthārikā hontu disāsu thūpā<BR>
Bahū janā cakkhumato pasannā"ti. <BR>
<BR>
124. "Tena hi brāhmaṇa tvaññeva bhagavato sārīrāni aṭṭhadhā samaṃ suvibhattaṃ<BR>
vibhajāhī"ti. "Evaṃ ho'ti kho doṇo brāhmaṇo tesaṃ saṅghānaṃ gaṇānaṃ paṭissutvā<BR>
bhagavato sārīrāni aṭṭhadhā samaṃ suvibhattaṃ vibhajitvā te saṅghe gaṇe etadavoca: "imaṃ<BR>
me bhonto tumbaṃ dadantu, ahampi tumbassa thūpañca mahañca karissāmī"ti. Adaṃsu kho<BR>
te doṇassa brāhmaṇassa tumbaṃ. <BR>
<BR>
Assosuṃ kho pippalivaniyā2 moriyā: "bhagavā kira kusinārāyaṃ parinibbuto'ti. Atha kho<BR>
pippalivaniyā moriyā kosinārakānaṃ mallānaṃ dūtaṃ pāhesuṃ: bhagavā pi khattiyo mayampi<BR>
khattiyā. Mayampi arahāma bhagavato sārīrānaṃ bhāgaṃ, mayampi bhagavato sārīrānaṃ<BR>
thūpañca mahañca karissāmā'ti. "Natthi bhagavato sārīrānaṃ bhāgo, vibhattāna bhagavato<BR>
sārīrāni, ito aṅgāraṃ harathā"ti. Te tato aṅgāraṃ hariṃsu:2<BR>
<BR>
1. Vācaṃ. Machasaṃ. 2. Pipphalīvaniyā. Syā. 3. Āhariṃsu syā. Kā<BR>
<BR>
<BR>
[BJT Page 264] [\x 264/]     <BR>
<BR>
Dhātucetiya pūjā<BR>
<BR>
124. Atha kho rājā māgadho ajātasattu vedehiputto rājagahe bhagavato sārīrānaṃ thūpañca<BR>
mahañca akāsi. [PTS Page 167] [\q 167/]      vesālikā pi licchavī vesāliyaṃ bhagavato<BR>
sārīrānaṃ thūpañca mahañca akaṃsu. Kāpilavatthavā pi sakyā kapilavatthusmiṃ bhagavato<BR>
sārīrānaṃ thūpañca mahañca akaṃsu. Allakappakā pi bulayo allakappe bhagavato sārīrānaṃ<BR>
thūpañca mahañca akaṃsu. Rāmagāmakā pi koliyā rāmagāme bhagavato sārīrānaṃ thūpañca<BR>
mahañca akaṃsu. Veṭhadīpako pi brāhmaṇo veṭhadīpe bhagavato sārīrānaṃ thūpañca<BR>
mahañca akāsi. Pāveyyakā pi mallā pāvāyaṃ bhagavato sārīrānaṃ thūpañca mahañca<BR>
akaṃsu. Kosinārakā pi mallā kusinārāyaṃ bhagavato sārīrānaṃ thūpañca mahañca akaṃsu.<BR>
Doṇo pi brāhmaṇo tumbassa thūpañca mahañca akāsi. Pippalivaniyā pi moriyā pippalivane<BR>
aṅgārānaṃ thūpañca mahañca akaṃsu. Iti aṭṭha sarīrathūpā navamo tumbathūpo dasamo<BR>
aṅgārathūpo. Evametaṃ bhūtapubbanti. <BR>
125. "Aṭṭha doṇā1 cakkhumato sarīrā, <BR>
Sattadoṇaṃ jambudīpe mahenti, <BR>
Ekañca doṇaṃ purisavaruttamassa<BR>
Rāmagāme nāgarājā mahenti. <BR>
<BR>
Ekā hi dāṭhā tidivehi pūjitā ekā pana gandhārapure mahīyati, <BR>
Kāliṅgarañño vijite punekaṃ ekaṃ puna nāgarājā mahenti.<BR>
<BR>
<BR>
Tasseva tejena ayaṃ vasundharā<BR>
Āyāgaseṭṭhehi mahī alaṃkatā<BR>
Evaṃ imaṃ cakkhumato sarīraṃ<BR>
Susakkataṃ sakkatasakkatehi. <BR>
<BR>
[PTS Page 168] [\q 168/]      devindanāgindanarinda pūjito<BR>
Manussaseṭṭhehi tatheva pūjito, <BR>
Taṃ2 vandatha pañjalikā bhavitvā<BR>
Buddho bhave kappasatehi dullabho'ti. <BR>
Cattāḷīsa samā dantā kesā lomā ca sabbaso, <BR>
Devā hariṃsu ekekaṃ cakkavālaparamparā"ti. <BR>
<BR>
Mahāparinibbānasuttaṃ tatiyaṃ. <BR>
<BR>
1. Aṭṭhadoṇaṃ cakkhumato sarīraṃ (machasaṃ). 2. Taṃ taṃ (syā)<BR>
<BR>
<BR>
[BJT Page 266] [\x 266/]     <BR>
<BR>
4. <BR>
[PTS Page 169] [\q 169/]      mahāsudassanasuttaṃ. <BR>
<BR>
1. Evaṃ me sutaṃ ekaṃ samayaṃ bhagavā kusinārāyaṃ viharati upa vattane mallānaṃ<BR>
sālavane antarena yamakasālānaṃ parinibbānasamaye. <BR>
<BR>
Atha kho āyasmā ānando yena bhagavā tenupasaṅkami, upasaṅkamitvā bhagavantaṃ<BR>
abhivādetvā ekamantaṃ nisīdi. Ekamantaṃ nisinno kho āyasmā ānando bhagavantaṃ<BR>
etadavoca. "Mā bhante bhagavā imasmiṃ kuḍḍanagarake ujjaṅgalanagarake sākhānagarake<BR>
parinibbāyi. Santi bhante aññāni mahānagarāni, seyyathīdaṃ, campā rājagahaṃ sāvatthi<BR>
sāketaṃ kosambī bārāṇasī, ettha bhagavā parinibbāyatu. Ettha bahū khattiyamahāsālā<BR>
brāhmaṇamahāsālā gahapatimahāsālā tathāgate abhippasannā, te tathāgatassa sarīrapūraṃ<BR>
karisantī"ti. <BR>
<BR>
2. "Mā hevaṃ ānanda avaca mā hevaṃ ānanda avaca kuḍḍanagarakaṃ ujjaṅgalanagarakaṃ<BR>
sākhā nagarakanti. <BR>
<BR>
Kusāvati rājadhāni<BR>
Bhūtapubbaṃ ānanda rājā mahāsudassano nāma ahosi khantiyo muddhāvasitto1 cāturanto<BR>
vijitāvī janapadatthācariyappatto. [PTS Page 170] [\q 170/]      rañño ānanda<BR>
mahāsudassanassa ayaṃ kusinārā kusāvatī nāma rājadhānī ahosi. Sā kho ānanda kusāvatī<BR>
puratthimena ca pacchimena ca dvādasayojanāni ahosi āyāmena, uttarena ca dakkhiṇena ca<BR>
sattayojanāni vitthārena. Kusāvatī ānanda rājadhāni iddhā ceva ahosi vītā ca bahujanā ca<BR>
ākiṇṇamanussā ca subhikkhā ca. <BR>
<BR>
1. Muddhāhisītto (kaṃ). 2. Iddhā ceva ahosi phītā ca (syā) <BR>
<BR>
[BJT Page 268] [\x 268/]      <BR>
<BR>
Seyyathāpi ānanda devānaṃ āḷakamandā nāma rājadhāni iddhā ceva phītā ca bahujanā ca<BR>
ākiṇṇayakkhā ca subhikkhā ca, evameva kho ānanda kusāvatī rājadhānī iddhā ceva ahosi<BR>
phītā ca bahujanā ca ākiṇṇamanussā ca subhikkhā ca. Kusāvatī ānanda rājadhāni dasahi<BR>
saddehi avicittā ahosi divā ceva rattiṃ ca. Seyyathīdaṃ, hatthisaddena assaddena<BR>
rathasaddena bherisaddena mudiṅgasaddena vīṇāsaddena gītasaddena sammasaddena<BR>
tālasaddena (saṅkhasaddena) asnātha pivatha khādathāti dasamena saddena. <BR>
<BR>
3. Kusāvatī ānanda rājadhānī sattahi pākārehi parikkhittā ahosi. Eko pākāro sovaṇṇamayo,<BR>
eko rūpiyamayo, eko veḷuriyamayo, eko phaḷikamayo, eko lohitaṅkamayo1 eko<BR>
masāragallamayo, eko sabbaratanamayo. Kusāvatiyā ānanda rājadhāniyā catunnaṃ<BR>
vaṇṇānaṃ dvārāni ahesuṃ. Ekaṃ dvāraṃ sovaṇṇamayaṃ, ekaṃ rūpiyamayaṃ, ekaṃ veḷuriya<BR>
mayaṃ, ekaṃ phaḷikamayaṃ. [PTS Page 171] [\q 171/]      ekekasmiṃ dvāre satta satta esikā<BR>
nikhātā ahesuṃ. Tiporisaṅgā tiporisanikhātā dvādasaporisā ubbedhena, ekā esikā<BR>
sovaṇṇamayā, ekā rūpiyamayā, ekā veḷuriyamayā, ekā phaḷikamayā, ekā lohitaṅkamayā,<BR>
ekā masāragallamayā, ekā sabbaratanamayā. <BR>
Kusāvatī ānanda rājadhāni sattahi tālapantihi parikkhittā ahosi. Ekā tālapanti sovaṇṇamayā,<BR>
ekā rūpiyamayā, ekā veḷuriyamayā ekā phaḷikamayā, ekā lohitaṅkamayā, ekā<BR>
masāragallamayā, ekā sabbaratanamayā. Sovaṇṇamayassa tālassa sovaṇṇamayo khandho<BR>
ahosi, rūpiyamayāni pattāni ca phalāni ca rūpiyamayassa tālassa rūpiyamayo khandho ahosi<BR>
sovaṇṇamayāni pattāni ca phalāni ca. Veḷuriyamayassa tālassa veḷuriyamayo khandho<BR>
ahosi phaḷikamayāni pattāni ca phalāni ca. Phaḷikamayassa tālassa phaḷikamayo khandho<BR>
ahosi. Veḷuriyamayāni pattāni ca phalāni ca. Lohitaṅkamayassa tālassa lohitaṅkamayo<BR>
khandho ahosi masāragallamayāni pattāni ca phalāni ca. Masāragallamayassa tālassa<BR>
masāragallamayo khandho ahosi lohitaṅkamayāni pattāni ca phalāni ca sabbaratanamayassa<BR>
tālassa sabbaratanamayo khandho ahosi sabbaratanamayāni pattāni ca phalāni ca. Tāsaṃ kho<BR>
panānanda tālapantīnaṃ vāteritānaṃ saddo ahosi vaggu ca rajanīyo ca kamanīyo ca 2<BR>
madanīyo ca. Seyyathāpi ānanda pañcaṅgikassa turiyassa suvinītassa suppaṭitāḷitassa<BR>
kusalehi samannāgatassa saddo hoti vaggu ca rajanīyo ca kamanīyo ca madanīyo [PTS<BR>
Page 172] [\q 172/]      ca. Evameva kho ānanda tāsaṃ tālapantīnaṃ vāteritānaṃ saddo ahosi<BR>
vaggu ca rajanīyo ca kamanīyo ca madanīyo ca. Ye kho panānanda tena samayena<BR>
kusāvatiyā rājadhāniyā dhuttā ahesuṃ soṇḍā pipāsā, te tāsaṃ tālapantinaṃ vāteritānaṃ<BR>
saddena parivāresuṃ. <BR>
<BR>
1. Lohitaṅkamayo (kaṃ). 2. Khamanīyo (machasaṃ)<BR>
<BR>
<BR>
[BJT Page 270] [\x 270/]     <BR>
<BR>
Cakkaratanaṃ<BR>
<BR>
4. Rājā ānanda mahāsudassano sattahi ratanehi samannāgato ahosi catūhi ca iddhihi.<BR>
Katamehi sattahi? Idhānanda rañño mahāsudassanassa tadahuposathe paṇṇarase sīsaṃ<BR>
nahātassa uposathikassa uparipāsādavaragatassa dibbaṃ cakkaratanaṃ pāturahosi sahassāraṃ<BR>
sanemikaṃ sanāhikaṃ sabbākāraparipūraṃ, disvā rañño mahāsudassanassa etadahosi: "sutaṃ<BR>
kho panetaṃ: yassa rañño khattiyassa muddhābhisittassa tadahuposathe paṇṇarase sīsaṃ<BR>
nahātassa uposathikassa uparipāsādavaragatassa dibbaṃ cakkaratanaṃ pātu bhavati<BR>
sahassāraṃ sanemikaṃ sanābhikaṃ sabbākāraparipūraṃ, so hoti rājā cakkavattīti. Assaṃ nu<BR>
kho ahaṃ rājā cakkavatti"ti. <BR>
<BR>
5. Atha kho ānanda rājā mahāsudassano uṭṭhāyāsanā, ekaṃsaṃ uttarāsaṅgaṃ karitvā, vāmena<BR>
hatthena suvaṇṇa bhiṅkāraṃ gahetvā dakkhiṇena hatthena cakkaratanaṃ abbhukkiri:<BR>
pavattatu bhavaṃ cakkaratanaṃ, abhivijinātu bhavaṃ cakkaratananti. Atha kho taṃ ānanda<BR>
cakkaratanaṃ puratthimaṃ disaṃ pavatti'?1 Anvadeva 2 rājā mahāsudassano saddhiṃ<BR>
caturaṅginiyā senāya. Yasmiṃ kho panānanda padese [PTS Page 173] [\q 173/]     <BR>
cakkaratanaṃ patiṭṭhāsi tattha rājā mahāsudassano vāsaṃ upagañchi saddhiṃ caturaṅginiyā<BR>
senāya. Ye kho panānanda puratthimāya disāya paṭirājāno te rājānaṃ mahāsudassanaṃ<BR>
upasaṅkamitvā evamāhaṃhu: ehi kho mahārāja, svāgataṃ, te mahārāja, sakante mahārāja,<BR>
anusāsa mahārājāti. Rājā mahāsudassano evamāha pāṇo na hantabbo adinnaṃ nādātabbaṃ<BR>
kāmesu micchā na caritabbā. Musā na bhāsitabbā. Majjaṃ na pātabbaṃ. Yathā bhuttañca<BR>
bhuñjathāti. Ye kho panānanda puratthimāya disāya paṭirājāno te rañño mahāsudassanassa<BR>
anuyantā ahesuṃ. Atha kho taṃ ānanda cakkaratanaṃ puratthimaṃ samuddaṃ ajjhogāhetvā4<BR>
paccuttaritvā dakkhiṇaṃ disaṃ pavatti, dakkhiṇaṃ samuddaṃ ajjhogāhetvā paccuttaritvā<BR>
pacchimaṃ disaṃ pavatti, pacchimaṃ samuddaṃ ajjhogāhetvā paccuttaritvā uttaraṃ disaṃ<BR>
pavatti anvadeva rājā mahāsudassano saddhiṃ caturaṅginiyā senāya yasmiṃ kho panānanda<BR>
padese cakkaratanaṃ patiṭṭhāsi, tattha rājā mahāsudassano vāsaṃ upagañji saddhiṃ<BR>
caturaṅginiyā senāya. Ye kho panānanda uttarāya disāya paṭirājāno, te rājānaṃ mahā<BR>
sudassanaṃ upasaṅkamitvā evamāhaṃsu:ehi kho mahārāja, svāgataṃ te mahārāja, sakaṃ te<BR>
mahārāja, anusāsa mahārājāti. Rājā mahāsudassano evamāha: pāṇo na hantabbo, adinnaṃ<BR>
nādātabbaṃ, kāmesu micchā na caritabbā, [PTS Page 174] [\q 174/]      musā na bhāsitabbā,<BR>
majjaṃ na pātabbaṃ, yathā bhuttañca bhuñjathāti ye kho panānanda uttarāya disāya<BR>
paṭirājāno te rañño mahāsudassanassa anuyantā5 ahesuṃ. <BR>
1. Pavattati (syā kaṃ). 2. Anudeva (syā). 3. Sāśataṃ [PTS]. 4 Ajjhogāhetvā [PTS]. 5. Ākayanta<BR>
(machasaṃ)<BR>
<BR>
<BR>
[BJT Page 272] [\x 272/]      <BR>
<BR>
6. Atha kho taṃ ānanda cakkaratanaṃ samuddapariyantaṃ paṭhaviṃ abhivijinitvā kusāvatiṃ<BR>
rājadhāniṃ paccāgantvā rañño mahāsudassanassa antepuradvāre atthakaraṇappamukhe<BR>
akkhāhataṃ maññe aṭṭhāsi. Rañño mahāsudassanassa antepuraṃ upasobhayamānaṃ. Rañño<BR>
ānanda mahāsudassanassa evarūpaṃ cakkaratanaṃ pāturahosi. <BR>
<BR>
Hatthiratanaṃ<BR>
7. Puna ca paraṃ ānanda rañño mahāsudassanassa hatthiratanaṃ pāturahosi, sabbaseto<BR>
sattappatiṭṭho iddhimā vehāsaṅgamo uposatho nāma nāgarājā. Taṃ disvā rañño<BR>
mahāsudassanassa cittaṃ pasīdi: bhaddakaṃ vata bho hatthiyānaṃ sace damathaṃ upeyyāti<BR>
atha kho taṃ ānanda hatthiratanaṃ seyyathāpi nāma bhaddo hatthājāniyo dīgharattaṃ<BR>
suparidanto, evameva damathaṃ upagañja. Bhūtapubbaja ānanda rājā mahāsudassano<BR>
tameva hatthiratanaṃ vīmaṃsamāno pubbaṇhasamayaṃ abhirūhitvā samuddapariyantaṃ<BR>
paṭhaviṃ anuyāyitvā kusāvatiṃ rājadhāniṃ paccāgantvā pātarāsamakāsi. Rañño ānanda<BR>
mahāsudassanassa evarūpaṃ hatthiratanaṃ pāturahosi. <BR>
Assaratanaṃ<BR>
8. Puna ca paraṃ ānanda rañño mahāsudassanassa assaratanaṃ pāturahosi, sabbaseto<BR>
kāḷasīso muñjakeso iddhimā vehāsaṅgamo valāhako nāmā assarājā. Taṃ disvā rañño<BR>
mahāsudassanassa cittaṃ pasīdi: bhaddakaṃ vata bho assayānaṃ sace damathaṃ upeyyāti.<BR>
Atha [PTS Page 175] [\q 175/]      kho taṃ ānanda assaratanaṃ seyyathāpi nāma bhaddo<BR>
assājānīyo dīgharattaṃ suparidanto evameva damathaṃ upagañchi. Bhūtapubbaṃ ānanda<BR>
rājā mahāsudassano tameva assaratanaṃ vīmaṃsamāno pubbaṇhasamayaṃ abhiruhitvā<BR>
samuddapariyantaṃ paṭhaviṃ anuyāyitvā kusāvatiṃ rājadhāniṃ paccāgantvā pātarāsamakāsi.<BR>
Rañño ānanda mahāsudassanassa evarūpaṃ assaratanaṃ pāturahosi. <BR>
<BR>
Maṇiratanaṃ<BR>
9. Puna ca paraṃ ānanda rañño mahāsudassanassa maṇiratanaṃ pāturahosi. So ahosi maṇi<BR>
veḷuriyo subho jātimā aṭṭhaṃso suparikammakato accho vippasanno sabbākārasampanno.<BR>
Tassa kho panānanda maṇiratanassa ābhā samantā yojanaṃ phuṭā ahosi. Bhūtapubbaṃ<BR>
ānanda rājā mahāsudassano tameva maṇiratanaṃ vīmaṃsamāno caturaṅginiṃ senaṃ<BR>
sannayahitvā maṇiṃ dhajaggaṃ āropetvā rattandhakāratimisāyaṃ pāyāsi. Ye kho panānanda<BR>
samantā gāmā ahesuṃ, te tenobhāsena kammante payojesuṃ divāti maññamānā. Rañño<BR>
ānanda mahāsudassanassa evarūpaṃ maṇiratanaṃ pāturahosi. <BR>
<BR>
<BR>
[BJT Page 274] [\x 274/]      <BR>
<BR>
Itthiratanaṃ <BR>
10. Puna ca paraṃ ānanda rañño mahāsudassanassa itthiratanaṃ pāturahosi. Abhirūpā<BR>
dassanīyā pāsādikā paramāya vaṇṇapokkharatāya samannāgatā, nātidīghā nātirassā,<BR>
nātikisā nātithūlā nātikāḷi nāccodātā atikkantā mānusaṃ vaṇṇaṃ1 appattā dibbaṃ vaṇṇaṃ.<BR>
Tassa kho panānanda itthiratanassa evarūpo kāyasamphasso hoti, seyyathāpi nāma<BR>
tūlapicuno vā kappāsapicuno vā. Tassa kho panānanda itthiratanassa sīte uṇhāni gattāni<BR>
honti, uṇhe sītāni. Tassa kho panānanda itthiratanassa kāyato candanagandho vāyati.<BR>
Mukhato uppalagandho. Taṃ kho panānanda itthiratanaṃ rañño mahāsudassanassa<BR>
pubbuṭṭhāyinī ahosi [PTS Page 176] [\q 176/]      pacchānipātinī kiṃkārapaṭisāvinī<BR>
manāpacārīni piyavādinī. Taṃ kho panānanda itthiratanaṃ rājānaṃ mahāsudassanaṃ<BR>
manasāpi no aticārī2. Kuto pana kāyena. Rañño ānanda mahāsudassanassa evarūpaṃ<BR>
itthīratanaṃ pāturahosi. <BR>
Gahapatiratanaṃ<BR>
11. Puna ca paraṃ ānanda rañño mahāsudassanassa gahapatiratanaṃ pāturahosi. Tassa<BR>
kammavipākajaṃ dibbacakkhu pāturahosi, yena nidhiṃ passati sassāmikampi assāmikampi.<BR>
So rājānaṃ mahāsudassanaṃ upasaṅkamitvā evamāha: appossukko tvaṃ deva hohi, ahaṃ te<BR>
dhanena dhanakaraṇīyaṃ karissāmīti. Bhūtapubbaṃ ānanda rājā mahāsudassano tameva<BR>
gahapatiratanaṃ vīmaṃsamāno nāvaṃ abhiruhitvā majjhe gaṅgāya nadiyā sotaṃ ogāhitvā<BR>
gahapatiratanaṃ etadavoca: attho me gahapati: hiraññasuvaṇṇenāti' tena hi mahārāja ekaṃ<BR>
tīraṃ nāvaṃ upetūti idheva me gahapati attho hiraññasuvaṇṇenāti. Atha kho taṃ ānanda<BR>
gahapatiratanaṃ ubhohi hatthehi udakaṃ omasitvā pūraṃ hirañña vaṇṇassa kumbhiṃ<BR>
uddharitvā rājānaṃ mahāsudassanaṃ etadavoca: alamettāvatā mahārāja, katamettāvatā<BR>
mahārāja, pūjitamettāvatā mahārājāti. Rājā mahāsudassano evamāha: alamettāvatā gahapati,<BR>
katamettāvatā gahapati pūjitamettāvatā gahapatīti. [PTS Page 177] [\q 177/]      rañño<BR>
ānanda mahāsudassanassa evarūpaṃ gahapatiratanaṃ pāturahosi. <BR>
<BR>
1. Mānussivaṇṇaṃ - syā, mānusivaṇṇaṃ (machasaṃ). 2. Aticarī - kaṃ<BR>
<BR>
<BR>
[BJT Page 276] [\x 276/]      <BR>
<BR>
Parināyakaratanaṃ<BR>
<BR>
12. Puna ca paraṃ ānanda, rañño mahāsudassanassa parināyakaratanaṃ pāturahosi paṇḍito<BR>
viyatto medhāvī paṭibalo rājānaṃ mahāsudassanaṃ upayāpetabbaṃ upayāpetuṃ<BR>
apayāpetabbaṃ apayāpetuṃ. So rājānaṃ mahāsudassanaṃ upasaṅkamitvā evamāha;<BR>
appossukko tvaṃ deva hohi, ahamanusāsissāmīti, rañño ānanda mahāsudassanassa<BR>
evarūpaṃ parināyakaratanaṃ pāturahosi; rājā ānanda mahāsudassano imehi sattahi ratanehi<BR>
samannāgato ahosi. <BR>
<BR>
Iddhisamannāgamo<BR>
13. Puna ca paraṃ ānanda rājā mahāsudassano catūhi iddhīhi samannāgato ahosi. Katamāhi<BR>
catūhi iddhīhi? Idha ānanda rājā mahāsudassano abhirūpo ahosi dassanīyo pāsādiko<BR>
paramāya vaṇṇapokkharatāya samannāgato ativiya aññehi manussehi. Rājā ānanda<BR>
mahāsudassano imāya paṭhamāya iddhiyā samannāgato ahosi. <BR>
Puna ca paraṃ ānanda rājā mahāsudassano dīghāyuko ahosi ciraṭṭhitiko ativiya aññehi<BR>
manussehi. Rājā ānanda mahāsudassano imāya dutiyāya iddhiyā samannāgato ahosi. <BR>
<BR>
Puna ca paraṃ ānanda rājā mahāsudassano appābādho ahosi appātaṅko samavepākiniyā<BR>
gahaṇiyā samannāgato nātisītāya nāccuṇhāya ativiya aññehi manussehi. Rājā ānanda<BR>
mahāsudassano imāya tatiyāya iddhiyā samannāgato ahosi. <BR>
[PTS Page 178] [\q 178/]      puna ca paraṃ ānanda rājā mahāsudassano<BR>
brāhmaṇagahapatikānaṃ piyo ahosi manāpo. Seyyathāpi ānanda pitā puttānaṃ piyo hoti.<BR>
Manāpo, evameva kho ānanda rājā mahāsudassano brāhmaṇagahapatikānaṃ piyo ahosi<BR>
manāpo rañño pi ānanda mahāsudassanassa brāhmaṇagahapatikā piyā ahesuṃ manāpā.<BR>
Seyyathāpi ānanda pitu puttā piyā honti manāpā evameva kho ānanda rañño<BR>
mahāsudassanassa brāhmaṇagahapatikā piyā ahesuṃ manāpā. Seyyathāpi ānanda pitu puttā<BR>
piyā honti manāpā evameva kho ānanda rañño mahāsudassanassa brāhmaṇagahapatikā<BR>
piyā ahesuṃ manāpā. Bhūtapubbaṃ ānanda rājā mahāsudassano caturaṅginiyā senāya<BR>
uyyānabhūmiṃ niyyāsi. Atha kho ānanda brāhmaṇagahapatikā rājānaṃ mahāsudassanaṃ<BR>
upasaṅkamitvā evamāhaṃsu 'ataramāno deva yāhi yathā taṃ mayaṃ cirataraṃ passeyyāmā'ti<BR>
rājā pi ānanda mahāsudassano sārathiṃ āmantesi ataramāno sārathi rathaṃ pesehi yathāhaṃ<BR>
brāhmaṇagahapatikehi ciratara passīyeyyanti. Rājā ānanda mahāsudassano imāya<BR>
catutthiyā1 iddhiyā samannāgato ahosi. <BR>
<BR>
Rājā ānanda mahāsudassano imāhi catūhi iddhīhi samannāgato ahosi. <BR>
<BR>
1. Catutthāya (syā)<BR>
<BR>
<BR>
[BJT Page 278] [\x 278/]      <BR>
<BR>
Pokkharaṇīyamāpanaṃ<BR>
14. Atha kho ānanda rañño mahāsudassanassa etadahosi: yannūnāhaṃ imāsu tālantarikāsu<BR>
dhanusate dhanusate pokkharaṇiyo māpeyyanti. Māpesi kho ānanda rājā mahāsudassano<BR>
tāsu tālantarikāsu dhanusate dhanusate pokkharaṇiyo. Tā kho panānanda pokkharaṇiyo<BR>
catunnaṃ vaṇṇānaṃ iṭṭhakāhi citā ahesuṃ, ekā iṭṭhakā sovaṇṇamayā, ekā rupiyamayā, ekā<BR>
veḷuriyamayā, ekā phaḷikamayā' tāsu kho panānanda pokkharaṇīsu cattāri cattāri ca<BR>
sopāṇāni ahesuṃ catunnaṃ vaṇṇānaṃ. Ekaṃ sopāṇaṃ sovaṇṇamayaṃ ekaṃ rūpiyamayaṃ<BR>
ekaṃ veḷuriyamayaṃ ekaṃ phaḷikamayaṃ. Sovaṇṇamayassa sopāṇassa sovaṇṇamayā [PTS<BR>
Page 179] [\q 179/]      thamhā ahesuṃ rūpiyamayā sūciyo ca uṇhīsañca rūpiyamayassa<BR>
sopāṇassa rūpiyamayā thamhā ahesuṃ, sovaṇṇamayā sūciyo ca uṇhīsañca<BR>
veḷuriyamayassa sopāṇassa veḷuriyamayā thambhā ahesuṃ, phaḷikamayā sūciyo ca<BR>
uṇhīsañca. Phaḷikamayassa sopāṇassa phaḷikamayā thambhā ahesuṃ, veḷuriyamayā sūciyo<BR>
ca uṇhīsañca. Tā kho panānanda pokkharaṇiyo dvīhi vedikāhi parikkhittā ahesuṃ, ekā<BR>
vedikā sovaṇṇamayā ekā rūpiyamayā. Sovaṇṇamayāya vedikāya sovaṇṇamayā thambhā<BR>
ahesuṃ rūpiyamayā sūciyo ca uṇhīsañca rūpiyamayāya vedikāya rūpiyamayā thambhā<BR>
ahesuṃ sovaṇṇamayā sūciyo ca uṇhīsañca. Atha kho ānanda rañño mahāsudassanassa<BR>
etadahosi "yannūnāhaṃ imāsu pokkharaṇīsu evarūpaṃ mālaṃ ropāpeyyaṃ: uppalaṃ<BR>
padumaṃ kumudaṃ puṇḍarīkaṃ sabbotukaṃ sabbajanassa anāvaṭanti. Ropāpesi kho ānanda<BR>
rājā mahāsudassano tāsu pokkharaṇīsu evarūpaṃ mālaṃ uppalaṃ padumaṃ kumudaṃ<BR>
puṇḍarīkaṃ sabbotukaṃ sabbajanassa anāvaṭaṃ. <BR>
<BR>
15. Atha kho ānanda rañño mahāsudassanasasa etadahosi: "yannūnāhaṃ imāsaṃ<BR>
pokkharaṇīnaṃ tīre nahāpake purise ṭhapeyyaṃ ye āgatāgataṃ janaṃ nahāpessantī"ti.<BR>
 hapesi kho ānanda rājā mahāsudassano tāsaṃ pokkharaṇīnaṃ tīre nahāpake purise ye<BR>
agatāgataṃ janaṃ nahāpesuṃ. <BR>
<BR>
Atha kho ānanda rañño mahāsudassanassa etadahosi: yannūnāhaṃ imāsaṃ pokkharaṇīnaṃ<BR>
tīre evarūpaṃ dānaṃ paṭṭhapeyyaṃ annaṃ annatthikassa 1 pānaṃ pānatthikassa vatthaṃ<BR>
vatthatthikassa yānaṃ yānatthikassa sayanaṃ sayanatthikassa itthiṃ itthatthikassa hiraññaṃ<BR>
hiraññatthikassa suvaṇṇaṃ suvaṇṇatthikassāti. [PTS Page 180] [\q 180/]      paṭṭhapesi<BR>
kho ānanda rājā mahāsudassano tāsaṃ pokkharaṇīnaṃ tīre evarūpaṃ dānaṃ: annaṃ<BR>
annatthikassa pānaṃ pānatthikassa vatthaṃ vatthatthikassa yānaṃ yānatthikassa sayanaṃ<BR>
sayanatthikassa itthiṃ itthitthikassa hiraññaṃ hiraññatthikassa suvaṇṇaṃ<BR>
suvaṇṇatthikassāti. <BR>
<BR>
1. Ananatthitassa (syā, kā. [PTS] <BR>
<BR>
[BJT Page 280] [\x 280/]      <BR>
<BR>
16. Atha kho ānanda brāhmaṇagahapatikā pahūtaṃ sāpateyyaṃ ādāya rājānaṃ<BR>
mahāsudasasanaṃ upasaṅkamitvā evamāhaṃsu; idaṃ deva pahūtaṃ sāpateyyaṃ devaññeva<BR>
uddīssa āhataṃ, taṃ dovo paṭigaṇhātūti. "Alaṃ bho, mamapīdaṃ pahūtaṃ sāpateyyaṃ<BR>
dhammikena balinā abhisaṅkhataṃ taṃ vo hotu, ito ca hīyo harathā"ti. Te raññā paṭikkhittā<BR>
ekamantaṃ apakkamma evaṃ samacintesuṃ: 'na kho etaṃ amhākaṃ patirūpaṃ, yaṃ mayaṃ<BR>
imāni sāpateyyāni punadeva sakāni gharāni paṭihareyyāmāti, yannūna mayaṃ rañño<BR>
mahāsudassanassa nivesanaṃ māpeyyāmā"ti. Te rājānaṃ mahāsudassanaṃ upasaṅkamitvā<BR>
evamāhaṃsu 'nivesanante deva māpessāmā'ti. Adhivāsesi kho ānanda rājā mahāsudassano<BR>
tuṇhībhāvena. Atha kho ānanda sakko devānamindo rañño mahāsudassanassa cetasā ceto<BR>
parivitakkamaññāya vissakammaṃ1 devaputtaṃ āmantesi, ehi tvaṃ samma vissakamma<BR>
rañño mahāsudassanassa nivesanaṃ māpehi dhammaṃ nāma pāsādanti. <BR>
'Evaṃ bhadante'ti kho ānanda vissakammā [PTS Page 181] [\q 181/]      devaputto sakkassa<BR>
devānamindassa paṭissutvā, seyyathāpi nāma balavā puriso sammiñjitaṃ vā bāhaṃ<BR>
pasāreyya pasāritaṃ vā bāhaṃ samiñjeyya, evamevaṃ devesu tāvatiṃsesu antarahito, rañño<BR>
mahāsudassanassa purato pāturahosi. Atha kho ānanda vissakammā devaputto rājānaṃ<BR>
mahāsudassanaṃ etadavoca, nivesanante deva māpessāmi dhammaṃ nāma pāsādanti.<BR>
Adhivāsesi kho ānanda rājā mahā sudassano tuṇhībhāvena. Māpesi kho ānanda<BR>
vissakammā devaputto rañño mahāsudassanassa nivesanaṃ dhammaṃ nāma pāsādaṃ. <BR>
<BR>
17. Dhammo ānanda pāsādo puratthimena ca pacchimena ca yojanaṃ āyāmena ahosi,<BR>
uttarena ca dakkhiṇena ca addhayojanaṃ vitthārena, dhammassa ānanda pāsādassa<BR>
tiporisaṃ uccattena vatthūcitaṃ ahosi catunnaṃ vaṇṇānaṃ iṭṭhakābhi, ekā iṭṭhakā<BR>
sovaṇṇamayā ekā rūpiyamayā ekā veḷuriyamayā ekā phaḷikamayā. <BR>
<BR>
Dhammassa ānanda pāsādassa caturāsīti thambhasahassāni ahesuṃ catunnaṃ vaṇṇānaṃ,<BR>
eko thambho sovaṇṇamayo, eko rūpiyamayo, eko veḷuriyamayo, eko phaḷikamayo.<BR>
Dhammo ānanda pāsādo catunnaṃ vaṇṇānaṃ phalakehi satthato ahosi'<BR>
<BR>
1. Catutthāya - [PTS. 1*] Vīsukammaṃ - (kā) <BR>
<BR>
[BJT Page 282] [\x 282/]     <BR>
<BR>
Ekaṃ phalakaṃ sovaṇṇamayaṃ, ekaṃ rūpiyamayaṃ, ekaṃ veḷuriyamayaṃ ekaṃ<BR>
phaḷikamayaṃ. Dhammassa ānanda pāsādassa catuvīsati sopāṇāni ahesuṃ catunnaṃ<BR>
vaṇṇānaṃ, ekaṃ sopāṇaṃ sovaṇṇamayaṃ ekaṃ rūpiyamayaṃ, ekaṃ veḷuriyamayaṃ, ekaṃ<BR>
phaḷikamayaṃ. Sovaṇṇamayassa sopāṇassa sovaṇṇamayā thambhā ahesuṃ rūpiyamayā<BR>
sūciyo ca uṇhīsañca rūpiyamayassa sopāṇassa rūpiyamayā thambhā ahesuṃ, sovaṇṇamayā<BR>
sūciyo ca uṇhīsañca veḷuriyamayassa sopāṇassa [PTS Page 182] [\q 182/]     <BR>
veḷuriyamayā thambhā ahesuṃ, phaḷikamayā sūciyo ca uṇhīsañca. Phaḷikamayassa<BR>
sopāṇassa phaḷikamayā thambhā ahesuṃ veḷuriyamayā sūciyo ca uṇhīsañca. <BR>
<BR>
Dhamme ānanda pāsāde caturāsītikūṭāgārasahassāni ahesuṃ catunnaṃ vaṇṇānaṃ: ekaṃ<BR>
kūṭāgāraṃ sovaṇṇamayaṃ, ekaṃ rūpiyamayaṃ, ekaṃ veḷuriyamayaṃ, ekaṃ phaḷikamayaṃ,<BR>
sovaṇṇamaye kūṭāgāre rūpiyamayo pallaṅko paññatto ahosi rūpiyamaye kūṭāgāre<BR>
sovaṇṇamayo pallaṅko paññatto ahosi, veḷuriyamaye kūṭāgāre dantamayo pallaṅko<BR>
paññatto ahosi, phaḷikamaye kūṭāgāre masāragallamayo pallaṅko paññatto ahosi,<BR>
sovaṇṇamayassa kūṭāgārassa dvāre rūpiyamayo tālo ṭhito ahosi tassa rūpiyamayo khandho.<BR>
Sovaṇṇamayāni pattāni ca phalāni ca. Rūpiyamayassa kūṭāgārassa dvāre sovaṇṇamayo tālo<BR>
ṭhito ahosi, tassa sovaṇṇamayo khandho, rūpiyamayāni pattāni ca phalāni ca,<BR>
veḷuriyamayassa kūṭāgārassa dvāre phaḷikamayo tālo ṭhito ahosi, tassa phaḷikamayo<BR>
khandho, veḷuriyamayāni pattāni ca, phalāni ca. Phaḷikamayassa kūṭāgārassa dvāre<BR>
veḷuriyamayo tālo ṭhito ahosi, tassa veḷuriyamayo khandho, phaḷikamayāni pattāni ca<BR>
phalāni ca. <BR>
18. Atha kho ānanda rañño mahāsudassanassa etadahosi: yannūnāhaṃ mahāviyūhassa<BR>
kūṭāgārassa dvāre sabbasovaṇṇamayaṃ tālavanaṃ māpeyyaṃ yattha divāvihāraṃ<BR>
nisīdissāmīti. Māpesi kho ānanda rājā mahāsudassano mahāviyūhassa kūṭāgārassa dvāre<BR>
sabbasovaṇṇamayaṃ tālavanaṃ yattha divāvihāraṃ nisīdi. Dhammo ānanda pāsādo dvīhi<BR>
vedikāhi parikkhitto [PTS Page 183] [\q 183/]      ahosi. Ekā vedikā sovaṇṇamayā ekā<BR>
rūpiyamayā. Sovaṇṇamayāya vedikāya sovaṇṇamayā thambhā ahesuṃ, rūpiyamayā suciyo<BR>
ca uṇhīsañca. Rūpiyamayāya vedikāya rūpiyamayā thambhā ahesuṃ, sovaṇṇamayā sūciyo<BR>
ca uṇhīsañca. <BR>
<BR>
19. Dhammo ānanda pāsādo dvīhi kiṃkiṇikajālehi1 parikkhitto ahosi, ekaṃ jālaṃ<BR>
sovaṇṇamayaṃ ekaṃ rūpiyamayaṃ sovaṇṇamayassa jālassa rūpiyamayā kiṃkiṇiyo ahesuṃ,<BR>
rūpiyamayassa jālassa sovaṇṇamayā kiṃkiṇiyo ahesuṃ. <BR>
<BR>
1. Kiṃkaṇikajālehi (syā, kā) <BR>
<BR>
[BJT Page 284] [\x 284/]     <BR>
<BR>
Tesaṃ kho panānanda kiṃkiṇikajālānaṃ vāteritānaṃ saddo ahosi vaggu ca rajanīyoca<BR>
kamanīyo ca madanīyo ca seyyathāpi ānanda pañcaṅgikassa turiyassa suvinītassa<BR>
suppaṭitāḷitassa sukusalehi1 samannāgatassa saddo hoti vaggu ca rajanīyo ca kamanīyo ca<BR>
madanīyo ca evameva kho ānanda tesaṃ kiṃkiṇikajālānaṃ vāteritānaṃ saddo ahosi vaggu ca<BR>
rajanīyo ca kamanīyo ca madanīyo ca. Ye kho panānanda tena samayena tusāvatiyā<BR>
rājadhāniyā dhuttā ahesuṃ soṇḍā pipāsā. Te tesaṃ kiṃkiṇikajālānaṃ vāteritānaṃ saddena<BR>
parivāresuṃ. <BR>
<BR>
Niṭṭhito kho panānanda dhammo pāsādo duddikkho ahosi musati cakkhuni. Seyyathāpi<BR>
ānanda vassānaṃ pacchime māse saradasamaye viddhe vigatavalāhake deve ādicco nahaṃ<BR>
abbhuggamamāno2 duddikkho3 [PTS Page 184] [\q 184/]      hoti, musati cakkhūni,<BR>
evameva kho ānanda dhammo pāsādo duddikkho ahosi musati cakkhūni. <BR>
20. Atha kho ānanda rañño mahāsudassanassa etadahosi; yannūnāhaṃ dhammassa<BR>
pāsādasasa purato dhammaṃ nāma pokkharaṇiṃ māpeyyanti. Māpesi kho ānanda rājā<BR>
mahāsudassano dhammassa pāsādassa purato dhammaṃ nāma pokkharaṇiṃ. Dhammā<BR>
ānanda pokkharaṇī puratthimena ca pacchimena ca yojanaṃ āyāmena ahosi, uttarena ca<BR>
dakkhiṇena ca addhayojanaṃ vitthārena. Dhammā ānanda pokkharaṇī catunnaṃ vaṇṇānaṃ<BR>
iṭṭhakāhi citā ahosi, ekā iṭṭhakā sovaṇṇamayā ekā rūpiyamayā, ekā veḷuriyamayā ekā<BR>
phaḷikamayā. <BR>
<BR>
Dhammāya ānanda pokkharaṇiyā catuvīsatisopāṇāni ahesuṃ catunnaṃ vaṇṇānaṃ, ekaṃ<BR>
sopāṇaṃ sovaṇṇamayaṃ, ekaṃ veḷuriyamayaṃ, ekaṃ phaḷikamayaṃ. Sovaṇṇamayassa<BR>
sopāṇassa sovaṇṇanamayā thambhā ahesuṃ rūpiyamayā sūciyo ca uṇhīsañca,<BR>
rūpiyamayassa sopāṇassa rūpiyamayā thambhā ahesuṃ sovaṇṇamayā sūciyo ca uṇhīsañca,<BR>
veḷuriyamayassa sopāṇassa veḷuriyamayā thambhā ahesuṃ phaḷikamayā sūciyo ca<BR>
uṇhīsañca, phaḷikamayassa sopāṇassa phaḷikamayā thambhā ahesuṃ veḷuriyamayā sūciyo<BR>
ca uṇhīsañca. <BR>
<BR>
Dhammā ānanda pokkharaṇī dvīhi vedikāhi parikkhittā ahosi, ekā vedikā sovaṇṇamayā<BR>
ekā rūpiyamayā. Sovaṇṇamayāya vedikāya sovaṇṇamayā thambhā ahesuṃ rūpiyamayā<BR>
sūciyo ca uṇhīsañca, rūpiyamayāya vedikāya rūpiyamayā thambhā ahesuṃ sovaṇṇamayā<BR>
sūciyo ca uṇhīsañca. <BR>
<BR>
1. Kusalehi. (Sīmu. Syā kā, [PTS]. 2. Abbhussattamāno (machasaṃ). 3. Dudikkho. [PTS.] <BR>
<BR>
<BR>
[BJT Page 286] [\x 286/]      <BR>
<BR>
Dhammā ānanda pokkharaṇi sattahi tālapantīhi pārikkhittā ahosi, ekā tālapantī<BR>
sovaṇṇamayā, ekā rūpiyamayā, ekā veḷuriyamayā, ekā eḷikamayā, ekā lohitaṅkhamayā, ekā<BR>
masāragallamayā, ekā sabbaratanamayā. Sovaṇṇamayassa tālassa sovaṇṇamayo khandho<BR>
ahosi [PTS Page 185] [\q 185/]      rūpiyamayāni pattāni ca phalāni ca. Rūpiyamayassa<BR>
tālassa rūpiyamayo khandho ahosi sovaṇṇamayāni pattāni ca phalāni ca. Veḷuriyamayassa<BR>
tālassa veḷuriyamayo khandho ahosi phaḷikamayāni pattāni ca phalāni ca. Phaḷikamayassa<BR>
tālassa phaḷikamayo khandho ahosi veḷurimayāni pattāni ca phalāni ca. Lohitaṅkamayassa<BR>
tālassa lohitakkhamayo khandho ahosi masāragallamayāni pattāni ca phalāni ca.<BR>
Masāragallamayassa tālassa masāragallamayo khandho ahosi lohitaṅkamayāni pattāni ca<BR>
phalāni ca. Sabbaratanamayassa tālassa sabbaratanamayo khandho ahosi sabbaratanamayāni<BR>
pattāni ca phalāni ca. Tāsaṃ kho pana ānanda tālapantīnaṃ vāteritānaṃ saddo ahosi vaggu<BR>
ca rajanīyo ca kamanīyo ca madanīyo ca. Seyyathāpi ānanda pañcaṅgikassa turiyassa<BR>
suvinītassa suppaṭitāḷitassa kusalehi samannāgatassa saddo hoti vaggu ca rajanīyo ca<BR>
kamanīyo ca madanīyo ca, evameva kho ānanda tāsaṃ tālapantīnaṃ vāteritānaṃ saddo<BR>
ahosi vaggu ca rajanīyo ca kamanīyo ca madanīyo ca. Ye kho panānanda tena samayena<BR>
kusāvatiyā rājadhāniyā dhuttā ahesuṃ soṇḍā pipāsā, te tāsaṃ tālapantīnaṃ vāteritānaṃ<BR>
saddesu parivāresuṃ. <BR>
<BR>
Niṭṭhite kho panānanda dhamme ca pāsāde dhammāya ca pokkharaṇiyā rājā<BR>
mahāsudassano. Ye1 tena samayena samaṇesu vā samaṇasammatā brāhmaṇesu vā<BR>
brāhmaṇasammatā te sabbakāmehi santappetvā dhammaṃ pāsādaṃ abhiruhi. <BR>
<BR>
Paṭhamabhāṇavāro. <BR>
<BR>
1. Yo kho panānanda. (Syā, kā. ) <BR>
<BR>
[BJT Page 288] [\x 288/]     <BR>
<BR>
Jhānasamāpattipaṭilābho <BR>
21. Atha kho ānanda rañño mahāsudassanassa etadahosi: kissa nu kho me idaṃ kammassa<BR>
phalaṃ, kissa kammassa vipāko, yenāhaṃ etarahi evaṃ mahiddhiko evaṃ mahānubhāvo ti.<BR>
[PTS Page 186] [\q 186/]      atha kho ānanda rañño mahāsudassanassa etadahosi: tiṇṇaṃ<BR>
kho me idaṃ kammānaṃ phalaṃ tiṇṇaṃ kammānaṃ vipāko, yenāhaṃ etarahi evaṃ<BR>
mahiddhiko evaṃ mahānubhāvo, seyyathīdaṃ: dānassa damassa saṃyamassā ti. Atha kho<BR>
ānanda rājā mahāsudassano yena mahāviyūhaṃ kūṭāgāraṃ tenupasaṅkami. Upasaṅkamitvā<BR>
mahāviyūhassa kūṭāgārassa dvāre ṭhito udānaṃ udānesi. 'Tiṭṭha kāmavitakka, tiṭṭha<BR>
byāpādavitakka, tiṭṭha vihiṃsāvitakka, ettāvatā kāmavitakka, ettāvatā byāpādavitakka,<BR>
ettāvatā vihiṃsāvitakkā' ti.<BR>
<BR>
22. Atha kho ānanda rājā mahāsudassano mahāviyūhaṃ kūṭāgāraṃ pavisitvā sovaṇṇamaye<BR>
pallaṅke nisinno vivicceva kāmehi vivicca akusalehi dhammehi savitakkaṃ savicāraṃ<BR>
vivekajaṃ pītisukhaṃ paṭhamaṃ jhānaṃ upasampajja vihāsi. Vitakkavicārānaṃ vūpasamā<BR>
ajjhattaṃ cetaso ekodibhāvaṃ avitakkaṃ avicāraṃ samādhijaṃ pītisukhaṃ dutiyaṃ jhānaṃ<BR>
upasampajja vihāsi. Pītiyā ca virāgā upekkhako ca vihāsi, sato ca sampajāno sukhaṃ ca<BR>
kāyena paṭisaṃvedesi. Yantaṃ ariyā ācikkhanti upekkhako satimā sukhavihārīti taṃ tatiyaṃ<BR>
jhānaṃ upasampajja vihāsi. Sukhassa ca pahānā dukkhassa ca pahānā pubbeva somanassa<BR>
domanassānaṃ atthaṅgamā adukkhamasukhaṃ upekkhā satipārisuddhiṃ catutthaṃ jhānaṃ<BR>
upasampajja vihāsi.<BR>
<BR>
23. Atha kho ānanda rājā mahāsudassano mahāviyūhā kūṭāgārā nikkhamitvā<BR>
sovaṇṇamayaṃ kūṭāgāraṃ pavisitvā rūpiyamaye pallaṅke nisinno mettāsahagatena cetasā<BR>
ekaṃ disaṃ pharitvā vihāsi. Tathā dutiyaṃ, tathā tatiyaṃ, tathā catutthaṃ, iti uddhamadho<BR>
tiriyaṃ sabbadhi sabbattatāya sabbāvantaṃ lokaṃ mettāsahagatena cetasā vipulena<BR>
mahaggatena appamāṇena averena abyāpajjena pharitvā vihāsi, karuṇāsahagatena cetasā<BR>
ekaṃ disaṃ pharitvā vihāsi. Tathā dutiyaṃ, tathā tatiyaṃ, tathā catutthaṃ, iti uddhamadho<BR>
tiriyaṃ sabbadhi sabbattatāya sabbāvantaṃ lokaṃ karuṇāsahagatena cetasā vipulena<BR>
mahaggatena appamāṇena averena abyāpajjena pharitvā vihāsi, muditāsahagatena cetasā<BR>
ekaṃ disaṃ pharitvā vihāsi. Tathā dutiyaṃ, tathā tatiyaṃ, tathā catutthaṃ, iti uddhamadho<BR>
tiriyaṃ sabbadhi sabbattatāya sabbāvantaṃ lokaṃ muditāsahagatena cetasā vipulena<BR>
mahaggatena appamāṇena averena abyāpajjena pharitvā vihāsi, [PTS Page 187] [\q 187/]  <BR>
   upekkhāsahagatena cetasā ekaṃ disaṃ pharitvā vihāsi. Tathā dutiyaṃ, tathā tatiyaṃ, tathā<BR>
catutthaṃ, iti uddhamadho tiriyaṃ sabbadhi sabbattatāya sabbāvantaṃ lokaṃ<BR>
upekkhāsahagatena cetasā vipulena mahaggatena appamāṇena averena abyāpajjena pharitvā<BR>
vihāsi,<BR>
<BR>
[BJT Page 290] [\x 290/]     <BR>
<BR>
Nagarādīni.<BR>
<BR>
24. Rañño ānanda mahāsudassanassa caturāsītinagarasahassāni ahesuṃ<BR>
kusāvatīrājadhānipamukhāni, caturāsītipāsādasahassāni ahesuṃ dhammapāsādapamukhāni,<BR>
caturāsītikūṭāgārasahassāni ahesuṃ mahāviyūhakūṭāgārapamukhāni.<BR>
<BR>
Caturāsītipallaṅkasahassāni ahesuṃ sovaṇṇamayāni rūpiyamayāni dantamayāni sāramayāni<BR>
goṇakatthitāni paṭikatthatāni paṭalikatthatāni kādalimigapavarapaccattharaṇāni<BR>
sauttaracchadāni ubhatolohitakūpadhānāni. Caturāsītināgasahassāni ahesuṃ<BR>
sovaṇṇālaṅkārāni sovaṇṇadhajāni hemajālapaṭicchannāni uposathanāgarājapamukhāni,<BR>
caturāsītiassasahassāni ahesuṃ sovaṇṇalaṅkārāni sovaṇṇadhajāni hemajālapaṭicchannāni<BR>
valāhakaassarājapamukhāni, caturāsītirathasahassāni ahesuṃ sīhacammaparivārāni<BR>
byagghacammaparivārāni dīpicammaparivārāni paṇḍukambalaparivārāni sovaṇṇalaṅkārāni<BR>
sovaṇṇadhajāni hemajālapaṭicchannāni vejayantarathapamukhāni, caturāsītimaṇisahassāni<BR>
ahesuṃ maṇiratanapamukhāni, caturāsītiitthisahassāni ahesuṃ subhaddādevīpamukhāni,<BR>
[PTS Page 188] [\q 188/]      caturāsītigahapatisahassāni ahesuṃ gahapatiratanapamukhāni,<BR>
caturāsītikhattiyasahassāni ahesuṃ anuyantāni parināyakaratanapamukhāni,<BR>
caturāsītidhenusahassāni ahesuṃ dhuvasandanāni1 kaṃsūpadhāraṇāni,<BR>
caturāsītivatthakoṭisahassāni ahesuṃ khomasukhumānaṃ kappāsikasukhumānaṃ<BR>
koseyyasukhumānaṃ kambalasukhumānaṃ. Rañño ānanda mahāsudassanassa<BR>
caturāsītithālipākasahassāni sāyaṃ pātaṃ bhattābhihāro abhiharīyittha.<BR>
<BR>
25. Tena kho panānanda samayena rañño mahāsudassanassa caturāsītināgasahassāni sāyaṃ<BR>
pātaṃ upaṭṭhānaṃ gacchanti. Atha kho ānanda rañño mahāsudassanassa etadahosi: imāni<BR>
kho me caturāsītināgasahassāni sāyaṃ pātaṃ upaṭṭhānaṃ āgacchanti. Yannūna vassasatassa<BR>
vassasatassa accayena dvecattārīsaṃ nāgasahassāni dvecattārīsaṃ nāgasahassāni sakiṃ sakiṃ<BR>
upaṭṭhānaṃ āgaccheyyunti. Atha kho ānanda rājā mahāsudassano parināyakaratanaṃ<BR>
āmantesi, ' imāni kho me samma parināyakaratana caturāsītināgasahassāni sāyaṃ pātaṃ<BR>
upaṭṭhānaṃ āgacchanti. Tena hi samma parināyakaratana vassasatassa vassasatassa<BR>
accayena dvecattārīsaṃ nāgasahassāni [PTS Page 189] [\q 189/]      dvecattārīsaṃ<BR>
nāgasahassāni sakiṃ sakiṃ upaṭṭhānaṃ āgacchantu ti. ' Evaṃ devā, ti kho ānanda<BR>
parināyakaratanaṃ rañño mahāsudassanassa paccassosi. Atha kho ānanda rañño<BR>
mahāsudassanassa aparena samayena vassasatassa vassasatassa accayena dvecattārīsaṃ<BR>
nāgasahassāni dvecattārīsaṃ nāgasahassāni sakiṃ sakiṃ upaṭṭhanaṃ āgamaṃsu.<BR>
<BR>
 - - - - - - - - - - - - - <BR>
1. Duhasandanāni - machasaṃ , dūkulasandanāni [PTS]<BR>
<BR>
[BJT Page 292] [\x 292/]     <BR>
<BR>
Subhaddāyūpasaṅkamanaṃ<BR>
<BR>
26. Atha kho ānanda subhaddāya deviyā bahunnaṃ vassānaṃ bahunnaṃ vassasahassānaṃ<BR>
accayena etadahosi: ciradiṭṭhiko kho me rājā mahāsudassano. Yannūnāhaṃ rājānaṃ<BR>
mahāsudassanaṃ dassanāya upasaṅkameyyanti. Atha kho ānanda subhaddā devī itthāgāraṃ<BR>
āmantesi, " etha tumhe sīsāni nahāyatha, pītāni vatthāni pārupatha, ciradiṭṭho no rājā<BR>
mahāsudassano. Rājānaṃ mahāsudassanaṃ dassanāya upasaṅkamissāmā' ti. Evaṃ ayye' ti kho<BR>
ānanda itthāgāraṃ subhaddāya deviyā paṭissutvā sīsāni nahāyitvā pītāni vatthāni pārupitvā<BR>
yena subhaddā devī tenupasaṅkami. Atha kho ānanda subhaddā devī parināyakaratanaṃ<BR>
āmantesi: " kappehi samma parināyakaratana caturaṅginiṃ senaṃ, ciradiṭṭho no rājā<BR>
mahāsudassano, rājānaṃ mahāsudassanaṃ dassanāya upasaṅkamitukāmā" ti. ' Evaṃ devī 'ti<BR>
kho ānanda parināyakaratanaṃ subhaddāya deviyā paṭissutvā caturaṅginiṃ senaṃ<BR>
kappāpetvā, subhaddāya deviyā paṭivadesi. ' Kappitā kho devī caturaṅginī senā, yassa'dāni<BR>
kālaṃ maññasī' ti. [PTS Page 190] [\q 190/]      atha kho ānanda subhaddā devī<BR>
caturaṅginiyā senāya saddhiṃ itthāgārena yena dhammo pāsādo tenupasaṅkami,<BR>
upasaṅkamitvā dhammaṃ pāsādaṃ abhiruhitvā yena mahāviyūhaṃ kūṭāgāraṃ<BR>
tenupasaṅkami, upasaṅkamitvā mahāviyūhassa kūṭāgārassa dvārabāhaṃ ālambitvā aṭṭhāsi.<BR>
Atha kho ānanda rājā mahāsudassano saddaṃ sutvā kinnu kho mahato viya janakāyassa<BR>
saddoti, mahāviyūhakūṭāgārā nikkhamanno addasa subhaddaṃ deviṃ dvārabāhaṃ ālambitvā<BR>
ṭhitaṃ, disvāna subhaddaṃ deviṃ etadavoca: ' ettheva devī tiṭṭha mā pavisī' ti. Atha kho<BR>
ānanda rājā mahāsudassano aññataraṃ purisaṃ āmantesi: ' ehi tvaṃ ambho purisa,<BR>
mahāviyūhā kūṭāgārā sovaṇṇamayaṃ pallaṅkaṃ nīharitvā sabbasovaṇṇamaye tālavane<BR>
paññapehī' ti. ' Evaṃ devā ' ti kho ānanda so puriso rañño mahāsudassanassa paṭissutvā<BR>
mahāviyūhā kūṭāgārā sovaṇṇamayaṃ pallaṅkaṃ nīharitvā sabbasovaṇṇamaye tālavane<BR>
paññapesi. Atha kho ānanda rājā mahāsudassano dakkhiṇena passena sīhaseyyaṃ kappesi<BR>
pāde pādaṃ accādhāya sato sampajāno.<BR>
<BR>
Atha kho ānanda subhaddāya deviyā etadahosi: vippasannāni kho rañño mahāsudassanassa<BR>
indriyāni parisuddho chavivaṇṇo pariyodāto, mā heva kho rājā mahāsudassano<BR>
kālamakāsīti. Rājānaṃ mahāsudassanaṃ etadavoca: imāni kho te deva<BR>
caturāsītinagarasahassāni kusāvatirājadhānipamukhāni. Ettha deva chandaṃ janehi jīvite<BR>
apekkhaṃ karohi. [PTS Page 191] [\q 191/]      imāni te deva caturāsītipāsādasahassāni<BR>
dhammapāsādapamukhāni, ettha chandaṃ janehi - <BR>
<BR>
[BJT Page 294] [\x 294/]     <BR>
<BR>
Jīvite apekkhaṃ karohi, imāni te deva caturāsītikūṭāgārasahassāni<BR>
mahāviyūhakūṭāgārapamukhāni, ettha deva chandaṃ janehi jīvite apekkhaṃ karohi, imāni te<BR>
deva caturāsītipallaṅkasahassāni sovaṇṇamayāni rūpiyamayāni dantamayāni sāramayāni<BR>
goṇakatthatāni paṭikatthatāni paṭalikatthatāni kādalimigapavarapaccattharaṇāni<BR>
sauttaracchadāni ubhatolohitakūpadhānāni. Ettha deva chandaṃ janehi jīvite apekkhaṃ<BR>
karohi, imāni te deva caturāsītināgasahassāni sovaṇṇalaṅkārāṇi sovaṇṇadhajāni<BR>
hemajālapaṭicchannāni uposathanāgarājappamukhāni, ettha deva chandaṃ janehi jīvite<BR>
apekkhaṃ karohi, imāni te deva caturāsītiassasahassāni sovaṇṇālaṅkārāni sovaṇṇadhajāni<BR>
hemajālapaṭicchannāni valāhakaassarājapamukhāni, ettha deva chandaṃ janehi jīvite<BR>
apekkhaṃ karohi, imāni te deva caturāsītirathasahassāni sīhacammaparivārāni<BR>
byagghacammaparivārāni dīpicammaparivārāni paṇḍukambalaparivārāni sovaṇṇālaṅkārāni<BR>
sovaṇṇadhajāni hemajālapaṭicchannāni vejayantarathappamukhāni,1 ettha deva chandaṃ<BR>
janehi jīvite apekkhaṃ karohi, imāni te deva caturāsītimaṇisahassāni<BR>
maṇiratanappamukhāni, ettha deva chandaṃ janehi jīvite apekkhaṃ karohi, imāni te deva<BR>
caturāsītiitthisahassāni itthiratanappamukhāni, ettha deva chandaṃ janehi jīvite apekkhaṃ<BR>
karohi, imāni te deva caturāsītigahapatisahassāni gahapatiratanappamukhāni, ettha deva<BR>
chandaṃ janehi jīvite apekkhaṃ karohi, imāni te deva caturāsītikhattiyasahassāni anuyantāni<BR>
parināyakaratanappamukhāni, ettha deva chandaṃ janehi jīvite apekkhaṃ karohi, imāni te<BR>
deva caturāsītidhenusahassāni [PTS Page 192] [\q 192/]      dhuvasandanāni<BR>
kaṃsupadhāraṇāni, ettha deva chandaṃ janehi jīvite apekkhaṃ karohi, imāni te deva<BR>
caturāsītivatthakoṭisahassāni khomasukhumānaṃ kappāsikasukhumānaṃ<BR>
koseyyasukhumānaṃ kambalasukhumānaṃ, ettha deva chandaṃ janehi jīvite apekkhaṃ<BR>
karohi, imāni te deva caturāsītithālipākasahassāni sāyaṃ pātaṃ bhattābhihāro abhiharīyati,<BR>
ettha deva chandaṃ janehi jīvite apekkhaṃ karohī' ti.<BR>
<BR>
 - - - - - - - - - - - - - - - - <BR>
1. Vejayantarathapamukhāni ( bahusu ) aññesu īdisesu ṭhānesu pakārassa damitataṃ<BR>
dissate.<BR>
<BR>
[BJT Page 296] [\x 296/]     <BR>
<BR>
27. Evaṃ vutte ānanda rājā mahāsudassano subhaddaṃ deviṃ etadavoca: dīgharattaṃ kho<BR>
maṃ tvaṃ devi iṭṭhehi kantehi piyehi manāpehi samudācarittha, atha ca pana maṃ tvaṃ<BR>
pacchime kāle aniṭṭhehi akantehi appiyehi amanāpehi samudācarasī " ti.' Kathañcarahi taṃ<BR>
deva samudācarāmī' ti. ' Evaṃ kho maṃ tvaṃ devī samudācara: sabbeheva deva piyehi<BR>
manāpehi nānābhāvo vinābhāvo aññathābhāvo. Mā kho tvaṃ deva sāpekkho kālamakāsi.<BR>
Dukkhā sāpekkhassa kālakiriyā garahitā ca sāpekkhassa kālakiriyā. Imāni te deva<BR>
caturāsītinagarasahassāni kusāvatirājadhānippamukhāni. Ettha deva chandaṃ pajaha, jīvite<BR>
apekkhaṃ mākāsi. Imāni te deva caturāsītipāsādasahassāni dhammapāsādappamukhāni,<BR>
ettha deva chandaṃ pajaha, jīvite apekkhaṃ mākāsi, [PTS Page 193] [\q 193/]      imāni te<BR>
deva caturāsītikūṭāgārasahassāni mahāviyūhakūṭāgārappamukhāni, ettha deva chandaṃ<BR>
pajaha, jīvite apekkhaṃ mākāsi, imāni te deva caturāsītipallaṅkasahassāni sovaṇṇamayāni<BR>
rūpiyamayāni dantamayāni sāramayāni goṇakatthatāni paṭikatthatāni paṭalikatthatāni<BR>
kādalimigapavarapaccattharaṇāni sauttaracchadāni ubhatolohitakūpadhānāni. Ettha deva<BR>
chandaṃ pajaha, jīvite apekkhaṃ mākāsi, imāni te deva caturāsītināgasahassāni<BR>
sovaṇṇālaṅkārāni sovaṇṇadhajāni hemajālapaṭicchannāni uposathanāgarājappamukhāni,<BR>
ettha deva chandaṃ pajaha, jīvite apekkhaṃ mākāsi, imāni te deva caturāsītiassasahassāni<BR>
sovaṇṇālaṅkārāni sovaṇṇadhajāni hemajālapaṭicchannāni valāhakaassarājappamukhāni,<BR>
ettha deva chandaṃ pajaha, jīvite apekkhaṃ mākāsi, imāni te deva caturāsītirathasahassāni<BR>
sīhacammaparivārāni byagghacammaparivārāni dīpicammaparivārāni<BR>
paṇḍukambalaparivārāni sovaṇṇālaṅkārāni sovaṇṇadhajāni hemajālapaṭicchannāni<BR>
vejayantarathappamukhāni, ettha deva chandaṃ pajaha, jīvite apekkhaṃ mākāsi, imāni te<BR>
deva caturāsītimaṇisahassāni maṇiratanappamukhāni, ettha deva chandaṃ pajaha, jīvite<BR>
apekkhaṃ mākāsi, imāni te deva caturāsītiitthisahassāni itthiratanappamukhāni, ettha deva<BR>
chandaṃ pajaha, jīvite apekkhaṃ mākāsi, imāni te deva caturāsītigahapatisahassāni<BR>
gahapatiratanappamukhāni, ettha deva chandaṃ pajaha, jīvite apekkhaṃ mākāsi, imāni te<BR>
deva caturāsītikhattiyasahassāni anuyantāni parināyakaratanappamukhāni, ettha deva<BR>
chandaṃ pajaha, jīvite apekkhaṃ mākāsi, imāni te deva caturāsītidhenusahassāni<BR>
dhuvasandanāni kaṃsūpadhāraṇāni, ettha deva chandaṃ pajaha, jīvite apekkhaṃ mākāsi,<BR>
[PTS Page 194] [\q 194/]      imāni te deva caturāsītivatthakoṭisahassāni<BR>
khomasukhumānaṃ kappāsikasukhumānaṃ koseyyasukhumānaṃ kambalasukhumānaṃ, ettha<BR>
deva chandaṃ pajaha, jīvite apekkhaṃ mākāsi, imāni te deva caturāsītithālipākasahassāni<BR>
sāyaṃ pātaṃ bhattābhihāro abhiharīyati, ettha deva chandaṃ pajaha, jīvite apekkhaṃ mākāsī'<BR>
ti. <BR>
<BR>
[BJT Page 298] [\x 298/]     <BR>
<BR>
28. Evaṃ vutte ānanda subhaddā devī parodi assūni pavattesi. Atha kho ānanda subhaddā<BR>
devī assūni pamajjitvā1 rājānaṃ mahāsudassanaṃ etadavoca:<BR>
<BR>
Sabbeheva deva piyehi manāpehi nānābhāvo vinābhāvo aññathābhāvo. Mā kho tvaṃ deva<BR>
sāpekkho kālamakāsi. Dukkhā sāpekkhassa kālakiriyā garahitā ca sāpekkhassa kālakiriyā.<BR>
Imāni te deva caturāsītinagarasahassāni kusāvatirājadhānippamukhāni. Ettha deva chandaṃ<BR>
pajaha, jīvite apekkhaṃ mākāsi. Imāni te deva caturāsītipāsādasahassāni<BR>
dhammapāsādappamukhāni, ettha chandaṃ pajaha, jīvite apekkhaṃ mākāsi, imāni te deva<BR>
caturāsītikūṭāgārasahassāni mahāviyūhakūṭāgārappamukhāni, ettha deva chandaṃ pajaha,<BR>
jīvite apekkhaṃ mākāsi, imāni te deva caturāsītipallaṅkasahassāni sovaṇṇamayāni<BR>
rūpiyamayāni dantamayāni sāramayāni goṇakatthatāni paṭikatthatāni paṭalikatthatāni<BR>
kādalimigapavarapaccattharaṇāni sauttaracchadāni ubhatolohitakūpadhānāni. Ettha deva<BR>
chandaṃ pajaha, jīvite apekkhaṃ mākāsi, imāni te deva caturāsītināgasahassāni<BR>
sovaṇṇālaṅkārāni sovaṇṇadhajāni hemajālapaṭicchannāni uposathanāgarājappamukhāni,<BR>
ettha deva chandaṃ pajaha, jīvite apekkhaṃ mākāsi, imāni te deva caturāsītiassasahassāni<BR>
sovaṇṇālaṅkārāni sovaṇṇadhajāni hemajālapaṭicchannāni [PTS Page 195] [\q 195/]     <BR>
valāhakaassarājappamukhāni, ettha deva chandaṃ pajaha, jīvite apekkhaṃ mākāsi, imāni te<BR>
deva caturāsītirathasahassāni sīhacammaparivārāni byagghacammaparivārāni<BR>
dīpicammaparivārāni paṇḍukambalaparivārāni sovaṇṇālaṅkārāni sovaṇṇadhajāni<BR>
hemajālapaṭicchannāni vejayantarathapamukhāni, ettha deva chandaṃ pajaha, jīvite<BR>
apekkhaṃ mākāsi, imāni te deva caturāsītimaṇisahassāni maṇiratanappamukhāni, ettha<BR>
deva chandaṃ pajaha, jīvite apekkhaṃ mākāsi, imāni te deva caturāsītiitthisahassāni<BR>
itthiratanappamukhāni, ettha deva chandaṃ pajaha, jīvite apekkhaṃ mākāsi, imāni te deva<BR>
caturāsītigahapatisahassāni gahapatiratanappamukhāni, ettha deva chandaṃ pajaha, jīvite<BR>
apekkhaṃ mākāsi, imāni te deva caturāsītikhattiyasahassāni anuyantāni<BR>
parināyakaratanappamukhāni, ettha deva chandaṃ pajaha, jīvite apekkhaṃ mākāsi, imāni te<BR>
deva caturāsītidhenusahassāni dhuvasandanāni kaṃsupadhāraṇāni, ettha deva chandaṃ<BR>
pajaha, jīvite apekkhaṃ mākāsi, imāni te deva caturāsītivatthakoṭisahassāni<BR>
khomasukhumānaṃ kappāsikasukhumānaṃ koseyyasukhumānaṃ kambalasukhumānaṃ, ettha<BR>
deva chandaṃ pajaha, jīvite apekkhaṃ mākāsi, imāni te deva caturāsītithālipākasahassāni<BR>
sāyaṃ pātaṃ bhattābhihāro abhiharīyati, ettha deva chandaṃ pajaha, jīvite apekkhaṃ mākāsī'<BR>
ti.<BR>
<BR>
 - - - - - - - - - - - - - - - - - - <BR>
1. Puñjitvā - machasaṃ<BR>
<BR>
[BJT Page 300] [\x 300/]     <BR>
<BR>
Brahmalokūpagamanaṃ<BR>
<BR>
29. Atha kho ānanda rājā mahāsudassano na cirasseva kālamakāsi. Seyyathāpi ānanda<BR>
gahapatissa vā gahapatiputtassa vā manuññaṃ bhojanaṃ bhuttāvissa bhattasammado hoti,<BR>
evameva kho ānanda rañño [PTS Page 196] [\q 196/]      mahāsudassanassa māraṇantikā<BR>
vedanā ahosi. Kālakato cānanda rājā mahāsudassano sugatiṃ brahmalokaṃ upapajji. Rājā<BR>
ānanda mahāsudassano caturāsītivassasahassāni kumārakīḷitaṃ1 kīḷi.<BR>
Caturāsītivassasahassāni oparajjaṃ kāresi. Caturāsītivassasahassāni gihībhūto2 dhamme<BR>
pāsāde brahmacariyaṃ cari.3 So cattāro brahmavihāre bhāvetvā kāyassa bhedā parammaraṇā<BR>
brahmalokūpagato ahosi.<BR>
<BR>
30. Siyā kho panānanda evamassa añño nūna tena samayena rājā<BR>
Mahāsudassano ahosī ti. Na kho panetaṃ ānanda evaṃ daṭṭhabbaṃ. Ahaṃ tena samayena<BR>
rājā mahāsudassano ahosi. Mama tāni caturāsītinagarasahassāni kusāvatīnagarapamukhāni,<BR>
mama tāni caturāsītipāsādasahassāni dhammapāsādappamukhāni, mama tāni<BR>
caturāsītikūṭāgārasahassāni mahāviyūhakūṭāgārappamukhāni, mama tāni<BR>
caturāsītipallaṅkasahassāni sovaṇṇamayāni rūpiyamayāni dantamayāni sāramayāni<BR>
goṇakatthatāni paṭikatthatāni paṭalikatthatāni kādalimigapavarapaccattharaṇāni<BR>
sauttaracchadāni ubhatolohitakūpadhānāni, mama tāni caturāsītināgasahassāni<BR>
sovaṇṇālaṅkārāni sovaṇṇadhajāni hemajālapaṭicchannāni uposathanāgarājappamukhāni,<BR>
mama tāni caturāsītiassasahassāni sovaṇṇalaṅkārāni sovaṇṇadhajāni<BR>
hemajālapaṭicchannāni valāhakaassarājappamukhāni, mama tāni caturāsītirathasahassāni<BR>
[PTS Page 197] [\q 197/]      sīhacammaparivārāni byaggacammaparivārāni<BR>
dīpicammaparivārāni paṇḍukambalaparivārāni sovaṇṇalaṅkārāni sovaṇṇadhajāni<BR>
hemajālapaṭicchannāni vejayantarathappamukhāni, mama tāni caturāsītimaṇisahassāni<BR>
maṇiratanappamukhāni, mama tāni caturāsītiitthisahassāni subhaddādevīpamukhāni,<BR>
mama tāni caturāsītigahapatisahassāni gahapatiratanapamukhāni, mama tāni<BR>
caturāsītikhattiyasahassāni anuyantāni parināyakaratanapamukhāni, mama tāni<BR>
caturāsītidhenusahassāni dhuvasandanāni kaṃsūpadhāraṇāni, mama tāni<BR>
caturāsītivatthakoṭisahassāni khomasukhumānaṃ kappāsikasukhumānaṃ<BR>
koseyyasukhumānaṃ kambalasukhumānaṃ, mama tāni caturāsītithālipākasahassāni sāyaṃ<BR>
pātaṃ bhattābhihāro abhiharīyittha.<BR>
<BR>
 - - - - - - - - - - - - - - - - - - - <BR>
1. Kumārakīḷaṃ - machasaṃ, 2. Gihibhūto - machasaṃ, 3. Brahmacariyamacari - kaṃ <BR>
<BR>
[BJT Page 302] [\x 302/]     <BR>
<BR>
31. Tesaṃ kho panānanda caturāsītinagarasahassānaṃ ekaññeva taṃ nagaraṃ hoti yaṃ tena<BR>
samayena ajjhāvasāmi yadidaṃ kusāvatī rājadhāni.<BR>
<BR>
Tesaṃ kho panānanda caturāsītipāsādasahassānaṃ ekoyeva so pāsādo hoti yantena<BR>
samayena ajjhāvasāmi yadidaṃ dhammo pāsādo.<BR>
<BR>
Tesaṃ kho panānanda caturāsītikūṭāgārasahassānaṃ ekaññeva taṃ kūṭāgāraṃ hoti yantena<BR>
samayena ajjhāvasāmi yadidaṃ mahāviyūhaṃ kūṭāgāraṃ.<BR>
<BR>
Tesaṃ kho panānanda caturāsītipallaṅkasahassānaṃ eko yeva so pallaṅko hoti yantena<BR>
samayena paribhuñjāmi yadidaṃ sovaṇṇamayo vā rūpiyamayo vā dantamayo vā sāramayo<BR>
vā.<BR>
<BR>
Tesaṃ kho panānanda caturāsītināgasahassānaṃ eko yeva so nāgo hoti yantena samayena<BR>
abhirūhāmi yadidaṃ uposatho nāgarājā.<BR>
[PTS Page 198] [\q 198/]     <BR>
<BR>
Tesaṃ kho panānanda caturāsītiassasahassānaṃ eko yeva so asso hoti yantena samayena<BR>
abhirūhāmi yadidaṃ valāhako assarājā.<BR>
<BR>
Tesaṃ kho panānanda caturāsītirathasahassānaṃ eko yeva so ratho hoti yantena samayena<BR>
abhirūhāmi yadidaṃ vejayantaratho. <BR>
Tesaṃ kho panānanda caturāsītiitthisahassānaṃ ekā yeva sā itthi hoti yā tena samayena<BR>
paccupaṭṭhāti khattiyinī1 vā vessinī2 vā.<BR>
<BR>
Tesaṃ kho panānanda caturāsītikoṭivatthasahassānaṃ ekaṃ yeva taṃ dussayugaṃ hoti<BR>
yantena samayena paridahāmi khomasukhumaṃ vā kappāsikasukhumaṃ vā<BR>
koseyyasukhumaṃ vā kambalasukhumaṃ vā.<BR>
<BR>
Tesaṃ kho panānanda caturāsītithālipākasahassānaṃ eko yeva so thālipāko hoti yato<BR>
nālikodanaparamaṃ bhuñjāmi tadupiyañca sūpeyyaṃ.<BR>
<BR>
 - - - - - - - - - - - - <BR>
1. Khattiyānī - machasaṃ, khattiyāyinī - syā, 2. Vessayinī - syā.<BR>
<BR>
[BJT Page 304] [\x 304/]      <BR>
<BR>
32. Passānanda sabbe te saṅkhārā atītā niruddhā vipariṇatā. Evaṃ aniccā kho ānanda<BR>
saṅkhārā. Evaṃ addhuvā kho ānanda saṅkhārā. Evaṃ anassāsikā kho ānanda saṅkhārā,<BR>
yāvañcidaṃ ānanda alameva sabbasaṅkhāresu nibbindituṃ, alaṃ virajjituṃ, alaṃ vimuccituṃ.<BR>
Chakkhattuṃ kho panāhaṃ ānanda abhijānāmi imasmiṃ padese sarīraṃ nikkhipitā, tañca kho<BR>
rājā' va samāno cakkavattī dhammiko dhammarājā cāturanto vijitāvī<BR>
janapadatthāvariyappatto sattaratanasamannāgato. Ayaṃ sattamo sarīranikkhepo. Na kho<BR>
panāhaṃ ānanda taṃ padesaṃ samanupassāmi sadevake loke [PTS Page 199] [\q 199/]     <BR>
samārake sabuhmake sassamaṇabrāhmaṇiyā pajāya sadevamanussāya yattha tathāgato<BR>
aṭṭhamaṃ sarīraṃ nikkhipeyyāti.<BR>
<BR>
Idamavoca bhagavā. Idaṃ vatvā sugato athāparaṃ etadavoca satthā.<BR>
<BR>
Aniccā vata saṅkhārā uppādavayadhammino<BR>
Uppajjitvā nirujjhanti tesaṃ vūpasamo sukho ti.<BR>
<BR>
Mahāsudassanasuttaṃ niṭṭhitaṃ catutthaṃ<BR>
<BR>
 - - - - - - - - - - - - - - - - - - - <BR>
<BR>
[BJT Page: 306 [\x  306/]     ]<BR>
[PTS Page 200] [\q 200/]     <BR>
Janavasabhasuttaṃ <BR>
<BR>
1. Evaṃ me sutaṃ ekaṃ samayaṃ bhagavā nātike1 viharati giñjakāvasathe. Tena kho pana<BR>
samayena bhagavā parito parito janapadesu parivārake abbhatīte<BR>
Kālakate upapattīsu byākaroti, kāsikosalesu vajjimallesu cetivaṃsesu2 kurupañcālesu<BR>
macchasūrasenesu asu amutra upapanno asu amutra upapanno ti. Paropaññāsaṃ nātikiyā<BR>
paricārakā abbhatītā kālakatā pañcannaṃ orambhāgiyānaṃ saññojanānaṃ parikkhayā<BR>
opapātikā tattha parinibbāyino anāvattidhammā tasmā lokā. Sādhikā navuti nātikiyā<BR>
paricārakā abbhatītā kālakatā tiṇṇaṃ saññojanānaṃ parikkhayā rāgadosamohānaṃ tanuttā<BR>
sakadāgāmino sakideva3 imaṃ lokaṃ āgantvā dukkhassantaṃ karissanti. Sātirekāni<BR>
pañcasatāni nātikiyā paricārakā abbhatītā kālakatā, tiṇṇaṃ saññojanānaṃ parikkhayā<BR>
sotāpannā avinipātadhammā niyatā sambodhiparāyaṇā ti.<BR>
[PTS Page 201] [\q 201/]     <BR>
<BR>
2. Assosuṃ kho nātikiyā paricārakā: bhagavā kira parito parito janapadesu paricārake<BR>
abbhatīte kālakate upapattīsu byākaroti, kāsikosalesu vajjimallesu cetivaṃsesu<BR>
kurupañcālesu macchasūrasenesu asu amutra upapanno asu amutra upapanno ti.<BR>
Paropaññāsaṃ nātikiyā paricārakā abbhatītā kālakatā pañcannaṃ orambhāgiyānaṃ<BR>
saññojanānaṃ parikkhayā opapātikā tattha parinibbāyino anāvattidhammā tasmā lokā.<BR>
Sādhikā navuti nātikiyā paricārakā abbhatītā kālakatā tiṇṇaṃ saññojanānaṃ parikkhayā<BR>
rāgadosamohānaṃ tanuttā sakadāgāmino sakideva imaṃ lokaṃ āgantvā dukkhassantaṃ<BR>
karissanti. Sātirekāni pañcasatāni nātikiyā paricārakā abbhatītā tā, tiṇṇaṃ saññojanānaṃ<BR>
parikkhayā sotāpannā avinipātadhammā niyatā sambodhiparāyaṇā" ti. Tena ca nātikiyā<BR>
paricārakā attamanā ahesuṃ pamuditā pītisomanassajātā bhagavato pañhaveyyākaraṇaṃ4<BR>
sutvā.<BR>
<BR>
 - - - - - - - - - - - <BR>
1. Nādike - sīmu, syā [PTS , 2.] Cetiyavaṃsesu - machasaṃ,<BR>
3. Sakiṃdeva - (kā) , 4. Pañhāveyyākaraṇaṃ ( syā kā) <BR>
<BR>
[BJT Page 308] [\x 308/]      <BR>
<BR>
3. Assosi kho āyasmā ānando: bhagavā kira bhagavā kira parito parito janapadesu<BR>
paricārake abbhatīte kālakate upapattīsu byākaroti, kāsikosalesu vajjimallesu cetivaṃsesu<BR>
kurupañcālesu macchasūrasenesu asu amutra upapanno asu amutra upapanno ti.<BR>
Paropaññāsaṃ nātikiyā paricārakā abbhatītā kālakatā pañcannaṃ orambhāgiyānaṃ<BR>
saññojanānaṃ parikkhayā opapātikā tattha parinibbāyino anāvattidhammā tasmā lokā.<BR>
Sādhikā navuti nātikiyā paricārakā abbhatītā kālakatā tiṇṇaṃ saññojanānaṃ parikkhayā<BR>
rāgadosamohānaṃ tanuttā sakadāgāmino sakideva imaṃ lokaṃ āgantvā dukkhassantaṃ<BR>
karissanti. Sātirekāni pañcasatāni nātikiyā paricārakā abbhatītā kālakatā tiṇṇaṃ<BR>
saññojanānaṃ parikkhayā sotāpannā avinipātadhammā niyatā sambodhiparāyaṇā" ti. Tena<BR>
ca nātikiyā paricārakā<BR>
Attamanā ahesuṃ pamuditā pītisomanassajātā bhagavato pañhaveyyākaraṇaṃ sutvā ti.<BR>
<BR>
Ānanda parikathā<BR>
<BR>
4. Atha kho āyasmato ānandassa etadahosi: [PTS Page 202] [\q 202/]      ime kho panāpi1<BR>
ahesuṃ māgadhakā paricārakā bahū ceva rattaññū ca abbhatītā kālakatā. Suññā maññe<BR>
aṅgamagadhā aṅgamāgadhakehi2 paricārakehi abbhatītehi kālakatehi. Te kho panāpi ahesuṃ<BR>
buddhe pasannā dhamme pasannā saṅghe pasannā sīlesu paripūrakārino te abbhatītā<BR>
kālakatā bhagavato abyākatā. Tesampassa3 sādhu veyyākaraṇaṃ. Bahujano pasīdeyya tato<BR>
gaccheyya sugatiṃ. Ayaṃ kho panāpi ahosi rājā māgadho seniyo bimbisāro dhammiko<BR>
dhammarājā hito brāhmaṇagahapatikānaṃ negamānañceva jānapadānañca. Apissudaṃ<BR>
manussā kittayamānarūpā viharanti ' evaṃ no so dhammiko dhammarājā sukhāpetvā<BR>
kālakato, evaṃ mayaṃ tassa dhammikassa dhammarañño vijite phāsu4 viharimhā' ti. So kho<BR>
panāpi ahosi buddhe pasanno dhamme pasanno saṅghe pasanno sīlesu paripūrakārī.<BR>
Apissudaṃ manussā evamāhaṃsu, yāva maraṇakālāpi rājā māgadho seniyo bimbisāro<BR>
bhagavantaṃ kittayamānarūpo kālakato' ti.<BR>
<BR>
 - - - - - - - - - - - <BR>
1. Panapi - [PTS]<BR>
2. Aṅgamāgadhikehi - syā<BR>
3. Tesampissa - machasaṃ<BR>
4. Phāsukaṃ - syā <BR>
<BR>
<BR>
[BJT Page 310] [\x 310/]     <BR>
<BR>
So abbhatīto kālakato bhagavatā abyākato. Tassa passa sādhu veyyākaraṇaṃ. Bahujano<BR>
pasīdeyya, tato gaccheyya sugatiṃ. Bhagavato kho pana sambodhi magadhesu. Yattha kho<BR>
bhagavato sambodhi magadhesu kathaṃ tattha bhagavā māgadhake paricārake abbhatīte<BR>
kālakate upapattīsu na byākareyya? Bhagavā ceva kho pana māgadhake paricārake<BR>
abbhatīte kālakate upapattīsu na byākareyya dīnamanā tenassu māgadhakā paricārakā.<BR>
[PTS Page 203] [\q 203/]      yena kho panassu dīnamanā māgadhakā paricārakā kathaṃ te<BR>
bhagavā na byākareyyāti. <BR>
<BR>
5. Idamāyasmā ānando māgadhake paricārake ārabbha eko raho anuvicintetvā rattiyā<BR>
paccūsasamayaṃ paccuṭṭhāya yena bhagavā tenupasaṅkami. Upasaṅkamitvā bhagavantaṃ<BR>
abhivādetvā ekamantaṃ nisīdi. Ekamantaṃ nisinno kho āyasmā ānando bhagavantā<BR>
etadavoca.<BR>
<BR>
Sutammetaṃ bhante bhagavā kira parito parito janapadesu paricārake abbhatīte kālakate<BR>
upapattīsu byākaroti, kāsikosalesu vajjimallesu cetivaṃsesu kurupañcālesu<BR>
macchasūrasenesu asu amutra upapanno asu amutra upapanno ti. Paropaññāsaṃ nātikiyā<BR>
paricārakā abbhatītā kālakatā pañcannaṃ orambhāgiyānaṃ saññojanānaṃ parikkhayā<BR>
opapātikā tattha parinibbāyino anāvattidhammā tasmā lokā. Sādhikā navuti nātikiyā<BR>
paricārakā abbhatītā kālakatā tiṇṇaṃ saññojanānaṃ parikkhayā rāgadosamohānaṃ tanuttā<BR>
sakadāgāmino sakideva imaṃ lokaṃ āgantvā dukkhassantaṃ karissanti. Sātirekāni<BR>
pañcasatāni nātikiyā paricārakā abbhatītā kālakatā, tiṇṇaṃ saññojanānaṃ parikkhayā<BR>
sotāpannā avinipātadhammā niyatā sambodhiparāyaṇā" ti. Tena ca nātikiyā paricārakā<BR>
attamanā ahesuṃ pamuditā pītisomanassajātā bhagavato pañhaveyyākaraṇaṃ sutvā' ti. Ime<BR>
kho panāpi bhante ahesuṃ māgadhakā paricārakā bahū ceva rattaññū ca abbhatītā kālakatā<BR>
suññāmaññe aṅgamagadhā aṅgamāgadhakehi paricārakehi abbhatītehi kālakatehi. Te kho<BR>
panāpi bhante ahesuṃ buddhe pasannā dhamme pasannā saṅghe pasannā sīlesu<BR>
paripūrakārino. Te abbhatītā kālakatā bhagavatā abyākatā.<BR>
<BR>
<BR>
[BJT Page 312] [\x 312/]     <BR>
<BR>
Tesampassa sādhu veyyākaraṇaṃ bahujano pasīdeyya tato gaccheyya sugatiṃ ayaṃ kho<BR>
panāpi bhante ahosi rājā māgadho seniyo bimbisāro dhammiko dhammarājā hito<BR>
buhmaṇagahapatikānaṃ [PTS Page 204] [\q 204/]      negamānañceva jānapadānañca.<BR>
Apissudaṃ manussā kittayamānarūpā viharanti ' evaṃ no so dhammiko dhammarājā<BR>
sukhāpetvā kālakato. Evaṃ mayaṃ tassa dhammikassa dhammarañño vijite phāsu viharimhā<BR>
'ti. So kho panāpi bhante ahosi buddhe pasanno dhamme pasanno saṅghe pasanno sīlesu<BR>
paripūrakārī. Apissudaṃ manussā evamāhaṃsu ' yāva maraṇakālāpi rājā māgadho seniyo<BR>
bimbisāro bhagavantaṃ kittayamānarūpo kālakato 'ti. So abbhatīto kālakato bhagavatā<BR>
abyākato, tassa passa sādhu veyyākaraṇaṃ bahujano pasīdeyya tato gaccheyya sugatiṃ,<BR>
bhagavato kho pana bhante sambodhi magadhesu. Yattha kho pana bhante bhagavato<BR>
sambodhi magadhesu kathaṃ tattha bhagavā māgadhake paricārake abbhatīte kālakate<BR>
upapattīsu na byākareyya. Bhagavā ce kho pana bhante māgadhake paricārake abbhatīte<BR>
kālakate upapattīsu na byākareyya, dīnamanā1 tenassu māgadhakā paricārakā. Yena kho<BR>
panassu bhante dīnamanā māgadhakā paricārakā, kathaṃ te bhagavā na byākareyyā 'ti.<BR>
<BR>
Idamāyasmā ānando māgadhake paricārake ārabbha bhagavato sammukhā parikathaṃ katvā<BR>
uṭṭhāyāsanā bhagavantaṃ abhivādetvā padakkhiṇaṃ katvā pakkāmi.<BR>
<BR>
6. Atha kho bhagavā acirapakkante āyasmante ānande pubbanhasamayaṃ nivāsetvā<BR>
pattacīvaramādāya nātikaṃ piṇḍāya pāvisi. Nātike piṇḍāya caritvā pacchābhattaṃ<BR>
piṇḍapātapaṭikkanto pāde pakkhāletvā giñjakāvasathaṃ pavisitvā māgadhake paricārake<BR>
ārabbha aṭṭhikatvā manasikatvā sabbaṃ cetaso samannāharitvā paññatte āsane nisīdi. "<BR>
Gatiṃ tesaṃ jānissāmi abhisamparāyaṃ yaṃ gatikā te bhavanto yaṃ abhisamparāyā "<BR>
ti.Addasā kho bhagavā māgadhake paricārake yaṃ gatikā te [PTS Page 205] [\q 205/]     <BR>
bhavanto yaṃ abhisamparāyā ti. Atha kho bhagavā sāyanhasamayaṃ paṭisallānā vuṭṭhito<BR>
giñjakāvasathā nikkhamitvā vihārapacchāyāyaṃ paññatte āsane nisīdi.<BR>
<BR>
 - - - - - - - - - - - - - - - - <BR>
1. Ninnamanā syā, dīnamānā [PTS.]<BR>
<BR>
[BJT Page 314] [\x 314/]     <BR>
<BR>
7. Atha kho āyasmā ānando yena bhagavā tenupasaṅkami. Upasaṅkamitvā bhagavantaṃ<BR>
abhivādetvā ekamantaṃ nisīdi. Ekamantaṃ nisinno kho āyasmā ānando bhagavantaṃ<BR>
etadavoca. " Upasantapadisso1 bhante bhagavā, bhātiriva bhagavato mukhavaṇṇo<BR>
vippasannattā indriyānaṃ. Santena nūnajja bhante bhagavā vihārena vihāsī "ti. " Yadeva kho<BR>
me tvaṃ ānanda māgadhake paricārake ārabbha sammukhā parikathaṃ katvā uṭṭhāyāsanā<BR>
pakkanto, tadevāhaṃ nātike piṇḍāya caritvā pacchābhattaṃ piṇḍapātapaṭikkanto pāde<BR>
pakkhāletvā giñjakāvasathaṃ pavisitvā māgadhake paricārake ārabbha aṭṭhikatvā2 manasi<BR>
katvā sabbaṃ cetaso samannāharitvā paññatte āsane nisīdiṃ ' gatiṃ tesaṃ jānissāmi<BR>
abhisamparāyaṃ, yaṃgatikā te bhavanto yaṃ abhisamparāyā" ti. Addasaṃ kho ahaṃ ānanda<BR>
māgadhake paricārake yaṃgatikā te bhavanto yaṃ abhisamparāyā ti.<BR>
<BR>
Janavasabhāgamanaṃ<BR>
<BR>
8. Atha kho ānanda antarahito yakkho saddamanussāvesi: " janavasabho ahaṃ bhagavā,<BR>
janavasabho ahaṃ sugatā " ti. " Abhijānāsi no tvaṃ ānanda ito pubbe evarūpaṃ nāmadheyyaṃ<BR>
sutaṃ yadidaṃ janavasabho " ti. " Na kho ahaṃ bhante abhijānāmi ito pubbe evarūpaṃ<BR>
nāmadheyyaṃ sutaṃ yadidaṃ janavasabho " ti. Api ca me bhante lomāni haṭṭhāni<BR>
janavasabho ti nāmadheyyaṃ sutvā. Tassa mayhaṃ bhante etadahosi: nahi [PTS Page 206]<BR>
[\q 206/]      nūna so orako yakkho bhavissati yassidaṃ3 evarūpaṃ nāmadheyyaṃ<BR>
supaññattaṃ yadidaṃ janavasabho' ti. " Anantarā kho ānanda saddā pātubhāvā uḷāravaṇṇo<BR>
me yakkho sammukhe pāturahosi. Dutiyampi saddamanussāvesi: bimbisāro ahaṃ bhagavā<BR>
bimbisāro ahaṃ sugatā 'ti. Idaṃ sattamaṃ kho ahaṃ bhante vessavaṇassa mahārājassa<BR>
sahabyataṃ upapajjāmi. So tato cuto manussarājā bhavituṃ pahomi.4<BR>
<BR>
Ito satta tato satta saṃsārāni catuddasa<BR>
Nivāsamabhijānāmi yattha me vusitaṃ pure.<BR>
<BR>
Dīgharattaṃ kho ahaṃ bhante avinipāto avinipātaṃ sañjānāmi. Āsā ca pana me santiṭṭhati<BR>
sakadāgāmitāyā ti.<BR>
 - - - - - - - - - - - - - - - - - <BR>
1. Upasantapatiso - kaṃ <BR>
2. Aṭṭhiṃkatvā - machasaṃ<BR>
3. Yadidaṃ - machasaṃ <BR>
4. Manussarājā pi homi - [PTS]<BR>
<BR>
[BJT Page 316] [\x 316/]     <BR>
9. " Acchariyamidaṃ āyasmato janavasabhassa yakkhassa, abbhutamidaṃ āyasmato<BR>
janavasabhassa yakkhassa, 'dīgharattaṃ kho ahaṃ bhante avinipāto avinipātaṃ sañjānāmīti<BR>
ca vadesi, āsā ca pana me santiṭṭhati sakadāgāmitāyāti ca vadesi. Kuto nidānaṃ panāyasmā<BR>
janavasabho yakkho evarūpaṃ uḷāraṃ visesādhigamaṃ sañjānātī ?" Ti.<BR>
<BR>
" Na aññattha bhagavā tava sāsanā, na aññattha sugata tava sāsanā. Yadagge ahaṃ bhante<BR>
bhagavati ekantikato1 abhippasanno, tadagge ahaṃ bhante [PTS Page 207] [\q 207/]     <BR>
dīgharattaṃ avinipāto avinipātaṃ sañjānāmi. Āsā ca pana me santiṭṭhati sakadāgāmitāya.<BR>
Idhāhaṃ bhante vessavaṇena mahārājena pesito virūḷhakassa mahārājassa santike<BR>
kenacidevakaraṇīyena. Addasaṃ bhagavantaṃ antarāmagge giñjakāvasathaṃ pavisitvā<BR>
māgadhake paricārake ārabbha aṭṭhikatvā manasi katvā sabbaṃ cetaso samannāharitvā<BR>
nisinnaṃ ' gatiṃ tesaṃ jānissāmi abhisamparāyaṃ yaṃgatikā te bhavanto yaṃabhisamparāyā<BR>
ti. Anacchariyaṃ kho panetaṃ bhante yaṃ vessavaṇassa mahārājassa tassaṃ parisāyaṃ<BR>
bhāsato sammukhā sutaṃ sammukhā paṭiggahitaṃ yaṃgatikā te bhavanto yaṃabhisamparāyā<BR>
ti. Tassa mayhaṃ bhante etadahosi: bhagavantañca dakkhāmi. Idañca bhagavato ārocessāmī<BR>
ti. Ime kho me bhante dve paccayā bhagavantaṃ dassanāya upasaṅkamituṃ.<BR>
<BR>
Devasabhā<BR>
<BR>
10. Purimāni bhante divasāni purimatarāni tadahuposathe paṇṇarase vassupanāyikāya<BR>
puṇṇāya puṇṇamāya rattiyā kevalakappā ca devā tāvatiṃsā sudhammāyaṃ sabhāyaṃ<BR>
sannisinnā honti sannipatitā, mahatī ca dibbaparisā2 samantato sannisinnā honti3<BR>
sannipatitā. Cattāro ca mahārājāno cātuddisā nisinnā honti. Puratthimāya disāya dhataraṭṭho<BR>
mahārājā pacchimābhimukho4 nisinno hoti deve purakkhatvā. Dakkhiṇāya disāya virūḷhako<BR>
mahārājā uttarābhimukho nisinno hoti deve purakkhatvā. Pacchimāya disāya virūpakkho<BR>
mahārājā puratthābhimukho5 nisinno hoti deve purakkhatvā. Uttarāya disāya vessavaṇo<BR>
mahārājā dakkhiṇābhimukho nisinno hoti deve [PTS Page 208] [\q 208/]      purakkhatvā.<BR>
Yadā bhante kevalakappā ca devā tāvatiṃsā sudhammāyaṃ sabhāyaṃ sannisinnā honti<BR>
sannipatitā,mahatī ca dibbaparisā samantato sannisinnā honti sannipatitā, cattāro ca<BR>
mahārājāno catuddisā nisinnā honti idaṃ tesaṃ hoti āsanasmiṃ.<BR>
<BR>
 - - - - - - - - - - - - - - - - <BR>
1. Ekanatato - syā,<BR>
2. Dibbā parisā - [PTS,]<BR>
3. Hoti - [PTS,]<BR>
4. Pacchābhimukho - machasaṃ,<BR>
5. Puratthābhimukho - machasaṃ,<BR>
<BR>
[BJT Page 318] [\x 318/]     <BR>
<BR>
Atha pacchā amhākaṃ āsanaṃ hoti. Ye te bhante devā bhagavati brahmacariyaṃ caritvā<BR>
adhunūpapannā tāvatiṃsakāyaṃ, te aññe deve atirocanti vaṇṇena ceva yasasā ca.<BR>
Tenassudaṃ bhante devā tāvatiṃsā attamanā honti pamuditā pītisomanassajātā. " Dibbā vata<BR>
bho kāyā paripūranti hāyanti asurā kāyā " ti. Atha kho bhante sakko devānamindo devānaṃ<BR>
tāvatiṃsānaṃ sampasādaṃ viditvā imāhi gāthāhi anumodi:<BR>
<BR>
Modanti vata bho devā tāvatiṃsā sahindakā1<BR>
Tathāgataṃ namassantā dhammassa ca sudhammataṃ. [A]<BR>
<BR>
Nave deve ca passantā vaṇṇavante yasassine2<BR>
Sugatasmiṃ brahmacariyaṃ caritvāna idhāgate.<BR>
<BR>
Te aññe atirocanti vaṇṇena yasasāyunā<BR>
Sāvakā bhūripaññassa visesūpagatā idha.<BR>
<BR>
Idaṃ disvāna nandanti tāvatiṃsā sahindakā <BR>
Tathāgataṃ namassantā dhammassa ca sudhammatanti.<BR>
[PTS Page 209] [\q 209/]     <BR>
<BR>
11. Tena sudaṃ bhante devā tāvatiṃsā bhiyyosomattāya attamanā honti pamuditā<BR>
pītisomanassajātā. ' Dibbā vata bho kāyā paripūranti<BR>
Hāyanti asurā kāyā ' ti.<BR>
<BR>
12.Atha kho bhante yenatthena devā tāvatiṃsā sudhammāyaṃ sabhāyaṃ sannisinnā honti<BR>
sannipatitā, taṃ atthaṃ cintayitvā taṃ atthaṃ mantayitvā vuttavacanāpi taṃ3 cattāro<BR>
mahārājāno tasmiṃ atthe honti, paccanusiṭṭhavacanāpi4 taṃ cattāro mahārājāno tasmiṃ atthe<BR>
honti, sakesu āsanesu ṭhitā avipakkantā5.<BR>
<BR>
" Te vuttavākyā rājāno paṭiggayhānusāsaniṃ <BR>
Vippasannamanā santā aṭṭhaṃsu samhi āsane" ti.<BR>
 - - - - - - - - - - - - - - - - - - - - - - - - - <BR>
1. Saindakā - sīmu.<BR>
2. Yasassino - syā <BR>
3. Vuttavacanānāmidaṃ - kaṃ <BR>
4. Paccanusiṭṭhavacanā pi taṃ - machasaṃ<BR>
5. Ayipakkantā - kaṃ <BR>
[A.] Modanti bho punar devāḥ trayasatriṃśa saśatrakāṃ (saśakrakā)<BR>
Tathāgataṃ namasyantā dharmasya sukhadharmatām - mahāvastu<BR>
<BR>
[BJT Page 320] [\x 320/]     <BR>
<BR>
13. Atha kho bhante uttarāya disāya uḷāro āloko sañjāyi, obhāso pāturahosi, atikkammeva<BR>
devānaṃ devānubhāvaṃ. Atha kho bhante sakko devānamindo deve tāvatiṃse āmantesi.<BR>
Yathā kho mārisā nimitattāni dissanti uḷāro āloko sañjāyati. Obhaso pātubhavati, brahmā<BR>
pātubhavissati, brahmuno hetaṃ pubbanimittaṃ pātubhāvāya yadidaṃ āloko sañjāyati obhāso<BR>
pātubhavatī ti.<BR>
<BR>
" Yathā nimittā dissanti brahmā pātubhavissati,<BR>
Brahmuno hetaṃ nimittaṃ obhāso vipulo mahā ti.<BR>
<BR>
Sanaṅkumārakathā<BR>
<BR>
14. Atha kho bhante devā tāvatiṃsā yathāsakesu āsanesu nisīdiṃsu. ' Obhāsametaṃ ñassāma<BR>
yaṃ vipāko bhavissati sacchikatvā 'va naṃ gamissāmā ti. Cattaro pi mahārājāno yathāsakesu<BR>
āsananesu nisīdiṃsu " obhāsametaṃ ñassāma yaṃ vipāko bhavissati, [PTS Page 210] [\q<BR>
210/]      sacchikatvā va naṃ gamissāmā ti. Idaṃ sutvā devā tāvatiṃsā ekaggatā samāpajjiṃsu<BR>
"obhāsametaṃ ñassāma, yaṃ vipāko bhavissati, sacchikatvā va naṃ gamissāmā''ti. <BR>
Yadā bhante brahmā sanaṃkumāro devānaṃ tāvatiṃsānaṃ pātubhavati oḷārikaṃ attabhāvaṃ<BR>
abhinimminitvā pātubhavati. Yo kho pana bhante brahmuno pakativaṇṇo,<BR>
anabhisambhavanīyo so devānaṃ tāvatiṃsānaṃ cakkhupathasmiṃ. Yadā bhante brahmā<BR>
sanaṃkumāro devānaṃ tāvatiṃsānaṃ pātubhavati so aññe deve atirocati vaṇṇena ceva<BR>
yasasā ca. Seyyathāpi bhante sovaṇṇo viggaho mānusaṃ viggahaṃ atirocati, evameva kho<BR>
bhante yadā brahmā sanaṃkumāro devānaṃ tāvatiṃsānaṃ pātubhavati, so aññe deve atirocati<BR>
vaṇṇena ceva yasasā ca. Yadā bhante brahmā sanaṃkumāro devānaṃ tāvatiṃsānaṃ<BR>
pātubhavati, na tassaṃ parisāyaṃ koci devo abhivādeti vā paccuṭṭheti vā āsanena vā<BR>
nimanteti. Sabbeva tuṇhībhūtā pañjalikā pallaṅkena nisīdanti yassa'dāni devassa icchissati<BR>
brahmā sanaṃkumāro tassa devassa pallaṅkena nisīdissatī' ti. Yassa kho pana bhante<BR>
devassa brahmā sanaṃkumāro pallaṅkena nisīdati, uḷāraṃ so labhati devo vedapaṭilābhaṃ,<BR>
uḷāraṃ so labhati devo somanassapaṭilābhaṃ, seyyathāpi bhante rājā khattiyo muddhāvasitto<BR>
adhunābhisitto rajjena, uḷāraṃ so labhati vedapaṭilābhaṃ, uḷāraṃ so labhati<BR>
somanassapaṭilābhaṃ, evameva kho bhante yassa devassa brahmā sanaṃkumāro pallaṅke<BR>
nisīdati uḷāraṃ so labhati devo vedapaṭilābhaṃ, uḷāraṃ so labhati devo<BR>
somanassapaṭilābhaṃ.<BR>
<BR>
[BJT Page 322] [\x 322/]     <BR>
[PTS Page 211] [\q 211/]     <BR>
<BR>
15. Atha bhante brahmā sanaṃkumāro oḷārikaṃ attabhāvaṃ abhinimminitvā kumāravaṇṇī<BR>
hutvā pañcasikho devānaṃ tāvatiṃsānaṃ pāturahosi. So vehāsaṃ abbhuggantvā ākāse<BR>
antaḷikkhe pallaṅkena nisīdi. Seyyathāpi bhante balavā puriso supaccatthate vā pallaṅke<BR>
same vā bhūmibhāge pallaṅkena nisīdeyya, evameva kho bhante brahmā sanaṃkumāro<BR>
vehāsaṃ abbhuggantvā ākāse antaḷikkhe pallaṅkena nisīditvā devānaṃ tāvatiṃsānaṃ<BR>
sampasādaṃ viditvā imāhi gāthāhi anumodi:<BR>
<BR>
" Modanti vata bho devā tāvatiṃsā sahindakā<BR>
Tathāgataṃ namassantā dhammassa ca sudhammataṃ. <BR>
Nave deve ca passantā vaṇṇavante yasassine<BR>
Sugatasmiṃ buhmacariyaṃ caritvāna idhāgate.<BR>
<BR>
Te aññe atirocanti vaṇṇena yasasāyunā<BR>
Sāvakā bhūripaññassa visesūpagatā idha.<BR>
<BR>
Idaṃ disvāna nandanti tāvatiṃsā sahindakā <BR>
Tathāgataṃ namassantā dhammassa ca sudhammatanti.<BR>
<BR>
16. Idamatthaṃ bhante brahmā sanaṃkumāro bhāsittha. Idamatthaṃ bhante brahmuno<BR>
Sanaṃkumārassa bhāsato aṭṭhaṅgasamannāgato saro hoti: vissaṭṭho ca viññeyyo ca mañju<BR>
ca savanīyo ca bindu ca avisārī ca gambhīro ca ninnādī ca. Yathāparisaṃ kho pana bhante<BR>
brahmā sanaṃkumāro sarena viññāpeti. Na cassa bahiddhā parisāya ghoso niccharati. Yassa<BR>
kho pana bhante evaṃ aṭṭhaṅgasamannāgato saro hoti, so vuccati ' brahmasaro'ti. Atha kho<BR>
bhante brahmā sanaṃkumāro tettiṃsa attabhāve abhinimminitvā devānaṃ tāvatiṃsānaṃ [PTS<BR>
Page 212] [\q 212/]      paccekapallaṅkesu paccekapallaṅkena nisīditvā deve tāvatiṃse<BR>
āmantesi: " taṃ kimmaññanti bhonto devā tāvatiṃsā. Yāvañca so bhagavā bahujanahitāya<BR>
paṭipanno bahujanasukhāya lokānukampāya atthāya hitāya sukhāya devamanussānaṃ. Ye<BR>
hi keci bho buddhaṃ saraṇaṃ gatā dhammaṃ saraṇaṃ gatā saṅghaṃ saraṇa gatā sīlesu<BR>
paripūrakārino, te kāyassa bhedā parammaraṇā appekacce paranimmitavasavattīnaṃ<BR>
devānaṃ sahabyataṃ upapajjanti. Appekacce nimmānaratīnaṃ devānaṃ sahabyataṃ<BR>
upapajjanti, appekacce tusitānaṃ devānaṃ sahabyataṃ upapajjanti, appekacce yāmānaṃ<BR>
devānaṃ sahabyataṃ upapajjanti, appekacce tāvatiṃsānaṃ devānaṃ sahabyataṃ upapajjanti,<BR>
appekacce cātummahārājikānaṃ devānaṃ sahabyataṃ upapajjanti. Ye sabbanihīnaṃ kāyaṃ<BR>
paripūrenti te gandhabbakāyaṃ paripūrentī ti.<BR>
<BR>
[BJT Page 324] [\x 324/]     <BR>
<BR>
Idamatthaṃ bhante brahmā sanaṃkumāro bhāsittha. Idamatthaṃ bhante brahmuno<BR>
sanaṃkumārassa bhāsato ghoso yeva. Devā maññanti yvāyaṃ mama pallaṅke, svāyaṃ eko'va<BR>
bhāsatī ti.<BR>
" Ekasmiṃ bhāsamānasmiṃ sabbe bhāsanti nimmitā [a]<BR>
Ekasmiṃ tuṇhimāsīne sabbe tuṇhī bhavanti te.<BR>
<BR>
Tadā su devā maññanti tāvatiṃsā sahindakā <BR>
Yvāyaṃ mama pallaṅkasmiṃ svāyaṃ eko'va bhāsatī" ti.<BR>
<BR>
17. Atha kho bhante brahmā sanaṃkumāro ekattena attānaṃ upasaṃhāsi. Ekattena attānaṃ<BR>
upasaṃharitvā [PTS Page 213] [\q 213/]      sakkassa devānamindassa pallaṅke pallaṅkena<BR>
nisīditvā deve tāvatiṃse āmantesi:<BR>
<BR>
Iddhipāda bhāvanā<BR>
<BR>
18. Taṃ kimmaññanti bhonto devā tāvatiṃsā yāvasupaññattā cime tena bhagavatā jānatā<BR>
passatā arahatā sammāsambuddhena cattāro iddhipādā paññattā iddhipahutāya<BR>
iddhivisavitāya iddhivikubbanatāya. Katame cattāro? Idha bho bhikkhu<BR>
chandasamādhipadhānasaṅkhārasamannāgataṃ iddhipādaṃ bhāveti,<BR>
viriyasamādhipadhānasaṅkhārasamannāgataṃ iddhipādaṃ bhāveti,<BR>
cittasamādhipadhānasaṅkhārasamannāgataṃ iddhipādaṃ bhāveti,<BR>
vīmaṃsāsamādhipadhānasaṅkhārasamannāgataṃ iddhipādaṃ bhāveti. Ime kho bho tena<BR>
bhagavatā jānatā passatā arahatā sammāsambuddhena cattāro iddhipādā paññattā<BR>
iddhipahutāya iddhivisavitāya iddhivikubbanatāya. Ye hi keci bho atītamaddhānaṃ samaṇā<BR>
vā brāhmaṇā vā anekavihitaṃ iddhividhaṃ paccanubhosuṃ, sabbe te imesaṃ yeva catunnaṃ<BR>
iddhipādānaṃ bhāvitattā bahulīkatattā, ye pi hi keci bho anāgatamaddhānaṃ samaṇā vā<BR>
brāhmaṇā vā anekavihitaṃ iddhividhaṃ paccanubhossanti, sabbe te imesaṃ yeva catunnaṃ<BR>
iddhipādānaṃ bhāvitattā bahulīkatattā. Ye pi hi keci bho etarahi samaṇā vā brāhmaṇā vā<BR>
anekavihitaṃ iddhividhaṃ paccanubhonti, sabbe te imesaṃ yeva catunnaṃ iddhipādānaṃ<BR>
bhāvitattā bahulīkatattā. Passanti no bhonto devā tāvatiṃsā mama pi maṃ evarūpaṃ<BR>
iddhānubhāvanati.<BR>
<BR>
 - - - - - - - - - - - - - - - - - - - - <BR>
[A.] Ekasya bhāṣamānasya sarve bhāṣanti nirmitāḥ <BR>
Ekasya tuṣṇīmbhūtasya sarve tuṣṇīm bhavanti te. ( Divyāvadāna)<BR>
<BR>
[BJT Page 326] [\x 326/]     <BR>
<BR>
Evaṃ mahābrahme ' ti.<BR>
<BR>
' Ahampi kho bho imesaṃ yeva catunnaṃ [PTS Page 214] [\q 214/]      iddhipādānaṃ<BR>
bhāvitattā bahulīkatattā evaṃ mahiddhiko evaṃ mahānubhāvo' ti.<BR>
<BR>
Idamatthaṃ bhante brahmā sanaṃkumāro bhāsittha. Idamatthaṃ bhante brahmā<BR>
sanaṃkumāro bhāsitvā deve tāvatiṃse āmantesi.<BR>
<BR>
Okāsādhigamā<BR>
<BR>
19. Taṃ kimmaññanti bhonto devā tāvatiṃsā yāvañcidaṃ tena bhagavatā jānatā passatā<BR>
arahatā sammāsambuddhena tayo okāsādhigamā anubuddhā sukhassa adhigamāya. Katame<BR>
tayo? Idha bho ekacco saṃsaṭṭho viharati kāmehi, saṃsaṭṭho akusalehi dhammehi. So<BR>
aparena samayena ariyadhammaṃ suṇāti, yoniso manasi karoti, dhammānudhammaṃ<BR>
paṭipajjati, so ariyadhammasavanaṃ āgamma yoniso manasikāraṃ<BR>
dhammānudhammapaṭipattiṃ asaṃsaṭṭho viharati kāmehi, asaṃsaṭṭho akusalehi dhammehi.<BR>
Tassa asaṃsaṭṭhassa kāmehi asaṃsaṭṭhassa akusalehi dhammehi uppajjati sukhaṃ. Sukhā<BR>
bhiyyo somanassaṃ, seyyathāpi bho mudā pāmojjaṃ jāyetha, evameva kho bho<BR>
asaṃsaṭṭhassa kāmehi assaṭṭhassa akusalehi dhammehi uppajjati sukhaṃ, sukhā bhiyyo<BR>
somanassaṃ. Ayaṃ kho bho tena bhagavatā jānatā passatā arahatā sammāsambuddhena<BR>
padhamo okāsādhigamo anubuddho sukhassa adhigamāya.<BR>
<BR>
Puna ca paraṃ bho idhekaccassa oḷārikā kāyasaṅkhārā appaṭippassaddhā honti. Oḷārikā<BR>
vacīsaṅkhārā appaṭippassaddhā honti, oḷārikā cittasaṅkhārā appaṭippassaddhā honti, so<BR>
aparena samayena ariyadhammaṃ suṇāti yoniso manasi karoti dhammānudhammaṃ<BR>
paṭipajjati. Tassa ariyadhammasavanaṃ āgamma yoniso manasikāraṃ<BR>
dhammānudhammapaṭipattiṃ, oḷārikā kāyasaṅkhārā paṭippasasambhanti, oḷārikā<BR>
vacīsaṅkhārā paṭippassambhanti, [PTS Page 215] [\q 215/]      oḷārikā cittasaṅkhārā<BR>
paṭippassambhanti. Tassa oḷārikānaṃ kāyasaṅkhārānaṃ paṭippassaddhiyā oḷārikānaṃ<BR>
vacīsaṅkhārānaṃ paṭippassaddhiyā oḷārikānaṃ cittasaṅkhārānaṃ paṭippassaddhiyā uppajjati<BR>
sukhaṃ. Sukhā bhiyyo somanassaṃ. Seyyathāpi bho mudā pāmojjaṃ jāyetha. Evameva kho<BR>
oḷārikānaṃ kāyasaṅkhārānaṃ paṭippassaddhiyā oḷārikānaṃ vacīsaṅkhārānaṃ<BR>
paṭippassaddhiyā oḷārikānaṃ cittasaṅkhārānaṃ paṭippassaddhiyā uppajjati sukhaṃ. Sukhā<BR>
bhiyyo somanassaṃ. Ayaṃ kho bho tena bhagavatā jānatā passatā arahatā<BR>
sammāsambuddhena dutiyo okāsādhigamo anubuddho sukhassa adhigamāya.<BR>
<BR>
[BJT Page 328] [\x 328/]     <BR>
<BR>
Puna ca paraṃ bho idhekacco idaṃ kusalanti yathābhūtaṃ nappajānāti. Idaṃ akusalanti<BR>
yathābhūtaṃ nappajānāti, idaṃ sāvajjaṃ idaṃ anavajjaṃ idaṃ sevitabbaṃ idaṃ na sevitabbaṃ<BR>
idaṃ hīnaṃ idaṃ paṇītaṃ idaṃ kaṇhasukkasappaṭibhāganti yathābhūtaṃ nappajānāti. So<BR>
aparena samayena ariyadhammaṃ suṇāti yoniso manasi karoti dhammānudhammaṃ<BR>
paṭipajjati. So ariyadhammasavanaṃ āgamma yonisomanasikāraṃ<BR>
dhammānudhammappaṭipattiṃ idaṃ kusalanti yathābhūtaṃ pajānāti, idaṃ akusalanti<BR>
yathābhūtaṃ pajānāti, idaṃ sāvajjaṃ idaṃ anavajjaṃ idaṃ sevitabbaṃ idaṃ na sevitabbaṃ idaṃ<BR>
hīnaṃ idaṃ paṇītaṃ idaṃ kaṇhasukkasappaṭibhāganti yathābhūtaṃ pajānāti. Tassa evaṃ<BR>
jānato evaṃ passato avijjā pahīyati, vijjā uppajjati. Tassa avijjāvirāgā vijjuppādā uppajjati<BR>
sukhaṃ, sukhā bhiyyo somanassaṃ. Seyyathāpi bho mudā pāmojjaṃ1 jāyetha, evameva kho<BR>
bho avijjāvirāgā vijjuppādā uppajjati sukhaṃ. Sukhā bhiyyo somanassaṃ. Ayaṃ kho bho tena<BR>
bhagavatā jānatā passatā arahatā sammāsambuddhena tatiyo okāsādhigamo anubuddho<BR>
sukhassa adhigamāya.<BR>
[PTS Page 216] [\q 216/]     <BR>
<BR>
Ime kho bho tena bhagavatā jānatā passatā arahatā sammāsambuddhena tayo okāsādhigamā<BR>
anubuddhā sukhassa adhigamāyāti. Idamatthaṃ bhante brahmā sanaṃkumāro bhāsittha.<BR>
Idamatthaṃ bhante buhmā sanaṃkumāro bhāsitvā deve tāvatiṃse āmantesi:<BR>
<BR>
Satipaṭṭhānā<BR>
<BR>
20. Taṃ kimmaññanti bhonto devā tāvatiṃsā yāva supaññattāvime tena bhagavatā jānatā<BR>
passatā arahatā sammāsambuddhena. Cattāro satipaṭṭhānā kusalassādhigamāya. Katame<BR>
cattāro? Idha bho bhikkhu ajjhattaṃ kāye kāyānupassī viharati ātāpī sampajāno satimā<BR>
vineyya loke abhijjhādomanassaṃ. Ajjhattaṃ kāye kāyānupassī viharanto tattha<BR>
sammāsamādhiyati sammā vippasīdati. So tattha sammā samāhito sammāvippasanno<BR>
bahiddhā parakāye ñāṇadassanaṃ abhinibbatteti.<BR>
<BR>
Ajjhattaṃ vedanāsu vedanānupassī viharati ātāpī sampajāno satimā vineyya loke<BR>
abhijjhādomanassaṃ. Ajjhattaṃ vedanāsu vedanānupassī viharantotattha sammāsamādhiyati<BR>
sammā vippasīdati. So tattha sammā samāhito<BR>
<BR>
Sammāvippasanno bahiddhā paravedanāsu ñāṇadassanaṃ abhinibbatteti. <BR>
<BR>
Ajjhattaṃ citte cittānupassī viharati ātāpī sampajāno satimā vineyya loke<BR>
abhijjhādomanassaṃ. Ajjhattaṃ citte cittānupassī viharanto tattha sammāsamādhiyati sammā<BR>
vippasīdati. So tattha sammā samāhito sammāvippasanno bahiddhā paracitte ñāṇadassanaṃ<BR>
abhinibbatteti.<BR>
 - - - - - - - - - - - <BR>
1. Pāmujjaṃ - kaṃ<BR>
<BR>
[BJT Page 330] [\x 330/]     <BR>
<BR>
Ajjhattaṃ dhammesu dhammānupassī viharati ātāpī sampajāno satimā vineyya loke<BR>
abhijjhādomanassaṃ. Ajjhattaṃ dhammesu dhammānupassī viharanto tattha<BR>
sammāsamādhiyati sammā vippasīdati. So tattha sammā samāhito sammāvippasanno<BR>
bahiddhā paradhammesu ñāṇadassanaṃ abhinibbatteti. Ime kho bho tena bhagavatā jānatā<BR>
passatā arahatā sammāsambuddhena cattāro satipaṭṭhānā paññattā kusalassa adhigamāyāti.<BR>
Idamatthaṃ bhante brahmā sanaṃkumāro bhāsittha. Idamatthaṃ bhante brahmā<BR>
sanaṃkumāro bhāsitvā deve tāvatiṃse āmantesi.<BR>
<BR>
Samādhiparikkhārā<BR>
<BR>
21. Taṃ kimmaññanti bhonto devā tāvatiṃsā yāvasupaññattāvime tena bhagavatā jānatā<BR>
passatā arahatā sammāsambuddhena satta sammāsamādhiparikkhārā sammāsamādhissa<BR>
bhāvanāya sammāsamādhissa pāripūriyā. Katame satta? Sammādiṭṭhi sammāsaṃkappo<BR>
sammāvācā sammākammanto [PTS Page 217] [\q 217/]      sammāājīvo sammāvāyāmo<BR>
sammāsati.<BR>
<BR>
Yā kho bho imehi sattahi aṅgehi cittassa ekaggatā parikkhatā, ayaṃ vuccati bho ariyo<BR>
sammāsamādhi saupaniso itipi saparikkhāro itipi. Sammādiṭṭhissa bho sammāsaṅkappo<BR>
pahoti, sammāsaṅkappassa sammāvācā pahoti, sammāvācassa sammākammanto pahoti,<BR>
sammākammantassa sammāājīvo pahoti, sammāājīvassa sammāvāyāmo pahoti,<BR>
sammāvāyāmassa sammāsati pahoti, sammāsatissa sammāsamādhi pahoti,<BR>
sammāsamādhissa sammāñāṇaṃ pahoti, sammāñāṇassa sammāvimutti pahoti. Yaṃ hi taṃ<BR>
bho sammā vadamāno vadeyya, svākkhāto bhagavatā dhammo sandiṭṭhiko akāliko<BR>
ehipassiko opanayiko1 paccattaṃ veditabbo viññūhī. Apārutā amatassa dvārāti,idametaṃ<BR>
sammā vadamāno vadeyya svākkhāto hi bho bhagavatā dhammo sandiṭṭhiko akāliko<BR>
ehipassiko opanayiko paccattaṃ veditabbo viññūhi. Apārutā amatassa dvārāti. <BR>
 - - - - - - - - - - - - - - - - - <BR>
1. Opaneyyako - machasaṃ,<BR>
<BR>
[BJT Page 332] [\x 332/]     <BR>
<BR>
Ye hi keci bho buddhe aveccappasādena samannāgatā, dhamme aveccappasādena<BR>
samannāgatā saṅghe aveccappasādena samannāgatā, ariyakantehi sīlehi samannāgatā. Ye<BR>
cime opapātikā dhammavinītā sātirekāni catuvisatisatasahassāni māgadhakā paricārakā<BR>
abbhatītā kālakatā tiṇṇaṃ saññojanānaṃ parikkhayā sotāpannā avinipātadhammā niyatā<BR>
sambodhiparāyaṇā. Atthi cevettha sakadāgāmino. <BR>
<BR>
Atthāyaṃ1 itarā pajā puññabhāgāti me mano, <BR>
Saṅkhātuṃ no pi sakkomi musāvādassa ottapanti. 2 <BR>
<BR>
22. Idamatthaṃ bhante brahmā sanaṃkumāro bhāsittha. Idamatthaṃ bhante brahmuno<BR>
sanaṃkumārassa bhāsato vessavaṇassa mahārājassa evaṃ cetaso parivitakko udapādi.<BR>
'Acchariyaṃ vata bho. Abbhutaṃ vata bho, evarūpopi nāma uḷāro satthā bhavissati, evarūpaṃ<BR>
uḷāraṃ dhammakkhānaṃ, evarūpā uḷārā visesādhigamā paññāyissantī'ti. Atha bhanne<BR>
brahmā sanaṃkumāro vessavaṇassa mahārājassa cetasā ceto paritavitakkamaññāya<BR>
vessavaṇaṃ mahārājānaṃ etadavoca: "taṃ kimmaññati bhavaṃ vessavaṇo mahārājā.<BR>
Atītampi addhānaṃ evarūpo uḷāro satthā ahosi, evarūpaṃ uḷāraṃ dhammakkhānaṃ, evarūpā<BR>
uḷārā visesādhigamā paññāyiṃsu. Anāgatampi addhānaṃ evarūpo uḷāro satthā bhavissati.<BR>
Evarūpaṃ uḷāraṃ dhammakkhānaṃ, evarūpā uḷārā visesādhigamā paññāyissantī"ti. <BR>
<BR>
23. Idamatthaṃ bhante brahmā sanaṃkumāro devānaṃ tāvatiṃsānaṃ abhāsi. Idamatthaṃ<BR>
vessavaṇo mahārājā brahmuno sanaṃkumārassa devānaṃ tāvatiṃsānaṃ bhāsato sammukhā<BR>
sutaṃ sammukhā paṭiggahitaṃ sayaṃ parisāyaṃ ārocesi. Idamatthaṃ janavasabho yakkho<BR>
vessavaṇassa mahārājassa sayaṃ parisāyaṃ bhāsato sammukhā sutaṃ sammukhā<BR>
paṭiggahitaṃ bhagavato ārocesi. Idamatthaṃ bhagavā janavasabhassa yakkhassa sammukhā<BR>
sutvā sammukhā paṭiggahetvā sāmañca abhiññāya āyasmato ānandassa ārocesi. Idamatthaṃ<BR>
āyasmā ānando bhagavato sammukhā sutvā sammukhā paṭiggahetvā ārocesi bhikkhūnaṃ<BR>
bhikkhunīnaṃ upāsakānaṃ upāsikānaṃ 'tayidaṃ brahmacariyaṃ iddhañceva phītañca<BR>
vitthāritaṃ bāhujaññaṃ puthubhūtaṃ yāva devamanussehi suppakāsitanti. <BR>
<BR>
Janavasabhasuttaṃ pañcamaṃ. <BR>
<BR>
1. Athāyaṃ - syā. 2. Ottappanti - machasaṃ. <BR>
<BR>
<BR>
[BJT Page 334] [\x 334/]      <BR>
<BR>
6. <BR>
[PTS Page 220] [\q 220/]      mahāgovindasuttaṃ. <BR>
<BR>
1. Evaṃ me sutaṃ ekaṃ samayaṃ bhagavā rājagahe viharati gijjhakūṭe pabbate. Atha kho<BR>
pañcasiko gandhabbaputto abhikkantāya rattiyā abhikkantavaṇṇo kevalakappaṃ gijjhakūṭaṃ<BR>
pabbataṃ obhāsetvā yena bhagavā tenupasaṅkami. Upasaṅkamitvā bhagavantaṃ abhivādetvā<BR>
ekamantaṃ aṭṭhāsi. Ekamantaṃ ṭhito kho pañcasikho gandhabbaputto bhagavantaṃ<BR>
etadavoca: yaṃ kho me bhante devānaṃ tāvatiṃsānaṃ sammukhā sutaṃ sammukhā<BR>
paṭiggahitaṃ, ārocemetaṃ bhagavato'ti. 'Ārocehi me tvaṃ pañcasikhā'ti bhagavā avoca. <BR>
<BR>
Devasabhā<BR>
2. "Purimāni bhante divasāni purimatarāni tadahuposathe paṇṇarase pavāraṇāya puṇṇāya<BR>
puṇṇamāya rattiyā kevalakappā ca devā tāvatiṃsā sudhammāyaṃ sabhāyaṃ sannisinnā<BR>
honti sannipatitā mahatī ca dibbaparisā samantato sannisinnā honti sannipatitā. Cattāro ca<BR>
mahārājāno cātuddisā sannisinnā honti. Puratthimāya disāya dhataraṭṭho mahārājā<BR>
pacchābhimukho nisinno hoti deve purakkhatvā dakkhiṇāya disāya virūḷhako mahārājā<BR>
uttarābhimukho nisinno hoti deve purakkhatvā. Pacchimāya disāya [PTS Page 221] [\q<BR>
221/]      virūpakkho mahārājā puratthābhimukho nisinno hoti deve purakkhatvā. Uttarāya<BR>
disāya vessavaṇo mahārājā dakkhiṇābhimukho nisinno hoti deve purakkhatvā. Yadā bhante<BR>
kevalakappā ca devā tāvatiṃsā sudhammāyaṃ sabhāyaṃ sannisinnā honti, sannipatitā mahatī<BR>
ca dibbaparisā samantato sannisinnā honti sannipatitā cattāro ca mahārājāno cātuddisā<BR>
nisinnā honti idaṃ tesaṃ hoti āsanasmiṃ atha pacchā amhākaṃ āsanaṃ hoti. Ye te bhante<BR>
devā bhagavati brahmacariyaṃ caritvā adhunūpapannā tāvatiṃsakāyaṃ, te aññe deve<BR>
atirocanti vaṇṇena ceva yasasā ca. Tenasudaṃ bhante devā tāvatiṃsā attamanā honti<BR>
pamuditā pītisomanassajātā 'dibbā vata bho kāyā paripūranti hāyanti asurā kāyā'ti. <BR>
<BR>
[BJT Page 336] [\x 336/]      <BR>
<BR>
3. Atha kho bhante sakko devānamindo devānaṃ tāvatiṃsānaṃ sampasādaṃ viditvā imāhi<BR>
gāthāhi anumodi: <BR>
<BR>
"Modanti vata bho devā tāvatiṃsā sahindakā, <BR>
Tathāgataṃ namassantā dhammassa ca sudhammataṃ. <BR>
<BR>
Nace deve ca passantā vaṇṇavante yasassine. <BR>
Sugatasmiṃ brahmacariyaṃ caritvāna idhāgate. <BR>
<BR>
Te aññe atirocanti vaṇṇena yasasāyunā, <BR>
Sāvakā bhūripaññassa visesūpagatā idha, <BR>
<BR>
Idhaṃ disvāna nandanti tāvatisā sahindakā, <BR>
Tathāgataṃ namassantā dhammassa ca sudhammatanti". <BR>
<BR>
[PTS Page 222] [\q 222/]      tena sudaṃ bhante devā tāvatiṃsā bhiyyosomattāya attamanā<BR>
honti pamuditā pītisomanassajātā 'dibbā vata bho kāyā paripūranti hāyanti asurā kāyā1'ti. <BR>
<BR>
Aṭṭha yathābhuccavaṇṇā<BR>
4. Atha kho bhante sakko devānamindo devānaṃ tāvatiṃsānaṃ sampasādaṃ viditvā deve<BR>
tāvatiṃse āmantesi 'iccheyyātha no tumhe mārisā tassa bhagavato aṭṭha yathābhucce vaṇṇe<BR>
sotunti". 'Icchāma 2 mayaṃ mārisā tassa bhagavato aṭṭha yathābhucce vaṇṇe sotunti'. <BR>
<BR>
Atha kho bhante sakko devānamindo devānaṃ tāvatiṃsānaṃ bhagavato aṭṭha yathābhucce<BR>
vaṇṇe payirudāhāsi: <BR>
<BR>
Taṃ kimpaññanti bhonto devā tāvatiṃsā yāvañca 3 so bhagavā yāvañca 3 so bhagavā<BR>
bahujanahitāya paṭipanno bahujanasukhāya lokānukampāya atthāya hitāya sukhāya<BR>
devamanussānaṃ, evaṃ bahujanahitāya paṭipannaṃ bahujanasukhāya lokānukampāya<BR>
atthāya hitāya sukhāya devamanussānaṃ imināpaṅgena samannāgataṃ satthāraṃ neva<BR>
atītaṃse samanupassāma na panetarahi aññatra tena bhagavatā. <BR>
<BR>
1. Asurakāyā - machasaṃ. 2. Iccheyyāma - [PTS. 3.] Yāva cassa - [PTS.] <BR>
<BR>
[BJT Page 338] [\x 338/]     <BR>
<BR>
2. Svākkhāto kho pana tena bhagavatā dhammo sandiṭṭhiko akāliko ehipassiko opanayiko<BR>
paccattaṃ veditabbo viññūhi. Evaṃ opanayikassa1 dhammassa desetāraṃ imināpaṅgena<BR>
samannāgataṃ satthāraṃ neva atītaṃse samanupassāma na panetarehi aññatra tena<BR>
bhagavatā. <BR>
3. Idaṃ kusalanti kho pana tena bhagavatā suppaññattaṃ. Idaṃ akusalanti suppaññattaṃ.<BR>
Idaṃ [PTS Page 223] [\q 223/]      sāvajjanti suppaññattaṃ. Idaṃ anavajjanti suppaññattaṃ.<BR>
Idaṃ sevitabbanti suppaññattaṃ. Idaṃ na sevitabbanti suppaññattaṃ. Idaṃ hīnanti<BR>
suppaññattaṃ. Idaṃ paṇītanti suppaññattaṃ. Idaṃ kaṇhasukkasappaṭibhāganti<BR>
suppaññattaṃ. Evaṃ kusalākusalasāvajjānavajjasevitabbāsevitabbahīnappaṇitakaṇhasukka<BR>
sappaṭibhāgānaṃ dhammānaṃ paññāpetāraṃ imināpaṅgena samannāgataṃ satthāraṃ neva<BR>
atītaṃse samanupassāma na panetarahi aññatra tena bhagavatā. <BR>
<BR>
4. Suppaññattā kho pana tena bhagavatā sāvakānaṃ nibbānagāminī paṭipadā. Saṃsandati<BR>
nibbānañca paṭipadā ca seyyathāpi nāma gaṅgodakaṃ yamunodakena saṃsandati sameti<BR>
evameva suppaññattā tena bhagavatā sāvakānaṃ nibbānagāminīpaṭipadā saṃsandati<BR>
nibbānañca paṭipadā ca. Evaṃ nibbānagāminiyā paṭipadāya paññāpetāraṃ iminā paṅgena<BR>
samannāgataṃ satthāraṃ neva atītaṃse samanupassāma na ca panetarahi, aññatra tena<BR>
bhagavatā. <BR>
<BR>
5. Abhinipphanno kho pana tassa bhagavato lābho abhinipphanno sīloko yāva maññe<BR>
khattiyā sampiyāyamānarūpā viharanti. Vigatamado kho pana so bhagavā āhāraṃ āhāreti<BR>
evaṃ vigatamadaṃ āhāraṃ āhārayamāna 2 iminā paṅgena samannāgataṃ satthāraṃ neva<BR>
atītaṃse samanupassāma na panetarahi aññatra tena bhagavatā. <BR>
<BR>
6. Laddhasahāyo kho pana so bhagavā sekhānañceva paṭipannānaṃ khīṇāsavānañca<BR>
vusitavataṃ. Te bhagavā apanujja ekārāmataṃ anuyuttopi viharati. Evaṃ ekārāmataṃ<BR>
anuyuttaṃ imināpaṅgena samannāgataṃ satthāraṃ neva [PTS Page 224] [\q 224/]     <BR>
atītaṃse samanupassāma na panetarahi aññatra tena bhagavatā, <BR>
<BR>
1. Opaneyyikassa - machasaṃ. 2. Āhariyamānaṃ - sī. Mu. <BR>
<BR>
<BR>
[BJT Page 340] [\x 340/]      <BR>
<BR>
7. Yathāvādī kho pana so bhagavā tathākārī, yathākārī tathāvādī, iti yathāvādī tathākārī<BR>
yathākārī tathāvādī. Evaṃ dhammānudhammapaṭipannaṃ imināpaṅgena samannāgataṃ<BR>
satthāraṃ neva atītaṃse samanupassāma na panetarahi, aññatra tena bhagavatā. <BR>
<BR>
8. Tiṇṇavicikiccho kho pana so bhagavā vigatakathaṃkatho pariyositasaṃkappo ajjhāsayaṃ<BR>
ādi brahmacariyaṃ evaṃ tiṇṇavicikicchaṃ vigatakathaṃkathaṃ pariyositasaṃkappaṃ<BR>
ajjhāsayaṃ ādibrahmacariyaṃ. Iminā paṅghena samannāgataṃ satthāraṃ neva atītaṃse<BR>
samanupassāma. Na panetarahi, aññatra tena bhagavatā ti. <BR>
5. Ime kho bhante sakko devānamindo devānaṃ tāvatiṃsānaṃ bhagavato aṭṭha yathābhucce<BR>
vaṇṇe payirudāhāsi. Tena sudaṃ bhante devā tāvatiṃsā bhiyyosomattāya attamanā honti<BR>
pamuditā pītisomanassajātā bhagavato aṭṭha yathābhucce vaṇṇe sutvā. Tatra bhante ekacce<BR>
devā evamāhaṃsu: <BR>
<BR>
Aho vata mārisā cattāro sammāsambuddhā loke uppajjeyyuṃ dhammañca deseyyuṃ<BR>
yatharivabhagavā, tadassa bahujanahitāya bahujanasukhāya lokānukampāya atthāya hitāya<BR>
sukhāya devamanussānni. <BR>
<BR>
Ekacce devā evamāhaṃsu: tiṭṭhantu mārisā cattāro sammāsambuddhā, aho vata mārisā tayo<BR>
sammāsambuddhā loke uppajjeyyuṃ dhammañca deseyyuṃ yathariva bhagavā, tadassa<BR>
bahujanahitāya bahujanasukhāya lokānukampāya atthāya hitāya sukhāya devamanussānanti. <BR>
<BR>
Ekacce devā evamāhaṃsu: tiṭṭhantu mārisā tayo sammāsambuddhā, aho vata mārisā dve<BR>
sammāsambuddhā loke uppajjeyyuṃ dhammañca deseyyuṃ yathariva bhagavā. Tadassa<BR>
bahujanahitāya bahujanasukhāya lokānukampāya atthāya hitāya sukhāya devamanussānanti. <BR>
[BJT Page 342] [\x 342/]     <BR>
<BR>
6. [PTS Page 225] [\q 225/]      evaṃ vutte bhante sakko devānamindo deve tāvatiṃse<BR>
etadavoca: aṭṭhānaṃ kho etaṃ mārisā anavakāso yaṃ ekissā lokadhātuyā dve arahanto<BR>
sammāsambuddhā apubbaṃ acarimaṃ uppajjeyyuṃ. Netaṃ ṭhānaṃ vijjati. Aho vata mārisā<BR>
so bhagavā appābādho appātaṅko ciraṃ dīghamaddhānaṃ tiṭṭheyya. Tadassa<BR>
bahujanahitāya bahujanasukhāya lokānukampāya atthāya hitāya sukhāya devamanussānanti. <BR>
<BR>
Atha kho bhante yenatthena devā tāvatiṃsā sudhammāyaṃ sabhāyaṃ sannisinnā honti<BR>
sannipatitā, taṃ atthaṃ cintayitvā taṃ atthaṃ mantayitvā vuttavacanā nāmidaṃ cattāro<BR>
mahārājāno tasmiṃ atthe honti. Paccānusiṭṭhavacanā nāmidaṃ cattāro mahārājāno tasmiṃ<BR>
atthe honti. Sakesu sakesu āsanesu ṭhitā avipakkantā. <BR>
<BR>
"Te vuttavākyā rājāno paṭiggayhānusāsaniṃ<BR>
Vippasannamanā santā aṭṭhaṃsu sambhi āsane"ti. <BR>
<BR>
7. Atha kho bhante uttarāya disāya uḷāro āloko sañjāyi obhāso pāturahosi atikkammeva<BR>
devānaṃ devānubhāvaṃ atha kho bhante sakko devānamindo deve tāvatiṃse āmantesi: <BR>
<BR>
Yathā kho mārisā nimittāni dissanti uḷāro āloko sañjāyati obhāso pātubhavati brahmā<BR>
pātubhavissati brahmuno hetaṃ pubbanimittaṃ pātubhāvāya yadidaṃ āloko sañjāyati obhāso<BR>
pātubhavatī ti. <BR>
<BR>
"Yathā nimittā dissanti brahmā pātubhavissati, <BR>
Brahmuno hetaṃ nimittaṃ obhāso vipulo mahā"ti. <BR>
<BR>
Sanaṅkumārakathā<BR>
8. [PTS Page 226] [\q 226/]      atha kho bhante devā tāvatiṃsā yathāsakesu āsanesu<BR>
nisīdiṃsu "obhāsametaṃ ñassāma, yaṃvipāko bhavissati sacchi katvā'va naṃ gamissāmā"ti.<BR>
Cattāro'pi mahārājāno yathāsakesu āsanesu nisīdiṃsu, "obhāsametaṃ ñassāma, yaṃvipāko<BR>
bhavissati sacchi katvā'va naṃ gamissāmā"ti. Idaṃ sutvā devā tāvatiṃsā ekaggā samāpajjiṃsu<BR>
obhāsametaṃ ñassāma, yaṃvipāko bhavissati sacchikatvā'va naṃ gamissāmāti. <BR>
<BR>
<BR>
[BJT Page 344] [\x 344/]     <BR>
<BR>
Yadā bhante brahmā sanaṃkumāro devānaṃ tāvatisānaṃ pātu bhavati oḷārikaṃ attabhāvaṃ<BR>
abhinimminitvā pātubhavati. Yo kho pana bhante brahmuno pakativaṇṇo<BR>
anabhisambhavanīyo so devānaṃ tāvatiṃsānaṃ cakkhupathasmiṃ. Yadā bhante brahmā<BR>
sanaṃkumāro devānaṃ tāvatiṃsānaṃ pātubhavati so aññe deve atirocati vaṇṇena ceva<BR>
yasasā ca. Seyyathāpi bhante sovaṇṇo viggaho mānusaṃ viggahaṃ atirocati, evameva kho<BR>
bhante yadā brahmā sanaṃkumāro devānaṃ tāvatiṃsānaṃ pātubhavati, so aññe deve atirocati<BR>
vaṇṇena ceva yasasā ca. Yadā bhante brahmā sanaṃkumāro devānaṃ tāvatiṃsānaṃ<BR>
pātubhavati na tassaṃ parisāyaṃ koci devo abhivādeti vā paccuṭṭheti vā āsanena vā<BR>
nimanteti. Sabbeva tuṇhībhūtā pañjalikā pallaṅkena nisīdanti 'yassa'dāni devassa pallaṅkaṃ<BR>
icchissati brahmā sanaṃkumāro tassa devassa pallaṅke nisīdassatī'ti.Yassa kho pana bhante<BR>
devassa brahmā sanaṃkumāro pallaṅke nisīdati uḷāraṃ so labhati devo vedapaṭilābhaṃ.<BR>
Uḷāraṃ so labhati devo somanassapaṭilābhaṃ. [PTS Page 227] [\q 227/]      seyyathāpi<BR>
bhante rājā khattiyo muddhāvasitto adhunābhisitto rajjena, uḷāraṃ so labhati vedapaṭilābhaṃ<BR>
uḷāraṃ so labhati somanassapaṭilābhaṃ, evameva kho bhante yassa devassa brahmā<BR>
sanaṃkumāro pallaṅke nisīdati uḷāraṃ so labhati devo vedapaṭilābhaṃ. Uḷāraṃ so labhati<BR>
devo somanassa paṭilābhaṃ. <BR>
<BR>
9. Atha bhante brahmā sanaṃkumāro devānaṃ tāvatiṃsānaṃ sampasādaṃ viditvā antarahito<BR>
imāhi gāthāhi anumodi: <BR>
<BR>
"Modanti vata bho devā tāvatiṃsā sahindakā, <BR>
Tathāgataṃ namassantā dhammassa ca sudhammataṃ. <BR>
<BR>
Nave deve ca passantā vaṇṇavante yasassine, <BR>
Sugatasmiṃ brahmacariyaṃ caritvāna idhāgate. <BR>
<BR>
Te aññe atirocanti vaṇṇena yasasāyunā, <BR>
Sāvakā bhūripaññassa visesūpagatā idha. <BR>
<BR>
Idaṃ disvāna nandanti tāvatiṃsā sahindakā, <BR>
Tathāgataṃ namassantā dhammassa ca sudhammatanti. <BR>
<BR>
<BR>
[BJT Page 346] [\x 346/]     <BR>
<BR>
10. Imamatthaṃ bhante brahmā sanaṃkumāro abhāsittha. Imamatthaṃ bhante brahmuno<BR>
sanaṃkumārassa bhāsato aṭṭhaṅgasamannāgato saro hoti vissaṭṭho ca viññoyyo ca mañju ca<BR>
savanīyo ca bindu ca avisārī ca gambhīro ca ninnādī ca. Yathāparisaṃ kho pana bhante<BR>
brahmā sanaṃkumāro sarena viññāpeti, na cassa bahiddhā parisāya ghoso niccharati. Yassa<BR>
kho pana bhante evaṃ aṭṭhaṅgasamannāgato saro hoti so vuccati brahmassaroti. <BR>
<BR>
11. Atha kho bhante devā tāvatiṃsā brahmānaṃ sanaṃkumāraṃ etadavocuṃ: "sādhu<BR>
mahābrahme etadeva mayaṃ saṅkhāya modāma. [PTS Page 228] [\q 228/]      atthi ca<BR>
sakkena devānamindena tassa bhagavato aṭṭha yathābhuccā vaṇṇā bhāsitā, te ca mayaṃ<BR>
saṅkhāya modāmā"ti. Atha kho bhante brahmā sanaṃkumāro sakkaṃ devānamindaṃ<BR>
etadavoca: "sādhu devānaminda mayampi tassa bhagavato aṭṭha yathābhucce<BR>
vaṇṇesuṇeyyāmā"ti. <BR>
<BR>
'Evaṃ mahābrahme'ti kho bhante sakko devānamindo brahmuno sanaṃkumārassa bhagavato<BR>
aṭṭha yathābhucce vaṇṇe payirudāhāsi. <BR>
<BR>
Taṃ kimmaññati bhavaṃ mahābrahmā yāvañca so bhagavā bahujanahitāya paṭipanno<BR>
bahujanasukhāya lokānukampāya atthāya hitāya sukhāya devamanussānaṃ, evaṃ<BR>
bahujanahitāya paṭipannaṃ bahujanasukhāya lokānukampāya atthāya hitāya sukhāya<BR>
devamanussānaṃ, imināpaṅgena samannāgataṃ satthāraṃ neva atītaṃse samanupassāma, na<BR>
panetarahi aññatra tena bhagavatā. <BR>
<BR>
Svakkhāto kho pana tena bhagavatā dhammo sandiṭṭhiko akāliko ehipassiko opanayiko<BR>
paccattaṃ veditabbo viññūhi evaṃ opanayikassa dhammassa desetāraṃ iminā paṅgena<BR>
samannāgataṃ satthāraṃ neva atītaṃse samanupassāma na panetarahi aññatra tena<BR>
bhagavatā. <BR>
<BR>
<BR>
[BJT Page 348] [\x 348/]     <BR>
<BR>
Idaṃ kusalanti kho pana tena bhagavatā suppaññattaṃ. Idaṃ akusalanti suppaññattaṃ. Idaṃ<BR>
sāvajjaṃ idaṃ anavajjaṃ idaṃ sevitabbaṃ idaṃ na sevitabbaṃ idaṃ hīnaṃ idaṃ paṇītaṃ idaṃ<BR>
kaṇhasukkasappaṭibhāganti suppaññattaṃ. Evaṃ<BR>
kusalākusalasāvajjānavajjasevitabbāsevitabbahīnappaṇītakaṇhasukkasappaṭi - bhāgānaṃ<BR>
dhammānaṃ paññāpetāraṃ imināpaṅgena samannāgataṃ satthāraṃ neva [PTS Page 229] [\q<BR>
229/]      atītaṃse samanupassāma na panetarahi aññatra tena bhagavatā. <BR>
<BR>
Suppaññattā kho pana tena bhagavatā sāvakānaṃ nibbānagāminī paṭipadā. Saṃsandati<BR>
nibbānañca paṭipadā ca seyyathāpi nāma gaṅgodakaṃ yamunodakena saṃsandati sameti<BR>
evameva suppaññattā tena bhagavatā sāvakānaṃ nibbānagāminīpaṭipadā saṃsandati<BR>
nibbānañca paṭipadā ca. Evaṃ nibbānagāminiyā paṭipadāya paññāpetāraṃ iminā paṅgena<BR>
samannāgataṃ satthāraṃ neva atītaṃse samanupassāma na panetarahi, aññatra tena<BR>
bhagavatā. <BR>
<BR>
Abhinipphanno kho pana tassa bhagavato lābho abhinipphanno sīloko yāva khattiyā<BR>
sampiyāyamānarūpā viharanti. Vigatamado kho pana maññe so bhagavā āhāraṃ āhāreti evaṃ<BR>
vigatamadaṃ āhāraṃ āhārayamānaṃ iminā paṅgena samannāgataṃ satthāraṃ neva atītaṃse<BR>
samanupassāma na panetarahi aññatra tena bhagavatā. <BR>
<BR>
Laddhasahāyo kho pana so bhagavā sekhānañceva paṭipannānaṃ khīṇāsavānañca<BR>
vusitavataṃ. So bhagavā apanujja ekārāmataṃ anuyuttopi viharati. Evaṃ ekārāmataṃ<BR>
anuyuttaṃ imināpaṅgena samannāgataṃ satthāraṃ neva atītaṃse samanupassāma na<BR>
panetarahi aññatra tena bhagavatā, <BR>
<BR>
Yathāvādī kho pana so bhagavā tathākārī, yathākārī tathāvādī, iti yathāvādī tathākārī<BR>
yathākārī tathāvādī. Evaṃ dhammānudhammapaṭipannaṃ imināpaṅgena samannāgataṃ<BR>
satthāraṃ neva atītaṃse samanupassāma na panetarahi, aññatra tena bhagavatā. <BR>
<BR>
Tiṇṇavicikiccho kho pana so bhagavā vigatakathaṃkatho pariyositasaṃkappo ajjhāsayaṃ ādi<BR>
brahmacariyaṃ [PTS Page 230] [\q 230/]      evaṃ tiṇṇavicikicchaṃ vigatakathaṃkathaṃ<BR>
pariyositasaṃkappaṃ ajjhāsayaṃ ādibrahmacariyaṃ iminā paṅghena samannāgataṃ satthāraṃ<BR>
neva atītaṃse samanupassāma na panetarahi, aññatra tena bhagavatā ti. <BR>
<BR>
<BR>
[BJT Page 350] [\x 350/]      <BR>
<BR>
10. Ime kho bhante sakko devānamindo brahmuno sanaṃkumārassa bhagavato aṭṭha<BR>
yathābhucce vaṇṇe payirudāhāsi. Tena sudaṃ bhante brahmā sanaṃkumāro attamano hoti<BR>
pamudito pītisomanassajāto bhagavato aṭṭha yathābhucce vaṇṇe sutvā. Atha bhante<BR>
brahmā sanaṃkumāro oḷārikaṃ attabhāvaṃ abhinimminitvā kumāravaṇṇī hutvā pañcasikho<BR>
devānaṃ tāvatiṃsānaṃ pāturahosi. So vehāsaṃ abbhuggantvā ākāse antaḷikkhe pallaṅkena<BR>
nisīdi. Seyyathāpi bhante balavā puriso supaccatthate vā pallaṅke same vā bhūmibhāge<BR>
pallaṅkena nisīdeyya, evameva kho bhante brahmā sanaṃkumāro vehāsaṃ abbhuggantvā<BR>
ākāse antaḷikkhe pallaṅkena nisīditvā deve tāvatiṃse āmantesi:<BR>
<BR>
Govindabrāhmaṇavatthu<BR>
<BR>
11. Taṃ kimmaññanti bhonto devā tāvatiṃsā. Yāva dīgharattaṃ mahāpañño'va so bhagavā<BR>
ahosi. Bhūtapubbaṃ bho rājā disampati nāma ahosi, disampatissa rañño govindo nāma<BR>
brāhmaṇo purohito ahosi. Disampatissa rañño reṇu nāma kumāro putto ahosi. Govindassa<BR>
brāhmaṇassa jotipālo nāma māṇavo putto ahosi. Iti reṇu ca rājaputto jotipālo ca māṇavo<BR>
aññe ca chakhattiyā iccete aṭṭha sahāyā ahesuṃ. <BR>
<BR>
[PTS Page 231] [\q 231/]      atha kho bho ahorattānaṃ accayena govindo brāhmaṇo<BR>
kālamakāsi. Govinde buhmaṇe kālakate rājā disampati paridevesī "yasmiṃ vata bho mayaṃ<BR>
samaye govinde brāhmaṇe sabbakiccāni sammā vossajjitvā pañcahi kāmaguṇehi samappitā<BR>
samaṅgībhūtā parivārema tasmiṃ no samaye govindo brāhmaṇo kālakato"ti. Evaṃ vutte bho<BR>
reṇu rājaputto rājānaṃ disampatiṃ etadavoca: "mā kho tvaṃ deva govinde brāhmaṇe<BR>
kālakate atibāḷhaṃ paridevesi. Atthi deva govindassa brāhmaṇassa jotipālo nāma māṇavo<BR>
putto paṇḍitataro ceva pitarā alamatthadasataro ceva pitarā. Ye'pi'ssa pitā atthe anusāsi.<BR>
Te'pi jotipālasseva māṇavassa anusāsaniyā"ti. 'Evaṃ kumārā'ti. 'Evaṃ devā'ti. <BR>
<BR>
[BJT Page 352] [\x 352/]     <BR>
<BR>
12. Atha kho bho rājā disampati aññataraṃ purisaṃ āmantesi, 'ehi tvaṃ ambho purisa, yena<BR>
jotipālo nāma māṇavo tenupasaṅkami. Upasaṅkamitvā jotipālaṃ māṇavaṃ evaṃ vadehi:<BR>
bhavamatthu bhavantaṃ jotipālaṃ māṇavaṃ, rājā disampati bhavantaṃ jotipālaṃ māṇavaṃ<BR>
āmantayati, rājā disampati bhoto jotipālassa māṇavassa dassanakāmo'ti. 'Evaṃ devā'ti kho<BR>
bho so puriso disampatissa rañño paṭissutvā yena jotipālo māṇavo tenupasaṅkami.<BR>
Upasaṅkamitvā jotipālaṃ māṇavaṃ etadavoca: "bhavamatthu bhavantaṃ jotipālaṃ māṇavaṃ,<BR>
rājā disampati bhavantaṃ jotipālaṃ māṇavaṃ āmantayati, [PTS Page 232] [\q 232/]      rājā<BR>
disampati bhoto jotipālassa māṇavassa dassanakāmo"ti. 'Evaṃ bho'ti kho so jotipālo māṇavo<BR>
tassa purisassa paṭissutvā yena rājā disampati tenupasaṅkami, upasaṅkamitvā disampatinā<BR>
raññā saddhiṃ sammodi, sammodanīyaṃ kathaṃ sārānīyaṃ vītisāretvā ekamantaṃ nisīdi.<BR>
Ekamantaṃ nisinnaṃ kho bho jotipālaṃ mānavaṃ rājā disampati etadavoca: "anusāsatu no<BR>
bhavaṃ jotipālo, mā no bhavaṃ jotipālo anusāsaniyā paccabyāhāsi, pettike taṃ ṭhāne<BR>
ṭhapessāmi, govindiye abhisiñcissāmī"ti. 'Evaṃ bho'ti kho so jotipālo māṇavo disampatissa<BR>
rañño paccassosi. <BR>
<BR>
13. Atha kho bho rājā disampati jotipālaṃ māṇavaṃ govindiye abhisiñci. Pettike ṭhāne<BR>
ṭhapesi. Abhisitto jotipālo māṇavo govindiye, pettike ṭhāne ṭhapito, ye' pi'ssa pitā atthe<BR>
anusāsi te pi atthe anusāsati, ye'pi'ssa pitā atthe nānusāsi te'pi atthe anusāsati, ye'pi'ssa pitā<BR>
kammante abhisambhosi, te'pi kammante abhisambhoti, ye'pi'ssa pitā kammante<BR>
nābhisambhosi te'pi kammante abhisambhoti. Tamenaṃ manussā evamāhaṃhu: "govindo<BR>
vata bho brāhmaṇo, mahāgovindo vata bho buhmaṇo"ti. Iminā kho evaṃ bho pariyāyena<BR>
jotipālassa māṇavassa govindo mahāgovindo'tveva samaññā udapādi. <BR>
<BR>
<BR>
[BJT Page 354] [\x 354/]     <BR>
<BR>
Rājasaṃvibhāgo<BR>
14. Atha kho bho mahāgovindo brāhmaṇo yena te cha khattiyā tenupasaṅkami.<BR>
Upasaṅkamitvā te cha khattiye etadavoca: disampati kho bho rājā jiṇṇo vuddho mahallako<BR>
addhagato [PTS Page 233] [\q 233/]      vayo anuppatto. Ko nu kho pana bho jānāti jīvitaṃ,<BR>
ṭhānaṃ kho panetaṃ vijjati yaṃ disampatimhi rañño kālakate rājakattāro reṇuṃ rājaputtaṃ<BR>
rajje abhisiñceyyuṃ, āyantu bhonto yena reṇu rājaputto tenupasaṅkamatha. Upasaṅkamitvā<BR>
reṇuṃ rājaputtaṃ evaṃ vadetha: "mayaṃ kho bhoto reṇussa sahāyā piyā manāpā<BR>
appaṭikkūlā, yaṃsukho bhavaṃ taṃsukhā mayaṃ. Yaṃdukkho bhavaṃ taṃdukkhā mayaṃ.<BR>
Disampati kho bho rājā jiṇṇo vuddho mahallako addhagato vayo anuppatto. Ko nu kho<BR>
pana bho jānāti jīvitaṃ, ṭhānaṃ kho panetaṃ vijjati yaṃ disampatimhi rañño kālakate rāja<BR>
kattāro bhavantaṃ reṇuṃ rajje abhisiñceyyuṃ. Sace bhavaṃ reṇu rajjaṃ labhetha,<BR>
saṃvibhajetha no rajjenā"ti. 'Evaṃ bho'ti kho bho te cha khattiyā mahāgovindassa<BR>
brāhmaṇassa paṭissutvā yena reṇu rājaputto tenupasaṅkamiṃsu. Upasaṅkamitvā reṇuṃ<BR>
rājaputtaṃ etadavocuṃ: "mayaṃ kho bhoto reṇussa sahāyā piyā manāpā appaṭikkūlā.<BR>
Yaṃsukho bhavaṃ taṃsukhā mayaṃ, yaṃdukkho bhavaṃ taṃdukkhā mayaṃ. Disampati kho<BR>
bho rājā jiṇṇo vuddho mahallako addhagato vayo anuppatto. Ko nu kho pana bho jānāti<BR>
jīvitaṃ, ṭhānaṃ kho panetaṃ vijjati yaṃ disampatimhi rañño kālakate rājakattāro bhavantaṃ<BR>
reṇuṃ rajje abhisiñceyyuṃ. Sace bhavaṃ reṇu rajjaṃ labhetha, saṃvibhajetha no rajjenā"ti "ko<BR>
nu kho bho aññe mama vijite sukhamedhetha1 aññatra bhavantehi. Sacāhaṃ bho rajjaṃ<BR>
labhissāmi saṃvibhajissāmi vo rajjenā"ti. <BR>
<BR>
15. [PTS Page 234] [\q 234/]      atha kho bho ahorattānaṃ accayena rājā disampati<BR>
kālamakāsi. Disampatimhi rañño kālakate rājakattāro reṇuṃ rājaputtaṃ rajje abhisiñciṃsu.<BR>
Abhisitto reṇu rajjena pañcahi kāmaguṇehi samappito samaṅgibhūto paricāreti. Atha kho<BR>
bho mahāgovindo brāhmaṇo yena te cha khattiyā tenupasaṅkami, upasaṅkamitvā te cha<BR>
khattiye etadavoca: disampati kho bho rājā kālakato abhisitto reṇu rajjena, pañcahi<BR>
kāmaguṇehi samappito samaṅgibhūto paricāreti. Ko nu kho pana bho jānāti. Madanīyā<BR>
kāmā. Āyantu bhonto yena reṇu rājā tenupasaṅkamatha, upasaṅkamitvā reṇuṃ rājānaṃ evaṃ<BR>
vadetha: disampati kho bho rājā kālakato. Abhisitto bhavaṃ reṇu rajjena. Sarati bhavaṃ taṃ<BR>
vacananti. <BR>
<BR>
1. Sukho bhavetha - machasaṃ<BR>
Sukhaṃ bhaveyyātha - syā<BR>
Sukhamedheyyātha - [PTS]<BR>
Sukhā bhaveyyātha - kaṃ. <BR>
<BR>
<BR>
[BJT Page 356] [\x 356/]     <BR>
<BR>
'Evaṃ bho'ti kho bho te cha khattiyā mahāgovindassa brāhmaṇassa paṭissutvā yena reṇu<BR>
rājā tenupasaṅkamiṃsu, upasaṅkamitvā reṇuṃ rājānaṃ etadavocuṃ: disampati kho bho rājā<BR>
kālakato, abhisitto bhavaṃ reṇu rajjena. Sarati bhavaṃ taṃ vacananti. ' 'Sarāmahaṃ bho taṃ<BR>
vacanaṃ ko nu kho bho pahoti imaṃ mahāpathaviṃ uttarena āyātaṃ dakkhiṇena<BR>
sakaṭamukhaṃ sattadhā samaṃ suvibhattaṃ vibhajitunti. " 'Ko nu kho bho añño pahoti<BR>
aññatra mahāgovindena brāhmaṇenā'ti. <BR>
<BR>
16. Atha kho bho reṇu rājā aññataraṃ purisaṃ āmantesi: ehi tvaṃ ambho purisa, yena<BR>
mahāgovindo brāhmaṇo tenupasaṅkama, upasaṅkamitvā mahāgovindaṃ brāhmaṇaṃ evaṃ<BR>
vadehi: 'rājā taṃ bhante reṇu āmantetī'ti. [PTS Page 235  [\q 235/]     ']evaṃ devā'ti kho bho<BR>
so puriso reṇussa rañño paṭissutvā yena mahāgovindo brāhmaṇo tenupasaṅkami.<BR>
Upasaṅkamitvā mahāgovindaṃ brāhmaṇaṃ etadavoca: 'rājā taṃ bhante reṇu āmanteti'ti.<BR>
'Evaṃ bhoti kho so mahāgovindo brāhmaṇo tassa purisassa paṭissutvā yena reṇu rājā<BR>
tenupasaṅkami, upasaṅkamitvā reṇunā raññā saddhiṃ sammodi, sammodanīyaṃ kathā<BR>
sārānīyaṃ vītisāretvā ekamantaṃ nisīdi, ekamantaṃ nisinnaṃ kho bho mahāgovindaṃ<BR>
brāhmaṇaṃ reṇu rājā etadavoca: etu bhavaṃ govindo, imaṃ mahāpathaviṃ uttarena āyataṃ<BR>
dakkhiṇena sakaṭamukhaṃ sattadhā samaṃ suvibhattaṃ vibhajatū'ti. 'Evaṃ bho'ti kho so<BR>
mahāgovindo brāhmaṇo reṇussa rañño paṭissutvā imaṃ mahāpathaviṃ uttarena āyataṃ<BR>
dakkhiṇena sakaṭamukhaṃ sattadhā samaṃ suvibhattaṃ vibhaji. Sabbāni sakaṭamukhāni<BR>
paṭṭhapesi tatra sudaṃ majjhe reṇussa rañño janapado hoti. <BR>
<BR>
"Dantapuraṃ kaliṅgānaṃ1 assakānañca potanaṃ<BR>
Māhissatī avantīnaṃ sovīrānañca rorukaṃ<BR>
<BR>
Mīthilā ca videhānaṃ campā aṅgesu māpitā, <BR>
Bārāṇasī ca kāsīnaṃ ete govindamāpitā"ti. <BR>
<BR>
17. [PTS Page 236] [\q 236/]      atha kho bho te cha khattiyā yathāsakena lābhena attamanā<BR>
ahesuṃ paripuṇṇasaṅkappā "yaṃ vata no ahosi icchitaṃ yaṃ ākaṅkhitaṃ yaṃ adhippetaṃ yaṃ<BR>
adhipatthitaṃ. Taṃ no laddhanti. "<BR>
<BR>
"Sattabhū brahmadatto ca vessabhū bharato sahā<BR>
Reṇu dve ca dhataraṭṭhā2 tadāsuṃ sattabhāratā"ti. <BR>
<BR>
Paṭhamabhāṇavāraṃ niṭṭhitaṃ. <BR>
<BR>
1. Kāḷiṅgānaṃ syā kaṃ - [PTS. 2.] Reṇudve dhataraṭṭhā ca machasaṃ. <BR>
<BR>
<BR>
[BJT Page 358] [\x 358/]     <BR>
<BR>
Kittisaddabbhuggamanaṃ<BR>
<BR>
18. Atha kho bho te cha khattiyā yena mahāgovindo brāhmaṇo tenupasaṅkamiṃsu<BR>
upasaṅkamitvā mahāgovindaṃ brāmhaṇaṃ etadavocuṃ: "yathā kho bhavaṃ govindo reṇussa<BR>
rañño sahāyo piyo manāpo appaṭikkūlo, evameva kho bhavaṃ govindo amhākampi sahāyo<BR>
piyo manāpo appaṭikkūlo. Anusāsatu no bhavaṃ govindo, mā no bhavaṃ govindo<BR>
anusāsaniyā paccabyākāsī'ti. "Evaṃ bho"ti kho so mahāgovindo brāhmaṇo tesaṃ channaṃ<BR>
khattiyānaṃ paccassosi. Atha kho bho mahāgovindo brahmaṇo satta ca rājāno khattiye<BR>
muddhāvasatte rajje anusāsi, satta ca brāhmaṇamahāsāle, satta ca nhātakasatāni mante<BR>
vācesi. <BR>
<BR>
19. [PTS Page 237] [\q 237/]      atha kho bho mahā govindassa brāhmaṇassa aparena<BR>
samayena evaṃ kalyāṇo kittisaddo abbhuggañchi" sakkhī mahāgovindo brāhmaṇo<BR>
brahmānaṃ passati, sakkhī mahāgovindo brāhmaṇo brāhmunā sākaccheti sallapati<BR>
mantetī'ti. Atha kho bho mahāgovindassa brāhmaṇassa etadahosi: mayhaṃ kho evaṃ<BR>
kalyāṇo kittisaddo abbhuggato. 1 Sakkhī mahāgovindo brāhmaṇo brahmānaṃ passati<BR>
sakkhī mahāgovindo brāhmaṇo brahmunā sākaccheti sallapati mantetī'ti. Na kho panāhaṃ<BR>
brahmānaṃ passāmi na brahmunā sākacchemi, na brahmunā sallapāmi na brahmunā<BR>
mantemi, sutaṃ kho pana metaṃ brāhmaṇānaṃ vuddhānaṃ mahallakānaṃ<BR>
ācariyapācariyānaṃ bhāsamānānaṃ: "yo vassike cattāro māse paṭisallīyati karuṇaṃ jhānaṃ<BR>
jhāyati, so brahmānaṃ passati brahmunā sākaccheti brahmunā sallapati brahmunā mantetī"ti<BR>
yannūnāhaṃ vassike cattāro māse paṭisallīyeyyaṃ karuṇaṃ jhānaṃ jhāpeyyanti. " <BR>
29. Atha kho bho mahāgovindo brāhmaṇo yena reṇu rājā tenupasaṅkami, upasaṅkamitvā<BR>
reṇuṃ rājānaṃ etadavoca mayhaṃ kho bho evaṃ kalyāṇo kittisaddo abbhuggato, sakkhī<BR>
mahāgovindo brāhmaṇo brahmānaṃ passati, sakkhī mahāgovindo brāhmaṇo brahmunā<BR>
sākaccheti sallapati mantetīti. Na kho panāhaṃ bho brāhmanaṃ passāmi, na brahmunā<BR>
sākacchemi na brahmunā sallapāmi na brahmunā mantemi, <BR>
<BR>
1. Abbhuggacchi - machasaṃ. <BR>
<BR>
<BR>
[BJT Page 360] [\x 360/]     <BR>
<BR>
Sutaṃ kho pana metaṃ brāhmaṇānaṃ vuddhānaṃ mahallakānaṃ ācariyapācariyānaṃ<BR>
bhāsamānānaṃ: yo vassike cattāro māse paṭisallīyati karuṇaṃ jhānaṃ jhāyati, so brahmānaṃ<BR>
passati buhmunā sākaccheti brahmunā sallapati brahmunā mantetīti. Icchāmahaṃ bho<BR>
vassike cattāro māse paṭisallīyituṃ, karuṇaṃ jhānaṃ jhāyituṃ, nāmbhi kenaci<BR>
upasaṅkamitabbo aññatra ekena bhattābhihārenā"ti. "Yassa'dāni bhavaṃ govindo kālaṃ<BR>
maññatī"ti, <BR>
<BR>
21. [PTS Page 238] [\q 238/]      atha kho so mahāgovindo brāhmaṇo yena te cha khattiyā<BR>
tenupasaṅkami. Upasaṅkamitvā te cha khattiye etadavoca: mayhaṃ kho bho evaṃ kalyāṇo<BR>
kittisaddo abbhuggato sakkhī mahāgovindo brāhmaṇo brahmānaṃ passati sakkhī<BR>
mahāgovindo brāhmaṇo brahmunā sākaccheti sallapati mantetī ti, na kho panāhaṃ bho<BR>
brahmānaṃ passāmi na brahmunā sākacchemi na brahmunā sallapāmi na brahmunā<BR>
mantemi. Sutaṃ kho pana metaṃ brāhmaṇānaṃ vuddhānaṃ mahallakānaṃ<BR>
ācariyapācariyānaṃ bhāsamānānaṃ: yo vassike cattāro māse paṭisallīyati karuṇaṃ jhānaṃ<BR>
jhāyati, so brahmānaṃ passati brahmunā sākaccheti brahmunā sallapati brahmunā mantetī'ti.<BR>
Icchāmahaṃ bho vassike cattāro māse paṭisallīyituṃ, karuṇaṃ jhānaṃ jhāyituṃ nāmhi kenaci<BR>
upasaṅkamitabbo aññatra ekena bhattābhihārenā"ti. 'Yassa'dāni bhavaṃ govindo kālaṃ<BR>
maññatī'ti. <BR>
<BR>
22. Atha kho bho mahāgovindo brāhmaṇo yena satta ca brāhmaṇamahā sālā sattaca<BR>
nhātakasatāni tenupasaṅkami. Upasaṅkamitvā satta ca brāhmaṇamahāsāle satta ca<BR>
nhātakasatāni etadavoca: 'mayhaṃ kho bho evaṃ kalyāṇo kittisaddo abbhuggato. Sakkhī<BR>
mahāgovindo brāhmaṇo brahmānaṃ passati sakkhī mahāgovindo brāhmaṇo brahmunā<BR>
sākaccheti sallapati mantetī ti. Na kho panāhaṃ bho brahmānaṃ passāmi na brahmunā<BR>
sākacchemi na brahmunā sallapāmi na brahmunā mantemi. Sutaṃ kho pana metaṃ<BR>
brāhmaṇānaṃ vuddhānaṃ mahallakānaṃ ācariyapācariyānaṃ bhāsamānānaṃ: yo vassike<BR>
cattāro māse paṭisallīyati, karuṇaṃ jhānaṃ jhāyati so brahmānaṃ passati brahmunā<BR>
sākaccheti brahmunā sallapati brahmunā mantetīti. Tenahi 'bho yathā sute yathāpariyatte<BR>
mante vitthārena sajjhāyaṃ karotha, aññamaññaṃ ca mante vācetha, icchāmahaṃ bho vassike<BR>
cattāro māse paṭisallīyituṃ, karuṇaṃ jhānaṃ jhāyituṃ, nāmhi kenaci upasaṅkamitabbo<BR>
aññatra ekena bhattābhihārenā"ti. "Yassa'dāni bhavaṃ govindo kālaṃ maññatī"ti. <BR>
<BR>
[BJT Page 362] [\x 362/]     <BR>
<BR>
23. [PTS Page 239] [\q 239/]      atha kho bho mahāgovindo brāhmaṇo yena cattārisā<BR>
bhariyā sādisiyo tenupasaṅkami, upasaṅkamitvā cattārisā bhariyā sādisiyo etadavoca:<BR>
"mayhaṃ kho hoti evaṃ kalyāṇo kittisaddo abbhuggato; sakkhi mahā govindo brāhmaṇo<BR>
brahmānaṃ passati, sakkhī mahāgovindo brāhmaṇo brahmunā sākaccheti sallapati mantetī<BR>
ti. Na kho panāhaṃ bhotī brahmānaṃ passāmi na brahmunā sākacchemi na brahmunā<BR>
sallapāmi na brahmunā mantemi. Sutaṃ kho pana metaṃ brāhmaṇānaṃ vuddhānaṃ<BR>
mahallakānaṃ ācariyapācariyānaṃ bhāsamānānaṃ: yo vassike cattāro māse paṭisallīyati,<BR>
karuṇaṃ jhānaṃ jhāyatī, so brahmānaṃ passati brahmunā sākaccheti brahmunā sallapati<BR>
brahmunā mantetī ti. Icchāmahaṃ bhoti vassike cattāro māse paṭisallīyituṃ, karuṇaṃ jhānaṃ<BR>
jhāyituṃ. Nāmhi kenaci upasaṅkamitabbo aññatra ekena bhattābhihārenā"ti. "Yassa'dāni<BR>
bhavaṃ govindo kālaṃ maññatī"ti. <BR>
24. Atha kho bho mahāgovindo brāhmaṇo puratthimena nagarassa navaṃ santhāgāraṃ<BR>
kārāpetvā vassike cattāro māse paṭisallīyi, karuṇaṃ jhānaṃ jhāyi. Nāssu'dha koci<BR>
upasaṅkamati1 aññatra ekena bhattābhihārena. Atha kho bho mahāgovindasasa<BR>
brāhmaṇassa catunnaṃ māsānaṃ accayena ahu deva ukkaṇṭhanā ahu paritassanā sutaṃ kho<BR>
pana metaṃ brāhmaṇānaṃ vuddhānaṃ mahallakānaṃ ācariyapācariyānaṃ bhāsamānānaṃ: yo<BR>
vassike cattāro māse paṭisallīyati karuṇaṃ jhānaṃ jhāyati, so brahmānaṃ passati brahmunā<BR>
sākaccheti brahmunā sallapati brahmunā mantetīti. Na kho panāhaṃ brahmānaṃ passāmi,<BR>
na brahmunā sākacchemi, na brahmunā sallapāmi, na brahmunā mantemī ti. <BR>
<BR>
Brahmunā sākacchā<BR>
25. Atha kho bho brahmunā sanaṃkumāro mahāgovindassa brāhmaṇassa cetasā<BR>
cetoparivitakkamaññāya, [PTS Page 240] [\q 240/]      seyyathāpi nāma balavā puriso<BR>
samiñjitaṃ vā bāhaṃ pasāreyya pasāritaṃ vā bāhaṃ samiñjeyya. Evameva brahmaloke<BR>
antarahito mahāgovindassa brāhmaṇassa sammukhe pāturahosi. Atha kho bho<BR>
mahāgovindassa brāhmaṇassa ahudeva bhayaṃ, ahu chambhitattaṃ, ahu lomahaṃso, yathā<BR>
taṃ adiṭṭhapubbaṃ rūpaṃ disvā. Atha kho bho mahāgovindo brāhmaṇo bhīto saṃviggo<BR>
lomahaṭṭhajāto brahmānaṃ sanaṃkumāraṃ gāthāya ajjhabhāsi: <BR>
<BR>
1. Upasaṅkami - [PTS.] <BR>
<BR>
<BR>
[BJT Page 364] [\x 364/]     <BR>
<BR>
"Vaṇṇavā yasavā sirimā ko nu tvamasi mārisa, <BR>
Ajānantā taṃ pucchāma kathaṃ jānemu taṃ mayanti. " <BR>
<BR>
"Maṃ ve kumāraṃ jānanti brahmaloke sanantanaṃ<BR>
Sabbe jānanti maṃ devā evaṃ govinda jānahī. "<BR>
<BR>
"Āsanaṃ udakaṃ pajjaṃ madhupākañca1 brahmuno, <BR>
Agghe bhavantaṃ pucchāma agghaṃ kurutu no bhavaṃ"[a]<BR>
<BR>
"Paṭiggaṇhāma te agghaṃ yaṃ tvaṃ govinda bhāsasi, <BR>
Diṭṭhadhammahitatthāya samparāya sukhāya ca. <BR>
Katāvakāso pucchassu yaṃ kiñcimbhipatthitanti. " <BR>
<BR>
26. Atha kho bho mahāgovindassa brāhmaṇassa etadahosi: "katāvakāso kho'mhi brahmunā<BR>
sanaṅkumārena. Kinnu kho ahaṃ brahmānaṃ sanaṅkumāraṃ puccheyya, diṭaṭhadhammikaṃ<BR>
vā atthaṃ samparāyikaṃ vā"ti. [PTS Page 241] [\q 241/]      atha kho bho mahāgovindassa<BR>
brāhmaṇassa etadahosi: "kusalo kho ahaṃ diṭṭhadhammikānaṃ atthānaṃ, aññepi maṃ<BR>
diṭṭhadhammikaṃ atthaṃ pucchanti, yannūnāhaṃ brahmānaṃ sanaṅkumāraṃ<BR>
samparāyikaññeva atthaṃ puccheyyanti. Atha kho bho mahāgovindo brāhmaṇo brahmānaṃ<BR>
sanaṅkumāraṃ gāthāya ajjhabhāsi: <BR>
<BR>
Pucchāmi brahmānaṃ sanaṅkumāraṃ<BR>
Kaṅkhī akaṅkhiṃ paravediyesu, <BR>
Katthaṭṭhito kimhi ca sikkhamāno<BR>
Pappoti macco amataṃ brahmalokanti. [C]<BR>
<BR>
Hitvā mamattaṃ manujesu brahme<BR>
Ekodibhūto karuṇādhimutto, 2<BR>
Nirāmagandho virato methunasmā<BR>
Ettha ṭhito ettha ca sikkhamāno<BR>
Pappoti macco amataṃ brahmalokanti. "[D]<BR>
<BR>
1. Madhupākañca - machasaṃ. 2. Karuṇedhimutto - machasaṃ. <BR>
[A.] Āsanamudakaṃ pādyāṃ madhukalpaṃ ca pāyasam pratihṛhṇehi (patigṛhṇehi) brahma<BR>
agramabhiharā mite āsanamudakā pādyāṃ madhukalpaṃ ca pāyagham (pāyasaṃ)<BR>
pratigṛhṇami hovinda (govinda) agramabhiharāhi me - mahāvastu. Udakaṃ paṭigaṇhātu no<BR>
bhavaṃ agghaṃ bhavantaṃ pucchāmi agghaṃ kurutu no bhavaṃ - jātaka 509 dṛṣṭe dharme<BR>
hitārthaṃ vā samparāyasukhāya vā katāvakāśo pāccheyaṃ yaṃ me manasi prārthitam<BR>
(mahāvastu)<BR>
[C.] Pṛcchāmi brahmaṇaṃ sanatkumāraṃ kāṃkṣī akāṃkṣī paricāriyeṣu kathaṃkaro<BR>
kintikaro kimācaraṃ prāpnoti manujo mataṃ brahmalokam - mahāvastu<BR>
[D.] Hitvā mamatvaṃ manujeṣu brahme ekotibhūto karuṇo viviktaḥ nirāmagandho virato<BR>
maithunāto prāpnoti manujo mṛtaṃ brahmalokam (mahāvastu)<BR>
<BR>
<BR>
[BJT Page 366] [\x 366/]     <BR>
<BR>
27. 'Hitvā mamattatti' ahaṃ bhoto ājānāmi, idhekacco appaṃ vā bhogakkhandhaṃ pahāya<BR>
mahantaṃ vā bhogakkhandhaṃ pahāya appaṃ vā ñātiparivaṭṭaṃ pahāya mahantaṃ vā<BR>
ñātiparivaṭṭaṃ pahāya kesamassuṃ ohāretvā kāsāyāni vatthāni acchādetvā agārasmā<BR>
anagāriyaṃ pabbajati. Iti hitvā mamattaṃ nāhaṃ bhoto ājānāmi. [PTS Page 242  [\q 242/]    <BR>
']ekodibhūto'ti ahaṃ bhoto ājānāmi. Idhekacco vivittaṃ senāsanaṃ bhajati araññaṃ<BR>
rukkhamūlaṃ pabbataṃ kandaraṃ giriguhaṃ susānaṃ vanapatthaṃ abbhokāsaṃ palālapuñjaṃ.<BR>
Iti 'ekodibhūto'ti ahaṃ bhoto ajānāmi. 'Karuṇādhimutto'ti ahaṃ bhoto ājānāmi. Idhekacco<BR>
karuṇāsahagatena cetasā ekaṃ disaṃ pharitvā viharati, tathā dutiyaṃ, tathā tathiyaṃ, tathā<BR>
catutthaṃ, iti uddhamadho tiriyaṃ sabbadhi sabbattatāya sabbāvantaṃ lokaṃ<BR>
karuṇāsahagatena cetasā vipulena mahaggatena appamāṇena averena abyāpajjena pharitvā<BR>
viharati. Iti karuṇādhimuttoti. Ahaṃ bhoto ājānāmi. Āmagandhe ca kho ahaṃ bhoto<BR>
bhāsamānassa na ajānāmi. <BR>
<BR>
"Ke āmagandhā manujesu brahme<BR>
Ete avidvā idha brūhi dhīra, <BR>
Kenāvutā vāti pajā kurūrā1<BR>
Apāyikā nivutabrahmalokā"ti. [E]<BR>
<BR>
[PTS Page 243] [\q 243/]      kodho mosavajjaṃ nikati ca dobbho2<BR>
Kadariyatā atimāno usuyyā, <BR>
Icchā vivicchā paraheṭhanā ca <BR>
Lobho ca doso ca mado ca moho. <BR>
<BR>
Etesu yuttā anirāmagandhā<BR>
Apāyikā nivutabrahmalokāti. [F]<BR>
<BR>
28. 'Yathā kho ahaṃ bhoto āmagandhe bhāsamānassa ājānāmi te na sunimmadayā agāraṃ<BR>
ajjhāvasatā. Pabbajissāmahaṃ bho agārasmā anagāriyanti. ' 'Yassa'dāni bhavaṃ govindo kālaṃ<BR>
maññatī'ti. <BR>
<BR>
1. Kurūtu - machasaṃ, kurūru - syā kururaṭṭharu - [PTS]. 2. Dubbho - machasaṃ, dobbho -<BR>
[PTS.] <BR>
3. Kaneta - machasaṃ.<BR>
 [E.] Ke āmagandhā manujesu brahma etaṃ na vinda tad vīra brūhi yenāvṛtā vārivahā<BR>
kukūlā apāyikā nirvṛtā brahmalokam - mahāvastu. <BR>
[F.] Krodho mṛṣavāda kathaṃkathā va. . . . . Atimāno. . . . . Īrṣyā hiṃsā paravādaroṣaṇa. .<BR>
. Mahāvastu. <BR>
<BR>
[BJT Page 368] [\x  68/]      <BR>
<BR>
Reṇurājā mantanā<BR>
Atha kho bho mahāgovindo brāhmaṇo yena reṇu rājā tenupasaṅkami. Upasaṅkamitvā<BR>
reṇuṃ rājānaṃ etadavoca: aññaṃ'dāni bhavaṃ purohitaṃ pariyesatu yo bhoto rajjaṃ<BR>
anusāsissati. Icchāmahaṃ bho agārasmā anagāriyaṃ pabbajituṃ yathā kho pana me sutaṃ<BR>
brahmuno āmagandhe bhāsamānassa te na sunimmadayā agāraṃ ajjhāvasatā.<BR>
Pabbajissāmahaṃ bho agārasmā anagāriyanti. "<BR>
<BR>
"Āmantayāmi rājānaṃ reṇuṃ bhūmipatiṃ ahaṃ, <BR>
Tvaṃ pajānassu rajjena nāhaṃ porohicce rame"[g]<BR>
<BR>
"Sace te ūnaṃ kāmehi ahaṃ paripūrayāmi te, <BR>
Yo taṃ hiṃsati vāremi bhūmi senāpati ahaṃ. "<BR>
<BR>
Tuvaṃ pitā ahaṃ putto mā no govinda pājahi"[h]<BR>
"Na matthi ūnaṃ kāmehi bhiṃsitā me na vijjati. <BR>
<BR>
Amanussavaco sutvā tasmā'haṃ na gahe rame, <BR>
[PTS Page 244] [\q 244/]      amanusso kathaṃvaṇṇo kaṃ te atthaṃ abhāsatha. [J]<BR>
<BR>
Yaṃ ca sutvā jahāsi no gehe amhe ca kevale"[j]<BR>
"Upavutthassa me pubbe yaṭṭhukāmassa me ghato. <BR>
<BR>
Aggi pajjalito āsi kusapattaparitthato[k]<BR>
Tato me brahmā pāturahu brahmālokā sanantano. <BR>
<BR>
So me pañhaṃ viyākāsi taṃ sutvā na gahe rame"[l]<BR>
"Saddahāmi ahaṃ bhoto yaṃ tvaṃ govinda bhāsasi. <BR>
<BR>
Amanussavaco sutvā kathaṃ vattetha aññathā[m]<BR>
Te taṃ anuvattissāma satthā govinda no bhavaṃ. <BR>
<BR>
Maṇi yathā veḷuriyo akāco vimalo subho, <BR>
Evaṃ suddhā carissāma govindasasānusāsane"ti. <BR>
<BR>
[G.] Āmantremi mahārāja reṇu bhūmipate tava pravrajāmi prajahitvā rājyaṃ paurohityaṃ ca<BR>
me - mahāvastu. <BR>
[H.] Sa cedasti ūnaṃ kāmehi vayaṃ te pūrayāma taṃ ko vā bhavantaṃ heṭheti. . . . . . Bhavān<BR>
pitā vayaṃ putro mā govinda pravrajāhi - mahāvastu. <BR>
[I.] Na asti ūnaṃ kāmehi heṭhayitā na vidyati amanuṣyavacanaṃ śrutvā. . . . - Mahāvastu. <BR>
[J.] Amanuṣyo kathaṃvarṇo kiṃ vā arthamabhāṣata yasya vācaṃ śrutvā jahāsi asmākaṃ<BR>
gṛhaṃ ca kevalam - mahāvastu. <BR>
[K.] Sarvato ya yaṣṭukāmasya upavustatya me sataḥ aśni prajavālito āsi kuścīraparicchado<BR>
mahāvastu. <BR>
[L.] Tane hammī prādurabhūd brahma loke sanātano yasyāhaṃ vacanaṃ śrutvā jahāmi<BR>
yuṣamākaṃ gṛhaṃ ca kevalam - mahāvastu. <BR>
[M.] Śrad dadhāma vayaṃ bhavato yathā govindo bhāṣati amanuṣyavacanaṃ śrutvā kathaṃ<BR>
vartema anyathā - mahāvastu. <BR>
<BR>
<BR>
[BJT Page 370] [\x 370/]     <BR>
<BR>
"Sace bhavaṃ govindo agārasmā anagāriyaṃ pabbajissati, mayampi agārasmā anagāriyaṃ<BR>
pabbajissāma. Atha yā te gati sā no gati bhavissatī"ti. <BR>
Chakkhattiyāmantanā 28. Atha kho bho mahāgovindo brāhmaṇo yena te cha khattiyā<BR>
tenupasaṅkami, upasaṅkamitvā te cha khattiye etadavoca: "aññaṃ' dāni bhavanto purohitaṃ<BR>
pariyesantu, yo bhavantānaṃ rajje anusāsissati. Icchāmahaṃ bho agārasmā anagāriyaṃ<BR>
pabbajituṃ yathā kho pana me sutaṃ brahmuno āmagandhe bhāsamānassa, te na<BR>
sunimmadayā agāraṃ ajjhāvasatā. Pabbajissāmahaṃ bho agārasmā anagāriyanti. " Atha kho<BR>
bho te cha khattiyā ekamantaṃ apakkamma [PTS Page 245] [\q 245/]      evaṃ<BR>
samacintesuṃ. "Ime kho brāhmaṇā nāma dhanaluddhā, yannūna mayaṃ mahāgovindaṃ<BR>
brāhmaṇaṃ dhanena sikkheyyāmā"ti. Te mahāgovindaṃ brāhmaṇaṃ upasaṅkamitvā<BR>
evamāhaṃsu, "saṃvijjati kho bho imesu sattasu rajjesu pahutaṃ sāpateyyaṃ, tato bhoto<BR>
yāvatakena attho tāvatakaṃ āharīyatanti. " <BR>
<BR>
"Alaṃ bho mamapidaṃ pahūtaṃ sāpateyyaṃ bhavantānaṃ yeva vābhasā tamahaṃ sabbaṃ<BR>
pahāya agārasmā anagāriyaṃ pabbajissāmi. Yathā kho pana me sutaṃ brahmuno āmagandhe<BR>
bhāsamānassa, te na sunimmadayā agāraṃ ajjhāvasatā. Pabbajissāmahaṃ bho agārasmā<BR>
anagāriyanti. <BR>
<BR>
Atha kho bho te cha khattiyā ekamantaṃ apakkamma evaṃ samacintesuṃ: ime kho<BR>
brāhmaṇā nāma itthiluddhā. Yannūna mayaṃ mahāgovindaṃ brāhmaṇaṃ itthihi<BR>
sikkheyyāmā ti. Te mahāgovindaṃ brāhmaṇaṃ upasaṅkamitvā evamāhaṃsu: saṃvijjanti kho<BR>
bho imesu sattasu rajjesu pahutā itthiyo. Tato bhoto yāvatikāhi attho, tāvatikā ānīyyantanti. <BR>
<BR>
"Alaṃ bho, mamapi tā cattārisā bhariyā tādisiyo tā'pāhaṃ sabbā pahāya agārasmā anagāriyaṃ<BR>
pabbajissāmi. Yathā kho pana me sutaṃ brahmuno āmagandhe bhāsamānassa, te na<BR>
sunimmadayā agāraṃ ajjhāvasatā. Pabbajissāmahaṃ bho agārasmā anagāriyanti. " <BR>
<BR>
<BR>
[BJT Page 372] [\x 372/]     <BR>
<BR>
29. [PTS Page 246] [\q 246/]      sace bhavaṃ govindo agārasmā anagāriyaṃ pabbajissati,<BR>
mayampi agārasmā anagāriyaṃ pabbajissāma. Atha yā te gati sā no gati bhavissatīti. <BR>
<BR>
"Sace jahatha kāmāni yattha satto puthujjano, <BR>
Ārabhavho daḷhā bhotha khantībalasamāhitā<BR>
<BR>
Esa maggo uju maggo esa maggo anuttaro, <BR>
Saddhammo sabbhī rakkhito brahmalokūpapattiyā"ti:<BR>
<BR>
30. "Tena hi bhavaṃ govindo satta vassāni āgametu, sattannaṃ vassānaṃ accayena mayampi<BR>
agārasmā anagāriyaṃ pabbajissāma. Atha yā te gati sā no gati bhavissatī"ti. <BR>
<BR>
"Aticiraṃ kho bho satta vassāni. Nāhaṃ sakkomi bhavante sattavassāni āgametuṃ ko nu kho<BR>
pana bho jānāti jīvitānaṃ gamanīyo samparāyo mantāyaṃ boddhabbaṃ, kattabbaṃ kusalaṃ<BR>
caritabbaṃ brahmacariyaṃ, natthi jātassa amaraṇaṃ. Yathā kho pana me sutaṃ brahmuno<BR>
āmagandho bhāsamānassa te na sunimmadayā agāraṃ ajjhāvasatā. Pabbajissāmahaṃ bho<BR>
agārasmā anagāriyanti. " "Tena hi bhavaṃ govindo chabbassāni āgametu, chabbassannaṃ<BR>
vassānaṃ accayena mayampi agārasmā anagāriyaṃ pabbajissāma. Atha yā te gati sā no gati<BR>
bhavissatī"ti. Tena hi bhavaṃ govindo pañca vassāni āgametu, pañcannaṃ vassānaṃ<BR>
accayena mayampi agārasmā anagāriyaṃ pabbajissāma. Atha yā te gati sā no gati<BR>
bhavissatī"ti. Tena hi bhavaṃ govindo cattāri vassāni āgametu, catunnaṃ vassānaṃ accayena<BR>
mayampi agārasmā anagāriyaṃ pabbajissāma. Atha yā te gati sā no gati bhavissatī"ti. Tena<BR>
hi bhavaṃ govindo tīṇi vassāni āgametu, tiṇṇaṃ vassānaṃ accayena mayampi agārasmā<BR>
anagāriyaṃ pabbajissāma. Atha yā te gati sā no gati bhavissatī"ti. Tena hi bhavaṃ govindo<BR>
dve vassāni āgametu, dvinanaṃ vassānaṃ accayena mayampi agārasmā anagāriyaṃ<BR>
pabbajissāma. Atha yā te gati sā no gati bhavissatī"ti. Tena hi bhavaṃ govindo ekaṃ vassaṃ<BR>
āgametu. Ekassa vassassa accayena mayampi agārasmā anagāriyaṃ pabbajissāma. Atha yā<BR>
te gati sā no gati bhavissatī"ti. <BR>
<BR>
"Aticiraṃ kho bho ekaṃ vassaṃ, nāhaṃ sakkomi [PTS Page 247] [\q 247/]      bhavante ekaṃ<BR>
vassaṃ āgametuṃ. Ko nu kho pana bho jānāti jīvitānāṃ gamanīyo samparāyo mantāyaṃ<BR>
boddhabbaṃ. Katabbaṃ kusalaṃ, caritabbaṃ brahmacariyaṃ, natthi jātassa amaraṇaṃ. Yathā<BR>
kho pana me sutaṃ brahmuno āmagandhe bhāsamānassa, te na sunimmadayā agāraṃ<BR>
ajjhāvasatā. Pabbajissāmahaṃ bho agārasmā anagāriyanti. <BR>
<BR>
"Tena hi bhavaṃ govindho satta māsāni āgametu. Sattannaṃ mānāsaṃ accayena mayampi<BR>
agārasmā anagāriyaṃ pabbajissāma. Atha yā te gati sā no gati bhavissatī"ti. <BR>
<BR>
[N.] Sacejjahatha kāmāni yatra raktāḥ pṛthagjanāḥ sastaṃ bhaved dṛḍhībhavatha kṣantībala<BR>
samāhitā - mahāvastu. <BR>
[O.] Eṣa mārgo brahmapure eṣa mārgaḥ sanātanaḥ saddharmaviyibhirākhyāto<BR>
brahmalokopapattaye - mahāvastu. <BR>
<BR>
<BR>
[BJT Page 374] [\x 374/]     <BR>
<BR>
"Aticiraṃ kho bho satta māsāni. Nāhaṃ sakkomi bhavante satta māsāni āgametuṃ. Ko nu kho<BR>
pana bho jānāti jīvitānaṃ? Gamanīyo samparāyo, mantāya boddhabbaṃ kattabbaṃ kusalaṃ<BR>
caritabbaṃ buhmacariyaṃ natthi jātassa amaraṇaṃ. Yathā kho pana me sutaṃ brahmuno<BR>
āmagandhe bhāsamānassa te na sunimmadayā agāraṃ ajjhāvasatā pabbajissāmahaṃ bho<BR>
agārasmā anagāriyanti. "<BR>
<BR>
"Tena hi bhavaṃ govindo cha māsāni āgametu. Cha māsānaṃ accayena mayampi agārasmā<BR>
anagāriyaṃ pabbajissāma. Atha yā te gati sā no gati bhavissatī"ti. "Tena hi bhavaṃ govindo<BR>
pañca māsāni āgametu. Pañcannaṃ māsānaṃ accayena mayampi agārasmā anagāriyaṃ<BR>
pabbajissāma. Atha yā te gati sā no gati bhavissatī"ti. "Tena hi bhavaṃ govindo cattāri<BR>
māsāni āgametu. Catunnaṃ māsānaṃ accayena mayampi agārasmā anagāriyaṃ pabbajissāma.<BR>
Atha yā te gati sā no gati bhavissatī"ti. "Tena hi bhavaṃ govindo dve māsāni āgametu.<BR>
Dvinnaṃ māsānaṃ accayena mayampi agārasmā anagāriyaṃ pabbajissāma. Atha yā te gati sā<BR>
no gati bhavissatī"ti. "Tena hi bhavaṃ govindo ekaṃ māsaṃ āgametu. Ekamāsassa accayena<BR>
mayampi agārasmā anagāriyaṃ pabbajissāma. Atha yā te gati sā no gati bhavissatī"ti. "Tena<BR>
hi bhavaṃ govindo addhamāsaṃ āgametu. Addhamāsassa accayena mayampi agārasmā<BR>
anagāriyaṃ pabbajissāma. Atha yā te gati sā no gati bhavissatī"ti. <BR>
<BR>
Aticiraṃ kho bho so addhamāso. Nāhaṃ sakkomi bhavante addhamāsaṃ āgametuṃ ko nu<BR>
kho pana bho jānāti jīvitānaṃ. Gamanīyo samparāyo, mantāya boddhabbaṃ kattabbaṃ<BR>
kusalaṃ caritabbaṃ brahmacariyaṃ natthi jātassa amaraṇaṃ. Yathā kho pana me sutaṃ<BR>
brahmuno āmagandhe bhāsamānassa te na sunimmadayā agāraṃ ajjhāvasatā.<BR>
Pabbajissāmahaṃ bho agārasmā anagāriyanti. " <BR>
<BR>
[PTS Page 248] [\q 248/]      tena hi bhavaṃ govindo sattāhaṃ āgametu, yāva mayaṃ sake<BR>
puttabhātaro rajjena1 anusāsissāma. Sattāhassa accayena mayampi agārasmā anagāriyaṃ<BR>
pabbajissāma. Atha yā te gati sā no gati bhavissatī"ti. <BR>
<BR>
"Na ciraṃ kho bho sattāhaṃ, āgamessāmahaṃ bhavante sattāhanti"<BR>
<BR>
Brāhmaṇamahāsālādīnaṃ āmantanā<BR>
30. Atha kho bho mahāgovindo brāhmaṇo yena te satta ca brāhmaṇamahāsālā satta ca<BR>
nahātakasatāni tenupasaṅkami. Upasaṅkamitvā satta ca brāhmaṇamahāsāle satta ca<BR>
nahātakasatāni etadavoca: aññaṃ'dāni bhavanto ācariyaṃ pariyesantu yo bhavantānaṃ mante<BR>
vācessati. Icchāmahaṃ bho agārasmā anagāriyaṃ pabbajituṃ yathā kho pana me sutaṃ<BR>
brahmuno āmagandhe bhāsamānassa te na sunimmadayā agāraṃ ajjhāvasatā.<BR>
Pabbajissāmahaṃ bho agārasmā anagāriyanti. " <BR>
<BR>
1. Rajje (syā)<BR>
<BR>
<BR>
[BJT Page 376] [\x 376/]     <BR>
<BR>
"Mā bhavaṃ govindo agārasmā anagāriyaṃ pabbaji. Pabbajjā bho appesakkhā ca appalābhā<BR>
ca brahmaññaṃ mahesakkhañca mahālābhañcāti. "Mā bhavanto evaṃ avavuttha "pabbajjā<BR>
appesakkhā ca appalābhā ca, brahmaññaṃ mahesakkhañca mahālābhañcā"ti. Ko nu kho bho<BR>
aññatra mayā mahesakkhataro vā mahālābhataro vā? Ahaṃ hi bho etarahi rājā'va raññaṃ,<BR>
brahmā'va brahmānaṃ, devātā'va gahapatikānaṃ. Tamahaṃ sabbaṃ pahāya agārasmā<BR>
anagāriyaṃ pabbajissāmi. Yathā kho pana me sutaṃ brahmuno āmagandhe bhāsamānassa, te<BR>
na sunimmadayā [PTS Page 249] [\q 249/]      agāraṃ ajjhāvasatā. Pabbajissāmahaṃ bho<BR>
agārasmā anagāriyanti. "Sace bhavaṃ govindo agārasmā anagāriyaṃ pabbajissati, mayampi<BR>
agārasmā anagāriyaṃ pabbajissāma. Atha yā te gati sā no gati bhavissatī"ti. <BR>
<BR>
Bhariyānaṃ āmantanā<BR>
31. Atha kho bho mahāgovindo brāhmaṇo yena cattārisā ca bhariyā sādisiyo tenupasaṅkami.<BR>
Upasaṅkamitvā cattārisā bhariyā sādisiyo etadavoca: yā bhotīnaṃ icchati sakāni vā ñātikulāni<BR>
gacchatu, aññaṃ vā bhattāraṃ pariyesatu. Icchāmahaṃ bhoti agārasmā anagāriyaṃ pabbajituṃ.<BR>
Yathā kho pana me sutaṃ brahmuno āmagandhe bhāsamānassa, te na sunimmadayā agāraṃ<BR>
ajjhāvasatā. Pabbajissāmahaṃ bhotī agārasmā anagāriyanti. " <BR>
<BR>
"Tvaññeva no ñāti ñātikāmānaṃ, tvaṃ pana bhattā bhattukākāmānaṃ. Sace bhavaṃ govindo<BR>
agārasmā anagāriyaṃ pabbajissati, mayampi agārasmā anagāriyaṃ pabbajissāma. Atha yā te<BR>
gati sā no gati bhavissatī"ti. <BR>
<BR>
Mahāgovindapabbajjā<BR>
32. Atha kho bho mahāgovindo brāhmaṇo tassa sattāhassa accayena kesamassuṃ ohāretvā<BR>
kāsāyāni vatthāni acchādetvā agārasmā anagāriyaṃ pabbaji. Pabbajitaṃ pana mahāgovindaṃ<BR>
brāhmaṇaṃ satta ca rājāno khattiyā muddhāvasittā, satta ca brāhmaṇamahāsālā satta ca<BR>
nahātakasatāni, cattārisā ca bhariyā sādisiyo, anekāni ca khattiyasahassāni, anekāni ca<BR>
brāhmaṇasahassāni, anekāni ca gahapatisahassāni, anekehi ca itthāgārehi itthikāyo<BR>
kesamassuṃ ohāretvā kāsāyāni vatthāni acchādetvā mahāgovindaṃ brāhmaṇaṃ agārasmā<BR>
anagāriyaṃ pabbajitaṃ anupabbajiṃsu. Tāya sudaṃ bho parisāya parivuto mahāgovindo<BR>
brāhmaṇo gāmanīgamarājadhānīsu [PTS Page 250] [\q 250/]      cārikaṃ carati. Yaṃ kho<BR>
pana bho tena samayena mahāgovindo brāhmaṇo gāmaṃ vā nigamaṃ vā upasaṅkamati<BR>
tattha rājā'va hoti raññaṃ, brahmā'va brāhmaṇānaṃ, devatā'va gahapatikānaṃ. <BR>
<BR>
<BR>
[BJT Page 378] [\x 378/]     <BR>
<BR>
Tena kho pana samayena manussā khipanti vā upakkhalanti vā, te evamāhaṃsu: 'namatthu<BR>
mahāgovindassa brāhmaṇassa, namatthu sattapurohitassā'ti. <BR>
<BR>
33. Mahāgovindo bho brāhmaṇo mettāsahagatena cetasā ekaṃ disaṃ pharitvā vihāsi, tathā<BR>
dutiyaṃ, tathā tatiyaṃ, tathā catutthaṃ. Iti uddhamadho tiriyaṃ sabbadhi sabbattatāya<BR>
sabbāvantaṃ lokaṃ mettāsahagatena cetasā vipulena mahaggatena appamāṇena averena<BR>
abyāpajjena pharitvā vihāsi. Karuṇāsahagatena cetasā ekaṃ disaṃ pharitvā vihāsi, tathā<BR>
dutiyaṃ, tathā tatiyaṃ, tathā catutthaṃ, iti uddhamadho tiriyaṃ sabbadhi sabbattatāya<BR>
sabbāvantaṃ lokaṃ muditāsahagatena cetasā vipulena mahaggatena appamāṇena averena<BR>
abyāpajjena pharitvā vihāsi. Upekkhāsahagatena cetasā ekaṃ disaṃ pharitvā vihāsi, tathā<BR>
dutiyaṃ, tathā tatiyaṃ, tathā catutthaṃ, iti uddhamadho tiriyaṃ sabbadhi sabbattatāya<BR>
sabbāvantaṃ lokaṃ upekkhāsahagatena cetasā vipulena mahaggatena appamāṇena averena<BR>
abyāpajjena pharitvā vihāsi. Sāvakānañca brahmalokasahabyatāya maggaṃ desesi. <BR>
<BR>
34. Ye kho pana bho tena samayena mahāgovindassa brāhmaṇassa sāvakā sabbena sabbaṃ<BR>
sāsanaṃ ājāniṃsu, te kāyassa bhedā parammaraṇā sugatiṃ brahmalokaṃ upapajjiṃsu. Ye na<BR>
sabbena sabbaṃ sāsanaṃ ājāniṃsu, te kāyassa bhedā parammaraṇā appekacce<BR>
paranimmitavasavattīnaṃ devānaṃ sahabyataṃ upapajjiṃsu, appekacce nimmāṇaratīnaṃ<BR>
devānaṃ sahabyataṃ upapajjiṃsu. Appekacce tusitānaṃ devānaṃ sahabyataṃ upapajjiṃsu.<BR>
Appekacce yāmānaṃ devānaṃ [PTS Page 251] [\q 251/]      sahabyataṃ upapajjiṃsu,<BR>
appekacce tāvatiṃsānaṃ devānaṃ sahabyataṃ upapajjiṃsu, appekacce cātummahārājikānaṃ<BR>
devānaṃ sahabyataṃ upapajjiṃsu. Ye sabbanihīnaṃ kāyaṃ paripūresuṃ te gandhabbakāyaṃ<BR>
paripūresuṃ. <BR>
<BR>
Iti kho pana sabbesaṃ yeva tesaṃ kulaputtānaṃ amoghā pabbajjā ahosi avañjhā saphalā<BR>
saudrayā"ti. <BR>
<BR>
35. "Sarati taṃ bhagavā"ti. <BR>
<BR>
[BJT Page 380] [\x 380/]     <BR>
<BR>
"Sarāmahaṃ pañcasikha, ahaṃ tena samayena mahāgovindo brāhmaṇo ahosiṃ ahaṃ tesaṃ<BR>
sāvakānaṃ brahmalokasahabyatāya maggaṃ desesiṃ. Taṃ kho pana me pañcasikha,<BR>
brahmacariyaṃ na nibbidāya na virāgāya na nirodhāya na upasamāya na abhiññāya na<BR>
sambodhāya na nibbānāya saṃvattati, yāvadeva brahma lokupapattiyā. <BR>
Idaṃ kho pana me pañcasikha, brahmacariyaṃ ekantanibbidāya virāgāya nirodhāya<BR>
upasamāya abhiññāya sambodhāya nibbānāya saṃvattati, ti katamañca taṃ pañcasikha,<BR>
brahmacariyaṃ ekanta nibbidāya virāgāya nirodhāya upasamāya abhiññāya sambodhāya<BR>
nibbānāya saṃvattati? Ayameva ariyo aṭṭhaṅgiko maggo, seyyathīdaṃ? Sammādiṭṭhi<BR>
sammā saṅkappo sammāvācā sammākammanto sammāājīvo sammāvāyāmo sammāsati<BR>
sammāsamādhi. Idaṃ kho taṃ pañcasikha, brahmacariyaṃ ekantanibbidāya virāgāya<BR>
nirodhāya upasamāya abhiññāya sambodhāya nibbānāya saṃvattati. <BR>
<BR>
36. Ye kho pana me pañcasikha sāvakā sabbena sabbaṃ sāsanaṃ ājānanti, te āsavānaṃ khayā<BR>
anāsavaṃ cetovimuttiṃ paññāvimuttiṃ diṭṭheva dhamme sayaṃ [PTS Page 252] [\q 252/]  <BR>
   abhiññā sacchikatvā upasampajja viharanti ye na sabbena sabbaṃ sāsanaṃ ājānanti, te<BR>
pañcannaṃ orambhāgiyānaṃ saṃññojanānaṃ parikkhayā opapātikā honti, tattha<BR>
parinibbāyino anāvattidhammā tasmā lokā. Ye na sabbena sabbaṃ sāsanaṃ ājānanti,<BR>
appekacce tiṇṇaṃ saññojanānaṃ parikkhayā tanuttā sakadāgāmino honti, sakideva imaṃ<BR>
lokaṃ rāgadosamohānaṃ āgantvā dukkhantassaṃ karissanti. Ye na sabbena sabbaṃ sāsanaṃ<BR>
ājānanti appekacce tiṇṇaṃ saññojanānaṃ parikkhayā sotāpannā honti avinipātadhammā<BR>
niyatā sambodhiparāyaṇā. Iti kho pañcasikha, sabbesaṃ yeva imesaṃ kulaputtānaṃ amoghā<BR>
pabbajjā avañjhā saphalā saudrayā"ti. <BR>
<BR>
Idamavo ca bhagavā, attamano pañcasikho gandhabbaputto bhagavato bhāsitaṃ<BR>
abhinanditvā anumoditvā bhagavantaṃ abhivādetvā padakkhiṇaṃ katvā tatthevantaradhāyī<BR>
ti. <BR>
<BR>
Mahāgovindasuttaṃ chaṭṭhaṃ. <BR>
<BR>
[BJT Page 382] [\x 382/]     <BR>
<BR>
7. <BR>
[PTS Page 253] [\q 253/]      mahāsamayasuttaṃ<BR>
<BR>
1. Evaṃ me sutaṃ: ekaṃ samayaṃ bhagavā sakkesu viharati kapivatthusmiṃ mahāvane<BR>
mahatā bhikkhusaṅghena saddhiṃ pañcamattehi bhikkhusatehi sabbeheva arahantehi.<BR>
Dasahi ca lokadhātuhi devatā yebhuyyena sannipatitā honti bhagavantaṃ dassanāya<BR>
bhikkhusaṅghañca. Atha kho catunnaṃ suddhavāsakāyikānaṃ devatānaṃ1 etadahosi: <BR>
<BR>
"Ayaṃ kho bhagavā sakkesu viharati kapilavatthusmiṃ mahāvane mahatā bhikkhusaṅghena<BR>
saddhiṃ pañcamattehi bhikkhusatehi sabbeheva arahantehi dasahi ca lokadhātūhī devatā<BR>
yebhuyyena sannipatitā honti bhagavantaṃ dassanāya bhikkhusaṅghañca, yannūna mayampi<BR>
yena bhagavā tenupasaṅkameyyāma. Upasaṅkamitvā bhagavato santike paccekaṃ gāthaṃ2<BR>
bhāseyyāmā"ti. <BR>
2. Atha kho tā devatā seyyathāpi nāma balavā puriso samiñjitaṃ3 vā bāhaṃ pasāreyya,<BR>
pasāritaṃ vā bāhaṃ [PTS Page 254] [\q 254/]      samiñjeyya, 4 evameva suddhāvāsesu<BR>
devesu antarahitā bhagavato purato pāturahesuṃ, 5 atha kho tā devatā bhagavantaṃ<BR>
abhivādetvā ekamantaṃ aṭṭhaṃsu, ekamantaṃ ṭhitā kho ekā devatā bhagavato santike imaṃ<BR>
gāthaṃ abhāsi;<BR>
<BR>
"Mahāsamayo pavanasmiṃ devakāyā samāgatā, <BR>
Āgatamha imaṃ dhammasamayaṃ dakkhitāye aparājitasaṅghanti, "<BR>
<BR>
Atha kho aparā devatā bhagavato santike imaṃ gāthaṃ abhāsi;<BR>
<BR>
1. Devānaṃ - [PTS] syā. 2. Paccekagāthaṃ - [PTS] syā. 3. Sammiṃjitaṃ, (sīmu). <BR>
4. Sammiṃjeyya (sīmu). 5. Pāturahaṃsu [PTS.] <BR>
<BR>
<BR>
[BJT Page 384] [\x 384/]     <BR>
<BR>
"Tatra bhikkhavo samādahaṃsu cittamattano ujukamakaṃsu, <BR>
Sārathīva nettāni gahetvā indriyāni rakkhanti paṇḍitā"ti. <BR>
<BR>
Atha kho aparā devatā bhagavato santike imaṃ gāthaṃ abhāsi: <BR>
<BR>
Chetvā khīlaṃ chetvā palighaṃ indakhīlaṃ ūhacca1 manejā, <BR>
Te caranti suddhā vimalā cakkhumatā sudantā susu nāgā'ti. <BR>
<BR>
[PTS Page 255] [\q 255/]      atha kho aparā devatā bhagavato santike imaṃ gāthaṃ abhāsi: <BR>
<BR>
"Ye keci buddhaṃ saraṇaṃ gatāse na te gamissanti apāyabhūmiṃ2<BR>
Pahāya mānusaṃ dehaṃ devakāyaṃ paripūressanti'ti. <BR>
<BR>
3. Atha kho bhagavā bhikkhu āmantesi, "yebhuyyena bhikkhave dasasu lokadhātūsu devatā<BR>
sannipatitā honti, tathāgataṃ dassanāya bhikkhusaṅghañca, ye pi te bhikkhave ahesuṃ,<BR>
atītamaddhānaṃ arahanto sammāsambuddhā, tesampi bhagavantānaṃ etaṃparamā3 yeva<BR>
devatā sannipatitā ahesuṃ seyyathāpi mayhaṃ etarahi. Ye pi te bhikkhave bhavissanti<BR>
anāgatamaddhānaṃ arahanto sammāsambuddhā, tesampi bhagavantānaṃ etaṃparamā yeva<BR>
devatā sannipattā bhavissanti, seyyathāpi mayhaṃ etarahi. Ācikkhissāmi bhikkhave<BR>
devakāyānaṃ nāmāni, kittayissāmi bhikkhave devakāyānaṃ nāmāni, desissāmi bhikkhave<BR>
devakāyānaṃ nāmāni. Taṃ suṇātha sādhukaṃ manasikarotha bhāsissāmi"ti. "Evambhante"ti<BR>
kho te bhikkhū bhagavato paccassosuṃ bhagavā etadavoca: <BR>
4. Silokamanukassāmi yattha bhummā tadassitā, <BR>
Ye sītā girigabbharaṃ4 pahitattā samāhitā. <BR>
<BR>
Puthū sīhā'va sallīnā lomahaṃsāhisambhuno, <BR>
Odātamanasā suddhā vippasannā manāvilā. 5<BR>
<BR>
[PTS Page 256] [\q 256/]      bhiyyo pañcasate ñatvā vane kāpilavatthave, <BR>
Tato āmattayī satthā sāvake sāsane rate. <BR>
<BR>
Devakāyā abhikkantā te vijānātha bhikkhavo. <BR>
Te ca ātappamakaruṃ sutvā buddhassa sāsanaṃ. <BR>
<BR>
1. Uhacca (kam). 2. Apāyaṃ (sīmu. ). 3. Etaparamā (sī. ) 4. Gabbhāraṃ (sīmu. ). 5.<BR>
Vippasannamanāvilā (machasaṃ [PTS]<BR>
<BR>
<BR>
[BJT Page 386] [\x 386/]     <BR>
<BR>
Tesaṃ pāturahu ñāṇaṃ amanussāna dassanaṃ, <BR>
Appeke satamaddakkhuṃ sahassaṃ atha sattariṃ. <BR>
Sataṃ eke sahassānaṃ amanussānamaddasuṃ, <BR>
Appeke'nantamaddakkhuṃ disā sabbā phuṭā ahu. 1<BR>
<BR>
5. Tañca sabbaṃ abhiññāya vavatthitvāna 2 cakkhumā, <BR>
Tato āmantayī satthā sāvake sāsane rate. <BR>
<BR>
"Devakāyā abhikkantā te vijānātha bhikkhavo, <BR>
Ye vo'haṃ kittayissāmi girāhi anupubbaso. <BR>
<BR>
Sattasahassā te yakkhā bhummā kāpilavatthavā, <BR>
Iddhimanto jutīmanto vaṇṇavanto yasassino. <BR>
Modamānā abhikkāmuṃ bhikkhūnaṃ samitiṃ vanaṃ, <BR>
<BR>
Cha sahassā hemavatā yakkhā nānattavaṇṇino. <BR>
Iddhimanto jutīmanto vaṇṇavanto yasassino, <BR>
Modamānā abhikkāmuṃ bhikkhūnaṃ samitiṃ vanaṃ, <BR>
<BR>
6. Sātāgirā tisahassā yakkhā nānattavaṇṇino<BR>
Iddhimanto jutīmanto vaṇṇavanto yasassino, <BR>
Modamānā abhikkāmuṃ bhikkhūnaṃ samitiṃ vanaṃ, <BR>
<BR>
Iccete soḷasahassā yakkhā nānattavaṇṇino<BR>
Iddhimanto jutīmanto vaṇṇavanto yasassino, <BR>
Modamānā abhikkāmuṃ bhikkhūnaṃ samitiṃ vanaṃ, <BR>
<BR>
[PTS Page 257] [\q 257/]      vessāmittā pañcasatā yakkhā nānattavaṇṇino<BR>
Iddhimanto jutīmanto vaṇṇavanto yasassino, <BR>
Modamānā abhikkāmuṃ bhikkhūnaṃ samitiṃ vanaṃ, <BR>
<BR>
Kumbhīro rājagahiko vepullassa nivesanaṃ[a]<BR>
Bhiyyo naṃ satasahassaṃ yakkhānaṃ payirupāsati<BR>
Kumbhīro rājagahiko sopāga samitiṃ vanaṃ. <BR>
<BR>
7. Purimañca disaṃ rājā dhataraṭṭho pasāsati[b] gandhabbānaṃ ādhipati mahārājā yasassi so. <BR>
<BR>
[A.] Kumbhīra yakṣo rājagṛhe vipule' smin naivāsikaḥ<BR>
Bhūyaḥ śata sahasrāṇa yakṣāḥ paryupāsyate (mahāmāyurī vidyā)<BR>
[B.] Pūrveṇadhṛtarāṣṭra satu dakṣiṇena virūḍhakaḥ<BR>
Paścimena virūpākṣaḥ kuberaścottarāṃdisā (mahāvastu)<BR>
1. Ahuṃ (machasaṃ). 2. Avekkhitvāna (ṭīkā) <BR>
<BR>
<BR>
[BJT Page 388] [\x 388/]     <BR>
<BR>
Puttā pi tassa bahavo indanāmā mahabbalā<BR>
Iddhimanto jutīmanto vaṇṇavanto yasassino, <BR>
Modamānā abhikkāmuṃ bhikkhūnaṃ samitiṃ vanaṃ. <BR>
Dakkhiṇañca disaṃ rājā virūḷho taṃ pasāsati<BR>
Kumbhaṇḍānaṃ adhipati mahārājā yasassi so. <BR>
Puttā pi tassa bahavo indanāmā mahabbalā<BR>
Iddhimanto jutīmanto vaṇṇavanto yasassino, <BR>
Modamānā abhikkāmuṃ bhikkhūnaṃ samiti vanaṃ. <BR>
<BR>
Pacchimañca disaṃ rājā virūpakkho pasāsati<BR>
Nāgāṇañca adhipati mahārājā yasassi so. <BR>
<BR>
Puttā pi tassa bahavo indanāmā mahabbalā<BR>
Iddhimanto jutimanto vaṇṇavanto yasassino, *<BR>
Modamānā abhikkāmuṃ bhikkhūnaṃ samiti vanaṃ. <BR>
<BR>
Uttarañca disaṃ rājā kuvero taṃ pasāsati<BR>
Yakkhānañca adhipati mahārājā yasassiso. <BR>
<BR>
[PTS Page 258] [\q 258/]      puttā pi tassa bahavo indanāmā mahabbalā<BR>
Iddhimanto jutimanto vaṇṇavanto yasassino, <BR>
Modamānā abhikkāmuṃ bhikkhūnaṃ samiti vanaṃ. <BR>
<BR>
8. Purimaṃ disaṃ dhataraṭṭho dakkhiṇena virūḷhako, pacchimena virūpakkho kuvero<BR>
uttaraṃ disaṃ. <BR>
<BR>
Cattāro te mahārājā samantā caturo disā<BR>
Ddallamānā aṭṭhaṃsu vane kāpilavatthave. <BR>
Tesaṃ māyāvino dāsā āguṃ vañcanikā saṭhā<BR>
Māyā kuṭeṇḍu veṭeṇḍu viṭucca viṭuḍo saha <BR>
<BR>
Candano kāmaseṭṭhā ca kinnīghaṇḍu nighaṇḍu ca, <BR>
Panādo opamañño ca devasūto ca mātalī, <BR>
Vittaseno ca gandhabbo naḷo rājā janesabho1<BR>
<BR>
Āguṃ pañcasikho ceva timbaru suriyavaccasā<BR>
Ete caññe ca rājāno gandhabbā saha rājuhi, <BR>
Modamānā abhikkāmuṃ bhikkhūnaṃ samitiṃ vanaṃ. <BR>
<BR>
1. Janosabho (syā)<BR>
<BR>
[BJT Page 390] [\x 390/]     <BR>
<BR>
Athāguṃ1 nābhasā nāgā vesālā saha tacchakā<BR>
Kambalassatarā āguṃ2 pāyāgā saha ñātihi. <BR>
<BR>
Yāmunā dhataraṭṭho ca āguṃ3 nāgā yasassino<BR>
Erāvaṇo mahānāgo sopāga samitiṃ vanaṃ. <BR>
<BR>
10. Ye nāgarāje sahasā haranti<BR>
Dibbā dijā pakkhi visuddhacakkhu, [PTS Page 259] [\q 259/]      vehāsayā4 te<BR>
vanamajjhapattā<BR>
Citrā supaṇṇā iti tesaṃ nāmāni 5. <BR>
<BR>
Abhayaṃ tadā nāgarājānamāsi<BR>
Supaṇṇato khemamakāsi buddho, <BR>
Saṇhāhi vācāhi upavhayantā <BR>
Nāgā supaṇṇā saraṇamagaṃsu 6 buddhaṃ. <BR>
<BR>
11. Jitā vajirahatthena samuddaṃ asurā sitā bhātaro vāsavassete iddhimanto yasassino. <BR>
<BR>
Kālakañchā mahābhismā7 asurā dānaveghasā<BR>
Vepacitti sucittī ca pahārādo namuci saha. <BR>
<BR>
Satañca baliputtānaṃ sabbe verocanāmakā<BR>
Sannayahitvā baliṃ senaṃ8 rāhubhaddamupāgamuṃ, <BR>
'Samayo' dāni bhaddante bhikkhūnaṃ samitaṃ vanaṃ'. <BR>
<BR>
12. Āpo ca devā paṭhavī ca tejo vāyo tadāgamuṃ<BR>
Varuṇā vāruṇā9 devā somo ca yasasā saha. <BR>
Mettākaruṇākāyikā āguṃ devā yasassino. <BR>
<BR>
Dasete dasadhā kāyā sabbe nānattavaṇṇino. <BR>
Iddhimanto jutimanto vaṇṇavanto yasassino<BR>
Modamānā abhikkāmuṃ bhikkhūnaṃ samitiṃ vanaṃ<BR>
<BR>
13. Veṇhū ca devā10 sahalī ca asamā ca duve yamā<BR>
Candassūpanisā devā candamāguṃ purakkhatvā. <BR>
<BR>
1. Athāgu. (Sīmu). 2. Āgu. (Sī). 3. Āgū (machasaṃ). 4. Vehāsayā (machasaṃ). 5. Nāmaṃ<BR>
(machasaṃ). 6. Saraṇamakaṃsu (machasaṃ). 7. Mahābhiṃsā [PTS]. 8. Balisenaṃ. (Machasaṃ),<BR>
balīsenaṃ (syā). 9. Vāraṇā (machasaṃ). <BR>
10. Veṇhū devā ca. (Machasaṃ)<BR>
<BR>
<BR>
[BJT Page 392] [\x 392/]     <BR>
<BR>
Suriyassūpanisā1 devā suriyamāguṃ2 purakkhatvā<BR>
Nakkhattāni purakkhatvā āguṃ mandavalāhakā<BR>
<BR>
[PTS Page 260] [\q 260/]      vasūnaṃ vāsavo seṭṭho sakkopāga3 purindado. <BR>
<BR>
Dasete dasadhā kāyā sabbe nānattavaṇṇino<BR>
Iddhimanto jutimanto vaṇṇavanto yasassino<BR>
Modamānā abhikkāmuṃ bhikkhūnaṃ samitiṃ vanaṃ. <BR>
14. Athāguṃ sahabhū devā jalamaggi sikhāriva <BR>
Ariṭṭhakā ca rojo ca ummāpupphanibhāsino. <BR>
<BR>
Varuṇā saha dhammā ca accutā ca anejakā<BR>
Sūleyya rucirā āguṃ āguṃ vāsavanesino. <BR>
<BR>
Dasete dasadhā kāyā sabbe nānattavaṇṇino<BR>
Iddhimanto jutimanto vaṇṇavanto yasassino, <BR>
Modamānā abhikkāmuṃ bhikkhūnaṃ samitiṃ vanaṃ. <BR>
<BR>
15. Samānā mahāsamānā4 mānusā mānusuttamā<BR>
Khiḍḍāpadūsikā āguṃ āguṃ manopadūsikā. <BR>
<BR>
Athāguṃ harayo devā ye ca lohitavāsino<BR>
Pāragā mahāpāragā āguṃ devā yasassino. <BR>
<BR>
Dasete dasadhā kāyā sabbe nānattavaṇṇino<BR>
Iddhimanto jutimanto vaṇṇavanto yasassino, <BR>
Modamānā abhikkāmuṃ bhikkhūnaṃ samitiṃ vanaṃ. <BR>
<BR>
16. Sukkā karamhā5 aruṇā āguṃ vekhanasā6 saha <BR>
Odātagayhā pāmokkhā āguṃ devā vicakkhaṇā. <BR>
<BR>
Sadāmattā hāragajā missakā ca yasassino<BR>
Thanayaṃ āga pajjanto7 yo disā abhivassati. <BR>
<BR>
Dasete dasadhā kāyā sabbe nānattavaṇṇino<BR>
Iddhimanto jutimanto vaṇṇavanto yasassino, <BR>
Modamānā abhikkāmuṃ bhikkhūnaṃ samitiṃ vanaṃ. <BR>
<BR>
17. [PTS Page 261] [\q 261/]      khemiyā tusitā yāmā kaṭṭhakā ca yasassino<BR>
Lambitakā lāmaseṭṭhā jotināmā ca āsavā, <BR>
Nimmāṇaratino āguṃ athāguṃ paranimmitā. <BR>
<BR>
Dasete dasadhā kāyā sabbe nānattavaṇṇino<BR>
Iddhimanto jutimanto vaṇṇavanto yasassino, <BR>
Modamānā abhikkāmuṃ bhikkhūnaṃ samitiṃ vanaṃ. <BR>
<BR>
1. Suriyassūpanisā - machasaṃ. 2. Suriyamāguṃ - machasaṃ. 3. Sakkopāgā - machasaṃ. 4.<BR>
Mahāsamanā - machasaṃ. 5. Karumbhā - sīmu, syā [PTS. 6.] Veghanasā - machasaṃ. 7.<BR>
Pajjunno - machasaṃ. Sīmu. [PTS.] <BR>
<BR>
<BR>
[BJT Page 394] [\x 394/]     <BR>
<BR>
18. Saṭṭhete devanikāyā sabbe nānattavaṇṇino, <BR>
Nāmatvayena āgañchuṃ1 ye caññe sadisā saha. <BR>
<BR>
Pavutthajātimakhīlaṃ2 oghatiṇṇamanāsavaṃ, <BR>
Dakkhemoghataraṃ nāgaṃ candaṃ va asitātigaṃ<BR>
<BR>
Subrahmā paramatto3 ca puttā iddhimato saha, <BR>
Sanaṅkumāro tisso ca sopāga samitiṃ vanaṃ, <BR>
Sahassaṃ brahmalokānaṃ mahābrahmābhitiṭṭhati, <BR>
Upapanno jutimanto bhismākāyo yasassi so. <BR>
<BR>
Dasettha issarā āguṃ paccekavasavattino, <BR>
Tesañca majjhato āga hārito parivārito. <BR>
<BR>
19. Te ca sabbe abhikkante sainde4 deve sabrahmake, <BR>
Mārasenā abhikkāmuṃ5 passa kaṇhassa mandiyaṃ. <BR>
<BR>
[PTS Page 262  [\q 262/]     ']<BR>
Etha gaṇhatha bandhatha rāgena bandhamatthu vo, <BR>
Samantā parivāretha mā vo muñcittha koci naṃ'. <BR>
<BR>
Iti tattha mahāseno kaṇhasenaṃ apesayi, <BR>
Pāṇinā thālamāhacca saraṃ katvāna bheravaṃ. <BR>
<BR>
20. Yathā pāvussako megho thanayanto savijjuko. <BR>
Tadā so pacucadāvatti saṅkuddho asayaṃvasī. <BR>
<BR>
Tañca sabbaṃ abhiññāya vavatthitvāna cakkhumā<BR>
Tato āmantayī satthā sāvake sāsane rate<BR>
Mārasenā abhikkantā te vijānātha bhikkhavo. <BR>
<BR>
Teca ātappamakaruṃ sutvā buddhassa sāsanaṃ<BR>
Vītarāgehapakkāmuṃ nesaṃ lomampi iñjayuṃ. <BR>
<BR>
Sabbe vijitasaṅgāmā bhayātītā yasassino<BR>
Modanti saha bhūtehi sāvakā te janesutā"ti. <BR>
<BR>
Mahāsamayasuttaṃ samattaṃ. <BR>
<BR>
1. Āgañju. Sīmu, syā, [PTS. 2.] Pavuṭṭhajātimakhīlaṃ - machasaṃ. Pavutthajātiṃ akhilaṃ -<BR>
sīmu. [PTS.] <BR>
3. Paramattho - kā. 4. Sīnde - syā. 5. Abhikkāmi - machasaṃ. <BR>
<BR>
<BR>
[BJT Page 396] [\x 396/]     <BR>
<BR>
8. <BR>
[PTS Page 263] [\q 263/]      sakkapañha suttaṃ<BR>
<BR>
Evaṃ me sutaṃ ekaṃ samayaṃ bhagavā magadhesu viharati, pācīnato rājagahassa<BR>
ambasaṇḍā nāma brāhmaṇagāmo, tassuttarato vediyake pabbate indasālaguhāyaṃ. Tena<BR>
kho pana samayena sakkassa devānamindassa ussukkaṃ udapādi bhagavantaṃ dassanāya.<BR>
Atha kho sakkassa devānamindassa etadahosi: kahaṃ nu kho bhagavā etarahi viharati ahaṃ<BR>
sammāsambuddhoti. Addasā kho sakko devānamindo bhagavantaṃ magadhesu viharantaṃ,<BR>
pācīnato rājagahassa ambasaṇḍā nāma brāhmaṇagāmo, tassuttarato vediyake pabbate<BR>
indasālaguhāyaṃ. Disvāna deve tāvatiṃse āmantesi: ayaṃ mārisā bhagavā magadhesu<BR>
viharati pācīnato rājagahassa ambasaṇḍā nāma brāhmaṇagāmo tassuttarato vediyake<BR>
pabbate indasālaguhāyaṃ. Yadi pana mārisā mayaṃ taṃ bhagavantaṃ dassanāya<BR>
upasaṅkameyyāma arahantaṃ sammāsambuddhanti. Evaṃ bhaddantavāti kho devā tāvatiṃsā<BR>
sakkassa devānamindassa paccassosuṃ. <BR>
<BR>
2. Atha kho sakko devānamindo pañcasikhaṃ gandhabbadevaputtaṃ1 āmantesi: [PTS Page<BR>
264] [\q 264/]      ayaṃtāna pañcasikha bhagavā magadhesu viharati, pācīnato rājagahassa<BR>
ambasaṇḍā nāma brāhmaṇagāmo, tassuttarato vediyake pabbate indasālaguhāyaṃ. Yadi<BR>
pana tāta pañcasikha mayaṃ taṃ bhagavantaṃ dassanāya upasaṅkameyyāma arahantaṃ<BR>
sammāsambuddhanti". "Evaṃ bhaddantavā'ti kho pañcasikho gandhabbadevaputto sakkassa<BR>
devānamindassa paṭissutvā beluvapaṇḍuṃ vīṇaṃ ādāya sakkassa devānamindassa<BR>
anucariyaṃ upāgami. Atha kho sakko devānamindo devehi tāvatisehi parivuto pañcasikhena<BR>
gandhabbadevaputtena purakkhato. Seyyathāpi nāma balavā puriso samiñjitaṃ vā bāhaṃ<BR>
pasāreyya pasāritaṃ vā bāhaṃ samiñjeyya, evameva devesu tāvatiṃsesu antarahito<BR>
magadhesu pācīnato rājagahassa. Ambasaṇḍā nāma brāhmaṇagāmo, tassuttarato vediyake<BR>
pabbate paccuṭṭhāsi. <BR>
<BR>
1. Gandhabbaputtaṃ - syā. <BR>
<BR>
<BR>
[BJT Page 398] [\x 398/]     <BR>
<BR>
3. Tena kho pana samayena vediyako pabbato atiriva obhāsajāto hoti ambasaṇḍā ca<BR>
brāhmaṇagāmo, yathā taṃ devānaṃ devānubhāvena. Apissudaṃ parito gāmesu manussā<BR>
evamāhaṃsu: ādittassu nāmajja vediyako pabbato jhāyatissu1 nāmajja vediyako pabbato,<BR>
jalatissu 2 nāmajja vediyako pabbato, kiṃsu nāmajja vediyako pabbato atiriva obhāsajāto<BR>
ambasaṇḍā ca brāhmaṇagāmo"ti saṃviggā lomahaṭṭhajātā ahesuṃ. Atha kho sakko<BR>
devānamindo pañcasikhaṃ gandhabbadevaputtaṃ āmantesi: [PTS Page 265] [\q 265/]     <BR>
durupasaṅkamā kho tāta pañcasikha tathāgatā mādisena, jhāyi jhānaratā,<BR>
tadantarapaṭisallīnā3. Yadi pana tvaṃ tāta pañcasikha bhagavantaṃ paṭhamaṃ pasādeyyāsi,<BR>
tayā tāta paṭhamaṃ pasāditaṃ pacchā mayaṃ taṃ bhagavantaṃ dassanāya upasaṅkameyyāma<BR>
arahantaṃ sammāsambuddhanti. " "Evaṃ bhaddantavā"ti kho pañcasikho<BR>
gandhabbadevaputto sakkassa devānamindassa paṭissutvā beluvapaṇḍuvīṇaṃ4 ādāya yena<BR>
indasālaguhā tenupasaṅkami. Upasaṅkamitvā ettāvatā me bhagavā neva atidūre bhavissati<BR>
na accāsanena saddañca me sossatī'ti ekamantaṃ aṭṭhāsi. Ekamantaṃ ṭhito kho pañcasikho<BR>
gandhabbadeva putto beluvapaṇḍuvīṇaṃ assāvesi. Imā ca gāthā abhāsi buddhupasaṃhitā<BR>
dhammupasaṃhitā saṅghupasaṃhitā arahantupasaṃhitā kāmūpasaṃhitā:<BR>
4. Vande te pitaraṃ bhadde timbaruṃ suriyavaccase, <BR>
Yena jātā'si kalyāṇī ānandajananī mama. <BR>
<BR>
Vāto'va sedataṃ5 kanto pānīyaṃ'ca pipāsato, <BR>
Aṅgīrasī piyāme'si dhammo arahatāmiva. <BR>
<BR>
[PTS Page 266] [\q 266/]      āturasseva bhesajjaṃ bhojanaṃ'va jighacchato, <BR>
Parinibbāpaya maṃ bhadde jalannamīva cārinā. <BR>
<BR>
1. Jhāyatīsū (machasaṃ), jhāyatassu (syā). 2. Jalatīsu (machasaṃ), jalatassu (syā) jalitassu<BR>
[PTS]. 3. Tadantarā paṭisallīnā(machasaṃ), tadantaraṃ (syā, kā, [PTS]. 4.Veḷuvapaṇḍuvīṇā<BR>
- (syā). 5. Sedanaṃ, [PTS.] <BR>
<BR>
<BR>
[BJT Page 400] [\x 400/]     <BR>
<BR>
Sītodakaṃ1 pokkharaṇiṃ yuttaṃ2 kiñjakkhareṇunā, <BR>
Nāgo ghammābhitatto'va ogāhe te thanūdaraṃ. <BR>
<BR>
Accaṅkusoca nāgo'va jitamme tuttatomaraṃ, <BR>
Kāraṇaṃ nappajānāmi sammatto lakkhaṇūruyā. <BR>
Tayi gedhitacitto'smi cittaṃ vipariṇāmitaṃ, <BR>
Paṭigantuṃ na sakkomi vaṅkaghasto'va ambujo. <BR>
<BR>
Vāmuru saja maṃ bhadde saja maṃ mandalocane, <BR>
Palissaja maṃ kalyāṇi etamme abhipatthitaṃ. <BR>
<BR>
Appako vata me santo kāmo vellitakesiyā, <BR>
Anekabhāvo3 samapādi4 arahante'va dakkhiṇā. <BR>
<BR>
Yamme atthi kataṃ puññaṃ arahantesu tādisu, tamme sabbaṅgakalyāṇi tayā saddhiṃ<BR>
vipaccitaṃ.<BR>
<BR>
[PTS Page 267] [\q 267/]      yamme atthi kataṃ puññaṃ asmiṃ paṭhavimaṇḍale, <BR>
Tamme sabbaṅgakalyāṇi tayā saddhiṃ vipaccataṃ. <BR>
<BR>
Sakyaputto'va jhānena ekodi nipako sato, <BR>
Amataṃ muni jigiṃsāno tamahaṃ suriyavaccase. <BR>
<BR>
Yathāpi muni nandeyya patvā sambodhimuttamaṃ. <BR>
Evaṃ nandeyyaṃ kalyāṇi missībhāvaṅgato tayā. <BR>
<BR>
Sakko ce me varaṃ dajjā tāvatiṃsānamissaro, [a]<BR>
Tāhaṃ bhadde vareyyāhe evaṃ kāmo daḷho mama. <BR>
<BR>
Sālaṃ'ca na ciraṃ phullaṃ pitaraṃ te sumedhase, <BR>
Vandamāno namassā'mi yassāsetādisī pajā ti. <BR>
<BR>
1. Sītodakiṃ - sīmu, [PTS], 2. Yutaṃ - sīmu, [PTS], 3. Anekabhāgo, [PTS.] <BR>
4. Samapāda, [PTS]. [A] śatraśva (śakraś ca) me varaṃ dadyāt trayastriṃśānamīśvaraḥ<BR>
(mahāvastu)<BR>
<BR>
<BR>
[BJT Page 402] [\x 402/]     <BR>
<BR>
5. Evaṃ vutte bhagavā pañcasikhaṃ gandhabbadevaputtaṃ etadavoca: 'saṃsandati kho te<BR>
pañcasikha tantissaro gītassarena gītassaro ca tantissarena. Na ca pana te pañcasikha<BR>
tantissaro gītassaraṃ ativattati. Gītassaro ca tantissaraṃ. Kadā saṃyūḷha pana te pañcasikha<BR>
imā gāthā buddhupasaṃhitā dhammupasaṃhitā, saṅghupasaṃhitā arahantupasaṃhitā<BR>
kāmūpapasaṃhitā'ti. <BR>
<BR>
Ekamidāhaṃ bhante samayaṃ bhagavā uruvelāyaṃ viharati najjā nerañjarāya tīre<BR>
ajapālanigrodhamūle [PTS Page 268] [\q 268/]      paṭhamābhisambuddho. Tena kho<BR>
panāhaṃ bhante samayena bhaddānāma suriyavaccasā timbaruno gandhabbarañño dhītā<BR>
tambhikaṅkhāmi, sā kho pana bhante bhaginī parakāminī hoti. Sikhaṇḍī nāma mātalissa<BR>
saṅgāhakassa putto tamabhikaṅkhati. Yato kho ahaṃ bhante taṃ bhaginiṃ nālatthaṃ kenaci<BR>
parayāyena, athāhaṃ beluvapaṇḍuvīṇaṃ ādāya yena timbaruno gandhabbarañño nivesanaṃ<BR>
tenupasaṅkamiṃ. Upasaṅkamitvā beluvapaṇḍuvīṇaṃ assāvesiṃ, imā ca gāthāyo abhāsiṃ<BR>
buddhupasaṃhitā dhammupasaṃhitā saṅghupasaṃhitā arahantupasaṃhitā kāmūpasaṃhitā. <BR>
<BR>
Vande te pitaraṃ bhadde timbaruṃ suriyavaccase, yena jātāsi kalyāṇi ānanda jananī mama.<BR>
Vāto'va sedataṃ kanto pānīyaṃ'ca pipāsato, <BR>
Aṅgīrasī piyāme'si dhammo arahatāmica. <BR>
<BR>
Āturasseva bhesajjaṃ bhojanaṃ'va jighacchato, <BR>
Parinibbāpaya maṃ bhadde jalannamīva cārinā. <BR>
<BR>
Sītodakaṃ pokkharaṇiṃ yuttaṃ kiñjakkhareṇunā, <BR>
Nāgo ghammābhitatto'va ogāhe te thanūdaraṃ. <BR>
<BR>
Accaṅkusoca nāgo'va jitamme tuttatomaraṃ, <BR>
Kāraṇaṃ nappajānāmi sammatto lakkhaṇūruyā. <BR>
<BR>
Tayi gedhitacitto'smi cittaṃ vipariṇāmitaṃ, <BR>
Paṭigantuṃ na sakkomi vaṅkaghasto'va ambujo. <BR>
<BR>
Vāmuru saja maṃ bhadde saja maṃ mandalocane, <BR>
Palissaja maṃ kalyāṇi etamme abhipatthitaṃ. <BR>
<BR>
Appako vata me santo kāmo vellitakesiyā, <BR>
Anekabhāvo samapādi arahante'va dakkhiṇā. <BR>
<BR>
<BR>
Yamme atthi kataṃ puññaṃ arahantesu tādisu, tamme sabbaṅgakalyāṇī tayā saddhiṃ<BR>
vipaccataṃ<BR>
Yamme atthi kataṃ puññaṃ asmiṃ paṭhavimaṇḍale, <BR>
Tamme sabbaṅgakalyāṇi tayā saddhiṃ vipaccataṃ. <BR>
<BR>
Sakyaputto'va jhānena ekodi nipako sato, <BR>
Amataṃ muni jigiṃsāno tamahaṃ suriyavaccase. <BR>
<BR>
Yathāpi muni nandeyya patvā sambodhimuttamaṃ. <BR>
Evaṃ nandeyyaṃ kalyāṇi missībhāvaṅgato tayā. <BR>
<BR>
Sakko ce me varaṃ dajjā tāvatiṃsānamissaro, [a]<BR>
Tāhaṃ bhadde vareyyāhe evaṃ kāmo daḷho mama. <BR>
<BR>
Sālaṃ'ca na ciraṃ phullaṃ pitaraṃ te sumedhase, <BR>
Vandamāno namassā'mi yassāsetādisī pajā ti. <BR>
<BR>
6. Evaṃ vutte bhante bhaddā suriyavaccasā maṃ etadavoca: na kho me mārisa so bhagavā<BR>
sammukhā diṭṭho. Api ca suto yeva me so bhagavā devānaṃ tāvatiṃsānaṃ sudhammāyaṃ<BR>
sabhāyaṃ upanaccantiyā, yato kho tvaṃ mārisa taṃ bhagavantaṃ kittesi hotu no ajja<BR>
samāgamoti. [PTS Page 269  [\q 269/]     '@]sā yeva no bhante tassā bhaginiyā saddhiṃ<BR>
samāgamo ahosi, na ca dāni tato pacchā"ti. <BR>
<BR>
Atha kho sakkassa devānamindassa etadahosi: paṭisammodati kho pañcasikho<BR>
gandhabbadevaputto bhagavatā, bhagavā ca pañcasikhenā"ti. <BR>
<BR>
<BR>
[BJT Page 404] [\x 404/]     <BR>
<BR>
7. Atha kho sakko devānamindo pañcasikhaṃ gandhabbadevaputtaṃ āmantesi: abhivādehi<BR>
metthaṃ tāta pañcasikha bhagavantaṃ: sakko bhante devānamindo sāmacco saparijano<BR>
bhagavato pāde sirasā vandatī'ti. <BR>
<BR>
'Evaṃ bhaddantavā'ti kho pañcasikho gandhabbadevaputto sakkassa devānamindassa<BR>
paṭissutvā bhagavantaṃ abhivādesi: 'sakko bhante devānamindo sāmacco saparijano<BR>
bhagavato pāde sirasā vandatī'ti. <BR>
<BR>
'Evaṃ sukhī hotu pañcasikha sakko devānamindo sāmacco saparijano, sukhakāmā hi devā<BR>
manussā asurā nāgā gandhabbā, ye caññe santi puthukāyā'ti. <BR>
Evañca pana tathāgatā evarūpe mahesakkhe yakkhe abhivadanti. <BR>
8. Abhivadito sakko devānamindo bhagavatā indasālaguhaṃ pavisitvā bhagavantaṃ<BR>
abhivādetvā ekamantaṃ aṭṭhāsi. Devā pi tāvatiṃsā indasālaguhaṃ pavisitvā bhagavantaṃ<BR>
abhivādetvā ekamantaṃ aṭṭhaṃsu. Pañcasikhopi gandhabbadevaputto indasālaguhaṃ<BR>
pavisitvā bhagavantaṃ abhivādetvā ekamantaṃ aṭṭhāsi. <BR>
<BR>
Tena kho pana samayena indasālaguhā visamā santī samā samapādi, sambādhā santī<BR>
urundāsamapādī. Andhakāro guhāyaṃ antaradhāyī, āloko udapādi yathā taṃ [PTS Page 270]<BR>
[\q 270/]      devānaṃ devānubhāvena. <BR>
<BR>
Atha kho bhagavā sakkaṃ devānamindaṃ etadavoca: 'acchariyamidaṃ āyasmato kosiyassa<BR>
abbhutamidaṃ āyasmato [C1] kosiyassa tāva bahukiccassa bahukaraṇīyassa yadidaṃ idhāṃ<BR>
gamananti. ' <BR>
<BR>
Cirappatikāhaṃ bhante bhagavantaṃ dassanāya upasaṅkamitukāmo. Api ca devānaṃ<BR>
tāvatiṃsānaṃ kehici kehici kiccakaraṇīyehi byāvaṭo evāhaṃ nāsakkhiṃ bhagavantaṃ<BR>
dassanāya upasaṅkamituṃ. Ekamidaṃ bhante samayaṃ bhagavā sāvatthiyaṃ viharati<BR>
saḷalāgārake. Atha khvāhaṃ bhante sāvatthiṃ agamāsiṃ bhagavantaṃ dassanāya. Tena kho<BR>
pana bhante samayena bhagavā aññatarena samādhinā nisinno hoti. <BR>
<BR>
<BR>
[BJT Page 406] [\x 406/]     <BR>
<BR>
Bhuñjatī nāma vessavaṇassa mahārājassa paricārikā bhagavantaṃ paccupaṭṭhitā hoti<BR>
pañjalikā namassamānā athakhvāhaṃ bhante bhuñjatiṃ etadavocaṃ: "abhivādehi me tvaṃ<BR>
bhagini bhagavantaṃ, sakko bhante devānamindo sāmacco saparijano bhagavato pāde sirasā<BR>
vandatī"ti. Evaṃ vutte bhante sā bhuñjatī maṃ etadavoca: 'akālo kho mārisa bhagavantaṃ<BR>
dassanāya, paṭisallīno bhagavā'ti. [PTS Page 271] [\q 271/]      "tena hi bhagini yadā<BR>
bhagavā tamhā samādhimhā vuṭṭhito hoti atha mama vacanena bhagavantaṃ abhivādehi.<BR>
Sakko bhante devānamindo sāmacco saparijano bhagavato pāde sirasā vandatī"ti. <BR>
<BR>
"Kaccī me sā bhante bhaganī bhagavantaṃ abhivādesi, sarati bhagavā tassā bhaginiyā<BR>
vacananti?" "Abhivādesi maṃ sā devānaminda bhaginī, sarāmahaṃ tassā bhaginiyā vacanaṃ.<BR>
Api cāhaṃ āyasmato ca nemisaddena tamhā samādhimhā vuṭṭhito"ti. <BR>
<BR>
"Ye te bhante devā amhehi paṭhamataraṃ tāvatiṃsakāyaṃ upapannā, tesaṃ me sammukhā<BR>
sutaṃ sammukhā paṭiggahītaṃ: "yadā tathāgatā loke uppajjanti arahanto sammāsambuddhā,<BR>
dibbā kāyā paripūranti hāyanti asurakāyā'ti. Taṃ me idaṃ bhante sakkhidiṭṭhaṃ yato<BR>
tathāgato loke uppanno arahaṃ sammā sambuddho, dibbā kāyā paripūranti, hāyanti<BR>
asurakāyā ti. Idheva bhante kapilavatthusmiṃ gopikā nāma sakyadhitā ahosi buddhe<BR>
pasannā dhamme pasannā saṅghe pasannā sīlesu paripūrakārīni. Yā itthittaṃ virājetvā<BR>
purisattaṃ bhāvetvā kāyassa bhedā parammaraṇā sugatiṃ saggaṃ lokaṃ upapannā devānaṃ<BR>
tāvatiṃsānaṃ sahabyataṃ amhākaṃ puttattaṃ ajjhupagatā. Tatrapi naṃ evaṃ jānantī 'gopako<BR>
devaputto gopako devaputto'ti. <BR>
<BR>
9. Aññe pi bhante tayo bhikkhu bhagavati brahmacariyaṃ caritvā hīnaṃ gandhabbakāyaṃ<BR>
upapannā. Te pañcahi kāmaguṇehi samappitā samaṅgibhūtā paricārayamānā amhākaṃ<BR>
upaṭṭhānamāgacchanti amhākaṃ pāricariyaṃ. Te amhākaṃ upaṭṭhānamāgate amhākaṃ<BR>
pāricāriyaṃ gopako nāma devaputto [PTS Page 272] [\q 272/]      paṭicodesi: "kutomukhā<BR>
nāma tumhe mārisā tassa bhagavato dhammaṃ assutthā ahaṃ hi nāma itthikā samāna<BR>
buddhe pasannā dhamme pasananā saṅghe pasannā sīlesu paripūrakārinī itthittaṃ virājetvā<BR>
purisattaṃ bhāvetvā kāyassa bhedā parammaraṇā sugatiṃ saggaṃ lokaṃ upapannā devānaṃ<BR>
tāvatiṃsānaṃ sahabyatā. Sakkassa devānamindassa puttattaṃ ajjhupagatā. <BR>
<BR>
<BR>
[BJT Page 408] [\x 408/]     <BR>
<BR>
Idhāpi maṃ evaṃ jānanti gopako devaputto gopako devaputtoti. Tumhe pana mārisā<BR>
bhagavatī brahmacariyaṃ caritvā hīnaṃ gandhabbakāyaṃ upapannā duddiṭṭharūpaṃ vata<BR>
bho addasāma ye mayaṃ addasāma sahadhammike hīnaṃ gandhabbakāyaṃ upapanne'ti".<BR>
Tesaṃ bhante gopakena devaputtena paṭicoditānaṃ dve devā diṭṭheva dhamme satiṃ<BR>
paṭilabhiṃsu kāyaṃ brahmapurohitaṃ, eko pana devo kāme ajjhāvasi. <BR>
<BR>
10. "Upāsikā cakkhumato ahosiṃ nāmampi mayhaṃ ahu gopikā ti, <BR>
Buddhe ca dhamme abhippasannā saṅghañcupaṭṭhāsiṃ pasannacittā. <BR>
<BR>
Tasseva buddhassa sudhammatāya sakkassa puttomhi mahānubhāvo, <BR>
Mahājutīko tidivūpapanto jānanti maṃ idhāpi gopako ti. <BR>
<BR>
Athaddasaṃ bhikkhavo diṭṭhapubbe gandhabbakāyūpagate' vahīne. Imehi te gotamasāvakā<BR>
se ye ca mayaṃ pubbe manussabhūtā. <BR>
<BR>
Annena pānena upaṭṭhahimhā pādūpasaṃgayha sake nivesane, <BR>
[PTS Page 273] [\q 273/]      kutomukhā nāma ime bhavanto buddhassa dhammāni<BR>
paṭiggahesuṃ. <BR>
<BR>
Paccattaṃ veditabbo hi dhammo sudesito cakkhumatānubuddho, <BR>
Ahaṃ hi tumheva upāsamāno sutvā ariyānaṃ subhāsitāni. <BR>
<BR>
Sakkassa putto'mhi mahānubhāvo mahājutīko tidivūpapanno, <BR>
Tumhe pana seṭṭhamupāsamānā anuttaraṃ brahmacariyaṃ caritvā. <BR>
<BR>
Hīnaṃ kāyaṃ upapannā bhavanto anānulomā bhavatopapatti, <BR>
Duddiṭṭharūpaṃ vata addasāma sahadhammike hīnakāyūpapanne. <BR>
<BR>
Gandhabbakāyupagatā bhavanto devānamāgacchatha pāricariyaṃ, <BR>
Agāre vasako mayhaṃ imaṃ passa visesataṃ. <BR>
<BR>
<BR>
[BJT Page 410] [\x 410/]      <BR>
<BR>
Iti hutvā svajja pūmā'mhi devo dibbehi kāmehi samaṅgibhūto, <BR>
Te coditā gotamasāvakena saṃvegamāpāduṃ samecca gopakaṃ, <BR>
<BR>
"Handa byāyamāma viyāyamāma mā no mayaṃ parapessā ahumha, " <BR>
[PTS Page 274] [\q 274/]      tesaṃ duve viriyaṃ ārabhiṃsu anussaraṃ gotamasāsanāni, <BR>
<BR>
Idhe va cittāni virājayitvā kāmesu ādīnavamaddasaṃsu, <BR>
Te kāmasaṃyojanabandhanāni pāpimayogāni duraccayāni<BR>
<BR>
Nāgoca sandānaguṇāni chetvā deve tāvatiṃse atikkamiṃsu, saindā devā sapajāpatikā sabbe<BR>
sudhammāya sabhāyupaviṭṭhā - <BR>
<BR>
Te saṃnisinnānaṃ atikkamiṃsu vīrā virāgā virajaṃ karontā, <BR>
Te disvā saṃvegamakāsi vāsavo devābhibhū devagaṇassa majjhe. <BR>
<BR>
Ime hi te hīnakāyūpapannā devetāvatiṃse atikkamanti, <BR>
Saṃvegajātassa vaco nisamma so gopako vāsavamajjhabhāsi. <BR>
<BR>
"Buddho janindatthi manussaloke kāmābhibhū sakyamunīti ñāyati, <BR>
Tassete puttā satiyā vihīnā coditā mayā te satimajjhalatthuṃ. <BR>
<BR>
[PTS Page 275] [\q 275/]      tiṇṇaṃ tesaṃ vasīnettha eko gandhabbakāyūpagato 'vahīno<BR>
Dve ceva sambodhipathānusārino devepi hīḷenti samāhitattā. <BR>
<BR>
Etādisī dhammappakāsanettha na tathe kiṃ kaṅkhati koci sāvako, <BR>
Nitthiṇṇaoghaṃ vicikicchājinnaṃ buddhaṃ namassāma jinaṃ janindaṃ. <BR>
<BR>
Yante dhammaṃ idhaññāya visesaṃ ajjhagaṃsu te, <BR>
Kāyaṃ brahmapurohitaṃ duve tesaṃ visesagū. <BR>
<BR>
Tassa dhammassa pattiyā āgatamhāsi mārisa, <BR>
Katāvakāsā bhagavatā pañhaṃ pucchemu mārisāti. <BR>
<BR>
<BR>
[BJT Page 412] [\x 412/]     <BR>
<BR>
11. Atha kho bhagavato etadahosi: dīgharattaṃ visuddho kho ayaṃ sakko yaṃ kiñci maṃ<BR>
pañhaṃ pucchissati. Sabbaṃ taṃ atthasaṃhitaṃ yeva pucchissati, no anatthasaṃhitaṃ. Yaṃ<BR>
cassāhaṃ puṭṭho byākarissāmi. Taṃ khippameva ājānissatī"ti. Atha kho bhagavā sakkaṃ<BR>
devānamindaṃ gāthāya ajjhabhāsi: <BR>
<BR>
"Puccha vāsava maṃ pañhaṃ yaṃ kiñci manasicchasi, <BR>
Tassa tasseva pañhassa ahaṃ antaṃ karomi te" ti. <BR>
<BR>
Paṭhamabhāṇavāraṃ niṭṭhitaṃ. <BR>
<BR>
<BR>
[BJT Page 414] [\x 414/]     <BR>
<BR>
12. [PTS Page 276] [\q 276/]      katāvakāso sakko devānamindo bhagavatā imaṃ<BR>
bhagavantaṃ paṭhamaṃ pañhaṃ apucchi: kiṃsaññojanā nu kho mārisa devā manussā asurā<BR>
nāgā gandhabbā ye caññe santi puthukāyā te 'averā adaṇḍā asapattā abyāpajjā1 viharemu<BR>
averino'ti iti ce nesaṃ hoti. Atha ca pana saverā sadaṇḍā sasapattā sabyāpajjā viharanti<BR>
saverino"ti itthaṃ sakko devānamindo bhagavantaṃ pañhaṃ apucchi. <BR>
<BR>
<BR>
Tassa bhagavā pañhaṃ puṭṭho byākāsi: <BR>
<BR>
"Issāmacchariyasaññojanā kho devānaminda devā manussā asurā nāgā gandhabbā, ye caññe<BR>
santi puthukāyā, te 'averā adaṇḍā asapattā abyāpajjā viharemu averino'ti iti ce nesaṃ hoti.<BR>
Atha ca pana saverā sadaṇḍā sasapattā sabyapajjā viharanti saverino ti. Itthaṃ bhagavā<BR>
sakkassa devānamindassa pañhaṃ puṭṭho byākāsi. Attamano sakko devānamindo bhagavato<BR>
bhāsitaṃ abhinandi anumodi: evametaṃ bhagavā, evametaṃ sugata, tiṇṇā me'ttha kaṅkhā<BR>
vigatā kathaṃkathā bhagavato pañhassa veyyākaraṇaṃ sutvā"ti. <BR>
<BR>
13. Itiha sakko devānamindo bhagavato bhāsitaṃ [PTS Page 277] [\q 277/]      abhinanditvā<BR>
anumoditvā bhagavantaṃ uttariṃ pañhamapucchi: <BR>
<BR>
"Issāmacchariyaṃ pana mārisa kiṃnidānaṃ kiṃsamudayaṃ kiṃjātikaṃ kiṃpabhavaṃ, kismiṃ<BR>
sati issāmacchariyaṃ hoti, kismiṃ asati issāmacchariyaṃ na hotī?"Ti. <BR>
<BR>
1. Avyāpajjha, [PTS.] <BR>
<BR>
<BR>
[BJT Page 416] [\x 416/]     <BR>
<BR>
Issāmacchariyaṃ kho devānaminda piyāppiyasidānaṃ piyāppiyasamudayaṃ piyāppiyajātikaṃ<BR>
piyāppiyapabhayaṃ, piyāppiye sati issāmacchariyaṃ hoti. Piyāppiye asati issāmacchariyaṃ na<BR>
hotī"ti. <BR>
<BR>
14. "Piyāppiyaṃ kho pana mārisa kiṃnidānaṃ kiṃsamudayaṃ kiṃjātikaṃ kiṃpabhavaṃ. Kismiṃ<BR>
sati piyāppiyaṃ hoti, kismī asati piyāppiyaṃ na hotī"ti. <BR>
<BR>
"Piyāppiyaṃ kho devānaminda chandanidānaṃ chandasamudayaṃ chandajātikaṃ<BR>
chandappabhavaṃ chande sati piyāppiyaṃ hoti, chande' asati piyāppiyaṃ na hotī"ti. <BR>
<BR>
15. "Chando kho pana mārisa kiṃnidāno kiṃsamudayo kiṃjātiko kiṃpabhavo, kismiṃ sati<BR>
chando hoti kismiṃ asati chando na hotī'ti. <BR>
<BR>
Chando kho devānaminda vitakkanidāno vitakkasamudayo vitakkajātiko vitakkapabhavo.<BR>
Vitakke sati chande hoti, vitakke asati chando na hotī"ti. <BR>
<BR>
16. Vitakko kho pana mārisa kiṃnidāno kiṃsamudayo kiṃjātiko kiṃpabhavo kismiṃ sati<BR>
vitakko hoti, kismiṃ asati vitakko na hotī'ti. <BR>
<BR>
Vitakko kho devānaminda papañcasaññāsaṅkhānidāno papañcasaññāsaṅkhāsamudayo<BR>
papañcasaññāsaṅkhājātiko papañcasaññāsaṅkhāpabhavo, papañcasaññāsaṅkhāya sati vitakko<BR>
hoti, papañcasaññāsaṅkhāya asati vitakko na hotī"ti, <BR>
<BR>
<BR>
[BJT Page 418] [\x 418/]     <BR>
<BR>
17. Kathaṃ paṭipanno pana mārisa bhikkhu<BR>
papañcasaññāsaṅkhānirodhasāruppagāminīpaṭipadaṃ paṭipanno hotī'ti. <BR>
<BR>
[PTS Page 278] [\q 278/]      somanassampāhaṃ devānaminda duvidhena vadāmi<BR>
sevitabbampi asevitabbampi. Domanassampāhaṃ devānaminda duvidhena vadāmi.<BR>
Sevitabbampi asevitabbampi, upekkhampāhaṃ devānaminda duvidhena vadāmi<BR>
sevitabbampi asevitabbampi. <BR>
<BR>
Somanassampāhaṃ devānaminda duvidhena vadāmi. Sevitabbampi asevitabbampi iti kho<BR>
panetaṃ vuttaṃ kiñcetaṃ paṭicca vuttaṃ. Tattha yaṃ jaññā somanassaṃ 'imaṃ kho me<BR>
somanassaṃ sevato akusalā dhammā abhivaḍḍhanti kusalā dhammā parihāyantī'ti.<BR>
Evarūpaṃ somanassaṃ na sevitabbaṃ. Tattha yaṃ jaññā somanassaṃ 'imaṃ kho me<BR>
somanassaṃ sevato akusalā dhammā parihāyanti kusalā dhammā abhivaḍḍhantī'ti evarūpaṃ<BR>
somanassaṃ sevitabbaṃ. Tattha yañce savitakkaṃ savicāraṃ yañce avitakkaṃ avicāraṃ ye<BR>
avitakkaavicāre te paṇītatare. Somanassampāhaṃ devānaminda duvidhena vadāmi<BR>
sevitabbampi asevitabbampīti. Iti yantaṃ vuttaṃ idametaṃ paṭicca vuttaṃ.<BR>
Domanassampāhaṃ devānaminda duvidhena vadāmi sevitabbampi asevitabbampī ti iti kho<BR>
panetaṃ vuttaṃ kiñcetaṃ paṭiccavuttaṃ. Tattha yaṃ jaññā domanassaṃ 'imaṃ kho me<BR>
domanassaṃ sevato akusalā dhammā abhivaḍḍhanti kusalā dhammā parihāyantī'ti,<BR>
evarūpaṃ domanassaṃ na sevitabbaṃ. Tattha yaṃ jaññā domanasasaṃ 'imaṃ kho me<BR>
domanassaṃ sevato akusalā dhammā parihāyanni kusalā dhammā abhivaḍḍhantī'ti,<BR>
evarūpaṃ domanassaṃ sevitabbaṃ. Tattha yañce savitakkaṃ savicāraṃ yañce avitakkaṃ<BR>
avicāraṃ ye avitakkaavicāre te paṇītatare. Domanassampāhaṃ devānaminda duvidhena<BR>
vadāmi [PTS Page 279] [\q 279/]      sevitabbampi asevitabbampī ti. Iti yantaṃ vuttaṃ<BR>
idametaṃ paṭiccavuttaṃ. <BR>
<BR>
<BR>
[BJT Page 420] [\x 420/]     <BR>
<BR>
Upekkhampāhaṃ devānaminda duvidhena vadāmi sevitabbampi asevitabbampī ti iti kho<BR>
panetaṃ vuttaṃ. Tiñcetaṃ paṭicca vuttaṃ tattha yaṃ jaññāupekkhaṃ imaṃ kho me upekkhaṃ<BR>
sevato akusalā dhammā abhivaḍḍhanti. Kusalā dhammā parihāyanti ti evarūpā upekkhā na<BR>
sevitabbā. Tattha yaṃ jaññā upekkhā imaṃ kho me upekkhaṃ sevato akusalā dhammā<BR>
parihāyanti kusalā dhammā abhivaḍḍhantīti evarūpā upekkhā sevitabbā. Tattha yañce<BR>
savitakkaṃ savicāraṃ yañce avitakkaṃ avicāraṃ ye avitakkaavicāre te paṇītatare.<BR>
Upekkhampāhaṃ devānaminda duvidhena vadāmi. Sevitabbampi asevitabbampī ti. Iti<BR>
yantaṃ vuttaṃ idametaṃ paṭicca vuttaṃ. <BR>
<BR>
Evaṃ paṭipanno kho devānaminda bhikkhu<BR>
papañcasaññāsaṅkhānirodhasāruppagāminīpaṭipadaṃ paṭipanno hotī ti. Itthaṃ bhagavā<BR>
sakkassa devānamindassa pañhaṃ puṭṭho byākāsi. Attamano sakko devānamindo bhagavato<BR>
bhāsitaṃ abhinandi anumodi. Evametaṃ"bhagavā evametaṃ sugata tiṇṇā me'ttha kaṅkhā<BR>
vigatā kathaṃkathā bhagavato pañhaveyyākaraṇaṃ sutvā"ti. <BR>
<BR>
18. Itiha sakko devānamindo bhagavato bhāsitaṃ abhinanditvā anumoditvā bhagavantaṃ<BR>
uttariṃ pañhaṃ apucchi: "kathaṃ paṭipanno pana mārisa bhikkhu pātimokkhasaṃvarāya<BR>
paṭipanno hotī? Ti". <BR>
<BR>
Kāyasamācārampāhaṃ devānaminda duvidhena vadāmi sevitabbampi asevitabbampīti.<BR>
Vacīsamācārampāhaṃ devānaminda duvidhena vadāmi sevitabbampi asevitabbampīti.<BR>
Pariyesanampāhaṃ devānaminda duvidhena vadāmi sevitabbampi asevitabbampī ti. [PTS<BR>
Page 280] [\q 280/]      kāyasamācārampāhaṃ devānaminda duvidhena vadāmi.<BR>
Sevitabbampi asevitabbampī ti. Iti kho panetaṃ vuttaṃ kiñcetaṃ paṭicca vuttaṃ. Tattha yaṃ<BR>
jaññā kāyasamācāraṃ imaṃ kho me kāyasamācāraṃ sevato akusalā dhammā abhivaḍḍhanti<BR>
kusalā dhammā parihāyantī ti, evarūpo kāyasamācāro na sevitabbo. Tattha yaṃ jaññā<BR>
kāyasamācāraṃ imaṃ kho me kāyasamācāraṃ sevato akusalā dhammā parihāyanti kusalā<BR>
dhammā abhivaḍḍhantī'ti, evarūpo kāyasamācāro sevitabbo. Kāyasamācārampāhaṃ<BR>
devānaminda duvidhena vadāmi. Sevitabbampi asevitabbampī ti. Iti yantaṃ vuttaṃ,<BR>
idametaṃ paṭicca vuttaṃ, <BR>
<BR>
<BR>
[BJT Page 422] [\x 422/]     <BR>
<BR>
Vacīsamācārampāhaṃ devānaminda duvidhena vadāmi sevitabbampi asevitabbampīti. Iti<BR>
kho panetaṃ vuttaṃ. Kiñcetaṃ paṭicca vuttaṃ. Tattha yaṃ jaññā vacīsamācāraṃ imaṃ kho me<BR>
vacīsamācāraṃ sevato akusalā dhammā abhivaḍḍhanti kusalā dhammā parihāyantī ti,<BR>
evarūpo vacīsamācāro na sevitabbo. Tattha yaṃ jaññā vacīsamācāraṃ imaṃ kho me<BR>
vacīsamācāraṃ sevato akusalā dhammā parihāyanti kusalā dhammā abhivaḍḍhantī'ti,<BR>
evarūpo vacīsamācāro sevitabbo. Vacīsamācārampāhaṃ devānaminda duvidhena vadāmi.<BR>
Sevitabbampi asevitabbampīti iti yantaṃ vuttaṃ idametaṃ paṭicca vuttaṃ. <BR>
<BR>
Pariyesanampāhaṃ devānaminda duvidhena vadāmi sevitabbampi asevitabbampī ti. Iti kho<BR>
panetaṃ vuttaṃ. Kiñcetaṃ paṭicca vuttaṃ. Tattha yaṃ jaññā pariyesanaṃ imaṃ kho me<BR>
pariyesanaṃ sevato akusalā dhammā abhivaḍḍhanti kusalā dhammā parihāyantī ti, evarūpā<BR>
pariyesanā na sevitabbā. Tattha yaṃ jaññā pariyesanaṃ imaṃ kho me pariyesanaṃ sevato<BR>
akusalā dhammā parihāyanti kusalā dhammā abhivaḍḍhantī'ti, evarūpā pariyesanā<BR>
sevitabbā. Pariyesanampāhaṃ devānaminda duvidhena vadāmi sevitabbampi asevitabbampī<BR>
ti iti yantaṃ vuttaṃ idametaṃ paṭicca vuttaṃ. [PTS Page 281] [\q 281/]      evaṃ paṭipanno<BR>
kho devānaminda bhikkhu pātimokkhasaṃvarāya paṭipanno hotī ti. <BR>
<BR>
Itthaṃ bhagavā sakkassa devānamindassa pañhaṃ puṭṭho byākāsi attamano sakko<BR>
devānamindo bhagavato bhāsitaṃ abhinandi anumodi: "evametaṃ bhagavā evametaṃ sugata.<BR>
Tiṇṇā me'ttha kaṅkhā vigatā kathaṃkathā bhagavato pañhaveyyākaraṇaṃ sutvā"ti. <BR>
<BR>
19. Itiha sakko devānamindo bhagavato bhāsitaṃ abhinanditvā anumoditvā bhagavantaṃ<BR>
uttariṃ pañhaṃ apucchi: "kathaṃ paṭipanno pana mārisa bhikkhu indriyasaṃvarāya<BR>
paṭipanno hotī?"Ti. <BR>
<BR>
"Cakkhuviññeyyaṃ rūpampāhaṃ devānaminda duvidhena vadāmi sevitabbampi<BR>
asevitabbampīti. Sotaviññeyyaṃ saddampāhaṃ devānaminda duvidhena vadāmi<BR>
sevitabbampi asevitabbampīti. Ghānaviññeyyaṃ gandhampāhaṃ devānaminda duvidhena<BR>
vadāmi sevitabbampī asevitabbampī ti. Jivhāviññeyyaṃ rasampāhaṃ devānaminda<BR>
duvidhena vadāmi sevitabbampi asevitabbampī ti. Kāyaviññeyyaṃ phoṭṭhabbampāhaṃ<BR>
devānaminda duvidhena vadāmi sevitabbampi asevitabbampi ti. Manoviññeyyaṃ<BR>
dhammampāhaṃ devānaminda duvidhena vadāmi sevitabbampi asevitabbampī'ti. <BR>
<BR>
<BR>
<BR>
<BR>
[BJT Page 424] [\x 424/]      <BR>
Evaṃ vutte sakko devānamindo bhagavantaṃ etadavoca: imassa kho ahaṃ bhante bhagavatā<BR>
saṅkhittena bhāsitassa evaṃ vitthārena atthaṃ ājānāmi. Yathārūpaṃ bhante cakkhuviññeyyaṃ<BR>
rūpaṃ sevato akusalā dhammā abhivaḍḍhanti kusalā dhammā parihāyantī ti, evarūpaṃ<BR>
cakkhuviññeyyaṃ rūpaṃ na sevitabbaṃ, yathārūpañca kho bhante cakkhuviññeyyaṃ rūpaṃ<BR>
sevato akusalā dhammā parihāyanti kusalā dhammā abhivaḍḍhantī'ti, evarūpaṃ<BR>
cakkhuviññeyyaṃ rūpaṃ [PTS Page 282] [\q 282/]      sevitabbaṃ. Yathārūpañca kho bhante<BR>
sotaviññeyyaṃ saddaṃ sevato akusalā dhammā abhivaḍḍhanti kusalā dhammā parihāyantī<BR>
ti, evarūpaṃ sotaviññeyyaṃ saddaṃ na sevitabbaṃ, yathārūpañca kho bhante sotaviññeyyaṃ<BR>
saddaṃ sevato akusalā dhammā parihāyanti kusalā dhammā abhivaḍḍhantī'ti, evarūpaṃ<BR>
sotaviññeyyaṃ saddaṃ sevitabbaṃ. Yathārūpañca kho bhante ghānaviññeyyaṃ gandhaṃ<BR>
sevato akusalā dhammā abhivaḍḍhanti kusalā dhammā parihāyantī ti, evarūpaṃ<BR>
ghānaviññeyyaṃ gandhaṃ na sevitabbaṃ, yathārūpañca kho bhante ghānaviññeyyaṃ<BR>
gandhaṃ sevato akusalā dhammā parihāyanti kusalā dhammā abhivaḍḍhantī'ti, evarūpaṃ<BR>
ghānaviññeyyaṃ gandhaṃ sevitabbaṃ. Yathārūpañca kho bhante jivhāviññeyyaṃ rasaṃ sevato<BR>
akusalā dhammā abhivaḍḍhanti kusalā dhammā parihāyanti ti, evarūpaṃ jivhāviññeyyaṃ<BR>
rasaṃ na sevitabbaṃ, yathārūpañca kho bhante jivhāviññeyyaṃ rasaṃ sevato akusalā dhammā<BR>
parihāyanti kusalā dhammā abhivaḍḍhantī'ti evarūpaṃ jivhāviññeyyaṃ rasaṃ sevitabbaṃ.<BR>
Yathārūpañca kho bhante kāyaviññeyyaṃ phoṭṭhabbaṃ sevato akusalā dhammā<BR>
abhivaḍḍhanti kusalā dhammā parihāyanti ti, evarūpaṃ kāyaviññeyyaṃ phoṭṭhabbaṃ na<BR>
sevitabbaṃ, yathārūpañca kho bhante kāyaviññeyyaṃ phoṭṭhabbaṃ sevato akusalā dhammā<BR>
parihāyanti kusalā dhammā abhivaḍḍhantī'ti evarūpaṃ kāyaviññeyyaṃ phoṭṭhabbaṃ<BR>
sevitabbaṃ. Yathārūpañca kho bhante manoviññeyyaṃ dhammā sevato akusalā dhammā<BR>
abhivaḍḍhanti kusalā dhammā parihāyanti ti evarūpo manoviññeyyo dhammo na<BR>
sevitabbo. Yathārūpañca kho bhante manoviññeyyaṃ dhammaṃ sevato akusalā dhammā<BR>
parihāyanti kusalā dhammā abhivaḍḍhantī'ti evarūpo manoviññeyyo dhammo sevitabbo.<BR>
Imassa kho me bhante bhagavatā saṅkhittena bhāsitassa evaṃ vitthārena atthaṃ ājānato<BR>
tiṇṇaṃ me'ttha kaṅkhā vigatā kathaṃkathā bhagavato pañhaveyyākaraṇaṃ sutvā"ti. <BR>
<BR>
20. Itiha sakkā devānamindo bhagavato bhāsitaṃ abhinanditvā anumoditvā bhagavantaṃ<BR>
uttariṃ pañhaṃ apucchi: "sabbeva nu kho mārisa samaṇabrāhmaṇā ekantavādā ekantasīlā<BR>
ekantachandā ekantaajjhosānā"ti. <BR>
<BR>
"Na kho devānaminda sabbe samaṇabrāhmaṇā ekantavādā ekantasīlā ekantachandā<BR>
ekantaajjhosānā"ti. <BR>
<BR>
"Kasmā pana mārisa na sabbe samaṇabrāhmaṇā ekantavādā ekantasīlā ekantachandā<BR>
ekantaajjhosānā?"Ti. <BR>
<BR>
[BJT Page 426] [\x 426/]     <BR>
<BR>
"Anekadhātunānādhātu kho devānaminda loko. Tasmiṃ anekadhātunānādhātusmiṃ loke yaṃ<BR>
yadeva sattā dhātuṃ abhinivisanti taṃ tadeva thāmasā parāmassa abhinivissa voharanti<BR>
'idameva saccaṃ moghamaññanti. ' Tasmā na sabbe samaṇabrāhmaṇā ekantavādā<BR>
ekantasīlā ekantachandā ekantaajjhosānā"ti. <BR>
<BR>
"Sabbeva nu kho mārisa samaṇabrāhmaṇā [PTS Page 283] [\q 283/]      accantaniṭṭhā<BR>
accantayogakkhemī accantabrahmacārī accantapariyosānā?"Ti. <BR>
<BR>
"Na kho devānaminda sabbe samaṇabrāhmaṇā accantaniṭṭhā accantayogakkhemī<BR>
accantabrahmacārī accantapariyosānā"ti. <BR>
<BR>
"Kasmā pana mārisa na sabbe samaṇabrāhmaṇā accantaniṭṭhā accantayogakkhemī<BR>
accantabrahmacārī accantapariyosānā"ti. <BR>
<BR>
"Ye kho devānaminda bhikkhu taṇhāsaṅkhayavimuttā te accantaniṭṭhā accantayogakkhemī<BR>
accantabrahmacārī accantapariyosānā. Tasmā na sabbe samaṇabrāhmaṇā accantaniṭṭhā<BR>
accantayogakkhemī accantabrahmacārī accantapariyosānā"ti. <BR>
Itthaṃ bhagavā sakkassa devānamindassa pañhaṃ puṭṭho byākāsi. Attamano sakko<BR>
devānamindo bhagavato bhāsitaṃ abhinandi anumodi. Eva metaṃ bhagavā evametaṃ sugata<BR>
tiṇṇā me'ttha kaṅkhā vigatā kathaṃ kathā bhagavato pañhaveyyākaraṇaṃ sutvā"ti. <BR>
<BR>
<BR>
[BJT Page 428] [\x 428/]     <BR>
<BR>
21. Itiha sakko devānamindo bhagavato bhāsitaṃ abhinanditvā anumoditvā bhagavantaṃ<BR>
etadavoca: ejā bhante rogo ejā gaṇḍo ejā sallaṃ ejā imaṃ purisaṃ parikaḍḍhati tassa tasseva<BR>
bhavassa abhinibbattiyā. Tasmā ayaṃ puriso uccāvacamāpajjati. Yesvāhaṃ bhante pañhānaṃ<BR>
ito bahiddhā aññesu samaṇabrāhmaṇesu okāsakammampi nālatthaṃ. Te me bhagavatā<BR>
byākatā dīgharattānusayitañca pana me vicikicchā - kathaṃkathāsallaṃ, tañca bhagavatā<BR>
abbūḷhanti. <BR>
<BR>
22. [PTS Page 284] [\q 284/]      abhijānāsi. No tvaṃ devānaminda ime pañhe aññe<BR>
samaṇabrāhmaṇe pucchitā"ti. <BR>
<BR>
"Abhijānāmahaṃ bhante ime pañhe aññe samaṇabrāhmaṇe pucchitā"ti. <BR>
"Yathākathaṃ pana te devānaminda byākaṃsu, sace te agaru bhāsassū"ti. <BR>
<BR>
"Na kho me bhante garu yatthassa bhagavā nisinno bhagavantarūpo vā"ti. <BR>
<BR>
"Tena hi devānaminda bhāsassū"ti. <BR>
"Ye svāhaṃ bhante maññāmi samaṇabrāhmaṇā āraññakā panta senāsanā'ti. Tyāhaṃ<BR>
upasaṅkamitvā. Ime pañhe pucchāmi. Te mayā puṭṭhā na sampāyanti, asampāyantā mamaṃ<BR>
yeva paṭipucchanti' ko nāmo āyasmā?'Ti. Tesāhaṃ puṭṭho byākaromi: "ahaṃ kho mārisa,<BR>
sakko devānamindo'ti. Te mamaṃ yeva uttariṃ paṭipucchanti 'kiṃ panāyasmā devānaminda<BR>
kammaṃ katvā imaṃ ṭhānaṃ patto'ti. Tesāhaṃ yathāsutaṃ yathāpariyattaṃ dhammaṃ desemi.<BR>
Te tāvatakeneva attamanā honti 'sakko ca no devānamindo diṭṭho yañca no apucchimha<BR>
tañca no byākāsī'ti. Te aññadatthu mama yeva sāvakā sampajjanti, na cāhaṃ tesaṃ. Ahaṃ<BR>
kho pana bhante bhagavato sāvako sotāpanno avinipātadhammo niyato<BR>
sambodhiparāyaṇo"ti. <BR>
<BR>
1. Yesvāhaṃ (sīmu) <BR>
<BR>
<BR>
[BJT Page 430] [\x 430/]     <BR>
<BR>
23. "Abhijānāsi no tvaja devānaminda ito pubbe evarūpaṃ veda paṭilābhaṃ<BR>
somanassapaṭilābhanti?"<BR>
<BR>
[PTS Page 285] [\q 285/]      "abhijānāmahaṃ bhante ito pubbe evarūpaṃ vedapaṭilābhaṃ<BR>
somanassapaṭilābhanti. "<BR>
<BR>
"Yathākathaṃ pana tvaṃ devānaminda abhijānāsi ito pubbe evarūpaṃ vedapaṭilābhaṃ<BR>
somanassapaṭilābhanti?"<BR>
<BR>
"Bhūtapubbaṃ bhante devāsurasaṅgāmo samupabyuḷho ahosi, tasmiṃ kho pana bhante<BR>
saṅgāme devā jiniṃsu, asurā parājiyiṃsu. Tassa mayhaṃ bhante taṃ saṅgāmaṃ abhivijinitvā<BR>
vijitasaṅgāmassa etadahosi: 'yā ceva dāni dibbā ojā yā ca asurā ojā ubhayamettha devā<BR>
paribhuñjissantantī ti. So kho me bhante vedapaṭilābho somanassapaṭilābho sadaṇḍāvacaro<BR>
sasatthāvacaro na nibbidāya na virāgāya na nirodhāya na upasamāya na abhiññāya na<BR>
sambodhāya na nibbānāya saṃvattati. Yo kho pana me ayaṃ bhante bhagavato dhammaṃ<BR>
sutvā vedapaṭilābho somanassapaṭilābho, so adaṇḍāvacaro asatthāvacaro ekantanibbidāya<BR>
virāgāya nirodhāya upasamāya abhiññāya sambodhāya nibbānāya saṃvattatī"ti. <BR>
<BR>
24. "Kiṃ pana tvaṃ devānaminda atthavasaṃ sampassamāno evarūpaṃ vedapaṭilābhaṃ<BR>
somanassa paṭilābhaṃ pavedesī?" Ti. <BR>
<BR>
"Cha kho ahaṃ bhante atthavase sampassamāno evarūpaṃ vedapaṭilābhaṃ<BR>
somanassapaṭilābhaṃ pavedemī"ti. <BR>
<BR>
"Idheva tiṭṭhamānassa devabhūtassa me sato, <BR>
Punarāyu ca me laddho evaṃ jānāhi mārisā"ti. <BR>
<BR>
Imaṃ kho ahaṃ bhante paṭhamaṃ atthavasaṃ [PTS Page 286] [\q 286/]      sampassamāno<BR>
evarūpaṃ vedapaṭilābhaṃ somanassapaṭilābhaṃ pavedemi. <BR>
<BR>
Cuto'haṃ diviyā kāyā āyuṃ hitvā amānusaṃ, <BR>
Amūḷho gabbhamessāmi yattha me ramatī mano. <BR>
<BR>
[BJT Page 432] [\x 432/]     <BR>
<BR>
Imaṃ kho ahaṃ bhante dutiyaṃ atthavasaṃ sampassamāno evarūpaṃ vedapaṭilābhaṃ<BR>
somanassapaṭilābhaṃ pavedemi. <BR>
<BR>
Svāhaṃ amūḷhapaññassa viharaṃ sāsane rato, <BR>
Ñāyena viharissāmi sampajāno patissato. <BR>
<BR>
Imaṃ kho ahaṃ bhanne tatiyaṃ atthavasaṃ sampassamāno evarūpaṃ vedapaṭilābhaṃ<BR>
somanassapaṭilābhaṃ pavedemi. <BR>
Ñāyena me carato ca sambodhi ce bhavissati, <BR>
Aññātā viharissāmi sveva manto bhavissati. <BR>
<BR>
Imaṃ kho ahaṃ bhante catutthaṃ atthavasaṃ sampassamāno eva rūpaṃ vedapaṭilābhaṃ<BR>
somanassapaṭilābhaṃ pavedemi. <BR>
<BR>
Cuto'haṃ mānusā kāyā āyuṃ hitvāna mānusaṃ, <BR>
Puna deva bhavissāmi devalokamhi uttamo. <BR>
<BR>
Imaṃ kho ahaṃ bhante pañcamaṃ atthavasaṃ sampassamāno evarūpaṃ vedapaṭilābhaṃ<BR>
somanassapaṭilābhaṃ pavedemi. <BR>
Te paṇītatarā devā akaniṭṭhā yasassino, <BR>
Antime vattamānamhi so nivāso bhavissati. <BR>
<BR>
[PTS Page 287] [\q 287/]      imaṃ kho ahaṃ bhante chaṭṭhaṃ atthavasaṃ sampassamāno<BR>
evarūpaṃ vedapaṭilābhaṃ somanassapaṭilābhaṃ pavedemi. <BR>
<BR>
Ime kho ahaṃ bhante cha atthavase sampassamāno evarūpaṃ vedapaṭilābhaṃ<BR>
somanassapaṭilābhaṃ pavedemi. <BR>
<BR>
25. "Apariyositasaṅkappo vicikicchi kathaṃkathi, <BR>
Vicariṃ1 dīghamaddhānaṃ anvesanto tathāgataṃ. <BR>
<BR>
Yyāssu maññāmi samaṇe pavivittavihārino, <BR>
Samabuddhā2 iti maññāno gacchāmi te upāsituṃ. <BR>
<BR>
Kathaṃ ārādhanā hoti kathaṃ hoti virādhanā, <BR>
Iti puṭṭhā na sambhonti 3 magge paṭipadāsu ca. <BR>
<BR>
1. Vivarī [PTS. 2.] Sambuddho [PTS. 3.] Sampāyanti sī mu. [BJT Page 434] [\x 434/]     <BR>
<BR>
Tyāssu yadā maṃ jānanti sakko devānamāgato. <BR>
Tyāssu mameva pucchanti kiṃ katvā pāpuṇī idaṃ. <BR>
Tesaṃ yathā sutaṃ dhammaṃ desayāmi janesuta, <BR>
Tena attamanā honti1 diṭṭho no vāsavo'ti ca. <BR>
<BR>
Yadā ca buddhamaddakkhiṃ vicikicchāvitāraṇaṃ, <BR>
So'mbhi vītabhayo ajja sambuddhaṃ payirupāsiya. 2<BR>
<BR>
Taṇhāsallassa hantāraṃ buddhamappaṭipuggalaṃ, ahaṃ vande mahāvīraṃ<BR>
buddhamādiccabandhunaṃ3<BR>
<BR>
[PTS Page 288] [\q 288/]      yaṃ karomasi 4 brahmuno samaṃ devehi mārisa, <BR>
Tadajja tuyhaṃ kassāma handa sāmaṃ karoma te. <BR>
<BR>
Tvameva asi sambuddho tuvaṃ satthā anuttaro, <BR>
Sadevakasmiṃ lokasmiṃ natthi te paṭipuggalo"ti. <BR>
26. Atha kho sakko devānamindo pañcasikhaṃ gandhabbaputtaṃ āmantesi. Bahūpakāro kho<BR>
me'si tvaṃ tāta pañcasikhaṃ yaṃ tvaṃ bhagavantaṃ paṭhamaṃ pasādesi tayā tāta paṭhamaṃ<BR>
pasāditaṃ pacchā mayaṃ taṃ bhagavantaṃ dassanāya upasaṅkamimha arahantaṃ<BR>
sammāsambuddhaṃ. Pettike ca ṭhāne ṭhapayissāmi, gandhabbarājā bhavissasi, bhaddañca<BR>
te suriyavaccasaṃ dammi, sā hi te abhipatthitā"ti. Atha kho sakko devānamindo pāṇinā<BR>
paṭhaviṃ parāmasitvā tikkhattuṃ udānaṃ udānesi: "namo tassa bhagavato arahato<BR>
sammāsambuddhassa, namo tassa bhagavato arahato sammāsambuddhassa, namo tassa<BR>
bhagavato arahato sammāsambuddhassā"ti. <BR>
<BR>
Imasmiñca pana veyyākaraṇasmiṃ bhaññamāne sakkassa devānamindassa virajaṃ<BR>
vītamalaṃ dhammacakkhuṃ udapādi "yaṃ kiñci samudayadhammaṃ sabbantaṃ<BR>
nirodhadhammanti, " aññesañca asītiyā [PTS Page 289] [\q 289/]      devatāsahassānaṃ. Iti<BR>
ye sakkena devānamindena ajjhiṭṭhapañhā puṭṭhā, te bhagavatā byākatā. Tasmā imassa<BR>
veyyākaraṇassa sakkapañho'tveva adhivacananti. <BR>
<BR>
Sakkapañhasuttaṃ niṭṭhitaṃ aṭṭhamaṃ. <BR>
<BR>
1. Te nassatatamanā [PTS. 2.] Payirupāsasiṃ machasaṃ. 3. Candamādiccabandhunaṃ [PTS. 4.]<BR>
Yaṃ karomaso [PTS.] <BR>
<BR>
[BJT Page 436] [\x 436/]     <BR>
<BR>
9. <BR>
[PTS Page 290] [\q 290/]      mahāsatipaṭṭhānasuttaṃ<BR>
<BR>
Evaṃ me sutaṃ ekaṃ samayaṃ bhagavā kurūsu viharati kammāsadammaṃ nāma kurūnaṃ<BR>
nigamo. Tatra kho bhagavā bhikkhū āmantesi 'bhikkhavo'ti. 'Bhadante'ti te bhikkhu<BR>
bhagavato paccassosuṃ bhagavā etadavoca: <BR>
<BR>
2. Ekāyano ayaṃ bhikkhave maggo sattānaṃ visuddhiyā sokapariddavānaṃ samatikkamāya<BR>
dukkhadomanassānaṃ atthaṅgamāya ñāyassa adhigamāya nibbānassa sacchikiriyāya,<BR>
yadidaṃ cattāro satipaṭṭhānā. Katame cattāro: idha bhikkhave bhikkhu kāye kāyānupassī<BR>
viharati ātāpī sampajāno satimā vineyya loke abhijjhādomanassaṃ. <BR>
<BR>
Vedanāsu vedanānupassī viharati ātāpī sampajāno satimā vineyya loke abhijjhādomanassaṃ, <BR>
<BR>
Citte cittānupassī viharati ātāpī sampajāno satimā vineyya loke abhijjhādomanassaṃ, <BR>
<BR>
Dhammesu dhammānupassī viharati ātāpī sampajāno satimā vineyya loke<BR>
abhijjhādomanassaṃ. <BR>
<BR>
Uddeso niṭṭhito. <BR>
<BR>
438<BR>
<BR>
3. [PTS Page 291] [\q 291/]      kathañca bhikkhave bhikkhu kāye kāyānupassī viharati?<BR>
Idha bhikkhave bhikkhu araññagato vā rukkhamūlagato vā suññāgāragato vā nisīdati<BR>
pallaṅkaṃ ābhujitvā ujuṃ kāyaṃ paṇidhāya parimukhaṃ satiṃ upaṭṭhapetvā. So sato'va<BR>
assasati, sato'va passasati. Dīghaṃ vā assasanto dighaṃ assasāmīti pajānāti, dīghaṃ vā<BR>
passasanto dīghaṃ passasāmīti pajānāti. Rassaṃ vā assasanto rassaṃ assasāmīti pajānāti,<BR>
rassaṃ vā passasanto rassaṃ passasāmīti pajānāti. Sabbakāyapaṭisaṃvedī assasissāmīti<BR>
sikkhati, sabbakāyapaṭisaṃvedī passasissāmīti sikkhati. Passambhayaṃ kāyasaṅkhāraṃ<BR>
assasissāmīti sikkhati, passambhayaṃ kāyasaṅkhāraṃ passasissāmīti sikkhati. <BR>
<BR>
4. Seyyathāpi bhikkhave dakkho bhamakāro vā bhamakārantevāsī vā dīghaṃ vā añchanto<BR>
dīghaṃ añchāmīti pajānāti, rassaṃ vā añchanto rassaṃ aññāmīti pajānāti, evameva kho<BR>
bhikkhave bhikkhu dīghaṃ vā assasanto dīghaṃ assasāmīti pajānāti, dīghaṃ vā passasanto<BR>
dīghaṃ passasāmīti pajānāti. Rassaṃ vā assasanto rassaṃ assasāmīti pajānāti, rassaṃ vā<BR>
passasanto rassaṃ passasāmīti pajānāti. Sabbakāyapaṭisaṃvedī assasissāmīti sikkhati,<BR>
sabbakāyapaṭisaṃvedī passasissāmīti sikkhati. Passambhayaṃ kāyasaṅkhāraṃ assasissāmīti<BR>
sikkhati, passambhayaṃ kāyasaṅkhāraṃ passasissāmīti sikkhati. <BR>
<BR>
<BR>
[BJT Page 440] [\x 440/]     <BR>
<BR>
[PTS Page 292] [\q 292/]      iti ajjhattaṃ vā kāye kāyānupassī viharati, bahiddhā vā kāye<BR>
kāyānupassī viharati, ajjhattabahiddhā vā kāye kāyānupassī viharati. <BR>
<BR>
Samudayadhammānupassī vā kāyasmiṃ viharati, vayadhammānupassī vā kāyasmiṃ<BR>
viharati. Samudaya vayadhammānupassī vā kāyasmiṃ viharati. <BR>
<BR>
Atthi kāyo'ti vā panassa sati paccupaṭṭhitā hoti, yāvadeva ñāṇamattāya patissatimattāya.<BR>
Anissito ca viharati, na ca kiñci loke upādiyati. Evampi kho bhikkhave bhikkhu kāye<BR>
kāyānupassī viharati. <BR>
<BR>
Ānāpānapabbaṃ niṭṭhitaṃ. <BR>
<BR>
5. Puna ca paraṃ bhikkhave bhikkhu gacchanto vā gacchāmīti pajānāti, ṭhito vā ṭhitomhīti<BR>
pajānāti, nisinno vā nisinnomhīti pajānāti, sayāno vā sayānomhī ti pajānāti. Yathā yathā vā<BR>
panasasa kāyo paṇihito hoti, tathā tathā naṃ pajānāti. <BR>
<BR>
<BR>
[BJT Page 442] [\x 442/]     <BR>
<BR>
Iti ajjhattaṃ vā kāye kāyānupassī viharati, bahiddhā vā kāye kāyānupassī viharati,<BR>
ajjhattabahiddhā vā kāye kāyānupassī viharati. Samudayadhammānupassī vā kāyasmiṃ<BR>
viharati, vayadhammānupassī vā kāyasmiṃ viharati, samudayavayadhammānupassī vā<BR>
kāyasmiṃ viharati. <BR>
<BR>
Atthi kāyoti vā panassa sati paccupaṭṭhitā hoti yāvadeva ñāṇamattāya patissati. Mattāya<BR>
anissito ca viharati na ca kiñci loke upādiyati. Evampi kho bhikkhave bhikkhu kāye<BR>
kāyānupassī viharati. <BR>
<BR>
Iriyāpathapabbaṃ niṭṭhitaṃ. <BR>
<BR>
6. Puna ca paraṃ bhikkhave bhikkhu abhikkante paṭikkante sampajānakārī hoti. Ālokite<BR>
vilokite sampajānakārī hoti. Samiñjite pasārite sampajānakārī hoti.<BR>
Saṅghāṭipattacīvaradhāraṇe sampajānakārī hoti. Asite pīte khāyite sāyite sampajānakārī<BR>
hoti. Uccārapassāvakamme sampajānakārī hoti. Gate ṭhite nisinne sutte jāgarite bhāsite<BR>
tuṇhībhāve sampajānakārī hoti. <BR>
<BR>
<BR>
[BJT Page 444] [\x 444/]     <BR>
<BR>
[PTS Page 293] [\q 293/]      iti ajjhattaṃ vā kāye kāyānupassī viharati, bahiddhā vā kāye<BR>
kāyānupassī viharati, ajjhattabahiddhā vā kāye kāyānupassī viharati,<BR>
samudayadhammānupassī vā kāyasmiṃ viharati, vayadhammānupassī vā kāyasmiṃ<BR>
viharati, samudayavayadhammānupassī vā kāyasmiṃ viharati. <BR>
<BR>
'Atthi kāyo'ti vā panassa sati paccupaṭṭhitā hoti yāvadeva ñāṇamattāya patissatimattāya.<BR>
Anissito ca viharati na ca kiñci loke upādiyati. <BR>
<BR>
Evampi kho bhikkhave bhikkhu kāye kāyānupassī viharati. <BR>
<BR>
Sampajaññapabbaṃ niṭṭhitaṃ. <BR>
<BR>
7. Puna ca paraṃ bhikkhave bhikkhu imameva kāyaṃ uddhaṃ pādatalā adho kesamatthakā<BR>
tacapariyantaṃ pūraṃ nānappakārassa asucino paccavekkhati. <BR>
<BR>
"Atthi imasmiṃ kāye kesā lomā nakhā dantā taco maṃsaṃ nahāru aṭṭhi aṭṭhimiñjā vakkaṃ<BR>
hadahaṃ yakanaṃ kilomakaṃ pihakaṃ papphāsaṃ antaṃ antaguṇaṃ udariyaṃ karīsaṃ pittaṃ<BR>
semhaṃ pubbo lohitaṃ sedo mede assu vasā kheḷo siṅghāṇikā lasikā muttanti". <BR>
<BR>
<BR>
[BJT Page 446] [\x 446/]     <BR>
<BR>
Seyyathāpi bhikkhave ubhato mukhā puṭoḷī1 pūrā nānāvihitassa dhaññassa, seyyathīdaṃ<BR>
sālīnaṃ vihīnaṃ muggānaṃ māsānaṃ tilānaṃ taṇḍulānaṃ. Tamenaṃ cakkhumā puriso<BR>
muñcitvā paccavekkheyya: "ime sālī, ime vīhī, ime muggā, ime māsā, ime tīlā, ime<BR>
taṇḍulā'ti evameva kho bhikkhave bhikkhu imameva kāyaṃ uddhaṃ pādatalā adho<BR>
kesamatthatā tacapariyantaṃ pūraṃ nānappakārassa asucino paccavekkhati: atthi imasmiṃ<BR>
kāye kesā lomā nakhā dantā taco maṃsaṃ [PTS Page 294] [\q 294/]      nahāru aṭṭhi<BR>
aṭṭhimiñjaṃ vakkaṃ hadayaṃ yakanaṃ kilomakaṃ pihakaṃ papphāsaṃ antaṃ antaguṇaṃ<BR>
udariyaṃ karīsaṃ, pittaṃ semhaṃ pubbo lohitaṃ sedo medo assu vasā kheḷo siṅghānikā<BR>
lasikā muttanti. <BR>
<BR>
Iti ajjhattaṃ vā kāye kāyānupassī viharati, bahiddhā vā kāye kāyānupassī viharati,<BR>
ajjhattabahiddhā vā kāye kāyānupassī viharati. Samudayadhammānupassī vā kāyasmiṃ<BR>
viharati, vayadhammānupassī vā kāyasmiṃ viharati, samudayavayadhammānupassī vā<BR>
kāyasmiṃ viharati. Atthi kāyo'ti vā panassa sati paccupaṭṭhitā hoti yāvadeva ñāṇamattāya<BR>
patissatimattāya. Anissito ca viharati na ca kiñci loke upādiyati. Evampi kho bhikkhave<BR>
bhikkhu kāye kāyānupassī viharati. <BR>
<BR>
Paṭikkūlamanasikārapabbaṃ niṭṭhitaṃ. <BR>
<BR>
8. Puna ca paraṃ bhikkhave bhikkhu imameva kāyaṃ yathāṭhitaṃ yathāpaṇihitaṃ dhātuso<BR>
paccavekkhati: atthi imasmiṃ kāye paṭhavīdhātu āpo dhātu tejodhātu vāyodhātū ti. <BR>
<BR>
1. Pūtolī (ma cha saṃ. ) <BR>
<BR>
[BJT Page 448] [\x 448/]     <BR>
<BR>
<BR>
<BR>
Seyyathāpi bhikkhave dakkho goghātako vā goghātakantevāsī vā gāviṃ vadhitvā<BR>
cātummahāpathe khīlaso vibhajitvā nisinno assa, evameva kho bhikkhave bhikkhu imameva<BR>
kāyaṃ yathāṭhitaṃ yathāpaṇihitaṃ dhātuso paccavekkhati: atthi imasmiṃ kāye paṭhavīdhātu<BR>
āpodhātu tejodhātu vāyodhātū ti. <BR>
<BR>
Iti ajjhattaṃ vā kāye kāyānupassī viharati, bahiddhā vā kāye kāyānupassī viharati,<BR>
ajjhattabahiddhā vā kāye kāyānupassī viharati. Samudayadhammānupassī vā kāyasmiṃ<BR>
viharati, vayadhammānupassī vā kāyasmiṃ [PTS Page 295] [\q 295/]      viharati,<BR>
samudayavayadhammānupassī vā kāyasmiṃ viharati. <BR>
Atthi kāyo ti vā panassa sati paccupaṭṭhitā hoti yāvadeva ñāṇamattāya patissatimattāya<BR>
anissito ca viharati na ca kiñci loke upādiyati. <BR>
<BR>
Emampi kho bhikkhave bhikkhu kāye kāyānupassī viharati. <BR>
<BR>
Dhātumanasikārapabbaṃ niṭṭhitaṃ. <BR>
<BR>
<BR>
9. Puna ca paraṃ bhikkhave bhikkhu seyyathāpi passeyya sarīraṃ sivathīkāya chaḍḍitaṃ<BR>
ekāhamataṃ vā dvīhamataṃ vā tīhamataṃ vā uddhumātakaṃ vinīlakaṃ vipubbakajātaṃ, so<BR>
imameva kāyaṃ upasaṃharati: ayampi kho kāyo evaṃdhammo evaṃbhāvī etaṃ anatīto'ti. <BR>
<BR>
<BR>
[BJT Page 450] [\x 450/]      <BR>
<BR>
Iti ajjhattaṃ vā kāye kāyānupassī viharati, bahiddhā vā kāye kāyānupassī viharati,<BR>
ajjhattabahiddhā vā kāye kāyānupassī viharati. Samudayadhammānupassī vā kāyasmiṃ<BR>
viharati, vayadhammānupassī vā kāyasmiṃ viharati. Samudayavayadhammānupassī vā<BR>
kāyasmiṃ viharati. <BR>
Atthi kāyo'ti vā pasanna sati paccupaṭṭhitā hoti yāvadeva ñāṇamattāya patissatimattāya.<BR>
Anissito ca viharati na ca kiñci loke upādiyati. <BR>
<BR>
Evampi kho bhikkhave bhikkhu kāye kāyānupassi viharati. <BR>
<BR>
(Paṭhamaṃ sīvathikaṃ)<BR>
<BR>
10. Puna ca paraṃ bhikkhave bhikkhu seyyathāpi passeyya sarīraṃ sivathikāya chaḍḍītaṃ<BR>
kākemi vā khajjamānaṃ kulalehi vā khajjamānaṃ gijjhehi vā khajjamānaṃ sunakhehi vā<BR>
khajjamānaṃ sigālehi vā khajjamānaṃ vividhehi vā pāṇakajātehi khajjamānaṃ, so imameva<BR>
kāyaṃ upasaṃharati: ayampi kho kāyo evaṃdhammo evaṃbhāvī etaṃ anatīto ti. <BR>
<BR>
[PTS Page 296] [\q 296/]      iti ajjhattaṃ vā kāye kāyānupassī viharati, bahiddhā vā kāye<BR>
kāyānupassī viharati, ajjhattabahiddhā vā kāye kāyānupassī viharati.<BR>
Samudayadhammānupassī vā kāyasmiṃ viharati, vayadhammānupassī vā kāyasmiṃ<BR>
viharati, samudayavayadhammānupassī vā kāyasmiṃ viharati. Atthi kāyo ti vā pasassa sati<BR>
paccupaṭṭhitā hoti yāvadeva ñāṇa mattāya patissatimattāya. Anissito ca viharati. Na ca<BR>
kiñci loke upādiyati. <BR>
<BR>
Evampi kho bhikkhave bhikkhu kāye kāyānupassī viharati. <BR>
<BR>
(Dutiyaṃ sīvathīkaṃ) <BR>
<BR>
[BJT Page 452] [\x 452/]     <BR>
<BR>
11. Puna ca paraṃ bhikkhave bhikkhu seyyathāpi passeyya sarīraṃ sīvatikāya chaḍḍitaṃ<BR>
aṭṭhikaṅkhalikaṃ samaṃsalohitaṃ nahārusambaddhaṃ so imameva kāyaṃ upasaṃharati<BR>
'ayampi kho kāyo evaṃdhammo evambhāvī etaṃ anatīto'ti. <BR>
Iti ajjhattaṃ vā kāye kāyānupassī viharati bahiddhā vā kāye kāyānupassī viharati<BR>
ajjhattabahiddhā vā kāye kāyānupassī viharati, samudayadhammānupassī vā kāyasmiṃ<BR>
viharati vayadhammānupassī vā kāyasmiṃ viharati samudayavayadhammānupassī vā<BR>
kāyasmiṃ viharati. <BR>
<BR>
'Atthi kāyo'ti vā panassa sati paccupaṭṭhitā hoti yāvadeva ñāṇamattāya patissatimattāya<BR>
anissito ca viharati. Na ca kiṃci loke upādiyati. <BR>
<BR>
Evampi kho bhikkhave bhikkhu kāye kāyānupassī viharati. <BR>
<BR>
(Tatiyaṃ sīvathīkaṃ) <BR>
<BR>
<BR>
12. Puna ca paraṃ bhikkhave bhikkhu seyyathāpi passeyya sarīraṃ sīvathīkāya chaḍḍītaṃ<BR>
aṭṭhisaṅkhalikaṃ nimmaṃsaṃ lohitamakkhitaṃ nahārusambaddhaṃ so imameva kāyaṃ<BR>
upasaṃharati 'ayampi kho kāyo evaṃdhammo evambhāvī etaṃ anatīto'ti. <BR>
<BR>
<BR>
[BJT Page 454] [\x 454/]     <BR>
<BR>
Iti ajjhattaṃ vā kāye kāyānupassī viharati bahiddhā vā kāye kāyānupassī viharati,<BR>
ajjhattabahiddhā vā kāye kāyānupassī viharati, samudayadhammānupassī vā kāyasmiṃ<BR>
viharati, vayadhammānupassī vā kāyasmiṃ viharati, samudayavayadhammānupassī vā<BR>
kāyasmiṃ viharati. <BR>
<BR>
'Atthi kāyo'ti vā panassa sati paccupaṭṭhitā hoti yāvadeva ñāṇamattāya patissatimattāya.<BR>
Anissito ca viharati na ca kiñci loke upādiyati. <BR>
<BR>
Evampi bhikkhave bhikkhu kāye kāyānupassī viharati. <BR>
<BR>
(Catutthaṃ sīvathīkaṃ) <BR>
<BR>
<BR>
13. Puna ca paraṃ bhikkhave bhikkhu seyyathāpi passeyya sarīraṃ sīvathikāya chaḍḍitaṃ<BR>
aṭṭhisaṅkhalikaṃ apagatamaṃsalohitaṃ nahārusambaddhaṃ. So imameva kāyaṃ upasaṃharati<BR>
'ayampi kho kāyo evaṃdhammo evambhāvī etaṃ anatīto'ti. <BR>
<BR>
Iti ajjhattaṃ vā kāye kāyānupassī viharati, bahiddhā vā kāye kāyānupassī viharati,<BR>
ajjhattabahiddhā vā kāye kāyānupassī viharati. Samudayadhammānupassī vā kāyasmiṃ<BR>
viharati, vayadhammānupassī vā kāyasmiṃ viharati, samudayavayadhammānupassī vā<BR>
kāyasmiṃ viharati. <BR>
'Atthi kāyo'ti vā panassa sati paccupaṭṭhitā hoti, yāvadeva ñāṇamattāya patissatimattāya.<BR>
Anissito ca viharati, na ca kiṃci loke upādiyati. <BR>
<BR>
Evampi kho bhikkhave bhikkhu kāye kāyānupassī viharati. <BR>
<BR>
(Pañcamaṃ sīvathīkaṃ)<BR>
<BR>
<BR>
[BJT Page 456] [\x 456/]     <BR>
<BR>
14. Puna ca paraṃ bhikkhave bhikkhu seyyathāpi passeyya sarīraṃ sīvathīkāya chaḍḍitaṃ<BR>
aṭṭhikāni apagatasambandhāni disāvidisāsu vikkhittāni aññena hatthaṭṭhikaṃ aññena<BR>
pādaṭṭhikaṃ aññena gopaphaṭṭhikaṃ aññena jaṅghaṭṭhikaṃ aññena ūraṭṭhikaṃ aññena<BR>
piṭṭhiṭṭhikaṃ aññena kaṭaṭṭhikaṃ aññena khandhaṭṭhikaṃ aññena gīvaṭṭhikaṃ [PTS Page<BR>
297] [\q 297/]      aññena dantaṭṭhikaṃ aññena sīsakaṭāhaṃ. So imameva kāyaṃ<BR>
upasaṃharati 'ayampi kho kāyo evaṃdhamemā evambhāvī etaṃ anatīto'ti. <BR>
<BR>
Iti ajjhattaṃ vā kāye kāyānupassī viharati bahiddhā vā kāye kāyānupassī viharati.<BR>
Ajjhattabahiddhā vā kāye kāyānupassī viharati. Samudayadhammānupassī vā kāyasmiṃ<BR>
viharati vayadhammānupassī vā kāyasmiṃ viharati samudayavayadhammānupassī vā<BR>
kāyasmiṃ viharati. <BR>
<BR>
Atthi kāyo ti vā panassa sati paccupaṭṭhitā hoti yāvadeva ñāṇamattāya patissatimattāya.<BR>
Anissito ca viharati, na ca kiñci loke upādiyati. Evampi bhikkhave bhikkhu kāye<BR>
kāyānupassī viharati. <BR>
<BR>
(Chaṭṭhaṃ sīvathīkaṃ)<BR>
<BR>
<BR>
15. Puna ca paraṃ bhikkhave bhikkhu seyyathāpi passeyya sarīraṃ sīvathīkāya chaḍḍitaṃ<BR>
aṭṭhikāni setāni saṅkhavaṇṇupanibhāni, so imameva kāyaṃ upasaṃharati 'ayampi kho kāyo<BR>
evaṃdhammo evambhāvī etaṃ anatīto'ti. <BR>
<BR>
Iti ajjhattaṃ vā kāye kāyānupassī viharati, bahiddhā vā kāye kāyānupassī viharati<BR>
ajjhattabahiddhā vā kāye [PTS Page 298] [\q 298/]      kāyānupassī viharati,<BR>
samudayadhammānupassī vā kāyasmiṃ viharati, vayadhammānupassī vā kāyasmiṃ<BR>
viharati, samudayavayadhammānupassī vā kāyasmiṃ viharati. <BR>
<BR>
<BR>
[BJT Page 458] [\x 458/]      <BR>
<BR>
'Atthi kāyo'ti vā panassa sati paccupaṭṭhitā hoti yāvadeva ñāṇamattāya patissatimattāya.<BR>
Anissito ca viharati, na ca kiñci loke upādiyati. Evampi bhikkhave bhikkhu kāye<BR>
kāyānupassī viharati. <BR>
<BR>
(Sattamaṃ sīvathīkaṃ) <BR>
<BR>
<BR>
16. Puna ca paraṃ bhikkhave bhikkhu seyyathāpi passeyya sarīraṃ sīvathīkāya chaḍḍitaṃ<BR>
aṭṭhikāni puñjīkatāni terovassikāni. So imameva kāyaṃ upasaṃharati 'ayampi kho kāyo<BR>
evaṃdhammo emambhāvī etaṃ anatīto'ti. <BR>
<BR>
Iti ajjhattaṃ vā kāye kāyānupassī viharati, bahiddhā vā kāye kāyānupassī viharati<BR>
ajjhattabahiddhā vā kāye kāyānupassī viharati, samudayadhammānupassī vā kāyasmiṃ<BR>
viharati vayadhammānupassī vā kāyasmiṃ viharati samudayavayadhammānupassī vā<BR>
kāyasmiṃ viharati. <BR>
<BR>
'Atthi kāyo'ti vā panassa sati paccupaṭṭhitā hoti, yāvadeva ñāṇamattāya patissatimattāya.<BR>
Anissito ca viharati na ca kiñci loke upādiyati. Evampi bhikkhave bhikkhu kāye<BR>
kāyānupassī viharati. <BR>
<BR>
(Aṭṭhamaṃ sīvathīkaṃ) <BR>
[BJT Page 460] [\x 460/]     <BR>
<BR>
17. Puna ca paraṃ bhikkhave bhikkhu seyyathāpi passeyya sarīraṃ sīvathīkāya chaḍḍitaṃ<BR>
aṭṭhikāni pūtīni cuṇṇakajātāni, so imameva kāyaṃ upasaṃharati 'ayampi kho kāyo<BR>
evaṃdhammo evambhāvī etaṃ anatīto'ti. <BR>
<BR>
Iti ajjhattaṃ vā kāye kāyānupassī viharati, bahiddhā vā kāye kāyānupassī viharati,<BR>
ajjhattabahiddhā vā kāye kāyānupassī viharati. Samudayadhammānupassī vā kāyasmiṃ<BR>
viharati, vayadhammānupassī vā kāyasmiṃ viharati, samudayavayadhammānupassī vā<BR>
kāyasmiṃ viharati. <BR>
'Atthi kāyo ti vā panassa sati paccupaṭṭhitā hoti yāvadeva ñāṇamattāya patissatimattāya.<BR>
Anissito ca viharati, na ca kiñci loke upādiyati. Evampi bhikkhave bhikkhu kāye<BR>
kāyānupassī viharati. <BR>
<BR>
(Navamaṃ sīvathīkaṃ) <BR>
<BR>
Cuddasa kāyānupassanā niṭṭhitā. <BR>
<BR>
<BR>
Vedanānupassanā<BR>
<BR>
18. Kathañca bhikkhave bhikkhu vedanāsu vedanānupassī viharati? Idha bhikkhave<BR>
bhikkhu sukhaṃ vedanaṃ vediyamāno sukhaṃ vedanaṃ vediyāmī ti pajānāti, dukkhaṃ vā<BR>
vedanaṃ vediyamāno dukkhaṃ vedanaṃ vediyāmī ti pajānāti. Adukkhamasukhaṃ vā<BR>
vedanaṃ vediyamāno adukkhamasukhaṃ vedanaṃ vediyāmī ti pajānāti. <BR>
<BR>
<BR>
[BJT Page 462] [\x 462/]     <BR>
<BR>
Sāmisaṃ vā sukhaṃ vedanaṃ vediyamāno sāmisaṃ sukhaṃ vedanaṃ vediyāmī ti pajānāti.<BR>
Nirāmisaṃ vā sukhaṃ vedanaṃ vediyamāno nirāmisaṃ sukhaṃ vedanaṃ vediyāmīti pajānāti.<BR>
Sāmisaṃ vā dukkhaṃ vedanaṃ vediyamāno sāmisaṃ dukkhaṃ vedanaṃ vediyāmī ti pajānāti.<BR>
Nirāmisaṃ vā dukkhaṃ vedanaṃ vediyamāno nirāmisaṃ dukkhaṃ vedanaṃ vediyāmīti<BR>
pajānāti. Sāmisaṃ vā adukkhamasukhaṃ vedanaṃ vediyamāno sāmisaṃ adukkhamasukhaṃ<BR>
vedanaṃ vediyāmīti pajānāti. Nirāmisaṃ vā adukkhamasukhaṃ vedanaṃ vediyamāno<BR>
nirāmisaṃ adukkhamasukhaṃ vedanaṃ vediyāmīti pajānāti. <BR>
<BR>
Iti ajjhattaṃ vā vedanāsu vedanānupassī viharati, bahiddhā vā vedanāsu vedanānupassī<BR>
viharati, ajjhattabahiddhā vā vedanāsu vedanānupassī viharati. Samudayadhammānupassī<BR>
vā vedanāsu viharati, vayadhammānupassī [PTS Page 299] [\q 299/]      vā vedanāsu<BR>
viharati, samudayavayadhammānupassī vā vedanāsu viharati. <BR>
<BR>
Atthi vedanā ti vā panassa sati paccupaṭṭhitā hoti yāvadeva ñāṇamattāya paṭissatimattāya.<BR>
Anissito ca viharati na ca kiñci loke upādiyati. Evampi kho bhikkhave bhikkhu vedanāsu<BR>
vedanānupassī viharati. <BR>
<BR>
Vedanānupassanā niṭṭhitā. <BR>
<BR>
<BR>
[BJT Page 464] [\x 464/]      <BR>
<BR>
Cittānupassanā<BR>
<BR>
19. Kathañca pana bhikkhave bhikkhu citte cittānupassī viharati: <BR>
<BR>
Idha bhikkhave bhikkhu sarāgaṃ vā cittaṃ sarāgaṃ cittanti pajānāti, vītarāgaṃ vā cittaṃ<BR>
vītarāgaṃ cittanti pajānāti, sadosaṃ vā cittaṃ sadosaṃ cittanti pajānāti, vītadosaṃ vā cittaṃ<BR>
vītadosaṃ cittanti pajānāti, samohaṃ vā cittaṃ samohaṃ cittanti pajānāti, vītamohaṃ vā cittaṃ<BR>
vītamohaṃ cittanti pajānāti, saṅkhittaṃ cittaṃ saṅkhitta cittanti pajānāti, vikkhittaṃ vā cittaṃ<BR>
vikkhittaṃ cittanti pajānāti, mahaggataṃ vā cittaṃ mahaggataṃ cittanti pajānāti, amahaggataṃ<BR>
vā cittaṃ amahaggataṃ cittanti pajānāti, sauttaraṃ vā cittaṃ sauttaraṃ cittanti pajānāti,<BR>
anuttaraṃ vā cittaṃ anuttaraṃ cittanti pajānāti, samāhitaṃ vā cittaṃ samāhitaṃ cittanti<BR>
pajānāti, asamāhitaṃ vā cittaṃ asamāhitaṃ cittanti pajānāti, vimuttaṃ vā cittaṃ vimuttaṃ<BR>
cittanti pajānāti, avimuttaṃ vā cittaṃ avimuttaṃ cittanti pajānāti. <BR>
<BR>
Iti ajjhattaṃ vā citte cittānupassī viharati, bahiddhā vā citte cittānupassī viharati,<BR>
ajjhattabahiddhā vā citte cittānupassī viharati. Samudayadhammānupassī vā cittasmiṃ<BR>
viharati, vayadhammānupassī vā cittasmiṃ viharati samudayavayadhammānupassī vā<BR>
cittasmiṃ viharati. <BR>
<BR>
<BR>
[BJT Page 466] [\x 466/]     <BR>
<BR>
Atthi cittanti vā panassa sati paccupaṭṭhitā [PTS Page 300] [\q 300/]      hoti, yāvadeva<BR>
ñāṇamattāya patissatimattāya. Anissito ca viharati. Na ca kiñci loke upādiyati. Evampi kho<BR>
bhikkhave bhikkhu citte cittānupassī viharati. <BR>
<BR>
Cittānupassanā niṭṭhitā. <BR>
<BR>
<BR>
Dhammānupassanā<BR>
<BR>
20. Kahiñca pana bhikkhave bhikkhu dhammesu dhammānupassī viharati: <BR>
<BR>
Idha bhikkhave bhikkhu dhammesu dhammānupassi viharati pañcasu nīvaraṇesu.<BR>
Kathañca pana bhikkhave bhikkhu dhammesu dhammānupassī viharati pañcasu<BR>
nīvaraṇesu: <BR>
<BR>
Idha bhikkhave bhikkhu santaṃ vā ajjhattaṃ kāmacchandaṃ 'atthi me ajjhattaṃ<BR>
kāmacchando'ti pajānāti asantaṃ vā ajjhattaṃ kāmacchandaṃ 'natthi me ajjhattaṃ<BR>
kāmacchando'ti pajānāti. Yathā ca anuppannassa kāmacchandassa uppādo hoti tañca<BR>
pajānāti, yathā ca uppannassa kāmacchandassa pahānaṃ hoti tañca pajānāti. Yathā ca<BR>
pahīnassa kāmacchandassa anuppādo hoti tañca pajānāti. <BR>
<BR>
Santaṃ vā ajjhattaṃ byāpādaṃ 'atthi me ajjhattaṃ byāpādo'ti pajānāti, asantaṃ vā ajjhattaṃ<BR>
byāpādaṃ 'natthi me ajjhattaṃ byāpādo'ti pajānāti. Yathā ca anuppannassa byāpādassa<BR>
uppādo hoti tañca pajānāti, yathā ca uppannassa byāpādassa pahānaṃ hoti tañca pajānāti,<BR>
yathā ca pahīnassa byāpādassa āyatiṃ anuppādo hoti tañca pajānāti. <BR>
<BR>
[BJT Page 468] [\x 468/]     <BR>
<BR>
Santaṃ vā ajjhattaṃ thīnamiddhaṃ atthi me ajjhattaṃ thīnamiddhanti pajānāti, asantaṃ vā<BR>
ajjhattaṃ thīnamiddhaṃ 'natthi me ajjhattaṃ thīnamiddhanti' pajānāti, yathā ca<BR>
anuppannassa thīnamiddhassa uppādo hoti tañca pajānāti. Yathā ca uppannassa<BR>
thīnamiddhassa pahānaṃ hoti tañca pajānāti. Yathā ca pahīnassa thīnamiddhassa āyatiṃ<BR>
anuppādo hoti tañca pajānāti. <BR>
<BR>
Santaṃ vā ajjhattaṃ uddhaccakukkuccaṃ 'atthi me [PTS Page 301] [\q 301/]      ajjhattaṃ<BR>
uddhaccakukkuccanti pajānāti, asantaṃ vā ajjhattaṃ uddhaccakukkuccaṃ 'natthi me ajjhattaṃ<BR>
uddhaccakukkuccanti' pajānāti. Yathā ca anuppannassa uddhaccakukkuccassa uppādo hoti<BR>
tañca pajānāti. Yathā ca uppannassa uddhaccakukkuccassa pahānaṃ hoti tañca pajānāti,<BR>
yathā ca pahīnassa uddhaccakukkuccassa āyatiṃ anuppādo hoti tañca pajānāti. <BR>
Santaṃ vā ajjhattaṃ vivikicchaṃ 'atthi me ajjhattaṃ vicikicchā'ti pajānāti, asantaṃ vā ajjhattaṃ<BR>
vicikicchaṃ 'natthi me ajjhattaṃ vicikicchā'ti pajānāti. Yathā ca anuppannāya vicikicchāya<BR>
uppādo hoti tañca pajānāti, yathā ca uppannāya vicikicchāya pahānaṃ hoti tañca pajānāti.<BR>
Yathā ca pahīnāya vicikicchāya āyatiṃ anuppādo hoti, tañca pajānāti. <BR>
<BR>
Iti ajjhattaṃ vā dhammesu dhammānupassī viharati, bahiddhā vā dhammesu<BR>
dhammānupassī viharati, ajjhattabahiddhā vā dhammesu dhammānupassī viharati,<BR>
samudayadhammānupassī vā dhammesu viharati, vayadhammānupassī vā dhammesu<BR>
viharati, samudayavayadhammānupassī vā dhammesu viharati, atthi dhammāti vā pasanna<BR>
sati paccupaṭṭhitā hoti. <BR>
<BR>
Yāvadeva ñāṇamattāya patissatimattāya. Anissito ca viharati na ca kiñci loke upādiyati.<BR>
Evampi kho bhikkhave bhikkhu dhammesu dhammānupassī viharati pañcasu nīvaraṇesu. <BR>
<BR>
(Nīvaraṇapabbaṃ niṭṭhitā)<BR>
<BR>
<BR>
[BJT Page 470] [\x 470/]      <BR>
<BR>
21. Puna ca paraṃ bhikkhave bhikkhu dhammesu dhammānupassī viharati pañcasu<BR>
upādānakkhandhesu. Kathañca pana bhikkhave bhikkhu dhammesu dhammānupassī<BR>
viharati pañcasu upādānakkhandhesu: idha bhikkhave bhikkhu 'iti rūpaṃ, iti rūpassa<BR>
samudayo, iti rūpassa atthaṅgamo, iti vedanā. Iti vedanāya samudayo, iti vedanāya<BR>
atthaṅgamo, iti saññā, iti saññāya samudayo, iti saññāya atthaṅgamo, iti saṅkhārā, [PTS Page<BR>
302] [\q 302/]      iti saṅkhārānaṃ samudayo, iti saṅkhārānaṃ atthaṅgamo, iti viññāṇaṃ, iti<BR>
viññāṇassa atthaṅgamoti. <BR>
<BR>
Iti ajjhattaṃ vā dhammesu dhammānupassī viharati, bahiddhā vā dhammesu<BR>
dhammānupassī viharati, ajjhattabahiddhā vā dhammesu dhammānupassī viharati.<BR>
Samudaya dhammānupassī vā dhammesu viharati, vayadhammānupassī vā dhammesu<BR>
viharati, samudayavayadhammānupassī vā dhammesu viharati. <BR>
<BR>
'Atthi dhammā'ti vā panassa sati paccupaṭṭhitā hoti. Yāvadeva ñāṇamattāya patissati<BR>
mattāya. Anissito ca viharati, na ca kiñci loke upādiyati. <BR>
<BR>
Evampi kho bhikkhave bhikkhu dhammesu dhammānupassī viharati pañcasu<BR>
upādānakkhandhesu. <BR>
<BR>
<BR>
Khandhapabbaṃ niṭṭhitaṃ<BR>
<BR>
22. Puna ca paraṃ bhikkhave bhikkhu dhammesu dhammānupassī viharati chasu<BR>
ajjhattikabāhiresu āyatanesu. Kathañca pana bhikkhave bhikkhu dhammesu<BR>
dhammānupassī viharati chasu ajjhattikabāhiresu āyatanesu. <BR>
<BR>
<BR>
[BJT Page 472] [\x 472/]      <BR>
<BR>
Idha bhikkhave bhikkhu cakkhuñca pajānāti, rūpe ca pajānāti, yañca tadubhayaṃ paṭicca<BR>
uppajjati saññojanaṃ tañca pajānāti. Yathā ca anuppannassa saññojanassa uppādo hoti tañca<BR>
pajānāti. Yathā ca uppannassasaññojanassa pahānaṃ hoti tañca pajānāti. Yathā ca pahīnassa<BR>
saññojanassa āyatiṃ anuppādo hoti tañca pajānāti. <BR>
<BR>
Sotañca pajānāti, sadde va pajānāti, yañca tadubhayaṃ paṭicca uppajjati saññojanaṃ tañca<BR>
pajānāti. Yathā ca anuppannassa saññojanassa uppādo hoti tañca pajānāti. Yathā ca<BR>
pahīnassa saññojanassa āyatiṃ anuppādo hoti tañca pajānāti. <BR>
<BR>
Ghānañca pajānāti, gandhe ca pajānāti, yañca tadubhayaṃ paṭicca uppajjati saññojanaṃ tañca<BR>
pajānāti. Yathā ca anuppannassa saññojanassa uppādo hoti tañca pajānāti. Yathā ca<BR>
uppannassa saññojanassa pahānaṃ hoti tañca pajānāti. Yathā ca pahīnassa saññojanassa<BR>
āyatiṃ anuppādo hoti tañca pajānāti. <BR>
Jivhañca pajānāti, rase ca pajānāti, yañca tadubhayaṃ paṭicca uppajjati saññojanaṃ tañca<BR>
pajānāti. Yathā ca anuppannassa saññojanassa uppādo hoti tañca pajānāti. Yathā ca<BR>
uppannassa saññojanassa pahānaṃ hoti tañca pajānāti. Yathā ca pahīnassa saññojanassa<BR>
āyatiṃ anuppādo hoti tañca pajānāti. <BR>
Kāyañca pajānāti, phoṭṭhabbo ca pajānāti, yañca tadubhayaṃ paṭicca uppajjati saññojanaṃ<BR>
tañca pajānāti. Yathā ca anuppannassa saññojanassa uppādo hoti tañca pajānāti. Yathā ca<BR>
uppannassa saññojanassa pahānaṃ hoti tañca pajānāti. Yathā ca pahīnassa saññojanassa<BR>
āyatiṃ anuppādo hoti tañca pajānāti. <BR>
<BR>
Manañca pajānāti, dhamme ca pajānāti, yañca tadubhayaṃ [PTS Page 303] [\q 303/]     <BR>
paṭicca uppajjati saññojanaṃ tañca pajānāti. Yathā ca anuppannassa saññojanassa uppādo<BR>
hoti tañca pajānāti. Yathā ca uppannassa saññojanassa pahānaṃ hoti tañca pajānāti. Yathā ca<BR>
pahīnassa saññojanassa āyatiṃ anuppādo hoti tañca pajānāti. <BR>
<BR>
<BR>
[BJT Page 474] [\x 474/]     <BR>
<BR>
Iti ajjhattaṃ vā dhammesu dhammānupassī viharati, bahiddhā vā dhammesu<BR>
dhammānupassī viharati. Ajjhattabahiddhā vā dhammesu dhammānupassī viharati.<BR>
Samudayadhammānupassī vā dhammesu viharati, vayadhammānupassī vā dhammesu<BR>
viharati, samudayavayadhammānupassī vā dhammesu viharati. <BR>
<BR>
Atthi dhammāti vā panassa sati paccupaṭṭhitā hoti, yāvadeva ñāṇamattāya patissatimattāya.<BR>
Anissito ca viharati, na ca kiñci loke upādiyati. <BR>
<BR>
Evampi kho bhikkhave bhikkhu dhammesu dhammānupassi viharati chasu<BR>
ajjhattikabāhiresu āyatanesu. <BR>
<BR>
Āyatanapabbaṃ niṭṭhitaṃ. <BR>
<BR>
<BR>
22. Puna ca paraṃ bhikkhave bhikkhu dhammesu dhammānupassī viharati sattasu<BR>
bojjhaṅgesu. Kathañca pana bhikkhave bhikkhu dhammesu dhammānupassī viharati sattasu<BR>
bojjhaṅgesu:<BR>
<BR>
Idha bhikkhave bhikkhu santaṃ vā ajjhattaṃ sati sambojjhaṅgaṃ atthi me ajjhattaṃ<BR>
satisambojjhaṅgo'ti pajānāti. Asantaṃ vā ajjhattaṃ satisambojjhaṅgaṃ natthi me ajjhattaṃ<BR>
satisambojjhaṅgoti pajānāti. Yathā ca anuppannassa satisambojjhaṅgassa uppādo hoti tañca<BR>
pajānāti, yathā ca uppannassa satisambojjhaṅgassa bhāvanāya pāripūri hoti tañca pajānāti. <BR>
<BR>
Santaṃ vā ajjhattaṃ dhammavicayasambojjhaṅgaṃ atthi me ajjhattaṃ dhammavicaya<BR>
sambojjhaṅgoti pajānāti. Asantaṃ vā ajjhattaṃ dhammavicayasambojjhaṅgaṃ natthi me<BR>
ajjhattaṃ dhammavicayasambojjhaṅgoti pajānāti. Yathā ca anuppannassa<BR>
dhammavicayasambojjhaṅgassa uppādo hoti tañca pajānāti. Yathā ca uppannassa<BR>
dhammavicayasambojjhaṅgassa bhāvanāya pāripūrī hoti tañca pajānāti. <BR>
[BJT Page 476] [\x 476/]     <BR>
Santaṃ vā ajjhattaṃ viriyasambojjhaṅgaṃ atthi me ajjhattaṃ viriyasambojjhaṅgoti pajānāti.<BR>
Asantaṃ vā ajjhattaṃ viriyasambojjhaṅgaṃ natthi me ajjhattaṃ viriyasambojjhaṅgoti pajānāti.<BR>
Yathāca anuppannassa viriyasambojjhaṅgassa uppādo hoti tañca pajānāti. Yathā ca<BR>
uppannassa viriyasambojjhaṅgassa bhāvanāya pāripūrī hoti tañca pajānāti. <BR>
<BR>
Santaṃ vā ajjhattā pītisambojjhaṅgaṃ atthi me ajjhattaṃ pītisambojjhaṅgo'ti pajānāti. Asantaṃ<BR>
vā ajjhattaṃ pītisambojjhaṅgaṃ 'natthi me ajjhattaṃ pītisambojjhaṅgo'ti pajānāti. Yathā ca<BR>
anuppannassa pītisambojjhaṅgassa uppādo hoti tañca pajānāti. Yathā ca uppannassa<BR>
pītisambojjhaṅgassa bhāvanāya pāripūrī hoti tañca pajānāti. <BR>
<BR>
[PTS Page 304] [\q 304/]      santaṃ vā ajjhattaṃ passaddhisambojjhaṅgaṃ 'atthi me ajjhattaṃ<BR>
passaddhisambojjhaṅgo'ti pajānāti. Asantaṃ vā ajjhattaṃ passaddhisambojjhaṅgaṃ 'natthi me<BR>
ajjhattaṃ passaddhisambojjhaṅgo'ti pajānāti. Yathā ca anuppannassa<BR>
passaddhisambojjhaṅgassa uppādo hoti tañca pajānāti. Yathā ca uppannassa<BR>
passaddhisambojjhaṅgassa bhāvanāya pāripūrī hoti tañca pajānāti. <BR>
<BR>
Santaṃ vā ajjhattaṃ samādhisambojjhaṅgaṃ 'atthi me ajjhattaṃ samādhisambojjhaṅgo'ti<BR>
pajānāti. Asantaṃ vā ajjhattaṃ samādhisambojjhaṅgaṃ 'natthi me ajjhattaṃ<BR>
samādhisambojjhaṅgo'ti pajānāti. Yathā ca anuppannassa samādhisambojjhagassa uppādo<BR>
hoti tañca pajānāti. Yathā ca uppannassa samādhisambojjhaṅgassa bhāvanāya pāripūrī hoti<BR>
tañca pajānāti. <BR>
<BR>
Santaṃ vā ajjhattaṃ upekkhāsambojjhaṅgaṃ atthi me ajjhattaṃ upekkhāsambojjhaṅgoti<BR>
pajānāti. Asantaṃ vā ajjhattaṃ upekkhāsambojjhaṅgaṃ 'natthi me ajjhattaṃ upekkhā<BR>
sambojjhaṅgo'ti pajānāti. Yathā ca anuppannassa upekkhā sambojjhaṅgassa uppādo hoti<BR>
tañca pajānāti. Yathā ca uppannassa upekkhāsambojjhaṅgassa bhāvanāya pāripūrī hoti tañca<BR>
pajānāti. <BR>
<BR>
Iti ajjhattaṃ vā dhammesu dhammānupassī viharati, bahiddhā vā dhammesu<BR>
dhammānupassī viharati, ajjhattabahiddhā vā dhammesu dhammānupassī viharati. <BR>
<BR>
<BR>
[BJT Page 478] [\x 478/]     <BR>
<BR>
Samudayadhammānupassī vā dhammesu viharati, vayadhammānupassī vā dhammesu<BR>
viharati, samudayavayadhammānupassī vā dhammesu viharati. <BR>
<BR>
'Atthi dhammā'ti vā panassa sati paccupaṭṭhitā hoti, yāvadeva ñāṇamattāya<BR>
patissatimattāya anissito ca viharati, na ca kiñci loke upādiyati. <BR>
<BR>
Evampi kho bhikkhave bhikkhu dhammesu dhammānupassī viharati sattasu<BR>
sambojjhaṅgesu. <BR>
<BR>
(Bojjhaṅgapabbaṃ niṭṭhitaṃ) <BR>
<BR>
Paṭhamakabhāṇavāraṃ niṭṭhitaṃ<BR>
<BR>
<BR>
24. Puna ca paraṃ bhikkhave bhikkhu dhammesu dhammānupassī viharati catūsu<BR>
ariyasaccesu. Kathañca pana bhikkhave bhikkhu dhammesu dhammānupassī viharati catūsu<BR>
ariyasaccesu: <BR>
<BR>
Idha bhikkhave bhikkhu idaṃ dukkhanti yathā bhūtaṃ pajānāti, ayaṃ dukkhasamudayo ti<BR>
yathābhūtaṃ pajānāti, ayaṃ dukkhanirodho ti yathābhūtaṃ pajānāti, ayaṃ<BR>
dukkhanirodhagāminī paṭipadā ti yathābhūtaṃ pajānāti. <BR>
25. [PTS Page 305] [\q 305/]      katamañca bhikkhave dukkhaṃ ariyasaccaṃ: jāti pi dukkhā,<BR>
jarāpi dukkhā, maraṇampi dukkhaṃ, sokaparidevadukkhadomanassupāyāsāpi dukkhā,<BR>
appiyehi sampayogo dukkho, piyehi vippayogo dukkho, yampicchaṃ na labhati tampi<BR>
dukkhaṃ, saṅkhittena pañcupādānakkhandhā pi dukkhā. <BR>
<BR>
<BR>
[BJT Page 480] [\x 480/]     <BR>
<BR>
Katamā ca bhikkhave jāti: yā tesaṃ tesaṃ sattānaṃ tamhi tamhi sattanikāye jāti sañjāti<BR>
okkanti abhinibbanti khandhānaṃ pātubhāvo āyatanānaṃ paṭilābho, ayaṃ vuccati bhikkhave<BR>
jāti. <BR>
<BR>
Katamā ca bhikkhave jarā: yā tesaṃ tesaṃ sattānaṃ tamhi tamhi sattanikāye jarā jīraṇatā<BR>
khaṇḍiccaṃ pāliccaṃ valittacatā āyuno saṃhāni indriyānaṃ paripāko, ayaṃ vuccati bhikkhave<BR>
jarā. <BR>
<BR>
Katamañca bhikkhave maraṇaṃ: yaṃ tesaṃ tesaṃ sattānaṃ tamhā tamhā sattanikāyā cuti<BR>
cavanatā bhedo antaradhānaṃ maccumaraṇaṃ kālakiriyā khandhānaṃ bhedo kaḷebarassa<BR>
nikkhepo jīvitindriyassupacchedo, idaṃ vuccati bhikkhave maraṇaṃ. <BR>
<BR>
Katamo ca bhikkhave soko: yo kho bhikkhave aññataraññatarena byasanena samannāgatassa<BR>
aññataraññatarena [PTS Page 306] [\q 306/]      dukkhadhammena phuṭṭhassa soko socanā<BR>
socitattaṃ anto soko anto parisoko, ayaṃ vuccati bhikkhave soko. <BR>
<BR>
Katamo ca bhikkhave paridevo: yo kho bhikkhave aññataraññatarena byasanena<BR>
samannāgatassa aññataraññatarena dukkhadhammena phuṭṭhassa ādevo paridevo ādevanā<BR>
paridevanā ādevitattaṃ paridevitattaṃ, ayaṃ vuccati bhikkhave paridevo. <BR>
<BR>
Katamañca bhikkhave dukkhaṃ: yaṃ kho bhikkhave kāyikaṃ dukkhaṃ kāyikaṃ asātaṃ<BR>
kāyasamphassajaṃ dukkhaṃ asātaṃ vedayitaṃ, idaṃ vuccati bhikkhave dukkhaṃ. <BR>
<BR>
[BJT Page 482] [\x 482/]     <BR>
<BR>
Katamañca bhikkhave domanassaṃ: yaṃ kho bhikkhave cetasikaṃ dukkhaṃ cetasikaṃ asātaṃ<BR>
manosamphassajaṃ dukkhaṃ asātaṃ vedayitaṃ, idaṃ vuccati bhikkhave domanassaṃ. <BR>
<BR>
Katamo ca bhikkhave upāyāso: yo kho bhikkhave aññataraññatarena byasanena<BR>
samannāgatassa aññataraññatarena dukkhadhammena phuṭṭhassa āyāso upāyāso<BR>
āyāsitattaṃ upāyāsitattaṃ, ayaṃ vuccati bhikkhave upāyāso. <BR>
<BR>
Katamo ca bhikkhave appiyehi sampayogo dukkho: idha yassa te honti aniṭṭhā akantā<BR>
amanāpā rūpā saddā gandhā rasā phoṭṭhabbā dhammā, ye vā panassa te honti anatthakāmā<BR>
ahitakāmā aphāsukakāmā ayogakkhemakāmā, yā tehi saddhiṃ saṅgati samāgamo<BR>
samodhānaṃ missībhāvo, ayaṃ vuccati bhikkhave appiyehi sampayogo dukkho. <BR>
<BR>
Katamo ca bhikkhave piyehi vippayogo dukkho: idha yassa te honti iṭṭhā kantā manāpā<BR>
rūpā saddā gandhā rasā phoṭṭhabbā dhammā, ye vā panassa te honti atthakāmā hitakāmā<BR>
phāsukakāmā yogakkhemakāmā mātā vā pitā vā bhātā vā bhagini vā jeṭṭhā vā kaniṭṭhā vā<BR>
mittā vā amaccā vā ñāti sālohitā vā, yā tehi saddhiṃ asaṅgati asamāgamo asamodhānaṃ<BR>
amissībhāvo, ayaṃ vuccati bhikkhave piyehi vippayogo dukkho. <BR>
<BR>
[PTS Page 307] [\q 307/]      katamañca bhikkhave yampicchaṃ na labhati tampi dukkhaṃ:<BR>
jātidhammānaṃ bhikkhave sattānaṃ evaṃ icchā uppajjati: aho vata mayaṃ na jāti dhammā<BR>
assāma, na ca vata no jāti āgaccheyyā ti. Na kho panetaṃ icchāya pattabbaṃ. Idampi<BR>
yampicchaṃ na labhati tampi dukkhaṃ. <BR>
<BR>
Jarā dhammānaṃ bhikkhave sattānaṃ evaṃ icchā uppajjati: aho vata mayaṃ na jarādhammā<BR>
assāma, na ca vata no jarā āgaccheyyā ti, na kho panetaṃ icchāya pantabbaṃ. Idampi<BR>
yampicchaṃ na labhati tampi dukkhaṃ. <BR>
<BR>
<BR>
[BJT Page 484] [\x 484/]     <BR>
<BR>
Byādhidhammānaṃ bhikkhave sattānaṃ evaṃ icchā uppajjati: aho vata mayaṃ na<BR>
byādhidhammā assāma. Na ca vata no byādhi āgaccheyyāti, na kho panetaṃ icchāya<BR>
pattabbaṃ. Idampi yampicchaṃ na labhati tampi dukkhaṃ. <BR>
<BR>
Maraṇadhammānaṃ bhikkhave sattānaṃ evaṃ icchā uppajjati: aho vata mayaṃ na<BR>
maraṇadhammā assāma, na ca vata no maraṇaṃ āgaccheyyāti, na kho panetaṃ icchāya<BR>
pattabbaṃ. Idampi yampicchaṃ na labhati tampi dukkhaṃ. <BR>
<BR>
Sokadhammānaṃ bhikkhave sattānaṃ evaṃ icchā uppajjati: aho vata mayaṃ na sokadhammā<BR>
assāma, na ca vata no soko āgaccheyyāti, na kho panetaṃ icchāya pattabbaṃ. Idampi<BR>
yampicchaṃ na labhati tampi dukkhaṃ. <BR>
<BR>
Paridevadhammānaṃ bhikkhave sattānaṃ evaṃ icchā uppajjati: aho vata mayaṃ na<BR>
paridevadhammā assāma, na ca vata no paridevo āgaccheyyāti, na kho panetaṃ icchāya<BR>
pattabbaṃ. Idampi yampicchaṃ na labhati tampi dukkhaṃ. <BR>
<BR>
Dukkhadhammānaṃ bhikkhave sattānaṃ evaṃ icchā uppajjati: aho vata mayaṃ na dukkha<BR>
dhammā assāma, na ca vata no dukkhaṃ āgaccheyyāti. Na kho panetaṃ icchāya pattabbaṃ.<BR>
Idampi yampicchaṃ na labhati tampi dukkhaṃ. <BR>
<BR>
Domanassadhammānaṃ bhikkhave sattānaṃ evaṃ icchā uppajjati: aho vata mayaṃ na<BR>
domanassadhammā assāma. Na ca vata no domanassaṃ āgaccheyyāti. Na kho panetaṃ<BR>
icchāya pattabbaṃ. Idampi yampicchaṃ na labhati tampi dukkhaṃ. <BR>
<BR>
Upāyāsadhammānaṃ bhikkhave sattānaṃ evaṃ icchā uppajjati: aho vata mayaṃ na<BR>
upāyāsadhammā asasāma, na ca vata no upāyāso āgaccheyyāti. Na kho panetaṃ icchāya<BR>
pattabbaṃ. Idampi yampicchaṃ na labhati tampi dukkhaṃ. <BR>
<BR>
<BR>
[BJT Page 486] [\x 486/]     <BR>
<BR>
Katame ca bhikkhave saṅkhittena pañcupādānakkhandhā dukkhā: seyyathīdaṃ<BR>
rūpūpādānakkhandho vedanūpādānakkhandho saññūpādānakkhandho<BR>
saṅkhārūpādānakkhandho viññānūpādānakkhandho. Ime vuccanti bhikkhave saṅkhittena<BR>
pañcupādānakkhandhāpi dukkhā, idaṃ vuccati bhikkhave dukkhaṃ ariyasaccaṃ. <BR>
<BR>
26. [PTS Page 308] [\q 308/]      katamañca bhikkhave dukkhasamudayo ariyasaccaṃ: yāyaṃ<BR>
taṇhā ponobhavikā nandirāgasahagatā tatra tatrābhinandinī, seyyathīdaṃ: kāmataṇhā<BR>
bhavataṇhā vibhavataṇhā. <BR>
<BR>
Sā kho panesā bhikkhave taṇhā kattha uppajjamānā uppajjati: kattha nivisamānā nivisati:<BR>
yaṃ loke piyarūpaṃ sātarūpaṃ etthesā taṇhā uppajjamānā uppajjati, ettha nivisamānā nivisati<BR>
kiñca loke piyarūpaṃ sātarūpaṃ: cakkhuṃ loke piyarūpaṃ sātarūpaṃ, etthesā taṇhā<BR>
uppajjamānā uppajjati, ettha nivisamānā nivisati. Sotaṃ loke piyarūpaṃ sātarūpaṃ etthesā<BR>
taṇhā uppajjamānā uppajjati, ettha nivisamānā nivisati. Ghānaṃ loke piyarūpaṃ sātarūpaṃ,<BR>
etthesā taṇhā uppajjamānā uppajjati, ettha nivisamānā nivisati. Jivhā loke piyarūpaṃ<BR>
sātarūpaṃ, etthesā taṇhā uppajjamānā uppajjati, ettha nivisamānā nivisati. Kāyo loke<BR>
piyarūpaṃ sātarūpaṃ, etthesā taṇhā uppajjamānā uppajjati, ettha nivisamānā nivisati. Mano<BR>
loke piyarūpaṃ sātarūpaṃ, etthesā taṇhā uppajjamānā uppajjati, ettha nivisamānā nivisati. <BR>
<BR>
Rūpā loke piyarūpaṃ sātarūpaṃ, etthesā taṇhā uppajjamānā uppajjati, ettha nivisamānā<BR>
nivisati. Saddā loke piyarūpaṃ sātarūpaṃ, etthesā taṇhā uppajjamānā uppajjati, ettha<BR>
nivisamānā nivisati. Gandhā loke piyarūpaṃ sātarūpaṃ, etthesā taṇhā uppajjamānā uppajjati,<BR>
ettha nivisamānā nivisati. Rasā loke piyarūpaṃ sātarūpaṃ, etthesā taṇhā uppajjamānā<BR>
uppajjati, ettha nivisamānā nivisati. Phoṭṭhabbā loke piyarūpaṃ sātarūpaṃ, etthesā taṇhā<BR>
uppajjamānā uppajjati, ettha nivisamānā nivisati. Dhammā loke piyarūpaṃ sātarūpaṃ, etthesā<BR>
taṇahā uppajjamānā uppajjati, ettha nivisamānā nivisati. <BR>
<BR>
Cakkhuviññāṇaṃ loke piyarūpaṃ sātarūpaṃ, etthesā taṇhā uppajjamānā uppajji, ettha<BR>
nivisamānā nivisati. Sotaviññāṇaṃ loke piyarūpaṃ sātarūpaṃ, etthasā taṇhā uppajjamānā<BR>
uppajjati, ettha nivisamānā nivisati. Ghānaviññāṇaṃ loke piyarūpaṃ sātarūpaṃ, etthesā taṇhā<BR>
uppajjamānā uppajjati, ettha nivisamānā nivisati. Jivhāviññāṇaṃ loke piyarūpaṃ sātarūpaṃ,<BR>
etthesā taṇhā uppajjamānā uppajjati, ettha nivisamānā nivisati. Kāyaviññāṇaṃ loke<BR>
piyarūpaṃ sātarūpaṃ, etthesā taṇhā uppajjamānā uppajjati, ettha nivisamānā nivisati.<BR>
Manoviññāṇaṃ loke piyarūpaṃ sātarūpaṃ, etthesā taṇhā uppajjamānā uppajjati, ettha<BR>
nivisamānā nivisati. - Cakkhusamphasso loke piyarūpaṃ sātarūpaṃ, etthesā taṇhā<BR>
uppajjamānā uppajjati, ettha nivisamānā nivisati. Sotasamphasso loke piyarūpaṃ sātarūpaṃ,<BR>
etthesā taṇhā uppajjamānā uppajjati, ettha nivisamānā nivisati. Ghānasamphasso loke<BR>
piyarūpaṃ sātarūpaṃ, etthesā taṇhā uppajjamānā uppajjati, ettha nivisamānā nivisati. [PTS<BR>
Page 309] [\q 309/]      jivhāsamphasso loke piyarūpaṃ sātarūpaṃ, etthesā taṇhā<BR>
uppajjamānā uppajjati, ettha nivisamānā nivisati. Kāyasamphasso loke piyarūpaṃ sātarūpaṃ,<BR>
etthesā taṇhā uppajjamānā uppajjati, ettha nivisamānā nivisati. Manosamphasso loke<BR>
piyarūpaṃ sātarūpaṃ, etthesā taṇhā uppajjamānā uppajjati, ettha nivisamānā nivisati. <BR>
<BR>
[BJT Page 488] [\x 488/]     <BR>
 - Cakkhusamphassajā vedanā loke piyarūpaṃ sātarūpaṃ, etthesā taṇhā uppajjamānā<BR>
uppajjati, ettha nivisamānā nivisati. Sotasamphassajā vedanā loke piyarūpaṃ sātarūpaṃ,<BR>
etthesā taṇhā uppajjamānā uppajjati, ettha nivisamānā nivisati. Ghānasamphassajā vedanā<BR>
loke piyarūpaṃ sātarūpaṃ, etthesā taṇhā uppajjamānā uppajjati, ettha nivisamānā nivisati.<BR>
Jivhāsamphassajā vedanā loke piyarūpaṃ sātarūpaṃ, ettesā taṇhā uppajjamānā uppajjati,<BR>
ettha nivisamānā nivisati. Kāyasamphassajā vedanā loke piyarūpaṃ sātarūpaṃ, etthesā taṇhā<BR>
uppajjamānā uppajjati, ettha nivisamānā nivisati. Manosamphassajā vedanā loke piyarūpaṃ<BR>
sātarūpaṃ, etthesā taṇhā uppajjamānā uppajjati, ettha nivisamānā nivisati. <BR>
<BR>
Rūpasaññā loke piyarūpaṃ sātarūpaṃ, etthesā taṇhā uppajjamānā uppajjati, ettha nivisamānā<BR>
nivisati. Saddasaññā loke piyarūpaṃ sātarūpaṃ, etthesā taṇhā uppajjamānā uppajjati, ettha<BR>
nivisamānā nivisati. Gandhasaññā loke piyarūpaṃ sātarūpaṃ, etthesā taṇhā uppajjamānā<BR>
uppajjati, ettha nivisamānā nivisati. Rasasaññā loke piyarūpaṃ sātarūpaṃ, etthasā taṇhā<BR>
uppajjamānā uppajjati, ettha nivisamānā nivisati. Phoṭṭhabbasaññā loke piyarūpaṃ<BR>
sātarūpaṃ, etthesā taṇhā uppajjamānā uppajjati, ettha nivisamānā nivisati. Dhammasaññā<BR>
loke piyarūpaṃ sātarūpaṃ, etthesā taṇhā uppajjamānā uppajjati, ettha nivisamānā nivisati. <BR>
<BR>
Rūpasañcetanā loke piyarūpaṃ sātarūpaṃ, etthesā taṇhā uppajjamānā uppajjati, ettha<BR>
nivisamānā nivisati. Saddasañcetanā loke piyarūpaṃ sātarūpaṃ, etthesā taṇhā uppajjamānā<BR>
uppajjati, ettha nivisamānā nivisati. Gandhasañcetanā loke piyarūpaṃ sātarūpaṃ, etthesā<BR>
taṇhā uppajjamānā uppajjati, ettha nivisamānā nivisati. Rasasañcetanā loke piyarūpaṃ<BR>
sātarūpaṃ, etthesā taṇhā uppajjamānā uppajjati, ettha nivisamānā nivisati.<BR>
Phoṭṭhabbasañcetanā loke piyarūpaṃ sātarūpaṃ, etthesā taṇhā uppajjamānā uppajjati, ettha<BR>
nivisamānā nivisati. Dhammasañcetanā loke piyarūpaṃ sātarūpaṃ, etthesā taṇhā<BR>
uppajjamānā uppajjati, ettha nivisamānā nivisati. <BR>
<BR>
Rūpataṇhā loke piyarūpaṃ sātarūpaṃ, etthesā taṇhā uppajjamānā uppajjati, ettha nivisamānā<BR>
nivisati. Saddataṇhā loke piyarūpaṃ sātarūpaṃ, etthesā taṇhā uppajjamānā uppajjati, ettha<BR>
nivisamānā nivisati. Gandhataṇhā loke piyarūpaṃ sātarūpaṃ, etthesā taṇhā uppajjamānā<BR>
uppajjati, ettha nivisamānā nivisati. Rasataṇhā loke piyarūpaṃ sātarūpaṃ, etthesā taṇhā<BR>
uppajjamānā uppajjati. Ettha nivisamānā nivisati. Phoṭṭhabbataṇhā loke piyarūpaṃ<BR>
sātarūpaṃ, etthesā taṇhā uppajjamānā uppajjati, ettha nivisamānā nivisati. Dhammataṇhā<BR>
loke piyarūpaṃ sātarūpaṃ, etthesā taṇhā uppajjamānā uppajjati, ettha nivisamānā nivisati. <BR>
<BR>
Rūpavitakko loke piyarūpaṃ sātarūpaṃ, etthesā taṇhā uppajjamānā uppajjati, ettha<BR>
nivisamānā nivisati. Saddavitakko loke piyarūpaṃ sātarūpaṃ, etthesā taṇhā uppajjamānā<BR>
uppajjati, ettha nivisamānā nivisati. Gandhavitakko loke piyarūpaṃ sātarūpaṃ, etthesā taṇhā<BR>
uppajjamānā uppajjati, ettha nivisamānā nivisati. Rasavitakko loke piyarūpaṃ sātarūpaṃ,<BR>
etthesā taṇhā uppajjamānā uppajjati, ettha nivisamānā nivisati. Phoṭṭhabbavitakko loke<BR>
piyarūpaṃ sātarūpaṃ etthesā taṇhā uppajjamānā uppajjati, ettha nivisamānā nivisati.<BR>
Dhammavitakko loke piyarūpaṃ sātarūpaṃ, etthesā taṇhā uppajjamānā uppajjati, ettha<BR>
nivisamānā nivisati. <BR>
Rūpavicāro loke piyarūpaṃ sātarūpaṃ, etthesā taṇhā uppajjamānā uppajjati, ettha nivisamānā<BR>
nivisati. Saddavicāro loke piyarūpaṃ sātarūpaṃ etthesā taṇhā uppajjamānā uppajjati, ettha<BR>
nivisamānā nivisati. Gandhavicāro loke piyarūpaṃ sātarūpaṃ, etthesā taṇhā uppajjamānā<BR>
uppajjati, ettha nivisamānā nivisati. Rasavicāro loke piyarūpaṃ sātarūpaṃ etthesā taṇhā<BR>
uppajjamānā uppajjati, ettha nivisamānā nivisati. Phoṭṭhabbavicāro loke piyarūpaṃ<BR>
sātarūpaṃ, etthesā taṇhā uppajjamānā uppajjati, ettha nivisamānā nivisati. Dhammavicāro<BR>
loke piyarūpaṃ sātarūpaṃ, etthesā [PTS Page 310] [\q 310/]      taṇhā uppajjamānā uppajjati,<BR>
ettha nivisamānā nivisati. <BR>
<BR>
Idaṃ vuccati bhikkhave dukkhasamudayo ariyasaccaṃ. <BR>
<BR>
<BR>
[BJT Page 490] [\x 490/]     <BR>
<BR>
27. Katamañca bhikkhave dukkhanirodho ariyasaccaṃ? Yo tassā yeva taṇhāya<BR>
asesavirāganirodho cāgo paṭinissaggo mutti anāyo, sā kho panesā bhikkhave taṇhā kattha<BR>
pahīyamānā pahīyati. Kattha nirujjhamānā nirujjhati: yaṃ loke piyarūpaṃ sātarūpaṃ etthesā<BR>
taṇhā pahīyamānā pahīyati, ettha nirujjhamānā nirujjhati. <BR>
<BR>
Kiñca loke piyarūpaṃ sātarūpaṃ? Cakkhu loke piyarūpaṃ sātarūpaṃ, etthesā taṇhā<BR>
pahīyamānā pahīyati, ettha nirujjhamānā nirujjhati. Sotaṃ loke piyarūpaṃ sātarūpaṃ, etthesā<BR>
taṇhā pahīyamānā pahīyati, ettha nirujjhamānā nirujjhati. Ghānaṃ loke piyarūpaṃ<BR>
sātarūpaṃ, etthesā taṇhā pahīyamānā pahīyati, ettha nirujjhamānā nirujjhati. Jivhā loke<BR>
piyarūpaṃ sātarūpaṃ, etthesā taṇhā pahīyamānā pahīyati, ettha nirujjhamānā nirujjhati.<BR>
Kāyo loke piyarūpaṃ sātarūpaṃ, etthesā taṇhā pahīyamānā pahīyati, ettha nirujjhamānā<BR>
nirujjhati. Mano loke piyarūpaṃ sātarūpaṃ, etthesā taṇhā pahīyamānā pahīyati, ettha<BR>
nirujjhamānā nirujjhati. <BR>
<BR>
Rūpā loke piyarūpaṃ sātarūpaṃ, etthesā taṇhā pahīyamānā pahīyati, ettha nirujjhamānā<BR>
nirujjhati. Saddā loke piyarūpaṃ sātarūpaṃ, etthesā taṇhā pahīyamānā pahīyati, ettha<BR>
nirujjhamānā nirujjhati. Gandhā loke piyarūpaṃ sātarūpaṃ, etthesā taṇhā pahīyamānā<BR>
pahīyati, ettha nirujjhamānā nirujjhati. Rasā loke piyarūpaṃ sātarūpaṃ, etthesā taṇhā<BR>
pahīyamānā pahīyati, ettha nirujjhamānā nirujjhati. Phoṭṭhabbā loke piyarūpaṃ sātarūpaṃ,<BR>
etthesā taṇhā pahīyamānā pahīyati, ettha nirujjhamānā nirujjhati. Dhammā loke piyarūpaṃ<BR>
sātarūpaṃ, etthesā taṇhā pahīyamānā pahīyati, ettha nirujjhamānā nirujjhati. <BR>
<BR>
Cakkhuviññāṇaṃ loke piyarūpaṃ sātarūpaṃ, etthesā taṇhā pahīyamānā pahīyati, ettha<BR>
nirujjhamānā nirujjhati. Sotaviññāṇaṃ loke piyarūpaṃ sātarūpaṃ, etthesā taṇhā pahīyamānā<BR>
pahīyati, ettha nirujjhamānā nirujjhati. Ghānaviññāṇaṃ loke piyarūpaṃ sātarūpaṃ, etthesā<BR>
taṇhā pahīyamānā pahīyati, ettha nirujjhamānā nirujjhati. Jivhāviññāṇaṃ loke piyarūpaṃ<BR>
sātarūpaṃ, etthesā taṇhā pahīyamānā pahīyati, ettha nirujjhamānā nirujjhati. Kāyaviññāṇaṃ<BR>
loke piyarūpaṃ sātarūpaṃ, etthesā taṇhā pahīyamānā pahīyati, ettha nirujjhamānā nirujjhati.<BR>
Manoviññāṇaṃ loke piyarūpaṃ sātarūpaṃ, etthesā taṇhā pahiyamānā pahīyati, ettha<BR>
nirujjhamānā nirujjhati. <BR>
<BR>
Cakkhusamphasso loke piyarūpaṃ sātarūpaṃ, etthesā taṇhā pahīyamānā pahīyati, ettha<BR>
nirujjhamānā nirujjhati. Sotasamphasso loke piyarūpaṃ sātarūpaṃ, etthesā taṇhā pahīyamānā<BR>
pahīyati, ettha nirujjhamānā nirujjhati. Ghānasamphasso loke piyarūpaṃ sātarūpaṃ, etthesā<BR>
taṇhā pahīyamānā pahīyati, ettha nirujjhamānā nirujjhati. Jivhāsamphasso loke piyarūpaṃ<BR>
sātarūpaṃ, etthesā taṇhā pahīyamānā pahīyati, ettha nirujjhamānā nirujjhati.<BR>
Kāyasamphasso loke piyarūpaṃ sātarūpaṃ, etthesā taṇhā pahīyamānā pahīyati, ettha<BR>
nirujjhamānā nirujjhati. Manosamphasso [PTS Page 311] [\q 311/]      loke piyarūpaṃ<BR>
sātarūpaṃ, etthesā taṇhā pahīyamānā pahīyati, ettha nirujjhamānā nirujjhati. <BR>
<BR>
Cakkhusamphassajā vedanā loke piyarūpaṃ sātarūpaṃ, etthesā taṇhā pahīyamānā pahīyati.<BR>
Ettha nirujjhamānā nirujjhati. Sotasamphassajā vedanā loke piyarūpaṃ sātarūpaṃ, etthesā<BR>
taṇhā pahīyamānā pahīyati, ettha nirujjhamānā nirujjhati. Ghānasamphassajā vedanā loke<BR>
piyarūpaṃ sātarūpaṃ, etthesā taṇhā pahīyamānā pahīyati, ettha nirujjhamānā nirujjhati.<BR>
Jivhāsamphassajā vedanā loke piyarūpaṃ sātarūpaṃ, etthesā taṇhā pahīyamānā pahiyati,<BR>
ettha nirujjhamānā nirujjhati. Kāyasamphassajā vedanā loke piyarūpaṃ sātarūpaṃ, etthesā<BR>
taṇhā pahīyamānā pahīyati. Ettha nirujjhamānā nirujjhati. Manosamphassajā vedanā loke<BR>
piyarūpaṃ sātarūpaṃ, etthesā taṇhā pahīyamānā pahīyati. Ettha nirujjhamānā nirujjhati. <BR>
<BR>
<BR>
[BJT Page 492] [\x 492/]     <BR>
Rūpasaññā loke piyarūpaṃ sātarūpaṃ, etthesā taṇhā pahīyamānā pahīyati, ettha<BR>
nirujjhamānā nirujjhati. Saddasaññā loke piyarūpaṃ sātarūpaṃ, etthesā taṇhā pahīyamānā<BR>
pahīyati, ettha nirujjhamānā nirujjhati. Gandhasaññāloke piyarūpaṃ sātarūpaṃ, etthesā taṇhā<BR>
pahīyamānā pahīyati, ettha nirujjhamānā nirujjhati. Rasasaññā loke piyarūpaṃ sātarūpaṃ,<BR>
etthesā taṇhā pahīyamānā pahīyati, ettha nirujjhamānā nirujjhati. Phoṭṭhabbasaññā loke<BR>
piyarūpaṃ sātarūpaṃ, etthesā taṇhā pahīyamānā pahīyati, ettha nirujjhamānā nirujjhati.<BR>
Dhammasaññāloke piyarūpaṃ sātarūpaṃ, etthesā taṇhā pahīyamānā pahīyati, ettha<BR>
nirujjhamānā nirujjhati. <BR>
Rūpasañcetanā loke piyarūpaṃ sārūpaṃ, etthesā taṇhā pahīyamānā pahiyati, ettha<BR>
nirujjhamānā nirujjhati. Saddasañcetanā loke piyarūpaṃ sātarūpaṃ, etthesā taṇhā<BR>
pahīyamānā pahīyati, ettha nirujjhamānā nirujjhati. Gandhasañcetanā loke piyarūpaṃ<BR>
sātarūpaṃ, etthesā taṇhā pahīyamānā pahīyati, ettha nirujjhamānā nirujjhati. Rasasañcetanā<BR>
loke piyarūpaṃ sātarūpaṃ, etthesā taṇhā pahīyamānā pahiyati, ettha nirujjhamānā nirujjhati.<BR>
Phoṭṭhabbasañcetanā loke piyarūpaṃ sātarūpaṃ, etthesā taṇhā pahīyamānā pahīyati, ettha<BR>
nirujjhamānā nirujjhati. Dhammasañcetanā loke piyarūpaṃ sātarūpaṃ, etthesā taṇhā<BR>
pahīyamānā pahīyati, ettha nirujjhamānā nirujjhati. <BR>
Rūpataṇhā loke piyarūpaṃ sātarūpaṃ, etthesā taṇhā pahīyamānā pahīyati, ettha<BR>
nirujjhamānā nirujjhati. Saddataṇhā loke piyarūpaṃ sātarūpaṃ, etthesā taṇhā pahīyamānā<BR>
pahīyati, ettha nirujjhamānā nirujjhati. Gandhataṇhāloke piyarūpaṃ sātarūpaṃ, etthesā taṇhā<BR>
pahīyamānā pahīyati, ettha nirujjhamānā nirujjhati. Rasataṇhā loke piyarūpaṃ sātarūpaṃ,<BR>
etthesā taṇhā pahīyamānā pahīyati, ettha nirujjhamānā nirujjhati. Phoṭṭhabbataṇhā loke<BR>
piyarūpaṃ sātarūpaṃ, etthesā taṇhā pahīyamānā pahīyati, ettha nirujjhamānā nirujjhati.<BR>
Dhammataṇhāloke piyarūpaṃ sātarūpaṃ, etthesā taṇhā pahīyamānā pahīyati, ettha<BR>
nirujjhamānā nirujjhati. <BR>
<BR>
Rūpavitakko loke piyarūpaṃ sātarūpaṃ, etthesā taṇhā pahīyamānā pahiyati, ettha<BR>
nirujjhamānā nirujjhati. Saddavitakko loke piyarūpaṃ sātarūpaṃ, etthesā taṇhā pahīyamānā<BR>
pahīyati, ettha nirujjhamānā nirujjhati. Gandhavitakko loke piyarūpaṃ sātarūpaṃ, etthesā<BR>
taṇhā pahīyamānā pahīyati, ettha nirujjhamānā nirujjhati. Rasavitakko loke piyarūpaṃ<BR>
sātarūpaṃ, etthesā taṇhā pahīyamānā pahiyati, ettha nirujjhamānā nirujjhati.<BR>
Phoṭṭhabbavitakko loke piyarūpaṃ sātarūpaṃ, etthesā taṇhā pahīyamānā pahīyati, ettha<BR>
nirujjhamānā nirujjhati. Dhammavitakko loke piyarūpaṃ sātarūpaṃ, etthesā taṇhā<BR>
pahīyamānā pahīyati, ettha nirujjhamānā nirujjhati. <BR>
Rūpavicāro loke piyarūpaṃ sārūpaṃ, etthesā taṇhā pahīyamānā pahiyati, ettha nirujjhamānā<BR>
nirujjhati. Saddavicāro loke piyarūpaṃ sātarūpaṃ, etthesā taṇhā pahīyamānā pahīyati, ettha<BR>
nirujjhamānā nirujjhati. Gandhavicāro loke piyarūpaṃ sātarūpaṃ, etthesā taṇhā pahīyamānā<BR>
pahīyati, ettha nirujjhamānā nirujjhati. Rasavicāro loke piyarūpaṃ sātarūpaṃ, etthesā taṇhā<BR>
pahīyamānā pahiyati, ettha nirujjhamānā nirujjhati. Phoṭṭhabbavicāro loke piyarūpaṃ<BR>
sātarūpaṃ, etthesā taṇhā pahīyamānā pahīyati, ettha nirujjhamānā nirujjhati. Dhammavicāro<BR>
loke piyarūpaṃ sātarūpaṃ, etthesā taṇhā pahīyamānā pahīyati, ettha nirujjhamānā nirujjhati. <BR>
. <BR>
Idaṃ vuccati bhikkhave dukkhanirodho ariyasaccaṃ. <BR>
<BR>
28. Katamañca bhikkhave dukkhanirodhagāminī paṭipadā ariyasaccaṃ: ayameva ariyo<BR>
aṭṭhaṅgiko maggo, seyyathīdaṃ: sammādiṭṭhi sammāsaṅkappo sammāvācā<BR>
sammākammanto sammāājīvo sammāvāyāmo sammāsati sammāsamādhi. <BR>
<BR>
Katamā ca bhikkhave sammādiṭṭhi? [PTS Page 312] [\q 312/]      yaṃ kho bhikkhave<BR>
dukkhe ñāṇaṃ dukkhasamudaye ñāṇaṃ dukkhanirodhe ñāṇaṃ dukkhanirodhagāminiyā<BR>
paṭipadāya ñāṇaṃ, ayaṃ vuccati bhikkhave sammādiṭṭhi. <BR>
<BR>
Katamo ca bhikkhave sammāsaṅkappo? Nekkhammasaṅkappo abyāpādasaṅkappo<BR>
avihiṃsāsaṅkappo. Ayaṃ vuccati bhikkhave sammāsaṅkappo. <BR>
<BR>
<BR>
[BJT Page 494] [\x 494/]     <BR>
<BR>
Katamā ca bhikkhave sammāvācā? Musāvādā veramaṇī, pisunāya vācāya veramaṇī,<BR>
pharusāya vācāya veramaṇī. Samphappalāpā veramaṇī. Ayaṃ vuccati bhikkhave<BR>
sammāvācā. <BR>
<BR>
Katamo ca bhikkhave sammākammanto? Pāṇātipātā veramaṇī, adinnādānā veramaṇī,<BR>
kāmesumicchācārā veramaṇī. Ayaṃ vuccati bhikkhave sammākammanto. <BR>
<BR>
Katamo ca bhikkhave sammāājīvo? Idha bhikkhave ariyasāvako micchāājīvaṃ pahāya<BR>
sammāājīvena jīvikaṃ kappeti. Ayaṃ vuccati bhikkhave sammāājīvo. <BR>
<BR>
Katamo ca bhikkhave sammāvāyāmo? Idha bhikkhave bhikkhu anuppannānaṃ pāpakānaṃ<BR>
akusalānaṃ dhammānaṃ anuppādāya chandaṃ janeti vāyamati viriyaṃ ārabhati cittaṃ<BR>
paggaṇhāti padahati. Uppannānaṃ pāpakānaṃ akusalānaṃ dhammānaṃ pahānāya chandaṃ<BR>
janeti vāyamati viriyaṃ ārabhati, cittaṃ paggaṇhāti, padahati. Anuppannānaṃ kusalānaṃ<BR>
dhammānaṃ uppādāya chandaṃ janeti vāyamati viriyaṃ ārabhati cittaṃ paggaṇhāti padahati.<BR>
Uppannānaṃ kusalānaṃ dhammānaṃ ṭhitiyā asammosāya bhiyyobhāvāya [PTS Page 313] [\q<BR>
313/]      vepullāya bhāvanāya pāripūriyā chandaṃ janeti, vāyamati viriyaṃ ārabhati cittaṃ<BR>
paggaṇhāti padahati. Ayaṃ vuccati bhikkhave sammāvāyāmo. <BR>
<BR>
Katamā ca bhikkhave sammāsati? Idha bhikkhave bhikkhu kāye kāyānupassī viharati ātāpī<BR>
sampajāno satimā vineyya loke abhijjhādomanassaṃ, vedanāsu vedanānupassī viharati ātāpī<BR>
sampajāno satimā vineyya loke abhijjhādomanassaṃ, citte cittānupassī viharati ātāpī<BR>
sampajāno satimā vineyya loke abhijjhādomanassaṃ, dhammesu dhammānupassī viharati<BR>
ātāpī sampajāno satimā vineyya loke abhijjhādomanassaṃ. Ayaṃ vuccati bhikkhave<BR>
sammāsati. <BR>
<BR>
[BJT Page 496] [\x 496/]     <BR>
<BR>
Katamo ca bhikkhave sammāsamādhi? Idha bhikkhave bhikkhu vivicceva kāmehi vivicca<BR>
akusalehi dhammehi savitakkaṃ savicāraṃ vivekajaṃ pītisukhaṃ paṭhamaṃ jhānaṃ<BR>
upasampajja viharati, vitakkavicārānaṃ vūpasamā ajjhattaṃ sampasādanaṃ cetaso<BR>
ekodibhāvaṃ avitakkaṃ avicāraṃ samādhijaṃ pītisukhaṃ dutiyaṃ jhānaṃ upasampajja<BR>
viharati. Pītiyā ca virāgā upekkhako ca viharati. Sato ca sampajāno sukhañca kāyena<BR>
paṭisaṃvedeti, yantaṃ ariyā ācikkanti upekkhako satimā sukhavihārīti, taṃ tatiyaṃ jhānaṃ<BR>
upasampajja viharati, sukhassa ca pahānā dukkhassa ca pahānā pubbeva<BR>
somanassadomanassānaṃ atthaṅgamā adukkhamasukhaṃ upekkhāsatipārisuddhiṃ catutthaṃ<BR>
jhānaṃ upasampajja viharati. Ayaṃ vuccati bhikkhave sammāsamādhi. Idaṃ vuccati<BR>
bhikkhave dukkhanirodhagāminīpaṭipadā ariyasaccaṃ. <BR>
<BR>
29. Iti ajjhattaṃ vā dhammesu dhammānupassī viharati, [PTS Page 314] [\q 314/]     <BR>
bahiddhā vā dhammesu dhammānupassī viharati, ajjhatta bahiddhā vā dhammesu<BR>
dhammānupassī viharati. Samudayadhammānupassī vā dhammesu viharati,<BR>
vayadhammānupassī vā dhammesu viharati, samudayavayadhammānupassī vā dhammesu<BR>
viharati. <BR>
<BR>
Atthi dhammā'tī vā panassa sati paccupaṭṭhitā hoti yāvadeva ñāṇamattāya<BR>
patissatimattāya, anissito ca viharati, na ca kiñci loke upādiyati, <BR>
<BR>
Evampi kho bhikkhave bhikkhu dhammesu dhammānupassī viharati catūsu ariyasaccesu. <BR>
<BR>
[BJT Page 498] [\x 498/]      <BR>
<BR>
30. Yo hi koci bhikkhave ime cattāro satipaṭṭhāne evaṃ bhāveyya sattavassāni, tassa<BR>
dvinnaṃ phalānaṃ aññataraṃ phalaṃ pāṭikaṅkhaṃ diṭṭheva dhamme aññā, sati vā upādisese<BR>
anāgāmitā. <BR>
<BR>
Tiṭṭhantu bhikkhave satta vassāni, yo hi koci bhikkhave ime cattāro satipaṭṭhāne evaṃ<BR>
bhāveyya cha vassāni, tassa dvinnaṃ phalānaṃ aññataraṃ phalaṃ pāṭikaṅkhaṃ, diṭṭheva<BR>
dhamme aññā, sati vā upādisese anāgāmitā. <BR>
<BR>
Tiṭṭhantu bhikkhave cha vassāni, yo hi koci bhikkhave ime cattāro satipaṭṭhāne evaṃ<BR>
bhāveyya pañca vassāni, tassa dvinnaṃ phalānaṃ aññataraṃ phalaṃ pāṭikaṅkhaṃ, diṭṭheva<BR>
dhamme aññā, sati vā upādisese anāgāmitā. <BR>
<BR>
Tiṭṭhantu bhikkhave pañca vassāni, yo hi koci bhikkhave ime cattāro satipaṭṭhāne evaṃ<BR>
bhāveyya cattāri vassāni, tassa dvinnaṃ phalānaṃ aññataraṃ phalaṃ pāṭikaṅkhaṃ, diṭṭheva<BR>
dhamme aññā, sati vā upādisese anāgāmitā. <BR>
<BR>
Tiṭṭhantu bhikkhave cattāri vassāni, yo hi koci bhikkhave ime cattāro satipaṭṭhāne evaṃ<BR>
bhāveyya tīṇi vassāni, tassa dvinnaṃ phalānaṃ aññataraṃ phalaṃ pāṭikaṅkhaṃ, diṭṭheva<BR>
dhamme aññā, sati vā upādisese anāgāmitā. <BR>
<BR>
Tiṭṭhantu bhikkhave tīṇī vassāni, yo hi koci bhikkhave ime cattāro satipaṭṭhāne evaṃ<BR>
bhāveyya dve vassāni, tassa dvinnaṃ phalānaṃ aññataraṃ phalaṃ pāṭikaṅkhaṃ, diṭṭheva<BR>
dhamme aññā, sati vā upādisese anāgāmitā. <BR>
<BR>
Tiṭṭhantu bhikkhave dve vassāni, yo hi koci bhikkhave ime cattāro satipaṭṭhāne evaṃ<BR>
bhāveyya ekaṃ vassaṃ, tassa dvinnaṃ phalānaṃ aññataraṃ phalaṃ pāṭikaṅkhaṃ, diṭṭheva<BR>
dhamme aññā, sati vā upādisese anāgāmitā. <BR>
<BR>
[BJT Page 500] [\x 500/]      <BR>
31. Tiṭṭhatu bhikkhave ekaṃ vassaṃ. Yo hi koci bhikkhave ime cattāro satipaṭṭhāne evaṃ<BR>
bhāveyya satta māsāni, tassa dvinnaṃ phalānaṃ aññataraṃ phalaṃ pāṭikaṅkhaṃ, diṭṭheva<BR>
dhamme aññā, sati vā upādisese anāgāmitā. <BR>
<BR>
Tiṭṭhantu bhikkhave satta māsāni, yo hi koci bhikkhave ime cattāro satipaṭṭhāne evaṃ<BR>
bhāveyya cha māsāni. Tassa dvinnaṃ phalānaṃ aññataraṃ phalaṃ pāṭikaṅkhaṃ, diṭṭheva<BR>
dhamme aññā, sati vā upādisese anāgāmitā. <BR>
Tiṭṭhantu bhikkhave cha māsāni, yo hi koci bhikkhave ime cattāro satipaṭṭhāne evaṃ<BR>
bhāveyya pañca māsāni. Tassa dvinnaṃ phalānaṃ aññataraṃ phalaṃ pāṭikaṅkhaṃ, diṭṭheva<BR>
dhamme aññā, sati vā upādisese anāgāmitā. <BR>
<BR>
Tiṭṭhantu bhikkhave pañca māsāni, yo hi koci bhikkhave ime cattāro satipaṭṭhāne evaṃ<BR>
bhāveyya cattāri māsāni. Tassa dvinnaṃ phalānaṃ aññataraṃ phalaṃ pāṭikaṅkhaṃ, diṭṭheva<BR>
dhamme aññā, sati vā upādisese anāgāmitā. <BR>
<BR>
Tiṭṭhantu bhikkhave cattāri māsāni, yo hi koci bhikkhave ime cattāro satipaṭṭhāne evaṃ<BR>
bhāveyya tīṇi māsāni. Tassa dvinnaṃ phalānaṃ aññataraṃ phalaṃ pāṭikaṅkhaṃ, diṭṭheva<BR>
dhamme aññā, sati vā upādisese anāgāmitā. <BR>
<BR>
Tiṭṭhantu bhikkhave tīṇi māsāni, yo hi koci bhikkhave ime cattāro satipaṭṭhāne evaṃ<BR>
bhāveyya dve māsāni. Tassa dvinnaṃ phalānaṃ aññataraṃ phalaṃ pāṭikaṅkhaṃ, diṭṭheva<BR>
dhamme aññā, sati vā upādisese anāgāmitā. <BR>
<BR>
Tiṭṭhantu bhikkhave dve māsāni, yo hi koci bhikkhave ime cattāro satipaṭṭhāne evaṃ<BR>
bhāveyya ekaṃ māsaṃ, tassa dvinnaṃ phalānaṃ aññataraṃ phalaṃ pāṭikaṅkhaṃ, diṭṭheva<BR>
dhamme aññā, sati vā upādisese anāgāmitā. <BR>
<BR>
<BR>
[BJT Page 502] [\x 502/]     <BR>
<BR>
Tiṭṭhatu bhikkhave [PTS Page 315] [\q 315/]      māso, yo hi koci bhikkhave ime cattāro<BR>
satipaṭṭhāne evaṃ bhāveyya aḍḍhamāsaṃ, tassa dvinnaṃ phalānaṃ aññataraṃ phalaṃ<BR>
pāṭikaṅkhaṃ, diṭṭheva dhamme aññā, sati vā upādisese anāgāmitā. <BR>
<BR>
Tiṭṭhatu bhikkhave aḍḍhamāso, yo hi koci bhikkhave ime cattāro satipaṭṭhāne evaṃ<BR>
bhāveyya sattāhaṃ, tassa dvinnaṃ phalānaṃ aññataraṃ phalaṃ pāṭikaṅkhaṃ, diṭṭheva<BR>
dhamme aññā, sati vā upādisese anāgāmitā'ti. <BR>
<BR>
32. Ekāyano ayaṃ bhikkhave maggo sattānaṃ visuddhiyā sokapariddavānaṃ samatikkamāya<BR>
dukkhadomanassānaṃ atthaṅgamāya ñāyassa adhigamāya nibbānassa sacchikiriyāya yadidaṃ<BR>
cattāro satipaṭṭhānā'ti iti yantaṃ vuttaṃ idametaṃ paṭicca vuttanti. <BR>
<BR>
Idamavoca bhagavā. Attamanā te bhikkhu bhagavato bhāsitaṃ abhinandunti. <BR>
<BR>
Mahāsatipaṭṭhānasuttaṃ niṭṭhitaṃ navamaṃ. <BR>
<BR>
<BR>
[BJT Page 504] [\x 504/]     <BR>
<BR>
10<BR>
[PTS Page 316] [\q 316/]      pāyāsisuttaṃ<BR>
<BR>
Evaṃ me sutaṃ: ekaṃ samayaṃ āyasmā kumārakassapo kosalesu cārikaṃ caramāno mahatā<BR>
bhikkhusaṅghena saddhiṃ pañcamattehi bhikkhusatehi yena setabyā nāma kosalānaṃ<BR>
nagaraṃ tadavasari. Tatra sudaṃ āyasmā kumārakassapo setabyāyaṃ viharati uttarena<BR>
setabyaṃ siṃsapāvane. <BR>
<BR>
Tena kho pana samayena pāyāsirājañño setabyaṃ ajjhāvasati sattussadaṃ satiṇakaṭṭhodakaṃ<BR>
sadhaññaṃ rājabhoggaṃ raññā passenadinā kosalena dinnaṃ rājadāyaṃ brahmadeyyaṃ. <BR>
<BR>
Tena kho pana samayena pāyāsissa rājaññassa evarūpaṃ pāpakaṃ diṭṭhigataṃ uppannaṃ<BR>
hoti "iti pi natthi paro loko, natthi sattā opapātikā, natthi sukaṭadukkaṭānaṃ [PTS Page 317]<BR>
[\q 317/]      kammānaṃ phalaṃ vipāko"ti. <BR>
<BR>
2. Assosuṃ kho setabyakā brāhmaṇagahapatikā: "samaṇo khalu bho kumārakassapo<BR>
samaṇassa gotamassa sāvako kosalesu cārikaṃ caramāno mahatā bhikkhusaṅghena saddhiṃ<BR>
pañcamattehi bhikkhusatehi setabyaṃ anuppatto setabyāyaṃ viharati uttarena setabyaṃ<BR>
siṃsapāvane. Taṃ kho pana bhavantaṃ kumārakassapaṃ evaṃ kalyāṇo kittisaddo<BR>
abbhuggato: paṇḍito byatto medhāvī bahussuto cittakathī kalyāṇapaṭibhāno vuddho ceva<BR>
arahā ca. Sādhu kho pana tathārūpānaṃ arahataṃ dassanaṃ hotī"ti. <BR>
<BR>
<BR>
[BJT Page 506] [\x 506/]     <BR>
<BR>
3. Atha kho setabyakā brāhmaṇagahapatikā setabyāya nikkhamitvā saṅghasaṅghī gaṇībhūtā<BR>
uttarena mukhā gacchanti yena siṃsapāvanaṃ. Tena kho pana samayena pāyāsi rājañño<BR>
uparipāsāde divāseyyaṃ upagato hoti. Addasā kho pāyāsi rājañño setabyake<BR>
brāhmaṇagahapatike setabyāya nikkhamitvā saṅghasaṅghī gaṇībhūte uttarena mukhe<BR>
gacchante yena siṃsapāvanaṃ. Disvā khattaṃ āmantesi: kinnu kho bho khatte setabyakā<BR>
brāhmaṇagahapatikā setabyāya nikkhamitvā saṅghasaṅghī gaṇībhūtā uttarena mukhā<BR>
gacchanti yena siṃsapāvanantī? <BR>
<BR>
[PTS Page 318] [\q 318/]      "atthi kho bho samaṇo kumārakassapo samaṇassa gotamassa<BR>
sāvako kosalesu cārikaṃ caramāno mahatā bhikkhusaṅghena saddhiṃ pañcamattehi<BR>
bhikkhusatehi setabyaṃ anuppatto, setabyāyaṃ viharati uttarena setabyaṃ siṃsapāvane. Taṃ<BR>
kho pana bhavantaṃ kumārakassapaṃ evaṃ kalyāṇo kittisaddo abbhuggato: paṇḍito byatto<BR>
medhāvī bahussuto cittakathī kalyāṇapaṭibhāno vuddho ceva arahā cāti. Tamenaṃ te<BR>
bhavantaṃ kumārakassapaṃ dassanāya upasaṅkamantī"ti. <BR>
<BR>
"Tena hi bho khatte yena setabyakā brāhmaṇagahapatikā tenupasaṅkama. Upasaṅkamitvā<BR>
setabyake brāhmaṇagahapatike evaṃ vadehi: pāyāsi bho rājañño evamāha' āgamentu kira<BR>
bhavanto, pāyāsi pi rājañño samaṇaṃ kumārakassapaṃ dassanāya upasaṅkamissati purā<BR>
samaṇo kumārakassapo setabyake brāhmaṇagahapatike bāle abyatte saññāpeti: itipi atthi<BR>
paro loko, atthi sattā opapātikā, atthisukaṭadukkaṭānaṃ kammānaṃ phalaṃ vipāko'ti. Natthi<BR>
hi bho khatte paro loko, natthi sattā opapātikā natthi sukaṭadukkaṭānaṃ kammānaṃ phalaṃ<BR>
vipāko"ti. 'Evaṃ bho'ti kho so khattā pāyāsissa rājaññassa paṭissutvā yena setabyakā<BR>
brāhmaṇagahapatikā tenupasaṅkami. Upasaṅkamitvā setabyake brāhmaṇagahapatike<BR>
etadavoca: pāyāsi bho rājañño evamāha: āgamentu kira bhavanto, pāyāsi pi rājañño<BR>
samaṇaṃ kumārakassapaṃ dassanāya upasaṅkamissatī"ti. <BR>
<BR>
<BR>
[BJT Page 508] [\x 508/]     <BR>
<BR>
4. Atha kho pāyāsī rājañño setabyakehi brāhmaṇagahapatikehi parivuto yena siṃsapāvanaṃ<BR>
yena āyasmā kumārakassapo tenupasaṅkami, upasaṅkamitvā āyasmatā kumārakassapena<BR>
saddhiṃ sammodi, sammodanīyaṃ [PTS Page 319] [\q 319/]      kathaṃ sārāṇīyaṃ<BR>
vītisāretvā ekamantaṃ nisīdi. Setabyakāpi kho brāhmaṇagahapatikā appekacce āyasmantaṃ<BR>
kumārakassapaṃ abhivādetvā ekamantaṃ nisīdiṃsu, appekacce āyasmatā kumārakassapena<BR>
saddhiṃ sammodiṃsu, sammodanīyaṃ kathaṃ sārānīyaṃ vītisāretvā ekamantaṃ nisīdiṃsu.<BR>
Appekacce yenāyasmā kumārakassapo tenañjaliṃ panāmetvā ekamantaṃ nisīdiṃsu.<BR>
Appekacce nāmagottaṃ sāvetvā ekamantaṃ nisīdiṃsu. Appekacce tuṇhībhūtā ekamantaṃ<BR>
nisīdiṃsu. <BR>
<BR>
5. Ekamantaṃ nisinno kho pāyāsi rājañño āyasmantaṃ kumārakassapaṃ etadavoca: "ahaṃ hi<BR>
bho kassapa evaṃvādī evaṃdiṭṭhiṃ 'iti pi natthi paro loko, natthi sattā opapātikā, natthi<BR>
sukaṭadukkaṭānaṃ kammānaṃ phalaṃ vipāko"ti. <BR>
<BR>
"Nāhaṃ rājañña evaṃvādī evaṃdiṭṭhiṃ addasaṃ vā assosi vā. Kathaṃ hi nāma evaṃ vadeyya:<BR>
'itipi natthi paro loko, natthi sattā opapātikā, natthi sukaṭadukkaṭānaṃ kammānaṃ phalaṃ<BR>
vipāko'ti. Tena hi rājañña taññevettha paṭipucchissāmi, yathā te khameyya tathā naṃ<BR>
byākareyyāsi. Taṃ kimmaññasi rājañña ime candimasuriyā imasmiṃ vā loke parasmiṃ vā,<BR>
devā vā te manussā vā ti?<BR>
<BR>
"Ime bho kassapa candimasuriyā parasmiṃ loke na imasmiṃ, devā te na manussā"ti. <BR>
<BR>
"Iminā pi kho te rājañña pariyāyena evaṃ hotu: itipi atthi paro loko, atthi sattā opapātikā,<BR>
atthi sukaṭadukkaṭānaṃ kammānaṃ phalaṃ vipāko'ti. <BR>
<BR>
"Kiñcāpi bhavaṃ kassapo evamāha, atha kho evaṃ me ettha hoti: itipi natthi paro loko, natthi<BR>
sattā opapātikā, natthi sukaṭadukkaṭānaṃ kammānaṃ phalaṃ vipāko"ti. <BR>
<BR>
<BR>
[BJT Page 510] [\x 510/]     <BR>
<BR>
6. Atthi pana rājañña pariyāyo yena te pariyāyena evaṃ hoti: 'itipi natthi paro loko, natthi<BR>
sattā opapātikā [PTS Page 320] [\q 320/]      natthi sukaṭadukkaṭānaṃ kammānaṃ phalaṃ<BR>
vipāko'ti?<BR>
<BR>
"Atthi bho kassapa pariyāyo yena me pariyāyena evaṃ hoti: 'itipi natthi paro loko, natthi<BR>
sattā opapātikā, natthi sukaṭadukkaṭānaṃ kammānaṃ phalaṃ vipāko'ti. <BR>
"Yathā kathaṃ viya rājaññā?"Ti. <BR>
<BR>
"Idha me bho kassapa mittāmaccā ñātisālohitā pāṇātipātī adinnādāyī kāmesu micchācārī<BR>
musāvādī pisunavācā pharusavācā samphappalāpī abhijjhālū byāpannacittā micchādiṭṭhi.<BR>
Te aparena samayena ābādhikā honti dukkhitā bāḷhagilānā. Yadāhaṃ jānāmi na dāni me<BR>
imamhā ābādhā vuṭṭhahissantīti tyāhaṃ upasaṅkamitvā evaṃ vadāmi: santi kho bho eke<BR>
samaṇabrāhmaṇā evaṃvādino evaṃdiṭṭhino ye te pāṇātipātī adinnādāyī kāmesu<BR>
micchācārī musāvādī pisunavācā pharusavācā samphappalāpī abhijjhālū byāpannacittā<BR>
micchādiṭṭhi. Te kāyassa bhedā parammaraṇā apāyaṃ duggatiṃ vinipātaṃ nirayaṃ<BR>
upapajjissantīti. Bhavanto kho pana pāṇātipātī adinnādāyī kāmesu micchācārī musāvādī<BR>
pisuṇavācā pharusavācā samphappalāpī abhijjhālū byāpannacittā micchādiṭṭhi. Sace tesaṃ<BR>
bhavataṃ samaṇabrāhmaṇānaṃ saccaṃ vacanaṃ, bhavanto kāyassa bhedā parammaraṇā<BR>
apāyaṃ duggatiṃ vinipātaṃ nirayaṃ upapajjissanti. Sace bho kāyassa bhedā parammaraṇā<BR>
apāyaṃ duggatiṃ nirayaṃ upapajjeyyātha, yena me āgantvā āroceyyātha: 'iti pi atthi paro<BR>
loko, atthi sattā opapātikā, atthi sukaṭadukkaṭānaṃ kammānaṃ phalaṃ vipāko'ti. Bhavanto<BR>
kho pana me saddhāyikā paccayikā yaṃ bhavantehi diṭṭhaṃ, yathā sāmaṃ diṭṭhaṃ evametaṃ<BR>
bhavissatī'ti. Te me sādhū'ti [PTS Page 321] [\q 321/]      paṭissutvā neva āgantvā ārocenti,<BR>
na pana dūtaṃ pahiṇanti. Ayampi kho bho kassapa pariyāyo yena me pariyāyena evaṃ hoti:<BR>
'itipi natthi paro loko, natthi sattā opapātikā, natthi sukaṭadukkaṭānaṃ kammānaṃ phalaṃ<BR>
vipāko'ti. "<BR>
<BR>
[BJT Page 512] [\x 512/]     <BR>
<BR>
"Tena hi rājañña taññevettha paṭipucchissāmi, yathā te khameyya, tathā naṃ byākareyyāsi.<BR>
Taṃ kimmaññasi rājañña? Idha te purisā coraṃ āgucāriṃ gahetvā dasseyyuṃ 'ayaṃ te bhante<BR>
coro āgucārī, imassa yaṃ icchasi, taṃ daṇḍaṃ paṇehī'ti, te tvaṃ evaṃ vadeyyāsi 'tena hi bho<BR>
imaṃ purisaṃ daḷhāya rajjuyā pacchābāhaṃ gāḷhabandhanaṃ bandhitvā khuramuṇḍaṃ<BR>
kāretvā1 barassarena paṇavena rathiyāya rathīyaṃ siṅghāṭakena siṅghāṭakaṃ parinetvā<BR>
dakkhiṇena dvārena nikkhāmetvā dakkhiṇato nagarassa āghātane 2 sīsaṃ chindathā'ti. Te<BR>
'sādhū'ti paṭissutvā taṃ purisaṃ daḷhāya rajjuyā pacchābāhaṃ gāḷhabandhanaṃ bandhitvā<BR>
khuramuṇḍaṃ kāretvā kharassarena paṇavena rathiyāya rathiyaṃ siṅghāṭakena siṅghāṭakaṃ<BR>
parinetvā dakkhiṇena dvārena nikkhāmetvā dakkhiṇato nagarassa āghātane3 nisīdāpeyyuṃ.<BR>
Labheyya nu kho so coro coraghātesu 'āgamentu tāva bhavanto coraghātā amukasmiṃ me<BR>
gāme vā nigame vā mittāmaccā ñātisālohitā, yāvāhaṃ tesaṃ uddassetvā āgacchāmī'ti? [PTS<BR>
Page 322] [\q 322/]      udāhu vippalapantasseva coraghātā sīsaṃ chindeyyunti?"<BR>
<BR>
"Na hi so bho kassapa coro labheyya coraghātesu: āgamentu tāva bhavanto coraghātā<BR>
amukasmiṃ gāme vā nigame vā mittāmaccā ñātisālohitā, yāvāhaṃ tesaṃ uddassetvā<BR>
āgacchāmī'ti. Atha kho naṃ vippalapantasseva coraghātā sīsaṃ chindeyyunti. <BR>
<BR>
"So hi nāma rājañña coro manusso manussabhūtesu coraghātesu na labhissati: āgamentu<BR>
tāva bhonto coraghātā amukasmiṃ me gāme vā nigame vā mittāmaccā ñātisālohitā, yāvāhaṃ<BR>
tesaṃ uddesetvā āgacchāmī'ti. Kiṃ pana te mittāmaccā ñātisālohitā pāṇātipātī adinnādāyī<BR>
kāmesu micchācārī musāvādī pisunavācā pharusavācā samphappalāpī abhijjhālū<BR>
byāpannacittā micchādiṭṭhi, te kāyassa bhedā parammaraṇā apāyaṃ duggatiṃ vinipātaṃ<BR>
nirayaṃ upapannā labhissanti nirayapālesu: "āgamentu tāva bhavanto nirayapālā yāva<BR>
mayaṃ pāyāsissa rājaññassa gantvā ārocema itipi atthi paro loko, atthi sattā opapātikā, atthi<BR>
sukaṭadukkaṭānaṃ kammānaṃ phalaṃ vipāko?"Ti iminā pi kho te rājañña pariyāyena evaṃ<BR>
hotu: itipi atthi paro loko, atthi sattā opapātikā, atthi sukaṭadukkaṭānaṃ kammānaṃ phalaṃ<BR>
vipāko ti. <BR>
<BR>
1. Karitvā [PTS. 2.] Aghāṭane machasaṃ. 3. Uddassatvā [PTS] uddisitva (sī. Mu. ) <BR>
<BR>
<BR>
[BJT Page 514] [\x 514/]     <BR>
<BR>
"Kiñcāpi bhavaṃ kassapo evamāha, atha kho evaṃ me ettha hoti itipi natthi paro loko natthi<BR>
sattā opapātikā natthi sukaṭadukkaṭānaṃ kammānaṃ phalaṃ vipāko'ti". <BR>
<BR>
7. "Atthi pana rājañña pariyāyo yena te pariyāyena evaṃ hoti: itipi natthi paro loko, natthi<BR>
sattā opapātikā, natthi sukaṭadukkaṭānaṃ kammānaṃ phalaṃ vipākoti?" <BR>
<BR>
"Atthi bho kassapa pariyāyo yena me pariyāyena evaṃ hoti: itipi natthi paro loko, natthi<BR>
sattā opapātikā, natthi sukaṭadukkaṭānaṃ kammānaṃ phalaṃ vipākoti". <BR>
<BR>
"Yathā kathaṃ viya rājaññā?"Ti. <BR>
<BR>
"Idha me bho kassapa mittāmaccā ñātisālohitā pāṇātipātā paṭiviratā adinnādānā paṭiviratā<BR>
kāmesu micchācārā [PTS Page 323] [\q 323/]      paṭiviratā musāvādā paṭiviratā pisunāya<BR>
vācāya paṭiviratā pharusāya vācāya paṭiviratā samphappalāpā paṭiviratā anabhijjhālū<BR>
abyāpannacittā sammādiṭṭhi. Te aparena samayena ābādhikā honti dukkhitā bāḷhagilānā<BR>
yadāhaṃ jānāmi "na1 dāni me imamhā ābādhā vuṭṭhahissantī'ti. Tyāhaṃ upasaṅkamitvā<BR>
evaṃ vadāmi: santi kho bho eke samaṇabrāhmaṇā evaṃ vādino evaṃ diṭṭhino "ye te<BR>
pāṇātipātā paṭiviratā adinnādānā paṭiviratā kāmesumicchācārā paṭiviratā musāvādā<BR>
paṭiviratā pisunāya vācāya paṭiviratā pharusāya vācāya paṭiviratā samphappalāpā<BR>
paṭiviratā anabhijjhālū abyāpannacittā sammādiṭṭhi, te kāyassa bhedā parammaraṇā sugatiṃ<BR>
saggaṃ lokaṃ upapajjantī"ti. Bhavanto kho pāṇātipātā paṭiviratā adinnādānā paṭiviratā<BR>
kāmesu micchācārā paṭiviratā musāvādā paṭiviratā pisunāya vācāya paṭiviratā pharusāya<BR>
vācāya paṭiviratā samphappalāpā paṭiviratā anabhijjhālū abyāpannacittā sammādiṭṭhi. Sace<BR>
tesaṃ bhavataṃ samaṇabrāhmaṇānaṃ saccaṃ vacanaṃ, bhavanto kāyassa bhedā<BR>
parammaraṇā sugatiṃ saggaṃ lokaṃ upapajjeyyātha, yena me āgantvā āroceyyātha: 'itipi<BR>
atthi paro loko, atthi sattā opapātikā, atthi sutaṭadukkaṭānaṃ kammānaṃ phalaṃ vipāko'ti.<BR>
Bhavanto kho pana me saddhāyikā paccayikā, yaṃ bhavantehi diṭṭhaṃ, yathā sāmaṃ<BR>
diṭṭhaṃ evametaṃ bhavissatī ti. Te me 'sādhū'ti paṭissutvā neva āgantvā ārocenti na pana<BR>
dūtaṃ pahīṇanti. Ayampi kho bho kassapa pariyāyo yena me pariyāyena evaṃ hoti: [PTS<BR>
Page 324] [\q 324/]      itipi natthi paro loko, natthi sattā opapātikā natthi<BR>
sukaṭadukkaṭānaṃ kammānaṃ phalaṃ vipāko'ti". <BR>
<BR>
1. Sasīko, [PTS. 2.] Kāye (kesuci)<BR>
<BR>
<BR>
[BJT Page 516] [\x 516/]     <BR>
<BR>
"Tena hi rājañña upamaṃ te karissāmi. Upamāyapi idhekacce viññū purisā bhāsitassa atthaṃ<BR>
ājānanti. Seyyathāpi rājañña puriso gūthakūpe sasīsakaṃ nimuggo assa, atha tvaṃ purise<BR>
āṇāpeyyāsi: 'tena hi bho taṃ purisaṃ tamhā gūthakūpā uddharathā'ti te 'sādhū'ti paṭissutvā<BR>
taṃ purisaṃ tamhā gūthakūpā uddhareyyuṃ, te tvaṃ evaṃ vadeyyāsi: 'tena hi bho tassa<BR>
purisassa kāyā veḷupesikāhi gūtaṃ sunimmajjitaṃ nimmajjathā"ti, te 'sādhū'ti paṭissutvā tassa<BR>
purisassa kāyā veḷupesikāhi gūthaṃ sunimmajjitaṃ nimmajjeyyuṃ, te tvaṃ evaṃ vadeyyāsi:<BR>
'tena hi bho tassa purisassa kāyaṃ paṇḍumattikāya tikkhattuṃ subbaṭṭitaṃ ubbaṭṭethā'ti. Te<BR>
tassa purisassa kāyaṃ paṇḍumattikāya tikkhattuṃ subbaṭṭitaṃ ubbaṭṭeyyuṃ, te tvaṃ evaṃ<BR>
vadeyyāsi: 'tena hi bho taṃ purisaṃ telena abbhañjitvā sukhumena cuṇṇena tikkhattuṃ<BR>
suppadhotaṃ karothā'ti, te taṃ purisaṃ telena abbhañjitvā sukhumena cuṇṇena tikkhattuṃ<BR>
suppadhotaṃ kareyyuṃ, te tvaṃ evaṃ vadeyyāsi: 'tena hi bho tassa purisassa kesamassuṃ<BR>
kappethā'ti, te tassa purisassa kesamassuṃ kappeyyuṃ, te tvaṃ evaṃ vadeyyāsi: 'tena hi bho<BR>
tassa purisassa mahagghañca mālaṃ mahagaghañca vilepanaṃ mahagaghāni ca vatthāni<BR>
upaharathā'ti, te tassa purisassa mahagghañca mālaṃ mahagghañca [PTS Page 325] [\q 325/] <BR>
    vilepanaṃ magagghāni ca vatthāni upahareyyuṃ, te tvaṃ evaṃ vadeyyāsi: 'tena hi bho taṃ<BR>
purisaṃ pāsādaṃ āropetvā pañca kāmaguṇāni upaṭṭhapethā'ti, te taṃ purisaṃ pāsādaṃ<BR>
āropetvā pañcakāmaguṇāni upaṭṭhapeyyuṃ, taṃ kimmaññasi rājañña? Api nu tassa<BR>
purisassa sunahātassa suvilittassa sukappitakesamassussa āmuttamālābhāraṇassa<BR>
odātavatthavasanassa uparipāsādavaragatassa pañcahi kāmaguṇehi samappitassa<BR>
samaṅgībhūtassa paricārayamānassa punadeva tasmiṃ gūthakūpe nimmujjitukamyatā1<BR>
assā'ti"?<BR>
<BR>
"No hidaṃ bho kassapa". <BR>
<BR>
"Taṃ kissa hetu?"<BR>
<BR>
"Asuci bho kassapa gūthakūpo, asuci ceva asuci saṅkhāto ca duggandho ca<BR>
duggandhasaṅkhāto ca jeguccho ca jegucchasaṅkhāto ca paṭikkūlo ca paṭikkūlasaṅkhāto cāti. <BR>
<BR>
1. Kāmatā (kemisu)<BR>
<BR>
<BR>
[BJT Page 518] [\x 518/]     <BR>
<BR>
"Evameva kho rājañña manussā devānaṃ asuci ceva asucisaṅkhātā ca duggandhā ca<BR>
duggandhasaṅkhātā ca jegucchā ca jegucchasaṅkhātā ca paṭikkūlā ca paṭikūlasaṅkhātā ca.<BR>
Yojanasataṃ kho rājañña manussagandho deve ubbādhati. Kimpana te mittāmaccā<BR>
ñātisālohitā pāṇātipātā paṭiviratā adinnādānā paṭiviratā kāmesu micchācārā paṭiviratā<BR>
musāvādā paṭiviratā pisuṇāya vācāya paṭiviratā pharusāya vācāya paṭiviratā<BR>
samphappalāpā paṭiviratā anabhijjhālū abyāpannacittā sammādiṭṭhi kāyassa bhedā<BR>
parammaraṇā sugatiṃ saggaṃ lokaṃ upapannā te āgantvā ārocessanti: itipi atthi paro loko,<BR>
atthi sattā opapātikā, atthi sukaṭadukkaṭānaṃ [PTS Page 326] [\q 326/]      kammānaṃ<BR>
phalaṃ vipāko'ti? Imināpi kho te rājañña pariyāyena evaṃ hotu itipi atthi paro loko, atthi<BR>
sattā opapātikā, atthi sukaṭadukkaṭānaṃ kammānaṃ phalaṃ vipāko"ti. <BR>
<BR>
Kiñcāpi bhavaṃ kassapo evamāha, atha kho evaṃ me ettha hoti. Itipi natthi paro loko, natthi<BR>
sattā opapātikā, natthi sukaṭadukkaṭānaṃ kammānaṃ phalaṃ vipāko'ti. <BR>
<BR>
8. "Atthi pana bho rājañña pariyāyo yena te pariyāyena evaṃ hoti: itipi natthi paro loko,<BR>
natthi sattā opapātikā, natthi sukaṭadukkaṭānaṃ kammānaṃ phalaṃ vipākoti?" <BR>
<BR>
"Atthi bho kassapa pariyāyo yena me pariyāyena evaṃ hoti: itipi natthi paro loko, natthi<BR>
sattā opapātikā. Natthi sukaṭadukkaṭānaṃ kammānaṃ phalaṃ vipākoti". <BR>
<BR>
"Yathākathaṃ viya rājaññā?"Ti. <BR>
<BR>
"Idha me bho kassapa mittāmaccā ñātisālohitā pāṇātipātā paṭiviratā adinnādānā paṭiviratā<BR>
kāmesu micchācārā paṭiviratā musāvādā paṭiviratā surāmerayamajjappamādaṭṭhānā<BR>
paṭiviratā. Te aparena samayena ābādhikā honti dukkhitā bāḷhagilānā. Yadāhaṃ jānāmi na<BR>
dāni me imamhā ābādhā vuṭṭhahissantiti tyāhaṃ upasaṅkamitvā evaṃvadāmi: santi kho bho<BR>
eke samaṇabrāhmaṇā evaṃvādino evaṃdiṭṭhino 'ye te pāṇātipātā paṭiviratā adinnādānā<BR>
paṭiviratā kāmesu micchācārā paṭiviratā musāvādā paṭiviratā<BR>
surāmerayamajjappamādaṭṭhānā paṭiviratā, te kāyassa bhedā parammaraṇā sugatiṃ saggaṃ<BR>
lokaṃ uppajjanti devānaṃ tāvatiṃsānaṃ sahabyatanti, bhavanto kho pāṇātipātā paṭiviratā<BR>
adinnādānā paṭiviratā kāmesu micchācārā paṭiviratā musāvādā paṭiviratā<BR>
surāmerayamajjapamādaṭṭhānā paṭiviratā. <BR>
<BR>
<BR>
[BJT Page 520] [\x 520/]     <BR>
<BR>
Sace tesaṃ bhavataṃ samaṇabrāhmaṇānaṃ saccaṃ vacanaṃ, bhavanto kāyassa bhedā<BR>
parammaraṇā sugatiṃ saggaṃ lokaṃ upapajjissanti devānaṃ tāvatiṃsānaṃ sahabyataṃ. Sace<BR>
bho kāyassa bhedā parammaraṇā sugatiṃ saggaṃ lokaṃ upapajjeyyātha devānaṃ<BR>
tāvatiṃsānaṃ sahabyataṃ, yena me āgantvā āroceyyātha itipi atthi paro loko, atthi sattā<BR>
opapātikā, atthi sukaṭadukkaṭānaṃ kammānaṃ phalaṃ vipāko'ti. Bhavanto kho pana me<BR>
saddhayikā paccayikā, yaṃ bhaventehi diṭṭhaṃ, yathā [PTS Page 327] [\q 327/]      sāmaṃ<BR>
diṭṭhaṃ, evametaṃ bhavissatīti te me 'sādhuti' paṭissutvā neva āgantvā ārocenti na pana<BR>
dūtaṃ pahiṇanti. Ayampi kho bho kassapa pariyāyo yena me pariyāyena evaṃ hoti: itipi<BR>
natthi paro loke natthi sattā opapātikā katthi sukaṭadukkaṭānaṃ kammānaṃ phalaṃ<BR>
vipāko"ti. <BR>
<BR>
"Tena hi rājañña taññevettha paṭipucchissāmi, yathā te khameyya tathā naṃ byākareyyāsi.<BR>
Yaṃ kho pana rājañña mānusakaṃ vassasataṃ, devānaṃ tāvatiṃsānaṃ eso eko rattindivo.<BR>
Tāya rattiyā tiṃsa rattiyo māso, tena māsena dvādasa māsiyo saṃvaccharo, tena<BR>
saṃvaccharena dibbaṃ vassasahassaṃ devānaṃ tāvatiṃsānaṃ āyuppamāṇaṃ. Ye te mittāmaccā<BR>
ñātisālohitā pāṇātipātā paṭiviratā adinnādānā paṭiviratā kāmesu micchācārā paṭiviratā<BR>
musāvādā paṭiviratā surāmerayamajjapamādaṭṭhānā paṭiviratā, te kāyassa bhedā<BR>
parammaraṇā sugatiṃ saggaṃ lokaṃ upapannā devānaṃ tāvatiṃsānaṃ sahabyataṃ, sace pana<BR>
tesaṃ evaṃ bhavissati: 'yāva mayaṃ dve vā tīṇi vā rattindivāni dibbehi pañcahi kāmaguṇehi<BR>
samappitā samaṅgibhūtā paricārema, atha mayaṃ pāyāsissa rājaññassa gantvā āroceyyāma:<BR>
itipi atthi paro loko, atthi sattā opapātikā, atthi sukaṭadukkaṭānaṃ kammānaṃ phalaṃ<BR>
vipāko'ti, api nu te āgantvā āroceyyuṃ: itipi atthi paro loko, atthi sattā opapātikā, atthi<BR>
sukaṭadukkaṭānaṃ kammānaṃ phalaṃ vipāko'ti"?<BR>
<BR>
[BJT Page 522] [\x 522/]     <BR>
<BR>
"No hetaṃ bho kassapa, api hi mayaṃ bho kassapa ciraṃkālakatā pi bhaveyyāma. Ko panetaṃ<BR>
bhoto kassapassa āroceti: atthi devā tāvatiṃsāti vā, evaṃ dīghāyukā devā tāvatiṃsāti vā. Na<BR>
mayaṃ [PTS Page 328] [\q 328/]      bhoto kassapassa saddahāma atthi devā tāvatiṃsā ti vā<BR>
evaṃ dīghāyuko devā tāvatiṃsā ti vā"ti. <BR>
<BR>
"Seyyathāpi rājañña jaccandho puriso na passeyya kaṇhasukkāni rūpāni, na passeyya<BR>
nīlakāni rūpāni, na passeyya pītakāni rūpāni, na passeyya lohitakāni rūpāni, na passeyya<BR>
mañjeṭṭhikāni rūpāni, na passeyya samavisamaṃ na passeyya tārakarūpāni, na passeyya<BR>
candimasuriye, so evaṃ vadeyya 'natthi kaṇhasukkāni rūpāni, natthi kaṇhasukkānaṃ<BR>
rūpānaṃ dassāvī, natthi nīlakāni rūpāni, natthi nīlakānaṃ rūpānaṃ dassāvī, natthi pītakāni<BR>
rūpāni, natthi pītakānaṃ rūpānaṃ dassāvī, natthi lohitakāni rūpāni, natthi lohitakānaṃ<BR>
rūpānaṃ dassāvī, natthi mañjeṭṭhikāni rūpāni, natthi mañjeṭṭhikānaṃ rūpānaṃ dassāvī,<BR>
natthi samavisamaṃ, natthi samavisamassa dassāvī, natthi tārakarūpāni, natthi<BR>
tārakarūpānaṃ dassāvī, natthi candimasuriyā, natthi candimasuriyānaṃ dassāvī, ahametaṃ<BR>
na jānāmi, ahametaṃ na passāmi tasmā taṃ natthini. Sammā nu kho bho rājañña vadamāno<BR>
vadeyyā?"Ti. <BR>
<BR>
"No hetaṃ bho kassapa. Atthi kaṇhasukkāni rūpāni, atthi kaṇhasukkānaṃ rūpānaṃ dassāvī,<BR>
atthi nīlakāni rūpāni, atthi nīlakānaṃ rūpānaṃ dassāvī, atthi pītakāni rūpāni, atthi<BR>
pītakānaṃ rūpānaṃ dassāvī, atthi lohitakāni rūpāni, atthi lohitakānaṃ rūpānaṃ dassāvī, atthi<BR>
mañjeṭṭhikāni rūpāni, atthi mañjeṭṭhikānaṃ rūpānaṃ [PTS Page 329] [\q 329/]      dassāvī,<BR>
atthi samavisamaṃ atthi samavisamassa dasasāvī, atthi tārakarūpāni, atthi tārakarūpānaṃ<BR>
dassāvī, atthi candimasuriyā, atthi candimasuriyānaṃ dassāvī. 'Ahametaṃ na jānāmi,<BR>
ahametaṃ na passāmi, tasmā tā natthi'ti na hi so bho kassapa sammā vadamāno vadeyyā"ti. <BR>
<BR>
[BJT Page 524] [\x 524/]     <BR>
<BR>
"Evameva kho tvaṃ rājañña jaccandhūpamo maññe paṭibhāsi, yaṃ maṃ tvaṃ evaṃ vadesi: ko<BR>
panetaṃ bhoto kassapassa āroceti: atthi devā tāvatiṃsāti vā, evaṃ dīghāyukā devā tāvatiṃsāti<BR>
vā. Na mayaṃ bhoto kassapassa saddahāma atthi devā tāvatiṃsāti vā evaṃ dīghāyukā devā<BR>
tāvatiṃsāti vā'ti. Na kho rājañña evaṃ paro loko daṭṭhabbo. Yathā tvaṃ maññasi iminā<BR>
maṃsacakkhunā. Ye kho te rājañña samaṇabrāhmaṇā araññe vanapatthāni pannāni<BR>
senāsanāni paṭisevanti appasaddāni appanigghosāni, te tattha appamattā ātāpino pahitattā<BR>
viharantā dibbaṃ cakkhuṃ visodhenti, te dibbena cakkhunā visuddhena<BR>
atikkantamānusakena imañceva lokaṃ passanti parañca, satte ca opāpātike. Evañca kho<BR>
rājañña paro loko daṭṭhabbo. Natveva yathā tvaṃ maññasi iminā maṃsacakkhunā. Imināpi<BR>
kho te rājañña pariyāyena evaṃ hotu: itipi atthi paro loko. Atthi sattā opapātikā. Atthi<BR>
sukaṭadukkaṭānaṃ kammānaṃ phalaṃ vipāko ti. " <BR>
<BR>
"Kiñcāpi bhavaṃ kassapo evamāha, atha kho [PTS Page 330] [\q 330/]      evamme ettha<BR>
hoti: itipi natthi pattā paro loko, natthi sattā opapātikā, natthi sukaṭadukkaṭānaṃ kammānaṃ<BR>
phalaṃ vipāko ti. " <BR>
"Atthi pana rājañña pariyāyo yena te pariyāyena evaṃ hoti: itipi natthi paro loko, natthi sattā<BR>
opapātikā, natthi sukaṭadukkaṭānaṃ kammānaṃ phalaṃ vipākoti?"<BR>
<BR>
9. "Atthi bho kassapa pariyāyo yena me pariyāyena evaṃ hoti: itipi natthi paro loko, natthi<BR>
sattā opapātikā, natthi sukaṭadukkaṭānaṃ kammānaṃ phalaṃ vipākoti". <BR>
<BR>
"Yathā kathaṃ viya rājaññāti"?<BR>
<BR>
1. Tumhettha [PTS.] <BR>
<BR>
<BR>
[BJT Page 526] [\x 526/]     <BR>
<BR>
"Idhāhaṃ bho kassapa passāmi samaṇabrāhmaṇe sīlavante kalyāṇadhamme jīvitukāme<BR>
amaritukāme sukhakāme dukkhapaṭikkūle. Tassa mayhaṃ bho kassapa "evaṃ hoti: sace kho<BR>
ime bhonto samaṇabrāhmaṇā sīlavanto kalyāṇadhammā evaṃ jāneyyuṃ: ito no matānaṃ<BR>
seyyo bhavissatī'ti idāni me bhonto samaṇabrāhmaṇā sīlavanto kalyāṇadhammā vīsaṃ vā<BR>
khādeyyuṃ, satthaṃ vā āhareyyuṃ, ubbandhitvā vā kālaṃ kareyyuṃ, papāte vā papateyyuṃ.<BR>
Yasmā ca kho ime bhonto samaṇabrāhmaṇā sīlavanto kalyāṇadhammā na evaṃ jānanti: ito<BR>
no matānaṃ seyyo bhavissatī ti, tasmā ime bhonto samaṇabrāhmaṇā sīlavanto<BR>
kalyāṇadhammā jīvitukāmā amaritukāmā sukhakāmā dukkhapaṭikūlā. Attānaṃ na<BR>
mārentī'ti. Ayampi bho kassapa pariyoso yena me pariyāyena evaṃ hoti: itipi natthi paro<BR>
loko, natthi sattā opapātikā, natthi sukaṭadukkaṭānaṃ kammānaṃ phalaṃ vipākoti". <BR>
<BR>
"Tena hi rājañña upamante karissāmi, upamāyapi dhekacce viññū purisā bhāsitassa atthaṃ<BR>
ājānanti. Bhūtapubbaṃ rājañña aññatarassa brāhmaṇassa dve pajāpatiyo ahesuṃ. Ekissā<BR>
putto ahosi dasavassuddesiko vā dvādasavassuddesiko vā, ekā gabbhinī upavijaññā. Atha<BR>
kho so brāhmaṇo kālamakāsi. Atha kho so māṇavako mātusapattiṃ etadavoca: 'yamidaṃ<BR>
hoti dhanaṃ vā dhaññaṃ vā rajataṃ vā jātarūpaṃ vā, sabbantaṃ [PTS Page 331] [\q 331/]    <BR>
 mayhaṃ, natthi tuyhettha kiñcī, pitu me hoti dāyajjaṃ niyyātehī'ti, evaṃ vutte sā brāhmaṇī<BR>
taṃ māṇavakaṃ etadavoca: 'āgamehi tāva tāta yāva vijāyāmi. Sace kumārako bhavissati,<BR>
tassapi ekadeso bhavissati, sace kumārikā bhavissati sāpi ce opabhoggā bhavissatīti.<BR>
Dutiyampi kho so māṇavako mātusapattiṃ etadavoca: 'yamidaṃ hoti dhanaṃ vā dhaññaṃ vā<BR>
rajataṃ vā jātarūpaṃ vā sabbantaṃ mayhaṃ. Natthi tuyhettha kiñci, pitu me hoti dāyajjaṃ<BR>
niyyātehī'ti. Dutiyampi kho sā brāhmaṇī taṃ māṇavakaṃ etadavoca: āgamehi tāva tāta yāva<BR>
vijāyāmi. Sace kumārako bhavissati. Tassapi ekadeso bhavissati, sace kumārikā bhavissati,<BR>
sāpi te opabhoggā bhavissatī'ti. Tatiyampi kho so māṇavako mātusapattiṃ etadavoca:<BR>
'yamidaṃ hoti dhanaṃ vā dhaññaṃ vā rajataṃ vā jātarūpaṃ vā sabbantaṃ mayhaṃ. Natthi<BR>
tuyhettha kiñci, pitu me hoti dāyajjaṃ niyyātehī'ti. Atha kho sā brāhmaṇī satthaṃ gahetvā<BR>
ovarakaṃ pavisitvā udaraṃ opāṭesi: yāva jānāmi yadi vā kumārako yadi vā kumārikā'ti. <BR>
<BR>
1. Opātesi (sīmu)<BR>
<BR>
<BR>
[BJT Page 528] [\x 528/]     <BR>
<BR>
Sā attānañceva jīvitañca gabbhañca sāpateyyañca vināsesi. Yathā taṃ bālā abyattā<BR>
anayabyasanaṃ āpannā, ayoniso dāyajjaṃ gavesantī evameva kho tvaṃ rājañña bālo abyatto<BR>
anayabyasanaṃ āpajjissasi ayoniso paralokaṃ gavesanto, [PTS Page 332] [\q 332/]     <BR>
seyyathāpi sā brāhmaṇī bālā abyattā anayabyasanaṃ āpannā ayoniso dāyajjaṃ gavesantī. Na<BR>
kho rājañña samaṇabrāhmaṇā sīlavanto kalyāṇadhammā apakkaṃ paripācenti, api ca<BR>
paripakkaṃ āgamenti, paṇḍitānaṃ attho hi rājañña samaṇabrāhmaṇānaṃ sīlavantānaṃ<BR>
kalyāṇadhammānaṃ jīvitena. Yathā yathā kho rājañña samaṇabrāmhaṇā sīlavanto<BR>
kalyāṇadhammā ciraṃ dīghamaddhāna tiṭṭhanti, tathā tathā bahuṃ puññaṃ pasavanti.<BR>
Bahujanahitāya ca paṭipajjanti bahujanasukhāya lokānukampāya atthāya hitāya sukhāya<BR>
devamanussānaṃ, imināpi kho te rājañña pariyāyena evaṃ hotu "itipi atthi paro loko, atthi<BR>
sattā opapātikā, atthi sukaṭadukkaṭānaṃ kammānaṃ phalaṃ vipāko"ti. <BR>
<BR>
"Kiñcapi bhavaṃ kassapo evamāha, atha kho evaṃ me ettha hoti itipi natthi paro loko, natthi<BR>
sattā opapātikā, natthi sukaṭadukkaṭānaṃ kammānaṃ phalaṃ vipākoti". <BR>
<BR>
10. "Atthi pana rājañña pariyāyo yena te pariyāyena evaṃ hoti: itipi natthi paro loko, natthi<BR>
sattā opapātikā, natthi sukaṭadukkaṭānaṃ kammānaṃ phalaṃ vipākoti?"<BR>
<BR>
"Atthi bho kassapa pariyāyo yena me pariyāyena evaṃ hoti: itipi natthi paro loko, natthi<BR>
sattā opapātikā, natthi sukaṭadukkaṭānaṃ kammānaṃ phalaṃ vipākoti". <BR>
"Yathā kathaṃ viya rājaññā?"Ti. <BR>
<BR>
"Idha mebho kassapa purisā coraṃ āgucāriṃ gahetvā dassenti: ayaṃ bhante coro āgucārī,<BR>
imassa yaṃ icchasi taṃ daṇḍaṃ paṇehī' ti. Tyāhaṃ evaṃ vadāmi: 'tena hi bho imaṃ purisaṃ<BR>
jīvantaṃ yeva kumbhiyā pakkhipitvā mukhaṃ pidahitvā allena cammena onandhitvā allāya<BR>
mattikāya bahalāvalepanaṃ [PTS Page 333] [\q 333/]      kāretvā uddhanaṃ āropetvā aggiṃ<BR>
dethā'ti. Te me 'sādhu'tī paṭissutvā taṃ purisaṃ jīvantaṃ yeva kumbhiyā pakkhipitvā<BR>
mukhaṃ pidahitvā allena cammena onandhitvā allaya mattikāya bahalāvalepanaṃ kāretvā.<BR>
Uddhanaṃ āropetvā aggiṃ denti. Yadā mayaṃ jānāma 'kālakato so puriso'ti atha naṃ<BR>
kumbhiṃ oropetvā ubbhinditvā mukhaṃ vivaritvā sanikaṃ nillokema 'appevanāmassa jīvaṃ<BR>
nikkhamantaṃ passeyyāmā'ti. Nevassa mayaṃ jīvaṃ nikkhamantaṃ passāma. Ayampi kho<BR>
bho kassapa pariyāyo yena me pariyāyena evaṃ hoti: itipi natthi paro loko, natthi sattā<BR>
opapātikā, natthi sukaṭadukkaṭānaṃ kammānaṃ phalaṃ vipāko'ti. " <BR>
<BR>
<BR>
[BJT Page 530] [\x 530/]     <BR>
<BR>
"Tena hi rājañña taññevettha paṭipucchissāmi. Yathā te khameyya tathā naṃ byākareyyāsi.<BR>
Abhijānāsi no tvaṃ rājañña divāseyyaṃ upagato supīnakaṃ passitā ārāmarāmaṇeyyakaṃ<BR>
vanarāmaṇeyyakaṃ bhūmirāmaṇeyyakaṃ pokkharaṇīrāmaṇeyyakanti?" <BR>
<BR>
"Abhijānāmahaṃ bho kassapa divāseyyaṃ upagato supinakaṃ passitā ārāmarāmaṇeyyakaṃ<BR>
vanarāmaṇeyyakaṃ bhūmirāmaṇeyyakaṃ pokkharaṇīrāmaṇeyyakanti. " <BR>
<BR>
"Rakkhanti taṃ tamhi samaye khujjā pi vāmanakā pi keḷāsikā pi komārikāpī? Ti. "<BR>
<BR>
"Evaṃ bho kassapa rakkhanti maṃ tasmiṃ samaye khujjāpi vāmanakāpi keḷāsikā pi komārikā<BR>
pī"ti. <BR>
<BR>
"Api nu tā tuyhaṃ jīvaṃ passanti pavisantaṃ vā nikkhamantaṃ vā?Ti"<BR>
<BR>
[PTS Page 334] [\q 334/]      "no hetaṃ bho kassapa" <BR>
<BR>
"Tā hi nāma rājañña tuyhaṃ jīvantassa jīvantiyo jīvaṃ na passissanti pavisantaṃ vā<BR>
nikkhamantaṃ vā. Kimpana tvaṃ kālakatassa jīvaṃ passissasi pavisantaṃ vā nikkhamantaṃ<BR>
vā? Iminā pi kho te rājañña pariyāyena evaṃ hotu; itipi atthi paro loko, atthi sattā opapātikā,<BR>
atthi sukaṭadukkaṭānaṃ kammānaṃ phalaṃ vipāko'ti. " <BR>
<BR>
"Kiñcāpi bhavaṃ kassapo evamāha, atha kho evaṃ me ettha hoti; itipi natthi paro loko, natthi<BR>
sattā opapātikā, natthi sukaṭadukkaṭānaṃ kammānaṃ phalaṃ vipāko'ti"<BR>
<BR>
11. "Atthi pana rājañña pariyāyo yena te pariyāyena evaṃ hoti: itipi natthi paro loko, natthi<BR>
sattā opapātikā, natthi sukaṭadukkaṭānaṃ kammānaṃ phalaṃ vipākoti?". <BR>
"Atthi bho kassapa pariyāyo yena me pariyāyena evaṃ hoti: itipi natthi paro loko, natthi<BR>
sattā opapātikā, natthi sukaṭadukkaṭānaṃ kammānaṃ phalaṃ vipākoti". <BR>
<BR>
"Yathā kathaṃ viya rājaññā?Ti" <BR>
<BR>
<BR>
[BJT Page 532] [\x 532/]     <BR>
<BR>
"Idha me bho kassapa purisā coraṃ āgucāriṃ gahetvā dassenti. Ayā te bhante coro āgucārī,<BR>
imassa yaṃ icchasi taṃ daṇḍaṃ paṇehī'ti. Tyāhaṃ evaṃ vadāmi: 'tena hi bho imaṃ purisaṃ<BR>
jīvantaṃ yeva tulāya tuletvā jiyāya anassāsakaṃ māretvā punadeva tulāya tulethā'ti. Te me<BR>
'sādhū'ti paṭissutvā taṃ purisaṃ jīvantaṃ yeva tulāya tuletvā jisāya anassāsakaṃ māretvā<BR>
punadeva tulāya tulenti. Yadā so jīvati, tadā lahutaro ca hoti mudutaro ca kammaññataro<BR>
ca. Yadā pana so kālakato hoti, tadā garutaro ca hoti patthinnataro ca akammaññataro ca.<BR>
Ayampi kho bho kassapa pariyāso yena me pariyāyena evaṃ hoti: 'itipi natthi paro loko,<BR>
natthi sattā opapātikā, natthi sukaṭadukkaṭānaṃ kammānaṃ phalaṃ vipāko'ti. "<BR>
<BR>
"Tena hi rājañña upamante karissāmi. Upamāyapidhekacce [PTS Page 335] [\q 335/]     <BR>
viññū purisā bhāsitassa atthaṃ ājānanti. Seyyathāpi rājañña puriso divasaṃ sannattaṃ<BR>
ayoguḷaṃ ādittaṃ sampajjalitaṃ sajotibhūtaṃ tulāya tuleyya, tamenaṃ aparena samayena<BR>
sītaṃ nibbutaṃ tulāya tuleyya. Kadā nu kho so ayoguḷo lahutaro vā hoti mudutaro vā<BR>
kammaññataro vā? Yadā vā āditta sampajjalito sajotibhūto, yadā vā sīto nibbuto? Ti" <BR>
<BR>
"Yadā so bho kassapa ayoguḷo tejosahagato ca hoti vāyosahagato ca āditto sampajjalito<BR>
sajotibhūto, tadā lahutaro ca hoti mudutaro ca kammaññataro ca. Yadā ca pana so ayoguḷo<BR>
ne ca tejosahagato hoti na vāyosahagato sīto nibbuto, tadā garutaro ca hoti patthinnataro ca<BR>
akammaññataro cā ti. "<BR>
<BR>
"Evameva kho rājañña yadā'yaṃ kāyo āyusahagato ca hoti usmāsahagato ca<BR>
viññāṇasahagato ca, tadā lahutaro ca hoti mudutaro ca kammaññataro ca. Yadā panāyaṃ<BR>
kāyo neva āyusahagato hoti na usmāsahagato na viññānasahagato, tā garutaro ca hoti<BR>
patthinnataro ca akammaññataro ca. Imināpi kho te rājañña pariyāyena evaṃ hotu: itipi atthi<BR>
paro loko, atthi sattā opapātikā, atthi sukaṭadukkaṭānaṃ kammānaṃ phalaṃ vipāko"ti. <BR>
<BR>
<BR>
[BJT Page 534] [\x 534/]     <BR>
<BR>
"Kiñcāpi bhavaṃ kassapo evamāha, atha kho evaṃ me ettha hoti itipi natthi paro loko, natthi<BR>
sattā opapātikā, natthi sukaṭadukkaṭānaṃ kammānaṃ phalaṃ vipāko"ti. <BR>
<BR>
12. "Atthi pana rājañña pariyāyo yena te pariyāyena evaṃ hoti: itipi natthi paro loko, natthi<BR>
sattā opapātikā, natthi sukaṭadukkaṭānaṃ kammānaṃ phalaṃ vipākoti?" <BR>
"Atthi bho kassapa pariyāyo yena me pariyāyena evaṃ hoti: itipi natthi paro loko, natthi<BR>
sattā opapātikā, natthi sukaṭadukkaṭānaṃ kammānaṃ phalaṃ vipākoti". <BR>
<BR>
"Yathā kathaṃ viya rājaññā?" Ti. <BR>
<BR>
"Idha me bho kassapa purisā coraṃ āgucāriṃ gahetvā dassenti; 'ayante bhante coro āgucārī,<BR>
imassa yaṃ [PTS Page 336] [\q 336/]      icchasi taṃ daṇḍaṃ paṇehī'ti. Tyāhaṃ evaṃ<BR>
vadāmi; tena hi bho imaṃ purisaṃ anupahacca chaviñca cammañca maṃsañca nahāruñca<BR>
aṭṭhiñca aṭṭhimiñjañca jīvitā voropethā'ti. Te me sādhū ti paṭissutvā taṃ purisaṃ<BR>
anupahacca chaviñca cammañca maṃsañca nahāruñca aṭṭhiñca aṭṭhimiñjañca jīvitā<BR>
voropenti. Yadā so āmato hoti, tyāhaṃ evaṃ vadāmi: tena hi bho imaṃ purisaṃ uttānaṃ<BR>
nipātetha, appevanāmassa jīvaṃ nikkhamantaṃ passeyyāmāti. Te taṃ purisaṃ uttānaṃ<BR>
nipātenti. Nevassa mayaṃ jīvaṃ nikkhamantaṃ passāma. Tyāhaṃ evaṃ vadāmi; tena hi bho<BR>
imaṃ purisaṃ avakujjaṃ nipātetha, appevanāmassa jīvaṃ nikkhamantaṃ passeyyāmāti. Tena<BR>
hi bho imaṃ purisaṃ passena nipātetha, appevanāmassa jīvaṃ nikkhamantaṃ passeyyāmāti.<BR>
Tena hi bho imaṃ purisaṃ dutiyena passena nipātetha, appevanāmassa jīvaṃ nikkhamantaṃ<BR>
passeyyāmāti. Tena hi bho imaṃ purisaṃ uddhaṃ ṭhapetha, appevanāmassa jīvaṃ<BR>
nikkhamantaṃ passeyyāmāti. Tena hi bho imaṃ purisaṃ omuddhakaṃ ṭhapetha,<BR>
appevanāmassa jīvaṃ nikkhamantaṃ passeyyāmāti. Tena hi bho imaṃ purisaṃ pāṇinā<BR>
ākoṭetha, appevanāmassa jīvaṃ nikkhamantaṃ passeyyāmāti. Tena hi bho imaṃ purisaṃ<BR>
leḍḍunā ākoṭetha, appevanāmassa jīvaṃ nikkhamantaṃ passeyyāmāti. Tena hi bho imaṃ<BR>
purisaṃ daṇḍena ākoṭetha, appevanāmassa jīvaṃ nikkhamantaṃ passeyyāmāti. Tena hi bho<BR>
imaṃ purisaṃ satthena ākoṭetha, appevanāmassa jīvaṃ nikkhamantaṃ passeyyāmāti. Tena hi<BR>
bho imaṃ purisaṃ odhunātha, appevanāmassa jīvaṃ nikkhamantaṃ passeyyāmāti. Tena hi<BR>
bho imaṃ purisaṃ sandhunātha, appevanāmassa jīvaṃ nikkhamantaṃ passeyyāmāti. Tena hi<BR>
bho imaṃ purisaṃ niddhunātha, appevanāmassa jīvaṃ nikkhamantaṃ passeyyāmāti. Te taṃ<BR>
purisaṃ avakujja nipātenti, nevassa mayaṃ jīvaṃ nikkhamantaṃ passāma. Tassa tadeva<BR>
cakkhu hoti te rūpā tañcāyatanaṃ nappaṭisaṃvedeti, tadeva sotaṃ hoti te saddā tañcāyatanaṃ<BR>
nappaṭisaṃvedeti, sveva kāyo hoti te phoṭṭhabbā tañcāyatanaṃ nappaṭisaṃvedeti. Te taṃ<BR>
purisaṃ passena nipātenti, nevassa mayaṃ jīvaṃ nikkhamantaṃ passāma. Tassa tadeva<BR>
cakkhu hoti te rūpā tañcāyatanaṃ nappaṭisaṃvedeti, tadeva sotaṃ hoti te saddā tañcāyatanaṃ<BR>
nappaṭisaṃvedeti, sāyeva jivhā hoti na rasā tañcāyatanaṃ nappaṭisaṃvedeti, sveva kāyo hoti<BR>
na phoṭṭhabbā tañcāyatanaṃ nappaṭisaṃvedeti. Te taṃ purisaṃ dutiyena passena nipātenti,<BR>
nevassa mayaṃ jīvaṃ nikkhamantaṃ passāma. Tassa tadeva cakkhu hoti te rūpā<BR>
tañcāyatanaṃ nappaṭisaṃvedeti, tadeva sotaṃ hoti te saddā tañcāyatanaṃ nappaṭisaṃvedeti,<BR>
sveva kāyo hoti te phoṭṭhabbā tañcāyatanaṃ nappaṭisaṃvedeti. Te taṃ purisaṃ uddhaṃ<BR>
ṭhapenti, nevassa mayaṃ jīvaṃ nikkhamantaṃ passāma. Tassa tadeva cakkhu hoti te rūpā<BR>
tañcāyatanaṃ nappaṭisaṃvedeti, tadeva sotaṃ hoti te saddā tañcāyatanaṃ nappaṭisaṃvedeti,<BR>
sāyeva jivhā hoti na rasā tañcāyatanaṃ nappaṭisaṃvedeti, sveva kāyo hoti na phoṭṭhabbā<BR>
tañcāyatanaṃ nappaṭisaṃvedeti. Te taṃ purisaṃ omuddhakaṃ ṭhapenti, nevassa mayaṃ jīvaṃ<BR>
nikkhamantaṃ passāma. Tassa tadeva cakkhu hoti te rūpā tañcāyatanaṃ nappaṭisaṃvedeti,<BR>
tadeva sotaṃ hoti te saddā tañcāyatanaṃ nappaṭisaṃvedeti, sveva kāyo hoti te phoṭṭhabbā<BR>
tañcāyatanaṃ nappaṭisaṃvedeti. Te taṃ purisaṃ pāṇinā ākoṭenti, nevassa mayaṃ jīvaṃ<BR>
nikkhamantaṃ passāma. Tassa tadeva cakkhu hoti te rūpā tañcāyatanaṃ nappaṭisaṃvedeti,<BR>
tadeva sotaṃ hoti te saddā tañcāyatanaṃ nappaṭisaṃvedeti, sāyeva jivhā hoti na rasā<BR>
tañcāyatanaṃ nappaṭisaṃvedeti, sveva kāyo hoti na phoṭṭhabbā tañcāyatanaṃ<BR>
nappaṭisaṃvedeti. Te taṃ purisaṃ leḍḍhunā ākoṭenti, nevassa mayaṃ jīvaṃ nikkhamantaṃ<BR>
passāma. Tassa tadeva cakkhu hoti te rūpā tañcāyatanaṃ nappaṭisaṃvedeti, tadeva sotaṃ hoti<BR>
te saddā tañcāyatanaṃ nappaṭisaṃvedeti, sveva kāyo hoti te phoṭṭhabbā tañcāyatanaṃ<BR>
nappaṭisaṃvedeti. Te taṃ purisaṃ daṇḍena ākoṭenti, nevassa mayaṃ jīvaṃ nikkhamantaṃ<BR>
passāma. Tassa tadeva cakkhu hoti te rūpā tañcāyatanaṃ nappaṭisaṃvedeti, tadeva sotaṃ hoti<BR>
te saddā tañcāyatanaṃ nappaṭisaṃvedeti, sāyeva jivhā hoti na rasā tañcāyatanaṃ<BR>
nappaṭisaṃvedeti, sveva kāyo hoti na phoṭṭhabbā tañcāyatanaṃ nappaṭisaṃvedeti. Te taṃ<BR>
purisaṃ satthena ākoṭenti, nevassa mayaṃ jīvaṃ nikkhamantaṃ passāma. Tassa tadeva<BR>
cakkhu hoti te rūpā tañcāyatanaṃ nappaṭisaṃvedeti, tadeva sotaṃ hoti te saddā tañcāyatanaṃ<BR>
nappaṭisaṃvedeti, sāyeva jivhā hoti na rasā tañcāyatanaṃ nappaṭisaṃvedeti, sveva kāyo hoti<BR>
na phoṭṭhabbā tañcāyatanaṃ nappaṭisaṃvedeti. Te taṃ purisaṃ odhunanti, nevassa mayaṃ<BR>
jīvaṃ nikkhamantaṃ passāma. Tassa tadeva cakkhu hoti te rūpā tañcāyatanaṃ<BR>
nappaṭisaṃvedeti, tadeva sotaṃ hoti te saddā tañcāyatanaṃ nappaṭisaṃvedeti, sāyeva jivhā<BR>
hoti na rasā tañcāyatanaṃ nappaṭisaṃvedeti, sveva kāyo hoti na phoṭṭhabbā tañcāyatanaṃ<BR>
nappaṭisaṃvedeti. Te taṃ purisaṃ sandhunanti nevassa mayaṃ jīvaṃ nikkhamantaṃ passāma.<BR>
Tassa tadeva cakkhu hoti te rūpā tañcāyatanaṃ nappaṭisaṃvedeti, tadeva sotaṃ hoti te saddā<BR>
tañcāyatanaṃ nappaṭisaṃvedeti, sāyeva jivhā hoti na rasā tañcāyatanaṃ nappaṭisaṃvedeti,<BR>
sveva kāyo hoti na phoṭṭhabbā tañcāyatanaṃ nappaṭisaṃvedeti. Te taṃ purisaṃ niddhunanti,<BR>
nevassa mayaṃ jīvaṃ nikkhamantaṃ passāma. Tassa tadeva cakkhu hoti te rūpā<BR>
tañcāyatanaṃ nappaṭisaṃvedeti, tadeva sotaṃ hoti te saddā tañcāyatanaṃ nappaṭisaṃvedeti,<BR>
tadeva ghānaṃ hoti te gandhā tañcāyatanaṃ nappaṭisaṃvedeti, tadeva ghānaṃ hoti te gandhā<BR>
tañcāyatanaṃ nappaṭisaṃvedeti, [PTS Page 337] [\q 337/]      sāyeva jivhā hoti te rasā<BR>
tañcāyatanaṃ nappaṭisaṃvedeti, sveva kāyo hoti te phoṭṭhabbā tañcāyatanaṃ<BR>
nappaṭisaṃvedeti, ayampi kho bho kassapa pariyāyo yena me pariyāyena evaṃ hoti: itipi<BR>
natthi paro loko, natthi sattā opapātikā, natthi sukaṭadukkaṭānaṃ kammānaṃ phalaṃ vipāko<BR>
ti". <BR>
<BR>
<BR>
[BJT Page 536] [\x 536/]      <BR>
<BR>
"Tena hi rājañña upamante karissāmi. Upamāyapidhekacce viññū purisā bhāsitassa atthaṃ<BR>
ajānanti. Bhūtapubbaṃ rājañña aññataro saṅkhadhammo saṅkhaṃ ādāya paccantimaṃ<BR>
janapadaṃ agamāsi. So yenaññataro gāmo tenupasaṅkami, upasaṅkamitvā majjhe gāmassa<BR>
ṭhito tikkhattuṃ saṅkhaṃ upalāpetvā saṅkhaṃ bhūmiyaṃ nikkhipitvā ekamantaṃ nisīdi. Atha<BR>
kho rājañña tesaṃ paccantajānapadānaṃ manussānaṃ etadahosi: ambho kassa nu kho eso<BR>
saddo evaṃrajanīyo evaṃkamanīyo evaṃmadanīyo evaṃbandhanīyo evaṃmucchanīyo?Ti<BR>
sannipatitvā taṃ saṅkhadhamaṃ etadavocuṃ: ambho kassa nu kho eso saddo evaṃ rajanīyo<BR>
evaṃ kamanīyo evaṃ madanīyo evaṃ khandhanīyo evaṃ mucchanīyo? Ti. "Eso kho bho<BR>
saṅkho nāma yasseso saddo evaṃ rajanīyo evaṃ kamanīyo evaṃ madanīyo evaṃ<BR>
bandhanīyo evaṃ mucchanīyo'ti. Te taṃ saṅkhaṃ uttānaṃ nipātesuṃ: 'vadehi bho saṅkha,<BR>
vadehi bho saṅkhā'ti. Neva so saṅkho saddamakāsi. Te taṃ saṅkhaṃ avakujjaṃ nipātesuṃ:<BR>
'vadehi bho saṅkha, vadehi bho saṅkhā'ti. Neva so saṅkho saddamakāsi. Te taṃ saṅkhaṃ<BR>
passena nipātesuṃ: 'vadehi bho saṅkha, vadehi bho saṅkhā'ti. Neva so saṅkho saddamakāsi.<BR>
Te taṃ saṅkhaṃ dutiyena passena nipātesuṃ: 'vadehi bho saṅkha, vadehi bho saṅkhā'ti. Neva<BR>
so saṅkho saddamakāsi. Te taṃ saṅkhaṃ uddhaṃ ṭhapesuṃ: 'vadehi bho saṅkha, vadehi bho<BR>
saṅkhā'ti. Neva so saṅkho saddamakāsi. Te taṃ saṅkhaṃ omuddhakaṃ ṭhapesuṃ: 'vadehi bho<BR>
saṅkha, vadehi bho saṅkhā'ti. Neva so saṅkho saddamakāsi. Te taṃ saṅkhaṃ [PTS Page 338]<BR>
[\q 338/]      pāṇinā ākoṭesuṃ: 'vadehi bho saṅkha, vadehi bho saṅkhā'ti. Neva so saṅkho<BR>
saddamakāsi. Te taṃ saṅkhaṃ leḍḍunā ākoṭesuṃ: 'vadehi bho saṅkha, vadehi bho saṅkhā'ti.<BR>
Neva so saṅkho saddamakāsi. Te taṃ saṅkhaṃ daṇḍena ākoṭesuṃ: 'vadehi bho saṅkha,<BR>
vadehi bho saṅkhā'ti. Neva so saṅkho saddamakāsi. Te taṃ saṅkhaṃ satthena ākoṭesuṃ:<BR>
'vadehi bho saṅkha, vadehi bho saṅkhā'ti. Neva so saṅkho saddamakāsi. Te taṃ saṅkhaṃ<BR>
odhuniṃsu: 'vadehi bho saṅkha, vadehi bho saṅkhā'ti. Neva so saṅkho saddamakāsi. Te taṃ<BR>
saṅkhaṃ sandhuniṃsu: 'vadesahi bho saṅkha, vadehi bho saṅkhā'ti. Neva so saṅkho<BR>
saddamakāsi. Te taṃ saṅkhaṃ niddhuniṃsu: 'vadehi bho saṅkha, vadehi bho saṅkhā'ti. Neva<BR>
so saṅkho saddamakāsi. Atha kho rājañña tassa saṅkhadhamassa etadahosi: yāvabālā ime<BR>
paccantajānapadā manussā. Kathaṃ hi nāma ayoniso saṅkhasaddaṃ gavesissantī ti tesaṃ<BR>
pekkhamānānaṃ saṅkhaṃ gahetvā tikkhattuṃ saṅkhaṃ upalāpetvā saṅkhaṃ ādāya pakkāmi.<BR>
Atha kho rājañña tesaṃ paccantajānapadānaṃ manussānaṃ etadahosi: yadā kira bho ayaṃ<BR>
saṅkho nāma purisasahagato ca hoti, vāyāmasahagato ca vāyusahagato ca, tadāyaṃ saṅkho<BR>
saddaṃ karoti. Yadā panāyaṃ saṅkho neva purisasahagato hoti na vāyāmasahagato na<BR>
vāyusahagato, nāyaṃ saṅkho saddaṃ karotī'ti. <BR>
<BR>
<BR>
[BJT Page 538] [\x 538/]     <BR>
<BR>
Evameva kho rājañña yadāyaṃ kāyo āyusahagato ca hoti usmāsahagato ca viññāṇasahagato<BR>
ca, tadā abhikkamatipi paṭikkamatipi tiṭṭhatipi nisīdatipi seyyampi kappeti, cakkhunāpi<BR>
rūpaṃ passati, sotenapi saddaṃ suṇāti, ghānenapi gandhaṃ ghāyati, jivhāyapi rasaṃ sāyati,<BR>
kāyenapi phoṭṭhabbaṃ phusati, manasāpi dhammaṃ vijānāti. Yadā panāyaṃ kāyo neva<BR>
āyusahagato hoti, na usmāsahagato ca na viññāṇasahagato ca, tadā neva abhikkamati na<BR>
paṭikkamati na tiṭṭhati na nisīdati na seyyaṃ kappeti, cakkhunāpi rūpaṃ na passati,<BR>
sotenapi saddaṃ na suṇāti, ghānenapi gandhaṃ na ghāyati, jivhāyapi rasaṃ na sāyati,<BR>
kāyenapi phoṭṭhabbaṃ na phusati, manasāpi dhammaṃ na vijānāti. Imināpi kho te rājañña<BR>
pariyāyena evaṃ hotu: itipi atthi paro loko, atthi sattā opapātikā, atthi sukaṭadukkaṭānaṃ<BR>
kammānaṃ phalaṃ vipāko'ti". <BR>
<BR>
"Kiñcāpi bhavaṃ kassapo evamāha, atha kho [PTS Page 339] [\q 339/]      evamme ettha<BR>
hoti: itipi natthi paro<BR>
Loko, natthi sattā opapātikā, natthi sukaṭadukkaṭānaṃ kammānaṃ phalaṃ vipāko'ti". <BR>
<BR>
13. "Atthi pana rājañña pariyāyo yena te pariyāyena evaṃ hoti: itipi natthi paro loko, natthi<BR>
sattā opapātikā, natthi sukaṭadukkaṭānaṃ kammānaṃ phalaṃ vipākoti?"<BR>
<BR>
"Atthi bho kassapa pariyāyo yena me pariyāyena evaṃ hoti: itipi natthi paro loko, natthi<BR>
sattā opapātikā, natthi sukaṭadukkaṭānaṃ kammānaṃ phalaṃ vipākoti". <BR>
<BR>
"Yathā kathaṃ viya rājaññāti?"<BR>
<BR>
"Idha me bho kassapa purisā coraṃ āgucāriṃ gahetvā dassenti: ayaṃ te bhante coro āgucārī,<BR>
imassa yaṃ icchasi taṃ daṇḍaṃ paṇehī'ti. Tyāhaṃ evaṃ vadāmi: tena hi bho imassa<BR>
purisassa chaviṃ chindatha, appevanāmassa jīvaṃ passeyyāmā'ti. Te tassa purisassa chaviṃ<BR>
chindanti nevassa mayaṃ jīvaṃ passāma. Tyāhaṃ evaṃ vadāmi: tena hi bho imassa purisassa<BR>
cammaṃ chindatha, appevanāmassa jīvaṃ passeyyāmā'ti. Tena hi bho imassa purisassa<BR>
maṃsaṃ chindatha, appevanāmassa jīvaṃ passeyyāmā'ti. Tena hi bho imassa purisassa<BR>
nahāruṃ chindatha, appevanāmassa jīvaṃ passeyyāmā'ti. Tena hi bho imassa purisassa<BR>
aṭṭhiṃ chindatha, appevanāmassa jīvaṃ passeyyāmā'ti. Tena hi bho imassa purisassa<BR>
aṭṭhimiñjaṃ chindatha, appevanāmassa jīvaṃ passeyyāmā'ti. Te tassa purisassa cammaṃ<BR>
chindanti nevassa mayaṃ jīvaṃ passāma. Te tassa purisassa maṃsaṃ chindanti nevassa<BR>
mayaṃ jīvaṃ passāma. Te tassa purisassa nahāruṃ chindanti nevassa mayaṃ jīvaṃ passāma.<BR>
Te tassa purisassa aṭṭhiṃ chindanti nevassa mayaṃ jīvaṃ passāma. Te tassa purisassa<BR>
aṭṭhimiñjaṃ chindanti nevassa mayaṃ jīvaṃ passāma. Ayampi kho bho kassapa pariyāyo<BR>
yena me pariyāyena evaṃ hoti: itipi natthi paro loko, natthi sattā opapātikā, natthi<BR>
sukaṭadukkaṭānaṃ kammānaṃ phalaṃ vipāko'ti. "<BR>
<BR>
<BR>
[BJT Page 540] [\x 540/]     <BR>
<BR>
"Tena hi rājañña upamante karissāmi. Upamāyapi idhekacce viññū purisā bhāsitassa atthaṃ<BR>
ājānanti. Bhūtapubbaṃ rājañña aññataro aggiko jaṭilo araññāyatane paṇṇakuṭiyā vasati.<BR>
Atha kho rājañña aññataro janapade sattho vuṭṭhāsi. Atha kho so sattho tassa aggikassa<BR>
jaṭilassa assamassa sāmantā ekarattiṃ vasitvā pakkāmi. Atha kho rājañña tassa aggikassa<BR>
jaṭilassa [PTS Page 340] [\q 340/]      etadahosi: yannūnāhaṃ yena so satthavāho<BR>
tenupasaṅkameyyaṃ, appevanāmettha kiñci upakaraṇaṃ adhigaccheyyanti. Atha kho so<BR>
aggiko jaṭilo kālasseva vuṭṭhāya yena so satthavāho tenupasaṅkami. Upasaṅkamitvā addasa<BR>
tasmiṃ satthavāhe daharaṃ kumāraṃ mandaṃ uttānaseyyakaṃ chaḍḍitaṃ. Disvānassa<BR>
etadahosi: na kho metaṃ patirūpaṃ, yamme pekkhamānassa manussabhūto kālaṃkareyya.<BR>
Yannūnāhaṃ imaṃ dārakaṃ assamaṃ netvā āpādeyyaṃ poseyyaṃ vaḍḍheyyanti. Atha kho so<BR>
aggiko jaṭilo taṃ dārakaṃ assamaṃ netvā āpādesi posesi vaḍḍhesi. Yadā so dārako<BR>
dasavassuddesiko vā hoti dvādasavassuddesiko vā, atha kho tassa aggikassa jaṭilassa<BR>
janapade kiñcideva karaṇīyaṃ uppajji. Atha kho so aggiko jaṭilo taṃ dārakaṃ etadavoca:<BR>
'icchāmahaṃ tāta janapadaṃ gantuṃ, aggiṃ tāta paricareyyāsi. Mā ca te aggi nibbāyi. Sace ca<BR>
te aggi nibbāyeyya, ayaṃ vāsi, imāni kaṭṭhāni, idaṃ araṇīsahitaṃ. Aggiṃ nibbattetvā aggiṃ<BR>
paricareyyāsī'ti. Atha kho so aggiko jaṭilo taṃ dārakaṃ evaṃ anusāsitvā janapasaṃ agamāsi.<BR>
Tassa khiḍḍāpasutassa aggi nibbāyi. Atha kho tassa dārakassa etadahosi: pitā kho maṃ<BR>
evaṃ avaca: 'aggiṃ tāta paricareyyāsi, mā ca te aggi nibbāyi. Sace ca te aggi nibbāyeyya ayaṃ<BR>
vāsi imāni kaṭṭhāni. Idaṃ araṇīsahitaṃ, aggiṃ nibbattetvā aggiṃ paricareyyāsī'ti.<BR>
Yannūnāhaṃ aggiṃ nibbattetvā aggiṃ paricareyyanti. [PTS Page 341] [\q 341/]      atha kho<BR>
so dārako araṇīsahitaṃ vāsiyā tacchi: appevanāma aggiṃ adhigaccheyyanti. Neva so aggiṃ<BR>
adhigacchi. Araṇīsahitaṃ dvidhā phālesi: appevanāma aggiṃ adhigaccheyyanti. Neva so<BR>
aggiṃ adhigacchi. Araṇisahitaṃ tidhā phālesi: appevanāma aggiṃ adhigaccheyyanti. Neva so<BR>
aggiṃ adhigacchi. Araṇīsahitaṃ catudhā phālesi: appevanāma aggiṃ adhigaccheyyanti. Neva<BR>
so aggiṃ adhigacchi. Araṇīsahitaṃ pañcadhā phālesi: appevanāma aggiṃ adhigaccheyyanti.<BR>
Neva so aggiṃ adhigacchi. Araṇīsahitaṃ dasadhā phālesi: appevanāma aggiṃ<BR>
adhigaccheyyanti. Neva so aggiṃ adhigacchi. Araṇīsahitaṃ satadhā phālesi: appevanāma<BR>
aggiṃ adhigaccheyyanti. Neva so aggiṃ adhigacchi. Araṇīsahitaṃ sakalikaṃ sakalikaṃ akāsi:<BR>
appevanāma aggiṃ adhigaccheyyanti. Neva so aggiṃ adhigacchi. Araṇīsahitaṃ sakalikaṃ<BR>
sakalikaṃ karitvā udukkhale koṭṭesi: appevanāma aggiṃ adhigaccheyyanti. Neva so aggiṃ<BR>
adhigacchi. Araṇīsahitaṃ udukkhale koṭṭetvā mahāvāte opuṇi: appevanāma aggiṃ<BR>
adhigaccheyyanti. Neva so aggiṃ adhigacchi. <BR>
<BR>
1. Sī. Mu. I. Saceva. 2. Sī. Mu. I. Araṇi. 3. Sī. Mu. I. Araṇi. <BR>
<BR>
[BJT Page 542] [\x 542/]      <BR>
<BR>
Atha kho so aggiko jaṭilo janapade taṃ karaṇīyaṃ tīretvā, yena sako assamo<BR>
tenupasaṅkami, upasaṅkamitvā taṃ dārakaṃ etadavoca: 'kacci te tāta aggi na nibbuto'ti. Idha<BR>
me tāta khiḍḍāpasutassa aggi nibbāyi. Tassa me etadahosi: pitā kho maṃ evaṃ avaca: aggiṃ<BR>
tāta paricareyyāsi, mā ca te aggi nibbāyi. Sace ca te aggi nibbāyeyya ayaṃ vāsi imāni<BR>
kaṭṭhāni idaṃ araṇīsahitaṃ, aggiṃ nibbattetvā aggiṃ paricareyyāsī ti. Yannūnāhaṃ aggiṃ<BR>
nibbattetvā aggiṃ paricareyyanti. Atha khvāhaṃ tāta araṇīsahitaṃ vāsiyā tacchiṃ:<BR>
appevanāma aggi adhigaccheyyanti. Nevāhaṃ aggiṃ adhigacchiṃ. Araṇīsahataṃ dvidhā<BR>
phālesiṃ: appevanāma aggiṃ adhigaccheyyanti. Nevāhaṃ aggiṃ adhigacchiṃ. Araṇīsahitaṃ<BR>
tidhā phālesiṃ: appevanāma aggiṃ adhigaccheyyanti. Nevāhaṃ aggiṃ adhigacchiṃ.<BR>
Araṇīsahitaṃ catudhā phālesiṃ: appevanāma aggiṃ adhigaccheyyanti. Nevāhaṃ aggiṃ<BR>
adhigacchiṃ. Araṇīsahitaṃ pañcadhā phālesiṃ: appevanāma aggiṃ adhigaccheyyanti.<BR>
Nevāhaṃ aggiṃ adhigacchiṃ. Araṇīsahitaṃ dasadhā phālesiṃ: appevanāma aggiṃ<BR>
adhigaccheyyanti. Nevāhaṃ aggiṃ adhigacchiṃ. Araṇīsahitaṃ satadhā phālesiṃ: appevanāma<BR>
aggiṃ adhigaccheyyanti. Nevāhaṃ aggiṃ adhigacchiṃ. Araṇīsahitaṃ sakalikaṃ sakalikaṃ<BR>
akāsiṃ: appevanāma aggiṃ adhigaccheyyanti. Nevāhaṃ aggiṃ adhigacchiṃ. Araṇīsahitaṃ<BR>
sakalikaṃ sakalikaṃ karitvā udukkhale koṭṭesiṃ: appevanāma aggiṃ adhigaccheyyanti.<BR>
Nevāhaṃ aggiṃ adhigacchiṃ. Araṇīsahitaṃ udukkhakale koṭṭetvā mahāvāte ophuṇiṃ<BR>
appevanāma aggiṃ adhigaccheyyanti. Nevāhaṃ aggiṃ adhigacchinti. Atha kho tassa<BR>
aggikassa jaṭilassa etadahosi: yāvabālo ayaṃ dārako abyatto. Kathaṃ hi nāma ayoniso aggiṃ<BR>
gavesissatī ti tassa pekkhamānassa araṇīsahitaṃ gahetvā aggiṃ nibbattetvā taṃ dārakaṃ<BR>
etadavoca: evaṃ kho tāta [PTS Page 342] [\q 342/]      aggi nibbattetabbo, natveva yathā<BR>
tvaṃ bālo abyatto ayoniso aggiṃ gavesissatī ti, <BR>
<BR>
Evameva kho tvaṃ rājañña bālo abyatto ayoniso paralokaṃ gavesissasi. Paṭinissajjetaṃ<BR>
rājañña pāpakaṃ diṭṭhigataṃ. Paṭinissajjetaṃ rājañña pāpakaṃ diṭṭhigataṃ. Mā te ahosi<BR>
dīgharattaṃ ahitāya dukkhāyā"ti. <BR>
<BR>
"Kiñcāpi bhavaṃ kassapo evamāha, atha kho nevāhaṃ sakkomi1 idaṃ pāpakaṃ diṭṭhigataṃ<BR>
paṭinissajjituṃ. Rājā pi maṃ pasenadi kosalo jānāti tirorājānopi: 'pāyāsirājañño evaṃvādī<BR>
evaṃdiṭṭhi: itipi natthi paro loko, natthi sattā opapātikā, natthi sukaṭadukkaṭānaṃ<BR>
kammānaṃ phalaṃ vipāko ti. Sacāhaṃ bho kassapa idaṃ pāpakaṃ diṭṭhigataṃ<BR>
paṭinissajjissāmi, bhavissanti me cattāro; yāvabālo pāyāsirājañño yāvaabyatto<BR>
duggahitaggāhīti. Kopenapi naṃ harissāmi, makkhenapi naṃ harissāmi, palāsenapi naṃ<BR>
harissāmī ti. " <BR>
<BR>
1. Sayahāmi [PTS.] <BR>
<BR>
[BJT Page 544] [\x 544/]     <BR>
<BR>
14. "Tena hi rājañña upamante karissāmi. Upamāyapidhekacce viññū purisā bhāsitassa<BR>
atthaṃ ājānanti. Bhūtapubbaṃ rājañña mahāsakaṭasattho sakaṭasahassaṃ puratthimā<BR>
janapadā pacchimaṃ janapadaṃ agamāsi. So yena yena gacchati khippameva pariyādiyati<BR>
tiṇakaṭṭhodakaṃ haritakapaṇṇaṃ. Tasmiṃ kho pana satthe dve satthavāhā ahesuṃ, eko<BR>
[PTS Page 343] [\q 343/]      pañcannaṃ sakaṭasatānaṃ eko pañcannaṃ sakaṭasatānaṃ. Atha<BR>
kho tesaṃ satthavāhānaṃ etadahosi. Ayaṃ kho pana mahāsakaṭasattho sakaṭasahassaṃ. Te<BR>
mayā yena yena gacchāma khippameva pariyādiyati tiṇakaṭṭhodakaṃ haritakapaṇṇaṃ.<BR>
Yannūna mayaṃ imaṃ satthaṃ dvidhā vibhajeyyāma ekato pañca sakaṭasatāni, ekato pañca<BR>
sakaṭasatānīti. Te taṃ satthaṃ dvīdhā vibhajiṃsu ekato pañca sakaṭasatāni ekato pañca<BR>
sakaṭasatāni. Eko tāva satthavāho bahuṃ tiṇañca kaṭṭhañca udakañca āropetvā satthaṃ<BR>
payāpesi. Dvīhatīhaṃ payāto kho pana so sattho addasa purisaṃ kāḷaṃ lohitakkhaṃ<BR>
sannaddhakalāpaṃ kumudamāliṃ allavatthaṃ allakesaṃ kaddamamakkhītehi cakkehi<BR>
bhaddena rathena paṭipathaṃ āgacchantaṃ. Disvā etadavoca: 'kuto bho āgacchasī'ti<BR>
'amukamhā janapadā'ti. 'Kuhiṃ gamissasī'ti 'amukaṃ nāma janapadanti. ' 'Kacci bho purato<BR>
kantāre mahāmegho abhippavuṭṭho?'Ti. Evaṃ kho bho purato kantāre mahāmegho<BR>
abhippavuṭṭho. Āsittodakāni vaṭumāni bahuṃ tiṇañca [PTS Page 344] [\q 344/]     <BR>
kaṭṭhañca udakañca, chaḍḍetha bho purāṇāni tiṇāni kaṭṭhāni udakāni, lahubhārehi<BR>
sakaṭehi sighasīghaṃ gacchatha. Mā yoggāni kilamethāti. Atha kho so satthavāho satthike<BR>
āmantesi: ayaṃ bho puriso evamāha: purato kantāre mahāmegho abhippavuṭṭho1,<BR>
āsittodakāni vaṭumāni, bahuṃ tiṇañca kaṭṭhañca udakañca, chaḍḍetha bho purāṇāni tiṇāni<BR>
kaṭṭhāni udakāni, lahubhārehi sakaṭehi sīghasīghaṃ gacchatha, mā yoggāni kilamethāti,<BR>
chaḍḍetha bho purāṇāni tiṇāni kaṭṭhāni udakāni, lahubhārehi sakaṭehi satthaṃ<BR>
payāpethā'ti. 'Evaṃ bho'ti kho te satthikā tassa satthavāhassa paṭissutvā, chaḍḍetvā<BR>
purāṇāni tiṇāni kaṭṭhāni udakāni lahubhārehi sakaṭehi satthaṃ payāpesuṃ. Te paṭhamehi<BR>
satthavāse na addasaṃsu tiṇaṃ vā kaṭṭhaṃ vā udakaṃ vā, dutiyepi satthavāse na addasaṃsu<BR>
tiṇaṃ vā kaṭṭhaṃ vā udakaṃ vā, tatiyepi satthavāse na addasaṃsu tiṇaṃ vā kaṭṭhaṃ vā<BR>
udakaṃ vā, catutthepi satthavāse na addasaṃsu tiṇaṃ vā kaṭṭhaṃ vā udakaṃ vā, pañcamepi<BR>
satthavāse na addasaṃsu tiṇaṃ vā kaṭṭhaṃ vā udakaṃ vā, chaṭṭhepi satthavāse na<BR>
addasaṃsu tiṇaṃ vā kaṭṭhaṃ vā udakaṃ vā, sattamepi satthavāse na addasaṃsu tiṇaṃ vā<BR>
kaṭṭhaṃ vā udakaṃ vā. Sabbeva anayabyasanaṃ āpajjiṃsu. Ye ca tasmiṃ satthe ahesuṃ<BR>
manussā vā pasū vā sabbe so yakkho amanusso bhakkhesi, aṭṭhikāneva sesesi. <BR>
<BR>
1. Abhippavaṭṭho, [PTS.] <BR>
[BJT Page 546] [\x 546/]     <BR>
<BR>
Yadā aññāsi dutiyo satthavāho bahunikkhanto kho bho dāni so sattho'ti, bahuṃ tiṇañca<BR>
kaṭṭhañca udakañca āropetvā satthaṃ payāpesi. Dvihatīhaṃ payāto kho paneso sattho<BR>
addasa purisaṃ kāḷaṃ lohitakkhaṃ [PTS Page 345] [\q 345/]      sannaddhakalāpaṃ<BR>
kumudamāliṃ allavatthaṃ allakesaṃ kaddamamakkhitehi cakkehi bhaddena rathena<BR>
paṭipathaṃ āgacchantaṃ. Disvā etadavoca: kuto bho āgacchasī'?Ti 'amukamhā janapadā'ti<BR>
'kuhiṃ gamissasī ?Ti 'amukaṃ nāma janapadanti. ' 'Kacci bho purato kantāre mahāmegho<BR>
abhippavuṭṭho, āsittodakāni vaṭumāni, bahuṃ tiṇañca kaṭṭhañca udakañca, chaḍḍetha bho<BR>
purāṇāni tiṇāni kaṭṭhāni udakāni, lahubhārehi sakaṭehi sighaṃsighaṃ gacchatha, mā<BR>
yoggāni kilamethāti. Atha kho so satthavāho satthike āmantesi: ayaṃ bho puriso<BR>
evamāha'purato kantāre mahāmegho abhippavuṭṭho, āsittodakāni vaṭumāni, bahuṃ tiṇañca<BR>
kaṭṭhañca udakañca, chaḍḍetha bho purāṇāni tiṇāni kaṭṭhāni udakāni, lahubhārehi<BR>
sakaṭehi sīghasīghaṃ gacchatha, mā yoggāni kilamethā'ti. Ayaṃ kho bho puriso neva<BR>
amhākaṃ mitto na ñātisālohito. Kathaṃ mayaṃ imassa saddhāya gamissāma? Na kho<BR>
chaḍḍhetabbāni purāṇāni tiṇāni kaṭṭhāni udakāni yathābhatena bhaṇḍena satthaṃ<BR>
payāpetha. Na no purāṇaṃ chaḍḍessāmā'ti. 'Evaṃ bho'ti kho te satthikā tassa satthavāhassa<BR>
paṭissutvā yathābhatena bhaṇḍena satthaṃ payāpetha. Na no purāṇaṃ chaḍḍessāmā'ti.<BR>
'Evaṃ bho'ti kho te satthikā tassa satthavāhassa paṭissutvā yathābhatena bhaṇḍena satthaṃ<BR>
payāpesuṃ. Te paṭhame pi satthavāse na addasaṃsu tiṇaṃ vā [PTS Page 346] [\q 346/]     <BR>
kaṭṭhaṃ vā udakaṃ vā, dutiye pi satthavāse tatiye pi satthavāse catutthepi satthavāse<BR>
pañcame pi satthavāse chaṭṭhe pi satthavāse sattame pi satthavāse na addasaṃsu tiṇaṃ vā<BR>
kaṭṭhaṃ vā udakaṃ vā tañca satthaṃ addasaṃsu anayabyasanaṃ āpannaṃ. Ye ca tasmiṃ<BR>
satthe pi ahesuṃ manussā vā pasū vā, tesañca aṭṭhikāneva addasaṃsu tena yakkhena<BR>
amanussena bhakkhitānaṃ. Atha kho so satthavāho satthike āmantesi: ayaṃ kho bho sattho<BR>
anayabyasanaṃ āpanno yathā taṃ tena bālena satthavāhena pariṇāyakena. Tenahi bho<BR>
yānamhākaṃ satthe appasārāni paṇīyāni, tāni chaḍḍetvā, yāni imasmiṃ satthe mahāsārāni<BR>
paṇiyāni tāni ādiyathā'ti. 'Evaṃ bho'ti kho te satthikā tassa satthavāhassa paṭissutvā yāni<BR>
sakasmiṃ satthe appasārāni paṇiyāni tāni chaḍḍetvā yāni tasmiṃ satthe mahāsārāni<BR>
paṇiyāni tāni ādiyitvā, sotthinā taṃ kantāraṃ nitthariṃsu yathā taṃ paṇḍitena satthavāhena<BR>
pariṇāyakena. <BR>
<BR>
1. Abhippavaṭṭho [PTS. 2.] Yathāgatena machasaṃ. <BR>
<BR>
<BR>
[BJT Page 548] [\x 548/]     <BR>
<BR>
Evameva kho tvaṃ rājañña bālo abyatto anayabyasanaṃ āpajjissasi ayoniso paralokaṃ<BR>
gavesanto, seyyathāpi so purimo satthavāho. Ye pi tava sotabbaṃ saddahātabbaṃ<BR>
maññisanti, te pi anayabyasanaṃ āpajjissanti, seyyathāpi te satthikā. Parinissajjetaṃ rājañña<BR>
pāpakaṃ diṭṭhigataṃ, paṭinissajjetaṃ rājañña pāpakaṃ diṭṭhigataṃ. Mā te ahosi dīgharattaṃ<BR>
ahitāya dukkhāyā"ti. <BR>
<BR>
"Kiñcāpi bhavaṃ kassapo evamāha, atha kho nevāhaṃ sakkomi idaṃ pāpakaṃ diṭṭhigataṃ<BR>
paṭinissajjituṃ. Rājāpi maṃ passenadikosalo jānāti tirorājāno pi. Pāyāsirājañño evaṃvādī<BR>
evaṃdiṭṭhi: 'itipi [PTS Page 347] [\q 347/]      natthi paro loko, natthi sattā opapātikā, natthi<BR>
sukaṭadukkaṭānaṃ kammānaṃ phalaṃ vipāko'ti. Svāhaṃ bho kassapa idaṃ pāpakaṃ<BR>
diṭṭhigataṃ paṭinissajjissāmi, bhavissanti me cattāro: yāva bālo pāyāsirājañño yāva abyatto<BR>
yāva duggahitaggāhīti, kopenapi naṃ harissāmi makkhenapi naṃ harissāmi, palāsenapi naṃ<BR>
harissāmī'ti. <BR>
<BR>
15. "Tena hi rājañña upamante karissāmi. Upamāyapidhekacce viññū purisā bhāsitassa<BR>
atthaṃ ājānanti. Bhūtapubbaṃ rājañña aññataro sūkaraposako puriso sakamhā gāmā aññaṃ<BR>
gāmaṃ agamāsi. Tattha addasa pahūtaṃ sukkhaṃ gūthaṃ chaḍḍitaṃ. Disvānassa etadahosi:<BR>
ayaṃ kho bahuko sukkagūtho chaḍḍito, mamaṃ ca sūkarabhattā. Yannūnāhaṃ ito<BR>
sukkhagūthaṃ hareyyanti, so uttarāsaṅgaṃ pattharitvā pahūtaṃ sukkhagūthaṃ ākiritvā<BR>
bhaṇḍikaṃ bandhitvā sīse ubbāhetvā agamāsi. Tassa antarāmagge mahāakālamegho<BR>
pāvassi. So uggharantaṃ paggharantaṃ yāva agganakhā gūthena makkhito gūthabhāraṃ<BR>
ādāya agamāsi. Tamenaṃ manussā disvā evamāhaṃsu: kacci no tvaṃ bhaṇe ummatto, kacci<BR>
viceto? Kathaṃhi nāma uggharantaṃ paggharantaṃ yāva agganakhā gūthena makkhito<BR>
gūthabhāraṃ harissasī?'Ti. 'Tumhe khvettha bhaṇe ummattā tumhe vicetā. [PTS Page 348]<BR>
[\q 348/]      tathā hi pana me sūkarabhattanti' evameva kho tvaṃ rājañña gūthahārikūpamo<BR>
maññe paṭibhāsi. Paṭinissajjetaṃ rājañña pāpakaṃ diṭṭhigataṃ. Paṭinissajjetaṃ rājañña<BR>
pāpakaṃ diṭṭhigataṃ. Mā te ahosi dīgharattaṃ ahitāya dukkhāyā"ti. <BR>
<BR>
<BR>
[BJT Page 550] [\x 550/]     <BR>
<BR>
"Kiñcāpi bhavaṃ kassapo evamāha, atha kho nevāhaṃ sakkomi idaṃ pāpakaṃ diṭṭhigataṃ<BR>
paṭinissajjituṃ. Rājāpi maṃ passenadikosalo jānāti tirorājānopi: pāyāsi rājañño evaṃvādī<BR>
evaṃdiṭṭhi: 'itipi natthi paro loko, natthi sattā opapātikā, natthi sukaṭadukkaṭānaṃ<BR>
kammānaṃ phalaṃ vipāko'ti. Sacāhaṃ bho kassapa idaṃ pāpakaṃ diṭṭhigataṃ<BR>
paṭinissajjissāmi, bhavissanti me cattāro: yāva bālo pāyāsirājañño abyatto duggahitaggāhīti<BR>
kopenapi naṃ harissāmi, makkhenapi naṃ harissāmi, palāsenapi naṃ harissāmī ti. " <BR>
<BR>
16. "Tena hi rājañña upamante karissāmi. Upamāyapi idhekacce viññū purisā bhāsitassa<BR>
atthaṃ ājānanti. Bhūtapubbaṃ rājañña dve akkhadhuttā akkhehi dibbiṃsu. Eko akkhadhutto<BR>
āgatāgataṃ kaliṃ gilati. Addasā kho dutiyo akkhadhutto taṃ akkhadhuttaṃ āgatāgataṃ kaliṃ<BR>
gilantaṃ. Disvā taṃ akkhadhuttaṃ etadavoca: tvaṃ kho samma ekantikena jināsi dehi me<BR>
samma akkhe, pajjohissāmī'ti. 1 'Evaṃ sammā'ti kho so akkhadhutto tassa akkhadhuttassa<BR>
akkhe pādāsi. Atha kho so akkhadhutto akkhe visena paribhāvetvā taṃ akkhadhuttaṃ<BR>
etadavoca: ehi kho samma akkhehi dibbissāmāti. Evaṃ sammā'ti kho so akkhadhutto tassa<BR>
akkhadhuttassa paccassosi. Dutiyampi kho te akkhadhuttā akkhehi dibbiṃsu, dutiyampi kho<BR>
so akkhadhutto [PTS Page 349] [\q 349/]      āgatāgataṃ kaliṃ gilati. Addasā kho dutiyo<BR>
akkhadhutto taṃ akkhadhuttaṃ dutiyampi āgatāgataṃ kaliṃ gilantaṃ. Disvā taṃ<BR>
akkhadhuttaṃ etadavoca: - <BR>
<BR>
"Littaṃ paramena tejasā gilamakkhaṃ puriso na bujjhati, <BR>
Gila re gila pāpadhuttaka pacchā te kaṭukaṃ bhavissatī"ti. <BR>
<BR>
Evameva kho tvaṃ rājañña akkhadhuttopamo maññe paṭibhāsi. Paṭinissajjetaṃ rājañña<BR>
pāpakaṃ diṭṭhigataṃ, paṭinissajjetaṃ rājañña pāpakaṃ diṭṭhigataṃ. Mā te ahosi dīgharattaṃ<BR>
ahitāya dukkhāyā'ti. <BR>
<BR>
1. Pajahissāmī ti - [PTS.] <BR>
<BR>
<BR>
[BJT Page 552] [\x 552/]     <BR>
<BR>
Tiñcāpi bhavaṃ kassapo evamāha, atha kho nevāhaṃ sakkomi idaṃ pāpakaṃ diṭṭhigataṃ<BR>
paṭinissajjituṃ, rājā pi maṃ passenadīkosalo jānāti, tirorājāno pi: pāyāsirājañño evaṃvādī<BR>
evaṃdiṭṭhi 'itipi natthi paro loko, natthi sattā opapātikā, natthi sukaṭadukkaṭānaṃ<BR>
kammānaṃ phalaṃ vipāko'ti. Sacāhaṃ bho kassapa idaṃ pāpakaṃ diṭṭhigataṃ<BR>
paṭinissajjissāmi, bhavissanti mevattāro: 'yāva pālo pāyāsirājañño abyatto duggahitaggāhī'ti.<BR>
Kopena pi naṃ harissāmi, makkhenapi naṃ harissāmi, palāsenapi naṃ harissāmīti". <BR>
<BR>
17. Tena hi rājañña upamante karissāmi. Upamāya pi idhekacce viññū purisā bhāsitassa<BR>
atthaṃ ājānanti. Bhūtapubbaṃ rājañña aññataro janapado vuṭṭhāsi. Atha kho sahāyako<BR>
sahāyakaṃ āmantesi: 'āyāma samma, yena so janapado tenupasaṅkamissāma,<BR>
appevanāmettha kiñci dhanaṃ adhigaccheyyāmā'ti. 'Evaṃ sammā'ti kho sahāyako<BR>
sahāyakassa paccassosi. Te yena so janapado yenaññataraṃ gāmapatthaṃ tenupasaṅkamiṃsu.<BR>
[PTS Page 350] [\q 350/]      tattha addasaṃsu pahūtaṃ sāṇaṃ chaḍḍitaṃ. Disvā sahāyako<BR>
sahāyakaṃ āmantesi: 'idaṃ kho samma pahūtaṃ sāṇaṃ chaḍḍitaṃ' tena hi samma tvañca<BR>
sāṇabhāraṃ bandha, ahañca sāṇabhāraṃ bandhissāmi. Ubho sāṇabhāraṃ ādāya<BR>
gamissāmā'ti. 'Evaṃ sammā'ti kho sahāyako sahāyakassa paṭissutvā sāṇabhāraṃ bandhitvā<BR>
te ubho pi sāṇabhāraṃ ādāya yenaññataraṃ gāmapatthaṃ tenupasaṅkamiṃsu. Tattha<BR>
addasaṃsu pahūtaṃ sāṇasuttaṃ chaḍḍitaṃ. Disvā sahāyako sahāyakaṃ āmantesi: yassa kho<BR>
samma atthāya iccheyyāma sāṇaṃ idaṃ pahūtaṃ sāṇasuttaṃ chaḍḍitaṃ. Tena hi samma<BR>
tvañca sāṇabhāraṃ chaḍḍehi, ahañca sāṇabhāraṃ chaḍḍessāmi, ubho sāṇasuttabhāraṃ<BR>
ādāya gamissāmā'ti. 'Ayaṃ kho me samma sāṇabhāro dūrāhato ca susannaddho ca, alaṃ me,<BR>
tvaṃ pajānāhī'ti. <BR>
<BR>
[BJT Page 554] [\x 554/]     <BR>
<BR>
Atha kho so sahāyako sāṇabhāraṃ chaḍḍetvā sāṇasuttabhāraṃ ādiyi. Te yenaññataraṃ<BR>
gāmapatthaṃ tenupasaṅkamiṃsu. Tattha addasaṃsu pahūtā sāṇiyo chaḍḍitā. Disvā sahāyako<BR>
sahāyakaṃ āmantesi: 'yassa kho samma atthāya iccheyyāma sāṇaṃ vā sāṇasuttaṃ vā, imā<BR>
pahūtā sāṇiyo chaḍḍitā. Tena hi sammatvañca sāṇabhāraṃ chaḍḍehi, ahañca<BR>
sāṇasuttabhāraṃ chaḍḍessāmi, ubho sāṇabhāraṃ ādāya gamissāmā'ti. 'Ayaṃ kho me samma<BR>
sāṇabhāro dūrāhato ca susannaddho ca, alaṃ me tvaṃ pajānāhī'ti. Atha kho so sahāyako<BR>
sāṇasuttabhāraṃ chaḍḍetvā sāṇabhāraṃ ādiyi. [PTS Page 351] [\q 351/]      te yenaññataraṃ<BR>
gāmapatthaṃ tenupasaṅkamiṃsu. Tattha addasaṃsu pahūtaṃ khomaṃ chaḍḍitaṃ. Disvā<BR>
sahāyako sahāyakaṃ āmantesi: 'yassa kho samma atthāya iccheyyāma sāṇasuttaṃ vā sāṇaṃ<BR>
vā, imā pahūtaṃ khomaṃ chaḍḍitaṃ. Tena hi samma tvañca sāṇabhāraṃ chaḍḍehi, ahañca<BR>
sāṇasuttabhāraṃ chaḍḍessāmi, ubho khomabhāraṃ ādāya gamissāmā'ti. 'Ayaṃ kho me<BR>
samma sāṇabhāro dūrāhato ca susannaddho ca, alaṃ me tvaṃ pajānāhī'ti. Atha kho so<BR>
sahāyako sāṇasuttabhāraṃ chaḍḍetvā khomabhāraṃ ādiyi. Te yenaññataraṃ gāmapatthaṃ<BR>
tenupasaṅkamiṃsu. Tattha addasaṃsu pahūtaṃ khomasuttaṃ chaḍḍitaṃ. Disvā sahāyako<BR>
sahāyakaṃ āmantesi: 'yassa kho samma atthāya iccheyyāma sāṇiyo vā khomaṃ vā, imā<BR>
pahūtā khomasuttaṃ chaḍḍitaṃ. Tena hi samma tvañca sāṇabhāraṃ chaḍḍehi, ahañca<BR>
khomabhāraṃ chaḍḍessāmi, ubho khomasuttabhāraṃ ādāya gamissāmā'ti. Ayaṃ kho me<BR>
samma sāṇabhāro dūrāhato ca susannaddho ca, alaṃ me tvaṃ pajānāhī'ti. Atha kho so<BR>
sahāyako khomabhāraṃ chaḍḍetvā khomasuttabhāraṃ ādisi. Te yenaññataraṃ gāmapatthaṃ<BR>
tenupasaṅkamiṃsu. Tattha addasaṃsu pahūtaṃ khomadussaṃ chaḍḍitaṃ. Disvā sahāyako<BR>
sahāyakaṃ āmantesi: 'yassa kho samma atthāya iccheyyāma khomaṃ vā khomasuttaṃ vā,<BR>
imā pahūtā khomadussaṃ chaḍḍitā. Tena hi samma tvañca sāṇabhāraṃ chaḍḍehi, ahañca<BR>
khomasuttabhāraṃ chaḍḍessāmi, ubho khomadussabhāraṃ ādāya gamissāmā'ti. 'Ayaṃ kho<BR>
samma sāṇabhāro dūrāhato ca susannaddho ca, alaṃ me tvaṃ pajānāhī'ti. Atha kho so<BR>
sahāyako khomasuttabhāraṃ chaḍḍetvā khomadussabhāraṃ ādiyi. Te yenaññataraṃ<BR>
gāmapatthaṃ tenupasaṅkamiṃsu. Tattha addasaṃsu pahūtaṃ kappāsaṃ chaḍḍitaṃ. Disvā<BR>
sahāyako sahāyakaṃ āmantesi: 'yassa kho samma atthāya iccheyyāma khomasuttaṃ vā<BR>
khomadussaṃ vā, imā pahūtā kappāsaṃ chaḍḍitaṃ. Tena hi samma tvañca sāṇabhāraṃ<BR>
chaḍḍehi, ahañca khomadussabhāraṃ chaḍḍessāmi, ubho kappāsabhāraṃ ādāya<BR>
gamissāmā'ti. 'Ayaṃ kho me samma sāṇabhāro dūrāhato ca susannaddho ca, alaṃ me tvaṃ<BR>
pajānāhī'ti. Atha kho so sahāyako khomadussabhāraṃ chaḍḍetvā kappāsabhāraṃ ādiyi. Te<BR>
yenaññataraṃ gāmapatthaṃ tenupasaṅkamiṃsu. Tattha addasaṃsu pahūtaṃ kappāsikasuttaṃ<BR>
chaḍḍitaṃ. Disvā sahāyako sahāyakaṃ āmantesi: 'yassa kho samma atthāya iccheyyāma<BR>
khomadussaṃ vā kappāsaṃ vā, imā pahūtā kappāsikasuttaṃ chaḍḍitaṃ. Tena hi samma<BR>
tvañca sāṇabhāraṃ chaḍḍehi, ahañca kappāsabhāraṃ chaḍḍessāmi, ubho<BR>
kappāsikasuttabhāraṃ ādāya gamissāmā'ti. 'Ayaṃ kho me samma sāṇabhāro dūrāhato ca<BR>
susannaddho ca, alaṃ me tvaṃ pajānāhī'ti. Atha kho so sahāyako kappāsabhāraṃ chaḍḍetvā<BR>
kappāsikasuttabhāraṃ ādiyi. Te yenaññataraṃ gāmapatthaṃ tenupasaṅkamiṃsu. Tattha<BR>
addasaṃsu pahūtaṃ kappāsikadussaṃ chaḍḍitaṃ. Disvā sahāyako sahāyakaṃ āmantesi: 'yassa<BR>
kho samma atthāya iccheyyāma kappāsaṃ vā kappāsikasuttaṃ vā, imā pahūtā<BR>
kappāsikadussaṃ chaḍḍitaṃ. Tena hi samma tvañca sāṇabhāraṃ chaḍḍehi, ahañca<BR>
kappāsikasuttabhāraṃ chaḍḍessāmi, ubho kappāsikadussabhāraṃ ādāya gamissāmā'ti. 'Ayaṃ<BR>
kho me samma sāṇabhāro dūrāhato ca susannaddho ca, alaṃ me tvaṃ pajānāhī'ti. Atha kho<BR>
so sahāyako kappāsikasuttabhāraṃ chaḍḍetvā kappāsikadussabhāraṃ ādiyi. Te yenaññataraṃ<BR>
gāmapatthaṃ tenupasaṅkamiṃsu. Tattha addasaṃsu pahūtaṃ ayaṃ chaḍḍitaṃ. Disvā<BR>
sahāyako sahāyakaṃ āmentesi: 'yassa kho samma atthāya iccheyyāma kappāsikasuttaṃ vā<BR>
kappāsikadussaṃ vā, imā pahutaṃ ayaṃ chaḍḍitaṃ. Tena hi samma tvañca sāṇabhāraṃ<BR>
chaḍḍehi, ahañca kappāsikadussabhāraṃ chaḍḍessami. Ubho ayaṃbhāraṃ ādāya<BR>
gamissāmā'ti. 'Ayaṃ kho me samma sāṇabhāro dūrāhato ca susannaddho ca, alaṃ me tvaṃ<BR>
pajānāhī'ti. Atha kho so sahāyako kappāsikadussabhāraṃ chaḍḍetvā ayaṃbhāraṃ ādiyi. Te<BR>
yenaññataraṃ gāmapatthaṃ tenupasaṅkamiṃsu. Tattha addasaṃsu pahūtaṃ lohaṃ chaḍḍitaṃ.<BR>
Disvā sahāyako sahāyakaṃ āmantesi: 'yassa kho samma atthāya iccheyyāma<BR>
kappāsikadussaṃ vā ayaṃ vā, imā pahūtaṃ lohaṃ chaḍḍitaṃ. Tena hi samma tvañca<BR>
sāṇabhāraṃ chaḍḍehi, ahañca ayaṃbhāraṃ chaḍḍessāmi, ubho lohabhāraṃ ādāya<BR>
gamissāmā'ti. 'Ayaṃ kho me samma sāṇabhāro dūrāhato ca susannaddho ca, alaṃ me tvaṃ<BR>
pajānāhī'ti. Atha khoso sahāyako ayaṃbhāraṃ chaḍḍetvā lohaṃbhāraṃ ādiyi. Te<BR>
yenaññataraṃ gāmapatthaṃ tenupasaṅkamiṃsu. Tattha addasaṃsu pahūtaṃ tipuṃ chaḍḍitaṃ.<BR>
Disvā sahāyako sahayakaṃ āmantesi: 'yassa kho samma atthāya iccheyyāma ayaṃ vā lohaṃ<BR>
vā, imā pahūtaṃ tipuṃ chaḍḍitaṃ. Tena hi samma tvañca sāṇabhāraṃ chaḍḍehi, ahañca<BR>
lohabhāraṃ chaḍḍessāmi, ubho tipuṃbhāraṃ ādāya gamissāmā'ti. 'Ayaṃ kho me samma<BR>
sāṇabhāro dūrāhato ca susannaddho ca, alaṃ me tvaṃ pajānāhī'ti. Atha kho so sahāyako<BR>
lohaṃbhāraṃ chaḍḍetvā tipuṃbhāraṃ ādiyi. Te yenaññataraṃ gāmapatthaṃ<BR>
tenupasaṅkamiṃsu. Tattha addasaṃsu pahūtaṃ sīsaṃ chaḍḍitaṃ. Disvā sahāyako sahāyakaṃ<BR>
āmantesi: 'yassa kho samma atthāya iccheyyāma lohaṃ vā tipuṃ vā, imā pahūtā sīsaṃ<BR>
chaḍḍitā. Tena hi samma tvañca sāṇabhāraṃ chaḍḍehi. Ahañca tipuṃ chaḍḍessāmi, ubho<BR>
sīsaṃbhāraṃ ādāya gamissāmā'ti. 'Ayaṃ kho me samma sāṇabhāro dūrāhato ca susannaddho<BR>
ca, alaṃ me tvaṃ pajānāhī'ti. Atha kho so sahāyako tipuṃbhāraṃ chaḍḍetvā sīsaṃbhāraṃ<BR>
ādiyi. Te yenaññataraṃ gāmapatthaṃ tenupasaṅkamiṃsu. Tattha addasaṃsu pahūtaṃ sajjhuṃ<BR>
chaḍḍitaṃ. Disvā sahāyako sahāyakaṃ āmantesi: 'yassa kho samma atthāya iccheyyāma<BR>
tipuṃ vā sīsaṃ vā, imaṃ pahūtaṃ sajjhuṃ chaḍḍitaṃ. Tena hi samma tvañca sāṇabhāraṃ<BR>
chaḍḍehi, ahañca sīsaṃbhāraṃ chaḍḍessāmi, ubho sajjhuṃbhāraṃ ādāya gamissāmā'ti. 'Ayaṃ<BR>
kho me samma sāṇabharo dūrāhato ca susannaddho ca. Alaṃ me tvaṃ pajānāhi'ti. Atha kho<BR>
so sahāyako sīsaṃbhāraṃ chaḍḍetvā sajjhuṃbhāraṃ ādiyi. Te yenaññataraṃ gāmapatthaṃ<BR>
tenupasaṅkamiṃsu. Tattha addasaṃsu pahūtaṃ suvaṇṇaṃ chaḍḍitaṃ. Disvā sahāyako<BR>
sahāyakaṃ āmantesi: 'yassa kho samma atthāya iccheyyāma sāṇaṃ vā sāṇasuttaṃ vā sāṇiyo<BR>
vā khomaṃ vā khomasuttaṃ vā khomadussaṃ vā kappāsaṃ vā kappāsikasuttaṃ vā<BR>
kappāsikadussaṃ vā ayaṃ vā lohaṃ vā tipuṃ vā sīsaṃ vā sajjhuṃ vā, idaṃ pahūtaṃ suvaṇṇaṃ<BR>
chaḍḍitaṃ. Tena hi samma tvañca sāṇabhāraṃ chaḍḍehi, ahañca sajjhubhāraṃ<BR>
chaḍḍessāmi, ubho suvaṇṇabhāraṃ ādāya gamissāmā'ti. 'Ayaṃ kho me samma sāṇabhāro<BR>
dūrāhato ca susannaddho ca alaṃ me, tvaṃ pajānāhī'ti. Atha kho so sahāyako sajjhubhāraṃ<BR>
chaḍḍetvā suvaṇṇabhāraṃ ādiyi. Te yena sako gāmo tenupasaṅkamiṃsu. Tattha yo so<BR>
sahāyako sāṇabhāraṃ ādāya agamāsi. Tassa neva mātāpitaro abhinandiṃsu, na puttadārā<BR>
abhinandiṃsu, na mittāmaccā abhinandiṃsu, na ca tato nidānaṃ sukhaṃ [PTS Page 352] [\q<BR>
352/]      somanassaṃ adhigacchi. Yo pana so sahāyako suvaṇṇabhāraṃ ādāya agamāsi,<BR>
tassa mātāpitaro pi abhinandiṃsu, puttadārā pi abhinandiṃsu, mittāmaccā pi abhinandiṃsu,<BR>
tato nidānañca sukhaṃ somanassaṃ adhigacchi. Evameva kho tvaṃ rājañña sāṇahārikūpamo<BR>
maññe paṭibhāsi. Paṭinissajjetaṃ rājañña pāpakaṃ diṭṭhigataṃ, paṭinissajjetaṃ rājañña<BR>
pāpakaṃ diṭṭhigataṃ. Mā te ahosi dīgharattaṃ ahitāya dukkhāyā"ti. <BR>
<BR>
<BR>
[BJT Page 556] [\x 556/]      <BR>
<BR>
18. "Purimenevāhaṃ opammena bhoto kassapassa attamano abhiraddho. Apicāhaṃ imāni<BR>
vicitrāni pañhapaṭibhānāni sotukāmo evāhaṃ bhavantaṃ kassapaṃ paccanikaṃ kātabbaṃ<BR>
amaññissaṃ. Abhikkantaṃ bho kassapa, abhikkantaṃ bho kassapa! Seyyathāpi bho kassapa<BR>
nikkujjitaṃ vā ukkujjeyya, paṭicchannaṃ vā vivareyya, mūḷhassa vā maggaṃ ācikkheyya,<BR>
andhakāre vā telapajjotaṃ dhāreyya: cakkhumanto rūpāni dakkhintīti. Evameva bhotā<BR>
kassapena anekapariyāyena dhammo pakāsito. Esāhaṃ bho kassapa taṃ bhagavantaṃ<BR>
gotamaṃ saraṇaṃ gacchāmi dhammañca bhikkhusaṅghañca, upāsakaṃ mā bhavaṃ kassapo<BR>
dhāretu ajjatagge pāṇupetaṃ saraṇaṃ gataṃ. Icchāmi cāhaṃ bho kassapa mahāyaññaṃ<BR>
yajituṃ. Anusāsatu maṃ bhavaṃ kassapo yaṃ mamassa dīgharattaṃ hitāya sukhāyā"ti. <BR>
<BR>
"Yathārūpe kho rājañña yaññe gāvo vā haññanti, ajeḷakā vā haññanti, kukkuṭasūkarā vā<BR>
haññanti, vividhā vā pāṇā saṃghātaṃ āpajjanti, paṭiggāhakā ca honti [PTS Page 353] [\q<BR>
353/]      micchādiṭṭhi micchāsaṃkappā micchāvācā micchākammantā micchāājīvā<BR>
micchāvāyāmā micchāsati micchāsamādhi, evarūpo kho rājañña yaññe na mahapphalo hoti<BR>
na mahānisaṃso na mahājutiko na mahāvipphāro. Seyyathāpi rājañña kassako<BR>
bījanaṅgalamādāya vanaṃ paviseyya. So tattha dukkhette dubbhūme avihatakhāṇukaṇṭake<BR>
bījāni patiṭṭhāpeyya khaṇḍāni pūtīni vātātapahatāni asārādāni asukhasayitāni, dovo ca na<BR>
kālena kālaṃ sammā dhāraṃ anuppaveccheyya. Api nu tāni bījāni vuddhiṃ verūḷhiṃ<BR>
vepullaṃ āpajjeyya? Kassako vā vipulaṃ vā phalaṃ adhigaccheyyā?"Ti. <BR>
<BR>
<BR>
[BJT Page 558] [\x 558/]     <BR>
<BR>
"Nohidaṃ bho kassapa. " <BR>
<BR>
"Evameva kho rājañña yathārūpe yaññe gāvo vā haññanti ajeḷakā vā haññanti<BR>
kukkuṭasūkarā vā haññanti vividhā vā pāṇā saṅghātaṃ āpajjanti. Paṭiggāhakā ca honti.<BR>
Micchādiṭṭhi micchāsaṃkappā micchāvācā miccākammantā micchāājīvā micchāvāyāmā,<BR>
micchāsati, micchāsamādhi. Evarūpo kho rājañña yañño na mahapphalo hoti na<BR>
mahānisaṃso na mahājutiko na mahāvipphāro. Yathārūpe ca kho rājañña yaññe neva gāvo<BR>
haññanti na ajeḷakā haññanti na kukkuṭasūkarā haññanti na vividhā vā pāṇā saṅghātaṃ<BR>
āpajjanti, paṭiggāhakā ca honti sammā diṭṭhi sammāsaṃkappā sammāvācā sammākammantā<BR>
sammāājīvā sammāvāyāmā sammāsati sammāsamādhi, evarūpo kho rājañña yañño<BR>
mahapphalo hoti mahānisaṃso mahājutiko mahāvipphāro. Seyyathāpi rājañña kassako<BR>
bījanaṅgalaṃ ādāya vanaṃ paviseyya, so tattha sukhette subhūme suvihatakhāṇukaṇṭake<BR>
bījāni [PTS Page 354] [\q 354/]      patiṭṭhāpeyya akhaṇḍāni apūtīni āvātātapahatāni<BR>
sārādāni sukhasayitāni, devo ca kālena kālaṃ sammā dhāraṃ anuppaveccheyya, api nu tāni<BR>
bījāni vuddhiṃ verūḷhiṃ vepullaṃ āpajjeyyuṃ, kassako vā vipulaṃ phalaṃ adhigaccheyyāti?'. <BR>
<BR>
"Evaṃ bho kassapa. " <BR>
<BR>
"Evameva kho rājañña yathārūpe yaññe neva gāvo haññanti na ajeḷakā haññanti na<BR>
kukkuṭasūkarā haññanti na vividhā vā pāṇā saṅghātaṃ āpajjanti, paṭiggāhakā ca honti<BR>
sammādiṭṭhi sammāsaṅkappā sammāvācā sammākammantā sammāājīvā sammāvāyāmā<BR>
sammāsati sammāsamādhi, evarūpo kho rājañña yañño mahapphalo hoti mahānisaṃso<BR>
mahājutiko mahāvipphāro"ti. <BR>
<BR>
<BR>
[BJT Page 560] [\x 560/]      <BR>
<BR>
19. Atha kho pāyāsi rājaññe dānaṃ paṭṭhapesi<BR>
samaṇabrāhmaṇakapaṇadikavaṇibbakayācakānaṃ. Tasmiṃ kho pana dāne evarūpaṃ<BR>
bhojanaṃ diyyati kaṇājakaṃ biḷaṅgadutiyaṃ, dhorakāni ca1 vatthāni guḷagāḷakāni. Tasmiṃ<BR>
kho pana dāne uttaro nāma māṇavo byāvaṭo ahosi. So dānaṃ datvā evamanuddisati<BR>
'imināhaṃ dānena pāyāsiṃ rājaññameva imasmiṃ loke samāgañjiṃ mā parasminti. ' Assosi<BR>
kho pāyāsī rājañño [PTS Page 355  [\q 355/]     ']uttaro kira māṇavo dānaṃ datvā<BR>
evamanuddisati 'imināhaṃ dānena pāyāsiṃ rājaññameva imasmiṃ loke samāgañjiṃ mā<BR>
parasminti' atha kho pāyāsi rājañño uttaraṃ māṇavaṃ āmantāpetvā etadavoca; saccaṃ kira<BR>
tvaṃ tāta uttara dānaṃ datvā evamanuddisasi. 'Imināhaṃ dānena pāyāsiṃ rājaññameva<BR>
imasmiṃ loke samāgañchiṃ mā parasminti'?<BR>
<BR>
'Evaṃ bho'ti. "Kissa pana bho tvaṃ tāta uttara dānaṃ datvā evamanuddisasi. 'Imināhaṃ<BR>
dānena pāyāsiṃ rājaññameva imasmiṃ loke samāgañchiṃ mā parasminti nanu mayaṃ tāta<BR>
uttara puññatthikā dānasseva phalaṃ pāṭikaṅkhino?2" Ti. <BR>
<BR>
"Bhoto kho pana dāne evarūpaṃ bhojanaṃ diyyati kaṇājakaṃ bilaṅgadutiyaṃ. Bhavaṃ pādāpi<BR>
na iccheyya phusituṃ, kuto bhuñjituṃ. Dhorakāni ca vatthāni guḷagāḷakāni yāni bhavaṃ<BR>
pādāpi na iccheyya phusituṃ, kuto paridahituṃ. Bhavaṃ kho panamhākaṃ piyo manāpo.<BR>
Kathaṃ mayaṃ manāpaṃ amanāpena saṃyojemā?"Ti. "Tena hi tvaṃ tāta uttara yādisāhaṃ<BR>
bhojanaṃ bhuñjāmi tādisaṃ bhojanaṃ paṭṭhapehi, yādisāni cāhaṃ vatthāni paridahāmi<BR>
tādisāni ca vatthāni paṭṭhapehī"ti. <BR>
<BR>
"Evaṃ bho"ti kho uttaro māṇavo pāyāsirājaññassa paṭissutvā yādisaṃ bhojanaṃ pāyāsi<BR>
rājañño bhuñjati tādisaṃ bhojanaṃ paṭṭhapesi, yādisāni ca vatthāni pāyāsi rājañño paridahati<BR>
tādisāni ca vatthāni paṭṭhapesi. <BR>
<BR>
1. Therakāni [PTS]. 2. Śuḷa vālakāni [PTS.] <BR>
<BR>
[BJT Page 562] [\x 562/]     <BR>
<BR>
[PTS Page 356] [\q 356/]      atha kho pāyāsī rājañño asakkaccaṃ dānaṃ datvā asahatthā<BR>
dānaṃ datvā acitatīkataṃ dānaṃ datvā apaviddhaṃ dānaṃ datvā kāyassa bhedā<BR>
parammaraṇā cātumahārājikānaṃ devānaṃ sahabyataṃ upapajji suññaṃ serissakaṃ vimānaṃ.<BR>
Yo pana tassa dāne byāvaṭo ahosi uttaro nāma māṇavo, so sakkaccaṃ dānaṃ datvā sahatthā<BR>
dānaṃ datvā cittīkataṃ dānaṃ datvā anapaviddhaṃ dānaṃ datvā kāyassa bhedā<BR>
parammaraṇā sugatiṃ saggaṃ lokaṃ upapajji devānaṃ tāvatiṃsānaṃ sahabyataṃ. <BR>
<BR>
Tena kho pana samayena āyasmā gavampati abhikkhaṇaṃ suññaṃ serissakaṃ vimānaṃ<BR>
divāvihāraṃ gacchati. Atha kho pāyāsī devaputto yenāyasmā gavampati tenupasaṅkami,<BR>
upasaṅkamitvā āyasmantaṃ gavampatiṃ abhivādetvā ekamantaṃ aṭṭhāsi. Ekamantaṃ ṭhikaṃ<BR>
kho pāyāsiṃ devaputtaṃ āyasmā gavampati etadavoca; 'ko'si tvaṃ āvuso?'Ti. 'Ahaṃ bhante<BR>
pāyāsi rājañño'ti. "Nanu tvaṃ āvuso evaṃdiṭṭhiko ahosi. 'Itipi natthi paro loko, natthi sattā<BR>
opapātikā, natthi sukaṭadukkaṭānaṃ kammānaṃ phalaṃ vipāko'ti?" "Svāhaṃ bhante evaṃ<BR>
diṭṭhiko ahosi; 'itipi natthi paro loko, natthi sattā opapātikā natthi sukaṭadukkaṭānaṃ<BR>
kammānaṃ phalaṃ vipāko ti. Api cāhaṃ [PTS Page 357] [\q 357/]      ayyena<BR>
kumārakassapena etasmā pāpakā diṭṭhigatā vivecito"ti. <BR>
<BR>
"Yo pana te āvuso dāne byāvaṭo ahosi uttaro nāma māṇavo, so kuhiṃ upapanno?'Ti. "Yo me<BR>
bhante dāne byāvaṭo ahosi uttaro nāma māṇavo, so sakkaccaṃ dānaṃ datvā sahatthā dānaṃ<BR>
datvā vittīkataṃ dānaṃ datvā anapaviddhaṃ dānaṃ datvā kāyassa bhedā parammaraṇā<BR>
sugatiṃ saggaṃ lokaṃ upapanno devānaṃ tāvatiṃsānaṃ sahabyataṃ. Ahaṃ pana bhante<BR>
asakkaccaṃ dānaṃ datvā asahatthā dānaṃ datvā acittīkataṃ dānaṃ datvā apaviddhaṃ dānaṃ<BR>
datvā kāyassa bhedā parammaraṇā cātumahārājikānaṃ devānaṃ sahabyataṃ upapanno<BR>
suññaṃ serissakaṃ vimānaṃ. Tena hi bhante gavampati manussalokaṃ gantvā evamārocehi:<BR>
sakkaccaṃ dānaṃ detha, sahatthā dānaṃ detha, cittīkataṃ dānaṃ detha, anapaviddhaṃ dānaṃ<BR>
detha, pāyāsi rājañño asakkaccaṃ dānaṃ datvā<BR>
<BR>
<BR>
[BJT Page 564] [\x 564/]     <BR>
<BR>
Asahatthā dānaṃ datvā acittīkataṃ dānaṃ datvā apaviddhaṃ dānaṃ datvā kāyassa bhedā<BR>
parammaraṇā cātumhārājikānaṃ devānaṃ sahabyataṃ upapanno suññaṃ serissakaṃ<BR>
vimānaṃ. Yo pana tassa dāne byāvaṭo ahosi uttaro nāma māṇavo, so sakkaccaṃ dānaṃ<BR>
datvā sahatthā dānaṃ datvā cittīkataṃ dānaṃ datvā anapaviddhaṃ dānaṃ datvā kāyassa<BR>
bhedā parammaraṇā sugatiṃ saggaṃ lokaṃ upapanno devānaṃ tāvatiṃsānaṃ sahabyatanti.<BR>
" <BR>
<BR>
Atha kho āyasmā gavampati manussalokaṃ āgantvā evamārocesi: "sakkaccaṃ dānaṃ detha,<BR>
sahatthā dānaṃ detha, cittikataṃ dānaṃ detha, anapaviddhaṃ dānaṃ detha. Pāyāsi rājañño<BR>
asakkaccaṃ dānaṃ datvā asahatthā dānaṃ datvā acittīkataṃ dānaṃ datvā apaviddhaṃ dānaṃ<BR>
datvā kāyassa bhedā parammaraṇā cātumahārājikānaṃ devānaṃ sahabyataṃ upapanno<BR>
suññaṃ serissakaṃ vimānaṃ. Yo pana tassa dāne byāvaṭo ahosi uttaro nāma māṇavo, so<BR>
sakkaccaṃ dānaṃ datvā sahatthā dānaṃ datvā cittikataṃ dānaṃ datvā anapaviddhaṃ [PTS<BR>
Page 358] [\q 358/]      dānaṃ datvā kāyassa bhedā parammaraṇā sugatiṃ saggaṃ lokaṃ<BR>
upapanno devānaṃ tāvatiṃsānaṃ sahabyatanti. " <BR>
<BR>
Pāyāsirājaññasuttaṃ niṭṭhitaṃ dasamaṃ. <BR>
<BR>
Apadānañca nidānañca nibbānañca sudassanaṃ, <BR>
Janavasabhañca govindaṃ samayaṃ sakkamevaca<BR>
Satipaṭṭhānapāyāsi mahāvaggassa saṅgaho, <BR>
<BR>
Mahāvaggo niṭṭhito dutiyo<BR>
<BR>
Mahāpadānaṃ nidānaṃ nibbānañca sudassanaṃ, <BR>
Janavasabhañca govindaṃ samayaṃ sakkapañhakaṃ<BR>
Mahāsatipaṭṭhānañca pāyāsī dasamaṃ bhave. (Katthaci)<BR>
<BR>
<BR>
<BR>
<BR>
<BR>
</body></html>
