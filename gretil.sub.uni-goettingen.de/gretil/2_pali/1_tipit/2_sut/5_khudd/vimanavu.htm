<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title>Vimanavatthu</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

Vimanavatthu<BR>
<BR>
Input by the Sri Lanka Tripitaka Project<BR>
<BR>
[CPD Classification 2.5.6]<BR>
[PTS Vol Vv - ] [\z Vv /] [\f I /]    <BR>
[PTS Page 001] [\q   1/]     <BR>
[BJT Vol Vv - ] [\z Vv /] [\w I /]    <BR>
[BJT Page 002] [\x   2/]     <BR>
<BR>
Suttantapiṭake<BR>
<BR>
Vimānavatthupāḷi<BR>
<BR>


<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>


Namo tassa bhagavato arahato sammā sambuddhassa. <BR>
<BR>
1. Pīṭhavaggo<BR>
<BR>
1. 1<BR>
1. Pīṭhaṃ te sovaṇṇamayaṃ uḷāraṃ<BR>
Manojavaṃ gacchati yena kāmaṃ, <BR>
Alaṅkate mālyadhare1 suvatthe<BR>
Obhāsasi vijjurivabbhakūṭaṃ. <BR>
<BR>
2. Kena te tādiso vaṇṇo kena te idhamijjhati, <BR>
Uppajjanti ca te bhogā ye keci manaso piyā. <BR>
<BR>
3. Pucchāmi taṃ devi mahānubhāve<BR>
Manussabhūtā kimakāsi puññaṃ, <BR>
Kenāsi evaṃ jalitānubhāvā<BR>
Vaṇṇo ca te sabbadisā pabhāsatīti. <BR>
<BR>
4. Sā devatā attamanā moggallānena pucchitā, <BR>
Pañhaṃ puṭṭhā viyākāsi yassa kammassidaṃ phalaṃ. <BR>
<BR>
5. Ahaṃ manussesu manussabhūtā<BR>
Abbhāgatānāsanakaṃ2 adāsiṃ, <BR>
Abhivādayiṃ añjalikaṃ akāsiṃ<BR>
Yathānubhāvañca adāsi dānaṃ. <BR>
<BR>
6. Tena me tādiso vaṇṇo tena me idhamijjhati<BR>
Uppajjanti ca me bhogā ye keci manaso piyā. <BR>
<BR>
7. Akkhāmi te bhikkhu mahānubhāva<BR>
Manussabhūtā yamakāsi puññaṃ, <BR>
Tenamhi evaṃ jalitānubhāvā<BR>
Vaṇṇo ca me sabbadisā pabhāsatīti. <BR>
<BR>
Paṭhamapīṭhavimānaṃ. <BR>
<BR>
1. 2<BR>
[PTS Page 002] [\q   2/]      <BR>
8. Pīṭhaṃ te vephariyamayaṃ uḷāraṃ<BR>
Manojavaṃ gacchati yena kāmaṃ, <BR>
Alaṅkate mālyadhare suvatthe<BR>
Obhāsasi vijjurivabbhakūṭaṃ. <BR>
<BR>
1. Malyadhare - sīmu. <BR>
2. Abbhāgatānaṃ āsanakaṃ - sīmu. <BR>
<BR>
[BJT Page 4] [\x   4/]     <BR>
<BR>
9. Kena te tādiso vaṇṇo kena te idhamijjhati, <BR>
Uppajjanti ca te bhogā ye keci manaso piyā. <BR>
<BR>
10. Pucchāmi taṃ devi mahānubhāve<BR>
Manussabhūtā kimakāsi puññaṃ, <BR>
Kenāsi evaṃ jalitānubhāvā<BR>
Vaṇṇo ca te sabbadisā pabhāsatīti. <BR>
<BR>
11. Sā devatā attamanā moggallānena pucchitā, <BR>
Pañhaṃ puṭṭhā viyākāsi yassa kammassidaṃ phalaṃ. <BR>
<BR>
12. Ahaṃ manussesu manussabhūtā<BR>
Abbhāgatānāsanakaṃ adāsiṃ, <BR>
Abhivādayiṃ añjalikaṃ akāsiṃ<BR>
Yathānubhāvañca adāsi dānaṃ. <BR>
<BR>
13. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
14. Akkhāmi te bhikkhu mahānubhāva<BR>
Manussabhūtā yamakāsi puññaṃ, <BR>
Tenambhi evaṃ jalitānubhāvā<BR>
Vaṇṇo ca me sabbadisā pabhāsatīti. <BR>
<BR>
Dutiyapīṭhavimānaṃ. <BR>
<BR>
1. 3<BR>
<BR>
15. Pīṭhaṃ te sovaṇṇamayaṃ uḷāraṃ<BR>
Manojavaṃ gacchati yena kāmaṃ, <BR>
Alaṅkate mālyadhare suvatthe<BR>
Obhāsasi vijjurivabbhakūṭaṃ<BR>
<BR>
16. Kena te tādiso vaṇṇo kena te idhamijjhati, <BR>
Uppajjanti ca te bhogā ye keci manaso piyā. <BR>
<BR>
17. Pucchāmi taṃ devi mahānubhāve<BR>
Manussabhūtā kimakāsi puññaṃ, <BR>
Kenāsi evaṃ jalitānubhāvā<BR>
Vaṇṇo ca te sabbadisā pabhāsatīti. <BR>
<BR>
18. Sā devatā attamanā moggallānena pucchitā, <BR>
Pañhaṃ puṭṭhā viyākāsi yassa kammassidaṃ phalaṃ. <BR>
<BR>
[BJT Page 6] [\x   6/]     <BR>
[PTS Page 003] [\q   3/]      <BR>
19. Appassa kammassa phalaṃ mamedaṃ1<BR>
Yenamhi2 evaṃ jalitānubhāvā, <BR>
Ahaṃ manussesu manussabhūtā<BR>
Purimāya jātiyā manussaloke<BR>
<BR>
20. Addasaṃ virajaṃ bhikkhuṃ vippasannamanāvilaṃ, <BR>
Tassa adāsahaṃ piṭhaṃ pasannā sehi pāṇihi<BR>
<BR>
21. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā<BR>
<BR>
22. Akkhāmi te bhikkhu mahānubhāva<BR>
Manussabhūtā yamakāsi puññaṃ, <BR>
Tenamhi evaṃ jalitānubhāvā<BR>
Vaṇṇo ca me sabbādisā pabhāsatīti. <BR>
<BR>
Tatiyapīṭhavimānaṃ. <BR>
<BR>
1. 4<BR>
<BR>
23. Pīṭhaṃ te vephariyamayaṃ uḷāraṃ<BR>
Manojavaṃ gacchati yena kāmaṃ, <BR>
Alaṅkate mālyadhare suvatthe<BR>
Obhāsasi vijjurivabbhakūṭaṃ. <BR>
<BR>
24. Kena te tādiso vaṇṇo kena te idhamijjhati, <BR>
Uppajjanti ca te bhogā ye keci manaso piyā. <BR>
<BR>
25. Pucchāmi taṃ devi mahānubhāve<BR>
Manussabhūtā kimakāsi puññaṃ, <BR>
Kenāsi evaṃ jalitānubhāvā<BR>
Vaṇṇo ca te sabbadisā pabhāsatīti. <BR>
<BR>
26. Sā devatā attamanā moggallānena pucchitā, <BR>
Pañhaṃ puṭṭhā viyākāsi yassa kammassidaṃ phalaṃ. <BR>
<BR>
27. Appassa kammassa phalaṃ mamedaṃ<BR>
Yenamhi evaṃ jalitānubhāvā<BR>
Ayaṃ manussesu manussabhūtā<BR>
Purimāya jātiyā manussaloke. <BR>
<BR>
28. Addasaṃ virajaṃ bhikkhuṃ vippasannamanāvilaṃ, <BR>
Tassa adāsahaṃ pīṭhaṃ pasannā sehi pāṇāhi. <BR>
<BR>
1. Mametaṃ - katthavi<BR>
2. Tenamhi - katthavi<BR>
<BR>
[BJT Page 8] [\x   8/]     <BR>
<BR>
29. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
30. Akkhāmi te bhikkhu mahānubhāva<BR>
Manussabhūtā yamakāsi puññaṃ, <BR>
Tenamhi evaṃ jalitānubhāvā<BR>
Vaṇṇo ca me sabbadisā pabhāsatīti. <BR>
<BR>
Catutthapīṭhavimānaṃ. <BR>
<BR>
1. 5<BR>
[PTS Page 004] [\q   4/]      <BR>
31. Kuñjaro te varārogo nānā ratanakappano, <BR>
Ruciro thāmavā javasampanno1 ākāsamhi samīhati. <BR>
<BR>
32. Padumī padumapattakkhī2 padumuppalajutindharo, 3<BR>
Padumacuṇṇābhikiṇṇaṅgo soṇṇapokkharamālavā4<BR>
<BR>
33. Padumānusaṭaṃ maggaṃ padumapattavibhūsitaṃ, <BR>
 hītaṃ vaggumanugghāti mitaṃ gacchati vāraṇo<BR>
<BR>
34. Tassa pakkamamānassa soṇṇakaṃsā ratissarā, <BR>
Tesaṃ sūyyati nigghoso turiye pañcaṅgike yathā<BR>
<BR>
35. Tassa nāgassa khandhasmiṃ sucivatthā alaṅkatā, <BR>
Mahantaṃ accharāsaṅghaṃ vaṇṇena atirocasi5<BR>
<BR>
36. Dānassa te idaṃ phalaṃ atho sīlassa vā pana, <BR>
Atho añjalikammassa taṃ me akkhāhi pucchitāti. <BR>
<BR>
37. Sā devatā attamanā moggallānena pucchitā, <BR>
Pañhaṃ puṭṭhā viyākāsi yassa kammassidaṃ phalanti. <BR>
<BR>
38. Disvāna guṇasampannaṃ jhāyiṃ jhānarataṃ sataṃ, <BR>
Adāsiṃ pupphābhikiṇṇaṃ āsanaṃ dussasanthataṃ. <BR>
<BR>
39. Upaḍḍhapadumamālāhaṃ āsanassa samantato, <BR>
Abbhokirissaṃ pattehi pasannā sehi pāṇīhi. <BR>
<BR>
1. Thāmasampanno - katthavi<BR>
2. Padamapattakkhī - machasaṃ. <BR>
3. Padamuppalajutindharo - machasaṃ. <BR>
4. Soṇṇapokkharamālamā - machasaṃ. <BR>
5. Atirocati - katthacī<BR>
<BR>
[BJT Page 10] [\x  10/]     <BR>
<BR>
40. Tassa kammassa kusalassa1 idaṃ me īdisaṃ phalaṃ, <BR>
Sakkāro garukāro ca devānaṃ apacitā ahaṃ. <BR>
<BR>
41. Yo ce sammāvimuttānaṃ sattānaṃ brahmacārinaṃ, <BR>
Pasanno āsanaṃ dajjā evaṃ nando yathā ahaṃ. <BR>
<BR>
42. Tasmāhi atthakāmena mahantambhikaṅkhatā, <BR>
Āsanaṃ dātabbaṃ hoti sarīranti madhārinanti. <BR>
<BR>
Kuñjaravimānaṃ. <BR>
<BR>
1. 6<BR>
43. Suvaṇṇacchadanaṃ nāvaṃ nārī āruyha tiṭṭhasi, <BR>
Ogāhasi pokkharaṇiṃ padumaṃ chindasi pāṇinā. <BR>
<BR>
44. Kena te tādiso vaṇṇo kena te idhamijjhati, <BR>
Uppajjanti ca te bhogā ye keci manaso piyā. <BR>
<BR>
45. Pucchāmi taṃ devi mahānubhāve<BR>
Manussabhūtā kimakāsi puññaṃ, <BR>
Kenāsi evaṃ jalitānubhāvā<BR>
Vaṇṇo ca te sabbadisā pabhāsatīti, <BR>
<BR>
46. Sā devatā attamanā moggallānena pucchitā, <BR>
Pañhaṃ puṭṭhā viyākāsi yassa kammassidaṃ phalantī. <BR>
<BR>
47. Ahaṃ manussesu manussabhūtā<BR>
Purimāya jātiyā manussaloke, <BR>
Disvāna bhikkhū tasite kilante<BR>
Uṭṭhāya pātuṃ udakaṃ adāsiṃ. <BR>
<BR>
48. Yo ve kilantāna pipāsitānaṃ<BR>
Uṭṭhāya pātuṃ udakaṃ dadāti, <BR>
Sītodakā tassa bhavanti najjo<BR>
Pahūtamālyā bahupuṇḍarīkā. <BR>
<BR>
49. Tamāpagā anupariyanti sabbadā<BR>
Sītodīkā vālukasanthatā nadī, <BR>
Ambā ca sālā tilakā ca jambuyo<BR>
Uddālakā pāṭaliyo ca phullā. <BR>
<BR>
1. Kammakusalassa - machasaṃ. <BR>
<BR>
[BJT Page 12] [\x  12/]     <BR>
<BR>
50. Taṃ bhūmibhāgehi upetarūpaṃ<BR>
Vimānaseṭṭhaṃ bhūsasobhamānaṃ, <BR>
Tassīdha1 kammassa ayaṃ vipāko<BR>
Etādisaṃ katapuññā2 labhanti. <BR>
<BR>
51. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
52. Akkhāmi te bhikkhu mahānubhāva<BR>
Manussabhūtā yamakāsi puññaṃ, <BR>
Tenamhi evaṃ jalitānubhāvā<BR>
Vaṇṇo ca me sabbadisā pabhāsatīti. <BR>
<BR>
Paṭhamanāvāvimānaṃ. <BR>
<BR>
1. 7<BR>
<BR>
53. Suvaṇṇacchadanaṃ nāvaṃ nārī āruyha tiṭṭhasi, <BR>
Ogāhasi pokkharaṇiṃ padumaṃ chindasi pāṇinā. <BR>
<BR>
54. Kena te tādiso vaṇṇo kena te idhamijjhati, <BR>
Uppajjanti ca te bhogā ye keci manaso piyā. <BR>
<BR>
55. Pucchāmi taṃ devi mahānubhāve<BR>
Manussabhūtā kimakāsi puññaṃ, <BR>
Kenāsi evaṃ jalitānubhāvā<BR>
Vaṇṇo ca te sabbadisā pabhāsatīti. <BR>
<BR>
56. Sā devatā attamanā moggallānena pucchitā, <BR>
Pañhaṃ puṭṭhā viyākāsi yassa kammassidaṃ phalaṃ. <BR>
<BR>
57. Ahaṃ manussesu manussabhūtā<BR>
Purimāya jātiyā manussaloke, <BR>
Disvāna bhikkhuṃ tasitaṃ kilantaṃ<BR>
Uṭṭhāya pātuṃ udakaṃ adāsiṃ. <BR>
<BR>
58. Yo ce kilantassa pipāsitassa<BR>
Uṭṭhāya pātuṃ udakaṃ dadāti, <BR>
Sītodakā tassa bhavanti najjo<BR>
Pahūtamālyā bahupuṇḍarīkā. <BR>
<BR>
59. Tamāpagā anupariyanti sabbadā<BR>
Sītodakā vālukasanthatā nadī, <BR>
Ambā ca sālā tilakā ca jambuyo<BR>
Uddālakā pāṭaliyo ca phullā. <BR>
<BR>
1. Tasseva - syā. <BR>
2. Puññakatā - machasaṃ. <BR>
<BR>
[BJT Page 14] [\x  14/]     <BR>
<BR>
60. Taṃ bhūmibhāgehi upetarūpaṃ<BR>
Vimānaseṭṭhaṃ bhusasobhamānaṃ, <BR>
Tassīdha kammassa ayaṃ vipāko<BR>
Etādisaṃ katapuññā labhanti. <BR>
<BR>
61. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
62. Akkhāmi te bhikkhu mahānubhāva<BR>
Manussabhūtā yamakāsi puññaṃ, *<BR>
Tenamhi evaṃ jalitānubhāvā<BR>
Vaṇṇo ca me sabbadisā pabhāsatīti. <BR>
<BR>
Dutiyanāvāvimānaṃ. <BR>
<BR>
1. 8<BR>
<BR>
63. Suvaṇṇacchadanaṃ nāvaṃ nārī āruyha tiṭṭhasi, <BR>
Ogāhasi pokkharaṇiṃ padumaṃ chindasi pāṇinā. <BR>
<BR>
64. Kūṭāgārā nivesā te vibhattā bhāgaso mitā, <BR>
Daddallamānā ābhanti samantā caturo disā. <BR>
65. Kena te tādiso vaṇṇo kena te idhamijjhati, <BR>
Uppajjanti ca te bhogā ye keci manaso piyā. <BR>
<BR>
66. Pucchāmi taṃ devi mahānubhāve<BR>
Manussabhūtā kimakāsi puññaṃ, <BR>
Kenāsi evaṃ jalitānubhāvā<BR>
Vaṇṇo ca te sabbadisā pabhāsatīti. <BR>
[PTS Page 005] [\q   5/]      <BR>
67. Sā devatā attamanā sambuddheneva pucchitā<BR>
Pañhaṃ puṭṭhā viyākāsi yassa kammassidaṃ phalanti.<BR>
[PTS Page 007] [\q   7/]       <BR>
68. Ahaṃmanussesu manussabhūtā<BR>
Purimāya jātiyā manussaloke, <BR>
Disvāna bhikkhū tasite kilante<BR>
Uṭṭhāya pātuṃ udakaṃ adāsiṃ. <BR>
<BR>
69. Yo ve kilantāna pipāsitānaṃ<BR>
Uṭṭhāya pātuṃ udakaṃ dadāti, <BR>
Sītodakā tassa bhavanti najjo<BR>
Pahūtamālyā bahu puṇḍarīkā. <BR>
<BR>
* Ettha dissate marammachaṭṭha saṅgīti potthake ''akkhāmi te buddha mahānubhāva<BR>
manussabhūtā yamakāsi puññāpi pādantidvayaṃ. <BR>
<BR>
[BJT Page 16] [\x  16/]     <BR>
<BR>
70. Tamāpagā anupariyanti sabbadā<BR>
Sītodakā vālukasanthatā nadī, <BR>
Ambā ca sālā tilakā ca jambuyo<BR>
Uddālakā pāṭaliyo ca phullā. <BR>
<BR>
71. Taṃ bhūmibhāgehi upetarūpaṃ<BR>
Vimānaseṭṭhaṃ bhusasobhamānaṃ, <BR>
Tassīdha kammassa ayaṃ vipāko<BR>
Etādisaṃ katapuññā labhanti. <BR>
<BR>
72. Kūṭāgārā nivesā me vibhattā bhāgaso mitā, <BR>
Daddallamānā ābhanti samantā caturo disā. <BR>
<BR>
73. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
74. Tenamhi evaṃ jalitānubhāvā<BR>
Vaṇṇo ca me sabbadisā pabhāsati, <BR>
Etassa kammassa phalaṃ mamedaṃ<BR>
Atthāya buddho udakaṃ apāyīti1. <BR>
<BR>
Tatiyanāvā vimānaṃ. <BR>
<BR>
1. 9<BR>
<BR>
75. Abhikkantena vaṇṇena yā tvaṃ tiṭṭhasi devate, <BR>
Obhāsenti disā sabbā osadhī viya tārakā. <BR>
76. Kena te tādiso vaṇṇo kena te idhamijjhati, <BR>
Uppajjanti ca te bhogā ye keci manaso piyā. <BR>
<BR>
77. Kena tvaṃ vimalobhāsā atirocasi devate2, <BR>
Kena te sabbagattehi sabbā obhāsare3 disā. <BR>
<BR>
78. Pucchāmi taṃ devi mahānubhāve<BR>
Manussabhūtā kimakāsi puññaṃ, <BR>
Kenāsi evaṃ jalitānubhāvā<BR>
Vaṇṇo ca te sabbadisā pabhāsatīti. <BR>
[PTS Page 006] [\q   6/]      <BR>
79. Sā devatā attamanā moggallānena pucchitā, <BR>
Pañhaṃ puṭṭhā viyākāsi yassa kammassidaṃ phalaṃ. <BR>
<BR>
1. Apāsīti - sī, syā, [PTS.] <BR>
2. Devatā - machasaṃ. <BR>
3. Obhāsate - machasaṃ. <BR>
<BR>
[BJT Page 18] [\x  18/]     <BR>
<BR>
[PTS Page 008] [\q   8/]      <BR>
80. Ahaṃ manussesu manussabhūtā<BR>
Pūrimāya jātiyā manussaloke, <BR>
Tamandhakāramhi timīsikāyaṃ<BR>
Padīpakālamhi adaṃ padīpaṃ1<BR>
<BR>
81. Yo andhakāramhi timīsikāyaṃ<BR>
Padīpakālamhi dadāti dīpaṃ, <BR>
Uppajjati jotirasaṃ vimānaṃ<BR>
Pahūtamālyaṃ bahupuṇḍarīkaṃ. <BR>
<BR>
82. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
83. Tenāhaṃ vimalobhāsā atirocāmi devatā, <BR>
Tena me sabbagattehi sabbā obhāsare disā. <BR>
<BR>
84. Akkhāmi te bhikkhu mahānubhāva<BR>
Manussabhūtā yamakāsi puññaṃ, <BR>
Tenamhi evaṃ jalitānubhāvā<BR>
Vaṇṇo ca me sabbadisā pabhāsatīti. <BR>
Dīpavimānaṃ. <BR>
<BR>
1. 10<BR>
<BR>
85. Abhikkannena vaṇṇena yā tvaṃ tiṭṭhasi devate, <BR>
Obhāsentī disā sabbā osadhī viya tārakā. <BR>
<BR>
86. Kena te tādiso vaṇṇo kena te idhamijjhati, <BR>
Uppajjanti ca te bhogā ye keci manaso piyā. <BR>
<BR>
87. Pucchāmi taṃ devi mahānubhāve<BR>
Manussabhūtā kimakāsi puññaṃ, <BR>
Kenāsi evaṃ jalitānubhāvā<BR>
Vaṇṇo ca te sabbadisā pabhāsatīti. <BR>
<BR>
88. Sā devatā attamanā moggallānena pucchitā. <BR>
Pañhaṃ puṭṭhā viyākāsi yassa kammassidaṃ phalaṃ. <BR>
<BR>
89. Ahaṃ manussesu manussabhūtā<BR>
Purimāya jātiyā manussaloke. <BR>
Addasaṃ virajaṃ buddhaṃ vippasannamanāvilaṃ<BR>
<BR>
1. Adāya dīpaṃ - machasaṃ. <BR>
<BR>
[BJT Page 20] [\x  20/]     <BR>
<BR>
90. Āsajja dānaṃ adāsiṃ akāmā tiladakkhiṇaṃ<BR>
Dakkhiṇeyyassa buddhassa pasannā sehi pāṇihi. <BR>
<BR>
91. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
92. Akkhāmi te bhikkhu mahānubhāva<BR>
Manussabhūtā yamakāsi puññaṃ, <BR>
Tenamhi evaṃ jalitānubhāvā<BR>
Vaṇṇo ca me sabbadisā pabhāsatīti. <BR>
[PTS Page 009] [\q   9/]      <BR>
Tiladakkhiṇāvimānaṃ. <BR>
<BR>
1. 11<BR>
<BR>
93. Koñcā mayūrā diviyā ca haṃsā<BR>
Vaggussarā kokilā sampatanti, <BR>
Pupphābhikiṇṇaṃ rammamidaṃ vimānaṃ<BR>
Anekacittaṃ naranārisevitaṃ. <BR>
<BR>
94. Tatthacchasi devi mahānubhāve<BR>
Iddhi1 vikubbantī anekarūpā, <BR>
Imā ca te accharāyo samantato<BR>
Naccanti gāyanti pamodayanti2. <BR>
<BR>
95. Devidadhipattāsi mahānubhāve<BR>
Manussabhūtā kimakāsi puññaṃ, <BR>
Kenāsi evaṃ jalitānubhāvā<BR>
Vaṇṇo ca te sabbadisā pabhāsatīti. <BR>
<BR>
96. Sā devatā attamanā moggallānena pucchitā, <BR>
Pañhaṃ puṭṭhā viyākāsi yassa kammassidaṃ phalaṃ. <BR>
<BR>
97. Ahaṃ manussesu manussabhūtā<BR>
Patibbatā nāññamanā3 ahosiṃ, <BR>
Mātāva puttaṃ anurakkhamānā<BR>
Kuddhapahaṃ4 nappharusaṃ avocaṃ. <BR>
<BR>
98. Sacce ṭhitā mosavajjaṃ pahāya<BR>
Dāne ratā saṅgahitattabhāvā, <BR>
Annaṃ ca pānaṃ ca pasannacittā<BR>
Sakkacca dānaṃ vipulaṃ adāsiṃ. <BR>
<BR>
1. Iddhiṃ - katthaci<BR>
2. Pamodayanti ca - machasaṃ. <BR>
3. Patibbatā naññamanā - machasaṃ. <BR>
4. Kuddhāpihaṃ - machasaṃ. <BR>
<BR>
[BJT Page 22] [\x  22/]     <BR>
<BR>
99. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
100. Akkhāmi te bhikkhu mahānubhāva<BR>
Manussabhūtā yamakāsi puññaṃ<BR>
Tenamhi evaṃ jalitānubhāvā<BR>
Vaṇṇo ca me sabbadisā pabhāsatīti. <BR>
<BR>
Patibbatāvimānaṃ. <BR>
<BR>
1. 12<BR>
<BR>
101. Vepharīyatthambhaṃ ruciraṃ pabhassaraṃ<BR>
Vimānamāruyha anekacittaṃ<BR>
Tatthacchasi devi mahānubhāve<BR>
Uccāvacā iddhivikubbamānā<BR>
Imā ca te accharāyo samantato<BR>
Naccanti gāyanti pamodayanti1<BR>
[PTS Page 010] [\q  10/]      <BR>
102. Deviddhipattāsi mahānubhāve<BR>
Manussabhūtā kimakāsi puññaṃ<BR>
Kenāsi evaṃ jalitānubhāvā<BR>
Vaṇṇo ca te sabbadisā pabhāsatīti<BR>
<BR>
103. Sā devatā attamanā moggallānena pucchitā, <BR>
Pañhaṃ puṭṭhā viyākāsi yassa kammassidaṃ phalaṃ<BR>
<BR>
104. Ahaṃ manussesu manussabhūtā<BR>
Upāsikā cakkhumato abhosiṃ<BR>
Pāṇātipātā viratā ahosiṃ<BR>
Loke adinnaṃ parīvajjayissaṃ<BR>
<BR>
105. Amajjapā no ca2 musā abhāsiṃ3<BR>
Sakena sāmināva4 ahosiṃ tuṭṭhā<BR>
Annañca pānañca pasannacittā<BR>
Sakkacca dānaṃ vipulaṃ adāsiṃ<BR>
<BR>
106. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā<BR>
<BR>
107. Akkhāmi te bhikkhu mahānubhāva<BR>
Manussabhūtā yamakāsi puññaṃ<BR>
Tenamhi evaṃ jalitānubhāvā<BR>
Vaṇṇo ca me sabbadisā pabhāsatīti<BR>
<BR>
Dutiya patibbatāvimānaṃ. <BR>
<BR>
1. Pamodayanti ca - machasaṃ, <BR>
2. Nāpi - syā. <BR>
3. Abhāṇiṃ - machasaṃ. <BR>
4. Sāmitā - machasaṃ. <BR>
<BR>
[BJT Page 24] [\x  24/]     <BR>
<BR>
01. 13<BR>
<BR>
108. Abhikkantena vaṇṇena yā tvaṃ tiṭṭhasi devate, <BR>
Obhāsentī disā sabbā osadhī viya tārakā. <BR>
<BR>
109. Kena te tādiso vaṇṇo kena te idhamijjhati, <BR>
Uppajjanti ca te bhogā ye keci manaso piyā. <BR>
<BR>
110. Pucchāmi taṃ devi mahānubhāve<BR>
Manussabhūtā kimakāsi puññaṃ<BR>
Kenāsi evaṃ jalitānubhāvā<BR>
Vaṇṇo ca te sabbadisā pabhāsatīti. <BR>
<BR>
111. Sā devatā attamanā moggallānena pucchitā, <BR>
Pañhaṃ puṭṭhā viyākāsi yassa kammassidaṃ phalaṃ. <BR>
<BR>
112. Ahaṃ manussesu manussabhūtā<BR>
Suṇisā ahosiṃ sasurassa gehe1<BR>
Addasaṃ virajaṃ bhikkhuṃ vippasannamanāvilaṃ<BR>
<BR>
113. Tassa adāsahaṃ pūvaṃ pasannā sehi pāṇihi<BR>
Bhāgaḍḍhabhāgaṃ datvāna modāmi nandane vane<BR>
<BR>
[PTS Page 011] [\q  11/]      <BR>
114. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
115. Akkhāmi te bhikkhu mahānubhāva<BR>
Manussabhūtā yamakāsi puññaṃ<BR>
Tenamhi evaṃ jalitānubhāvā<BR>
Vaṇṇo ca me sabbadisā pabhāsatīti. <BR>
<BR>
Suṇisāvimānaṃ. <BR>
<BR>
[BJT Page 24] [\x  24/]     <BR>
<BR>
1. 14<BR>
<BR>
116. Abhikkantena vaṇṇena yā tvaṃ tiṭṭhasi devate, <BR>
Obhāsentī disā sabbā osadhī viya tārakā. <BR>
<BR>
117. Kena te tādiso vaṇṇo kena te idhamijjhati, <BR>
Uppajjanti ca te bhogā ye keci manaso piyā. <BR>
<BR>
1. Ghare, - syā. <BR>
<BR>
[BJT Page 26] [\x  26/]     <BR>
<BR>
118. Pucchāmi taṃ devi mahānubhāve<BR>
Manussabhūtā kimakāsi puññaṃ<BR>
Kenāsi evaṃ jalitānubhāvā<BR>
Vaṇṇo ca te sabbadisā pabhāsatīti. <BR>
<BR>
119. Sā devatā attamanā moggallānena pucchitā, <BR>
Pañhaṃ puṭṭhā viyākāsi yassa kammassidaṃ phalaṃ. <BR>
<BR>
120. Ahaṃ manussesu manussabhūtā<BR>
Suṇisā ahosiṃ sasurassa gehe<BR>
Addasaṃ virajaṃ bhikkhuṃ vippasannamanāvilaṃ<BR>
<BR>
121. Tassa adāsahaṃ pūvaṃ pasannā sehi pāṇihi<BR>
Bhāgaḍḍhabhāgaṃ datvāna modāmi nandane vane<BR>
<BR>
122. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
123. Akkhāmi te bhikkhu mahānubhāva<BR>
Manussabhūtā yamakāsi puññaṃ<BR>
Tenamhi evaṃ jalitānubhāvā<BR>
Vaṇṇo ca me sabbadisā pabhāsatīti. <BR>
<BR>
Dutiya suṇisāvimānaṃ. <BR>
<BR>
1. 15<BR>
<BR>
124. Abhikkantena vaṇṇena yā tvaṃ tiṭṭhasi devate, <BR>
Obhāsentī disā sabbā osadhī viya tārakā. <BR>
<BR>
125. Kena te tādiso vaṇṇo kena te idhamijjhati, <BR>
Uppajjanti ca te bhogā ye keci manaso piyā. <BR>
<BR>
126. Pucchāmi taṃ devi mahānubhāve<BR>
Manussabhūtā kimakāsi puññaṃ<BR>
Kenāsi evaṃ jalitānubhāvā<BR>
Vaṇṇo ca te sabbadisā pabhāsatīti. <BR>
<BR>
127. Sā devatā attamanā moggallānena pucchitā, <BR>
Pañhaṃ puṭṭhā viyākāsi yassa kammassidaṃ phalaṃ. <BR>
<BR>
[BJT Page 28] [\x  28/]     <BR>
<BR>
[PTS Page 012] [\q  12/]      <BR>
128. Issā ca maccheramatho paḷāso, <BR>
Nāhosi mayhaṃ gharamāvasantiyā<BR>
Akkodhanā bhattuvasānuvattinī<BR>
Uposathe niccahamappamattā. <BR>
<BR>
129. Cātuddasiṃ pañcadasiṃ yā ca pakkhassa aṭṭhamī, <BR>
Pāṭihāriyapakkhañca aṭṭhaṅgasusamāgataṃ<BR>
<BR>
130. Uposathaṃ upavasissaṃ sadā sīlesu saṃvutā, <BR>
Saṃyamā saṃvibhāgā ca vimānaṃ āvasāmahaṃ1<BR>
<BR>
131. Pāṇātipātā viratā musāvādā ca saññatā, <BR>
Theyyā ca aticārā ca majjapānā ca ārakā. <BR>
<BR>
132. Pañca sikkhaṃ pade ratā ariyasaccāna kovidā, <BR>
Upāsikā cakkhumato gotamassa yasassino. <BR>
<BR>
133. Sāhaṃ sakena sīlena yasasā ca yasassinī, <BR>
Anubhomi sakaṃ puññaṃ sukhitā camhi anāmayā. <BR>
<BR>
134. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
135. Akkhāmi te bhikkhu mahānubhāva<BR>
Manussabhūtā yamakāsi puññaṃ<BR>
Tenamhi evaṃ jalitānubhāvā<BR>
Vaṇṇo ca me sabbadisā pabhāsatīti. <BR>
<BR>
Mama ca bhante vacanena bhagavato pāde sirasā vandeyyāsi, uttarā nāma bhante upāsikā<BR>
bhagavato pāde sirasā vandatīti anacchariyaṃ kho panetaṃ bhante yaṃ maṃ bhagavā<BR>
aññatarasmiṃ sāmaññaphale vyākareyya. Taṃ bhagavā sakadāmiphale viyākāsīti. <BR>
<BR>
Uttarāvimānaṃ. <BR>
<BR>
1. 16<BR>
<BR>
136. Yuttā ca te parama alaṅkatā hayā<BR>
Adhomukhā aghasigamā balī javā<BR>
Abhinimmitā pañcarathā satā ca te<BR>
Anventi taṃ sārathicoditā hayā. <BR>
<BR>
137. Sā tiṭṭhasi rathavare alaṅkatā<BR>
Obhāsayaṃ jalamiva jotipāvako<BR>
Pucchāmi taṃ varatanu2 anomadassane<BR>
Kasmā nu kāyā anadhivaraṃ upāgamīti. <BR>
<BR>
1. Āvasāmimaṃ - sī. <BR>
2. Varacāru - katthavi. <BR>
<BR>
[BJT Page 30] [\x  30/]     <BR>
<BR>
138. Kāmaggapattānaṃ yamāhunuttaraṃ1<BR>
Nimmāya nimmāya ramanti devatā<BR>
Tasmā kāyā accharā kāmavaṇṇīnī<BR>
Idhāgatā anadhivaraṃ namassitunti. <BR>
[PTS Page 013] [\q  13/]      <BR>
139. Kiṃ tvaṃ pure sucaritamācarīdha<BR>
Kenacchasi tvaṃ amitayasā sukhedhitā<BR>
Iddhī ca te anadhivarā vihaṅgamā<BR>
Vaṇṇo ca te dasadisā virocati. <BR>
<BR>
140. Devehi taṃ parivutā sakkatā casi<BR>
Kuto cutā sugatigatāsi devate<BR>
Kassa vā tvaṃ vacanakarānusāsaniṃ<BR>
Ācikkha me tvaṃ yadi buddhasāvikāti. <BR>
<BR>
141. Nagantare nagaravare sumāpite<BR>
Paricārikā rājavarassa sirīmato<BR>
Nacce gīte paramasusikkhitā ahuṃ<BR>
Sirimāti maṃ rājagahe avedisuṃ. 2<BR>
<BR>
142. Buddho ca me isinisabho vināyako<BR>
Adesayī samuyadadukkhaniccataṃ<BR>
Asaṅkhataṃ dukkhanirodhasassataṃ<BR>
Maggañcimaṃ akuṭilamañjasaṃ sivaṃ. <BR>
<BR>
143. Sutvānahaṃ amatapadaṃ asaṅkhataṃ<BR>
Tathāgatassanadhivarassa sāsanaṃ<BR>
Sīlesavahaṃ paramasusaṃvutā ahuṃ<BR>
Dhamme ṭhitā naravarabuddhabhāsite. 3<BR>
<BR>
144. Ñatvānahaṃ virajapadaṃ asaṅkhataṃ<BR>
Tathāgatena nadhivarena desitaṃ<BR>
Tatthevahaṃ samathasamādhimāphusiṃ<BR>
Sā yeva me paramaniyāmatā ahu. <BR>
<BR>
145. Laddhānahaṃ amatavaraṃ visesanaṃ<BR>
Ekaṃsikā abhisamaye visesiya<BR>
Asaṃsayā bahujanapūjitā ahaṃ<BR>
Khiḍḍhāratiṃ4 paccanubhomanappakaṃ. <BR>
<BR>
146. Evaṃ ahaṃ amatadassamhi devatā<BR>
Tathāgatassanadhivarassa sāvikā<BR>
Dhammaddasā paṭhamaphale patiṭṭhitā<BR>
Sotāpannā na ca pana matthiduggati. <BR>
<BR>
1. Yamāhunuttārā - syā. <BR>
2. Avediṃsu - sīmu. Pa. <BR>
3. Naravarabuddhadesite - machasaṃ. <BR>
4. Khiḍḍaṃratiṃ - syā. <BR>
<BR>
[BJT Page 32] [\x  32/]     <BR>
<BR>
147. Sā vandituṃ anadhivaraṃ upāgamiṃ<BR>
Pāsādike kusalarathe ca bhikkhavo<BR>
Namassituṃ samaṇasamāgamaṃ sivaṃ<BR>
Sagāravā sirimato dhammarājino. <BR>
[PTS Page 014] [\q  14/]      <BR>
148. Disvā muniṃ muditamanamhi pīṇitā<BR>
Tathāgataṃ naravaradammasārathiṃ<BR>
Taṇhacchidaṃ kusalarataṃ vināyakaṃ<BR>
Vandāmahaṃ parahitānukampakanti. <BR>
<BR>
Sirimāvimānaṃ. <BR>
<BR>
1. 17<BR>
<BR>
149. Idaṃ vimānaṃ ruciraṃ pabhassaraṃ<BR>
Vephariyatthamhaṃ satataṃ sunimmitaṃ<BR>
Sovaṇṇarukkhehi1 samantamotthataṃ ṭhānaṃ mamaṃ kammavipākasambhavaṃ. <BR>
<BR>
150. Patrūpapannā purimaccharā imā<BR>
Sataṃ sahassāni sakena kammunā<BR>
Tuvaṃsi ajjhapagatā yasassinī<BR>
Obhāsayaṃ tiṭṭhasi pubbadevatā. <BR>
<BR>
151. Sasī adhiggayha yathā virocati<BR>
Nakkhattarājāriva tārakāgaṇaṃ<BR>
Tatheva tvaṃ accharāsaṅgamaṃ2 imaṃ<BR>
Daddallamānā yasasā virocasi. <BR>
<BR>
152. Kuto nu āgamma anomadassane<BR>
Uppannā tvaṃ bhavanaṃ mamaṃ idaṃ<BR>
Brahmaṃva devā tidasā saindakā<BR>
Sabbe na tappāmase dassanena tanti. 3<BR>
<BR>
153. Yametaṃ sakka anupucchase mamaṃ<BR>
Kuto vutā tvaṃ idha āgatāti4<BR>
Bārāṇasī nāma puratthi kāsinaṃ<BR>
Tattha pure ahosiṃ kesakārikā. <BR>
<BR>
154. Buddhe ca dhamme ca pasannamānasā<BR>
Saṅgheca ekantagatā asaṃsayā<BR>
Akhaṇḍasikkhāpadā āgatapphalā<BR>
Sambodhidhamme niyatā anāmayāti. <BR>
<BR>
1. Suvaṇṇarukkhehi - machasaṃ<BR>
2. Accharāsaṅganaṃ - machasaṃ<BR>
3. Dassanātanti - sī. <BR>
4. Āgatā tuvaṃ - syā. <BR>
Kuto vutāya āgatikava [PTS.] <BR>
<BR>
[BJT Page 34] [\x  34/]     <BR>
<BR>
155. Tantyābhinandamase sāgatañca1 te<BR>
Dhammena ca tvaṃ yassā virocasi<BR>
Buddhe ca dhamme ca pasannamānase<BR>
Saṅghe ca ekantagate asaṃsaye<BR>
Akhaṇḍa sikkhāpade āgatapphale<BR>
Sambodhidhamme niyate anāmayeti. <BR>
<BR>
Kesakārīvimānaṃ. <BR>
<BR>
Pīṭhavaggo paṭhamo. <BR>
<BR>
Tassuddānaṃ: -<BR>
<BR>
Pañcapīṭhā tayo nāvā dīpatiladakkhiṇā duve<BR>
Pati dve suṇisā uttarā sirimā kesakārikā<BR>
Vaggo tena pavuccatīti. <BR>
[PTS Page 015] [\q  15/]      <BR>
1. Svāgatañca - machasaṃ. <BR>
<BR>
[BJT Page 36] [\x  36/]     <BR>
<BR>
2. Cittalatāvaggo<BR>
<BR>
2. 1<BR>
[PTS Page 016. [\q  16/]     ] <BR>
156. Api sakko'va devindo ramme cittalatā vane<BR>
Samantā anuppiyāsi nārīgaṇapurakkhatā<BR>
Obhāsentī disā sabbā osadhī viya tārakā. <BR>
<BR>
157. Kena te tādiso vaṇṇo kena te idhamijjhati, <BR>
Uppajjanti ca te bhogā ye keci manaso piyā. <BR>
<BR>
158. Pucchāmi taṃ devi mahānubhāve<BR>
Manussabhūtā kimakāsi puññaṃ<BR>
Kenāsi evaṃ jalitānubhāvā<BR>
Vaṇṇo ca te sabbadisā pabhāsatīti. <BR>
<BR>
159. Sā devatā attamanā moggallānena pucchitā, <BR>
Pañhaṃ puṭṭhā viyākāsi yassa kammassidaṃ phalaṃ. <BR>
<BR>
160. Ahaṃ manussesu manussabhūtā dāsī ahosiṃ parapessiyā kule<BR>
Upāsikā cakkhumato gotamassa yasassino<BR>
Tassā me nikkhamo āsi sāsane tassa tādino. <BR>
<BR>
161. Kāmaṃ bhijjatu'yaṃ kāyo neva atthettha santhanaṃ1<BR>
Sikkhāpadānaṃ pañcannaṃ maggo sovatthiko sivo. <BR>
<BR>
162. Akaṇṭako agahano uju sabbhi pavedito<BR>
Nikkhamassa phalaṃ passa yathidaṃ pāpuṇitthikā. <BR>
<BR>
163. Āmantanikā raññomhi sakkassa vasavattino<BR>
Saṭṭhituriyasahassāni paṭibodhaṃ karonti me. <BR>
<BR>
164. Ālambo gaggaro2 bhīmo sādhuvādī ca saṃsayo, <BR>
Pokkharo ca suphasso ca vīṇāmokkhā ca nāriyo. <BR>
<BR>
165. Nandā ceva sunandā ca soṇadinnā sucimbhitā3<BR>
Alambusā missakesī ca puṇḍarīkātidāruṇī. <BR>
<BR>
166. Eṇiphassā suphassā ca subhaddā muduvādinī, <BR>
Etā caññā ca seyyasā4 accharānaṃ pabodhikā. <BR>
<BR>
1. Saṇaṭhanaṃ - machasaṃ. <BR>
2. Gaggamo - syā. <BR>
3. Sucimbhikā - syā. <BR>
4. Seyyāse - sīmu. Pa. <BR>
<BR>
[BJT Page 38] [\x  38/]     <BR>
<BR>
167. Kāmaṃ kālenupāgantvā abhibhāsanti devatā, <BR>
Handa naccāma gāyāma handa taṃ ramayāmase. <BR>
<BR>
168. Nayidaṃ akatapuññānaṃ katapuññānamevidaṃ<BR>
Asokaṃ nandānaṃ rammaṃ tidasanaṃ mahāvanaṃ. <BR>
<BR>
169. Sukhaṃ akatapuññātaṃ idha natthi parattha ca, <BR>
Sukhañce katapuññānaṃ idha ceva paratthe ca. <BR>
<BR>
170. Tesaṃ sahavyakāmānaṃ kattabbaṃ kusalaṃ bahuṃ<BR>
Katapuññā hi modanti sagge bhosasamaṅginoti. <BR>
<BR>
Dāsīvimānaṃ. <BR>
<BR>
2. 2<BR>
<BR>
171. Abhikkantena vaṇṇena yā tvaṃ tiṭṭhasi devate, <BR>
Obhāsenti disā sabbā osadhī viya tārākā. <BR>
<BR>
172. Kena te tādiso vaṇṇo kena te idhamijjhati, <BR>
Uppajjanti ca te bhogā ye keci manaso piyā. <BR>
<BR>
173. Pucchāmi taṃ mahānubhāve<BR>
Manussabhūtā kimakāsi puññaṃ<BR>
Kenāsi evaṃ jalitānubhāvā<BR>
Vaṇṇo ca te sabbadisā pabhāsatīti. <BR>
<BR>
174. Sā devatā attamanā moggallānena pucchitā, <BR>
Pañhaṃ puṭṭhā viyākāsi yassa kammassidaṃ phalaṃ. <BR>
<BR>
175. Kevaṭṭadvārā nikkhamma ahu mayhaṃ nivesanaṃ, <BR>
Tattha sañcaramānānaṃ sāvakānaṃ mahesinaṃ. <BR>
<BR>
176. Odanaṃ kummāsaṃ sākaṃ1 loṇasovīrakañcahaṃ, <BR>
Adāsiṃ ujubhūtesu vippasannena cetaso. <BR>
<BR>
177. Cātuddasiṃ pañcadasiṃ yā ca pakkhassa aṭṭhamī, <BR>
Pāṭihāriyapakkhañca aṭṭhaṅgasusamāgataṃ<BR>
<BR>
178. Uposathaṃ upavasissaṃ sadā sīlesu saṃvutā, <BR>
Saññamā saṃvibhāgā ca vimānaṃ āvasāmahaṃ<BR>
<BR>
1. Ḍākaṃ - machasaṃ. <BR>
<BR>
[BJT Page 40] [\x  40/]     <BR>
<BR>
179. Pāṇātipātā vīratā musāvādā ca saññatā, <BR>
Theyyā ca aticārā ca majjapānā ca ārakā<BR>
<BR>
180. Pañcasikkhāpade ratā ariyasaccāna kovidā, <BR>
Upāsikā cakkhumato gotamassa yasassino<BR>
<BR>
181. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
182. Akkhāmi te bhikkhu mahānubhāva<BR>
Manussabhūtā yamahaṃ akāsiṃ<BR>
Tenamhi evaṃ jalitānubhāvā<BR>
Vaṇṇo ca me sabbadisā pabhāsatīti. <BR>
<BR>
Mama ca bhante vacanena bhagavato pāde sirasā vandeyyāsi, lakhumā nāma bhante upāsikā<BR>
bhagavato pāde sirasā vandatīti. Anacchariyaṃ kho panekaṃ bhante yaṃ maṃ bhagavā<BR>
aññatarasmiṃ sāmaññaphale vyākareyya taṃ bhagavā sakadāgāmiphale vyākāsīti. <BR>
<BR>
Lakhumāvimānaṃ. <BR>
<BR>
2. 3<BR>
<BR>
183. Piṇḍāya te carantassa tuṇhībhūtassa tiṭṭhato, <BR>
Daḷiddā kapaṇā nārī parāgāraṃ avassitā1<BR>
<BR>
184. Yā te adāsi ācāmaṃ pasantā sehi pāṇihi, <BR>
Sā hitvā mānusaṃ dehaṃ kannu sā disataṃ gatā<BR>
<BR>
185. Piṇḍāya me carantassa tuṇhībhūtassa tiṭṭhato, <BR>
Daḷiddā kapaṇā nārī parāgāraṃ avassitā<BR>
<BR>
186. Yā me adāsi ācāmaṃ pasantā sehi pāṇihi, <BR>
Sā hitvā mānusaṃ dehaṃ vippamuttā ito cutā<BR>
<BR>
187. Nimmāṇaratino nāma santi devā mahiddhikā, <BR>
Tattha sā sukhitā nārī modatācāmadāyikāti<BR>
<BR>
188. Abho dānaṃ varākiyā kassape supatiṭṭhitaṃ, <BR>
Parābhatena dānena ijjhittha vata dakkhiṇā<BR>
<BR>
189. Yā mahesittaṃ kāreyya cakkavattissa rājino<BR>
Nārī sabbaṅgakalyāṇī bhattu cānomadassikā<BR>
Etassācāmadānassa kalaṃ nāgghati soḷasiṃ. <BR>
<BR>
1. Apassitā - machasaṃ<BR>
<BR>
[BJT Page 42] [\x  42/]     <BR>
<BR>
190. Sataṃ nikkhā sataṃ assā sataṃ assatarīrathā<BR>
Sataṃ kaññā sahassāni āmuttamaṇīkuṇḍalā<BR>
Etassācāmadānassa kalaṃ nāgghanti soḷasiṃ<BR>
191. Sataṃ hemavatā nāgā īsā dantā urūḷhavā<BR>
Suvaṇṇakacchā mātaṅgā hemakappanavāsasā1<BR>
Etassācāmadānassa kalaṃ nāgghanti soḷasiṃ<BR>
<BR>
192. Catunnampi2ca dīpānaṃ issaraṃ yodha kāraye, <BR>
Etassācāmadānassa kalaṃ nāgghati soḷasinti<BR>
<BR>
Ācāmadāyikāvimānaṃ. <BR>
<BR>
2. 4<BR>
<BR>
193. Caṇḍālī vanda pādāni gotamassa yasassino, <BR>
Taveva3 anukampāya aṭṭhāsi isisattamo4<BR>
<BR>
194. Abhippasādehi manaṃ arahattamhi tādinī5, <BR>
Khippaṃ pañjalikā vanda parittaṃ tava jīvitanti<BR>
<BR>
195. Coditā bhāvitattena sarīrantimadhārinā, <BR>
Caṇḍālī vandi pādāni gotamassa yasassino<BR>
<BR>
196. Tamenamavadhī gāvī caṇḍāliṃ pañjaliṃ ṭhitaṃ, <BR>
Namassamānaṃ sambuddhaṃ andhakāre pabhaṅkaranti<BR>
<BR>
197. Khīṇāsavaṃ vigatarajaṃ anejaṃ<BR>
Ekaṃ araññamhi raho nisinnaṃ<BR>
Deviddhipattā upasaṅkamitvā<BR>
Vandāmi taṃ vīra mahānubhāvāti6<BR>
<BR>
198. Suvaṇṇavaṇṇā jalitā mahāyasā<BR>
Vimānamoruyha anekacittā<BR>
Parivāritā accharānaṃ gaṇena7<BR>
Kā tvaṃ subhe devate vandase mamanti. <BR>
<BR>
1. Hemakappanivāsasā - syā, <BR>
2. Catunnampi - machasaṃ. <BR>
3. Tameva - machasaṃ. <BR>
4. Isisuttamo - sīmu. <BR>
5. Tādine, - syā, <BR>
6. Mahānubhāvanti - machasaṃ, katthaci<BR>
7. Accharāsaṃgaṇena - machasaṃ. <BR>
<BR>
[BJT Page 44] [\x  44/]     <BR>
<BR>
199. Ahaṃ bhadante1 caṇḍālī tayā vīrena pesitā, <BR>
Vandiṃ arahato pāde gotamassa yasassino<BR>
<BR>
200. Sāhaṃ vanditva2 pādāni cutā caṇḍālayoniyā, <BR>
Vimānaṃ sabbato bhaddaṃ upapannambhi nandanaṃ3<BR>
<BR>
201. Accharānaṃ satasahassaṃ purakkhatvāna4 tiṭṭhati, <BR>
Tāsāhaṃ pavarā seṭṭhā vaṇṇena yassa yutā. <BR>
<BR>
202. Pahūtakatakalyāṇā sampajānā patissatā, <BR>
Muniṃ kāruṇikaṃ loke taṃ bhante vanditumāgatāti. <BR>
<BR>
203. Idaṃ vatvāna caṇḍālī kataññū katavedinī, <BR>
Vanditvā arahato pāde tatthevantaradhāyathāti. 5<BR>
<BR>
Caṇḍālīvimānaṃ. <BR>
<BR>
2. 5<BR>
<BR>
204. Nīlā pītā ca kāḷā ca mañjeṭṭhā6 atha lohitā, <BR>
Uccāvacānaṃ vaṇṇānaṃ kiñjakkhaparivāritā. <BR>
<BR>
205. Mandāravānaṃ pupphānaṃ mālaṃ dhāresi muddhani, <BR>
Nayime aññesu kāyesu rukkhā santi sumedhase. <BR>
<BR>
206. Kena kāyaṃ upapannā tāvatiṃsaṃ yasassinī, <BR>
Devate pucchitācikkha kissa kammassidaṃ phala'nti<BR>
<BR>
207. Bhadditthiti7 maṃ aññiṃsu kimbilāyaṃ upāsikā, <BR>
Saddhā sīlena sampannā saṃvibhāgaratā sadā. <BR>
<BR>
208. Acchādanañca bhattañca senāsanaṃ padīpiyaṃ, <BR>
Adāsiṃ ujubhūtesu vippasannena cetasā<BR>
<BR>
209. Cātuddasiṃ pañcadasiṃ yā ca pakkhassa aṭṭhamī, <BR>
Pāṭihāriyapakkhañca aṭṭhaṅgasusamāgataṃ. <BR>
<BR>
210. Uposathaṃ upavasissaṃ sadā sīlesu saṃvutā, <BR>
Saññamā saṃvibhāgā ca vimānaṃ āvasāmahaṃ. <BR>
<BR>
1. Bhaddante - machasaṃ. <BR>
2. Vanditvā - machasaṃ. <BR>
3. Nandane - machasaṃ<BR>
4. Purakkhitvā - syā, <BR>
5. Tatthevantaradhāyatīti - syā, <BR>
6. Mañjiṭṭhā - machasaṃ<BR>
Mañjiṭṭhā - [PTS]<BR>
7. Bhadditthikāti maṃ aññasu - machasaṃ. <BR>
<BR>
[BJT Page 46] [\x  46/]     <BR>
<BR>
211. Pāṇātipātā viratā musāvādā ca saññatā, <BR>
Theyyā ca aticārā ca majjapānā ca ārakā. <BR>
<BR>
212. Pañca sikkhāpade ratā ariyasaccāna kovidā, <BR>
Upāsikā cakkhumato appamādavihāriṇī. <BR>
<BR>
213. Bhikkhu cahaṃ paramahitānukampake<BR>
Abhojayaṃ tapassiyugaṃ mahāmuniṃ<BR>
Katāvāsā katakusalā tato cutā<BR>
Sayaṃpabhā anuvicarāmi nandanaṃ. <BR>
<BR>
214. Aṭṭhaṅgikaṃ aparimitaṃ sukhāvahaṃ<BR>
Uposathaṃ sattamupāvasiṃ ahaṃ<BR>
Katāvāsā katakusalā tato cutā<BR>
Sayaṃpabhā anuvicarāmi nandananti. <BR>
[PTS Page 021] [\q  21/]      <BR>
Bhadditthivimānaṃ. <BR>
<BR>
<BR>
<BR>
2. 6<BR>
<BR>
215. Abhikkantena vaṇṇena yā tvaṃ tiṭṭhasi devate, <BR>
Obhāsentī disā sabbā osadhī viya tārakā. <BR>
<BR>
216. Kena te tādiso vaṇṇo kena te idhamijjhati, <BR>
Uppajjanti ca te bhogā ye keci manaso piyā. <BR>
<BR>
217. Kena tvaṃ vimalobhāsā atirocasi devate, <BR>
Kena te sabbagattehi sabbā obhāsare disā. <BR>
<BR>
218. Pucchāmi taṃ devi mahānubhāve<BR>
Manussabhūtā kimakāsi puññaṃ<BR>
Kenāsi evaṃ jalitānubhāvā<BR>
Vaṇṇo ca te sabbadisā pabhāsatī'ti. <BR>
<BR>
219. *Sā devatā attamanā moggallānena pucchatā, <BR>
Pañhaṃ puṭṭhā viyākāsi yassakammassidaṃ phalaṃ. <BR>
<BR>
* Nāgatāpyayaṃ gāthā sīhalakkharavimānavatthumhi, tassaṃ aṭṭhakathāyaṃ āgatā, tasmā sā<BR>
idha pakkhittā. <BR>
<BR>
[BJT Page 48] [\x  48/]     <BR>
<BR>
220. Soṇadinnāti maṃ aññiṃsu1 nālandāyaṃ upāsikā, <BR>
Saddhā sīlena sampannā saṃvibhāgaratā sadā. <BR>
<BR>
221. Acchādanañca bhattañca senāsanaṃ padīpiyaṃ, <BR>
Adāsiṃ ujubhūtesu vippasannena cetasā<BR>
<BR>
222. Cātuddasiṃ pañcadusiṃ yā ca pakkhassa aṭṭhamī, <BR>
Pāṭihāriya pakkhañca aṭṭhaṅgasusamāgataṃ. <BR>
<BR>
223. Uposathaṃ upavasissaṃ sadā sīlesu saṃvutā, <BR>
Saññamā saṃvibhāgā ca vimānaṃ āvasāmahaṃ. <BR>
<BR>
224. Pāṇātipātā viratā musāvādā ca saññatā, <BR>
Theyyā ca aticārā ca majjapānā ca ārakā. <BR>
<BR>
225. Pañcasikkhāpade ratā ariyasaccāna kovidā, <BR>
Upāsikā cakkhumato gotamassa yasassino. <BR>
<BR>
226. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā<BR>
<BR>
227. Akkhāmi te bhikkhu mahānubhāva<BR>
Manussabhūtā yamahaṃ akāsiṃ<BR>
Tenamhi evaṃ jalitānubhāvā<BR>
Vaṇṇo ca me sabbadisā pabhāsatī'ti. <BR>
<BR>
Soṇadinnā vimānaṃ. <BR>
<BR>
2. 7<BR>
<BR>
228. Abhikkantena vaṇṇena yā tvaṃ tiṭṭhasi devate, <BR>
Obhāsentī disā sabbā osadhī viya tārakā. <BR>
<BR>
229. Kena te tādiso vaṇṇo kena te idhamijjhati, <BR>
Uppajjanti ca te bhogā ye keci manaso piyā. <BR>
<BR>
230. Pucchāmi taṃ devi mahānubhāve<BR>
Manussabhūtā kimakāsi puññaṃ<BR>
Kenāsi evaṃ jalitānubhāvā<BR>
Vaṇṇo ca te sabbadisā pabhāsatī'ti. <BR>
<BR>
231. Sā devatā attamanā moggallānena pucchitā, <BR>
Pañhaṃ puṭṭhā viyākāsi yassa kammassidaṃ phalaṃ. <BR>
<BR>
1. Aññaṃsu, - machasaṃ. <BR>
<BR>
[BJT Page 50] [\x  50/]     <BR>
<BR>
232. Uposathāti maṃ aññiṃsu sāketāyaṃ upāsikā, <BR>
Saddhā sīlena sampannā saṃvibhāgaratā sadā. <BR>
<BR>
233. Acchādanaṃ ca bhattañca senāsanaṃ padīpiyaṃ, <BR>
Adāsiṃ ujubhūtesu vippasannena cetasā. <BR>
[PTS Page 021. [\q  21/]     ] <BR>
234. Cātuddasiṃ pañcadasiṃ yā ca pakkhassa <BR>
Aṭṭhami, pāṭihāriyapakkhañca aṭṭhaṅgasusamāgataṃ. <BR>
<BR>
235. Uposathaṃ upavasissaṃ sadā sīlesu saṃvutā, <BR>
Saññamā saṃvibhāgā ca vimānaṃ āvasāmahaṃ. <BR>
<BR>
236. Pāṇātipātā viratā musāvādā ca saññatā, <BR>
Theyyā ca aticārā ca majjapānā ca ārakā. <BR>
<BR>
237. Pañca sikkhāpade ratā ariyasaccāna kovidā, <BR>
Upāsikā cakkhumato gotamassa yasassino. <BR>
<BR>
238. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
239. Akkhāmi te bhikkhu mahānubhāva<BR>
Manussabhūtā yamahaṃ akāsiṃ<BR>
Tenamhi evaṃ jalitānubhāvā<BR>
Vaṇṇo ca me sabbadisā pabhāsatīti. <BR>
<BR>
240. Abhikkhaṇaṃ nandanaṃ sutvā chando me udapajjatha1<BR>
Tattha cittaṃ paṇidhāya upapannamhi nandanaṃ. <BR>
<BR>
241. Nākāsiṃ santhuvacanaṃ buddhassādiccabandhuno, <BR>
Hīne cittaṃ paṇidhāya sāmhi pacchānutāpinīti. <BR>
<BR>
242. Kīva ciraṃ vimānasmiṃ idha vacchasuposathe, <BR>
Devate pucchitācikkha yadi jānāsi āyunoti. <BR>
<BR>
243. Saṭṭhivassasahassāni tisso ca vassakoṭiyo<BR>
Idha ṭhatvā mahāmuni ito cutā gamissāmi<BR>
Manussānaṃ sahavyatanti. <BR>
<BR>
244. Mā tvaṃ uposathe bhāyi sambuddhenāpi vyākatā<BR>
Sotāpannā visesayi pahīnā tava duggatīti. <BR>
<BR>
Uposathā vimānaṃ. <BR>
<BR>
1. Uppajjatha - sīmu, pa. Uppajjati - katthaci<BR>
<BR>
[BJT Page 52] [\x  52/]     <BR>
<BR>
2. 8<BR>
<BR>
245. Abhikkantena vaṇṇena yā tvaṃ tiṭṭhasi devate, <BR>
Obhāsenti disā sabbā osadhī viya tārakā. <BR>
<BR>
246. Kena te tādiso vaṇṇo kena te idhamijjhati, <BR>
Uppajjanti ca te bhogā ye keci manaso piyā. <BR>
<BR>
247. Pucchāmi taṃ devi mahānubhāve<BR>
Manussabhūtā kimakāsi puññaṃ<BR>
Kenāsi evaṃ jalitānubhāvā<BR>
Vaṇṇo ca te sabbadisā pabhāsatīti. <BR>
<BR>
248. Sā devatā attamanā moggallānena pucchitā, <BR>
Pañhaṃ puṭṭhā viyākāsi yassa kammassidaṃ phalaṃ. <BR>
<BR>
249. Saddhāti maṃ aññiṃsu rājagahasmiṃ upāsikā, <BR>
Saddhāsīlena sampannā saṃvibhāgaratā sadā. <BR>
<BR>
250. Acchādanañca bhattañca senāsanaṃ padīpiyaṃ, <BR>
Adāsiṃ ujubhūtesu vippasannena cetasā. <BR>
<BR>
251. Cātuddasiṃ pañcasiṃ yā ca pakkhassa aṭṭhami, <BR>
Pāṭihāriyapakkhañca aṭṭhaṅgasusamāgataṃ. <BR>
<BR>
252. Uposathaṃ upavasissaṃ sadā sīlesu saṃvutā, <BR>
Saññamā saṃvibhāgā ca vimānaṃ āvasāmahaṃ. <BR>
<BR>
253. Pāṇātipātā viratā musāvādā ca saññatā, <BR>
Theyyā ca aticārā ca majjapānā ca ārakā. <BR>
<BR>
254. Pañca sikkhāpade ratā ariyasaccāna kovidā, <BR>
Upāsikā cakkhumato gotamassa yasassino. <BR>
<BR>
255. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
256. Akkhāmi te bhikkhu mahānubhāva<BR>
Manussabhūtā yamahaṃ akāsiṃ<BR>
Tenamhi evaṃ jalitānubhāvā<BR>
Vaṇṇo ca me sabbadisā pabhāsatīti. <BR>
[PTS Page 022] [\q  22/]      <BR>
Saddhāvimānaṃ. 1<BR>
<BR>
1. Niddāvimānaṃ - machasaṃ. <BR>
<BR>
<BR>
[BJT Page 54] [\x  54/]     <BR>
<BR>
2. 9<BR>
<BR>
257. Abhikkantena vaṇṇena yā tvaṃ tiṭṭhasi devate, <BR>
Obhāsenti disā sabbā osadhī viya tārakā. <BR>
<BR>
258. Kena te tādiso vaṇṇo kena te idhamijjhati, <BR>
Uppajjanti ca te bhogā ye keci manaso piyā. <BR>
<BR>
259. Pucchāmi taṃ devi mahānubhāve<BR>
Manussabhūtā kimakāsi puññaṃ<BR>
Kenāsi evaṃ jalitānubhāvā<BR>
Vaṇṇo ca te sabbadisā pabhāsatīti. <BR>
<BR>
260. Sā devatā attamanā moggallānena pucchitā, <BR>
Pañhaṃ puṭṭhā viyākāsi yassa kammassidaṃ phalaṃ. <BR>
<BR>
261. Sunandāti maṃ aññiṃsu1 rājagahasmiṃ upāsikā, <BR>
Saddhāsīlena sampannā saṃvibhāgaratā sadā. <BR>
<BR>
262. Acchādanañca bhattañca senāsanaṃ padīpiyaṃ, <BR>
Adāsiṃ ujubhūtesu vippasannena cetasā. <BR>
<BR>
263. Cātuddasiṃ pañcasiṃ yā ca pakkhassa aṭṭhami, <BR>
Pāṭihāriyapakkhañca aṭṭhaṅgasusamāgataṃ. <BR>
<BR>
264. Uposathaṃ upavasissaṃ sadā sīlesu saṃvutā, <BR>
Saññamā saṃvibhāgā ca vimānaṃ āvasāmahaṃ. <BR>
<BR>
265. Pāṇātipātā viratā musāvādā ca saññatā, <BR>
Theyyā ca aticārā ca majjapānā ca ārakā. <BR>
<BR>
266. Pañca sikkhāpade ratā ariyasaccāna kovidā, <BR>
Upāsikā cakkhumato gotamassa yasassino. <BR>
<BR>
267. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
268. Akkhāmi te bhikkhu mahānubhāva<BR>
Manussabhūtā yamahaṃ akāsiṃ<BR>
Tenamhi evaṃ jalitānubhāvā<BR>
Vaṇṇo ca me sabbadisā pabhāsatīti. <BR>
<BR>
Sunandā vimānaṃ. 2<BR>
<BR>
1. Suniddāti maṃ aññaṃsu - machasaṃ. <BR>
2. Suniddā vimānaṃ - machasaṃ. <BR>
<BR>
[BJT Page 56] [\x  56/]     <BR>
<BR>
2. 10<BR>
<BR>
269. Abhikkantena vaṇṇena yā tvaṃ tiṭṭhasi devate, <BR>
Obhāsenti disā sabbā osadhī viya tārakā. <BR>
<BR>
270. Kena te tādiso vaṇṇo kena te idhamijjhati, <BR>
Uppajjanti ca te bhogā ye keci manaso piyā. <BR>
<BR>
271. Pucchāmi taṃ devi mahānubhāve<BR>
Manussabhūtā kimakāsi puññaṃ<BR>
Kenāsi evaṃ jalitānubhāvā<BR>
Vaṇṇo ca te sabbadisā pabhāsatīti. <BR>
<BR>
272. Sā devatā attamanā moggallānena pucchitā, <BR>
Pañhaṃ puṭṭhā viyākāsi yassa kammassidaṃ phalaṃ. <BR>
<BR>
273. Ahaṃ manussesu manussabhūtā<BR>
Purimāya jātiyā manussaloke<BR>
Addasaṃ virajaṃ buddhaṃ vippasannamanāvilaṃ<BR>
Tassa adāsahaṃ bhikkhaṃ pasannā sehi pāṇihi<BR>
<BR>
274. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
275. Akkhāmi te bhikkhu mahānubhāva<BR>
Manussabhūtā yamahaṃ akāsiṃ<BR>
Tenamhi evaṃ jalitānubhāvā<BR>
Vaṇṇo ca me sabbadisā pabhāsatīti. <BR>
[PTS Page 023] [\q  23/]      <BR>
Bhikkhādāyikā vimānaṃ. <BR>
<BR>
2. 11<BR>
<BR>
276. Abhikkantena vaṇṇena yā tvaṃ tiṭṭhasi devate, <BR>
Obhāsenti disā sabbā osadhī viya tārakā. <BR>
<BR>
277. Kena te tādiso vaṇṇo kena te idhamijjhati, <BR>
Uppajjanti ca te bhogā ye keci manaso piyā. <BR>
<BR>
278. Pucchāmi taṃ devi mahānubhāve<BR>
Manussabhūtā kimakāsi puññaṃ<BR>
Kenāsi evaṃ jalitānubhāvā<BR>
Vaṇṇo ca te sabbadisā pabhāsatīti. <BR>
<BR>
[BJT Page 58] [\x  58/]     <BR>
<BR>
279. Sā devatā attamanā moggallānena pucchitā, <BR>
Pañhaṃ puṭṭhā viyākāsi yassa kammassidaṃ phalaṃ. <BR>
<BR>
280. Ahaṃ manussesu manussabhūtā<BR>
Purimāya jātiyā manussaloke<BR>
Addasaṃ virajaṃ buddhaṃ vippasannamanāvilaṃ<BR>
Tassa adāsahaṃ bhikkhaṃ pasannā sehi pāṇihi<BR>
<BR>
281. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
282. Akkhāmi te bhikkhu mahānubhāva<BR>
Manussabhūtā yamahaṃ akāsiṃ<BR>
Tenamhi evaṃ jalitānubhāvā<BR>
Vaṇṇo ca me sabbadisā pabhāsatīti. <BR>
<BR>
Dutiyabhikkhādāyikā vimānaṃ. <BR>
<BR>
Cittalatāvaggo dutiyo<BR>
<BR>
Tassuddānaṃ: -<BR>
<BR>
Dāsī ceva lakhumā ca atha ācāmadāyikā<BR>
Caṇḍālī bhadditthi ceva1 soṇadinnā uposathā<BR>
Nandā ceva sunandā ca2 deva ca bhikkhāya dāyikā<BR>
Vaggo tena pavuccatīti. <BR>
<BR>
Bhāṇavāraṃ paṭhamaṃ. <BR>
<BR>
1. Bhadditthikā ca - syā<BR>
2. Niddāceva suniddā ca - machasaṃ. <BR>
<BR>
[BJT Page 60] [\x  60/]     <BR>
<BR>
3. Pāricchattakavaggo<BR>
<BR>
3. 1<BR>
[PTS Page 024] [\q  24/]      <BR>
283. Uḷāro te yaso vaṇṇo sabbā obhāsate disā, <BR>
Nāriyo naccanti gāyanti devaputtā alaṅkatā. <BR>
<BR>
284. Modenti parivārenti tava pūjāya devate, <BR>
Sovaṇṇāni vimānāni tavimāni sudassane. <BR>
<BR>
285. Tuvaṃsi issarā tesaṃ sabbakāmasamiddhinī, <BR>
Abhijātā mahantāsi devakāye pamodasi, <BR>
Devate pucchitācikkha kissa kammassidaṃ phalanti. <BR>
<BR>
286. Kena te tādiso vaṇṇo kena te idhamijjhati, <BR>
Uppajjanti ca te bhogā ye keci manaso piyā<BR>
<BR>
287. Pucchāmi taṃ devi mahānubhāve, <BR>
Manussaloke kimakāsi puññaṃ<BR>
Kenāsi evaṃ jalitānubhāvā, <BR>
Vaṇṇo ca te sabbadisā pabhāsatīti. <BR>
288. Sā devatā attamanā moggallānena pucchitā, <BR>
Pañhaṃ puṭṭhā viyākāsi yassa kammassidaṃ phalaṃ. <BR>
<BR>
289. Ayaṃ manussesu masussabhūtā<BR>
Purimāya jātiyā manussaloke<BR>
Dussīlakule suṇisā ahosiṃ<BR>
Assaddhesu kadariyesu ahaṃ. <BR>
<BR>
290. Saddhā sīlena sampannā saṃvibhāgaratā sadā, <BR>
Piṇḍāya caramānassa apūvaṃ te adāsahaṃ. <BR>
<BR>
291. Tadāhaṃ sassuyācikkhiṃ samaṇo āgato idha, <BR>
Tassa adāsahaṃ pūvaṃ pasannā sehi pāṇihi. <BR>
<BR>
292. Iti sā sassu paribhāsi avinītā1 tuvaṃ vadhū, <BR>
Na maṃ sampucchituṃ icchi samaṇassa dadāmahaṃ. <BR>
<BR>
293. Tato me sassu kupitā pahāsi musalena maṃ, <BR>
Kūṭaṅgacchi avadhi maṃ nāsakkhiṃ jīvituṃ ciraṃ<BR>
<BR>
1. Avinītāsi tvaṃ - machasaṃ. <BR>
<BR>
[BJT Page 62] [\x  62/]     <BR>
<BR>
294. Sā ahaṃ kāyassa bhedā vippamuttā tato cutā, <BR>
Devānaṃ tāvatiṃsānaṃ uppannā sahavyataṃ. <BR>
<BR>
295. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
296. Akkhāmi te bhikkhu mahānubhāva<BR>
Manussabhūtā yamahaṃ akāsiṃ<BR>
Tenamhi evaṃ jalitānubhāvā<BR>
Vaṇṇo ca me sabbadisā pabhāsatīti. <BR>
<BR>
Uḷāra vimānaṃ. <BR>
3. 2<BR>
<BR>
297. Obhāsayitvā paṭhaviṃ sadevakaṃ<BR>
Atirocasi candimasūriyā viya<BR>
Siriyā ca vaṇṇena yasena tejasā<BR>
Brahmā ca deve tidase saindake. 1<BR>
298. Pucchāmi taṃ uppalamāladhāriṇī<BR>
Āveḷinī kañcanasannibhattave<BR>
Alaṅkate uttamavatthadhāriṇī<BR>
Kā tvaṃ suhe devate vandase mamaṃ. <BR>
[PTS Page 025] [\q  25/]      <BR>
299. Kiṃ tvaṃ pure kammamakāsi attanā<BR>
Manussabhūtā purimāya jātiyā<BR>
Dānaṃ suciṇṇaṃ atha sīlasaññamaṃ<BR>
Kenūpapannā sugatiṃ yasassinī. <BR>
Devate pucchitācikkha kissa kammassidaṃ phalanti. <BR>
<BR>
300. Idāni bhante imameva gāmaṃ2<BR>
Piṇḍāya amhāka gharaṃ upāgami<BR>
Tato te ucchussa adāsi khaṇḍikaṃ<BR>
Pasannacittā atulāya pītiyā. <BR>
<BR>
301. Sassu ca pacchā anuyuñjate mamaṃ<BR>
Kahannu3 ucchuṃ vadhuke avākirī4<BR>
Nacchaḍḍhitaṃ na ca pana khāditaṃ5 mayā<BR>
Santassa bhikkhussa sayaṃ adāsahaṃ. <BR>
<BR>
1. Sabhindake - machasaṃ. <BR>
2. Gāme - syā. <BR>
3. Kahaṃ me - [PTS]<BR>
4. Avākarī - syā, <BR>
5. No pana khāditaṃ - machasaṃ. <BR>
<BR>
[BJT Page 64] [\x  64/]     <BR>
<BR>
302. Tuyhaṃ nacidaṃ1 issariyaṃ atho mama<BR>
Itissā sassū paribhāsate mamaṃ, <BR>
Pīṭhaṃ gahetvā pahāraṃ adāsi me<BR>
Tato cutā kālakatāmhi devatā. <BR>
<BR>
303. Tadeva kammaṃ kusalaṃ kataṃ mayā<BR>
Sukhañca kammaṃ anubhomi attanā, <BR>
Devehi saddhiṃ paricārayāmahaṃ<BR>
Modāmahaṃ kāmaguṇehi pañcahi. <BR>
<BR>
304. Tadeva kammaṃ kusalaṃ kataṃ mayā<BR>
Sukhañca kammaṃ anubhomi attanā<BR>
Devindaguttā tidasehi rakkhitā<BR>
Sampapitā kāmaguṇehi pañcahi. <BR>
<BR>
305. Etādisaṃ puññaphalaṃ anappakaṃ<BR>
Mahāvipākā mama ucchudakkhiṇā, <BR>
Devehi saddhiṃ paricārayāmahaṃ<BR>
Modāmahaṃ kāmaguṇehi pañcahi. <BR>
<BR>
306. Etādisaṃ puñcaphalaṃ anappakaṃ<BR>
Mahājutīkā mama ucchudakkhiṇā, <BR>
Devindaguttā tidasehi rakkhitā<BR>
Sahassanetto iva nandane vane. <BR>
307. Tuvañca bhante anukampakaṃ viduṃ<BR>
Upecca vandiṃ kusalañca pucchisaṃ<BR>
Tato te ucchussa adāsiṃ khaṇḍikaṃ<BR>
Pasannacittā atulāya pītiyāti. <BR>
<BR>
Ucchudāyikāvimānaṃ. <BR>
<BR>
3. 3<BR>
[PTS Page 026] [\q  26/]      <BR>
308. Pallaṅkaseṭṭhe maṇisoṇṇacitte<BR>
Pupphābhikiṇṇe sayane uḷāre<BR>
Tatthacchasi devi mahānubhāve<BR>
Uccāvacā iddhi vikubbamānā. <BR>
<BR>
309. Imā ca te accharāyo samannato<BR>
Naccanti gāyanti pamodayanti<BR>
Deviddhipattāsi mahānubhāve<BR>
Manussabhūtā kimakāsi puññaṃ<BR>
Kenāsi evaṃ jalitānubhāvā<BR>
Vaṇṇo ca te sabbadisā pabhāsatīti. <BR>
<BR>
1. Tuyha nu idhaṃ - syā, <BR>
<BR>
[BJT Page 66] [\x  66/]     <BR>
<BR>
310. Ahaṃ manussesu manussabhūtā<BR>
Aḍḍhe kule suṇisā ahosiṃ<BR>
Akkodhanā bhattuvasānuvattinī<BR>
Ahosiṃ appamattā uposathe. <BR>
<BR>
311. Manussabhūtā daharāsa' pāpikā1<BR>
Pasannacittā patimābhirādhayiṃ<BR>
Divā ca ratto ca manāpacāriṇī<BR>
Ahaṃ pure sīlavatī ahosiṃ. <BR>
<BR>
312. Pāṇātipātā viratā acorikā<BR>
Saṃsuddhakāyā sucibrahmacāriṇī<BR>
Amajjapā no ca musā abhāṇiṃ<BR>
Sikkhāpadesu paripūrakāriṇī. <BR>
<BR>
313. Cātuddasiṃ pañcadasiṃ yā ca pakkhassa aṭṭhamī<BR>
Pāṭihāriyapakkhañca pasannamanasā ahaṃ<BR>
Aṭṭhaṅgupetaṃ anudhammacāriṇī<BR>
Uposathaṃ pītimanā upāvasiṃ. <BR>
<BR>
314. Imañcāriyaṭṭhaṅgavarehupetaṃ2<BR>
Samādiyitvā kusalaṃ sukhudrayaṃ<BR>
Patimhi kalyāṇi vasānuvattinī<BR>
Ahosiṃ pubbe sugatassa sāvikā<BR>
<BR>
315. Etādisaṃ kusalaṃ jīvaloke<BR>
Kammaṃ karitvāna visesabhāginī<BR>
Kāyassa bhedā abhisamparāyaṃ<BR>
Deviddhipattā sugatimhi āgatā. <BR>
<BR>
316. Vimāna pāsādavare manorame<BR>
Parivāritā accharāsaṅgaṇena<BR>
Sayaṃpabhā devagaṇā ramenti maṃ<BR>
Dīghāyukiṃ devavimānamāgatanti. <BR>
[PTS Page 027] [\q  27/]      <BR>
Pallaṅkavimānaṃ. <BR>
<BR>
3. 4<BR>
<BR>
317. Latā ca sajjā pavarā ca devatā<BR>
Accimukhī3 rājavarassa sirīmato<BR>
Sutā ca rañño vessavaṇassa dhītā<BR>
Rājīmatī dhammaguṇehi sobhatha. <BR>
<BR>
318. Pañcettha nāriyo agamaṃsu nahāyituṃ<BR>
Sītodikaṃ uppaliniṃ sivaṃ nadiṃ<BR>
Tā tattha nahāyitva rametva devatā<BR>
Naccitva4 gāyitva5 sutā lataṃ bruvī. <BR>
<BR>
1. Daharā apāpikā - machasaṃ. <BR>
2. Imañca ariyaṃ aṭṭhaṅga varehupetaṃ, - machasaṃ. <BR>
3. Accimatī - machasaṃ. <BR>
Acchimukhī - syā. <BR>
4. Naccitvā - machasaṃ. <BR>
5. Gāyitvā - machasaṃ. <BR>
<BR>
[BJT Page 68] [\x  68/]     <BR>
<BR>
319. Pucchāmi taṃ uppalamāladhāriṇi<BR>
Āveḷinī kañcanasannibhattace<BR>
Timīratamabakkhi nabheva sobhane<BR>
Dīghāyukī kena kato yaso tava. <BR>
<BR>
320. Kenāsi bhadde patino piyatarā<BR>
Visiṭṭhakalyāṇitarassu rūpato<BR>
Padakkhiṇā naccanagītavādite<BR>
Ācikkha ne tvaṃ naranāripucchitā ti. <BR>
<BR>
321. Ahaṃ manussesu manussabhūtā<BR>
Uḷārabhoge kule suṇisā ahosiṃ<BR>
Akkodhānā bhattuvasānuvattinī<BR>
Uposathe appamattā ahosiṃ. <BR>
<BR>
322. Manussabhūtā daharāsa'pāpikā<BR>
Pasannacittā patimābhirādhayiṃ<BR>
Sadevaraṃ sassasuraṃ sadāsakaṃ<BR>
Abhirādhayiṃ tamhi kato yaso mama. <BR>
<BR>
323. Sāhaṃ tena kusalena kammunā<BR>
Catubbhi ṭhānehi visesamajjhagā<BR>
Āyuñca vaṇṇañca sukhaṃ balañca<BR>
Khiḍḍāratiṃ paccanubhomanappakaṃ. <BR>
<BR>
324. Sutaṃ nu taṃ bhāsati yaṃ ayaṃ latā<BR>
Yaṃ no apucchimha akittayī no<BR>
Patino kiramhākaṃ visiṭṭhanārinaṃ<BR>
Gatī ca tāsaṃ pavarā ca devatā. <BR>
<BR>
325. Patīsu dhammaṃ pacarāma sabbā<BR>
Patibbatā yattha bhavanti itthiyo<BR>
Patīsu dhammā pacarittha sabbā<BR>
Lacchāmase bhāsati yaṃ ayaṃ latā. <BR>
[PTS Page 028] [\q  28/]      <BR>
326. Sīho yathā pabbatasānu gocaro<BR>
Mahindharaṃ pabbatamāvasitvā<BR>
Pasayha hanatvā itare catuppade<BR>
Khudde mige khādati maṃsabhojano. <BR>
<BR>
327. Tatheva saddhā idha ariyasāvikā<BR>
Bhattāraṃ nissāyaṃ patiṃ anubbatā<BR>
Kodhaṃ vadhitvā abhibhuyha maccharaṃ<BR>
Saggamhi sā modati dhammacārinīti. <BR>
<BR>
Latāvimānaṃ. <BR>
<BR>
<BR>
[BJT Page 70] [\x  70/]     <BR>
<BR>
3. 5<BR>
<BR>
328. Sattatantiṃ sumadhuraṃ rāmaṇeyyaṃ avācayiṃ, <BR>
So maṃ raṅgamhi avheti saraṇaṃ me hoti kosiyāti. <BR>
329. Ahaṃ te saraṇaṃ homi ahamācariyapūjako, <BR>
Na taṃ jayissati sisso sissamācariya jessasīti. <BR>
<BR>
330. Abhikkantena vaṇṇena yā tvaṃ tiṭṭhasi devate, <BR>
Obhāsentī disā sabbā osadhī viya tārakā. <BR>
<BR>
331. Kena te tādiso vaṇṇo kena te idhamijjhati, <BR>
Uppajjanti ca te bhogā ye keci manaso piyā. <BR>
<BR>
332. Pucchāmi taṃ devi mahānubhāve, <BR>
Manussabhūtā kimakāsi puññaṃ<BR>
Kenāsi evaṃ jalitānubhāvā<BR>
Vaṇṇo ca te sabbadisā pabhāsatīti. <BR>
<BR>
333. Sā devatā attamanā moggallānena pucchitā, <BR>
Pañhaṃ puṭṭhā viyākāsi yassa kammassidaṃ phalaṃ. <BR>
<BR>
334. Vatthuttamadāyikā nārī<BR>
Pavarā hoti naresu nārīsu<BR>
Evaṃ piyarūpadāyikā manāpaṃ<BR>
Dibbaṃ sā labhate upecca ṭhānaṃ. <BR>
335. Tassā me passa vimānaṃ<BR>
Accharā kāmavaṇṇinīhamasmi<BR>
Accharā sahassassāhaṃ1<BR>
Pavarā passa puññanaṃ2 vipākaṃ. <BR>
<BR>
336. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
337. Akkhami te bhikkhu mahānubhāva<BR>
Manussabhūtā yamakāsi puññaṃ<BR>
Tenamhi evaṃ jalitānubhāvā<BR>
Vaṇṇo ca me sabbadisā pabhāsatīti. <BR>
<BR>
1. Accharāsahassāhaṃ pavarā - syā. <BR>
2. Puññassa - katthaci. <BR>
<BR>
[BJT Page 72] [\x  72/]     <BR>
<BR>
[PTS Page 029] [\q  29/]      <BR>
338. Abhikkannena vaṇṇena yā tvaṃ tiṭṭhasi devate, <BR>
Obhāsentī disā sabbā osadhī viya tārakā. <BR>
<BR>
339. Kena te tādiso vaṇṇo kena te idhamijjhati, <BR>
Uppajjanti ca te bhogā ye keci manaso piyā. <BR>
<BR>
340. Kena tvaṃ vimalobhāsā atirocasi devate, <BR>
Kena te sabbagattehi sabbā obhāsare disā. <BR>
<BR>
341. Pucchāmi taṃ devi mahānubhāve<BR>
Manussabhūtā kimakāsi puññaṃ, <BR>
Kenāsi evaṃ jalitānubhāvā<BR>
Vaṇṇo ca te sabbadisā pabhāsatīti. <BR>
<BR>
. 0342. Pupphuttamadāyikā nārī<BR>
Pavarā hoti naresu nārīsu<BR>
Evaṃ piyarūpadāyikā manāpaṃ<BR>
Dibbaṃ sā labhate upecca ṭhānaṃ<BR>
<BR>
343. Tassā me passa vimānaṃ<BR>
Accharā kāmavaṇṇinīhamasmi<BR>
Accharā sahassassāhaṃ<BR>
Pavarā passa puññānaṃ vipākaṃ. <BR>
<BR>
344. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
345. Tenāhaṃ vimalobhāsā atirocāmi devatā, <BR>
Tena me sabbagattehi sabbā obhāsare disā. <BR>
<BR>
346. Akkhāmi te bhikkhu mahānubhāva<BR>
Manussabhūtā yamakāsi puññaṃ, <BR>
Tenamhi evaṃ jalitānubhāvā<BR>
Vaṇṇo ca me sabbadisā pabhāsatīti. <BR>
347. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
348. Tenāhaṃ vimalobhāsā atirocāmi devatā, <BR>
Tena me sabbagattehi sabbā obhāsare disā. <BR>
<BR>
349. Akkhāmi te bhikkhu mahānubhāva<BR>
Manussabhūtā yamahaṃ akāsiṃ, <BR>
Tenamhi evaṃ jalitānubhāvā<BR>
Vaṇṇo ca me sabbadisā pabhāsatīti. <BR>
. 0<BR>
350. Gandhuttamadāyikā nārī<BR>
Pavarā hoti naresu nārīsu<BR>
Evaṃ piyarūpadāyikā manāpaṃ<BR>
Dibbaṃ sā labhate upecca ṭhānaṃ<BR>
<BR>
351. Tassā me passa vimānaṃ<BR>
Accharā kāmavaṇṇinīhamasmi<BR>
Accharā sahassassāhaṃ<BR>
Pavarā passa puññānaṃ vipākaṃ. <BR>
<BR>
352. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
353. Tenāhaṃ vimalobhāsā atirocāmi devatā, <BR>
Tena me sabbagattehi sabbā obhāsare disā. <BR>
<BR>
354. Akkhāmi te bhikkhu mahānubhāva<BR>
Manussabhūtā yamakāsi puññaṃ, <BR>
Tenamhi evaṃ jalitānubhāvā<BR>
Vaṇṇo ca me sabbadisā pabhāsatīti. <BR>
<BR>
355. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
356. Tenāhaṃ vimalobhāsā atirocāmi devatā, <BR>
Tena me sabbagattehi sabbā obhāsare disā. <BR>
<BR>
357. Akkhāmi te bhikkhu mahānubhāva<BR>
Manussabhūtā yamahaṃ akāsiṃ, <BR>
Tenamhi evaṃ jalitānubhāvā<BR>
Vaṇṇo ca me sabbadisā pabhāsatīti. <BR>
<BR>
358. Phaluttamadāyikā nārī<BR>
Pavarā hoti naresu nārīsu<BR>
Evaṃ piyarūpadāyikā manāpaṃ<BR>
Dibbaṃ sā labhate upecca ṭhānaṃ<BR>
<BR>
359. Tassā me passa vimānaṃ<BR>
Accharā kāmavaṇṇinīhamasmi<BR>
Accharā sahassassāhaṃ<BR>
Pavarā passa puññānaṃ vipākaṃ. <BR>
<BR>
360. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
361. Tenāhaṃ vimalobhāsā atirocāmi devatā, <BR>
Tena me sabbagattehi sabbā obhāsare disā. <BR>
<BR>
362. Akkhāmi te bhikkhu mahānubhāva<BR>
Manussabhūtā yamakāsi puññaṃ, <BR>
Tenamhi evaṃ jalitānubhāvā<BR>
Vaṇṇo ca me sabbadisā pabhāsatīti. <BR>
<BR>
363. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
364. Tenāhaṃ vimalobhāsā atirocāmi devatā, <BR>
Tena me sabbagattehi sabbā obhāsare disā. <BR>
<BR>
365. Akkhāmi te bhikkhu mahānubhāva<BR>
Manussabhūtā yamahaṃ akāsiṃ, <BR>
Tenamhi evaṃ jalitānubhāvā<BR>
Vaṇṇo ca me sabbadisā pabhāsatīti. <BR>
<BR>
366. Pupphuttamadāyikā nārī<BR>
Pavarā hoti naresu nārīsu<BR>
Evaṃ piyarūpadāyikā manāpaṃ<BR>
Dibbaṃ sā labhate upecca ṭhānaṃ<BR>
<BR>
367. Tassā me passa vimānaṃ<BR>
Accharā kāmavaṇṇinīhamasmi<BR>
Accharā sahassassāhaṃ<BR>
Pavarā passa puññānaṃ vipākaṃ. <BR>
<BR>
368. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
369. Tenāhaṃ vimalobhāsā atirocāmi devatā, <BR>
Tena me sabbagattehi sabbā obhāsare disā. <BR>
<BR>
370. Akkhāmi te bhikkhu mahānubhāva<BR>
Manussabhūtā yamakāsi puññaṃ, <BR>
Tenamhi evaṃ jalitānubhāvā<BR>
Vaṇṇo ca me sabbadisā pabhāsatīti. <BR>
<BR>
371. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
372. Tenāhaṃ vimalobhāsā atirocāmi devatā, <BR>
Tena me sabbagattehi sabbā obhāsare disā. <BR>
<BR>
373. Akkhāmi te bhikkhu mahānubhāva<BR>
Manussabhūtā yamahaṃ akāsiṃ, <BR>
Tenamhi evaṃ jalitānubhāvā<BR>
Vaṇṇo ca me sabbadisā pabhāsatīti. <BR>
374-381. Gandhapañcaṅgulikaṃ ahamadāsiṃ<BR>
Kassapassa bhagavato thūpasmiṃ1 -pe-<BR>
Tassā mama passa vimānaṃ -pe-<BR>
Vaṇṇo ca me sabbadisā pabhāsatī'ti. <BR>
<BR>
382-389. Bhikkhū cahaṃ bhikkhunīyo ca<BR>
Addāsāsiṃ panthapaṭipanne<BR>
Tesāhaṃ dhammaṃ sutvāna <BR>
Ekūposathaṃ upavasissaṃ<BR>
Tassā me passa vimānaṃ -pe-<BR>
Vaṇṇo ca me sabbadisā pabhāsatī'ti. <BR>
390-397. Udake ṭhitā udakamadāsiṃ <BR>
Bhikkhuno cittena vippasannena<BR>
Tassā me passa vimānaṃ -pe-<BR>
Vaṇṇo ca me sabbadisā pabhāsatī'ti. <BR>
<BR>
398-405. Sassuñcā'haṃ sasurañca <BR>
Caṇḍike kodhane ca pharuse ca<BR>
Anussūyikā sūpaṭṭhāsiṃ appamattā sakena sīlena -pe<BR>
406-413. Parakammakarī2 āsiṃ <BR>
Atthenātanditā dāsī<BR>
Sakkodhanā anatimānī3<BR>
Saṃvibhāginī sakassa bhāgassa -pe-<BR>
<BR>
1. Thūpamhi - machasaṃ. <BR>
2. Parakammakārī - sīmu. Parakammakārinī - syā. 3. Anatimāninī - machasaṃ. <BR>
[BJT Page 74] [\x  74/]     <BR>
<BR>
414-421. Khīrodanaṃ ahamadāsiṃ<BR>
Bhikkhuno piṇḍāya carantassa <BR>
Evaṃ karitvā kammaṃ<BR>
Sugatiṃ uppajja modāmi -pe-<BR>
[PTS Page 030] [\q  30/]      <BR>
422-609. Phāṇitaṃ ahamadāsiṃ -pe-<BR>
Ucchukhaṇḍakaṃ ahamadāsiṃ -pe-<BR>
Timbarūsakaṃ ahamadāsiṃ -pe-<BR>
Kakkārikaṃ ahamadāsiṃ -pe-<BR>
Eḷālukaṃ ahamadāsiṃ -pe-<BR>
Vallīphalaṃ ahamadāsiṃ -pe-<BR>
Phārusakaṃ ahamadāsiṃ -pe-<BR>
Hatthappatāpakaṃ ahamadāsiṃ -pe-<BR>
Sākamuṭṭhiṃ ahamadāsiṃ -pe-<BR>
Pupphakamuṭṭhiṃ ahamadāsiṃ -pe-<BR>
Mūlakaṃ ahamadāsiṃ -pe-<BR>
Nimbamuṭṭhiṃ ahamadāsiṃ -pe-<BR>
Ambakañjikaṃ ahamadāsiṃ -pe-<BR>
Doṇinimmajjaniṃ ahamadāsiṃ -pe kāyabandhanaṃ ahamadāsiṃ -pe-<BR>
Aṃsamaṭṭakaṃ ahamadāsiṃ -pe-<BR>
Āyogapaṭṭaṃ ahamadāsiṃ -pe-<BR>
Vidhūpanaṃ ahamadāsiṃ -pe-<BR>
Tālavaṇṭaṃ ahamadāsiṃ -pe-<BR>
Morahatthaṃ ahamadāsiṃ -pe-<BR>
Chattaṃ ahamadāsiṃ -pe-<BR>
Upāhanaṃ ahamadāsiṃ -pe-<BR>
Pūvaṃ ahamadāsiṃ -pe-<BR>
Modakaṃ ahamadāsiṃ -pe-<BR>
610. Abhikkantena vaṇṇena yā tvaṃ tiṭṭhasi devate, <BR>
Obhāsentī disā sabbā osadhī viya tārakā. <BR>
<BR>
611. Kena te tādiso vaṇṇo kena te idhamijjhati, <BR>
Uppajjanti ca te bhogā ye keci manaso piyā. <BR>
<BR>
612. Pucchāmi taṃ devi mahānubhāve<BR>
Manussabhūtā kimakāsi puññaṃ<BR>
Kenāsi evaṃ jalitānubhāvā<BR>
Vaṇṇo ca te sabbadisā pabhāsatīti. <BR>
<BR>
613. Sā devatā attamanā moggallānena pucchitā<BR>
Pañhaṃ puṭṭhā viyākāsi yassa kammassidaṃ phalaṃ. <BR>
<BR>
614. Sakkhaliraṃ ahamadāsiṃ<BR>
Bhikkhuno piṇḍāya carantassa<BR>
Evaṃ karitvā kammaṃ<BR>
Sugatiṃ upapajja modāmi. <BR>
<BR>
[BJT Page 76] [\x  76/]     <BR>
<BR>
615. Tassā me passa vimānaṃ<BR>
Accharā kāmavaṇṇinīyasmi<BR>
Accharā sahassassāhaṃ<BR>
Pavarā passa puññānaṃ vipākaṃ. <BR>
<BR>
. 0616. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
617. Akkhāmi te bhikkhu mahānubhāva<BR>
Manussabhūtā yamakāsi puññaṃ<BR>
Tenamhi evaṃ jalitānubhāvā<BR>
Vaṇṇo ca me sabbadisā pabhāsatīti. <BR>
[PTS Page 031] [\q  31/]      <BR>
618. Svāgataṃ vata me ajja suppabhātaṃ suvuṭṭhitaṃ1<BR>
Yaṃ addasaṃ2 devatāso accharā kāmavaṇṇiyo<BR>
<BR>
619. Imāhaṃ3 dhammaṃ sutvā4 kāhāmi kusalaṃ bahuṃ<BR>
Dānena samacarīyāyaṃ saññamena damena svāhaṃ tattha gamissāmi5 yattha gantvā na<BR>
socareti. <BR>
<BR>
Guttila vimānaṃ pañcamaṃ. <BR>
<BR>
3. 6<BR>
<BR>
620. Daddallamānā vaṇṇena yassā ca yassasinī, <BR>
Sabbe deve tāvatiṃse vaṇṇena atirocasi. <BR>
<BR>
621. Dassanaṃ nābhijānāmi idaṃ paṭhamadassanaṃ, <BR>
Kasmā kāyā nu āgamma nāmena bhāsase mamanti. <BR>
622. Ahaṃ bhadde subhaddasiṃ pubbe mānusake bhave, <BR>
Saha bhariyā ca te āsiṃ bhaginī ca kaṇiṭṭhikā. <BR>
<BR>
623. Sā ahaṃ kāyassa bhedā vippamuttā tatocutā, <BR>
Nimmānaratīnaṃ devānaṃ upapannā sahavyatantī. <BR>
<BR>
624. Pahūtakatakalyāṇā te deve yantī pāṇino, <BR>
Yesaṃ tvaṃ kittayissasi subhadde jātimattano. <BR>
<BR>
625. Kathaṃ6 tvaṃ kena vaṇṇena kena vā anusāsitā, <BR>
Kīdiseneva dānena subbatena yasassinī. <BR>
<BR>
626. Yasaṃ etādisaṃ pattā visesaṃ vipulamajjhagā, <BR>
Devate pucchitācikkha kissa kammassidaṃ phalanti. <BR>
<BR>
1. Suhuṭṭhitaṃ - machasaṃ. <BR>
2. Addasāmi - machasaṃ. <BR>
Addasāsiṃ [PTS]<BR>
3. Tāsāhaṃ - syā. <BR>
4. Sutvāna - syā. <BR>
5. Tattheva gacchāmi - katthaci. <BR>
6. Atha - machasaṃ. <BR>
<BR>
[BJT Page 78] [\x  78/]     <BR>
<BR>
627. Aṭṭheva piṇḍapātāni yaṃ dānaṃ addaṃ pure, <BR>
Dakkhiṇeyyassa saṅghassa pasannā sehi pāṇihi. <BR>
<BR>
628. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
629. Akkhāmi te devi mahānubhāve<BR>
Manussabhūtā yamahaṃ akāsiṃ<BR>
Tenamhi evaṃ jalitānubhāvā<BR>
Vaṇṇo ca me sabbadisā pabhāsatīti. <BR>
<BR>
630. Ahaṃ tayā bahutare bhikkhū saññate brahmacārino1<BR>
Kappesiṃ annapānena pasannā sehi pāṇihi<BR>
Tayā bahutaraṃ datvā hīnakāyūpagā ahaṃ2<BR>
<BR>
631. Kathaṃ tvaṃ appataraṃ datvā visesaṃ vipulamajjhagā, <BR>
Devate pucchitācikkha yassakammassidaṃ phalanti. <BR>
<BR>
632. Manobhāvanīyo bhikkhu sandiṭṭho me pure ahu, <BR>
Tāhaṃ bhattena nimantesiṃ revataṃ attanaṭṭhamaṃ. <BR>
<BR>
633. So me atthapurekkhāro anukampāya revato, <BR>
Saṅghe dehīti maṃ avoca3 tassāhaṃ vacanaṃ kariṃ. <BR>
<BR>
634. Sā dakkhiṇā saṅghagatā appameyye patiṭṭhitā, <BR>
Puggalesu tayā dinnaṃ na taṃ tava pabhapphalanti. <BR>
<BR>
635. Idānevāhaṃ jānāmi saṅghe dinnaṃ mahapphalaṃ<BR>
Sāhaṃ gantvā manussattaṃ vadaññū vītamaccharā<BR>
Saṅghe dānāni dassāmi4 appamattā punappunanti. <BR>
[PTS Page 032] [\q  32/]      <BR>
636. Kā esā devatā bhadde tayā mantayate saha, <BR>
Sabbe deve tāvatiṃse vaṇṇena atirocatīti. <BR>
<BR>
637. Manussabhūtā devinda pubbe mānusake bhave<BR>
Sahabhariyā ca me āsi bhaginī ca kaniṭṭhikā<BR>
Saṅghe dānāni datvāna katapuññā virocatīti. <BR>
<BR>
1. Brahmacārayo - machasaṃ. <BR>
Brahmacāriye, - [PTS.] <BR>
2. Ahuṃ - katthaci, <BR>
3. Maṃvova - machasaṃ. <BR>
4. Dānaṃ dassāmihaṃ - syā, <BR>
<BR>
[BJT Page 80] [\x  80/]     <BR>
<BR>
638. Dhammena pubbe bhaginī tayā bhadde virocati, <BR>
Yaṃ saṅghasmiṃ appameyye patiṭṭhāpesi dakkhiṇaṃ. <BR>
<BR>
639. Pucchito hi mayā buddho gijjhakūṭamhi pabbate, <BR>
Vipākaṃ saṃvibhāgassa yattha dinnaṃ mahapphalaṃ. <BR>
<BR>
640. Yajamānānaṃ manussānaṃ puññapekkhāna pāṇinaṃ, <BR>
Karotaṃ opadhikaṃ puññaṃ yattha dinnaṃ mahapphalaṃ. <BR>
<BR>
641. Taṃ me buddho viyākāsi cattāro ca phale ṭhitā, <BR>
Vipākaṃ saṃvibhāgassa yattha dinnaṃ mahapphalaṃ. <BR>
<BR>
642. Cattāro ca paṭipannā cattāro ca phale ṭhitā, <BR>
Esa saṅghe ujubhūto paññasīlasamāhito. <BR>
<BR>
643. Yajamānānaṃ manussānaṃ puññapekkhāna pāṇinaṃ, <BR>
Karotaṃ opadhikaṃ puññaṃ saṅghe dinnaṃ mahapphalaṃ. <BR>
<BR>
644. Eso hi saṅgho vipulo mahaggato<BR>
Esappameyyo uddhīva sāgaro<BR>
Etehi seṭṭhā naravīrasāvakā<BR>
Pabhaṅkarā dhammamudīrayanti1. <BR>
<BR>
645. Tesaṃ sudinnaṃ suhutaṃ suyiṭṭhaṃ, <BR>
Ye saṅghamuddissa dadanti dānaṃ<BR>
Sā dakkhiṇā saṅghagatā patiṭṭhitā<BR>
Mahapphalā lokavidūhi vaṇṇitā. <BR>
<BR>
646. Etādisaṃ yaññamanussarantā2<BR>
Ye vedajātā vicaranti loke<BR>
Vineyya maccheramalaṃ samūlaṃ<BR>
Aninditā saggamupentī ṭhānanti. <BR>
<BR>
Daddalla vimānaṃ. <BR>
<BR>
3. 7<BR>
<BR>
647. Phalikarajatahemajālacchannaṃ<BR>
Vividhavicitratalamaddasaṃ surammaṃ<BR>
Vyamhaṃ sunimmitaṃ toraṇūpapannaṃ<BR>
Rucakupakiṇṇamidaṃ subhaṃ vimānaṃ. <BR>
[PTS Page 033] [\q  33/]      <BR>
648. Bhāti ca dasasisā nabheva suriyo<BR>
Sarade tamonudo sahassaraṃsi<BR>
Tathā tapatimidaṃ tava vimānaṃ<BR>
Jalamiva dhūmasikho nise nabhagge. <BR>
<BR>
1. Dhammakathaṃ udīrayanti - syā. <BR>
2. Puññamanussarantā - syā. <BR>
<BR>
[BJT Page 82] [\x  82/]     <BR>
<BR>
649. Musatīva nayanaṃ sateratāva1<BR>
Ākāse ṭhapitamidaṃ manuññaṃ<BR>
Vīṇāmurajasammatālaghuṭṭhaṃ<BR>
Iddhaṃ indapuraṃ tathā tavedaṃ. <BR>
<BR>
650. Paduma kumuduppala kuvalayaṃ<BR>
Yūdhika2 bandhukanojakā ca santi<BR>
Sālakusumuta pupphitā asokā<BR>
Vividha dumagga sugandha sevitamidaṃ. <BR>
<BR>
651. Saḷala labuja bhujaka3 saññatā4<BR>
Kusakasuphullita latāvalambinīhi<BR>
Maṇijāla sadisā yasassinī<BR>
Rammā pokkharaṇī upaṭṭhitā te. <BR>
<BR>
652. Udakaruhā ca yetthi pupphajātā<BR>
Thalajā ye ca santi rukkhajātā<BR>
Mānusakāmānusakā ca dibbā<BR>
Sabbe tuyhaṃ nivesanamhi jātā. <BR>
<BR>
653. Kissa saṃyamadamassayaṃ5 vipāko<BR>
Kenāsi kammaphalenidhūpapannā<BR>
Yathā ca te adhigatamidaṃ vimānaṃ<BR>
Tadanupadaṃ avacāsu'ḷārapakhumeti. 6<BR>
<BR>
654. Yathā ca me adhigatamidaṃ vimānaṃ<BR>
Koñcamayūracakora saṅghacaritaṃ<BR>
Dibbapilavahaṃsarājaciṇṇaṃ<BR>
Divijakāraṇḍava kokilābhinaditaṃ. <BR>
<BR>
655. Nānā santānaka puppharukkhavividhā<BR>
Pāṭali jambu asoka rukkhavantaṃ<BR>
Yathā ca me adhigatamidaṃ vimānaṃ<BR>
Tante pavadissāmi7 suṇohi bhante. <BR>
<BR>
656. Magadhavarapuratthimena<BR>
Nāḷakagāmo nāma atthi bhante<BR>
Tattha ahosiṃ pure suṇisā<BR>
Senasavatī8 tattha jāniṃsu mamaṃ. <BR>
<BR>
1. Sateritā - syā. <BR>
2. Yodhika - machasaṃ. <BR>
Yothikā bhaṇḍikā nojakā - syā<BR>
3. Sujaka - si, syā, <BR>
4. Saṃyuttā - machasaṃ. <BR>
5. Simadamassayaṃ - sīmu. <BR>
6. Avacāsiḷārapamehāti - machasaṃ. <BR>
7. Pavedayāmi - machasaṃ. <BR>
8. Pevasatī iti - machasaṃ<BR>
<BR>
[BJT Page 84] [\x  84/]     <BR>
<BR>
657. Sāhaṃ apacitatthadhammakusalaṃ<BR>
Devamanussapūjitaṃ mahantaṃ<BR>
Upatissaṃ nibbutaṃ appameyyaṃ<BR>
Mudītamanā kusumehi abbhokiriṃ1. <BR>
[PTS Page 034] [\q  34/]      <BR>
658. Paramagatigatañca pūjayitvā<BR>
Antimadehadharaṃ isiṃ uḷāraṃ, <BR>
Pahāya mānusakaṃ samusasyaṃ<BR>
Tidasagatā idhamāvasāmi ṭhānanti. <BR>
<BR>
Sesavatī vimānaṃ. <BR>
<BR>
3. 8<BR>
<BR>
659. Pītavatthe pītadhaje pītālaṅkārabhūsite, <BR>
Pītantarāhi vagguhi apiḷandhāva sohasi. <BR>
<BR>
660. Kā kambukeyūradhare2 kañcanāveḷabhūsite, <BR>
Hemajālaka pacchanne3 nānāratanamālini. <BR>
<BR>
661. Sovaṇṇamahā lohitaṅkamayā ca4<BR>
Muttāmayā vephariyamayā ca<BR>
Masāragallā saha lohitaṅkā<BR>
Pārāvatakkhīhi5 maṇīhi cittitā. <BR>
<BR>
662. Koci koci ettha mayūrasussaro<BR>
Haṃsassarañño karavīkasussaro<BR>
Tesaṃ saro sūyati vaggurūpo<BR>
Pañcaṅgikaṃ turiyamivappavāditaṃ. <BR>
<BR>
663. Ratho ca te suho vaggu nānāratanacittito6<BR>
Nānāvaṇṇābhi dhātūhi sucibhatto ca sobhati. <BR>
<BR>
664. Tasmiṃ rathe kañcanabimbavaṇṇe<BR>
Yā tvaṃ ṭhitā7 bhāsasimaṃ padesaṃ<BR>
Devate pucchitācikkha kissa kammassidaṃ phalanti. <BR>
<BR>
1. Abbhūkiriṃ - machasaṃ. <BR>
2. Kākambukāyūradhare - machasaṃ. <BR>
Kākambukāyūradhare - syā. <BR>
3. Hemajālakasañchanne - machasaṃ. <BR>
4. Lohitaggamayāca - machasaṃ. <BR>
5. Pārekakkhīhi - machasaṃ. <BR>
Pārāvaṭakkhīhi - aṭṭhakathā. <BR>
6. Nā nā ratana cittago - syā. <BR>
7. Yatthaṭṭhitā - sī. <BR>
<BR>
[BJT Page 86] [\x  86/]     <BR>
<BR>
665. Sovaṇṇajālaṃ maṇisoṇṇacittitaṃ1<BR>
Muttācitaṃ hemajālena channaṃ2<BR>
Parinibbute gotame appameyye<BR>
Pasannacittā ahamābhiropayiṃ. <BR>
<BR>
666. Tāhaṃ kammaṃ karitvāna kusalaṃ buddhavaṇṇitaṃ, <BR>
Apetasokā sukhitā sampamodāmanāmayā'ti. <BR>
<BR>
Mallikā vimānaṃ. <BR>
<BR>
3. 9<BR>
<BR>
667. Kā nāma tvaṃ visālakkhi ramme cittalatāvane, <BR>
Samantā anupariyāsi nārīgaṇapurakkhatā. 3<BR>
<BR>
668. Yadā devā tāvatiṃsā pavisanti imaṃ vanaṃ, <BR>
Sayoggā sarathā sabbe citrā hontī idhāgatā. <BR>
<BR>
[PTS Page 035] [\q  35/]     <BR>
669. Tuyhañca idha pattāya uyyāne vicarantiyā, <BR>
Kāye na dissati cittaṃ kenarūpaṃ tavedisaṃ<BR>
Devate pucchitācikkha kissa kammassidaṃ phalanti. <BR>
<BR>
670. Yena kammena devinda rūpaṃ mayhaṃ gatī ca me, <BR>
Iddhi ca anubhāvo ca taṃ suṇohi purīndada. <BR>
<BR>
671. Ahaṃ rājagahe ramme sunandānāmupāsikā, <BR>
Saddhā sīlena sampannā saṃvibhāgaratā sadā. <BR>
<BR>
672. Acchādanañca bhattañca senāsanaṃ padīpiyaṃ, <BR>
Adāsiṃ ujubhūtesu vippasannena cetasā. <BR>
<BR>
673. Cātuddasiṃ pañcadasiṃ yāca pakkhassa aṭṭhamī, <BR>
Pāṭihāriya pakkhañca aṭṭhaṅgasusamāgataṃ. <BR>
<BR>
674. Uposathaṃ upavasissaṃ sadā sīlesu saṃvutā, <BR>
Saññamā saṃvibhāgā ca vimānaṃ āvasāmahaṃ<BR>
<BR>
675. Pāṇātipātā viratā musāvādā ca saññatā, <BR>
Theyyā ca aticārā ca majjapānā ca ārakā. <BR>
<BR>
676. Pañcasikkhāpade ratā ariyasaccāna kovidā, <BR>
Upāsikā cakkhumato gotamassa yasassino. <BR>
<BR>
677. Tassā me ñātikulā dāsī4 sadā mālābhihāratī, <BR>
Tāhaṃ bhagavato thūpe sabbamevābhiropayiṃ. <BR>
<BR>
1. Maṇisoṇṇacittaṃ - sī, syā. <BR>
2. Bhemajālakasañjannaṃ - syā. <BR>
3. Purakkhitā - syā. <BR>
4. Ñātikulaṃ āsi - syā. <BR>
<BR>
[BJT Page 88] [\x  88/]     <BR>
<BR>
678. Uposathe cahaṃ gantvā mālāgandhavilepanaṃ, <BR>
Thūpasmiṃ abhiropesiṃ pasannā sehi pāṇihi. <BR>
<BR>
679. Tena kammena devinda rūpaṃ mayhaṃ gatī ca me, <BR>
Iddhi ca anubhāvo ca yaṃ mālaṃ abhiropayiṃ. <BR>
<BR>
680. Yañca sīlavatī āsiṃ na taṃ tāva vipaccatī, <BR>
Āsā ca pana me devinda sakadāgāminī siyanti. <BR>
<BR>
Visālakkhī vimānaṃ. <BR>
<BR>
3. 10<BR>
<BR>
681. Pāricchattake koviḷāre ramaṇīye manorame, <BR>
Dibbaṃ mālaṃ ganthamānā gāyantī sampamodasī. <BR>
<BR>
682. Tassā te naccamānāya aṅgamaṅgehi sabbaso, <BR>
Dibbā saddā niccharanti savaṇīyā manoramā. <BR>
<BR>
683. Tassā te naccamānāya aṅgamaṅgehi sabbaso, <BR>
Dibbā gandhā pavāyanti sucigandhā manoramā. <BR>
<BR>
684. Vivattamānā kāyena yā veṇīsu piḷandhanā, <BR>
Tesaṃ sūyati nigghoso turiye pañcaṅgike yathā. <BR>
<BR>
685. Vaṭaṃsakā vātadhūtā vātena sampakampitā, <BR>
Tesaṃ sūyati nigghoso turiye pañcaṅgike yathā. <BR>
<BR>
686. Yāpi te sirasmiṃ mālā sucigandhā manoramā, <BR>
Vāti gandho disā sabbā rukkho mañjussako1 yathā. <BR>
[PTS Page 036] [\q  36/]      <BR>
687. Ghāyase taṃ suciṃ gandhaṃ rūpaṃ passasi amānusaṃ, <BR>
Devate pucchiticikkha kissa kammassidaṃ phalanti. <BR>
<BR>
688. Pabhassaraṃ accimantaṃ vaṇṇagandhena saññutaṃ2, <BR>
Asokapupphamālāhaṃ buddhassa upanāmayiṃ. <BR>
<BR>
689. Tāhaṃ kammaṃ karitvāna kusalaṃ buddhavaṇṇitaṃ, <BR>
Apetasokā sukhitā sampamodāmanāmayāti. <BR>
<BR>
Pāricchattaka vimānaṃ. <BR>
<BR>
Pāricchattakavaggo tatiyo. <BR>
<BR>
Tassuddānaṃ: -<BR>
<BR>
Uḷāraṃ3 ucchupallaṅkaṃ4 latā ca guttilena ca<BR>
Daddalla sesavatī mallī5 visālakkhi pāricchattako<BR>
Vaggo tena pavuccatīti. <BR>
<BR>
1. Mañjusako - machasaṃ. <BR>
2. Saṃyutaṃ - machasaṃ. <BR>
3. Uḷāro - machasaṃ. <BR>
4. Ucchupallaṅko - machasaṃ. <BR>
5. Sesmallikā - machasaṃ. <BR>
<BR>
[BJT Page 90] [\x  90/]     <BR>
<BR>
4. 1<BR>
[PTS Page 037] [\q  37/]      <BR>
690. Mañjeṭṭhake1 vimānasmiṃ soṇṇa vāluka santhate, <BR>
Pañcaṅgikena turiyena ramasi suppavādite. <BR>
<BR>
691. Tasmā vimānā oruyha nimmitā ratanāmayā, <BR>
Ogāhasi sālavanaṃ pupphitaṃ sabbakālikaṃ<BR>
<BR>
692. Yassa yasseva sālassa mūle tiṭṭhasi devate, <BR>
So so muñcati pupphāni onamitvā dumuttamo<BR>
<BR>
693. Vāteritaṃ sālavanaṃ ādhūtaṃ dijasevitaṃ, <BR>
Vāti gandho disā sabbā rukkho mañajūsako yathā<BR>
<BR>
694. Ghāyase taṃ suciṃ gandhaṃ rūpaṃ passasi amānusaṃ, <BR>
Devate pucchitācikkha kissa kammassidaṃ phalanti<BR>
<BR>
695. Ahaṃ manussesu manussabhūtā dāsī ayirakule ahuṃ, <BR>
Buddhaṃ nisinnaṃ disvāna sālapupphehi okiriṃ<BR>
<BR>
696. Vaṭaṃsakaṃ ca sukataṃ sālapupphamayaṃ ahaṃ, <BR>
Buddhassa upanāmesi pasannā sehi pāṇihi. <BR>
<BR>
697. Tāhaṃ kammaṃ karitvāna kusalaṃ buddhavaṇṇitaṃ, <BR>
Apetasokā sukhitā sampamodāmanāmayāti. <BR>
<BR>
Mañjeṭṭhaka vimānaṃ. <BR>
<BR>
4. 2<BR>
<BR>
698. Sabhassara varavaṇṇanibhe<BR>
Surattavattha nivāsane2<BR>
Mahiddhike candanaruciragatte<BR>
Kā tvaṃ subhe devate vandase mamaṃ<BR>
<BR>
699. Pallaṅko ca te mahaggho<BR>
Nānāratanacittito ruciro<BR>
Yattha tvaṃ nisinnā virocasi<BR>
Devarājāriva3 nandane vane<BR>
<BR>
700. Kiṃ tvaṃ pure sucaritamācari bhadde<BR>
Kissa kammassa vipākaṃ anubhosi devalokasmiṃ<BR>
Devate pucchitācikkha kissakammassidaṃ phalanti<BR>
<BR>
1. Mañjiṭṭhake - machasaṃ. <BR>
2. Surattavatthavasane - machasaṃ. <BR>
3. Devarājāva - sī. <BR>
<BR>
[BJT Page 92] [\x  92/]     <BR>
<BR>
701. Piṇḍāya te carantassa<BR>
Mālaṃ phāṇitañca addaṃ bhante<BR>
Tassa kammassidaṃ vipākaṃ<BR>
Anubhomi devalokasmiṃ<BR>
[PTS Page 038] [\q  38/]      <BR>
702. Hoti ca me anutāpo<BR>
Aparaddhaṃ1 dukkatañca me bhante<BR>
Sāhaṃ dhammaṃ nāssosiṃ<BR>
Sudesitaṃ dhammarājena<BR>
<BR>
703. Taṃ taṃ vadāmi bhaddante<BR>
Yassa me anukampiyo<BR>
Koci dhammesu taṃ samādapetha2<BR>
Sudesitaṃ dhammarājena<BR>
<BR>
704. Yesaṃ atthi saddhā buddhe dhamme ca saṅgharatane ca, <BR>
Taṃ3 te maṃ ativirocanti āyunā yassā siriyā<BR>
<BR>
705. Patāpena vaṇṇena uttarītarā<BR>
Aññe mahiddhikatarā mayā devāti<BR>
<BR>
Pabhassara vimānaṃ. <BR>
<BR>
4. 3<BR>
706. Alaṅkatā maṇikañcanācitaṃ<BR>
Suvaṇṇajāla cittaṃ4 mahantaṃ<BR>
Abhiruyha gajavaraṃ sukappitaṃ<BR>
Idhāgamā vehāsayaṃ5 antaḷikkhe<BR>
<BR>
707. Nāgassa dantesu duvesu nimmitā<BR>
Acchodikā paduminiyo suphullā<BR>
Padumesu ca turiyagaṇā pabhijjare<BR>
Imā ca naccanti manoharāyo<BR>
<BR>
708. Deviddhipattāsi mahānubhāve<BR>
Manussabhūtā kimakāsi puññaṃ<BR>
Kenāsi evaṃ jalitānubhāvā<BR>
Vaṇṇo ca te sabbadisā pabhāsatīti<BR>
<BR>
1. Aparādhaṃ - syā. <BR>
2. Samādapettha - syā. <BR>
3. Taṃ itipadaṃ marammachaṭṭhaṅgītipiṭake na dīssate. <BR>
4. Sovaṇṇajālacitaṃ - machasaṃ. <BR>
5. Vehāyasaṃ machasaṃ. <BR>
<BR>
[BJT Page 94] [\x  94/]     <BR>
<BR>
709. Bārāṇasiyaṃ upasaṅkamitvā<BR>
Buddhassahaṃ vatthayugaṃ adāsiṃ<BR>
Pādāni vanditva chamā nisīdiṃ<BR>
Cittā cahaṃ añjalikaṃ akāsiṃ<BR>
<BR>
710. Buddho ca me kañcanasannibhattavo<BR>
Adesayī samudayadukkhaniccataṃ<BR>
Asaṅkhataṃ dukkhanirodhasassataṃ<BR>
Maggaṃ adesesi1 yato vijāniyaṃ<BR>
<BR>
711. Appāyukī kālakatā tato cutā<BR>
Upapannā tidasagaṇaṃ yassasinī<BR>
Sakkassāhaṃ2 aññatarā pajāpatī<BR>
Yasuttarā nāma disāsu vissutā'ti. <BR>
[PTS Page 039] [\q  39/]      <BR>
Nāga vimānaṃ. <BR>
<BR>
4. 4<BR>
<BR>
712. Abhikkantena vaṇṇena yā tvaṃ tiṭṭhasi devate, <BR>
Obhāsentī disā sabbā osadhī viya tārakā<BR>
<BR>
713. Kena te tādiso vaṇṇo kena te idhamijjhati, <BR>
Uppajjanti ca te bhogā ye keci manaso piyā<BR>
<BR>
714. Pucchāmi taṃ devi mahānubhāve<BR>
Manussabhūtā kimakāsi puññaṃ<BR>
Kenāsi evaṃ jalitānubhāvā<BR>
Vaṇṇo ca te sabbadisā pabhāsatī'ti<BR>
<BR>
715. Sā devatā attamanā moggallānena pucchitā, <BR>
Pañhaṃ puṭṭhā viyākāsi yassa kammassidaṃ phala'nti<BR>
<BR>
716. Ahaṃ ca bārāṇasiyaṃ buddhassādiccabandhuno, <BR>
Adāsiṃ sukkhakummāsaṃ pasannā sehi3 pāṇihi<BR>
<BR>
717. Sukkhāya aloṇikāya ca passa phalaṃ kumāmāsapiṇḍiyā, <BR>
Alomaṃ sukhitaṃ disvā ko puññaṃ na karissati<BR>
<BR>
1. Adesasī - machasaṃ. <BR>
2. Sakkassahaṃ - machasaṃ. <BR>
3. Sakehi - [PTS.] <BR>
<BR>
[BJT Page 96] [\x  96/]     <BR>
<BR>
718. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
719. Akkhāmi te bhikkhu mahānubhāve<BR>
Manussabhūtā yamahaṃ akāsiṃ<BR>
Tenamhi evaṃ jalitānubhāvā<BR>
Vaṇṇo ca me sabbadisā pabhāsatīti. <BR>
<BR>
Alomā vimānaṃ1. <BR>
<BR>
[BJT Page 96] [\x  96/]     <BR>
<BR>
4. 5<BR>
<BR>
. 0720. Abhikkannena vaṇṇena yā tvaṃ tiṭṭhasi devate, <BR>
Obhāsenti disā sabbā osadhī viya tārakā<BR>
<BR>
721. Kena te tādiso vaṇṇo kena te idhamijjhati, <BR>
Uppajjanti ca te bhogā ye keci manaso piyā<BR>
<BR>
722. Pucchāmi taṃ devi mahānubhāve<BR>
Manussabhūtā kimakāsi puññaṃ<BR>
Kenāsi evaṃ jalitānubhāvā<BR>
Vaṇṇo ca te sabbadisā pabhāsatī'ti<BR>
<BR>
723. Sā devatā attamanā moggallānena pucchitā, <BR>
Pañhaṃ puṭṭhā viyākāsi yassa kammassidaṃ phalaṃ<BR>
. 0<BR>
724. Ahaṃ andhakavindasmiṃ buddhassadiccabandhuno, <BR>
Adāsiṃ kolasampākaṃ kañjikaṃ2 teladhūpitaṃ<BR>
<BR>
725. Pipphalyā lasunena ca missaṃ lāmañjakena ca, <BR>
Adāsiṃ ujubhūtasmiṃ3 vippasannena cetasā<BR>
<BR>
726. Yā mahesittaṃ kāreyya cakkavattissa rājino<BR>
Nārī sabbaṅgakalyāṇī bhattucānomadassikā<BR>
Etassa kañjikadānassa kalaṃ nāgghati soḷasiṃ<BR>
<BR>
727. Sataṃ nikkhā sataṃ assā sataṃ assatarī rathā<BR>
Sataṃ kaññāsahassāni āmuttamaṇikuṇḍalā<BR>
Etassa kañjikadānassa kalaṃ nāgghanti soḷasiṃ<BR>
<BR>
1. Aloma vimānaṃ - machasaṃ. <BR>
2. Kañjiyaṃ - katthaci<BR>
3. Ujubhūtesu - katthaci<BR>
<BR>
[BJT Page 98] [\x  98/]     <BR>
<BR>
728. Sataṃ hemavatā nāgā īsā dantā urūḷhavā<BR>
Suvaṇṇakacchā mātaṅgā hemakappana vāsasā1<BR>
Etassa kañjikadānassa kalaṃ nāgghanti soḷasiṃ<BR>
729. Catunnampi2 dīpānaṃ issaraṃ yodha kāraye, <BR>
Etassa kañjikadānassa kalaṃ nāgghati soḷasi'nti. <BR>
[PTS Page 040] [\q  40/]      <BR>
Kañjikadāyikā vimānaṃ. <BR>
<BR>
4. 6<BR>
<BR>
730. Abhikkantena vaṇṇena yā tvaṃ tiṭṭhasi devate, <BR>
Obhāsentī3 disā sabbā osadhī viya tārakā<BR>
<BR>
731. Tassā te naccamānāya aṅgamaṅgehi sabbaso, <BR>
Dibbā saddā niccharanti savaṇīyā manoramā<BR>
<BR>
732. Tassa te naccamānāya aṅgamaṅgehi sabbaso, <BR>
Dibbā gandhā pavāyanti sucigandhā manoramā<BR>
<BR>
733. Vivattamānā kāyena yā veṇīsu piḷandhanā, <BR>
Tesaṃ sūyati nigghoso turiye pañcaṅgike yathā<BR>
<BR>
734. Vaṭaṃsakā vātadhūtā vātena sampakampitā, <BR>
Tesaṃ sūyati nigghoso turiye pañcaṅgike yathā<BR>
<BR>
735. Yāpi te sirasmiṃ mālā sucigandhā manoramā, <BR>
Vāti gandho disā sabbā rukkho mañjusako yathā<BR>
<BR>
736. Ghāyase taṃ suciṃ gandhaṃ rūpaṃ passasi amānusaṃ, <BR>
Devate pucchitācikkha kissa kammassidaṃ phala'nti<BR>
<BR>
737. Sāvatthiyaṃ mayhaṃ sakhī bhadante<BR>
Saṅghassa kāresi mahāvihāraṃ<BR>
Tatthappasannā ahamanumodiṃ<BR>
Disvā agārañca piyañca metaṃ<BR>
<BR>
738. Tāyeva me suddhanumodanāya<BR>
Laddhaṃ vimānaṃ abbhutaṃ dassaneyyaṃ<BR>
Samantato soḷasa yojanāni<BR>
Vehāsayaṃ gacchati iddhiyā mama<BR>
<BR>
739. Kūṭāgārā nivesā me vibhattā bhāgaso mitā, <BR>
Daddallamānā ābhanti samantā satayojanaṃ<BR>
<BR>
1. Hemakappa nivāsasā - [PTS]<BR>
2. Catunnampi ca - katthaci. <BR>
<BR>
[BJT Page 100] [\x 100/]     <BR>
<BR>
740. Pokkharañño ca me ettha puthulomanisevitā, <BR>
Acchodikā vippasannā soṇṇavālukasanthatā<BR>
<BR>
741. Nānāpadumasañchannā puṇḍarīkasamotatā, <BR>
Surabhī sampavāyantī manuññā māphateritā<BR>
<BR>
742. Jambuyo panasā tālā nāḷikeravanāni ca, <BR>
Anto nivesane jātā nānā rukkhā aropimā<BR>
<BR>
743. Nānā turiyasaṅghuṭṭhaṃ accharāgaṇaghositaṃ, <BR>
Yo'pi maṃ supine passe so'pi citto siyā naro<BR>
<BR>
744. Etādisaṃ abbhutaṃ dassanīyaṃ1 vimānaṃ sabbato pabhaṃ, <BR>
Mama kammehi nibbattaṃ alaṃ puññāni kātaveti<BR>
[PTS Page 041] [\q  41/]      <BR>
745. Tāyeva te suddhanumodanāya<BR>
Laddhaṃ vimānaṃ abbhutaṃ dassanīyaṃ<BR>
Yā ceva sā dānamadāsi nārī<BR>
Tassā gatiṃ brūhi kuhiṃ upapannā sā ti<BR>
<BR>
746. Yā sā ahu mayhaṃ sakhī bhadante<BR>
Saṅghassa kāresi mahāvihāraṃ<BR>
Viññātadhammā sā adāsi dānaṃ<BR>
Uppannā2 nimmāṇaratīsu devesu<BR>
<BR>
747. Pajāpatī tassa sunimmitassa<BR>
Acintiyo kammavipāko tassā<BR>
Yametaṃ pucchasi kuhiṃ upapannā sā'ti<BR>
Taṃ te viyākāsiṃ anaññathā ahaṃ<BR>
<BR>
748. Tenahi aññepi3 samādapetha<BR>
Saṅghassa dānāni dadātha vittā<BR>
Dhammañca suṇātha pasannamānasā<BR>
Sudullabho laddho manussalābho<BR>
<BR>
749. Yaṃ maggaṃ maggādhipantyadesayī4<BR>
Brahmassaro kañcana sannibhattavo<BR>
Saṅghassa dānāni dadātha vittā<BR>
Mahapphalā yattha bhavanti dakkhīṇā<BR>
<BR>
1. Abbhūta dassaneyyaṃ - machasaṃ. <BR>
2. Uppannā - sīmu<BR>
3. Tenahaññepi - machasaṃ. <BR>
4. Maggādhipatī adesayī - machasaṃ. <BR>
<BR>
[BJT Page 102] [\x 102/]     <BR>
<BR>
750. Ye puggalā aṭṭha sataṃ pasatthā<BR>
Cattāri etāni yugāni honti<BR>
Te dakkhiṇeyyā sugatassa sāvakā<BR>
Etesu dinnāni mahapphalāni<BR>
<BR>
751. Cattaro ca paṭipannā cattāro ca phale ṭhitā, <BR>
Esa saṅgho ujubhūto paññāsīlasamāhito<BR>
<BR>
752. Yajamānānaṃ manussānaṃ puññapekkhāna pāṇinaṃ, <BR>
Karotaṃ opadhikaṃ puññaṃ saṅghe dinnaṃ mahapphalaṃ<BR>
<BR>
753. Eso hi saṅgho vipulo mahaggato<BR>
Esappameyyo uddhīva sāgaro<BR>
Etehi seṭṭhā naravīrasāvakā<BR>
Pahaṅkarā dhammamudīrayanti<BR>
<BR>
754. Tesaṃ sudinnaṃ suhutaṃ suyiṭṭhaṃ<BR>
Ye saṅghamuddissa dadanti dānaṃ<BR>
Sā dakkhīṇā saṅghagatā patiṭṭhitā<BR>
Pahapphalā lokavidūna vaṇṇitā<BR>
755. Etādisaṃ yaññamanussarannā<BR>
Ye vedajātā vicaranti loke<BR>
Vineyya maccheramalaṃ samūlaṃ<BR>
Aninditā saggamupenti ṭhānanti<BR>
[PTS Page 042] [\q  42/]      <BR>
Vihāravimānaṃ. <BR>
<BR>
Bhāṇavāraṃ dutiyaṃ. <BR>
<BR>
4. 7<BR>
<BR>
756. Abhikkannena vaṇṇena yā tvaṃ tiṭṭhasi devate, <BR>
Obhāsenti disā sabbā osadhī viya tārakā<BR>
<BR>
757. Kena te tādiso vaṇṇo kena te idhamijjhati, <BR>
Uppajjanti ca te bhogā ye keci manaso piyā<BR>
<BR>
758. Pucchāmi taṃ devi mahānubhāve<BR>
Manussabhūtā kimakāsi puññaṃ<BR>
Kenāsi evaṃ jalitānubhāvā<BR>
Vaṇṇo ca te sabbadisā pabhāsatī'ti<BR>
<BR>
[BJT Page 104] [\x 104/]     <BR>
<BR>
759. Sā devatā attamanā moggallānena pucchitā, <BR>
Pañhaṃ puṭṭhā viyākāsi yassa kammassidaṃ phalaṃ<BR>
<BR>
760. Indīvarānaṃ hatthakaṃ ahamadāsiṃ<BR>
Bhikkhuno piṇḍāya carantassa<BR>
Esikānaṃ unnatasmiṃ<BR>
Nagaravare paṇṇakate ramme<BR>
<BR>
761. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
762. Akkhāmi te bhikkhu mahānubhāva<BR>
Manussabhūtā yamahaṃ akāsiṃ, <BR>
Tenamhi evaṃ jalitānubhāvā<BR>
Vaṇṇo ca me sabbadisā pabhāsatīti. (Indīvaradāyikā)<BR>
<BR>
763. Abhikkannena vaṇṇena yā tvaṃ tiṭṭhasi devate, <BR>
Obhāsenti disā sabbā osadhī viya tārakā<BR>
<BR>
763. Kena te tādiso vaṇṇo kena te idhamijjhati, <BR>
Uppajjanti ca te bhogā ye keci manaso piyā<BR>
764. Pucchāmi taṃ devi mahānubhāve<BR>
Manussabhūtā kimakāsi puññaṃ<BR>
Kenāsi evaṃ jalitānubhāvā<BR>
Vaṇṇo ca te sabbadisā pabhāsatī'ti<BR>
<BR>
766. Sā devatā attamanā moggallānena pucchitā, <BR>
Pañhaṃ puṭṭhā viyākāsi yassa kammassidaṃ phalaṃ<BR>
<BR>
767. Nīluppalahatthakaṃ ahamadāsiṃ<BR>
Bhikkhuno piṇḍāya carantassa<BR>
Esikānaṃ unnatasmiṃ<BR>
Nagaravare paṇṇakate ramme<BR>
<BR>
768. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
769. Akkhāmi te bhikkhu mahānubhāva<BR>
Manussabhūtā yamahaṃ akāsiṃ<BR>
Tenamhi evaṃ jalitānubhāvā<BR>
Vaṇṇo ca me sabbadisā pabhāsatī'ti. (Nīlluppaladāyikā)<BR>
<BR>
770. Abhikkannena vaṇṇena yā tvaṃ tiṭṭhasi devate, <BR>
Obhāsenti disā sabbā osadhī viya tārakā<BR>
<BR>
[BJT Page 106] [\x 106/]     <BR>
<BR>
771. Kena te tādiso vaṇṇo kena te idhamijjhati, <BR>
Uppajjanti ca te bhogā ye keci manaso piyā<BR>
<BR>
772. Pucchāmi taṃ devi mahānubhāve<BR>
Manussabhūtā kimakāsi puññaṃ<BR>
Kenāsi evaṃ jalitānubhāvā<BR>
Vaṇṇo ca te sabbadisā pabhāsatī'ti<BR>
<BR>
773. Sā devatā attamanā moggallānena pucchitā, <BR>
Pañhaṃ puṭṭhā viyākāsi yassa kammassidaṃ phalaṃ<BR>
<BR>
774. Odātamūlakaṃ haritapattaṃ<BR>
Udakasmiṃ sare jātaṃ ahamadāsiṃ<BR>
Bhikkhuno piṇḍāya carantassa<BR>
Esikānaṃ unnatasmiṃ<BR>
Nagaravare paṇṇakate ramme<BR>
<BR>
775. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
776. Akkhāmi te bhikkhu mahānubhāva<BR>
Manussabhūtā yamakāsi puññaṃ<BR>
Tenamhi evaṃ jalitānubhāvā<BR>
Vaṇṇo ca me sabbadisā pabhāsatī'ti. <BR>
[PTS Page 043] [\q  43/]      <BR>
(odātamūladāyikā)<BR>
<BR>
777. Abhikkannena vaṇṇena yā tvaṃ tiṭṭhasi devate, <BR>
Obhāsenti disā sabbā osadhī viya tārakā<BR>
<BR>
778. Kena te tādiso vaṇṇo kena te idhamijjhati, <BR>
Uppajjanti ca te bhogā ye keci manaso piyā<BR>
<BR>
779. Pucchāmi taṃ devi mahānubhāve<BR>
Manussabhūtā kimakāsi puññaṃ<BR>
Kenāsi evaṃ jalitānubhāvā<BR>
Vaṇṇo ca te sabbadisā pabhāsatī'ti<BR>
<BR>
780. Sā devatā attamanā moggallānena pucchitā, <BR>
Pañhaṃ puṭṭhā viyākāsi yassa kammassidaṃ phala'nti<BR>
<BR>
781. Ahaṃ sumanā sumanassa sumanamakuḷāni<BR>
Dantavaṇṇāni ahamadāsiṃ<BR>
Bhikkhuno piṇḍāya carantassa<BR>
Esikānaṃ unnatasmiṃ<BR>
Nagaravare paṇṇakate ramme<BR>
[BJT Page 108] [\x 108/]      <BR>
782. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā<BR>
<BR>
783. Akkhāmi te bhikakhu mahānubhāva<BR>
Manussabhūtā yamahaṃ akāsiṃ tenamhi evaṃ jalitānubhāvā<BR>
Vaṇṇo ca me sabbadisā pabhāsatī'ti (suvanamakuḷadāyikā)<BR>
<BR>
Caturitthivimānaṃ. <BR>
<BR>
<BR>
4. 8<BR>
<BR>
784. Dibbaṃte ambavanaṃ rammaṃ pāsādettha mahallako, <BR>
Nānā turiyasaṅghuṭṭho accharāgaṇa ghosito<BR>
<BR>
785. Padīpo cettha jalati niccaṃ sovaṇṇamayo mahā, <BR>
Dussaphalehi rukkhehi samantā parivārito<BR>
<BR>
786. Kena te tādiso vaṇṇo te idhamijjhati, <BR>
Uppajjanti ca te bhogā ye keci manaso piyā<BR>
<BR>
787. Pucchāmi taṃ devi mahānubhāve <BR>
Manussabhūtā kimakāsi puññaṃ <BR>
Kenāsi evaṃ jalitānubhāvā <BR>
Vaṇṇo ca te sabbadisā pabhāsatī'ti<BR>
<BR>
788. Sā devatā attamanā moggallānena pucchitā, <BR>
Pañhaṃ puṭṭhā viyākāsi yassa kammassidaṃ phala'nti<BR>
<BR>
789. Ahaṃ manussesu manussabhūtā <BR>
Purīmāya jātiyā manussaloke vihāraṃ saṅghassa kāresiṃ ambehi parivāritaṃ<BR>
<BR>
790. Pariyosite vihāre kārente niṭṭhīte mahe, <BR>
Ambe acchādayitvāna1 katvā dussamaye phale <BR>
<BR>
792. Tena me ambavanaṃ rammaṃ pāsādettha mahallako, <BR>
Nānāturiya saṅghuṭṭho accharāgaṇa ghosito<BR>
<BR>
1. Ambehi chadayitvāna - machasaṃ. <BR>
<BR>
[BJT Page 110] [\x 110/]     <BR>
<BR>
793. Padīpo cettha jalati niccaṃ sovaṇṇamayo mayhaṃ, <BR>
Dussaphalehi rukkhehi samantā parivārito<BR>
<BR>
794. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā<BR>
<BR>
795. Akkhāmi te bhikkhu mahānubhāva<BR>
Manussabhūtā yamahaṃ akāsiṃ<BR>
Tenamhi evaṃ jalitānubhāvā<BR>
Vaṇṇo ca me sabbadisā pabhāsatī'ti<BR>
<BR>
Ambavimānaṃ. <BR>
<BR>
<BR>
4. 9<BR>
[PTS Page 044] [\q  44/]      <BR>
796. Pītavatthe pītadhaje pītālaṅkārabhūsite, <BR>
Pītacandanalittaṅge pītauppalamālini1<BR>
<BR>
797. Pītapāsādasayane pītāsane pītabhājane, <BR>
Pītachatte pītarathe pītasse pītavījane. <BR>
<BR>
798. Kiṃ kammamakarī bhadde pubbe mānusake bhave, <BR>
Devate pucchitācikkhi kissa kammassidaṃ phala'nti. <BR>
<BR>
799. Kosātakī nāma latatthi bhante kittitā anabhijjhitā, 2<BR>
Tassā cattāri pupphāni thūpaṃ abhihariṃ ahaṃ. <BR>
<BR>
800. Satthu sarīramuddissa vippasannena cetasā, <BR>
Nāssa maggaṃ avekkhissaṃ tadaggamanasā3 sati. <BR>
<BR>
801. Tato maṃ avadhī gāvī thūpaṃ appattamānasaṃ, <BR>
Tañcāhaṃ abhisañceyyaṃ bhīyo nūna ito siyā. <BR>
<BR>
802. Tena kammena devinda maghavā devakuñjara, <BR>
Pabhāya mānusaṃ dehaṃ tava sahavyatamāgatā, ti4<BR>
<BR>
803. Idaṃ sutvā tidasādhipati maghavā devakuñjaro, <BR>
Tāvatiṃse pasādento mātaliṃ etadabravī, ti. <BR>
<BR>
1. Pītuppalamadhārinī, - syā, <BR>
Pītuppalamālinī - [PTS.] <BR>
2. Titthikā anabhivacchitā - machasaṃ. <BR>
3. Tataggamanasā - ma cha saṃ. <BR>
Tadaṅgamanasā - syā, <BR>
4. Sahabyamāgatāni - machasaṃ. <BR>
<BR>
[BJT Page 112] [\x 112/]     <BR>
<BR>
804. Passa mātali accheraṃ cittaṃ kammaphalaṃ idaṃ, <BR>
Appakampi kataṃ deyyaṃ puññaṃ hoti mahapphalaṃ <BR>
<BR>
805. Natthi citte pasannamhi appikā1nāma dakkhiṇā, <BR>
Tathāgate vā sambuddhe athavā tassa sāvake. <BR>
<BR>
806. Ehi mātali amhepi bhiyyo bhiyyo mahemase, <BR>
Tathāgatassa dhātuyo sukho puññānamuccayo. <BR>
<BR>
807. Tiṭṭhante nibbute cāpi same citte samaṃ phalaṃ, <BR>
Cetopaṇidhihetūhi sattā gacchanti suggatiṃ. <BR>
<BR>
808. Bahunnaṃ2 vata atthāya uppajjanti tathāgatā, <BR>
Yattha kāraṃ karitvāna saggaṃ gacchanti dāyakā, ti. <BR>
<BR>
Pīta vimānaṃ. <BR>
<BR>
<BR>
4. 10<BR>
<BR>
809. Obhāsayitvā paṭhaviṃ sadevakaṃ<BR>
Atirocasi candimasuriyā viya <BR>
Siriyā ca vaṇṇena yasena tejasā <BR>
Brahmā va deve tidase vandase mamaṃ<BR>
<BR>
811. Kiṃ tvaṃ pure kammamakāsi attanā <BR>
Manussabhūtā purimāya jātiyā<BR>
Dānaṃ suciṇṇaṃ atha sīlasaññamaṃ <BR>
Kenūpapannā sugatiṃ yasassinī. <BR>
Devate pucchitācikkha kissa kammasidaṃ phala'nti. <BR>
[PTS Page 045] [\q  45/]      <BR>
812. Idāni bhante imameva gāmaṃ<BR>
Piṇḍāya amhāka gharaṃ upāgami<BR>
Tato te ucchussa adāsiṃ khaṇḍikaṃ<BR>
Pasannacittā atulāya pītiyā. <BR>
<BR>
1. Appakā - machasaṃ. <BR>
2. Bahūnaṃ - machasaṃ. <BR>
<BR>
[BJT Page 114] [\x 114/]     <BR>
<BR>
813. Sassu ca pacchā anuyuñjate mamaṃ<BR>
Kahaṃ nu ucchu vadhake avākiri<BR>
Nacchaḍḍhitaṃ no pana khāditaṃ mayā<BR>
Santassa bhikkhussa sayaṃ adāsahaṃ. <BR>
<BR>
814. Tuyhaṃnavidaṃ issariyaṃ atho mama<BR>
Itissā1 sassu parihāsate mamaṃ<BR>
Leḍḍhuṃ gabhetvā pahāraṃ adāsi me<BR>
Tato vutā kālakatāmbhi devatā. <BR>
<BR>
815. Tadeva kammaṃ kusalaṃ kataṃ mayā<BR>
Sukhañca kammaṃ anubhomi attanā <BR>
Devehi saddhiṃ paricārayāmahaṃ<BR>
Modāmahaṃ kāmaguṇehi pañcahi. <BR>
<BR>
816. Tadeva kammaṃ kusalaṃ kataṃ mayā<BR>
Sukhañca kammaṃ anubhomi attanā <BR>
Devinda guttā tidasehi rakkhitā <BR>
Sampapitā kāmaguṇehi pañcahi<BR>
<BR>
817. Etādisaṃ puññaphalaṃ anappakaṃ<BR>
<BR>
Mahāvipākā mama ucchudakkhiṇā devehi saddhiṃ paricārayāmahaṃ<BR>
Modāmahaṃ kāmaguṇehi pañcahi. 818. Etādisaṃ puññaphalaṃ anappakaṃ <BR>
Mahājutīkā mama ucchudakkhiṇā devindaguttā tidasehi rakkhitā<BR>
Sahassanettoriva2 nandane vane. <BR>
<BR>
819. Tuvañca bhante anukampakaṃ viduṃ <BR>
Upecca vandiṃ kusalañca pucchisaṃ <BR>
Tato te ucchussa adāsiṃ khaṇḍikaṃ<BR>
Pasannacittā atulāya pītiyāti. <BR>
<BR>
Ucchu vimānaṃ. <BR>
<BR>
<BR>
4. 11<BR>
<BR>
820. Abhikkantena vaṇṇena yā tvaṃ tiṭṭhasi devate, <BR>
Obhāsentī disā sabbā osadhī viya tārakā. <BR>
<BR>
821. Kena te tādiso vaṇṇo kena te idhamijjhati, <BR>
Uppajjanti ca te bhogā ye keci manaso piyā. <BR>
[PTS Page 046] [\q  46/]      <BR>
1. Itissa - [PTS]<BR>
2. Sahassanettoviya - katthavi<BR>
<BR>
[BJT Page 116] [\x 116/]     <BR>
<BR>
822. Pucchāmi taṃ devi mahānubhāve, <BR>
Manussabhūtā kimakāsi puññaṃ<BR>
Kenāsi evaṃ jalitānubhāvā<BR>
Vaṇṇo ca te sabbadisā pabhāsatī'ti. <BR>
<BR>
823. Sā devatā attamanā moggallānena pucchitā, <BR>
Pañhaṃ puṭṭhā viyākāsi yassa kammassidaṃ phalaṃ. <BR>
<BR>
824. Ahaṃ manussesu manussabhutā<BR>
Disvāna samaṇe sīlavante <BR>
Pādāni vanditva manaṃ pāsādayiṃ<BR>
Cittāmahaṃ añjalikaṃ akāsiṃ. <BR>
825. Tena me tadiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
826. Akkhāmi te bhikkhu mahānubhāva<BR>
Manussabhūtā yamahaṃ akāsiṃ<BR>
Tenamhi evaṃ jalitānubhāvā<BR>
Vaṇṇo ca me sabbadisā pabhāsatī'ti. <BR>
<BR>
Candana vimānaṃ. <BR>
<BR>
<BR>
4. 12<BR>
<BR>
827. Abhikkantena vaṇṇena yā tvaṃ tiṭṭhasi devate, <BR>
Hatthe pāde ca1 viggayha naccasi suppavādite. <BR>
<BR>
828. Tassā te naccamānāya aṅgamaṅgehi sabbaso, <BR>
Dibbā saddā niccharantī savanīyā manoramā. <BR>
<BR>
829. Tassā te naccamānāya aṅgamaṅgehi sabbaso, <BR>
Dibbā gandhā pavāyantī pucigandhā manoramā. <BR>
<BR>
830. Vivattamānā kāyena yā veṇīsu piḷandhanā, <BR>
Tesaṃ sūyati nigghoso turiye pañcaṅgike yathā. <BR>
<BR>
831. Vaṭaṃsakā vātadhūtā vātena sampakampitā, <BR>
Tesaṃ sūyati nigghoso turiye pañcaṅgiko yathā. <BR>
<BR>
832. Yāpi te sirasmiṃ mālā sucigandhā manoramā, <BR>
Vāti gandho disā sabbā rukkho mañjusako yathā. <BR>
<BR>
833. Ghāyase taṃ sucigandhaṃ rūpaṃ passasi amānusaṃ, <BR>
Devate pucchikācikkha kissa kammassidaṃ phalanti. <BR>
<BR>
1. Hatthapāde ca - machasaṃ. <BR>
<BR>
[BJT Page 118] [\x 118/]     <BR>
<BR>
834. Dāsī ahaṃ pure āsiṃ gayāyaṃ brāhmaṇassahaṃ, <BR>
Appapuññā alakkhikā rajjumālāti maṃ viduṃ1. <BR>
<BR>
835. Akkosānaṃ vadhānaṃ ca tajjanāya ca ukkatā, 2<BR>
Kūṭaṃ gahetvā nikkhamma gacchiṃ3 udakahāriyā. <BR>
<BR>
836. Vipathe kuṭaṃ nikkhipitvā vanasaṇḍaṃ upāgamiṃ, <BR>
Idhemāhaṃ marissāmi ko attho4 jīvitena me. <BR>
<BR>
837. Daḷhaṃ pāsaṃ karitvāna āsumhitvāna5 pādape, <BR>
Tato disā vilokesiṃ ko nu kho vanamassito. <BR>
<BR>
838. Tatthaddasāsiṃ sambuddhaṃ sabbalokahitaṃ muniṃ, <BR>
Nisinnaṃ rukkhamūlasmiṃ jhāyattamakukobhayaṃ. <BR>
<BR>
839. Tassā me ahu saṃvego abbhuto lomahaṃsano, <BR>
Ko nu kho vanamassito manusso udāhu devatā. <BR>
[PTS Page 047] [\q  47/]      <BR>
840. Pāsādikaṃ pasādanīyaṃ vanā nibbānamāgataṃ, <BR>
Disvā mano me pasīdi nāyaṃ yādisa kīdiso. <BR>
<BR>
841. Guttindriyo jhānarato abbhiggatamānaso, <BR>
Hito sabbassa dassanāya pupphaṃ odumbaraṃ yathā. <BR>
<BR>
842. Bhayabheravo durāsado sīhova guhamassito, <BR>
Dullabhāyaṃ dassanāya pupphaṃ odumbaraṃ yathā. <BR>
<BR>
843. So maṃ mudūhi vācāhi ālapitvā tathāgato, <BR>
Rajjumāleti maṃ avoca7 saraṇaṃ gaccha tathāgataṃ. <BR>
<BR>
844. Tāhaṃ giraṃ suṇitvāna nelaṃ atthavatiṃ suciṃ, <BR>
Saṇhaṃ muduṃ ca magguṃ ca sabbasokā panūdanaṃ. <BR>
<BR>
845. Kallacittaṃ ca maṃ ñatvā pasannaṃ suddhamānasaṃ, <BR>
Hito sabbassa lokassa anusāsi tathāgato. <BR>
<BR>
846. Idaṃ dukkhanti maṃ avoca ayaṃ dukkhassa sambhavo, <BR>
Ayaṃ nirodho8 maggo ca añjaso amatogadho. <BR>
<BR>
847. Anukampakassa kusalassa ovādamhi ahaṃ ṭhitā, <BR>
Ajjhagā amataṃ santiṃ nibbāna9 adamaccutaṃ. <BR>
<BR>
1. Maṃ vidū - syā, [PTS]<BR>
2. Uggatā - machasaṃ. <BR>
3. Agacchiṃ - machasaṃ. <BR>
Āgacchiṃ - syā. <BR>
4. Kīvatthopi - syā. <BR>
5. Ālambitvāna - machasaṃ. 6. Buddho ayaṃ - machasaṃ. <BR>
7. Maṃ voca - machasaṃ. <BR>
8. Dukkhanirodho - machasaṃ. <BR>
Dukkhanirodho ca, - syā. <BR>
9. Nibbānaṃ - machasaṃ. <BR>
<BR>
[BJT Page 120] [\x 120/]     <BR>
<BR>
848. Sāhaṃ avaṭṭhitā pemā dassane avikampinī, <BR>
Mūlajātāya saddhāya dhītā buddhassa orasā. <BR>
<BR>
849. Sāhaṃ ramāmi kīḷāmi modāmi akukobhayā, <BR>
Dibbaṃ mālaṃ dhārayāmi pivāmi madhumaddavaṃ. <BR>
<BR>
850. Saṭṭhīṃ turiyasahassāni1 paṭibodhaṃ karonti me, <BR>
Āḷambo gaggaro hīmo sādhuvādī ca saṃsayo. <BR>
<BR>
851. Pokkharo ca suphasso ca vīṇā mokkhā ca nāriyo, <BR>
Nandā ceva sunandā ca soṇadinnā suvimhitā. <BR>
<BR>
852. Aḷambusā missakesī ca puṇḍarīkāticāruṇī, 2<BR>
Eṇiphassā suphassā ca subhaddā3 muduvādinī. <BR>
<BR>
853. Etā ca caññā ca seyyasā accharānaṃ pabodhikā, <BR>
Tā maṃ kālenupāgantvā abhibhāsanti devatā. <BR>
<BR>
854. Handa naccāma gāyāma handa taṃ ramayāmase <BR>
Nayidaṃ akatapuññānaṃ katapuññānamevidaṃ<BR>
Asokaṃ nandanaṃ rammaṃ tidasānaṃ mahāvanaṃ <BR>
<BR>
855. Sukhaṃ akatapuññānaṃ idha natthi parattha ca, <BR>
Sukhaṃ ca katapuññānaṃ idha ceva parattha ca. <BR>
<BR>
856. Tesaṃ sahavyakāmānaṃ kattabbaṃ kusalaṃ bahuṃ, <BR>
Katapuññā hi modanti sagge bhogasamaṅgino. <BR>
<BR>
857. Bahunnaṃ vata atthāya uppajjanti tathāgatā<BR>
Dakkhiṇeyyā manussānaṃ puññakkhettānamākarā<BR>
Yattha kāraṃ karitvāna sagge modanti dāyakāti. <BR>
<BR>
Rajjumālā vimānaṃ. <BR>
<BR>
Mañjeṭṭhaka vaggo catuttho. <BR>
<BR>
Tassuddānaṃ: - <BR>
<BR>
Mañjeṭṭhā pabhassarā nāgā alomā kañjikadāyikā<BR>
Vihāracaturitthambā pītucchu vandanarajjumālā<BR>
Vaggo tena pavuccatīti. <BR>
<BR>
Itthivimānaṃ samattaṃ. <BR>
<BR>
1. Saṭṭhituriyasahassāni - machasaṃ. <BR>
2. Puṇarīkātidāruṇī - machasaṃ. <BR>
3. Samasāddā - syā. [PTS.] <BR>
4. Seyyāse - sī. <BR>
<BR>
[BJT Page 122] [\x 122/]     <BR>
<BR>
5. 1<BR>
[PTS Page 049] [\q  49/]      <BR>
858. Ko me vandati pādāni iddhiyā yasasā jalaṃ, <BR>
Abhikkantena vaṇṇena sabbā obhāsayaṃ disāti. <BR>
<BR>
859. Maṇḍukohaṃ pure āsiṃ udake vārigocaro, <BR>
Tava dhammaṃ suṇantassa avadhī vacchapālako. <BR>
<BR>
860. Muhuttaṃ cittappāsādassa iddhiṃ passa yasañca me, <BR>
Anubhāvaṃ ca me passa vaṇṇaṃ passa jutiñca me. <BR>
861. Ye ca te dīghamaddhāna dhammaṃ assosuṃ gotama, <BR>
Pattā te acalaṭṭhānaṃ yattha gantvā na socareti. <BR>
<BR>
Maṇḍukadevaputtavimānaṃ. <BR>
<BR>
5. 2<BR>
<BR>
862. Cirappavāsiṃ purisaṃ durato sotthimāgataṃ, <BR>
Ñātimittā suhajjā ca abhinandanti āgataṃ. <BR>
<BR>
863. Tatheva katapuññampi asmā lokā paraṃ gataṃ, <BR>
Puññāni patigaṇhanti piyaṃ ñātiṃ va1 āgatanti. <BR>
<BR>
864. Uṭṭhehi revate supāpadhamme <BR>
Apārutaṃ dvāraṃ2 adānasīle <BR>
Nessāma taṃ yattha thunanti duggatā<BR>
Samajjatā3 nerayikā dukhena. <BR>
<BR>
865. Ivecca4 vatvāna yamassa dutā<BR>
Te dve yakkhā lohitakkhā brahantā<BR>
Paccekabāhāsu gahetvāna revataṃ<BR>
Pakkāmayuṃ devagaṇassa santiketi. <BR>
<BR>
866. Ādiccavaṇṇaṃ ruciraṃ pabhassaraṃ<BR>
Vyamhaṃ subhaṃ kañcanajālachannaṃ <BR>
Kassetamāṇikiṇṇajanaṃ vimānaṃ<BR>
Suriyassa raṃsīriva jotamānaṃ<BR>
<BR>
867. Nārīgaṇā candanasāralittaṃ5 <BR>
Ubhato vimānaṃ upasobhayanti <BR>
Taṃ dissati suriyasamānavaṇṇaṃ<BR>
Ko modati saggappatto vimāneti. <BR>
<BR>
1. Ñātīva - machasaṃ. <BR>
2. Apāruka dvāre - machasaṃ. <BR>
Apāruka dvāraṃ - [PTS]<BR>
3. Samappitā - sī. <BR>
4. Icchevaṃ - syā, <BR>
5. Candanasārānulittā - syā. <BR>
<BR>
[BJT Page 124] [\x 124/]     <BR>
<BR>
<BR>
868. Bārāṇasiyaṃ nandiyo nāmāsi upāsako amaccharī dānapatī vadaññū <BR>
Tassetamākiṇṇajanaṃ vimānaṃ<BR>
Suriyassa raṃsīriva jotamānaṃ. <BR>
<BR>
869. Nārīgaṇā candanasāralittā<BR>
Ubhato vimānaṃ upasobhayantī<BR>
Taṃ dissati suriyasamānavaṇṇaṃ <BR>
So modati saggappatto vimāneti. <BR>
<BR>
870. Nandiyassāhaṃ bhariyā<BR>
Agārini sabbakulassa issarā<BR>
Bhattuvimāne ramissāmi dānahaṃ<BR>
Na patthaye nirayaṃ dassanāyāti. <BR>
<BR>
871. Eso te nirayo supāpadhamme<BR>
Puññaṃ tayā akataṃ jīvaloke na hi maccharī rosako pāpadhammo<BR>
Saggūpagānaṃ labhati sahavyatantī. <BR>
<BR>
872. Kinnu gūthañca muttañca asuci1 patidissati, <BR>
Duggandhaṃ kimidaṃ mīḷhaṃ kimetaṃ upavāyatīti. <BR>
<BR>
873. Esa saṃsavako nāma gambhīro sataporiso, <BR>
Yattha vassasahassāni tuvaṃ paccasi revateti. <BR>
<BR>
874. Kinnu kāyena vācāya manasā dukkataṃ kataṃ. <BR>
Kena saṃsavako laddho gambhīro sataporisoti. <BR>
<BR>
875. Samaṇe brāhmaṇecāpi aññovāpi vaṇibbake, <BR>
Musāvādena vañacesi taṃ pāpaṃ pakataṃ tayā. <BR>
<BR>
876. Tena saṃsavako laddho gambhīro sataporiso, <BR>
Tattha vassasahassāni tuvaṃ paccasi revate. <BR>
<BR>
877. Hatthepi chindanti athopi pāde<BR>
Kaṇṇepi chindanti athopi nāsaṃ<BR>
Athopi kākoḷagaṇā samecca <BR>
Saṅgamma khādanti viphandamānanti. <BR>
<BR>
878. Sādhu kho maṃ paṭinetha kāhāmi kusalaṃ bahuṃ<BR>
Dānena samacariyāya saññamena damena ca <BR>
Yaṃ katvā sukhitā honti na ca pacchānutappareti. <BR>
<BR>
1. Asuciṃ - sīmu. <BR>
<BR>
[BJT Page 126] [\x 126/]     <BR>
<BR>
879. Pure tuvaṃ pamajjitvā idāni paridevasi, <BR>
Sayaṃ katānaṃ kammānaṃ vipākaṃ anubhossasīti. <BR>
<BR>
880. Ko devalokato manussalokaṃ, <BR>
Gantvāna puṭṭho me evaṃ vadeyya<BR>
Nikkhittadaṇḍesu dadātha dānaṃ<BR>
Acchādanaṃ sayana1mathannapānaṃ<BR>
Na hi maccharī rosako pāpadhammo<BR>
Saggupagānaṃ labhati sahavyataṃ. <BR>
[PTS Page 051] [\q  51/]      <BR>
881. Sāhaṃ nūna ito gantvā yoniṃ laddhāna mānusiṃ<BR>
Vadaññu sīlasampannā kāhāmi kusalaṃ bahuṃ<BR>
Dānena samacariyāya saññamena damena ca. <BR>
<BR>
882. Ārāmāni ca ropissaṃ dugge saṅkamanāti ca, <BR>
Papañca udapānañca vippasannena cetasā. <BR>
<BR>
883. Cātuddasiṃ pañcadasiṃ yā ca pakkhassa aṭṭhamī, <BR>
Pāṭibhāriyapakkhañca aṭṭhaṅgasusamāgataṃ. <BR>
<BR>
884. Uposathaṃ upavasissaṃ sadā sīlesu saṃvutā, <BR>
Na ca dāne pamajjīssaṃ sāmaṃ diṭṭhamidaṃ mayāti. <BR>
<BR>
885. Iccevaṃ vippalapantiṃ phandamānaṃ tato tato, <BR>
Khipiṃsu niraye ghore uddhapādaṃ avaṃsiranti. <BR>
<BR>
886. Ahaṃ pure maccharinī ahosiṃ<BR>
Paribhāsikā samaṇabrāhmaṇānaṃ <BR>
Vitathena ca sāmikaṃ vañcayitvā<BR>
Paccāmahaṃ niraye ghorarūpeti. <BR>
<BR>
Revatīvimānaṃ. <BR>
<BR>
5. 3<BR>
<BR>
887. Yo vadataṃ pavaro manujesu<BR>
Sakyamunī bhagavā katakicco<BR>
Pāragato balaviriyasamaṅgī<BR>
Taṃ sugataṃ saraṇatthamupehi. <BR>
<BR>
888. Rāgavirāgamanejamasokaṃ<BR>
Dhammamasaṅkhatamappaṭikūlaṃ<BR>
Madhuramimaṃ paguṇaṃ suvibhattaṃ <BR>
Dhammamimaṃ saraṇatthamupehi<BR>
<BR>
1. Seyya - machasaṃ. <BR>
<BR>
[BJT Page 128] [\x 128/]     <BR>
<BR>
889. Yattha ca dinnamahapphalamāhu<BR>
Catusu sucīsu purisayugesu<BR>
Aṭṭha ca puggala dhammadasā te<BR>
Saṅghamimaṃ saraṇatthamupehīti. <BR>
<BR>
890. Na tathā napati nabhasmiṃ1 suriyo<BR>
Cando ca na bhāsati na phusso<BR>
Yathā atulamidaṃ mahappabhāsaṃ<BR>
Ko nu tvaṃ mahiṃ upagā. <BR>
<BR>
891. Chindati ca2 raṃsi pabhaṅkarassa <BR>
Sādhikaṃ3 vīsati yojanāni ābhā<BR>
Rattimpi ca yathā divaṃ karoti<BR>
Parisuddhaṃ vimalaṃ subhaṃ vimānaṃ. <BR>
[PTS Page 052] [\q  52/]      <BR>
892. Bahu paduma vicitta puṇḍarīkaṃ<BR>
Vokiṇṇaṃ kusumehi nekacittaṃ<BR>
Arajavirajahemajālacchannaṃ<BR>
Ākāse napati yathāpi suriyo. <BR>
<BR>
893. Rattambarapītavāsasāhi<BR>
Agarupiyaṅgucandanussadāhi<BR>
Kañcanatanusannibhattacāhi<BR>
Paripūraṃ gaganaṃva tārakāhi<BR>
<BR>
894. Naranāriyo bahuketthanekavaṇṇā<BR>
Kusumavibhūsitā bharaṇettha sumanā<BR>
Anilapamuñcikā pavanti surabhiṃ<BR>
Tapanīyavitatā suvaṇṇanacchadanā4. <BR>
<BR>
895. Kissa samadamassa5 ayaṃ vipāko<BR>
Kenāsi kammaphalenidhūpapanno<BR>
Yathā ca te adhigatamidaṃ vimānaṃ<BR>
Tadanupadaṃ avacāsi iṅgha puṭṭhoti<BR>
<BR>
896. Yamidhapathe6 samecca māṇavena<BR>
Satthānusāsi anukampamāno<BR>
Tava ratanavarassa dhammaṃ sutvā<BR>
Karissāmīti ca bravittha chatto. <BR>
<BR>
1. Nabhe - machasaṃ. <BR>
2. Chindati - machasaṃ, <BR>
3. Sādhika - machasaṃ, <BR>
4. Suvaṇṇachannā - machasaṃ. <BR>
5. Saṃyamassa - machasaṃ. <BR>
6. Sayamidhapathe - machasaṃ. <BR>
[K-6-08]<BR>
<BR>
[BJT Page 130] [\x 130/]     <BR>
<BR>
897. Jinavarapavaraṃ1 upehi2 saraṇaṃ<BR>
Dhammañcāpi tatheva bhikkhusaṅghaṃ<BR>
Noti paṭhamaṃ avocāhaṃ3 bhante<BR>
Pacchā te vacanaṃ tathevakāsiṃ. <BR>
<BR>
898. Mā ca pāṇavadhaṃ vividhaṃ carassu asuciṃ<BR>
Na hi pāṇesu asaññataṃ avaṇṇayiṃsu sappaññā<BR>
Noti padhamaṃ avocāhaṃ bhante<BR>
Pacchā te vacanaṃ tathevakāsiṃ. <BR>
<BR>
899. Mā ca parajanassa rakkhitampi <BR>
Ādātabbamamaññidittha4 adinnaṃ<BR>
Noti paṭhamaṃ avocāhaṃ bhante<BR>
Pacchā te vacanaṃ tathevakāsiṃ. <BR>
<BR>
900. Mā ca parajanassa rakkhitāyo<BR>
Paribhariyā agamā anariyametaṃ<BR>
Noti paṭhamaṃ avocāhaṃ bhante <BR>
Pacchā te vacanaṃ tathevakāsiṃ. <BR>
[PTS Page 053] [\q  53/]      <BR>
901. Mā ca vitathaṃ aññathā abhāṇī<BR>
Nahi musāvādaṃ avaṇṇayiṃsu sappaññā<BR>
Noti paṭhamaṃ avocāhaṃ bhante <BR>
Pacchā te vacanaṃ tathevakāsiṃ. <BR>
<BR>
902. Yena ca puriyassa apeti saññā<BR>
Taṃ majjaṃ parivajjayassu sabbaṃ<BR>
No ca paṭhamaṃ avocāhaṃ bhante <BR>
Pacchā te vacanaṃ tathevakāsiṃ. <BR>
<BR>
903. Sāhaṃ idha pañcasikkhā karitvā<BR>
Paṭipajjitvā tathāgatassa dhamme <BR>
Dvepathamagamāsiṃ coramajjhe<BR>
Te maṃ tattha vadhiṃsu bhogahetu. <BR>
<BR>
904. Ettakamiṃdaṃ anussarāmi kusalaṃ <BR>
Tato paraṃ na me vijjati aññaṃ<BR>
Tena sucaritena kammunāhaṃ<BR>
Uppanno5 tidivesu kāmakāmī. <BR>
<BR>
905. Passa khaṇamuhuttaṃ saññamassa <BR>
Anudhammapaṭipattiyā vipākaṃ<BR>
Jalamiva yasasā samekkhamānā<BR>
Bahukā maṃ pihayanti hīnakammā. <BR>
1. Jita pavaraṃ - syā. <BR>
2. Upemi - bahūsu. <BR>
3. Ādātabbamamaññiko - machasaṃ. <BR>
5. Uppanno - bahūsu. <BR>
<BR>
[BJT Page 132] [\x 132/]     <BR>
<BR>
906. Passa katipayāya desanāya<BR>
Sugatiṃ camhi gato sukhañca patto<BR>
Ye ca te satataṃ suṇanti dhammaṃ<BR>
Maññe te amataṃ phusanti khemaṃ<BR>
<BR>
<BR>
907. Appampi1 kataṃ kimācarema<BR>
Vipulaṃ hoti kathāgatassa dhamme<BR>
Passa katapuññatāya chatto<BR>
Obhāseti paṭhaviṃ yathāpi suriyo<BR>
<BR>
908. Kimidaṃ kusalaṃ kimācarema<BR>
Iccekehi samecca mantayanti <BR>
Te mayaṃ punareva laddhamānusattaṃ<BR>
Paṭipannā vibharemu sīlavanto. <BR>
909. Bahukāro manukampako ca satthā<BR>
Iti me sati agamā divādivassa <BR>
Svāhaṃ upagatomhi saccanāmaṃ<BR>
Anukampassu punapi suṇoma2 dhammaṃ<BR>
<BR>
910. Ye vidha3 pajahanti kāmarāgaṃ<BR>
Bhavarāgānusayaṃ pahāya mohaṃ<BR>
Na ca te puna upenti4 gabbhaseyyaṃ<BR>
Parinibbānagatā hi sītibhūtāti. <BR>
[PTS Page 054] [\q  54/]      <BR>
Chattamāṇavakavimānaṃ. <BR>
<BR>
<BR>
5. 4<BR>
911. Uccamidaṃ maṇithūṇaṃ vimānaṃ<BR>
Samannato dvādasa yojanāni<BR>
Kūṭāgārā sattasatā uḷārā<BR>
Veḷuriyatthamhā rucakatthatā5 suhā. <BR>
<BR>
912. Tatthacchasi pivasi khādasi ca <BR>
Dibbā ca vīṇā pavadanti vagguṃ<BR>
Dibbā rasā kāmaguṇettha pañca <BR>
Nāriyo ca naccanti suvaṇṇachantā. <BR>
<BR>
913. Kena te tādiso vaṇṇo kena te idhamijjhati, <BR>
Uppajjanti ca te bhogā ye keci manaso piyā. <BR>
<BR>
1. Appakampi - katthaci. <BR>
2. Suṇomu - machasaṃ. <BR>
3. Yedha - su. Syā. [PTS]<BR>
4. Punamupenti - machasaṃ. <BR>
5. Ruciratthatā - syā, rucikatthatā, [PTS]<BR>
<BR>
[BJT Page 134] [\x 134/]     <BR>
<BR>
914. Pucchāmi taṃ deva mahānubhāva<BR>
Manussabhūto kimakāsi puññaṃ<BR>
Kenāsi evaṃ jalitānubhāvo<BR>
Vaṇṇo ca te sabbadisā pabhāsatīti. <BR>
<BR>
915. So devaputto attamano moggallānena pucchito, <BR>
Pañhaṃ puṭṭho viyākāsi yassa kammassidaṃ phalaṃ. <BR>
<BR>
916. Satiṃ samuppādakaro1 dvāre kakkaṭako ṭhito, <BR>
Niṭṭhito jātārūpassa sobhati dasapādako. <BR>
<BR>
917. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
918. Akkhāmi te bhikkhu mahānubhāva<BR>
Manussabhūto yamakāsi puññaṃ<BR>
Tenamhi evaṃ jalitānubhāvo<BR>
Vaṇṇo ca me sabbadisā pabhāsatīti. <BR>
<BR>
Kakkaṭakarasadāyakavimānaṃ. <BR>
<BR>
<BR>
5. 5<BR>
<BR>
919. Uccamidaṃ maṇithūṇaṃ vimānaṃ<BR>
Samannato dvādasa yojanāni<BR>
Kūṭāgārā sattasatā uḷārā<BR>
Veḷuriyatthambhā rucakatthatā subhā. <BR>
<BR>
920. Tatthacchasi pivasi khādasi ca<BR>
Dibbā ca vīṇā pavadanti vagguṃ<BR>
Dibbā rasā kāmaguṇettha pañca <BR>
Nāriyo ca naccanti suvaṇṇachannā. <BR>
921. Kena te tādiso vaṇṇo kena te idhamijjhati, <BR>
Uppajjanti ca te bhogā ye keci manaso piyā. <BR>
<BR>
922. Pucchāmi taṃ deva mahānubhāva<BR>
Manussabhūto kimakāsi puññaṃ<BR>
Kenāsi evaṃ jalitānubhāvo<BR>
Vaṇṇo ca te sabbadisā pabhāsatīti. <BR>
<BR>
923. So devaputtā attamano moggallānena pucchito, <BR>
Pañhaṃ puṭṭho viyākāsi yassakammassidaṃ phalaṃ. <BR>
<BR>
1. Sati samuppādakaro - machasaṃ. <BR>
<BR>
[BJT Page 136] [\x 136/]     <BR>
<BR>
924. Dibbaṃ mamaṃ vassasahassamāyu<BR>
Vācābhigītaṃ manasā pavantitaṃ<BR>
Ettāvatā ṭhassati puññakammo<BR>
Dibbehi kāmehi samaṅgibhūto. <BR>
<BR>
925. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
926. Akkhāmi te bhikkhu mahānubhāva<BR>
Manussabhūto yamakāsi puññaṃ<BR>
Tenamhi evaṃ jalitānubhāvo<BR>
Vaṇeṇā ca me sabbadisā pabhāsatīti. <BR>
<BR>
Dvārapālakavimānaṃ. <BR>
<BR>
<BR>
5. 6<BR>
<BR>
927. Uccamidaṃ maṇithūṇaṃ vimānaṃ<BR>
Samannato dvādasa yojanāni<BR>
Kūṭāgārā sattasatā uḷārā<BR>
Veḷuriyatthambhā rucakatthatā subhā. <BR>
<BR>
928. Tatthacchasi pivasi khādasi ca <BR>
Dibbā ca vīṇā pavadanti vagguṃ<BR>
Dibbā rasā kāmaguṇettha pañca <BR>
Nāriyo ca naccanti suvaṇṇachattā. <BR>
<BR>
929. Kena te tādiso vaṇṇo kena te idhamijjhati, <BR>
Uppajjanti ca te bhogā ye keci manaso piyā. <BR>
<BR>
930. Pucchāmi taṃ deva mahānubhāva<BR>
Manussabhūto kimakāsi puññaṃ<BR>
Kenāsi evaṃ jalitānubhāvo vaṇṇo ca te sabbadisā pabhāsatīti. <BR>
<BR>
931. So devaputto attamano moggallānena pucchito, pañhaṃ puṭṭho viyākāsi<BR>
yassakammassidaṃ phalaṃ<BR>
932. Kariṇīyāni puññāni paṇḍitena vijānatā, <BR>
Sammaggatesu buddhesi yattha dinnaṃ mahapphalaṃ. <BR>
<BR>
[BJT Page 138] [\x 138/]     <BR>
<BR>
933. Atthāya vata me buddho araññā gāmamāgato, <BR>
Tattha cittaṃ pasādetvā tāvatisūpago ahaṃ1<BR>
<BR>
934. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
935. Akkhāmi te bhikkhu mahānubhāva<BR>
Manussabhūto yamakāsi puññaṃ<BR>
Tenamhi evaṃ jalitānubhāvo<BR>
Vaṇṇo ca me sabbadisā pabhāsatīti. <BR>
[PTS Page 055] [\q  55/]      <BR>
karaṇīyavimānaṃ. <BR>
<BR>
<BR>
5. 7<BR>
<BR>
936. Uccamidaṃ maṇithūṇaṃ vimānaṃ<BR>
Samannato dvādasa yojanāni<BR>
Kūṭāgārā sattasatā uḷārā<BR>
Veḷuriyatthamhā rucakatthatā subhā. <BR>
<BR>
937. Tatthacchasi pivasi khādasi ca<BR>
Dibbā ca vīṇā pavadanti vagguṃ<BR>
Dibbā rasā kāmaguṇettha pañca <BR>
Nāriyo ca naccanti suvaṇṇachattā. <BR>
<BR>
938. Kena te tādiso vaṇṇo kena te idhamijjhati, <BR>
Uppajjanti ca te bhogā ye keci manaso piyā. <BR>
<BR>
939. Pucchāmi taṃ deva mahānubhāva<BR>
Manussabhūto kimakāsi puññaṃ<BR>
Kenāsi evaṃ jalitānubhāvo vaṇṇo ca te sabbadisā pabhāsatīti. <BR>
<BR>
940. So devaputto attamano moggallānena pucchito, <BR>
Pañhaṃ puṭṭho viyākāsi yassakammassidaṃ phalaṃ. <BR>
<BR>
941. Karaṇīyāni puññāni paṇḍitena vijānatā, <BR>
Sammaggatesu bhikkhūsū yattha dinnaṃ mahapphalaṃ. <BR>
<BR>
1. Ahuṃ - sīmu. <BR>
<BR>
[BJT Page 140] [\x 140/]     <BR>
<BR>
942. Atthāya vata me bhikkhu araññā gāmamāgato, <BR>
Ttha cittaṃ pasādetvā tāvatiṃsopago ahaṃ. <BR>
<BR>
943. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
944. Akkhāmi te bhikkhu mahānubhāva<BR>
Manussabhūto yamakāsi puññaṃ<BR>
Tenamhi evaṃ jalitānubhāvo<BR>
Vaṇṇo ca me sabbadisā pabhasatīti. <BR>
<BR>
Dutiyakaraṇīyavimānaṃ. <BR>
<BR>
<BR>
5. 8<BR>
<BR>
945. Uccamidaṃ maṇuthūṇaṃ vimānaṃ<BR>
Samannato dvādasa yojanāni<BR>
Kūṭāgārā sattasatā uḷārā<BR>
Veḷuriyatthamhā rucakatthatā subhā. <BR>
<BR>
946. Tatthacchasi pivasi khādasi ca <BR>
Dibbā ca vīṇā pavadanti vagguṃ<BR>
Dibbā rasā kāmaguṇettha pañca<BR>
Nāriyo ca naccanti suvaṇṇa chattā. <BR>
<BR>
947. Kena te tādiso vaṇṇo<BR>
Kena te idhamijjhati<BR>
Uppajjanti ca bhogā<BR>
Ye keci manaso piyā. <BR>
<BR>
948. Pucchāmi taṃ deva mahānubhāva<BR>
Manussabhūto kimakāsi puññaṃ <BR>
Kenāsi evaṃ jalitānubhāvo<BR>
Vaṇṇo ca te sabbadisā pabhāsatīti. <BR>
<BR>
949. So devaputto attamano moggallānena pucchito, <BR>
Pañhaṃ puṭṭho viyākāsi yassa kammassidaṃ phalaṃ. <BR>
<BR>
950. Yaṃ dadāti na taṃ hoti<BR>
Yañceva dajjā tañceva seyyo<BR>
Sūci dinnā sucimeva seyyo. <BR>
<BR>
[BJT Page 142] [\x 142/]     <BR>
<BR>
951. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
952. Akkhāmi te bhikkhu mahānubhāva<BR>
Manussabhūto yamakāsi puññaṃ<BR>
Tenamhi evaṃ jalitānubhāvo<BR>
Vaṇṇo ca me sabbadisā pabhāsatīti. <BR>
<BR>
Sūcīvimānaṃ. <BR>
<BR>
5. 9<BR>
<BR>
953. Uccamidaṃ maṇithūṇaṃ vimānaṃ<BR>
Samannato dvādasa yojanāni<BR>
Kūṭāgārā sattasatā uḷārā<BR>
Veḷuriyatthambhā rucakatthatā subhā. <BR>
<BR>
954. Tatthacchasi pivasi khādasi ca <BR>
Dibbā ca vīṇā pavadanti vagguṃ<BR>
Dibbā rasā kāmaguṇettha pañca <BR>
Nāriyo ca naccanti suvaṇṇa channā. <BR>
<BR>
955. Kena te tādiso vaṇṇo kena te idhamijjhati, <BR>
Uppajjanti ca te bhogā ye keci manaso piyā. <BR>
<BR>
956. Pucchāmi taṃ deva mahānubhāva <BR>
Manussabhūto kimakāsi puññaṃ<BR>
Kenāsi evaṃ jalitānubhāvo<BR>
Vaṇṇo ca te sabbadisā pabhāsatīti. <BR>
<BR>
957. So devaputto attamano moggallānena pucchito, <BR>
Pañhaṃ puṭṭho viyākāsi yassa kammassidaṃ phalanti. <BR>
<BR>
958. Ahaṃ manussesu manussabhūto. <BR>
Purimāya jātiyā manussaloke. <BR>
<BR>
959. Addasaṃ virajaṃ bhikkhuṃ vippasannamanāvilaṃ, <BR>
Tassa adāsahaṃ sūciṃ pasanno sehi pāṇihi. <BR>
<BR>
[BJT Page 144] [\x 144/]     <BR>
<BR>
960. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
<BR>
961. Akkhāmi te bhikkhu mahānubhāva<BR>
Manussabhūto yamakāsi puññaṃ<BR>
Tenamhi evaṃ jalitānubhāvo<BR>
Vaṇṇo ca me sabbadisā pabhāsatīti. <BR>
<BR>
Dutiyasūcivimānaṃ. <BR>
<BR>
<BR>
5. 10<BR>
<BR>
<BR>
962. Susukkakhandhaṃ abhiruyhaṃ nāgaṃ <BR>
Akācitaṃ dantiṃ baliṃ mahājavaṃ<BR>
Abhiruyha gajavaraṃ1 sukappitaṃ<BR>
Idhāgamā vehāsayamantaḷikkhe. <BR>
[PTS Page 056] [\q  56/]      <BR>
963. Nāgassa dantesu duvesu nimmitā <BR>
Acchodikā2 paduminiyo suphullā<BR>
Padumesu ca turiyagaṇā pavajjare<BR>
Imā ca naccanti manobharāyo. <BR>
<BR>
964. Deviddhipattosi mahānubhāvo<BR>
Manussabhūto kimakāsi puññaṃ<BR>
Kenāsi evaṃ jalitānubhāvo<BR>
Vaṇṇo ca te sabbadisā pabhāsatīti. <BR>
<BR>
965. So devaputto attamano moggallānena pucchito, <BR>
Pañhaṃ puṭṭho viyākāsi yassa kammassidaṃ phalaṃ. <BR>
<BR>
966. Aṭṭheva muttapupphāni kassapassa mahesino3<BR>
Thūpasmiṃ abhiropesiṃ pasanno sehi pāṇihi. <BR>
<BR>
967. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manāso piyā. <BR>
<BR>
968. Akkhāmi te bhikkhu mahānubhāva<BR>
Manussabhūto yamakāsi puññaṃ<BR>
Tenamhi evaṃ jalitānubhāvo<BR>
Vaṇṇo ca me sabbadisā pyāsatīti. <BR>
<BR>
Nāgavimānaṃ. <BR>
<BR>
1. Gajaṃvaraṃ - syā. <BR>
2. Acchodakā - machasaṃ. <BR>
3. Bhagavato - syā. <BR>
<BR>
<BR>
[BJT Page 146] [\x 146/]     <BR>
<BR>
5. 11<BR>
<BR>
969. Mahantaṃ nāgaṃ abhiruyha sabbasetaṃ gajuttamaṃ <BR>
Vanāvanaṃ anupariyāsi nārīgaṇapurakkhato<BR>
Obhāsento disā sabbā osadhī viya kārakā. <BR>
<BR>
970. Kena te tādiso vaṇṇo kena te idha mijjhati, <BR>
Uppajjanti ca te bhogā ye keci manaso piyā. <BR>
<BR>
971. Pucchāmi taṃ deva mahānubhāva<BR>
Manussabhūto kimakāsi puññaṃ <BR>
Kenāsi evaṃ jalitānubhāvo<BR>
Vaṇṇo ca te sabbadisā pabhāsatīti. <BR>
<BR>
972. So devaputto attamano vaṅgīseneva pucchito, <BR>
Pañhaṃ puṭṭho viyākāsi yassa kammassidaṃ phalaṃ. <BR>
<BR>
973. Ahaṃ manussesu manussabhūto. <BR>
Upāsako cakkhumato ahosiṃ<BR>
Pāṇātipātā virato ahosiṃ<BR>
Loke adinnaṃ parivajjayissaṃ. <BR>
<BR>
974. Amajjapo no ca musā abhāṇiṃ <BR>
Sakena dārena ca tuṭṭho ahosiṃ. <BR>
Annaṃ ca pānaṃ ca pasannacitto<BR>
Sakkacca dānaṃ vipulaṃ adāsiṃ. <BR>
<BR>
975. Tena me tādiso vaṇṇo tena me idha mijjhati, <BR>
Uppajjanti ca me bhogā ye keci manaso piyā. <BR>
<BR>
976. Akkhāmi te bhikkhu manāhubhāva<BR>
Manussabhūto yamakāsi puññaṃ<BR>
Tenamhi evaṃ jalitānubhāvo<BR>
Vaṇṇo ca me sabbadisā pabhāsatīti. <BR>
<BR>
Dutiyanāgavimānaṃ. <BR>
<BR>
<BR>
5. 12<BR>
<BR>
977. Konu dibbena yānena sabbasetena hatthinā, <BR>
Turiyatāḷita nigghoso antaḷikkhe mahīyati. <BR>
<BR>
978. Devatānusi gandhabbo ādu1 sakko purindado, <BR>
Ajānantā taṃ pucchāma kathaṃ jānemu taṃ mayanti. <BR>
[PTS Page 057] [\q  57/]      <BR>
1. Adu - machasaṃ. <BR>
<BR>
[BJT Page 148] [\x 148/]     <BR>
<BR>
979. Namhi devo na gandhabbo nāpi sakko purindado, <BR>
Sudhammā nāma ye devā tesaṃ aññataro ahanti. <BR>
<BR>
980. Pucchāma devaṃ sudhammaṃ1 puthuṃ katvāna añjaliṃ, <BR>
Kiṃ katvā mānuse sudhammaṃ upapajjatīti. <BR>
<BR>
981. Ucchāgāraṃ tiṇāgāraṃ vatthāgārañca yo dado, <BR>
Tiṇṇamaññataraṃ datvā sudhammaṃ upapajjatiti. <BR>
<BR>
Tatiyanāgavimānaṃ<BR>
<BR>
<BR>
5. 13<BR>
<BR>
982. Daḷahadhammā nisārassa dhanuṃ olubbha tiṭṭhasi, <BR>
Khattiyo nu si rājañño ādu luddo vane caroti. 2<BR>
<BR>
983. Assakādhipassāhaṃ bhante putto vane caro, <BR>
Nāmaṃ me bhikkhu te brūmi sujāto iti maṃ viduṃ. 3<BR>
<BR>
984. Mige gavesavānohaṃ ogāhanto brahāvanaṃ, <BR>
Migaṃ kañceva4 nāddakkhiṃ tañca disvā ṭhito ahanti. <BR>
<BR>
985. Svāgataṃ te mahāpuñña atho te adurāgataṃ, <BR>
Etto udakamādāya pāde pakkhālayassu te. <BR>
<BR>
986. Idampi pānīyaṃ sītaṃ ābhataṃ girigabbharā,  rājaputta tato pitvā satthatasmiṃ<BR>
upāvisāti. <BR>
<BR>
987. Kalyāṇī vata te vācā savaṇīyā mahāmuni, <BR>
Nelā catthavatī5 vaggu manatvā6 atthaṃca bhāsase7<BR>
988. Kā te rati vane viharato<BR>
Isinisabha vadehi puṭṭho<BR>
Tava vacanapathaṃ nisāmayitvā <BR>
Atthadhammapadaṃ samācaremaseti. <BR>
<BR>
1. Devasudhammaṃ - syā. <BR>
2. Vanācaroti, - syā, <BR>
3. Vidū, - machasaṃ. <BR>
4. Migaṃgantveva - syā, <BR>
5. Nelā atthavatī, - machasaṃ<BR>
6. Mantā, - syā tra, ka. <BR>
7. Bhāsasi - machasaṃ. <BR>
<BR>
[BJT Page 150] [\x 150/]     <BR>
<BR>
989. Ahiṃsā sabbapāṇīnaṃ kumāramhāka ruccati. <BR>
Theyyā ca aticārāva majjapānā ca ārati. <BR>
<BR>
990. Ārati samacariyā ca bāhusaccaṃ kataññutā, <BR>
Diṭṭheva dhamme pāsaṃsā dhammā ete pasaṃsiyāti. <BR>
<BR>
991. Santike maraṇaṃ tuyhaṃ oraṃ māsehi pañcahi, <BR>
Rājaputta vijānāhi attānaṃ parimocayāti. <BR>
<BR>
992. Katamaṃ svāhaṃ janapadaṃ gantvā kiṃ kammaṃ kiñca porisaṃ, <BR>
Kāya vā pana vijjāya bhaveyyaṃ ajarāmaroti. <BR>
<BR>
993. Na vijjate so padeso kammaṃ vijjāca porisaṃ, <BR>
Yattha gantvā bhave macco rājaputtājarāmaro. <BR>
<BR>
994. Mahaddhanā mahābhogā raṭṭhavantopi khattiyā, <BR>
Pahūtadhanadhaññāse na tepi ajarāmarā. 1<BR>
<BR>
[PTS Page 058] [\q  58/]      <BR>
995] Yadi te sutā andhaka veṇhuputtā, 2<BR>
Surā virā vikkattappahārino. <BR>
Tepi āyukkhayaṃ pattā<BR>
Viddhastā sassatīsamā. <BR>
<BR>
996. Khattiyā brāhmaṇā vessā suddā caṇḍālapukkusā, <BR>
Ye kecaññe ca jātiyā tepino ajarāmarā. <BR>
<BR>
997. Ye mantaṃ parivattenti chaḷaṅgaṃ brahmacittītaṃ, <BR>
Ete caññe ca vijjāya tepi no ajarāmarā. <BR>
<BR>
998. Isayo cāpi ye sattā saññatattā tapassino, <BR>
Sarīraṃ tepi kālena vijahanti tapassino. <BR>
<BR>
999. Bhāvitattāpi arahatto katakiccā anāsavā, <BR>
Nikkhipanti imaṃ dehaṃ puññapāpaparikkhayāti. <BR>
<BR>
1000. Subhāsitā atthavatī gāthāyo te mahāmuni, <BR>
Nijjhattomhi3 subhaṭṭhena tvañca me saraṇaṃ bhavāti. <BR>
1. Tepi no ajarāmarā - machasaṃ. <BR>
2. Veṇvu puttā - machasaṃ. <BR>
Aṇṇakaveṇṇa puttā - syā, <BR>
3. Nijjhuttomhi - machasaṃ. <BR>
<BR>
[BJT Page 152] [\x 152/]     <BR>
<BR>
1001. Mā maṃ tvaṃ saraṇaṃ gaccha tameva saraṇaṃ vaja, <BR>
Sakyaputtaṃ mahā vīraṃ yamahaṃ saraṇaṃ gatoti. <BR>
<BR>
1002. Katarasmiṃ so janapade satthā tumhāka mārisa, <BR>
Ahampi daṭṭhuṃ gacchissaṃ jinaṃ appaṭipuggalanti. <BR>
<BR>
1003. Puratthimasmiṃ janapade okkākakulasambhavo. <BR>
Tatthāsi purisājañño so ca kho parinubbutoti. <BR>
<BR>
1004. Sace hi buddho tiṭṭheyya satvā tumhāka mārisa, <BR>
Yojanāni sahassāni gaccheyyaṃ1 payirupāsituṃ. <BR>
<BR>
1005. Yato ca kho2 parinibbuto satthā tumhāka mārisa, <BR>
Nibbūtampi3 mahāvīraṃ gacchāmi saraṇaṃ ahaṃ. <BR>
1006. Upemi saraṇaṃ buddhaṃ dhammañcāpi anuttaraṃ, <BR>
Saṅghañca naradevassa gacchāmi saraṇaṃ ahaṃ. <BR>
<BR>
1007. Pāṇātipātā viramāmi khippaṃ<BR>
Loke adinnaṃ parivajjayāmi<BR>
Amajjapo nova musā bhaṇāmī<BR>
Sakena dārena ca homi tuṭṭhoti<BR>
<BR>
1008. Sahassaraṃsīva yathā mahappabho<BR>
Disaṃ yathābhāti nabhe anukkamaṃ tathappakāro4 tavayaṃ5 mahāratho. <BR>
Samantato yojanasattamāyato. <BR>
<BR>
1009. Suvaṇṇapaṭṭehi samantamottaṭo<BR>
Urassa muttahi maṇīhi cittito<BR>
Lekhā suvaṇṇassa ca rūpiyassa ca <BR>
Sobhenti veḷuriyamayā sunimmitā. <BR>
<BR>
[PTS Page 059] [\q  59/]      <BR>
1010. Sisañcidaṃ veḷuriyassa nimmitaṃ<BR>
Yugañcidaṃ lohitakāya cittitaṃ<BR>
Yuttā suvaṇṇassa ca rūpiyassa ca <BR>
Sobhanti assā ca pime manojavā6. <BR>
<BR>
1. Gacche - syā, i, <BR>
Gaccheyyuṃ - machasaṃ. <BR>
2. Yato kho - [PTS]<BR>
3. Parinibbutaṃ - syā. <BR>
4. Tathāpakāro - machasaṃ. <BR>
5. Tvāyaṃ - machasaṃ. <BR>
6. Assā ca ime manojavā - machasaṃ. <BR>
<BR>
[BJT Page 154] [\x 154/]     <BR>
1011. So tiṭṭhasi hemarathe adhiṭṭhito<BR>
Devānamindova sahassavāhano<BR>
Pucchāmi tāhaṃ yasavanta kovidaṃ<BR>
Kathaṃ tayā laddho ayaṃ uḷāroti. <BR>
<BR>
1012. Sujāto nāmahaṃ bhatte rājaputto pure ahuṃ, <BR>
Tvañca maṃ anukampāya saññamasmiṃ nivesayi. <BR>
<BR>
1013. Khīṇāyukañca maṃ ñatvā sarīraṃ pādāsi satthuno, <BR>
Imaṃ sujāta pūjehi taṃ te atthāya hebhīti. <BR>
<BR>
1014. Tāhaṃ gandhehi mālehi pūjayatvā samuyyuto, <BR>
Pahāya mānusaṃ dehaṃ upapannomhi nandanaṃ. <BR>
<BR>
1015. Nandanopavane1 ramme nānādijagaṇāyute, <BR>
Ramāmi naccagītehi accharāhi purakkhatoti. <BR>
<BR>
Cūḷarathavimānaṃ. <BR>
<BR>
<BR>
5. 14<BR>
<BR>
1016. Sahassayuttaṃ hayavāhanaṃ subhaṃ<BR>
Āruyhi maṃ sandanaṃ nekacittaṃ<BR>
Uyyānabhūmiṃ abhito anukkamaṃ<BR>
Purindado bhūtapatīva vāsavo 1017. Sovaṇṇamayā te rathakubbarā ubho<BR>
Thalehi2 aṃsehi atīva saṅgatā3 <BR>
Sujātagumbā naravīra niṭṭhitā<BR>
Virocati paṇṇaraseva cando. <BR>
<BR>
1018. Suvaṇṇajālāvatato4 ratho ayaṃ<BR>
Bahūti nā nā ratanehi cittito<BR>
Sunanidighoso ca subhassaro ca virocati cāmarahattha bāhuhi<BR>
<BR>
1019. Imā ca nābhyo manasābhinimmitā<BR>
Rathassa pādantara majjhabhūsitā<BR>
Imā ca nābheyyā5 satarāji cittitā<BR>
Sateratā vijjurivappabhāsare<BR>
<BR>
1. Nandane ca vane, - machasaṃ. <BR>
Nandanā pavane, - syā. <BR>
2. Phalehi - machasaṃ. [PTS]<BR>
3. Saṅgato - sīmu. <BR>
4. Suvaṇṇajālā citto - katthaci. <BR>
5. Nahyo - [PTS]<BR>
<BR>
[BJT Page 156] [\x 156/]     <BR>
<BR>
1020. Anekacittāvatato ratho ayaṃ<BR>
Puthū ca nemī ca sahassaraṃsiko<BR>
Tesaṃ saro sūyati1 vaggurūpo<BR>
Pañcaṅgikaṃ turiyamivappavāditaṃ<BR>
<BR>
[PTS Page 060] [\q  60/]      <BR>
1021. Sirasmiṃ cittaṃ maṇicandakappitaṃ<BR>
Sadā visuddhaṃ ruciraṃ pabhassaraṃ<BR>
Suvaṇṇarājīhi atīva saṅgataṃ <BR>
Veḷuriyarājīva atīva sobhati<BR>
<BR>
1022. Ime ca vāḷī maṇicandakappitā <BR>
Ārohakambu sujavā bahupamā<BR>
Brahā mahantā balino mahājavā<BR>
Mano tavaññāya tatheva siṃsare<BR>
<BR>
1023. Ime ca sabbe sahitā catukkamā<BR>
Mano tavaññāya tatheva siṃsare <BR>
Samaṃ vahanti mudukā anuddhatā<BR>
Amodamānā turagānamuttamā<BR>
1024. Dhunanti vagganti patanti2 cambare<BR>
Abbhuddhunantā sukate piḷandhane <BR>
Tesaṃ saro sūyati vaggurūpo<BR>
Pañcaṅgikaṃ turiyamivappavāditaṃ <BR>
1025. Rathassa ghoso apiḷandhanāna ca3<BR>
Khurassa nādo abhihiṃsanāya4 ca <BR>
Ghoso suvaggu samitassa sūyati<BR>
Gandhabbaturiyāni vicitrasaṃvane5<BR>
<BR>
1026. Rathe ṭhitā tā migamandalocanā<BR>
Āḷārapamhā hasitā piyaṃvadā<BR>
Veḷuriyajālāvatatā tanucchavā<BR>
Sadeva gandhabba suraggapūjitā<BR>
<BR>
1027. Tā rattarattambara pītavāsasā<BR>
Visālanettā abhirattalocanā<BR>
Kule sujātā sutanu sucimhitā<BR>
Rathe ṭhītā pañjalikā upaṭṭhitā<BR>
<BR>
1. Suyyati - machasaṃ. <BR>
2. Pavatatanti [PTS.] <BR>
3. Apiḷandhanānica - sīmu<BR>
4. Abhisaṃsanāmaca - [PTS]<BR>
Abhihesanāyava - katthaci. <BR>
5. Gandhabbaturiyāna ca citrasaṃvane - katthaci<BR>
<BR>
[BJT Page 158] [\x 158/]     <BR>
<BR>
1028. Tā kambukeyūradharā suvāsasā<BR>
Sumajjhimā ūruthanūpapannā<BR>
Vaṭṭaṅguliyo sumukhā sudassanā<BR>
Rathe ṭhitā pañjalikā upaṭṭhitā <BR>
1029. Aññā suveṇī susu missakesiyo<BR>
Samaṃ viśattatāhi pabhassarāhi ca <BR>
Anubbatā tā tava mānase ratā<BR>
Rathe ṭhitā pañjalikā upaṭṭhitā<BR>
<BR>
1030. Āveḷīniyo padumuppalacchadā<BR>
Alaṅkatā candanasāravāsitā1<BR>
Anubbatā tā tava mānase ratā<BR>
Rathe ṭhītā pañjalikā upaṭṭhitā<BR>
[PTS Page 061] [\q  61/]      <BR>
1031. Tā māliniyo padumuppalacchadā<BR>
Alaṅkatā candanasāravāsitā<BR>
Anubbatā tā tava mānase ratā<BR>
Rathe ṭhitā pañjalikā upaṭṭhitā<BR>
<BR>
1032. Kaṇṭhesu te yāni piḷandhanāni<BR>
Hatthesu pādesu tatheva sīse <BR>
Ohāsayantī dasa sabbaso disā<BR>
Abbhuddayaṃ sāradikova bhānumā<BR>
<BR>
1033. Vātassa vegena ca sampakampitā<BR>
Bhujesu mālā apiḷandhanāni ca <BR>
Muñcanti ghosaṃ ruciraṃ suciṃ subhaṃ<BR>
Sabbehi viññūhi sutabbarūpaṃ<BR>
<BR>
1034. Uyyānabhūmyā ca duvaddhato2 ṭhitā<BR>
Rathā ca nāgā turiyāni cassaro<BR>
Tameva devinda pamodayanti<BR>
Vīṇā yathā pokkharapattabāhuhi<BR>
<BR>
1035. Imāsu vīṇāsu bahūsi vaggusu<BR>
Manuññarūpāsu yadayerītaṃ pati3<BR>
Pavajjamānāsu atīva accharā<BR>
Bhamanti kaññā padumesu sikkhitā<BR>
<BR>
1. Candanasāracositā - syā [PTS.] <BR>
2. Duhatthato - [PTS.] <BR>
3. Pītiṃ - machasaṃ<BR>
Hadayeritaṃpitaṃ - syā<BR>
<BR>
[BJT Page 160] [\x 160/]     <BR>
<BR>
1036. Yadā ca gītāni ca vāditāni ca <BR>
Naccāni cemāni1 samenti ekato<BR>
Athettha naccanti athettha accharā<BR>
Obhāyasayanti ubhato varitthiyo<BR>
<BR>
1037. So modasi turiyagaṇappabodhano<BR>
Mahīyamāno vajirāvudhoriva2<BR>
Imāsu vīṇāsu bahusū vaggusu<BR>
Manuññarūpāsu hadayeritaṃ pati<BR>
<BR>
1038. Kiṃ tvaṃ pure kammamakāsi attanā<BR>
Manussabhūto purimāya jātiyā<BR>
Uposathaṃ kaṃ3 tuvaṃ upāvasi<BR>
Kaṃ dhammacariyaṃ vatamābhirocayi4<BR>
<BR>
1039. Nayidaṃ appassa5 katassa kammuno<BR>
Pubbe suciṇṇassa uposathassa vā<BR>
Iddhānubhāvo vipulo ayaṃ tava<BR>
Yaṃ devasaṅghaṃ abhirocase bhusaṃ<BR>
<BR>
[PTS Page 062] [\q  62/]      <BR>
1040. Dānassa te idaṃ phalaṃ atho sīlassa vā pana, <BR>
Atho añjalikammassa taṃ me akkhāhi pucchitoti<BR>
<BR>
1041. So devaputto attamano moggallānena pucchito, pañhaṃ puṭṭho viyākāsi yassa<BR>
kammassidaṃ phalaṃ <BR>
1042. Jitindiyaṃ buddhamanomanikkamaṃ<BR>
Naruttamaṃ kassapamaggapuggalaṃ<BR>
Avāpuraṃ taṃ amatassa dvāraṃ<BR>
Devātidevaṃ satapuññalakkhaṇaṃ<BR>
<BR>
1043. Tamaddasaṃ kuñjaramoghatitiṇṇaṃ <BR>
Suvaṇṇasiṅgīnadabimbasādisaṃ<BR>
Disvāna taṃ khippamahuṃ sucīmano<BR>
Tameva disvāna subhāsitaddhajaṃ<BR>
<BR>
1044. Tambhannapānaṃ6 athavāpi cīvaraṃ<BR>
Suciṃ paṇītaṃ rasasā upetaṃ<BR>
Pupphābhikiṇṇamhi sake nivesane<BR>
Patiṭṭhapesiṃ sa asaṅgamānaso<BR>
1. Naccāni vimāni - machasaṃ. <BR>
2. Vajirāvudhova - sīmu. <BR>
3. Kiṃva - syā<BR>
4. Abhirādadhayi - katthaci<BR>
5. Nayidamappassa - machasaṃ. <BR>
6. Namannapānaṃ - machasaṃ. <BR>
<BR>
[BJT Page 162] [\x 162/]     <BR>
<BR>
1045. Tamannapānena ca cīvarena ca <BR>
Khajjena bhojjena ca sāyanena ca <BR>
Sattappayitvā dvipadānamuttamaṃ<BR>
So saggaso devapure ramāmahaṃ<BR>
<BR>
1046. Etenupāyena imaṃ niraggaḷaṃ<BR>
Yaññaṃ yajitvā tividhaṃ visuddhaṃ<BR>
Pahāyahaṃ mānusakaṃ samussayaṃ<BR>
Indūpamo1 devapure ramāmahaṃ<BR>
<BR>
1047. Āyuñca vaṇṇañca sukhaṃ balañca <BR>
Paṇītarūpaṃ abhikaṅkhatā muni<BR>
Annañca pānañca bahuṃ susaṅkhatā<BR>
Patiṭṭhapetabbamasaṅgamānase<BR>
<BR>
1048. Nayimasmiṃ loke parasmiṃ2 vā pana <BR>
Buddhena seṭṭhova samova vijjati āhuneyyataṃ paramāhutiṃ gato<BR>
Puññatthikānaṃ vipulaphale ṭhitanti<BR>
<BR>
Mahārathavimānaṃ. <BR>
Mahārathavaggo pañcamo. <BR>
<BR>
Tassuddānaṃ: - <BR>
<BR>
Maṇḍuko revatī chatto kakkaṭo dvārapālako<BR>
Dve karaṇīyā dve sūci tayo nāgā ca dve rathā<BR>
Purisānaṃ paṭhamo vaggo pavuccatī ti. <BR>
<BR>
Bhāṇavāro tatiyo. <BR>
<BR>
1. Indassamo - syā, <BR>
2. Nayimasmiṃ vā loke parasmiṃ - katthaci<BR>
<BR>
<BR>
[BJT Page 164] [\x 164/]     <BR>
<BR>
6. Pāyāsi vaggo<BR>
<BR>
6. 1<BR>
<BR>
[PTS Page 063] [\q  63/]      <BR>
1049. Yathā vanaṃ cittalataṃ pabhāsati<BR>
Uyyānaseṭṭhaṃ tidasānamuttamaṃ<BR>
Tathūpamaṃ tuyhamidaṃ vimānaṃ<BR>
Obhāsayaṃ tiṭṭhati antaḷikkhe<BR>
<BR>
1050. Deviddhipattosi mahānubhāvo<BR>
Manussabhūto kimakāsi puññaṃ<BR>
Kenāsi evaṃ jalitānubhāvo<BR>
Vaṇṇo ca te sabbadisā pabhāsatīti<BR>
<BR>
1051. So devaputto attamano moggallānena pucchito, <BR>
Pañhaṃ puṭṭho viyākāsi yassa kammassidaṃphalanti<BR>
<BR>
1052. Ahañca bhariyā ca manussaloke<BR>
Opānabhūtā gharamāvasimbha<BR>
Annañca pānañca pasannacittā<BR>
Sakkacca dānaṃ vipulaṃ adamha<BR>
<BR>
1053. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā<BR>
<BR>
1054. Akkhāmi te bhikkhu mahānubhāva<BR>
Manussabhūto yamakāsi puññaṃ<BR>
Tenamhi evaṃ jalitānubhāvo<BR>
Vaṇṇo ca me sabbadisā sabhāsatīti<BR>
<BR>
Agāriyavimānaṃ. <BR>
<BR>
<BR>
6. 2<BR>
<BR>
1055. Yathā vanaṃ cittalataṃ pabhāsati<BR>
Uyyānaseṭṭhaṃ tidasānamuttamaṃ<BR>
Tathūpamaṃ tuyhamidaṃ vimānaṃ<BR>
Obhāsayaṃ tiṭṭhati antaḷikkhe<BR>
<BR>
1056. Deviddhipattosi mahānubhāvo<BR>
Manussabhūto kimakāsi puññaṃ<BR>
Kenāsi evaṃ jalitānubhāvo<BR>
Vaṇṇo ca te sabbadisā pabhāsatīti<BR>
<BR>
[BJT Page 168] [\x 168/]     <BR>
<BR>
1057. So devaputto attamano moggallānena pucchito, <BR>
Pañhaṃ puṭṭho viyākāsi yassa kammassidaṃ phalanti<BR>
<BR>
1058. Ahañca bhariyā ca manussaloke<BR>
Opānabhūtā gharamāvasimbha<BR>
Annañca pānañca pasannacittā<BR>
Sakkacca dānaṃ vipulaṃ adamha<BR>
<BR>
1059. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā<BR>
<BR>
1060. Akkhāmi te bhikkhu mahānubhāva<BR>
Manussabhūto yamakāsi puññaṃ<BR>
Tenamhi evaṃ jalitānubhāvo<BR>
Vaṇṇo ca me sabbadisā sabhāsatīti<BR>
[PTS Page 064] [\q  64/]      <BR>
Dutiya agāriyavimānaṃ. <BR>
<BR>
<BR>
6. 3<BR>
<BR>
1061. Uccamidaṃ maṇithūṇaṃ vimānaṃ<BR>
Samannato soḷasa yojanāni<BR>
Kūṭāgārā sattasatā uḷārā<BR>
Veḷuriyatthamhā rucakatthatā subhā<BR>
<BR>
1062. Tatthacchasi pivasi khādasi ca<BR>
Dibbā ca vīṇā pavadanti vagguṃ<BR>
Aṭṭhaṭṭhakā sikkhasitā sādhurūpā <BR>
Dibbā ca kaññā tidasacarā uḷārā<BR>
Naccanti gāyanti pamodayantī<BR>
<BR>
1063. Deviddhipattosi mahānubhāvo<BR>
Manussabhūto kimakāsi puññaṃ<BR>
Kenāsi evaṃ jalitānubhāvo<BR>
Vaṇṇo ca te sabbadisā pabhāsatīti<BR>
<BR>
1064. So devaputto attamano moggallānena pucchito, <BR>
Pañhaṃ puṭṭho viyākāsi yassa kammassidaṃ phalanti<BR>
<BR>
1065. Phaladāyī phalaṃ vipulaṃ labhati<BR>
Dadamujjugatesu1 pasannamānaso<BR>
So hi modati2 saggagato tidive<BR>
Anubhoti ca puññaphalaṃ vipulaṃ<BR>
Tathevāhaṃ1 mahāmuni adāsiṃ caturo phale<BR>
<BR>
1. Dadamujugatesu - machasaṃ. <BR>
2. Pamodati - machasaṃ. <BR>
3. Tavevāhaṃ - machasaṃ. <BR>
<BR>
[BJT Page 168] [\x 168/]     <BR>
<BR>
1066. Tasmāhi phalaṃ alameva dātuṃ<BR>
Niccaṃ manussena sukhatthikena <BR>
Dibbāni vā patthayatā sukhāni <BR>
manussasobhaggatamicchatā vā <BR>
<BR>
1067. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā<BR>
<BR>
1068. Akkhāmi te bhikkhu mahānubhāva<BR>
Manussabhūto yamakāsi puññaṃ<BR>
Tenamhi evaṃ jalitānubhāvo <BR>
Vaṇṇo ca me sabbadisā pabhāsatīti. <BR>
<BR>
Phaladāyakavimānaṃ<BR>
<BR>
6. 4<BR>
<BR>
1069. Cando yathā vigatavalāhake nabhe<BR>
Obhāsayaṃ gacchati antaḷikkhe<BR>
Tathūpamaṃ tuyhamidaṃ vimānaṃ<BR>
Obhāsayaṃ tiṭṭhati antaḷikkhe<BR>
<BR>
1070. Deviddhipattosi mahānubhāvo<BR>
Manussabhūto kimakāsi puññaṃ<BR>
Kenāsi evaṃ jalitānubhāvo<BR>
Vaṇṇo ca te sabbadisā pabhāsatīti<BR>
[PTS Page 065] [\q  65/]      <BR>
1071. So devaputto attamano moggallānena pucchito, <BR>
Pañhaṃ puṭṭho viyākāsi yassa kammassidaṃ phalanti<BR>
<BR>
1072. Ahañca bhariyā ca manussaloke<BR>
Upassayaṃ arahato adamha<BR>
Annañca pānañca pasannacittā<BR>
Sakkacca dānaṃ vipulaṃ adamha<BR>
1073. Tena me tādiso vaṇṇo<BR>
Tena me idhamijjhati<BR>
Uppajjanti ca me bhogā<BR>
Ye keci manaso piyā<BR>
<BR>
1074. Akkhāmi te bhikkhu mahānubhāva<BR>
Manussabhūto yamakāsi puññaṃ<BR>
Tenamhi evaṃ jalitānubhāvo<BR>
Vaṇṇo ca me sabbadisā pabhāsatīti<BR>
Paṭhamaupassayadāyakavimānaṃ. <BR>
<BR>
[BJT Page 170] [\x 170/]     <BR>
<BR>
6. 5<BR>
<BR>
1075. Suriyo yathā vigatavalāhake nabhe<BR>
Obhāsayaṃ gacchati antaḷikkhe<BR>
Tathūpamaṃ tuyhamidaṃ vimānaṃ<BR>
Obhāsayaṃ tiṭṭhati antaḷikkhe<BR>
<BR>
1060. Deviddhipattosi mahānubhāvo<BR>
Manussabhūto kimakāsi puññaṃ<BR>
Kenāsi evaṃ jalitānubhāvo<BR>
Vaṇṇo ca te sabbadisā pabhāsatīti<BR>
<BR>
1077. So devaputto attamano moggallānena pucchito, <BR>
Pañhaṃ puṭṭho viyākāsi yassa kammassidaṃ phalanti<BR>
<BR>
1078. Ahañca bhariyā ca manussaloke<BR>
Upassayaṃ arahato adamha<BR>
Annañca pānañca pasannacittā<BR>
Sakkacca dānaṃ vipulaṃ adamha<BR>
1079. Tena me tādiso vaṇṇo<BR>
Tena me idhamijjhati<BR>
Uppajjanti ca me bhogā<BR>
Ye keci manaso piyā<BR>
<BR>
1080. Akkhāmi te bhikkhu mahānubhāva<BR>
Manussabhūto yamakāsi puññaṃ<BR>
Tenamhi evaṃ jalitānubhāvo<BR>
Vaṇṇo ca me sabbadisā pabhāsatīti<BR>
<BR>
Dutiya upassayadāyakavimānaṃ. <BR>
<BR>
6. 6<BR>
<BR>
1081. Uccamidaṃ maṇithūṇaṃ vimānaṃ<BR>
Samannato dvādasa yojanāni<BR>
Kūṭāgārā sattasatā subhā<BR>
Veḷuriyatthambhā rucakatthatā subhā<BR>
<BR>
1082. Deviddhipattosi mahānubhāvo<BR>
Manussabhūto kimakāsi puññaṃ<BR>
Kenāsi evaṃ jalitānubhāvo<BR>
Vaṇṇo ca te sabbadisā pabhāsatīti<BR>
<BR>
1083. So devaputto attamano moggallānena pucchito, <BR>
Pañhaṃ puṭṭho viyākāsi yassa kammassidaṃ phalanti<BR>
<BR>
[BJT Page 172] [\x 172/]     <BR>
<BR>
1084. Ahaṃ manussesu manussabhūto<BR>
Disvāna bhikkhuṃ tasitaṃ kilantaṃ <BR>
Ekāhaṃ bhikkhuṃ paṭipādayissaṃ<BR>
Samaṅgibhattena tadā akāsiṃ 1085. Tena me tādiso vaṇṇo tena me idhamijjhati<BR>
Uppajjanti ca me bhogā ye keci manaso piyā<BR>
<BR>
1086. Akkhāmi te bhikkhu mahānubhāva<BR>
Manussabhūto yamakāsi puññaṃ<BR>
Tenamhi evaṃ jalitānibhāvo vaṇṇo ca me sabbadisā pabhāsatīti<BR>
<BR>
Bhikkhādāyakavimānaṃ. <BR>
<BR>
6. 7<BR>
<BR>
1087. Uccamidaṃ maṇithūṇaṃ vimānaṃ <BR>
Samannato soḷasa yojanāni<BR>
Kūṭāgārā sattasatā uḷārā<BR>
Veḷuriyatthambhā rucakatthatā subhā<BR>
<BR>
1088. Tatthacchasi pivasi khādasi ca<BR>
Dibbā ca vīṇā pavadanti vagguṃ<BR>
Aṭṭhaṭṭhakā sikkhitā sādhurūpā <BR>
Dibbā ca kaññā tidasavarā uḷārā<BR>
Naccanti gāyanti pamodayanti<BR>
<BR>
1089. Deviddhipattosi mahānubhāvo<BR>
Manussabhūto kimakāsi puññaṃ<BR>
Kenāsi evaṃ jalitānubhāvo<BR>
Vaṇṇo ca te sabbadisā pabhāsatīti<BR>
[PTS Page 066] [\q  66/]      <BR>
1090. So devaputtā attamano moggallānena pucchito, <BR>
Pañhaṃ puṭṭho viyākāsi yassa kammassidaṃ phalaṃ<BR>
<BR>
1091. Ahaṃ manussesu manussabhūto<BR>
Ahosiṃ yavapālako<BR>
Addasaṃ virajaṃ bhikkhuṃ<BR>
Vippasannamanāvilaṃ<BR>
<BR>
1092. Tassa adāsahaṃ bhāgaṃ pasanno sehi pāṇihi, <BR>
Kummāsapiṇḍaṃ datvāna modāmi nandane vane<BR>
<BR>
[BJT Page 174] [\x 174/]     <BR>
<BR>
1093. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā<BR>
<BR>
1091. Akkhāmi te bhikkhu mahānubhāva<BR>
Manussabhūto yamakāsi puññaṃ<BR>
Tenamhi evaṃ jalitānubhāvo<BR>
Vaṇṇo ca me sabbadisā pabhāsatīti<BR>
<BR>
Yavapālakavimānaṃ. <BR>
<BR>
6. 8<BR>
1095. Alaṅkato malyadharo suvattho<BR>
Sukuṇḍalī kappitakesamassu<BR>
Āmuttahatthābharaṇo yasassī<BR>
Dibbe vimānamhi yathāsi1 candimā<BR>
<BR>
1096. Dibbā ca vīṇā pavadanti vagguṃ<BR>
Aṭṭhaṭṭhakā sikkhitā sādhurūpā<BR>
Dibbā ca kaññā tidasacarā uḷārā<BR>
Naccanti gāyanti pamodayanti<BR>
<BR>
1097. Deviddhipattosi mahānubhāvo<BR>
Manussabhūto kimakāsi puññaṃ<BR>
Kenāsi evaṃ jalitānubhāvo<BR>
Vaṇṇo ca te sabbadisā pabhāsatīti<BR>
<BR>
1098. So devaputto attamano moggallānena pucchito, <BR>
Pañhaṃ puṭṭho viyākāsi yassa kammassidaṃ phalanti<BR>
<BR>
1099. Ahaṃ manussesu manussabhūto<BR>
Disvāna samaṇe sīlavante<BR>
Sampannavijjācaraṇe yasassī<BR>
Bahussute taṇhakkhayūpapanne <BR>
Annañca pānañca pasannacitto<BR>
Sakkacca dānaṃ vipulaṃ adāsiṃ<BR>
<BR>
1100. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā<BR>
<BR>
1101. Akkhāmi te bhikkhu mahānubhāva<BR>
Manussabhūto yamakāsi puññaṃ<BR>
Tenamhi evaṃ jalitānubhāvo<BR>
Vaṇṇo ca me sabbadisā pabhāsatīti. <BR>
<BR>
Paṭhamakuṇḍalivimānaṃ<BR>
<BR>
1. Yathāpi - machasaṃ, <BR>
<BR>
[BJT Page 176] [\x 176/]     <BR>
<BR>
6. 9<BR>
<BR>
1102. Alaṅkato malyadharo suvattho<BR>
Sukuṇḍalī kappitakesamassu<BR>
Āmuttahatthābharaṇo yasassī<BR>
Dibbe vimānamhi yathāsi candimā<BR>
[PTS Page 067] [\q  67/]      <BR>
1103. Dibbā ca vīṇā pavadanti vagguṃ<BR>
Aṭṭhaṭṭhakā sikkhitā sādhurūpā<BR>
Dibbā ca kaññā tidasacarā uḷārā<BR>
Naccanti gāyanti pamodayanti<BR>
<BR>
1104. Deviddhipattosi mahānubhāvo<BR>
Manussabhūto kimakāsi puññaṃ<BR>
Kenāsi evaṃ jalitānubhāvo<BR>
Vaṇṇo ca te sabbadisā pabhāsatīti<BR>
<BR>
1105. So devaputto attamano moggallānena pucchito, <BR>
Pañhaṃ puṭṭho viyākāsi yassa kammassidaṃ phalanti<BR>
<BR>
1106. Ahaṃ manussesu manussabhūto<BR>
Disvāna samaṇe sīlavante<BR>
Sampannavijjācaraṇe yasassī<BR>
Bahussute sīlavatūpapanne1 <BR>
Annañca pānañca pasannacitto<BR>
Sakkacca dānaṃ vipulaṃ adāsiṃ<BR>
<BR>
1170. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā<BR>
<BR>
1108. Akkhāmi te bhikkhu mahānubhāva<BR>
Manussabhūto yamakāsi puññaṃ<BR>
Tenamhi evaṃ jalitānubhāvo<BR>
Vaṇṇo ca me sabbadisā pabhāsatīti. <BR>
<BR>
Dutiya paṭhamakuṇḍalivimānaṃ. <BR>
<BR>
1. Sīlavante pasanne - sīmu<BR>
Taṇhakkhayūpapanne - syā<BR>
<BR>
[BJT Page 178] [\x 178/]     <BR>
<BR>
6. 10<BR>
<BR>
1109. Yā devarājassa sabhā sudhammā<BR>
Yatthacchati devasaṅgho samaggo <BR>
Tathūpamaṃ tuyhamidaṃ vimānaṃ<BR>
Obhāsayaṃ tiṭṭhati antaḷikkhe<BR>
<BR>
1110. Deviddhipattosi mahānubhāvo<BR>
Manussabhūto kimakāsi puññaṃ<BR>
Kenāsi evaṃ jalitānubhāvo<BR>
Vaṇṇo ca te sabbadisā pabhāsatīti<BR>
<BR>
1111. So devaputto attamano moggallānena pucchito, <BR>
Pañhaṃ puṭṭho viyākāsi yassa kammassidaṃ phalanti<BR>
<BR>
1112. Ahaṃ manussesu manussabhūto<BR>
Rañño pāyāsissa ahosiṃ māṇavo<BR>
Laddhā dhanaṃ saṃvibhāgaṃ akāsiṃ<BR>
Piyā ca me sīlavanto ahesuṃ annañca pānañca pasannacitto<BR>
Sakkacca dānaṃ vipulaṃ adāsiṃ<BR>
<BR>
1113. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā<BR>
<BR>
1114. Akkhāmi te bhikkhu mahānubhāva<BR>
Manussabhūto yamakāsi puññaṃ<BR>
Tenamhi evaṃ jalitānubhāvo<BR>
Vaṇṇo ca me sabbadisā pabhāsatīti. <BR>
[PTS Page 068] [\q  68/]      <BR>
Uttaravimānaṃ1. <BR>
<BR>
Pāyāsi vaggo chaṭṭho. <BR>
<BR>
Tassuddānaṃ: -<BR>
<BR>
Dve agārino phaladāyī dve upassayadāyī bhikkhādāyi<BR>
Yavapālako ceva dve kuṇḍalino pāyāsīti<BR>
Purisānaṃ dutiyo vaggo pavuccatīti. <BR>
1. Pāyāsa vimānaṃ - machasaṃ. <BR>
<BR>
[BJT Page 180] [\x 180/]     <BR>
<BR>
7. Sunikkhittavaggo<BR>
<BR>
7. 1<BR>
[PTS Page 069] [\q  69/]      <BR>
1115. Yathā vanaṃ cittalataṃ pabhāsati<BR>
Uyyānaseṭṭhaṃ tidasānamuttamaṃ<BR>
Tadūpamaṃ tuyhamidaṃ vimānaṃ<BR>
Obhāsayaṃ tiṭṭhati antaḷikkhe<BR>
1116. Deviddhipattosi mahānubhāvo<BR>
Manussabhūto kimakāsi puññaṃ<BR>
Kenāsi evaṃ jalitānubhāvo<BR>
Vaṇṇo ca te sabbadisā pabhāsatīti<BR>
<BR>
1117. So devaputto attamano moggallānena pucchito, <BR>
Pañhaṃ puṭṭho viyākāsi yassa kammassidaṃ phalanti<BR>
<BR>
1118. Ahaṃ manussesu manussabhūto<BR>
Daḷiddo atāṇo kapaṇo kammakaro ahosiṃ<BR>
Jiṇṇo ca mātāpitaro abhariṃ1<BR>
Piyā ca me sīlavanto ahesuṃ annañca pānañca pasannacitto<BR>
Sakkacca dānaṃ vipulaṃ adāsiṃ<BR>
<BR>
1119. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā<BR>
<BR>
1120. Akkhāmi te bhikkhu mahānubhāva<BR>
Manussabhūto yamakāsi puññaṃ<BR>
Tenamhi evaṃ jalitānubhāvo<BR>
Vaṇṇo ca me sabbadisā pabhāsatīti. <BR>
<BR>
Cittalatāvimānaṃ<BR>
<BR>
7. 2<BR>
<BR>
1121. Yathā vanaṃ nandanaṃ cittalataṃ2 pabhāsati<BR>
Uyyānaseṭṭhaṃ tidasānamuttamaṃ<BR>
Tadūpamaṃ tuyhamidaṃ vimānaṃ<BR>
Obhāsayaṃ tiṭṭhati antaḷikkhe<BR>
1122. Deviddhipattosi mahānubhāvo<BR>
Manussabhūto kimakāsi puññaṃ<BR>
Kenāsi evaṃ jalitānubhāvo<BR>
Vaṇṇo ca te sabbadisā pabhāsatīti<BR>
<BR>
1. Abhāriṃ - machasaṃ. <BR>
2. Nandanaṃ - machasaṃ. <BR>
<BR>
[BJT Page 182] [\x 182/]     <BR>
1123. So devaputto attamano moggallānena pucchito, <BR>
Pañhaṃ puṭṭho viyākāsi yassa kammassidaṃ phalaṃ<BR>
<BR>
1124. Ahaṃ manussesu manussabhūto<BR>
Daḷiddo atāṇo kapaṇo kammakaro ahosiṃ<BR>
Jiṇṇo ca mātāpitaro abhariṃ<BR>
Piyā ca me sīlavanto ahesuṃ annañca pānañca pasannacitto<BR>
Sakkacca dānaṃ vipulaṃ adāsiṃ<BR>
<BR>
1125. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā<BR>
<BR>
1126. Akkhāmi te bhikkhu mahānubhāva<BR>
Manussabhūto yamakāsi puññaṃ<BR>
Tenamhi evaṃ jalitānubhāvo<BR>
Vaṇṇo ca me sabbadisā pabhāsatīti. <BR>
<BR>
Nandanavimānaṃ. <BR>
<BR>
7. 3 <BR>
<BR>
1127. Uccamidaṃ maṇithūṇaṃ vimānaṃ<BR>
Samannato dvādasa yojanāni<BR>
Kūṭāgārā sattasatā uḷārā<BR>
Veḷuriyatthambhā rucakatthatā subhā<BR>
<BR>
1128. Tatthacchasi pivasi khādasi ca <BR>
Dibbā ca vīṇā pavadanti vagguṃ<BR>
Dibbā rasā kāmaguṇettha pañca <BR>
Nāriyo ca naccanti suvaṇṇa channā<BR>
[PTS Page 070] [\q  70/]      <BR>
1129. Kena te tādiso vaṇṇo kena te idhamijjhati, <BR>
Uppajjanti ca te bhogā ye keci manaso piyā<BR>
<BR>
1130. Deviddhipattosi mahānubhāvo<BR>
Manussabhūto kimakāsi puññaṃ<BR>
Kenāsi evaṃ jalitānubhāvo<BR>
Vaṇṇo ca te sabbadisā pabhāsatīti<BR>
<BR>
1131. So devaputto attamano moggallānena pucchito, <BR>
Pañhaṃ puṭṭho viyākāsi yassa kammassidaṃ phalaṃ<BR>
<BR>
[BJT Page 184] [\x 184/]     <BR>
<BR>
1132. Ahaṃ manussesu manussabhūto<BR>
Vivane pathe caṅkamanaṃ1 akāsiṃ<BR>
Ārāmarukkhāni ca ropayissaṃ<BR>
Piyā ca me sīlavanto ahesuṃ<BR>
Annaṃ ca pānaṃ ca pasannacitto sakkacca dānaṃ vipulaṃ adāsiṃ<BR>
<BR>
1133. Tena me tādiso vaṇṇo <BR>
Tena me idhamijjhati, <BR>
Uppajjanti ca me bhogā <BR>
Ye keci manaso piyā<BR>
<BR>
1134. Akkhāmi te bhikkhu mahānubhāva<BR>
Manussabhūto yamakāsi puññaṃ<BR>
Tenamhi evaṃ jalitānubhāvo<BR>
Vaṇṇo ca me sabbadisā pabhāsatīti. <BR>
<BR>
Maṇithūṇavimānaṃ<BR>
<BR>
7. 4<BR>
<BR>
1135. Sovaṇṇamaye pabbatasmiṃ vimānaṃ sabbato pahaṃ<BR>
Hemajālakapacchannaṃ2 kiṅkīṇijāla3kappitaṃ<BR>
<BR>
1136. Aṭṭhaṃsā sukatā thambhā sabbe veḷuriyāmayā<BR>
Ekamekāya aṃsiyā ratanā satta nimmitā<BR>
<BR>
1137. Veḷuriyasuvaṇṇassa phaḷikā rūpiyassa ca <BR>
Masāragallamuttāhi lohitaṅkamaṇīhi ca <BR>
<BR>
1138. Citrā manoramā bhūmi na tatthuddhaṃsatī rajo<BR>
Gopāṇasīgaṇā pītā kūṭaṃ dhārenti nimmitā<BR>
<BR>
1139. Sopānāni ca cattāri nimmitā caturo disā<BR>
Nānā ratanagabbhehi ādiccova virocati<BR>
<BR>
1140. Vediyā4 catasso tattha vibhattā bhāgaso mitā, <BR>
Daddallamānā ābhanti samantā caturo disā<BR>
<BR>
1141. Tasmiṃ vimāne pavare devaputto mahappabho<BR>
Atirocati vaṇṇena udayantova bhānumā5<BR>
<BR>
1. Saṃkamanaṃ - machasaṃ. <BR>
2. Hemajāla paṭicchannaṃ - machasaṃ. <BR>
3. Kiṃkiṇikajāla - [P. T. S]<BR>
Kiṃkaṇikajāla - syā. 4. Vedikā, - [P. T. S]<BR>
5. Bhāṇumā - machasaṃ, sīmu. <BR>
<BR>
[BJT Page 188] [\x 188/]     <BR>
<BR>
1152. Gimhānaṃ pacchime māse patapante1 divākare2 <BR>
Paresaṃ bhatako poso ambārāmamasiñcati3<BR>
<BR>
1153. Atha tenāgamā bhikkhu sāriputtoti vissuto<BR>
Kilantarūpo kāyena akilannova cetasā<BR>
<BR>
1154. Tañca disvāna āyantaṃ avocaṃ ambasiñcako, <BR>
Sādhu taṃ bhante nahāpeyyaṃ yaṃ mamassa sukhāvahaṃ<BR>
<BR>
1155. Tassa me anukampāya nikkhipi pattacīvaraṃ<BR>
Nisīdi rukkhamūlasmiṃ chāyāya ekacīvaro<BR>
<BR>
1156. Tañca acchena vārinā pasannamānaso naro<BR>
Nahāpayī rukkhamūlasmiṃ chāyāya ekacīvaraṃ<BR>
<BR>
1157. Ambo ca sitto samaṇo ca nahāpito<BR>
Mayā ca puññaṃ pasutaṃ anappakaṃ<BR>
Iti so pītiyā kāyaṃ sabbaṃ pharati attano<BR>
<BR>
1158. Tadeva ettakaṃ kammaṃ akāsiṃ tāya jātiyā<BR>
Pahāya mānusaṃ dehaṃ upapannonamhi nandanaṃ<BR>
<BR>
1159. Nandane pavane ramme nānādijagaṇāyute<BR>
Ramāmi naccagītehi accharāhi purakkhatoti. <BR>
<BR>
Ambavimānaṃ. <BR>
<BR>
7. 6<BR>
[PTS Page 072] [\q  72/]      <BR>
1160. Disvāna devaṃ paṭipucchi bhikkhu <BR>
Ucce vimānamhi ciraṭṭhitike<BR>
Āmuttahatthābharaṇaṃ yasassiṃ4<BR>
Dibbe vimānamhi yathāpi candimā. <BR>
<BR>
1161. Alaṅkato mālabhārī5 suvattho<BR>
Sukuṇḍalī kappitakesamassu<BR>
Āmuttahatthābharaṇo yasassī<BR>
Dibbe vimānamhi yathāpi candimā. <BR>
<BR>
1. Patāpante - syā. <BR>
2. Divaṃkare - machasaṃ, syā. <BR>
3. Asiñcatha - pu. <BR>
4. Āvuttahatthobharaṇe yassasi - syā. <BR>
5. Malyadhare - machasaṃ. <BR>
<BR>
[BJT Page 190] [\x 190/]     <BR>
<BR>
1162. Dibbā ca vīṇā pavadanti vagguṃ<BR>
Aṭṭhaṭṭhakā sikkhitā sādhurūpā <BR>
Dibbā ca kaññā tidasacarā uḷārā<BR>
Naccanti gāyanti pamodayanti<BR>
<BR>
1163. Deviddhipattosi mahānubhāvo<BR>
Manussabhūto kimakāsi puññaṃ<BR>
Kenāsi evaṃ jalitānubhāvo<BR>
Vaṇṇo ca te sabbadisā pabhāsatīti. <BR>
<BR>
1164. So devaputto attamano moggallānena pucchito<BR>
Pañhaṃ puṭṭho viyākāsi yassa kammassidaṃ phalaṃ<BR>
<BR>
1165. Ahaṃ manussesu manussabhūto<BR>
Saṅgamma rakkhissaṃ paresaṃ dhenuyo<BR>
Tato ca āgā samaṇo mamantike<BR>
Gāvo ca māse agamaṃsu khādituṃ<BR>
<BR>
1166. Dvayajja kiccaṃ ubhayañca kāriyaṃ<BR>
Iccevahaṃ bhante tadā vicintayiṃ<BR>
Tato ca saññaṃ paṭiladdha yoniso<BR>
Dadāmi bhanteti khipiṃ anantakaṃ<BR>
<BR>
1167. So māsakhettaṃ turito avāsariṃ<BR>
Purā ayaṃ bhañjati1 yassidaṃ dhanaṃ <BR>
Tato ca kaṇho urago mahāviso<BR>
Adaṃsi pāde turitassa me sato<BR>
<BR>
1168. Svāhaṃ aṭṭomhi dukkhena pīḷito<BR>
Bhikkhu ca taṃ sāmaṃ muñcitvā nantakaṃ2<BR>
Ahāsi kummāsaṃ mamānukampayā3<BR>
Tato cuto kālakatomhi devatā<BR>
<BR>
1169. Tadeva kammaṃ kusalaṃ kataṃ mayā<BR>
Sukhañca kammaṃ anubhomi attanā<BR>
Tayā hi bhante anukampito bhusaṃ<BR>
Kataññutāya abhivādayāmi taṃ<BR>
[PTS Page 073] [\q  73/]      <BR>
1. Bhuñjati - sīmu. <BR>
2. Muñcitvā ananatakā - syā. <BR>
3. Mamānukampiyā - ika. <BR>
Manānukampāya - syā. <BR>
<BR>
[BJT Page 192] [\x 192/]     <BR>
<BR>
1170. Sadevake loke samārake ca <BR>
Añño munī natthi tayānukampako<BR>
Tayā hi bhante anukampito bhusaṃ<BR>
Kataññutāyā abhivādayāmi taṃ<BR>
<BR>
1171. Imasmiṃ loke parasmiṃ vā pana <BR>
Añño munī natthi tayānukampako<BR>
Tayā hi bhante anukampito bhusaṃ<BR>
Kataññutāya abhivādayāmi tanti. <BR>
<BR>
Gopāla vimānaṃ. <BR>
<BR>
7. 7<BR>
<BR>
1172. Puṇṇamāse yathā cando nakkhattaparivārito, <BR>
Samantā anupariyāti tārakādhipati sasī. <BR>
<BR>
1173. Tathūpamaṃ idaṃ vyamhaṃ dibbaṃ devapurambhi ca. <BR>
Atirocati vaṇṇena udayantova raṃsimā. <BR>
<BR>
1174. Veḷuriyasuvaṇṇassa phalikā rūpiyassa ca. <BR>
Masāragallamuttāhi lohitaṅkamaṇīhi ca. <BR>
<BR>
1175. Citrā manoramā bhūmi veḷuriyassa satthatā, <BR>
Kūṭāgārā subhā rammā pāsādo te sumupito. <BR>
<BR>
1176. Rammā ca te pokkharaṇī puthulomanisevitā, <BR>
Acchodikā vippasannā soṇṇavālukasanthatā. <BR>
<BR>
1177. Nānāpaduma sañchannā puṇḍarīkasamotatā1 <BR>
Surabhiṃ sampavāyanti manuññā māḷuteritā. <BR>
<BR>
1178. Tassā te ubhato passe vanagumbā sumāpitā, <BR>
Upetā puppharukkhehi phalarukkhehi cūhayaṃ. <BR>
<BR>
1179. Sovaṇṇapāde pallaṅke muduke colasanthate, 2<BR>
Nisinnaṃ devarājaṃva upatiṭṭhanti accharā. <BR>
<BR>
1180. Sabbābharaṇasañchannā nānāmālā vibhūsasitā, ramanti taṃ mahiddhikaṃ vasavattīva<BR>
modasi. <BR>
<BR>
1181. Bherisaṅkhamudiṅgāhi vīṇāhi paṇavehi ca, <BR>
Ramasi ratisampanno naccagīte suvādite. <BR>
<BR>
1. Puṇḍarīka samogatā - syā, <BR>
2. Goṇakatthate, - machasaṃ. <BR>
<BR>
[BJT Page 194] [\x 194/]     <BR>
<BR>
1182. Dibbā te vividhā rūpā dibbā saddā atho rasā, <BR>
Gandhā ca te adhippetā phoṭṭhabbā ca manoramā. <BR>
<BR>
1183. Tasmiṃ vimāne pavare devaputta mahappabho, <BR>
Atirocasi vaṇṇena udayantova bhānumā. <BR>
<BR>
1184. Dānassa te idaṃ phalaṃ atho sīlassa vā pana, <BR>
Atho añjalikammassa taṃ me akkhāhi pucchitoti. <BR>
[PTS Page 074] [\q  74/]      <BR>
1185. So devaputto attamano moggallānena pucchito, <BR>
Pañhaṃ puṭṭho viyākāsi yassa kammassidaṃ phalaṃ. <BR>
<BR>
1186. Ahaṃ kapilavatthusmiṃ sākiyānaṃ puruttame, <BR>
Suddhodanassa puttassa kanthako sahajo ahaṃ. <BR>
<BR>
1187. Satthiṃ ākoṭayitvāna vaha sammāti ca bravī, <BR>
Ahaṃ lokaṃ tārayissaṃ patto sambodhimuttamaṃ. <BR>
<BR>
1188. Satthiṃ ākoṭayitvāna vaha sammāti ca bravī, <BR>
Ahaṃ lokaṃ tārayissaṃ patto sambodhimuttamaṃ. <BR>
<BR>
1189. Taṃ me giraṃ suṇantassa hāso me vipulo ahu, <BR>
Udaggacitto sumano abhisaṃsiṃ2 tadā ahaṃ. <BR>
<BR>
1190. Abhirūḷahañca maṃ ñatvā sakyaputtaṃ mahāyasaṃ, <BR>
Udaggacitto mudito vahissaṃ purisuttamaṃ<BR>
<BR>
1191. Paresaṃ vijitaṃ gantvā uggatasmiṃ divākare, <BR>
Mamaṃ channañca ohāya anapekkho so apakkami. <BR>
1192. Tassa tambanakhe pāde jivhāya parilehisaṃ, gacchantañca mahāvīraṃ rudamāno<BR>
udikkhisaṃ. <BR>
1193. Adassanenahaṃ tassa sakyaputtassa sirīmato, <BR>
Alatthaṃ garukābādhaṃ khippaṃ me maraṇaṃ ahu. <BR>
<BR>
1194. Tasseva anubhāvena vimānaṃ āvasāmidaṃ, <BR>
Sabbakāmaguṇopetaṃ dibbaṃ devapuramhi ca<BR>
<BR>
1195. Yañca me ahuvā hāso saddaṃ sutvāna bodhiyā, <BR>
Teneva kusalamūlena phusissaṃ āsavakkhayaṃ. <BR>
<BR>
1. Jālitambanakkhehi - machasaṃ. <BR>
2. Abhisīsiṃ - machasaṃ. <BR>
<BR>
[BJT Page 196] [\x 196/]     <BR>
<BR>
1196. Sace hi bhante gaccheyyāsi satthu buddhassa santike, <BR>
Mamā pi naṃ vacanena sirasā vajjāsi vandanaṃ. <BR>
<BR>
1197. Ahampi daṭṭhuṃ gacchissaṃ jinaṃ appaṭipuggalaṃ, <BR>
Dullaśaṃ dassanaṃ hoti lokanāthāna tādinanti. <BR>
<BR>
1198. So kataññu katavedī satthāraṃ upasaṅkami, <BR>
Sutvā giraṃ cakkhumato dhammacakkhuṃ visodhayi. <BR>
<BR>
1199. Visodhetvā diṭṭhigataṃ vicikicchaṃ vatāni ca <BR>
Vanditvā satthuno pāde tatthevantaradhāyathāti. <BR>
<BR>
Kanthaka vimānaṃ. <BR>
<BR>
7. 8<BR>
<BR>
1200. Anekavaṇṇaṃ darasokanāsanaṃ<BR>
Vimānamāruyha anekacittaṃ<BR>
Parivārino accharāsaṃgaṇena<BR>
Sunimmito bhūtapatīva modasi. <BR>
<BR>
1201. Samassamo natthi kutopanuttaro, <BR>
Yasena puññena ca iddhiyā ca. <BR>
[PTS Page 075] [\q  75/]      <BR>
1202. Sabbe ca devā tidasagaṇā samecca<BR>
Taṃ taṃ namassanti sasiṃva devā<BR>
Imā ca te accharāyo samannato<BR>
Naccanti gāyanti pamodayanti. <BR>
<BR>
1203. Deviddhipattosi mahānubhāvo manussabhūto kimakāsi puññaṃ<BR>
Kenāsi evaṃ jalitānubhāvo<BR>
Vaṇṇo ca te sabbadisā pabhāsatīti. <BR>
<BR>
1204. So devaputto attamano moggallānena puccito, <BR>
Pañhaṃ puṭṭho viyākāsi yassa kammassidaṃ phalaṃ. <BR>
<BR>
1205. Ahaṃ bhadante ahuvāsiṃ1 pubbe <BR>
Sumedhanāmassa jinassa sāvako<BR>
Puthujjano anavabodhohamasmiṃ2 <BR>
So sattavassāni paribbajissahaṃ. 3<BR>
<BR>
1. Ahuvāsi, - machasaṃ. <BR>
2. Anānubodho hamaṃsmi, - machasaṃ. <BR>
3. Pabbajissaṃ - sya, <BR>
Pabbajissāhaṃ [PTS]<BR>
<BR>
[BJT Page 198] [\x 198/]     <BR>
<BR>
1206. Svāhaṃ sumedhassa jinassa satthuno<BR>
Parinibbutassoghatiṇṇassa tādino<BR>
Ratanuccayaṃ hemajālena channaṃ<BR>
Vanditvā thūpasmiṃ manaṃ pasādayiṃ. <BR>
<BR>
1207. Na māsi dānaṃ na ca matthi dātuṃ<BR>
Pare ca kho tattha samādapesiṃ<BR>
Pūjetha naṃ pūjanīyassa dhātuṃ<BR>
Evaṃ kira saggamito gamissatha. <BR>
<BR>
1208. Tadeva kammaṃ kusalaṃ kataṃ mayā sukhañca dibbaṃ anubhomi attanā<BR>
Modāmahaṃ tidasagaṇassa majjhe<BR>
Na tassa puññassa khayampi ajjhaganti. 1<BR>
<BR>
Aneka vaṇṇa vimānaṃ. <BR>
<BR>
7. 9<BR>
<BR>
1209. Alaṅkato vaṭṭakuṇḍalī<BR>
Mālādhārī haricandanussado<BR>
Bāhāpaggayha kandasi<BR>
Vanamajjhe kiṃ dukkhito tuvanti. <BR>
<BR>
1210. Sovaṇṇamayo pabhassaro<BR>
Uppanno rathapañjaro mama<BR>
Tassa cakkayugaṃ na vindāmi<BR>
Tena dukkhena jahissaṃ2 jīvitanti. <BR>
<BR>
1211. Sovaṇṇamayaṃ maṇimayaṃ <BR>
Lohitaṅkamayaṃ3 atha rūpiyāmayaṃ<BR>
Ācikkha me bhadda māṇava<BR>
Cakkayugaṃ paṭilābhayāmi4 teti. <BR>
[PTS Page 076] [\q  76/]      <BR>
1212. So māṇavo tassa pāvadi<BR>
Candasuriyā ubhayettha dissare<BR>
Sovaṇṇamayo ratho mama<BR>
Tena cakkayugena sobhatīti. <BR>
<BR>
1. Ajjhagunti, - machasaṃ. <BR>
Ajjhagāti, - [PTS.] <BR>
2. Jahāmi - machasaṃ, <BR>
Jahissāmi - syā - [PTS.] <BR>
3. Lohitakamayaṃ - machasaṃ. <BR>
Lohitaṅgamayaṃ - syā. <BR>
Lohamayaṃ - katthavi. <BR>
4. Paṭipādayāmi - machasaṃ. <BR>
<BR>
[BJT Page 200] [\x 200/]     <BR>
<BR>
1213. Bālo kho tvampi māṇava <BR>
Yo tvaṃ patthayase apatthiyaṃ maññāmi tuvaṃ marissasi<BR>
Nahi tvaṃ lacchasi candasuriyeti. <BR>
<BR>
1214. Gamanāgamanampi dissati<BR>
Vaṇṇadhātu ubhayattha vīthiyā<BR>
Peto pana kālakato na dissati<BR>
Konidha kandhataṃ bālyataroti. <BR>
<BR>
1215. Saccaṃ kho vadesi māṇava <BR>
Ahameva kandataṃ bālyataro<BR>
Candaṃ viya dārako rudaṃ <BR>
Petaṃ kālakatābhipatthayanti. <BR>
<BR>
1216. Ādittaṃ vata maṃ santaṃ ghatasittaṃva pāvakaṃ, <BR>
Vārinā viya osiñcaṃ sabbaṃ nibbāpaye daraṃ. <BR>
<BR>
1217. Abbahī1 vata me sallaṃ sokaṃ hadayanissitaṃ, <BR>
Yo me sokaparetassa puttasokaṃ apānudi. <BR>
<BR>
1218. Svāhaṃ abbūḷha sallosmi sītibhūtosmi nibbuto, <BR>
Na socāmi na rodāmi tava sutvāna māṇavāti. <BR>
1219. Devatānusi gandhabbo ādu sakko purindado, <BR>
Ko vā tvaṃ kassa vā putto kathaṃ jānemu taṃ mayanti. <BR>
<BR>
1220. Yañca kandasi yañca rodasi<BR>
Puttaṃ āḷāhane sayaṃ dahitvā<BR>
Svāhaṃ kusalaṃ karitvā kammaṃ<BR>
Tidasānaṃ sahavyataṃ pattoti. 2<BR>
<BR>
1221. Appaṃ vā bahuṃ vā nāddasāma<BR>
Dānaṃ dadantassa sake agāre<BR>
Uposathakammaṃ vā tādisaṃ <BR>
Kena kammena gatosi devalokanti. <BR>
<BR>
1222. Ābādhikohaṃ dukkhito gilāno<BR>
Āturarūpomhi sake nivesane<BR>
Buddhaṃ vigatarajaṃ vitiṇṇakaṅkhaṃ<BR>
Addakkhiṃ sugataṃ anomapaññaṃ. <BR>
1. Abbūḷhaṃ - syā, <BR>
2. Gatoti - machasaṃ. <BR>
<BR>
[BJT Page 202] [\x 202/]     <BR>
<BR>
[PTS Page 077] [\q  77/]     <BR>
1223. Svāhaṃ muditamano pasannacitto<BR>
Añjaliṃ akariṃ tathāgatassa <BR>
Tāhaṃ kusalaṃ karitvāna kammaṃ<BR>
Tidasānaṃ sahavyataṃ pattoti. <BR>
<BR>
1224. Acchariyaṃ vata abbhutaṃ <BR>
Añjalikammassa ayamīdiso vipāko<BR>
Ahampi muditamano pasannacitto<BR>
Ajjema buddhaṃ saraṇaṃ vajāmīti. <BR>
<BR>
1225. Ajjava buddhaṃ saraṇaṃ vajāhi<BR>
Dhammañca saṅghañca pasannacitto <BR>
Tatheva sikkhāya padāni pañca <BR>
Akhaṇḍaphullāni samādiyassu. <BR>
<BR>
1226. Pāṇātipātā viramassu khippaṃ<BR>
Loke adinnaṃ parivajjayassu<BR>
Amajjapo mā ca musā bhaṇāhi<BR>
Sakena dārena ca hohi tuṭṭhoti. <BR>
<BR>
1227. Atthakāmosi me yakkha hitakāmosi devate, <BR>
Karomi tuyhaṃ vacanaṃ tvaṃsi ācariyo mamāti. <BR>
<BR>
1228. Upemi saraṇaṃ buddhaṃ dhammañcāpi anuttaraṃ, <BR>
Saṅghañca naradevassa gacchāmi saraṇaṃ ahaṃ. <BR>
<BR>
1229. Pāṇātipātā viramāmi khippaṃ<BR>
Loke adinnaṃ parivajjayāmi<BR>
Amajjapo no ca musā bhaṇāmi<BR>
Sakena dārena ca homi tuṭṭhoti. <BR>
<BR>
Maṭṭakuṇḍali vimānaṃ. <BR>
<BR>
7. 10<BR>
<BR>
1230. Suṇotha yakkhassa ca vāṇijāna naca <BR>
Samāgamo yattha tadā ahosi<BR>
Yathā kathaṃ itarītarena cāpī<BR>
Subhāsitaṃ kañca suṇātha sabbe. <BR>
<BR>
1231. Yo so ahū rājā pāyāsi nāmo1<BR>
Bhummānaṃ sahavyagato yasassī<BR>
So modamānova sake vimāne<BR>
Amānuso mānuse ajjhabhāsīti. <BR>
1. Pāyāsi nāma - machasaṃ. <BR>
<BR>
[BJT Page 204] [\x 204/]     <BR>
<BR>
1232. Vaṅke araññe amanussaṭṭhāne<BR>
Kantāre appodake appabhakkhe<BR>
Suduggame vaṇṇupathassa majjhe<BR>
Vaṅkaṃ bhayaṃ naṭṭhamanā manussā. <BR>
<BR>
[PTS Page 078] [\q  78/]      <BR>
1233.] Nayidha phalā mūnamayā ca santi<BR>
Upādānaṃ natthi kuto idha bhakkho<BR>
Aññataṃ paṃsūhi ca vālukāhi ca<BR>
Tattāhi1 uṇhāhi ca dāruṇāhi ca. <BR>
<BR>
1234. Ujjaṅgalaṃ tattamivaṃ kapālaṃ <BR>
Anāyasaṃ paralokena tulyaṃ<BR>
Luddānamāvāsasamidaṃ purāṇaṃ<BR>
Bhumippadeso abhisattarūpo. <BR>
1235. Atha tumhe kena2 vaṇṇena <BR>
Kimāsamānā imaṃ padesaṃ hi<BR>
Anuppaviṭṭhā sahasā samecca <BR>
Lobhā bhayā athavā sampamūḷhāti. <BR>
<BR>
1236. Magadhesu aṅgesu ca satthavāhā<BR>
Āropayitvā3 paṇiyaṃ puthunnaṃ <BR>
Te yāmase sindhusovīrabhūmiṃ<BR>
Dhanatthikā uddayaṃ patthayānā. <BR>
<BR>
1237. Divā pipāsaṃ nadhivāsayantā<BR>
Yoggānukampañca samekkhamānā<BR>
Etena vegena āyāma sabbe <BR>
Rattiṃ maggaṃ paṭipannā vikāle. <BR>
<BR>
1238. Te duppayātā aparaddhamaggā<BR>
Andhākulā vippanaṭṭhā araññe<BR>
Suduggame vaṇṇupathassa majjha<BR>
Disaṃ na jānāma pamūḷahacittā. <BR>
<BR>
1239. Idañca disvāna adiṭṭhapubbaṃ<BR>
Vimānaseṭṭhañca tavañca yakkha<BR>
Tatuttariṃ jīvitamāsamānā<BR>
Disvā patītā sumanā udaggāti. <BR>
<BR>
1. Tathāhi - machasaṃ. <BR>
2. Kenu - syā. <BR>
3. Āropayissaṃ - sīmu. <BR>
<BR>
[BJT Page 206] [\x 206/]     <BR>
<BR>
1240. Pāraṃ samuddassa idañca vaṇṇuṃ1<BR>
Vettācaraṃ2 saṅkupathañca maggaṃ<BR>
Nadiyo pana pabbatānañca duggā<BR>
Puthuddisā gacchatha bhogahetu. <BR>
<BR>
1241. Pakkhandiyāna vijitaṃ paresaṃ<BR>
Verajjake mānuse pekkhamānā<BR>
Yaṃ vo sutaṃ vā athavāpi diṭṭhaṃ<BR>
Accherakaṃ taṃ vo suṇoma tātāti. <BR>
<BR>
1242. Itopi accherataraṃ kumāra<BR>
Na no sutaṃ vā athavāpi diṭṭhaṃ<BR>
Atītamānussakameva sabbaṃ<BR>
Disvā na tappāma anomavaṇṇaṃ <BR>
[PTS Page 079] [\q  79/]     <BR>
<BR>
1243. Vehāsayaṃ pokkharañño bhavanti<BR>
Pahūtamālyā3 bahu puṇḍarīkā<BR>
Dumā cime4 niccathalūpapannā<BR>
Atīva gandhā surabhiṃ pavāyanti. <BR>
<BR>
1244. Veḷuriyatthambhā satamussitāse<BR>
Silāpavāḷassa ca āyataṃsā<BR>
Masāragallā sahalohitaṅkā<BR>
Thamhā cime5 jotirasāmayāse. <BR>
<BR>
1245. Sahassatthamhaṃ atulānubhāvaṃ<BR>
Tesūpari sādhumidaṃ vimānaṃ <BR>
Ratanantaraṃ kañcanavedimissaṃ<BR>
Tapanīyapaṭṭehi ca sādhu channaṃ. <BR>
<BR>
1246. Jambonaduttattamidaṃ sumaṭṭho<BR>
Pāsādasopāna phalupapanno<BR>
Daḷho ca vaggu sumukho susaṃgato6<BR>
Atīva nijjhānakhamo manuñño. <BR>
<BR>
1247. Ratanantarasmiṃ bahu annapānaṃ<BR>
Parivārito accharāsaṃgaṇena<BR>
Murajja7 āḷambara turiyaghuṭṭho <BR>
Abhivanditosi thutivandanāya. <BR>
<BR>
1. Imañcavaṇṇuṃ - machasaṃ, syā. <BR>
2. Vettaṃ paraṃ - syā. <BR>
3. Pahutamalyā - syā. <BR>
4. Dumā ca te - syā. <BR>
5. Thambhā ime - machasaṃ. <BR>
6. Daḷho ca maggu ca susaṃgapatā - machasaṃ. <BR>
7. Muraja - machasaṃ. <BR>
<BR>
[BJT Page 208] [\x 208/]     <BR>
<BR>
1248. So modasi nārigaṇappabodhato<BR>
Vimānapāsādavare manorame<BR>
Acintiyo sabbaguṇūpapanno<BR>
Rājā yathā vessavaṇo nalinyā <BR>
1249. Devo nu āsi udavāsi yakkho<BR>
Udāhu devindo manussabhūto<BR>
Pucchanti taṃ vāṇijā satthavāhā<BR>
Ācikkha ko nāma tuvaṃsi yakkhāti. <BR>
<BR>
1250. Serissako1 nāma ahampi yakkho<BR>
Kantāriyo vaṇṇupathamhi gutto<BR>
Imaṃ padesaṃ abhipālayāmi<BR>
Vācaṅkaro2 vessavaṇassa raññoti. <BR>
<BR>
1251. Adhicca laddhaṃ pariṇāmajaṃ te<BR>
Sayaṃ kataṃ udāhu devehi dinnaṃ<BR>
Pucchanti taṃ vāṇijā satthavāhā<BR>
Kathaṃ tayā laddhamidaṃ manuññanti, <BR>
[PTS Page 080] [\q  80/]      <BR>
1252. Nādhiccaladdhaṃ na pariṇāmajaṃ me <BR>
Na sayaṃ kataṃ na hi devehi dinnaṃ<BR>
Sakehi kammehi apāpakehi<BR>
Puññehi me laddhamidaṃ manuññanti. <BR>
<BR>
1253. Kiṃ te vataṃ kiṃ pana brahmacariyaṃ<BR>
Kissa suciṇṇassa ayaṃ vipāko<BR>
Pucchanti taṃ vāṇijā satthavāhā <BR>
Kathaṃ tayā laddhamidaṃ vimānanti. <BR>
<BR>
1254. Mama3 pāyāsīti ahu samaññā<BR>
Rajjaṃ yadā kārayiṃ kosalānaṃ<BR>
Natthikadiṭṭhi kadariyo pāpadhammo<BR>
Ucchedavādī ca tadā ahosiṃ. <BR>
<BR>
1255. Samaṇo ca kho āsi kumārakassapo<BR>
Bahussuto cittakathi uḷāro<BR>
So me tadā dhammakathaṃ akāsi4<BR>
Diṭṭhīvisūkāti vinodayī me. <BR>
<BR>
1. Serīsako - machasaṃ. <BR>
2. Vacanakaro - machasaṃ. <BR>
3. Mamaṃ - machasaṃ. <BR>
4. Abhāsi - machasaṃ. <BR>
<BR>
[BJT Page 210] [\x 210/]     <BR>
<BR>
1256. Tāhaṃ tassa dhammakathaṃ suṇitvā<BR>
Upāsakattaṃ paṭivedayissaṃ<BR>
Pāṇātipātā virato ahosiṃ<BR>
Loke adinnaṃ parivajjayissu. <BR>
Amajjapo no ca musā abhāṇiṃ<BR>
Sakena dārena ca ahosiṃ1 tuṭṭho. <BR>
<BR>
1257. Taṃ me vataṃ taṃ pana brahmacariyaṃ<BR>
Tassa suciṇṇassa ayaṃ vipāko<BR>
Teheva kammehi apāpakehi<BR>
Puññehi me laddhamidaṃ vimānanti. <BR>
1258. Saccaṃ kirāhaṃsu narā sapaññā<BR>
Anaññathā vacanaṃ paṇḍitānaṃ<BR>
Yahiṃ yahiṃ gacchati puññakammo<BR>
Tahiṃ tahiṃ modati kāmakāmi. <BR>
<BR>
1259. Yahiṃ yahiṃ sokapariddavo ca <BR>
Vadho ca bandho ca parikkileso<BR>
Tahiṃ tahiṃ gacchati pāpakammo <BR>
Na muccati duggatiyā kadāciti. <BR>
1260. Sammūḷharūpova jano ahosi<BR>
Asmiṃ muhutte kalalikatova <BR>
Janassimassa tuyhañca kumāra<BR>
Appaccayo kena nu kho ahosīti. <BR>
<BR>
[PTS Page 081] [\q  81/]     <BR>
1261. Ime sirīsūpavanā ca2 tātā<BR>
Dibbā3 gandhā surabhiṃ4 sampavanti<BR>
Te sampavāyanti imaṃ vimānaṃ<BR>
Divā ca ratto ca tamaṃ nihantvā. <BR>
1262. Imesaṃ ca kho vassasataccayena <BR>
Sipāṭikā phalati ekamekā<BR>
Mānussakaṃ vassasatā atītaṃ<BR>
Yadagge kāyamhi idhūpapanto. <BR>
<BR>
1263. Disvānahaṃ vassasatāni pañca<BR>
Asmiṃ vimāne ṭhatvāna tātā<BR>
Āyukkhayā puññakhayā cavissaṃ<BR>
Teneva sokena pamucchitosmīti5. <BR>
1. Ahosi - machasaṃ. <BR>
2. Ime ca sirīyavanā - machasaṃ. <BR>
Imehi sirīsavanā ca - [PTS]<BR>
3. Dibbā ca - [PTS]<BR>
4. Surabhī - machasaṃ<BR>
5. Samucchitosmiti - [PTS]<BR>
<BR>
[BJT Page 212] [\x 212/]     <BR>
<BR>
1264. Kathaṃ nu soceyya tathāvidho so <BR>
Laddhā vimānaṃ atulaṃ cirāya <BR>
Ye cāpi kho ittaramupapannā<BR>
Te nūna soveyyuṃ parittapuññāti. <BR>
<BR>
1265. Anucchaviṃ ovadiyañca me taṃ <BR>
Yaṃ maṃ tumhe peyyavācaṃ vadetha<BR>
Tumhe ca kho tātā mayānuguttā<BR>
Yenicchakā tena paletha sotthinti. <BR>
<BR>
1266. Gantvā mayaṃ sindhu sovīrabhūmiṃ<BR>
Dhanatthikā uddayaṃ patthayānā <BR>
Yathā payogā paripuṇṇacāgā<BR>
Kāhāma serissamahaṃ uḷāranti. <BR>
<BR>
1267. Mā ceva serissamahaṃ akattha<BR>
Sabbañca vo bhavissati yaṃ vadetha<BR>
Pāpāni kammāni vivajjayātha<BR>
Dhammānuyogañca adhiṭṭhāhāthāti. <BR>
<BR>
1268. Upāsako atthi imamhi saṅghe<BR>
Bahussuto sīlavatūpapanno<BR>
Saddho ca cāgī ca supesalo ca <BR>
Vicakkhaṇo santusito mutīmā. <BR>
<BR>
1269. Sañjānamāno na musā bhaṇeyya<BR>
Parūpaghātāya na cetayeyya<BR>
Vebhūtikaṃ pesutaṃ no kareyya<BR>
Saṇhañca vācaṃ sakhilaṃ bhaṇeyya. <BR>
<BR>
1270. Sagāravo sappatisso vinīto<BR>
Apāpako adhisīle visuddho<BR>
So mātaraṃ pitaraṃ cāpi cantu dhammena poseti ariyavutti. <BR>
[PTS Page 082] [\q  82/]      <BR>
1271. Maññe so mātāpitunnaṃ kāraṇā<BR>
Bhogāni pariyesati na attahetu<BR>
Mātāpitunnañca yo accayena <BR>
Nekkhammapoṇo carissati brahmacariyaṃ. <BR>
<BR>
1273. Uju avaṅko asaṭho amāyo<BR>
Na lesakappena ca vohāreyya<BR>
So tādiso sukkatakammakāri1 <BR>
Dhamme ṭhito kinti labhetha dukkhaṃ. <BR>
<BR>
1. Sukatakammakārī - machasaṃ. <BR>
<BR>
Piṭava: 214<BR>
<BR>
1273. Taṃ kāraṇā pātukatomhi attanā<BR>
Tasmā dhammaṃ passatha vāṇijāse<BR>
Aññatra tenīha bhasmi1 bhavetha<BR>
Andhākulā vippanaṭṭhā araññe<BR>
Taṃ khippamānena lahuṃ parena <BR>
Sukho bhave sappurisena saṅgamoti. <BR>
<BR>
1274. Kiṃ nāma so kiñci karoti kammaṃ<BR>
Kiṃ nāmadheyyaṃ kiṃ pana tassa gottaṃ<BR>
Mayampi naṃ daṭṭhukāmamha yakkha<BR>
Yassānukampāya idhāgatosi<BR>
Lābhā hi tassa yassa tuvaṃ pihesīti. <BR>
<BR>
1275. Yo kappako sambhava nāmadheyyo<BR>
Upāsako kocchaphalupajīvi2<BR>
Jānātha naṃ tumhākaṃ pesiyo so<BR>
Mā kho naṃ hīḷittha supesalo soti. <BR>
<BR>
1276. Jānamase yaṃ tvaṃ vadesi yakkha <BR>
Na kho naṃ jānāma sa īdisoti<BR>
Mayampi taṃ pūjayissāma yakkha<BR>
Sutvā3 tuyhaṃ vacanaṃ uḷāranti. <BR>
<BR>
1277. Ye kecimasmiṃ satthe manussā<BR>
Daharā mahantā athavāpi majjhimā<BR>
Sabbeva te ālambantu vimānaṃ<BR>
Passantu puññāna phalaṃ kadarīyāti. <BR>
<BR>
1278. Te tattha sabbeva ahaṃ pureti<BR>
Taṃ kappakaṃ tattha purakkhipitvā4<BR>
Sabbeva te ālambiṃsu vimānaṃ<BR>
Masakkasāraṃ viya vāsavassa. <BR>
<BR>
1279. Te tattha sabbeva ahaṃ pureti<BR>
Upāsakattaṃ paṭivedayiṃsu<BR>
Pāṇātipātā viratā ahesuṃ<BR>
Loke adinnaṃ parivajjayiṃsu. <BR>
[PTS Page 083] [\q  83/]      <BR>
1280. Amajjā no ca musā bhaṇiṃsu<BR>
Sakena dārena ca ahesuṃ tuṭṭhā<BR>
Te tattha sabbeva ahaṃ pureti<BR>
Upāsakattaṃ paṭivedayitvā<BR>
Pakkāmi sattho anumodamāno<BR>
Yakkhiddhiyā anumato punappunaṃ. <BR>
<BR>
1. Bhasmi - syā. <BR>
2. Kocchabhaṇḍupajīvi - si. <BR>
3. Sutvāna - machasaṃ. <BR>
4. Purakkhatvā - machasaṃ. <BR>
<BR>
[BJT Page 216] [\x 216/]     <BR>
<BR>
1281. Gantvāna te sindhusovīrabhūmiṃ<BR>
Dhanatthikā uddayaṃ1 patthayānā<BR>
Yathā payogā paripuṇṇalābhā<BR>
Paccāgamuṃ pāṭaliputtamakkhataṃ. <BR>
<BR>
1282. Gantvāna te saṅgharaṃ sotthivanto<BR>
Puttehi dārehi samaṅgibhūtā<BR>
Ānandi cittā2 sumanā patītā<BR>
Akaṃsu serissamahaṃ uḷāraṃ. <BR>
<BR>
1283. Serīssakā te pariveṇaṃ māpayiṃsu<BR>
Etādisā sappurisāna sevanā <BR>
Mahatthikā dhammaguṇāna sevanā<BR>
Ekassa atthāya upāsakassa<BR>
Sabbeva sattā sukhitā3 ahesunti. <BR>
<BR>
Serissakavimānaṃ. <BR>
<BR>
7. 11<BR>
<BR>
1284. Uccamidaṃ maṇithūṇaṃ vimānaṃ<BR>
Samantato dvādasa yojanāni<BR>
Kūṭāgārā sattasatā uḷārā<BR>
Veḷuriyatthamhā rucakatthatā subhā<BR>
<BR>
1285. Tatthacchasi pivasi khādasi ca<BR>
Dibbā ca vīṇā pavadanti vagguṃ<BR>
Dibbā rasā kāmaguṇettha pañca <BR>
Nāriyo ca naccanti suvaṇṇachannā. <BR>
<BR>
1286. Kena te tādiso vaṇṇo<BR>
Kena te idhamijjhati<BR>
Uppajjanti ca te bhogā<BR>
Ye keci manaso piyā<BR>
1287. Pucchāmi taṃ deva mahānubhāva<BR>
Manussabhūto kimakāsi puññaṃ<BR>
Kenāsi evaṃ jalitānubhāvo<BR>
Vaṇṇo ca te sabbadisā pabhāsatīti. <BR>
<BR>
1. Udayaṃ - [PTS.] <BR>
2. Ānandacittā - syā<BR>
3. Sukhino - [PTS]<BR>
<BR>
[BJT Page 218] [\x 218/]     <BR>
[PTS Page 084] [\q  84/]      <BR>
1288. So devaputto attamano moggallānena pucchito, <BR>
Pañhaṃ puṭṭho viyākāsi yassa kammassidaṃ phalaṃ. <BR>
<BR>
1289. Dunnikkhittaṃ mālaṃ sunikkhipitvā<BR>
Patiṭṭhapetvā sugatassa thūpe<BR>
Mahiddhiko camhi mahānubhāvo<BR>
Dibbehi kāmehi samaṅgibhūto. <BR>
<BR>
1290. Tena me tādiso vaṇṇo tena me idhamijjhati, <BR>
Uppajjanti ca me bhogā ye keci manaso piyā. <BR>
1291. Akkhāmi te bhikkhu mahānubhāva<BR>
Manussabhūto yamahaṃ akāsiṃ<BR>
Tenamhi evaṃ jalitānubhāvo<BR>
Vaṇṇo ca me sabbadisā pabhāsatīti. <BR>
<BR>
Sunikkhittavimānaṃ. <BR>
<BR>
Sunikkhittavaggo sattamo. <BR>
<BR>
Tassuddānaṃ: -<BR>
<BR>
Dve daḷiddā dve vihārā1 hatako gopālakanthakā2<BR>
Anekavaṇṇā maṭṭakuṇḍalī serissako sunikkhittaṃ<BR>
Purisānaṃ tatiyo vaggoti. 3<BR>
<BR>
Bhāṇavāraṃ catutthaṃ. <BR>
<BR>
Vimānavatthu niṭṭhitaṃ<BR>
<BR>
1. Vana vihārā - machasaṃ. <BR>
2. Gopālakaṇḍako - machasaṃ. <BR>
3. Tatiyo vaggo pavuccatīti - machasaṃ. <BR>
<BR>
<BR>
<BR>
</body></html>
