<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title>Majjhimanikaya 3</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

Majjhimanikaya 3<BR>
<BR>
Input by the Sri Lanka Tripitaka Project<BR>
<BR>
<BR>
[PTS Vol M - 2] [\z M /] [\f II /]    <BR>
[PTS Page 001] [\q   1/]      <BR>
-------------------------<BR>
1.Naparadhammavambhanā-machasaṃ,[PTS.]<BR>
<BR>
[BJT Page 332] [\x 332/]     <BR>
<BR>

<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>


2.3.7<BR>
<BR>
Mahāsakuludāyi suttaṃ<BR>
<BR>
Evaṃ me sutaṃ: ekaṃ samayaṃ bhagavā rājagahe viharati veluvane kalandakanivāpe. Tena<BR>
kho pana samayena sambahulā abhiññātā abhiññātā paribbājakā moranivāpe<BR>
paribbājakārāme paṭivasanti. Seyyathīdaṃ: annahāro1 varadharo2 sakuludāyi ca paribbājako<BR>
aññeva abhiññātā abhiññātā paribbājakā. Atha kho bhagavā pubbanhasamayaṃ nivāsetvā<BR>
pattacīvaraṃ ādāya rājagahaṃ piṇḍāya pāvisi. Atha kho bhagavato etadahosi: 'atippago kho<BR>
tāva rājagahe piṇḍāya carituṃ. Yannūnāhaṃ yena moranivāpo paribbājakārāmo yena<BR>
sakuludāyi paribbājako tenupasaṅkameyyanti. Atha kho bhagavā yena moranivāpo<BR>
paribbājakārāmo tenupasaṅkami. Tena kho pana samayena sakuludāyi paribbājako tena kho<BR>
pana samayena sakuludāyi paribbājako mahatiyā paribbājakaparisāya saddhiṃ nisinno hoti<BR>
unnādiniyā uccāsaddamahāsaddāya3 anekavihitaṃ tiracchānakathaṃ kathentiyā.<BR>
Seyyathīdaṃ: 'rājakathaṃ corakathaṃ mahā mattakathaṃ senākathaṃ bhayakathaṃ<BR>
yuddhakathaṃ annakathaṃ pānakathaṃ vatthakathaṃ yānakathaṃ sayanakathaṃ mālākathaṃ<BR>
gandhakathaṃ ñātikathaṃ gāmakathaṃ nigamakathaṃ nagarakathaṃ janapadakathaṃ<BR>
itthikathaṃ purisakathaṃ sūrakathaṃ visikhākathaṃ kumbhaṭṭhānakathaṃ [PTS Page 002] [\q <BR>
 2/]      pubbapetakathaṃ nānattakathaṃ lokakkhāyikaṃ samuddakkhāyikaṃ iti<BR>
bhavābhavakathaṃ' iti vā. <BR>
<BR>
Addasā kho sakuludāyi paribbājako bhagavantaṃ dūratova āgacchantaṃ. Disvāna sakaṃ<BR>
parisaṃ saṇṭhapesi: 'appasaddā bhonto hontu mā bhonto saddamakattha. Ayaṃ samaṇo<BR>
gotamo āgacchati. Appasaddakāmo kho pana so āyasmā appasaddassa vaṇṇavādī,<BR>
appevanāma appasaddaṃ parisaṃ viditvā upasaṅkamitabbaṃ maññeyyā'ti. Atha kho te<BR>
paribbājakā tuṇhī ahesuṃ. Atha kho bhagavā yena sakuludāyi paribbājako tenupasaṅkami.<BR>
Atha kho sakuludāyi paribbājako bhagavantaṃ etadavoca: etu kho bhante bhagavā, svāgataṃ<BR>
bhante bhagavato, cirassaṃ kho bhante bhagavā imaṃ pariyāyamakāsi yadidaṃ<BR>
idhāgamanāya. Nisīdatu bhante bhagavā idamāsanaṃ paññattanti. Nisīdi bhagavā paññatte<BR>
āsane. Sakuludāyi kho paribbājako aññataraṃ nīcaṃ āsanaṃ gahetvā ekamantaṃ nisīdi.<BR>
Ekamantaṃ nisinnaṃ kho sakuludāyiṃ paribbājakaṃ bhagavā etadavoca: <BR>
---------------------------<BR>
1. Annahārā-machasaṃ. Anugāro-sīmu,[PTS 2.] Varacaro-sīmu, varataro-syā 3.<BR>
Uccāsaddāmahāsaddāya-sīmu, machasaṃ uccāsaddāya, mahāsaddāya-[PTS.]<BR>
<BR>
[BJT Page 334] [\x 334/]     <BR>
<BR>
Kāyanuttha1 udāyi etarahi kathāya sannisinnā? Kā ca pana vo antarā kathā vippakatāti?<BR>
Tiṭṭhatesā bhante kathā yāya mayaṃ etarahi kathāya sannisinnā, nesā bhante kathā<BR>
bhagavato dullabhā bhavissati pacchāpi savaṇāya. Purimāni bhante divasāni purimatarāni<BR>
nānātitthiyānaṃ samaṇabrāhmaṇānaṃ kutūhalasālāyaṃ sannisinnānaṃ sannipatitānaṃ.<BR>
Ayamantarā kathā udapādi: lābhā vata bho aṅgamagadhānaṃ, suladdhaṃ2 vata bho<BR>
aṅgamagadhānaṃ, yatthime samaṇabrāhmaṇā saṅghino gaṇino gaṇācariyā ñātā yasassino<BR>
titthakarā sādhusammatā bahujanassa, rājagahaṃ vassāvāsaṃ osaṭā,3 ayampi kho pūraṇo<BR>
kassapo saṅghī ceva gaṇī ca gaṇācariyo [PTS Page 003] [\q   3/]      ca ñāto yasassī<BR>
titthakaro <BR>
Sādhusammato bahujanassa, sopi rājagahaṃ vassāvāsaṃ osaṭo, ayampi kho makkhaligosālo<BR>
saṅghī ceva gaṇī ca gaṇācariyo ca ñāto yasassī titthakaro sādhusammato bahujanassa, sopi<BR>
rājagahaṃ vassāvāsaṃ osaṭo. Ayampi kho ajito kesakambalī saṅghī ceva gaṇī ca gaṇācariyo<BR>
ca ñāto yasassī titthakaro sādhusammato bahujanassa, sopi rājagahaṃ vassāvāsaṃ osaṭo.<BR>
Ayampi kho pakudho kaccāyano saṅghī ceva gaṇī ca gaṇācariyo ca ñāto yasassī titthakaro<BR>
sādhusammato bahujanassa, sopi rājagahaṃ vassāvāsaṃ osaṭo. Ayampi kho sañjayo<BR>
bellaṭṭhiputto4 saṅghī ceva gaṇī ca gaṇācariyo ca ñāto yasassī titthakaro sādhusammato<BR>
bahujanassa, sopi rājagahaṃ vassāvāsaṃ osaṭo. Ayampi kho nigaṇṭho nātaputto5 saṅghī<BR>
ceva gaṇī ca gaṇācariyo ca ñāto yasassī titthakaro sādhusammato bahujanassa, sopi<BR>
rājagahaṃ vassāvāsaṃ osaṭo, ayampi kho samaṇo gotamo saṅghī ceva gaṇī ca gaṇācariyo<BR>
ca, ñāto yasassī titthakaro sādhusammato bahujanassa, sopi rājagahaṃ vassāvāsaṃ osaṭo.<BR>
Konu kho imesaṃ bhavataṃ samaṇabrāhmaṇānaṃ saṅghīnaṃ gaṇīnaṃ gaṇācariyānaṃ<BR>
ñātānaṃ yasassīnaṃ titthakarānaṃ sādhusammatānaṃ bahujanassa. Sāvakānaṃ sakkato<BR>
garukato mānito pūjito. Kathañca pana sāvakā sakkatvā garukatvā6 upanissāya viharantī'ti.?<BR>
<BR>
Tatrekacce evamāhaṃsu:'ayaṃ kho pūraṇo kassapo saṅghī ceva gaṇī ca gaṇācariyo ca ñāto<BR>
yasassī titthakaro sādhusammato bahujanassa. So ca kho sāvakānaṃ na sakkato na garukato<BR>
na mānito na pūjito. Na ca pana pūraṇaṃ kassapaṃ sāvakā sakkatvā garukatvā upanissāya<BR>
viharanti. Bhūtapubbaṃ pūraṇo kassapo anekasatāya parisāya dhammaṃ deseti. Tatraññataro<BR>
pūraṇassa kassapassa sāvako <BR>
Saddamakāsi: mā bhonto pūraṇaṃ kassapaṃ etamatthaṃ pucchittha. Neso etaṃ jānāti,<BR>
mayametaṃ jānāma, amhe etamatthaṃ pucchatha. Mayametaṃ bhavantānaṃ7 byākarissāmāti.<BR>
Bhūtapubbaṃ pūraṇo kassapo bāhā paggayha kandanto na labhati: appasaddā bhonto hontu<BR>
mā bhonto saddamakattha. Nete bhavante pucchanti. Amhe ete pucchanti. Mayametesaṃ<BR>
byākarissāmāti. Bahū kho pana pūraṇassa kassapassa sāvakā vādaṃ āropetvā apakkantā: 'na<BR>
tvaṃ imaṃ dhammavinayaṃ ajānāsi. Ahaṃ imaṃ dhammavinayaṃ ajānāmi, kiṃ tvaṃ imaṃ<BR>
dhammavinayaṃ ajānissasi? Micchāpaṭipanno tvamasi, <BR>
-------------------------<BR>
1. Kāyanvattha-syā 2. Suladdhalābhā-sīmu, machasaṃ 3. Upagatā-syā 4. Belaṭṭhaputto-<BR>
machasaṃ 5. Nāthaputto-sīmu nāṭaputto-machasaṃ 6. Garuṃkatvā-machasaṃ. 7.<BR>
Bhavataṃ-[PTS.]<BR>
<BR>
[BJT Page 336] [\x 336/]     <BR>
<BR>
Ahamasmi sammāpaṭipanno. Sahitaṃ me, asahitaṃ te. Purevacanīyaṃ pacchā avaca,<BR>
pacchāvacanīyaṃ pure avaca, āciṇṇaṃ1 te viparāvattaṃ. Āropito te vādo, niggahītosi, cara<BR>
vādappamokkhāya, nibbeṭhehi2 vā sace pahosi'ti. Iti pūraṇo kassapo sāvakānaṃ na sakkato<BR>
na garukato na mānito na pūjito. Na ca pana pūraṇaṃ kassapaṃ sāvakā sakkatvā garukatvā<BR>
upanissāya viharanti. Akkuṭṭho3 ca pana pūraṇo kassapo dhammakkosenāti. [PTS Page<BR>
004] [\q   4/]      <BR>
<BR>
Ekacce evamāhaṃsu: ayampi kho makkhali gosālo saṅghī ceva gaṇī ca. Gaṇācariyo ca ñāto<BR>
yasassī titthakaro sādhusammato bahujanassa. Sopi sāvakānaṃ na sakkato na garukato na<BR>
mānito na pūjito. Na ca pana makkhaliṃ gosālaṃ sāvakā sakkatvā garukatvā upanissāya<BR>
viharanti. Bhūtapubbaṃ makkhalī gosālo anekasatāya parisāya dhammaṃ deseti.<BR>
Tatraññataro makkhalissa gosālassa sāvako saddamakāsi: ' mā bhonto makkhaliṃ gosālaṃ<BR>
etamatthaṃ pucchittha, neso etaṃ jānāti, mayametaṃ jānāma, amhe etamatthaṃ pucchatha,<BR>
mayametaṃ bhavantānaṃ byākarissāmāti. Bhūtapubbaṃ makkhali gosālo bāhā paggayha<BR>
kandanto na labhati. Appasaddā bhonto hontu, mā bhonto saddamakattha, nete bhavante<BR>
pucchanti, amhe ete pucchanti, mayametaṃ byākarissāmā'ti. Bahū kho pana makkhalissa<BR>
gosālassa sāvakā vādaṃ āropetvā apakkantā: na tvaṃ imaṃ dhammavinayaṃ ajānāsi, ahaṃ<BR>
imaṃ dhammavinayaṃ ajānāmi, kiṃ tvaṃ imaṃ dhammavinayaṃ ajānissasi? Micchāpaṭipanno<BR>
tvamasi, ahamasmi sammāpaṭipanno, sahitaṃ me, asahitaṃ te, purevacanīyaṃ pacchā avaca,<BR>
pacchā vacanīyaṃ pure avaca, āciṇṇante viparāvattaṃ, āropito te vādo niggahītosi, cara<BR>
vādappamokkhāya, nibbeṭhehi vā sace pahosīti. Iti makkhali gosālo sāvakānaṃ na sakkato<BR>
na garukato na mānito na pūjito na ca pana makkhaliṃ gosālaṃ sāvakā sakkatvā garukatvā<BR>
upanissāya viharanti. Akkuṭṭho ca pana makkhali gosālo dhammakkosenā'ti. <BR>
<BR>
Ekacce evamāhaṃsu: ayampi kho ajito kesakambalī saṅghī ceva gaṇī ca. Gaṇācariyo ca<BR>
ñāto yasassī titthakaro sādhusammato bahujanassa. Sopi sāvakānaṃ na sakkato na garukato<BR>
na mānito na pūjito. Na ca pana ajitaṃ kesakambaliṃ sāvakā sakkatvā garukatvā upanissāya<BR>
viharanti. Bhūtapubbaṃ ajito kesakambalī anekasatāya parisāya dhammaṃ deseti.<BR>
Tatraññataro ajitassa kesakambalissa sāvako saddamakāsi: ' mā bhonto ajitaṃ kesakambaliṃ<BR>
etamatthaṃ pucchittha, neso etaṃ jānāti, mayametaṃ jānāma, amhe etamatthaṃ pucchatha,<BR>
mayametaṃ bhavantānaṃ byākarissāmāti. Bhūtapubbaṃ ajito kesakambalī bāhā paggayha<BR>
kandanto na labhati. Appasaddā bhonto hontu, mā bhonto saddamakattha, nete bhavante<BR>
pucchanti, amhe ete pucchanti, mayametaṃ byākarissāmā'ti. Bahū kho pana ajitassa<BR>
kesakambalissa sāvakā vādaṃ āropetvā apakkantā: na tvaṃ imaṃ dhammavinayaṃ ajānāsi,<BR>
ahaṃ imaṃ dhammavinayaṃ ajānāmi, kiṃ tvaṃ imaṃ dhammavinayaṃ ajānissasi?<BR>
Micchāpaṭipanno tvamasi, ahamasmi sammāpaṭipanno, sahitaṃ me, asahitaṃ te,<BR>
purevacanīyaṃ pacchā avaca, pacchā vacanīyaṃ pure avaca, āciṇṇante viparāvattaṃ, āropito<BR>
te vādo niggahītosi, cara vādappamokkhāya, nibbeṭhehi vā sace pahosīti. Iti ajito<BR>
kesakambalī sāvakānaṃ na sakkato na garukato na mānito na pūjito na ca pana ajitaṃ<BR>
kesakambaliṃ sāvakā sakkatvā garukatvā upanissāya viharanti. Akkuṭṭho ca pana ajito<BR>
kesakambalī dhammakkosenā'ti.<BR>
<BR>
Ekacce evamāhaṃsu: ayampi kho pakudho kaccāyano saṅghī ceva gaṇī ca. Gaṇācariyo ca<BR>
ñāto yasassī titthakaro sādhusammato bahujanassa. Sopi sāvakānaṃ na sakkato na garukato<BR>
na mānito na pūjito. Na ca pana pakudhaṃ kaccāyanaṃ sāvakā sakkatvā garukatvā<BR>
upanissāya viharanti. Bhūtapubbaṃ pakudho kaccāyano anekasatāya parisāya dhammaṃ<BR>
deseti. Tatraññataro pakudhassa kaccāyanassa sāvako saddamakāsi: ' mā bhonto pakudhaṃ<BR>
kaccāyanaṃ etamatthaṃ pucchittha, neso etaṃ jānāti, mayametaṃ jānāma, amhe etamatthaṃ<BR>
pucchatha, mayametaṃ bhavantānaṃ byākarissāmāti. Bhūtapubbaṃ pakudho kaccāyano bāhā<BR>
paggayha kandanto na labhati. Appasaddā bhonto hontu, mā bhonto saddamakattha, nete<BR>
bhavante pucchanti, amhe ete pucchanti, mayametaṃ byākarissāmā'ti. Bahū kho pana<BR>
pakudhassa kaccāyanassa sāvakā vādaṃ āropetvā apakkantā: na tvaṃ imaṃ dhammavinayaṃ<BR>
ajānāsi, ahaṃ imaṃ dhammavinayaṃ ajānāmi, kiṃ tvaṃ imaṃ dhammavinayaṃ ajānissasi?<BR>
Micchāpaṭipanno tvamasi, ahamasmi sammāpaṭipanno, sahitaṃ me, asahitaṃ te,<BR>
purevacanīyaṃ pacchā avaca, pacchā vacanīyaṃ pure avaca, āciṇṇante viparāvattaṃ, āropito<BR>
te vādo niggahītosi, cara vādappamokkhāya, nibbeṭhehi vā sace pahosīti. Iti pakudho<BR>
kaccāyano sāvakānaṃ na sakkato na garukato na mānito na pūjito na ca pana pakudhaṃ<BR>
kaccāyanaṃ sāvakā sakkatvā garukatvā upanissāya viharanti. Akkuṭṭho ca pana pakudho<BR>
kaccāyano dhammakkosenā'ti. <BR>
<BR>
Ekacce evamāhaṃsu: ayampi kho sañjayo bellaṭṭhiputto saṅghī ceva gaṇī ca. Gaṇācariyo<BR>
ca ñāto yasassī titthakaro sādhusammato bahujanassa. Sopi sāvakānaṃ na sakkato na<BR>
garukato na mānito na pūjito. Na ca pana sañjayaṃ bellaṭṭhiputtaṃ sāvakā sakkatvā<BR>
garukatvā upanissāya viharanti. Bhūtapubbaṃ sañjayo bellaṭṭhiputto anekasatāya parisāya<BR>
dhammaṃ deseti. Tatraññataro sañjayassa bellaṭṭhiputtassa sāvako saddamakāsi: ' mā<BR>
bhonto sañjayaṃ bellaṭṭhiputtaṃ etamatthaṃ pucchittha, neso etaṃ jānāti, mayametaṃ<BR>
jānāma, amhe etamatthaṃ pucchatha, mayametaṃ bhavantānaṃ byākarissāmāti. Bhūtapubbaṃ<BR>
sañjayo bellaṭṭhiputto bāhā paggayha kandanto na labhati. Appasaddā bhonto hontu, mā<BR>
bhonto saddamakattha, nete bhavante pucchanti, amhe ete pucchanti, mayametaṃ<BR>
byākarissāmā'ti. Bahū kho pana sañjayassa bellaṭṭhiputtassa sāvakā vādaṃ āropetvā<BR>
apakkantā: na tvaṃ imaṃ dhammavinayaṃ ajānāsi, ahaṃ imaṃ dhammavinayaṃ ajānāmi, kiṃ<BR>
tvaṃ imaṃ dhammavinayaṃ ajānissasi? Micchāpaṭipanno tvamasi, ahamasmi<BR>
sammāpaṭipanno, sahitaṃ me, asahitaṃ te, purevacanīyaṃ pacchā avaca, pacchā vacanīyaṃ<BR>
pure avaca, āciṇṇante viparāvattaṃ, āropito te vādo niggahītosi, cara vādappamokkhāya,<BR>
nibbeṭhehi vā sace pahosīti. Iti sañjayo bellaṭṭhiputto sāvakānaṃ na sakkato na garukato na<BR>
mānito na pūjito na ca pana sañjayaṃ bellaṭṭhiputtaṃ sāvakā sakkatvā garukatvā upanissāya<BR>
viharanti. Akkuṭṭho ca pana sañjayo bellaṭṭhiputto dhammakkosenā'ti. <BR>
<BR>
Ekacce evamāhaṃsu: ayampi kho nigaṇṭho nātaputto saṅghī ceva gaṇī ca. Gaṇācariyo ca<BR>
ñāto yasassī titthakaro sādhusammato bahujanassa. Sopi sāvakānaṃ na sakkato na garukato<BR>
na mānito na pūjito. Na ca pana nigaṇṭhaṃ nātaputtaṃ sāvakā sakkatvā garukatvā<BR>
upanissāya viharanti. Bhūtapubbaṃ nigaṇṭho nātaputto anekasatāya parisāya dhammaṃ<BR>
deseti. Tatraññataro nigaṇṭhassa nātaputtassa sāvako saddamakāsi: ' mā bhonto makkhaliṃ<BR>
gosālaṃ etamatthaṃ pucchittha, neso etaṃ jānāti, mayametaṃ jānāma, amhe etamatthaṃ<BR>
pucchatha, mayametaṃ bhavantānaṃ byākarissāmāti. Bhūtapubbaṃ nigaṇṭho nātaputto bāhā<BR>
paggayha kandanto na labhati. Appasaddā bhonto hontu, mā bhonto saddamakattha, nete<BR>
bhavante pucchanti, amhe ete pucchanti, mayametaṃ byākarissāmā'ti. Bahū kho pana<BR>
nigaṇṭhassa nātaputtassa sāvakā vādaṃ āropetvā apakkantā: na tvaṃ imaṃ dhammavinayaṃ<BR>
ajānāsi, ahaṃ imaṃ dhammavinayaṃ ajānāmi, kiṃ tvaṃ imaṃ dhammavinayaṃ ajānissasi?<BR>
Micchāpaṭipanno tvamasi, ahamasmi sammāpaṭipanno, sahitaṃ me, asahitaṃ te,<BR>
purevacanīyaṃ pacchā avaca, pacchā vacanīyaṃ pure avaca, āciṇṇante viparāvattaṃ, āropito<BR>
te vādo niggahītosi, cara vādappamokkhāya, nibbeṭhehi vā sace pahosīti. Iti nigaṇṭho<BR>
nātaputto sāvakānaṃ na sakkato na garukato na mānito pūjito na ca pana nigaṇṭhaṃ<BR>
nātaputtaṃ sāvakā sakkatvā garukatvā upanissāya viharanti. Akkuṭṭho ca pana nigaṇṭho<BR>
nātaputto dhammakkosenā'ti. <BR>
<BR>
Ekacce evamāhaṃsu: 'ayaṃ kho samaṇo gotamo saṅghī ceva gaṇī ca gaṇācariyo ca ñāto<BR>
yassasī titthakaro sādhusammato bahujanassa. So ca kho sāvakānaṃ sakkato garukato<BR>
mānito pūjito. Samaṇañca pana gotamaṃ sāvakā sakkatvā garukatvā upanissāya viharanti.<BR>
Bhūtapubbaṃ samaṇo gotamo anekasatāya parisāya dhammaṃ deseti. Tatraññataro<BR>
samaṇassa gotamassa sāvako ukkāsi. Tamenaññataro sabrahmacārī jaṇṇuke5 ghaṭṭesi6<BR>
appasaddo [PTS Page 005] [\q   5/]      āyasmā hotu, māyasmā saddamakāsi, satthā no<BR>
bhagavā dhammaṃ desetī'ti. Yasmiṃ samaye samaṇo gotamo anekasatāya parisāya<BR>
dhammaṃ deseti.<BR>
<BR>
--------------------------<BR>
1. Adiciṇṇaṃ-sīmu,machasaṃ 2. Nibbedhehi-syā. 3. Akkudho 4.Kesakambalo-machasaṃ 5.<BR>
Jannukena-sīmu. 6. Ghaṭesi-syā.<BR>
<BR>
[BJT Page 338] [\x 338/]     <BR>
<BR>
Neva tasmiṃ samaye samaṇassa gotamassa sāvakānaṃ khipitasaddo vā hoti ukkāsitasaddo<BR>
vā. Tamenaṃ janakāyo paccāsiṃsamānarūpo paccupaṭṭhito hoti: 'yaṃ no bhagavā dhammaṃ<BR>
bhāsissati, taṃ no sossāmā'ti. Seyyathāpi nāma<BR>
Puriso cātummahāpathe khuddaṃ madhuṃ1 anelakaṃ papīḷeyya2 tamenaṃ mahājanakāyo<BR>
paccāsiṃsamānarūpo paccupaṭṭhito assa. Evamevaṃ yasmiṃ samaye samaṇo gotamo<BR>
anekasatāya parisāya dhammaṃ deseti. Neva tasmiṃ samaye samaṇassa gotamassa<BR>
sāvakānaṃ khipitasaddo vā hoti ukkāsitasaddo vā, tamenaṃ mahājanakāyo<BR>
paccāsiṃsamānarūpo paccupaṭṭhito hoti: yaṃ no bhagavā dhammaṃ bhāsissati, taṃ no<BR>
sossāmāti. Yepi samaṇassa gotamassa sāvakā sabrahmacārīhi sampayojetvā sikkhaṃ<BR>
paccakkhāya hīnāyāvattanti, tepi satthu vaṇṇavādino honti, dhammassa vaṇṇavādino<BR>
honti, saṅghassa vaṇṇavādino honti. Attagarahino yeva honti anaññagarahino:<BR>
mayamevettha3 alakkhikā, mayaṃ appapuññā ye mayaṃ evaṃ svākkhāte dhammavinaye<BR>
pabbajitvā nāsakkhimha yāvajīvaṃ paripuṇṇaṃ parisuddhaṃ brahmacariyaṃ caritunti. Te<BR>
ārāmikabhūtā vā upāsakabhūtā vā pañcasu sikkhāpadesu samādāya vattanti. Iti samaṇo<BR>
gotamo sāvakānaṃ sakkato garukato mānito pūjito, samaṇañca pana gotamaṃ sāvakā<BR>
sakkatvā garukatvā upanissāya viharantīti.<BR>
<BR>
Kati pana tvaṃ udāyi, dhamme samanupassasi yehi mama sāvakā sakkaronti garukaronti<BR>
mānenti pūjenti, sakkatvā garukatvā upanissāya viharantīti? <BR>
Pañca kho ahaṃ bhante bhagavati dhamme samanupassāmi yehi bhagavantaṃ sāvakā<BR>
sakkaronti garukaronti mānenti pūjenti, sakkatvā garukatvā upanissāya viharanti. Katame<BR>
pañca:<BR>
<BR>
Bhagavā hi bhante, appāhāro appāhāratāya ca vaṇṇavādī yampi bhante bhagavā appāhāro<BR>
appāhāratāya ca vaṇṇavādī4 imaṃ kho ahaṃ bhante. Bhagavati paṭhamaṃ dhammaṃ<BR>
samanupassāmi yena bhagavantaṃ sāvakā sakkaronti garukaronti mānenti pūjenti, sakkatvā<BR>
garukatvā upanissāya viharanti. [PTS Page 006] [\q   6/]      <BR>
<BR>
Punaca paraṃ bhante bhagavā santuṭṭho itarītarena cīvarena itarītaracīvarasantuṭṭhiyā ca<BR>
vaṇṇavādī. Yampi bhante, bhagavā santuṭṭho itarītarena cīvarena<BR>
itarītaracīvarasantuṭṭhiyā ca vaṇṇavādī. Imaṃ kho ahaṃ bhante bhagavati dutiyaṃ<BR>
dhammaṃ samanupassāmi yena bhagavantaṃ sāvakā sakkaronti garukaronti mānenti pūjenti,<BR>
sakkatvā garukatvā upanissāya viharanti.<BR>
<BR>
---------------------------<BR>
1.Khuddamadhuṃ-machasaṃ 2. Uppīḷeyya-sīmu pīḷeyya-machasaṃ.Syā.[PTS 3.]<BR>
Mayamevamhā- i.Machasaṃ.Syā 4. Yampi bhante bhagavā appāhāro appāhāratāya<BR>
vaṇṇavādī -[PTS] (ūnaṃ)<BR>
<BR>
[BJT Page 340] [\x 340/]     <BR>
<BR>
Puna ca paraṃ bhante, bhagavā santuṭṭho itarītarena piṇḍapātena itarītarapiṇḍapāta<BR>
santuṭṭhiyā ca vaṇṇavādī. Yampi bhante, bhagavā santuṭṭho itarītarena piṇḍapātena<BR>
itarītarapiṇḍapātasantuṭṭhiyā ca vaṇṇavādī. Imaṃ kho ahaṃ bhante bhagavati tatiyaṃ<BR>
dhammaṃ samanupassāmi yena bhagavantaṃ sāvakā sakkaronti garukaronti mānenti pūjenti,<BR>
sakkatvā garukatvā upanissāya viharanti.<BR>
<BR>
Puna ca paraṃ bhante, bhagavā santuṭṭho itarītarena senāsanena<BR>
itarītarasenāsanasantuṭṭhiyā ca vaṇṇavādī. Yampi bhante, bhagavā santuṭṭho itarītarena<BR>
senāsanena itarītarasenāsanasantuṭṭhiyā ca vaṇṇavādī. Imaṃ kho ahaṃ bhante bhagavati<BR>
catutthaṃ dhammaṃ samanupassāmi yena bhagavantaṃ sāvakā sakkaronti garukaronti<BR>
mānenti pūjenti, sakkatvā garukatvā upanissāya viharanti.<BR>
<BR>
Puna ca paraṃ bhante, bhagavā pavivitto pavivekassa ca vaṇṇavādī. Yampi bhante,<BR>
bhagavā pavivitto pavivekassa ca vaṇṇavādī. Imaṃ kho ahaṃ bhante bhagavati pañcamaṃ<BR>
dhammaṃ samanupassāmi yena bhagavantaṃ sāvakā sakkaronti garukaronti mānenti pūjenti<BR>
sakkatvā garukatvā upanissāya viharanti. Ime kho ahaṃ bhante<BR>
Bhagavati pañcadhamme samanupassāmi yehi bhagavantaṃ sāvakā sakkaronti garukaronti<BR>
mānenti pūjenti sakkatvā garukatvā upanissāya viharantīti.<BR>
<BR>
Appāhāro samaṇo gotamo appāhāratāya ca vaṇṇavādīti iti ce maṃ udāyi sāvakā<BR>
sakkareyyuṃ garukareyyuṃ1 māneyyuṃ pūjeyyuṃ, sakkatvā garukatvā upanissāya<BR>
vihareyyuṃ. Santi kho pana me udāyi, sāvakā kosakāhārāpi aḍḍhakosakāhārāpi<BR>
beluvāhārāpi aḍḍhabeluvāhārāpi [PTS Page 007] [\q   7/]      ahaṃ kho panudāyi, appekadā<BR>
iminā pattena samatittikampi bhuñjāmi, bhiyyopi bhuñjāmi. Appāhāro samaṇo gotamo<BR>
appāhāratāya ca vaṇṇavādīti iti ce maṃ udāyi sāvakā sakkareyyuṃ garukareyyuṃ<BR>
māneyyuṃ sakkatvā garukatvā upanissāya vihareyyuṃ. Ye te udāyi, mama sāvakā<BR>
kosakāhārāpi aḍḍhakosakāhārāpi beluvāhārāpi aḍḍhabeluvāhārāpi, na maṃ te iminā<BR>
dhammena sakkareyyuṃ garukareyyuṃ māneyyuṃ pūjeyyuṃ sakkatvā garukatvā upanissāya<BR>
vihareyyuṃ.<BR>
<BR>
Santuṭṭho samaṇo gotamo itarītarena cīvarena itarītaracīvarasantuṭṭhiyā ca vaṇṇavādīti<BR>
iti ce maṃ udāyi sāvakā sakkareyyuṃ garukareyyuṃ māneyyuṃ pūjeyyuṃ sakkatvā garukatvā<BR>
upanissāya vihareyyuṃ. Santi kho pana me udāyi, sāvakā paṃsukūlikā lūkhacīvaradharā te<BR>
susānā vā saṅkārakūṭā vā pāpaṇikā2 vā nantakāni uccinitvā3 saṅghāṭiṃ karitvā dhārenti.<BR>
Ahaṃ kho panudāyi, appekadā gahapaticīvarāni4 dhāremi daḷhāni yattha lūkhāni<BR>
alāpulomasāni5. Santuṭṭho samaṇo gotamo itarītarena cīvarena itarītara cīvara<BR>
santuṭṭhiyā.<BR>
<BR>
---------------------------<BR>
1. Garuṃ kareyyuṃ- machasaṃ. 2. Pāpaṇikāti-sīmu. 3. Ucciṇitvā -sīmu. 4. Gahapatāni<BR>
cīvarāni-syā.[PTS 5.] Satthalukhāni alābulomasāni-machasaṃ suttalukhāni alāpulomasāni-syā<BR>
<BR>
[BJT Page 342] [\x 342/]     <BR>
<BR>
Ca vaṇṇavādīti. Iti ce maṃ udāyi sāvakā sakkareyyuṃ. Garukareyyuṃ māneyyuṃ pūjeyyuṃ<BR>
sakkatvā garukatvā upanissāya vihareyyuṃ. Ye te udāyi, mama sāvakā paṃsukūlikā<BR>
lūkhacīvaradharā te susānā vā saṅkārakūṭā vā pāpaṇikā vā nantakāni uccinitvā saṅghāṭiṃ<BR>
karitvā dhārenti, na maṃ te iminā dhammena sakkareyyuṃ garukareyyuṃ māneyyuṃ<BR>
pūjeyyuṃ, sakkatvā garukatvā upanissāya vihareyyuṃ.<BR>
<BR>
Santuṭṭho samaṇo gotamo itarītarena piṇḍapātena itarītarapiṇḍapātasantuṭṭhiyā ca<BR>
vaṇṇavādīti iti ce maṃ udāyi sāvakā sakkareyyuṃ garukareyyuṃ māneyyuṃ pūjeyyuṃ<BR>
sakkatvā garukatvā upanissāya vihareyyuṃ. Santi kho pana me udāyi, sāvakā piṇḍapātikā<BR>
sapadānacārino uñchepake1 vate ratā, te antaragharaṃ paviṭṭhā samānā āsanenapi<BR>
nimantiyamānā na sādiyanti. Ahaṃ kho panudāyi, appekadā nimantanepi bhuñjāmi sālīnaṃ<BR>
odanaṃ [PTS Page 008] [\q   8/]      vicitakāḷakaṃ anekasūpaṃ anekabyañjanaṃ. Santuṭṭho<BR>
samaṇo gotamo itarītarena piṇḍapātena itarītarapiṇḍapātasantuṭṭhiyā ca vaṇṇavādīti iti<BR>
ce maṃ udāyi sāvakā sakkareyyuṃ garukareyyuṃ māneyyuṃ pūjeyyuṃ, sakkatvā garukatvā<BR>
upanissāya vihareyyuṃ. Ye te udāyi mama sāvakā piṇḍapātikā sapadānacārino uñchepake1<BR>
vate ratā, antaragharaṃ paviṭṭhā samānā āsanenapi nimantiyamānā na sādiyanti, na maṃ te<BR>
iminā dhammena sakkareyyuṃ garukareyyuṃ māneyyuṃ pūjeyyuṃ, sakkatvā garukatvā<BR>
upanissāya vihareyyuṃ.<BR>
<BR>
Santuṭṭho samaṇo gotamo itarītarena senāsanena, itarītarasenāsanasantuṭṭhiyā ca<BR>
vaṇṇavādīti iti ce maṃ udāyi sāvakā sakkareyyuṃ garukareyyuṃ māneyyuṃ pūjeyyuṃ,<BR>
sakkatvā garukatvā upanissāya vihareyyuṃ. Santi kho pana me udāyi, sāvakā rukkhamūlikā<BR>
abbhokāsikā, te aṭṭhamāse channaṃ na upenti. Ahaṃ kho panudāyi, appekadā kūṭāgāresupi<BR>
viharāmi ullittāvalittesu nivātesu phussitaggalesu2 pihitavātapānesu. Santuṭṭho samaṇo<BR>
gotamo itarītarena senāsanena itarītarasenāsanasantuṭṭhiyā ca vaṇṇavādīti iti ce maṃ<BR>
udāyi, sāvakā sakkareyyuṃ garukareyyuṃ māneyyuṃ pūjeyyuṃ sakkatvā garukatvā<BR>
upanissāya vihareyyuṃ. Ye te udāyi mama sāvakā rukkhamūlikā abbhokāsikā te aṭṭhamāse<BR>
channaṃ na upenti. Na maṃ te iminā dhammena sakkareyyuṃ garukareyyuṃ māneyyuṃ<BR>
pūjeyyuṃ, sakkatvā garukatvā upanissāya vihareyyuṃ.<BR>
<BR>
--------------------------<BR>
1.Ucchepake-[PTS.] Uñchāsake-machasaṃ. Uccāpake vatte-syā 2. Phusitaggalesu-machasaṃ.<BR>
<BR>
[BJT Page 344] [\x 344/]     <BR>
<BR>
Pavivitto samaṇo gotamo pavivekassa ca vaṇṇavādīti iti ce maṃ udāyi, sāvakā<BR>
sakkareyyuṃ garukareyyuṃ māneyyuṃ pūjeyyuṃ, sakkatvā garukatvā upanissāya<BR>
vihareyyuṃ. Santi kho pana me udāyi sāvakā āraññakā pantasenāsanā araññe vanapatthāni1<BR>
pantāni senāsanāni ajjhogahetvā viharanti. Te anvaddhamāsaṃ2 saṅghamajjhe osaranti<BR>
pātimokkhuddesāya. Ahaṃ kho panudāyi appekadā ākiṇṇo viharāmi bhikkhū hi<BR>
bhikkhunīhi upāsakehi upāsikāhi raññā3 rājamahāmattehi titthiyehi titthiyasāvakehi.<BR>
Pavivitto samaṇo gotamo pavivekassa ca vaṇṇavādīti [PTS Page 009] [\q   9/]      iti ce<BR>
maṃ udāyi, sāvakā sakkareyyuṃ garukareyyuṃ mānyeṃ pūjeyyuṃ, sakkatvā garukatvā<BR>
upanissāya vihareyyuṃ. Ye te udāyi mama sāvakā āraññakā pantasenāsanā araññe<BR>
vanapatthāni1 pantāni senāsanāni ajjhogahetvā4 viharanti anvaddhamāsaṃ saṅghamajjhe<BR>
osaranti pātimokkhuddesāya. Na maṃ te iminā dhammena sakkareyyuṃ garukareyyuṃ<BR>
māneyyuṃ pūjeyyuṃ, sakkatvā garukatvā upanissāya vihareyyunti.<BR>
<BR>
Iti kho udāyi, na mamaṃ sāvakā imehi pañcahi dhammehi sakkaronti. Garukaronti mānenti<BR>
pūjenti, sakkatvā garukatvā upanissāya viharanti.<BR>
<BR>
Atthi kho udāyi, aññe ca pañca dhammā yehi5 mamaṃ sāvakā6 sakkaronti garukaronti<BR>
mānenti pūjenti, sakkatvā garukatvā upanissāya viharanti. Katame pañca:<BR>
<BR>
Idhūdāyi, mamaṃ sāvakā adhisīle sambhāventi: sīlavā samaṇo gotamo paramena<BR>
sīlakkhandhena samannāgatoti yampudāyi7 mamaṃ sāvakā8 adhisīle sambhāventi: sīlavā<BR>
samaṇo gotamo paramena sīlakkhandhena samannāgatoti. Ayaṃ kho udāyi, paṭhamo<BR>
dhammo yena mamaṃ sāvakā8 sakkaronti garukaronti. Mānenti pūjenti, sakkatvā garukatvā<BR>
upanissāya viharanti.<BR>
<BR>
Puna ca paraṃ udāyi, mamaṃ sāvakā abhikkante ñāṇadassane sambhāventi. Jānaṃyevāha<BR>
samaṇo gotamo jānāmīti, passaṃyevāha samaṇo gotamo passāmīti, abhiññāya samaṇo<BR>
gotamo dhammaṃ deseti no anabhiññāya, sanidānaṃ samaṇo gotamo dhammaṃ deseti no<BR>
anidānaṃ, sappāṭihāriyaṃ samaṇo gotamo dhammaṃ deseti no appāṭihāriyanti. Yampudāyi<BR>
mamaṃ sāvakā abhikkante ñāṇadassane sambhāventi. Jānaṃyevāha samaṇo gotamo.<BR>
<BR>
--------------------------<BR>
1. Āraññavanapatthāni-[PTS. ,]Araññavanapatthāni - machasaṃ<BR>
2. Anvaḍḍhamāsaṃ-syā 3. Raññe-[PTS 4.] Ajjhogāhetvā-machasaṃ 5. Yehi pañcahi<BR>
dhammehi-machasaṃ syā. 6. Mama sāvakā-[PTS] syā. 7. Yamudāyi-syā, yampanudāyi-[PTS<BR>
8.] Mama sāvakā-sīmu,syā,[PTS.]<BR>
<BR>
[BJT Page 346] [\x 346/]     <BR>
<BR>
Jānāmīti. Passaṃyevāha samaṇo gotamo passāmīti. Abhiññāya samaṇo gotamo dhammaṃ<BR>
deseti no anabhiññāya, sanidānaṃ samaṇo gotamo dhammaṃ deseti no anidānaṃ,<BR>
sappāṭihāriyaṃ samaṇo gotamo dhammaṃ deseti no appaṭihāriyanti. Ayaṃ kho udāyi,<BR>
dutiyo dhammo yena mamaṃ [PTS Page 010] [\q  10/]      sāvakā sakkaronti garukaronti<BR>
mānenti pūjenti, sakkatvā garukatvā upanissāya viharanti.<BR>
<BR>
Puna ca paraṃ udāyi, mamaṃ sāvakā1 adhipaññāya sambhāventi: paññavā samaṇo gotamo<BR>
paramena paññākkhandhena samannāgato. Taṃ vata anāgataṃ vā vādapathaṃ na dakkhati<BR>
uppannaṃ vā parappavādaṃ na sahadhammena suniggahītaṃ niggaṇhissatīti2 netaṃ ṭhānaṃ<BR>
vijjati. Taṃ kiṃ maññasi udāyi? Api nu me sāvakā evaṃ jānantā evaṃ passantā antarantarā<BR>
kathaṃ opāteyyunti? No hetaṃ bhante. Na kho panāhaṃ udāyi sāvakesu anusāsaniṃ<BR>
paccāsiṃsāmi aññadatthu mamaṃyeva sāvakā anusāsaniṃ paccāsiṃsanti. Yampudāyi3 mamaṃ<BR>
sāvakā adhipaññāya samabhāventi paññavā samaṇo gotamo paramena paññākkhandhena<BR>
samannāgato. Taṃ vata anāgataṃ vā vādapathaṃ na dakkhati uppannaṃ vā parappavādaṃ na<BR>
sahadhammena suniggahītaṃ niggaṇhissatīti2 netaṃ ṭhānaṃ vijjati. Ayaṃ kho udāyi, tatiyo<BR>
dhammo yena mamaṃ sāvakā1 sakkaronti garukaronti mānenti pūjenti, sakkatvā garukatvā<BR>
upanissāya viharanti.<BR>
<BR>
Puna ca paraṃ udāyi, mama sāvakā yena dukkhena dukkhotiṇṇā dukkhaparetā te maṃ<BR>
upasaṅkamitvā dukkhaṃ ariyasaccaṃ pucchanti. Tesāhaṃ dukkhaṃ ariyasaccaṃ puṭṭho<BR>
vyākaromi, tesāhaṃ cittaṃ ārādhemi pañhassa veyyākaraṇena. Te maṃ upasaṅkamitvā<BR>
dukkhasamudayaṃ ariyasaccaṃ pucchanti. Tesāhaṃ dukkhaṃ ariyasaccaṃ puṭṭho vyākaromi,<BR>
tesāhaṃ cittaṃ ārādhemi pañhassa veyyākaraṇena. Te maṃ upasaṅkamitvā dukkhanirodhaṃ<BR>
ariyasaccaṃ pucchanti. Tesāhaṃ dukkhanirodhaṃ ariyasaccaṃ puṭṭho vyākaromi, tesāhaṃ<BR>
cittaṃ ārādhemi pañhassa veyyākaraṇena. Te maṃ upasaṅkamitvā<BR>
dukkhanirodhagāminīpaṭipadaṃ ariyasaccaṃ pucchanti. Tesāhaṃ<BR>
dukkhanirodhagāminīpaṭipadaṃ ariyasaccaṃ puṭṭho vyākaromi, tesāhaṃ cittaṃ ārādhemi<BR>
pañhassa veyyākaraṇena. Yampudāyi3, mamaṃ sāvakā yena dukkhena dukkhotiṇṇā<BR>
dukkhaparetā te maṃ upasaṅkamitvā dukkhaṃ ariyasaccaṃ pucchanti, tesāhaṃ dukkhaṃ<BR>
ariyasaccaṃ puṭṭho vyākaromi. Tesāhaṃ cittaṃ ārādhemi pañhassa veyyākaraṇena. Te maṃ<BR>
upasaṅkamitvā dukkhasamudayaṃ ariyasaccaṃ pucchanti. Tesāhaṃ dukkhaṃ ariyasaccaṃ<BR>
puṭṭho vyākaromi, tesāhaṃ cittaṃ ārādhemi pañhassa veyyākaraṇena. Te maṃ<BR>
upasaṅkamitvā dukkhanirodhaṃ ariyasaccaṃ pucchanti. Tesāhaṃ dukkhanirodhaṃ<BR>
ariyasaccaṃ puṭṭho vyākaromi, tesāhaṃ cittaṃ ārādhemi pañhassa veyyākaraṇena. Te maṃ<BR>
upasaṅkamitvā dukkhanirodhagāminīpaṭipadaṃ ariyasaccaṃ pucchanti. Tesāhaṃ<BR>
dukkhanirodhagāminīpaṭipadaṃ ariyasaccaṃ puṭṭho vyākaromi, tesāhaṃ cittaṃ ārādhemi<BR>
pañhassa veyyākaraṇena. Ayaṃ kho udāyi, catuttho dhammo [PTS Page 011] [\q  11/]     <BR>
yena mamaṃ sāvakā sakkaronti garukaronti mānenti pūjenti, sakkatvā garukatvā upanissāya<BR>
viharanti. <BR>
<BR>
Puna ca paraṃ udāyi, akkhātā mayā sāvakānaṃ paṭipadā yathāpaṭipannā me sāvakā cattāro<BR>
satipaṭṭhāne bhāventi. Idhūdāyi bhikkhu kāye kāyānupassī viharati ātāpī sampajāno satimā<BR>
vineyya loke abhijjhādomanassaṃ. Vedanāsu vedanānu passī viharati ātāpī sampajāno<BR>
satimā vineyya loke abhijjhādomanassaṃ. Citte cittānupassī viharati ātāpī sampajāno satimā<BR>
vineyya loke abhijjhādomanassaṃ. Dhammesu dhammānupassī viharati ātāpī sampajāno<BR>
satimā vineyya loke abhijjhādomanassaṃ. Tatra ca pana me sāvakā bahū<BR>
abhiññāvosānapāramippattā viharanti.<BR>
<BR>
--------------------------<BR>
1.Mama sāvakā-syā,[PTS 2.] Niggahissati-syā,[PTS 3.]Yamudāyi-syā. Yampanudāyi-[PTS.]<BR>
<BR>
[BJT Page 348] [\x 348/]     <BR>
<BR>
Puna ca paraṃ udāyi, akkhātā mayā sāvakānaṃ paṭipadā. Yathāpaṭipannā me sāvakā cattāro<BR>
sammappadhāne bhāventi. Idhūdāyi, bhikkhu anuppannānaṃ pāpakānaṃ akusalānaṃ<BR>
dhammānaṃ anuppādāya chandaṃ janeti vāyamati viriyaṃ ārabhati cittaṃ paggaṇhāti<BR>
padahati. Uppannānaṃ pāpakānaṃ akusalānaṃ dhammānaṃ pahānāya chandaṃ janeti<BR>
vāyamati viriyaṃ ārabhati cittaṃ paggaṇhāti. Padahati. Anuppannānaṃ kusalānaṃ<BR>
dhammānaṃ uppādāya chandaṃ janeti vāyamati viriyaṃ ārabhati cittaṃ paggaṇhāti padahati.<BR>
Uppannānaṃ kusalānaṃ dhammānaṃ ṭhitiyā asammosāya bhiyyobhāvāya vepullāya<BR>
bhāvanāya pāripūriyā chandaṃ janeti vāyamati viriyaṃ ārabhati cittaṃ paggaṇhāti padahati.<BR>
Tatra ca pana me sāvakā bahū abhiññāvosānapāramippattā viharanti.<BR>
<BR>
Puna ca paraṃ udāyi akkhātā mayā sāvakānaṃ paṭipadā yathāpaṭipannā me sāvakā cattāro<BR>
iddhipāde bhāventi. Idhūdāyi bhikkhu chandasamādhipadhānasaṅkhārasamannāgataṃ<BR>
iddhipādaṃ bhāveti. Viriyasamādhipadhānasaṅkhārasamannāgataṃ iddhipādaṃ bhāveti.<BR>
Cittasamādhi padhānasaṅkhārasamannāgataṃ iddhipādaṃ bhāveti.<BR>
Cittasamādhipadhānasaṅkhārasamannāgataṃ iddhipādaṃ bhāveti.<BR>
Vīmaṃsāsamādhipadhānasaṅkhārasamannāgataṃ iddhipādaṃ bhāveti. Tatra ca pana me<BR>
sāvakā bahū abhiññāvosānapāramippattā viharanti.<BR>
<BR>
Puna ca paraṃ udāyi, akkhātā mayā sāvānaṃ paṭipadā. Yathāpaṭipannā me sāvakā<BR>
pañcindriyāni bhāventi. Idhūdāyi [PTS Page 012] [\q  12/]      bhikkhu saddhindriyaṃ<BR>
bhāveti upasamagāmiṃ sambodhagāmiṃ. Viriyindriyaṃ bhāveti upasamagāmiṃ<BR>
sambodhagāmiṃ. Satindriyaṃ bhaveti upasamagāmiṃ sambodhagāmiṃ. Samādhindriyaṃ<BR>
bhāveti upasamagāmiṃ sambodhagāmiṃ. Paññindriyaṃ bhāveti upasamagāmiṃ<BR>
sambodhagāmiṃ. Tatra ca pana me sāvakā bahū abhiññāvosāna pāramippattā viharanti. <BR>
Puna ca paraṃ udāyi, akkhātā mayā sāvakānaṃ paṭipadā, yathāpaṭipannā me sāvakā<BR>
pañcabalāni bhāventi. Idhūdāyi, bhikkhu saddhābalaṃ bhāveti upasamagāmiṃ<BR>
sambodhagāmiṃ. Viriyabalaṃ bhāveti upasamagāmiṃ sambodhagāmiṃ. Satibalaṃ bhāveti<BR>
upasamagāmiṃ sambodhagāmiṃ. Samādhibalaṃ bhāveti upasamagāmiṃ sambodhagāmiṃ.<BR>
Paññābalaṃ bhāveti upasamagāmiṃ sambodhagāmiṃ. Tatra ca pana me sāvakā bahū<BR>
abhiññāvosānapāramippattā viharanti.<BR>
<BR>
Puna ca paraṃ udāyi, akkhātā mayā sāvakānaṃ paṭipadā yathāpaṭipannā me sāvakā<BR>
sattabojjhaṅge bhāventi. Idhūdāyi, bhikkhu satisambojjhaṅgaṃ bhāveti vivekanissitaṃ<BR>
virāganissitaṃ nirodhanissitaṃ vossaggapariṇāmiṃ, dhammavicayasambojjhaṅgaṃ bhāveti<BR>
vivekanissitaṃ virāganissitaṃ nirodhanissitaṃ vossaggapariṇāmiṃ. Viriyasambojjhaṅgaṃ<BR>
bhāveti vivekanissitaṃ virāganissitaṃ nirodhanissitaṃ vossaggapariṇāmiṃ. Pītisambojjhaṅgaṃ<BR>
bhāveti vivekanissitaṃ virāganissitaṃ nirodhanissitaṃ vossaggapariṇāmiṃ. Passaddhi<BR>
sambojjhaṅgaṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ.<BR>
Samādhisambojjhaṅgaṃ bhāveti vivekanissitaṃ virāganissitaṃ nirodhanissitaṃ<BR>
vossaggapariṇāmiṃ. Upekkhāsambojjhaṅgaṃ bhāveti vivekanissitaṃ virāganissitaṃ<BR>
nirodhanissitaṃ vossaggapariṇāmiṃ. Tatra ca pana me sāvakā bahu<BR>
abhiññāvosānapāramippattā viharanti.<BR>
<BR>
Puna ca paraṃ udāyi, akkhātā mayā sāvakānaṃ paṭipadā yathāpaṭipannā me sāvakā ariyaṃ<BR>
aṭṭhaṅgikaṃ maggaṃ bhāventi. Idhūdāyi, bhikkhu sammādiṭṭhiṃ bhāveti, sammāsaṅkappaṃ<BR>
bhāveti, sammāvācaṃ bhāveti, sammākammantaṃ bhāveti, sammāājīvaṃ bhāveti,<BR>
sammāvāyāmaṃ bhāveti, sammāsatiṃ bhāveti, sammāsamādhiṃ bhāveti. Tatra ca pana me<BR>
sāvakā bahū abhiññāvosānapāramippattā viharanti.<BR>
[BJT Page 350] [\x 350/]     <BR>
<BR>
Puna ca paraṃ udāyi, akkhātā mayā sāvakānaṃ paṭipadā yathāpaṭipannā me sāvakā aṭṭha<BR>
vimokkhe bhāventī. Rūpī rūpāni passati. Ayaṃ paṭhamo vimokkho. Ajjhattaṃ arūpasaññi<BR>
bahiddhā rūpāni passati. Ayaṃ dutiyo vimokkho. Subhanteva adhimutto hoti. Ayaṃ tatiyo<BR>
vimokkho. Subhanteva adhimutto hoti. Ayaṃ tatiyo vimokkho. Sabbaso rūpasaññānaṃ [PTS<BR>
Page 013] [\q  13/]      samatikkamma paṭighasaññānaṃ atthaṅgamā nānattasaññānaṃ<BR>
amanasikārā ' ananto ākāso'ti ākāsānañcāyatanaṃ upasampajja viharati. Ayaṃ catuttho<BR>
vimokkho. Sabbaso ākāsānañcāyatanaṃ samatikkamma 'anantaṃ viññāṇa'nti<BR>
viññāṇañcāyatanaṃ upasampajja viharati. Ayaṃ pañcamo vimokkho. Sabbaso<BR>
viññāṇañcāyatanaṃ samatikkamma 'natthi kiñci'ti ākiñcaññāyatanaṃ upasampajja viharati.<BR>
Ayaṃ chaṭṭho vimokkho. Sabbaso ākiñcaññāyatanaṃ samatikkamma<BR>
nevasaññānāsaññāyatanaṃ upasampajja viharati. Ayaṃ sattamo vimokkho. Sabbaso<BR>
nevasaññānāsaññāyatanaṃ samatikkamma saññāvedayitanirodhaṃ upasampajja viharati.<BR>
Ayaṃ aṭṭhamo vimokkho. Tatra ca pana me sāvakā bahū abhiññāvosānapāramippattā<BR>
viharanti.<BR>
<BR>
Puna ca paraṃ udāyi, akkhātā mayā sāvakānaṃ paṭipadā yathā paṭipannā me sāvakā aṭṭha<BR>
abhihāyatanāni bhāventi. Ajjhattaṃ rūpasaññi eko bahiddhā rūpāni passati parittāni<BR>
suvaṇṇadubbaṇṇāni. Tāni abhibhuyya jānāmi passāmīti evaṃsaññi hoti. Idaṃ paṭhamaṃ<BR>
abhibhāyatanaṃ.<BR>
<BR>
Ajjhattaṃ rūpasaññi eko bahiddhā rūpāni passati appamāṇāni suvaṇṇadubbaṇṇāni. Tāni<BR>
abhibhuyya jānāmi passāmīti evaṃsaññi hoti. Idaṃ dutiyaṃ abhibhāyatanaṃ.<BR>
<BR>
Ajjhattaṃ arūpasaññi eko bahiddhā rūpāni passati parittāni suvaṇṇadubbaṇṇāni. Tāni<BR>
abhibhuyya jānāmi passāmiti. Evaṃsaññi hoti. Idaṃ tatiyaṃ abhibhāyatanaṃ.<BR>
<BR>
Ajjhattaṃ arūpasaññi eko bahiddhā rūpāni passati appamāṇāni suvaṇṇadubbaṇṇāni. Tāni<BR>
abhibhuyya jānāmi passāmīti evaṃsaññi hoti. Idaṃ catutthaṃ abhibhāyatanaṃ<BR>
<BR>
Ajjhattaṃ arūpasaññi eko bahiddhā rūpāni passati nīlāni nīlavaṇṇāni nīlanidassanāni<BR>
nīlanibhāsāni. Seyyathāpi nāma ummāpupphaṃ nīlaṃ nīlavaṇṇaṃ nīlanidassanaṃ<BR>
nīlanibhāsaṃ seyyathāpi vā pana taṃ vatthaṃ bārāṇaseyyakaṃ ubhatobhāgavimaṭṭaṃ2 nīlaṃ<BR>
nīlavaṇṇaṃ nīlanidassanaṃ nīlanibhāsaṃ3 evamevaṃ ajjhattaṃ arūpasaññi eko bahiddhā<BR>
rūpāni passati nīlāni nīlavaṇṇāni nīlanidassanāni nīlanibhāsāni. Tāni abhibhuyya 'jānāmi<BR>
passāmī'ti evaṃsaññi hoti. Idaṃ pañcamaṃ [PTS Page 014] [\q  14/]      abhibhāyatanaṃ.<BR>
<BR>
-------------------------<BR>
1.Atthagamā-sīmu 2. Ubhatobhāgavimaddhaṃ - [PTS 3.] Nīladassanaṃ nīlahāsaṃ-[PTS.] <BR>
<BR>
[BJT Page 352] [\x 352/]     <BR>
<BR>
Ajjhattaṃ arūpasaññi eko bahiddhā rūpāni passati pītāni pītavaṇṇāni pītanidassanāni<BR>
pītanibhāsāni. Seyyathāpi nāma kaṇikārapupphaṃ pītaṃ pītavaṇṇaṃ pītanidassanaṃ<BR>
pītanibhāsaṃ. Seyyathāpi vā pana taṃ vatthaṃ bārāṇaseyyakaṃ ubhatobhāgavimaṭṭaṃ pītaṃ<BR>
pītavaṇṇaṃ pītanidassanaṃ pītanibhāsaṃ. Evamevaṃ ajjhattaṃ arūpasaññi eko bahiddhā<BR>
rūpāni passati pītāni pītavaṇṇāni pītanidassanāni pītanibhāsāni. Tāni abhibhuyya jānāmi<BR>
passāmīti evaṃsaññi hoti. Idaṃ chaṭṭhaṃ abhibhāyatanaṃ.<BR>
<BR>
Ajjhattaṃ arūpasaññi eko bahiddhā rūpāni passati lohitakāni lohitakavaṇṇāni<BR>
lohitakanidassanāni lohitakanibhāsāni. Seyyathāpi nāma bandhujivakapupphaṃ lohitakaṃ<BR>
lohitakavaṇṇaṃ lohitakanidassanaṃ lohitakanibhāsaṃ. Seyyathāpi vā pana taṃ vatthaṃ<BR>
bārāṇaseyyakaṃ ubhatobhāgavimaṭṭaṃ lohitakaṃ lohitakavaṇṇaṃ lohitakanidassanaṃ<BR>
lohitakanibhāsaṃ. Evamevaṃ ajjhattaṃ arūpasaññi eko bahiddhā rūpāni passati lohitakāni<BR>
lohitakavaṇṇāni lohitakanidassanāni lohitakanibhāsāni. Tāni abhibhuyya 'jānāmi passāmī'ti<BR>
evaṃsaññi hoti. Idaṃ sattamaṃ abhibhāyatanaṃ.<BR>
<BR>
Ajjhattaṃ arūpasaññi eko bahiddhā rūpāni passati odātāni odātavaṇṇāni odātanidassanāni<BR>
odātanibhāsāni. Seyyathāpi nāma osadhītārakā odātā odātavaṇṇā odātanidassanā<BR>
odātanibhāsā. Seyyathāpi vā pana taṃ vatthaṃ bārāṇaseyyakaṃ ubhatobhāgavimaṭṭaṃ<BR>
odātaṃ odātavaṇṇaṃ odātanidassanaṃ odātanibhāsaṃ. Evamevaṃ ajjhattaṃ arūpasaññi eko<BR>
bahiddhā rūpāni passati odātāni odātavaṇṇāti odātanidassanāni odātanibhāsāni. Tāni<BR>
abhibhuyya jānāmi passāmīti evaṃsaññi hoti. Idaṃ aṭṭhamaṃ abhibhāyatanaṃ. Tatra ca pana<BR>
me sāvakā bahū abhiññavosānapāramippattā viharanti.<BR>
<BR>
Puna ca paraṃ udāyi, akkhātā mayā sāvakānaṃ paṭipadā. Yathā paṭipannā me sāvakā<BR>
dasakasiṇāyatanāni bhāventi. Paṭhavikasiṇameko sañjānāti uddhaṃ adho tiriyaṃ advayaṃ<BR>
appamāṇaṃ. Āpo kasiṇameko sañjānāti uddhaṃ adho tiriyaṃ advayaṃ appamāṇaṃ.<BR>
Tejokasiṇameko sañjānāti uddhaṃ adho tiriyaṃ advayaṃ appamāṇaṃ. Vāyokasiṇameko<BR>
sañjānāti uddhaṃ adho tiriyaṃ advayaṃ appamāṇaṃ. Nīlakasiṇameko sañjānāti uddhaṃ<BR>
adho tiriyaṃ advayaṃ appamāṇaṃ. Pītakasiṇameko sañjānāti uddhaṃ adho tiriyaṃ advayaṃ<BR>
appamāṇaṃ. Lohitakasiṇameko sañjānāti uddhaṃ adho tiriyaṃ advayaṃ appamāṇaṃ.<BR>
Odātakasiṇameko sañjānāti uddhaṃ adho tiriyaṃ advayaṃ appamāṇaṃ. Ākāsakasiṇameko<BR>
sañjānāti [PTS Page 015] [\q  15/]      uddhaṃ adho tiriyaṃ advayaṃ appamāṇaṃ.<BR>
Viññāṇakasiṇameko sañjānāti uddhaṃ adho tiriyaṃ advayaṃ appamāṇaṃ. Tatra ca pana me<BR>
sāvakā bahū abhiññāvosānapāramippattā viharanti.<BR>
<BR>
[BJT Page 354] [\x 354/]     <BR>
<BR>
Puna ca paraṃ udāyi, akkhātā mayā sāvakānaṃ paṭipadā. Yathāpaṭipannā me sāvakā cattāri<BR>
jhānāni bhāventi. Idhudāyi, bhikkhū vivicceva kāmehi vivicca akusalehi dhammehi<BR>
savitakkaṃ savicāraṃ vivekajaṃ pītisukhaṃ paṭhamaṃ jhānaṃ1 upasampajja viharati. So<BR>
imameva kāyaṃ vivekajena pītisukhena abhisandeti parisandeti2 paripūreti parippharati.<BR>
Nāssa kiñci sabbāvato kāyassa vivekajena pītisukhena apphuṭaṃ3 hoti. Seyyathāpi udāyi,<BR>
dakkho nahāpako4 vā nahāpakantevāsivā kaṃsathāle nāhānīyacuṇṇāni ākiritvā udakena<BR>
paripphosakaṃ paripphosakaṃ5 sandeyya.6 Sāssa nahānīyapiṇḍi7 snehānugatā<BR>
snehaparetā8 santarabāhirā9 phuṭhā10 snehena, na ca pagagharaṇī11 evameva kho udāyi,<BR>
bhikkhū imameva kāyaṃ vivekajena pītisukhena abhisandeti, parisandeti2 paripūreti<BR>
parippharati. Nāssakiñci sabbāvato kāyassa vivekajena pītisukhena apphuṭaṃ3 hoti.<BR>
<BR>
Puna ca paraṃ udāyi, bhikkhu vitakkavicārānaṃ vūpasamā ajjhattaṃ sampasādanaṃ cetaso<BR>
ekodibhāvaṃ avitakkaṃ avicāraṃ samādhijaṃ pītisukhaṃ dutiyaṃjhānaṃ upasampajja<BR>
viharati. So imameva kāyaṃ samādhijena pītisukhena abhisandeti parisandeti paripūreti<BR>
parippharati, nāssa kiñci sabbāvato kāyassa samādhijena pītisukhena apphuṭaṃ hoti.<BR>
Seyyathāpi udāyi, udakarahado12 ubbhidodako.13 Tassa nevassa puratthimāya disāya<BR>
udakassāyamukhaṃ, na pacchimāya disāya udakassāyamukhaṃ, na uttarāya disāya<BR>
udakassāyamukhaṃ, na dakkhiṇāya disāya [PTS Page 016] [\q  16/]     <BR>
udakassāyamukhaṃ. Devo ca kālena kālaṃ na sammā dhāraṃ anuppaveccheyya. Atha kho<BR>
tamhā ca udakarahadā sītā vāridhārā ubhijjitvā tameva udakarahadaṃ sītena vārinā<BR>
abhisandeyya parisandeyya paripūreyya paripphareyya. Nāssa kiñci sabbāvato<BR>
udakarahadassa sitena vārinā apphuṭaṃ assa. Evameva kho udāyi, bhikkhu imameva kāyaṃ<BR>
samādhijena pītisukhena abhisandeti parisandeti paripūreti parippharati. Nāssa kiñci<BR>
sabbāvato kāyassa samādhijena pītisukhena apphuṭaṃ hoti.<BR>
<BR>
Puna ca paraṃ udāyi, bhikkhu pītiyā ca virāgā upekkhako ca viharati. Sato ca sampajāno<BR>
sukhañca kāyena paṭisaṃvedeti. Yantaṃ ariyā ācikkhanti: upekkhako satimā sukha vihārīti<BR>
taṃ tatiyaṃ jhānaṃ upasampajja viharati. So imameva kāyaṃ nippitikena sukhena abhisandeti<BR>
parisandeti paripūreti parippharati. Nāssa kiñci sabbāvato kāyassa nippītikena sukhena<BR>
apphuṭaṃ hoti. Seyyathāpi udāyi, uppaliniyaṃ vā paduminiyaṃ vā puṇḍarīkiniyaṃ vā<BR>
appekaccāni uppalāni vā padumāni vā puṇḍarīkāni vā udake jātāni udake saṃvaddhāni<BR>
udakānuggatāni antonimuggaposinī.14 Tāni yāva caggā yāva ca<BR>
<BR>
--------------------------<BR>
1. Paṭhamajjhānaṃ-sīmu,[PTS 2.] Abhisanneti,parisanneti-syā 3. Apphutaṃ-sīmu,syā,[PTS 4.]<BR>
Nhāpako-machasaṃ 5. Paripphosakaṃ-syā(ekaṃ padaṃ) 6. Abhisanneyya-syā 7.<BR>
Sāyaṃ,nhānīyapiṇḍi-machasaṃ. 8. Subhānugatā subhaparetā-sīmu 9.<BR>
Samanantarabāhirā-sīmu 10.Puṭṭhā-syā 11. Subhena ca paggharati-sīmu. -Na ca<BR>
paggharinī-[PTS.]Syā na ca pagghariṇī-machasaṃ 12. Gambhiro udakarahado-machasaṃ,syā<BR>
13. Ubbhitodako-syā 14. Nimuggapositāni-sīmu ,nimmuggapositāni-syā. <BR>
<BR>
[BJT Page 356] [\x 356/]     <BR>
<BR>
Mūlā sītena vārinā ahisannāni parisannāni1 paripūrāni paripphuṭāni.2 Na nesaṃ3 kiñci<BR>
sabbāvataṃ uppalānaṃ vā padumānaṃ vā puṇḍarīkānaṃ vā sītena vārinā apphuṭaṃ<BR>
assa.Evameva kho udāyi, bhikkhu imameva kāyaṃ nippītikena sukhena abhisandeti<BR>
parisandeti paripūreti parippharati. Nāssa kiñci sabbāvato kāyassa nippitikena sukhena<BR>
apphuṭaṃ hoti.<BR>
<BR>
Puna ca paraṃ udāyi, bhikkhu sukhassa ca pahānā dukkhassa ca pahānā pubbeva<BR>
somanassadomanassānaṃ atthaṅgamā4 adukkhaṃ asukhaṃ upekkhā satipārisuddhiṃ<BR>
catutthaṃ jhānaṃ upasampajja viharati. So imameva kāyaṃ parisuddhena cetasā pariyodātena<BR>
pharitvā nisinno hoti. Nāssa kiñci sabbāvato kāyassa parisuddhena cetasā pariyodātena<BR>
apphuṭaṃ hoti. Seyyathāpi udāyi, puriso odātena vatthena sasīsaṃ pārupitvā nisinno assa,<BR>
nāssa kiñci sabbāvato kāyassa odātena vatthena apphuṭaṃ assa. Evameva kho udāyi,<BR>
bhikkhu imameva kāyaṃ parisuddhena cetasā pariyodātena pharitvā nisinno hoti. Nāssa<BR>
kiñci sabbāvato kāyassa parisuddhena [PTS Page 017] [\q  17/]      cetasā pariyodātena<BR>
apphuṭaṃ hoti. Tatra ca pana me sāvakā bahū abhiññāvosānapāramippattā viharanti.<BR>
<BR>
Puna ca paraṃ udāyi, akkhātā mayā sāvakānaṃ paṭipadā yathāpaṭipannā me sāvakā evaṃ<BR>
pajānanti: ayaṃ kho me kāyo rūpī cātummahābhūtiko5 mātāpettikasambhavo<BR>
odanakummāsūpacayo aniccucchādanaparimaddanabhedanaviddhaṃsanadhammo, idañca<BR>
pana me viññāṇaṃ ettha sitaṃ ettha paṭibaddhaṃ6 seyyathāpi udāyi maṇi vephariyo subho<BR>
jātimā aṭṭhaṃso suparikammakato accho vippasanno sabbākārasampanno, tatrassa suttaṃ<BR>
āvutaṃ nīlaṃ vā pītaṃ vā lohitaṃ vā odātaṃ vā paṇḍusuttaṃ vā. Tamena cakkhumā puriso<BR>
hatthe karitvā paccavekkheyya: ayaṃ kho manī vephariyo subho jātimā aṭṭhaṃso<BR>
suparikammakato accho vippasanno sabbākārasampanno,tadidaṃ suttaṃ āvutaṃ nīlaṃ vā<BR>
pītaṃ vā lohitaṃ vā odātaṃ vā paṇḍusuttaṃ vāti. Evameva kho udāyi, akkhātā mayā<BR>
sāvakānaṃ paṭipadā, yathā paṭipannā me sāvakā evaṃ jānanti: ayaṃ kho me kāyo rūpī<BR>
cātummahābhūtiko mātāpettikasambhavo odanakummāsūpacayo<BR>
aniccucchādanaparimaddanabhedanaviddhaṃsanadhammo. Idañca pana me viññāṇaṃ ettha<BR>
sitaṃ ettha paṭibaddhanti. Tatra ca pana me sāvakā bahū abhiññāvosānapāramippattā<BR>
viharanti.<BR>
<BR>
--------------------------<BR>
1. Abhisandāni- parisandāni-sīmu, machasaṃ 2. Paripaphutāni-sīmu 3.<BR>
Nāssa-machasaṃ,syā,[PTS.4.] Atthagamā-sīmu. 5. 5.Cātumahābhūtikomachasaṃ,syā 6.<BR>
Paṭibandhaṃ-syā.<BR>
<BR>
[BJT Page 358] [\x 358/]     <BR>
<BR>
Puna ca paraṃ udāyi,akkhātā mayā sāvakānaṃ paṭipadā, yathapaṭipannā me sāvakā imamhā<BR>
kāyā aññaṃ kāyaṃ abhinimminanti rūpiṃ manomayaṃ sabbaṅgapaccaṅgiṃ ahīnindriyaṃ1<BR>
seyyathāpi udāyi, tassa evamassa: ayaṃ muñjo īsikaṃ pabbāheyya. Īsikā3, añño muñjo aññā<BR>
īsikā3 muñjamhā tveva īsikā pabbāḷhāti. Seyyathāpi vā panudāyi puriso asiṃ kosiyā<BR>
pabbāheyya4. Tassa evamassa: ayaṃ asi, ayaṃ kosi, añño asi, aññā kosi, kosiyā tveva asi<BR>
pabbāḷhoti. Seyyathāpi [PTS Page 018] [\q  18/]      vā panudāyi, puriso ahiṃ karaṇḍā<BR>
uddhareyya, tassa evamassa: ayaṃ ahi, ayaṃ karaṇḍo, añño ahi, añño karaṇḍo, karaṇḍā<BR>
tveva ahi ubbhatoti. Evameva kho udāyi, akkhātā mayā sāvakānaṃ paṭipadā. Yathā<BR>
paṭipannā me sāvakā imamhā kāyā aññaṃ kāyaṃ abhinimminanti. Rūpiṃ manomayaṃ<BR>
sabbaṅgapaccaṅgiṃ ahīnindriyaṃ. Tatra ca pana me sāvakā bahū abhiññāvosānapāramippattā<BR>
viharanti.<BR>
<BR>
Puna ca paraṃ udāyi, akkhātā mayā sāvakānaṃ paṭipadā, yathāpaṭipannā me sāvakā<BR>
anekavihitaṃ iddhividhaṃ paccanubhonti: ekopi hutvā bahudhā honti, bahudhāpi hutvā eko<BR>
honiti.5 Āvībhāvaṃ6 tirobhāvaṃ tirokuḍḍaṃ7 tiropākāraṃ tiropabbataṃ asajjamānā gacchanti<BR>
seyyathāpi ākāse, paṭhaviyāpi ummujjanimujjaṃ karonti seyyathāpi udake, udakepi<BR>
abhejjamāne gacchanti seyyathāpi paṭhaviyaṃ, ākāsepi palliṅkena kamanti seyyathāpi [PTS<BR>
Page 019] [\q  19/]      pakkhi sakuṇo, imepi candimasūriye evaṃmahiddhike<BR>
evaṃmahānubhāve pāninā parimasanti parimajjanti, yāva brahmalokāpi kāyena vasaṃ<BR>
vattenti. Seyyathāpi udāyi dakkho kumbhakāro vā kumbhakārantevāsi vā<BR>
suparikammakatāya mattikāya yaññadeva bhājanavikatiṃ ākaṅkheyya tantadeva kareyya<BR>
abhinipphādeyya, seyyathāpi vā panudāyi dakkho dantakāro vā dantakārantevāsi vā<BR>
suparikammakatasmiṃ dantasmiṃ yaññadeva dantavikatiṃ ākaṅkheyya tantadeva kareyya<BR>
abhinipphādeyya, seyyathāpi vā panudāyi dakkho suvaṇṇakāro vā suvaṇṇakārantevāsi vā<BR>
suparikammakatasmiṃ suvaṇṇasmiṃ yaññadeva suvaṇṇavikatiṃ ākaṅkheyya tantadeva<BR>
kareyya abhinippādeyya, evameva kho udāyi, akkhātā mayā sāvakānaṃ paṭipadā<BR>
yathāpaṭipannā me sāvakā anekavihitaṃ iddhividhaṃ paccanubhonti: ekopi hutvā bahudhā<BR>
honti, bahudhāpi hutvā eko honti5 āvībhāvaṃ6 tirobhāvaṃ tirokuḍḍaṃ7 tiropākāraṃ<BR>
tiropabbataṃ asajjamānā gacchanti seyyathāpi ākāse, paṭhaviyāpi ummujjanimujjaṃ karonti<BR>
seyyathāpi udake, udakepi abhejjamāne gacchanti seyyathāpi paṭhaviyaṃ, ākāsepi<BR>
pallaṅkena kamanti seyyathāpi pakkhi sakuṇo, imepi candimasūriye evaṃmahiddhike evaṃ<BR>
mahānubhāve pāṇinā parimasanti parimajjanti, yāva brahmalokāpi kāyena vasaṃ vattenti.<BR>
Tatra ca pana me sāvakā bahū abhiññā abhiññāvosānapāramippattā viharanti.<BR>
<BR>
-------------------------<BR>
1. Abhinnindriyaṃ-[PTS 2.] Isikaṃ-sīmu.[PTS 3.] Isikā-sīmu.[PTS 4.] Ubbāheyya- syā 5.<BR>
Hoti-machasaṃ 6. Āvibhāvaṃ-sīmu, machasaṃ,syā,[PTS 7.] Tirokuṭṭaṃ-machasaṃ.<BR>
<BR>
[BJT Page 360] [\x 360/]     <BR>
<BR>
Puna ca paraṃ udāyi, akkhātā mayā sāvakānaṃ paṭipadā, yathāpaṭipannā me sāvakā<BR>
dibbāya sotadhātuyā visuddhāya atikkantamānusikāya1 ubho sadde suṇanti dibbe ca<BR>
mānuse ca, ye dūre santike ca. Seyyathāpi udāyi, balavā saṅkhadhamako2. Appakasireneva<BR>
catuddisā viññāpeyya. Evameva kho udāyi, akkhātā mayā sāvakānaṃ paṭipadā<BR>
yathāpaṭipannā me sāvakā dibbāya sotadhātuyā visuddhāya atikkantamānusikāya ubho<BR>
sadde suṇanti dibbe ca mānuse ca ye dūre santike ca. Tatra ca pana me sāvakā bahū<BR>
abhiññāvosānapāramippattā viharanti.<BR>
<BR>
Puna ca paraṃ udāyi,akkhātā mayā sāvakānaṃ paṭipadā, yathāpaṭipannā me sāvakā<BR>
parasattānaṃ parapuggalānaṃ cetasā ceto paricca pajānanti sarāgaṃ vā cittaṃ .2<BR>
Sarāgaṃ cittanti pajānanti, vītarāgaṃ vā cittaṃ vītarāgaṃ cittanti pajānanti, sadosaṃ vā cittaṃ<BR>
sadosaṃ cittanti pajānanti, vītadosaṃ vā cittaṃ vītadosaṃ cittanti pajānanti, samohaṃ vā<BR>
cittaṃ samohaṃ cittanti pajānanti, vītamohaṃ vā cittaṃ vītamohaṃ cittanti pajānanti,<BR>
saṅkhittaṃ vā cittaṃ saṅkhittaṃ cittanti pajānanti, vikkhittaṃ vā cittaṃ vikkhittaṃ cittanti<BR>
pajānanti. Mahaggataṃ vā cittaṃ mahaggataṃ cittanti pajānanti, amahaggataṃ vā cittaṃ<BR>
amahaggataṃ cittanti pajānanti, sauttaraṃ vā cittaṃ sauttaraṃ cittanti pajānanti, anuttaraṃ vā<BR>
cittaṃ anuttaraṃ cittanti pajānanti, samāhitaṃ vā cittaṃ samāhitaṃ cittanti pajānanti,<BR>
asamāhitaṃ vā cittaṃ asamāhitaṃ cittanti pajānanti,vimuttaṃ vā cittaṃ vimuttaṃ cittanti<BR>
pajānanti, avimuttaṃ vā cittaṃ avimuttaṃ cittanti pajānanti. Seyyathāpi udāyi, itthi vā puriso<BR>
vā daharo yuvā .2<BR>
Maṇḍanakajātiko3 ādāse vā parisuddhe pariyodāte acche vā udapatte4 sakaṃ<BR>
mukhanimittaṃ paccavekkhamāno sakaṇikaṃ vā sakaṇikanti5 [PTS Page 020] [\q  20/]     <BR>
jāneyya. Akaṇikaṃ vā akaṇikanti6 jāneyya evameva kho udāyi, akkhātā mayā sāvakānaṃ<BR>
paṭipadā yathā paṭipannā me sāvakā parasattānaṃ parapuggalānaṃ cetasā ceto paricca<BR>
pajānanti, sarāgaṃ vā cittaṃ sarāgaṃ cittanti pajānanti, vītarāgaṃ vā cittaṃ vītarāgaṃ cittanti<BR>
pajānanti, sadosaṃ vā cittaṃ sadosaṃ cittanti pajānanti, vītadosaṃ vā cittaṃ vītadosaṃ cittanti<BR>
pajānanti,samohaṃ vā cittaṃ samohaṃ cittanti pajānanti vītamohaṃ vā cittaṃ vītamohaṃ<BR>
cittanti pajānanti, saṅkhittaṃ vā cittaṃ saṅkhittaṃ cittanti pajānanti, vikkhittaṃ vā cittaṃ<BR>
vikkhittaṃ cittanti pajānanti. Mahaggataṃ vā cittaṃ mahaggataṃ gataṃ cittanti<BR>
pajānanti,amahaggataṃ vā cittaṃ amahaggataṃ cittanti pajānanti, sauttaraṃ vā cittaṃ<BR>
sauttaraṃ cittanti pajānanti, anuttaraṃ vā cittaṃ anuttaraṃ cittanti pajānanti, samāhitaṃ vā<BR>
cittaṃ samāhitaṃ cittanti pajānanti, asamāhitaṃ vā cittaṃ asamāhitaṃ cittanti<BR>
pajānanti,vimuttaṃ vā cittaṃ vimuttaṃ cittanti pajānanti, avimuttaṃ vā cittaṃ avimuttaṃ<BR>
cittanti pajānanti. Tatra ca pana me sāvakā bahū abhiññāvosānapāramippattā viharanti.<BR>
<BR>
--------------------------<BR>
1.Atikkantamānusakāya-syā 2. Sabbadhammo-[PTS 3. 3.]Maṇḍanajātiko-[PTS<BR>
4.]Udakapatte-sīmu,machasaṃ,syā,[PTS 5. 5.]Sakaṇikaṅgaṃ-sīmu. 6. Akaṇikaṅgaṃ-sīmu.<BR>
<BR>
[BJT Page 362] [\x 362/]     <BR>
<BR>
Puna ca paraṃ udāyi, akkhatā mayā sāvakānaṃ paṭipadā, yathāpaṭipannā me sāvakā<BR>
anekavihitaṃ pubbenivāsaṃ anussaranti, seyyathīdaṃ: ekampi jātiṃ dvepi jātiyo, tissopi jātiyo<BR>
catassopi jātiyo pañcapi jātiyo dasapi jātiyo vīsatimpi jātiyo tiṃsampi jātiyo cattārīsamipi<BR>
jātiyo paññāsampi jātiyo jātisatampi jātisahassampi jātisatasahassampi anekepi<BR>
saṃvaṭṭakappe anekepi vivaṭṭakappe anekepi saṃvaṭṭavivaṭṭakappe amutrāsiṃ evannāmo<BR>
evaṅgotto evaṃvaṇṇo evamāhāro evaṃsukhadukkhapaṭisaṃvedi evamāyupariyanto. So tato<BR>
cuto amutra udapādiṃ5 tatrāpāsiṃ evannāmo evaṅgotto evaṃvaṇṇo evamāhāro<BR>
evaṃsukhadukkhapaṭisaṃvedi evamāyupariyanto. So tato cuto idhūpapanno'ti. Iti sākāraṃ<BR>
sauddesaṃ anekavihitaṃ pubbenivāsaṃ anussarati. Seyyathāpi udāyi, puriso sakamhā gāmā<BR>
aññaṃ gāmaṃ gaccheyya, tamhāpi gāmā aññaṃ gāmaṃ gaccheyya. So tamhā gāmā sakaññeva<BR>
gāmaṃ paccāgaccheyya. Tassa evamassa: ahaṃ kho sakamhā gāmā amuṃ gāmaṃ agañchiṃ1<BR>
tatra evaṃ aṭṭhāsiṃ evaṃ nisīdiṃ. Evaṃ abhāsiṃ. Evaṃ tuṇhī ahosiṃ. Tamhāpi gāmā amuṃ<BR>
gāmaṃ agañchiṃ. Tatrāpi evaṃ aṭṭhāsiṃ [PTS Page 021] [\q  21/]      evaṃ nisīdiṃ evaṃ<BR>
abhāsiṃ evaṃ tuṇhī ahosiṃ. Somhi tamhā gāmā sakaññeva gāmaṃ paccāgatoti. Evameva kho<BR>
udāyi, akkhātā mayā sāvakānaṃ paṭipadā yathāpaṭipannā me sāvakā anekavihitaṃ pubbe<BR>
nivāsaṃ anussaranti. Seyyathīdaṃ: ekampi jātiṃ dvepi jātiyo, tissopi jātiyo catassopi jātiyo<BR>
pañcapi jātiyo dasapi jātiyo vīsatimpi jātiyo tiṃsampi jātiyo cattārīsampi jātiyo<BR>
paññāsampijātiyo jātisatampi jātisahassampi jātisatasahassampi anekepi saṃvaṭṭakappe<BR>
anekepi vivaṭṭakappe anekepi saṃvaṭṭavivaṭṭakappe amutrāsiṃ evannāmo evaṅgotto<BR>
evaṃvaṇṇo evamāhāro evaṃsukhadukkhapaṭisaṃvedi evamā evamāyupariyanto. So tato<BR>
cuto amutra udapādiṃ5 tatrāpāsiṃ evannāmo evaṅgotto evaṃvaṇṇo evamāhāro<BR>
evaṃsukhadukkhapaṭisaṃvedi evamāyupariyanto. So tato cuto idhūpapanno'ti. Iti sākāraṃ<BR>
sauddesaṃ anekavihitaṃ pubbe nivāsaṃ anussarati. Tatra ca pana me sāvakā bahū<BR>
abhiññāvosānapāramippattā viharanti. <BR>
Puna ca paraṃ udāyi, akkhātā mayā sāvakānaṃ paṭipadā, yathāpaṭinnā me sāvakā dibbena<BR>
cakkhunā visuddhena atikkantamānusakena satte passanti cavamāne upapajjamāne hīne<BR>
paṇite suvaṇṇe dubbaṇṇe sugate duggate yathākammūpage satte pajānāti. Ime vata<BR>
bhonte sattā kāyaduccaritena samannāgatā vacīduccaritena samannāgatā manoduccaritena<BR>
samannāgatā ariyānaṃ upavādakā micchadiṭṭhikā micchādiṭṭhikammasamādānā, te kāyassa<BR>
bhedā parammaraṇā apāyaṃ duggatiṃ vinipātaṃ nirayaṃ upapannā, ime vā pana bhonto<BR>
sattā kāyasucaritena samannāgatā vacīsucaritena samannāgatā manosucaritena samannāgatā<BR>
ariyānaṃ anupavādakā sammādiṭṭhikā sammādiṭṭhikammasamādānā. Te kāyassa bhedā<BR>
parammaraṇā sugatiṃ saggaṃ lokaṃ upapannā'ti.Iti dibbena cakkhunā visuddhena<BR>
atikkantamānusakena satte passanati cavamāne upapajjamāne hīne paṇīte suvaṇṇe<BR>
dubbaṇṇe sugate duggate yathākammūpage satte pajānāti. Seyyathāpassudāyi2 dve agārā<BR>
sadvārā. Tattha cakkhumā puriso majjhe ṭhito passeyya manusse gehaṃ3 pavisantepi<BR>
nikkhamantepi anusañcarantepi4 anuvicarantepi. Eva meva kho udāyi, akkhātā mayā<BR>
sāvakānaṃ paṭipadā. Yathāpaṭipannā me sāvakā dibbena cakkhunā visuddhena<BR>
atikkantamānusakena satte passanti cavamāne upapajjamāne hīne paṇite suvaṇṇe<BR>
dubbaṇṇe sugate duggate yathākammūpage satte pajānanti. Tatra ca pana me sāvakā bahu<BR>
abhiññāvosānapāramippattā viharanti. <BR>
<BR>
[PTS Page 022] [\q  22/]      <BR>
-------------------------<BR>
1.Agacchiṃ- machasaṃ,syā. 2.Seyyathāpi udāyi-machasaṃ, 3.Manusse gehe syā,[PTS 4.]<BR>
Anucaṅkamantepi-machasaṃ,syā,[PTS.]<BR>
<BR>
[BJT Page 364] [\x 364/]     <BR>
<BR>
Puna ca paraṃ udāyi, akkhātā mayā sāvakānaṃ paṭipadā, yathā paṭipannā me sāvakā<BR>
āsavānaṃ khayā anāsavaṃ cetovimuttiṃ paññāvimuttiṃ diṭṭheva dhamme sayaṃ abhiññā<BR>
sacchikatvā upasampajja viharanti. Seyyathāpi udāyi, pabbatasaṅkhepe udakarahado accho<BR>
vippasanno anāvilo, tattha cakkhumā puriso tīre ṭhito passeyya sippisambukāpi<BR>
sakkharakaṭhalampi macchagumbampi carantampi tiṭṭhantampi. Tassa evamassa: ayaṃ kho<BR>
udakarahado accho vippasanno anāvilo. Tatrime sippisambukāpi sakkharakaṭhalāpi<BR>
macchagumbāpi carantipi tiṭṭhantipīti. Evameva kho udāyi, akkhātā mayā sāvakānaṃ<BR>
paṭipadā. Yathā paṭipannā me sāvakā āsavānaṃ khayā anāsavaṃ ceto vimuttiṃ<BR>
paññāvimuttiṃ diṭṭheva dhamme sayaṃ abhiññā sacchikatvā upasampajja viharanti. Tatra<BR>
ca pana me sāvakā bahū abhiññāvosānapāramippattā viharanti. Ayaṃ kho udāyi, pañcamo<BR>
dhammo yena mamaṃ sāvakā sakkaronti garukaronti mānenti pūjenti. Sakkatvā garukatvā<BR>
upanissāya viharanti.<BR>
<BR>
Ime kho udāyi, pañca dhammā yehi mamaṃ1 sāvakā sakkaronti garukaronti mānenti pūjenti.<BR>
Sakkatvā garukatvā upanissāya viharantīti.<BR>
<BR>
Idamavoca bhagavā. Attamano sakuludāyi paribbājako bhagavato bhāsitaṃ abhinanditi.<BR>
Mahāsakuludāyi suttaṃ sattamaṃ.<BR>
<BR>
-------------------------<BR>
1.Mama-syā.[PTS.]<BR>
<BR>
[BJT Page 366] [\x 366/]     <BR>
<BR>
2.3.8.<BR>
<BR>
Samaṇamaṇḍikā suttaṃ.<BR>
<BR>
Evaṃ me sutaṃ: ekaṃ samayaṃ bhagavā sāvatthiyaṃ viharati jetavane anāthapiṇḍikassa<BR>
ārāme. Tena kho pana samayena uggāhamāno paribbājako samaṇamaṇḍikāputto<BR>
samayappavādake tindukācīre ekasālake mallikāya ārāme [PTS Page 023] [\q  23/]     <BR>
paṭivasati mahatiyā paribbājakaparisāya saddhiṃ sattamattehi1 paribbājakasatehi.<BR>
<BR>
Atha kho pañcakaṅgo thapati sāvatthiyā nikkhami divā divassa bhagavantaṃ dassanāya.<BR>
Atha kho pañcakaṅgassa thapatissa etadahosi: akālo kho tāva bhagavantaṃ dassanāya,<BR>
paṭisallīno bhagavā, manobhāvanīyānampi bhikkhūnaṃ asamayo dassanāya, paṭisallīnā<BR>
manobhāvanīyā2 bhikkhū, yannūnāhaṃ yena samayappavādako tindukācīro3 ekasālako<BR>
mallikāya ārāme yena uggāhamāno paribbājako samaṇamaṇḍikāputto<BR>
tenupasaṅkameyyanti. Atha kho pañcakaṅgo thapati yena samayappavādako tindukāciro<BR>
ekasālako mallikāya ārāme yena uggāhamāno paribbājako samaṇamaṇḍikāputto<BR>
tenupasaṅkami.<BR>
<BR>
Tena kho pana samayena uggāhamāno paribbājako samaṇamaṇḍikāputto mahatiyā<BR>
paribbājakaparisāya saddhiṃ nisinno hoti unnādiniyā uccāsaddamahāsaddāya anekavihitaṃ<BR>
tiracchānakathaṃ kathentiyā. Seyyathīdaṃ: rājakathaṃ corakathaṃ mahāmattakathaṃ<BR>
senākathaṃ bhayakathaṃ yuddhakathaṃ annakathaṃ pānakathaṃ vatthakathaṃ yānakathaṃ<BR>
sayanakathaṃ mālākathaṃ gandhakathaṃ ñātikathaṃ gāmakathaṃ nigamakathaṃ<BR>
nagarakathaṃ janapadakathaṃ itthikathaṃ sūrakathaṃ visikhākathaṃ kumbhaṭṭhānakathaṃ<BR>
pubbapetakathaṃ nānattakathaṃ lokakkhāyikaṃ samuddakkhāyikaṃ itibhavābhavakathaṃ iti<BR>
vā.<BR>
<BR>
Addasā kho uggahamāno paribbājako samaṇamaṇḍikāputto pañcakaṅgaṃ thapatiṃ<BR>
dūratova āgacchantaṃ. Disvāna sakaṃ parisaṃ saṇṭhapesi: " appasaddā bhonto hontu, mā<BR>
bhonto saddamakattha. Ayaṃ samaṇassa gotamassa sāvako āgacchati <BR>
Pañcakaṅgo thapati. Yāvatā kho pana samaṇassa gotamassa sāvakā gihī odātavasanā<BR>
sāvatthiyaṃ paṭivasanti, ayaṃ tesaṃ aññataro pañcakaṅgo thapati. Appasaddā kho pana te<BR>
āyasmanto appasaddavinītā appasaddassa vaṇṇavādino, appeva nāma appasaddaṃ parisaṃ<BR>
viditvā upasaṅkamitabbaṃ maññeyyā"ti. Atha kho te paribbājakā tuṇhī ahesuṃ.<BR>
<BR>
--------------------------<BR>
1.Timattehi-[PTS.] Pañcamattehi -syā, machasaṃ. 2. 2..:Bhāvaniyyā-sīmu,<BR>
...Bhāvaniyā-machasaṃ,[PTS 3. 3.]Tindukācīraṃ-sīmu <BR>
<BR>
[BJT Page 468] [\x 468/]     <BR>
<BR>
Atha kho pañcakaṅgo thapati yena uggāhamāno paribbājako samaṇamaṇḍikāputto<BR>
tenupasaṅkami. Upasaṅkamitvā uggāhamānena paribbājakena samaṇamaṇḍikāputtena<BR>
saddhiṃ [PTS Page 024] [\q  24/]      sammodi. Sammodanīyaṃ kathaṃ sārāṇiyaṃ1<BR>
vītisāretvā ekamantaṃ nisīdi. Ekamantaṃ nisinnaṃ kho pañcakaṅgaṃ thapatiṃ uggāhamāno<BR>
paribbājako samaṇamaṇḍikāputto putto etadavoca:<BR>
<BR>
"Catūhi kho ahaṃ thapati, dhammehi samannāgataṃ purisapuggalaṃ paññāpemi<BR>
sampannakusalaṃ paramakusalaṃ uttamapattipattaṃ samaṇaṃ ayojjhaṃ. Katamehi catuhi:<BR>
idha thapati na kāyena pāpakaṃ kammaṃ karoti, na pāpikaṃ vācaṃ bhāsati, na pāpakaṃ<BR>
saṅkappaṃ saṅkappeti, na pāpakaṃ ājivaṃ ājivati. Imehi kho ahaṃ thapati, catuhi dhammehi<BR>
samannāgataṃ purisapuggalaṃ paññāpemi sampannakusalaṃ paramakusalaṃ<BR>
uttamapattipattaṃ samaṇaṃ ayojjha"nti.<BR>
<BR>
Atha kho pañcakaṅgo thapati uggahamānassa paribbājakassa samaṇamaṇḍikāputtassa<BR>
bhāsitaṃ neva abhinandi, nappaṭikkosi. Anabhinanditvā appaṭikkositvā uṭṭhāyāsanā<BR>
pakkāmi. Bhagavato santike etassa bhāsitassa atthaṃ ājānissāmiti. Atha kho pañcakaṅgo<BR>
thapati yena bhagavā tenupasaṅkami. Upasaṅkamitvā bhagavantaṃ abhivādetvā ekamantaṃ<BR>
nisidi. Ekamantaṃ nisinno kho pañcakaṅgo thapati yāvatako ahosi uggahamānena<BR>
paribbājakena samaṇamaṇḍikāputtena saddhiṃ kathāsallāpo, taṃ sabbaṃ bhagavato ārocesi.<BR>
Evaṃ vutte bhagavā pañcakaṅgaṃ thapatiṃ etadavoca: evaṃ sante kho thapati, daharo<BR>
kumāro mando uttānaseyyako sampannakusalo bhavissati paramakusalo uttamapattipatto<BR>
samaṇo ayojjho, yathā uggāhamānassa paribbājakassa samaṇamaṇḍikāputtassa vacanaṃ.<BR>
Daharassahi thapati, kumārassa mandassa uttānaseyyakassa kāyotipi na hoti, kuto pana<BR>
kāyena pāpakaṃ kammaṃ karissati aññatra phanditamattā. Daharassa hi thapati kumārassa<BR>
mandassa uttānaseyyakassa vācātipi na hoti. Kuto pana pāpikaṃ vācaṃ bhāsissati aññatra<BR>
roditamattā. Daharassa hi thapati kumārassa mandassa uttānaseyyakassa saṅkappoti pina<BR>
hoti, kuto pana pāpikaṃ saṅkappaṃ saṅkappissati aññatra vikujitamattā2. Daharassa hi<BR>
thapati, kumārassa mandassa uttānaseyyakassa ājivo tipi na hoti, kuto pana [PTS Page 25]<BR>
[\q  25/]      pāpakaṃ ājivaṃ ājivissati aññatra mātuthaññā. Evaṃ sante kho thapati, daharo<BR>
kumāro mando uttānaseyyako sampannakusalo bhavissati paramakusalā uttamapattipatto<BR>
samaṇo ayojjho, yathā uggāhamānassa paribbājakassa samaṇamaṇḍikāputtassa vacanaṃ.<BR>
<BR>
Catuhi kho ahaṃ thapati, dhammehi samannāgataṃ purisapuggalaṃ paññāpemi na ceva<BR>
sampannakusalaṃ na paramakusalaṃ na uttamapattipattaṃ samaṇaṃ ayojjhaṃ. Apicimaṃ<BR>
daharaṃ kumāraṃ mandaṃ uttānaseyyakaṃ samadhigayha tiṭṭhati. Katamehi catuhi: idha<BR>
thapati na kāyena pāpakaṃ kammaṃ karoti, na pāpikaṃ vācaṃ bhāsati, na pāpakaṃ<BR>
saṅkappaṃ saṅkappeti. Na pāpakaṃ ājivaṃ ājivati. Imehi kho ahaṃ thapati, catuhi dhammehi<BR>
samannāgataṃ purisapuggalaṃ paññāpemi na ceva sampannakusalaṃ na paramakusalaṃ na<BR>
uttamapattipattaṃ samaṇaṃ ayojjhaṃ. Apicimaṃ daharaṃ kumāraṃ mandaṃ uttānaseyyakaṃ<BR>
samadhigayha tiṭṭhati.<BR>
<BR>
--------------------------<BR>
1. Sāraṇīyaṃ-machasaṃ 2. Vikujjantamattā-sīma ,vikujjitamattā-syā,[PTS.]<BR>
<BR>
[BJT Page 370] [\x 370/]     <BR>
<BR>
Dasahi kho ahaṃ thapati, dhammehi samannāgataṃ purisapuggalaṃ paññāpemi<BR>
sampannakusalaṃ paramakusalaṃ uttamapattipattaṃ samaṇaṃ ayojjhaṃ.<BR>
<BR>
Ime akusalasīlā1. Tāhaṃ3 thapati, veditabbanti vadāmi. Ito samuṭṭhānā akusalāsīlā. Tāhaṃ<BR>
thapati, veditabbanti vadāmi, idha akusalasīlā aparisesā nirujjhanti. Tāhaṃ thapati,<BR>
veditabbanti vadāmi. Evaṃ paṭipanno akusalānaṃ sīlānaṃ nirodhāya paṭipanno hoti. Tāhaṃ<BR>
thapati, veditabbanti vadāmi.<BR>
<BR>
Ime akusalasīlā3. Tāhaṃ3 thapati, veditabbanti vadāmi. Ito samuṭṭhānā kusalāsīlā. Tāhaṃ<BR>
thapati, veditabbanti vadāmi, idha kusalasīlā aparisesā nirujjhanti. Tāhaṃ thapati,<BR>
veditabbanti vadāmi. Evaṃ paṭipanno kusalānaṃ sīlānaṃ nirodhāya paṭipanno hoti. Tāhaṃ<BR>
thapati, veditabbanti vadāmi.<BR>
<BR>
Ime akusalasaṅkappā4.Tāhaṃ3 thapati, veditabbanti vadāmi. Ito samuṭṭhānā<BR>
akusalasaṅkappā. Tāhaṃ thapati,veditabbanti vadāmi, idha [PTS Page 026] [\q  26/]     <BR>
akusalasaṅkappā aparisesā nirujjhanti. Tāhaṃ thapati, veditabbanti vadāmi.Evaṃ paṭipanno<BR>
akusalānaṃ saṅkappānaṃ nirodhāya paṭipanno hoti. Tāhaṃ thapati, veditabbanti vadāmi.<BR>
<BR>
Ime kusalasaṅkappā5.Tāhaṃ3 thapati, veditabbanti vadāmi. Ito samuṭṭhānā kusalasaṅkappā.<BR>
Tāhaṃ thapati,veditabbanti vadāmi, idha kusalasaṅkappā aparisesā nirujjhanti. Tāhaṃ<BR>
thapati, veditabbanti vadāmi.Evaṃ paṭipanno kusalānaṃ saṅkappānaṃ nirodhāya paṭipanno<BR>
hoti. Tāhaṃ thapati, veditabbanti vadāmi.<BR>
<BR>
Katame ca thapati, akusalasīlā: akusala kāyakammaṃ, akusalaṃ vacīkammaṃ, pāpako ājivo.<BR>
Ime vuccanti thapati, akusalasīlā. Ime va thapati, akusalasīlā kiṃsamuṭṭhānā:<BR>
samuṭṭhānampi nesaṃ vuttaṃ cittasamuṭṭhānātissa vacanīyā6. Katamaṃ cittaṃ: cittampi hi<BR>
bahuṃ7 anekavidhaṃ nānappakārakaṃ. Taṃ cittaṃ sarāgaṃ sadosaṃ samohaṃ. Ito<BR>
samuṭṭhānā akusalasīlā. Ime ca thapati, akusalasīlā kuhiṃ aparisesā nirujjhanti. Nirodhopi<BR>
nesaṃ vutto. Idha thapati, bhikkhu kāyaduccaritaṃ pahāya kāyasucaritaṃ bhāveti,<BR>
vacīduccaritaṃ pahāya vacīsucaritaṃ bhāveti, manoduccaritaṃ pahāya mano sucaritaṃ<BR>
bhāveti. Micchāājivaṃ pahāya.<BR>
<BR>
-------------------------<BR>
1.Akusalā sīlā- machasaṃ,syā. 2. Kahaṃ-sīmu.Tahaṃ-[PTS ,]tamahaṃ-machasaṃ,syā 3. Kusalā<BR>
sīlā-machasaṃ,syā 4. Akusalā saṅkappā-machasaṃ syā 5. Kusalā saṅkappā-machasaṃ,syā 6.<BR>
Vacaniyyā-sīmu. 7. Bahu-syā.[PTS.]<BR>
<BR>
[BJT Page 372] [\x 372/]     <BR>
<BR>
Sammā ājivena jivikaṃ kappeti, etthete akusalasīlā aparisesā nirujjhanti kathaṃ paṭipanno ca<BR>
thapati akusalānaṃ sīlānaṃ nirodhāya paṭipanno hoti: idha thapati bhikkhū anuppannānaṃ<BR>
pāpakānaṃ akusalānaṃ dhammānaṃ anuppādāya chandaṃ janeti vāyamati viriyaṃ ārabhati<BR>
cittaṃ paggaṇhāti padahati, uppannānaṃ pāpakānaṃ akusalānaṃ dhammānaṃ pahānāya<BR>
chandaṃ janeti vāyamati viriyaṃ ārabhati cittaṃ paggaṇhāti. Padahati, anuppannānaṃ<BR>
kusalānaṃ dhammānaṃ uppādāya chandaṃ janeti vāyamati viriyaṃ ārabhati cittaṃ<BR>
paggaṇhāti. Padahati, uppannānaṃ kusalānaṃ dhammānaṃ ṭhitiyā asammosāya<BR>
bhiyyobhāvāya vepullāya bhāvanāya pāripūriyā chandaṃ janeti vāyamati viriyaṃ ārabhati<BR>
cittaṃ paggaṇhāti padahati. Evaṃ paṭipanno [PTS Page 027] [\q  27/]      kho thapati<BR>
akusalānaṃ sīlānaṃ nirodhāya paṭipanno hoti.<BR>
<BR>
Katame ca thapati, akusalasīlā: kusalaṃ kāyakammaṃ, akusalaṃ vacīkammaṃ.<BR>
Ājīvapārisuddhipi suddhipi kho ahaṃ thapati, sīlasmiṃ vadāmi. Ime vuccanti thapati,<BR>
kusalasīlā. Ime ca thapati, kusalasīlā kiṃsamuṭṭhānā, samuṭṭhānampi nesaṃ vuttaṃ<BR>
cittasamuṭṭhānātissa vacanīyā. Katamaṃ cittaṃ: cittampi hi bahuṃ anekavidhaṃ<BR>
nānappakārakaṃ. Taṃ cittaṃ vītarāgaṃ vītadosaṃ vītamohaṃ. Itosamuṭṭhānā<BR>
akusalasīlā.Ime ca thapati,kusalasīlā kuhiṃ aparisesā nirujjhanti: nirodhopi nesaṃ vutto,<BR>
idha thapati, bhikkhu sīlavā hoti no ca sīlamayo,tañca cetovimuttiṃ paññā vimuttiṃ<BR>
yathābhūtaṃ pajānāti. Yatthassa te kusalasīlā aparisesā nirujjhanti. Kathaṃ paṭipanno ca<BR>
thapati kusalānaṃ sīlānaṃ nirodhāya paṭipanno hoti: idha thapati anuppannānaṃ pāpakānaṃ<BR>
akusalānaṃ dhammānaṃ anuppādāya chandaṃ janeti vāyamati viriyaṃ ārabhati cittaṃ<BR>
paggaṇhāti padahati, uppannānaṃ pāpakānaṃ akusalānaṃ dhammānaṃ pahānāya chandaṃ<BR>
janeti vāyamati viriyaṃ ārabhati cittaṃ paggaṇhāti. Padahati, anuppannānaṃ kusalānaṃ<BR>
dhammānaṃ uppādāya chandaṃ janeti vāyamati viriyaṃ ārabhati cittaṃ paggaṇhāti.<BR>
Padahati, uppannānaṃ kusalānaṃ dhammānaṃ ṭhitiyā asammosāya bhiyyobhāvāya<BR>
vepullāya bhāvanāya pāripūriyā chandaṃ janeti vāyamati viriyaṃ ārabhati cittaṃ paggaṇhāti<BR>
padahati. Evaṃ paṭipanno kho thapati kusalānaṃ sīlānaṃ nirodhāya paṭipanno hoti.<BR>
<BR>
Katame ca thapati, akusalasaṅkappā: kāmasaṅkappo byāpādasaṅkappo vihiṃsāsaṅkappo, ime<BR>
vuccanti thapati akusalasaṅkappā ime ca thapati. Akusalasaṅkappā kiṃsamuṭṭhānā:<BR>
samuṭṭhānampi nesaṃ vuttaṃ. Saññāsamuṭṭhānātissa vacanīyā. Katamā saññā: saññāpi hi<BR>
bahū anekavidhā nānappakārakā1 kāmasaññā byāpādasaññā vihiṃsā saññā, ito samuṭṭhānā<BR>
akusalaṅkappā. Ime ca thapati, akusalasaṅkappā kuhiṃ aparisosā nirujjhanti: nirodhopi nesaṃ<BR>
vutto. Idha thapati bhikkhū vivicceva kāmehī [PTS Page 028] [\q  28/]      vivicca akusalehī<BR>
dhammehī savitakkaṃ savicāraṃ vivekajaṃ pitisukhaṃ paṭhamaṃjhānaṃ upasampajja<BR>
viharati. Etthete akusalasaṅkappā aparisesā nirujjhanti. Kathaṃ paṭipanno ca thapati,<BR>
akusalānaṃ saṅkappānaṃ nirodhāya paṭipanno hoti: idha thapati, bhikkhu anuppannānaṃ<BR>
pāpakānaṃ akusalānaṃ dhammānaṃ anuppādāya chandaṃ janeti vāyamati viriyaṃ ārabhati<BR>
cittaṃ paggaṇhāti padahati, uppannānaṃ pāpakānaṃ akusalānaṃ dhammānaṃ pahānāya<BR>
chandaṃ janeti vāyamati viriyaṃ ārabhati cittaṃ paggaṇhāti. Padahati,anuppannānaṃ<BR>
kusalānaṃ dhammānaṃ uppādāya chandaṃ janeti vāyamati viriyaṃ ārabhati cittaṃ<BR>
paggaṇhāti. Padahati, uppannānaṃ kusalānaṃ dhammānaṃ ṭhitiyā asammosāya<BR>
bhiyyobhāvāya vepullāya bhāvanāya pāripūriyā chanda janeti vāyamati viriyaṃ ārabhati<BR>
cittaṃ paggaṇhāti padahati. Evaṃ paṭipanno kho thapati, akusalānaṃ saṅkappānaṃ<BR>
nirodhāya paṭipanno hoti.<BR>
<BR>
--------------------------<BR>
1.Nānappakārikā-[PTS.]<BR>
<BR>
[BJT Page 374] [\x 374/]     <BR>
<BR>
Katame ca thapati, kusalasaṅkappā: nekkhammasaṅkappo abyāpādasaṅkappo<BR>
avihiṃsāsaṅkappo, ime vuccanti thapati kusalasaṅkappā. Ime ca thapati, kusalasaṅkappā<BR>
kiṃsamuṭṭhānā: samuṭṭhānampi nesaṃ vuttaṃ. Saññāsamuṭṭhānātissa vacanīyā. Katamā<BR>
saññā:saññāpi hi bahū anekavidhā nānappakārakā1 nekkhammasaññā abyāpādasaññā<BR>
avihiṃsāsaññā,ito samuṭṭhānā kusalaṅkappā. Ime ca thapati, kusalasaṅkappā kuhiṃ aparisesā<BR>
nirujjhanti: nirodhopi nesaṃ vutto. Idha thapati bhikkhū vitakka vitakkavicārānaṃ vūpasamā<BR>
ajjhattaṃ sampasādanaṃ cetaso ekodibhāvaṃ avitakkaṃ avicāraṃ samādhijaṃ pītisukhaṃ<BR>
dutiyaṃjhānaṃ upasampajja viharati. Etthete kusalasaṅkappā aparisesā nirujjhanti. Kathaṃ<BR>
paṭipanno ca thapati, kusalānaṃ saṅkappānaṃ nirodhāya paṭipanno hoti: idha thapati,<BR>
bhikkhu anuppannānaṃ pāpakānaṃ akusalānaṃ dhammānaṃ anuppādāya chandaṃ janeti<BR>
vāyamati viriyaṃ ārabhati cittaṃ paggaṇhāti padahati, uppannānaṃ pāpakānaṃ akusalānaṃ<BR>
dhammānaṃ pahānāya chandaṃ janeti vāyamati viriyaṃ ārabhati cittaṃ paggaṇhāti.<BR>
Padahati,anuppannānaṃ kusalānaṃ dhammānaṃ uppādāya chandaṃ janeti vāyamati viriyaṃ<BR>
ārabhati cittaṃ paggaṇhāti. Padahati, uppannānaṃ kusalānaṃ dhammānaṃ ṭhitiyā<BR>
asammosāya bhiyyobhāvāya vepullāya bhāvanāya pāripūriyā chanda janeti vāyamati viriyaṃ<BR>
ārabhati cittaṃ paggaṇhāti padahati. Evaṃ paṭipanno kho thapati, kusalānaṃ saṅkappānaṃ<BR>
nirodhāya paṭipanno hoti.<BR>
<BR>
Katamehi cāhaṃ2 thapati, dasahi dhammehi samannāgataṃ purisapuggalaṃ [PTS Page 029]<BR>
[\q  29/]      paññāpemi sampannakusalaṃ paramakusalaṃ uttamapattipattaṃ samaṇaṃ<BR>
ayojjhaṃ: idha thapati, bhikkhu asekhāya3 sammādiṭṭhiyā samannāgato hoti, asekhena<BR>
sammāsaṅkappena samannāgato hoti, asekhāya sammāvācāya samannāgato hoti, asekhena<BR>
sammākammantena samannāgato hoti, asekhena sammāājīvena samannāgato hoti, asekhena<BR>
sammāvāyāmena samannāgato hoti, asekhāya sammāsatiyā samannāgato hoti, asekhena<BR>
sammāsamādhinā samannāgato hoti, asekhena sammāñāṇena samannāgato hoti, asekhāya<BR>
sammāvimuttiyā samannāgato hoti. Imehi kho ahaṃ thapati, dasahi dhammehi<BR>
samannāgataṃ purisapuggalaṃ paññāpemi sampannakusalaṃ paramakusalaṃ<BR>
uttamapattipattaṃ samaṇaṃ ayojjhanti.<BR>
<BR>
Idamavoca bhagavā. Attamano pañcakaṅgo thapati bhagavato bhāsitaṃ abhinanditi. <BR>
Samaṇamaṇḍikā suttaṃ4 aṭṭhamaṃ.<BR>
<BR>
--------------------------<BR>
1.Nānappakārikā-[PTS 4.']Cāhaṃ' -syāmapotthake natthi, 3. Asekkhāya-sīmu: 4.<BR>
Samaṇamuṇḍakasuttaṃ-machasaṃ,syā<BR>
<BR>
[BJT Page 376] [\x 376/]     <BR>
<BR>
2.3.9<BR>
Cūḷasakuludāyi suttaṃ<BR>
<BR>
Evaṃ me sutaṃ: ekaṃ samayaṃ bhagavā rājagahe viharati veḷuvane kalandakanivāpe. Tena<BR>
kho pana samayena sakuludāyi paribbājako moranivāpe paribbājakārāme paṭivasati<BR>
mahatiyā paribbājakaparisāya saddhiṃ. Atha kho bhagavā pubbanhasamayaṃ nivāsetvā<BR>
pattacīvaramādāya rājagahaṃ piṇḍāya pāvisi. Atha kho bhagavato etadahosi: atippago kho<BR>
tāva rājagahaṃ piṇḍāya carituṃ. Yannūnāhaṃ yena moranivāpo paribbājakārāmo yena<BR>
sakuludāyi paribbājako tenupasaṅkameyyanti. Atha kho bhagavā yena moranivāpo<BR>
paribbājakārāmo tenupasaṅkami. Tena kho pana samayena sakuludāyi paribbājako mahatiyā<BR>
paribbājaka parisāya saddhiṃ nisinno hoti unnādiniyā uccāsaddamahāsaddāya1 [PTS Page<BR>
030] [\q  30/]      anekavihitaṃ tiracchānakathaṃ kathentiyā, seyyathīdaṃ: rājakathaṃ<BR>
corakathaṃ mahāmattakathaṃ senākathaṃ bhayakathaṃ yuddhakathaṃ annakathaṃ<BR>
pānakathaṃ vatthakathaṃ yānakathaṃ sayanakathaṃ mālākathaṃ gandhakathaṃ ñātikathaṃ<BR>
gāmakathaṃ nigamakathaṃ nagarakathaṃ janapadakathaṃ itthikathaṃ sūrakathaṃ<BR>
visikhākathaṃ kumbhaṭṭhānakathaṃ pubbapetakathaṃ nānattakathaṃ lokakkhāyikaṃ<BR>
samuddakkhāyikaṃ itibhavābhavakathaṃ iti vā. Addasā kho sakuludāyi paribbājako<BR>
bhagavantaṃ dūratoca āgacchantaṃ. Disvāna sakaṃ parisaṃ saṇṭhapesi: 'appasaddā honto<BR>
hontu mā bhonto saddamakattha ayaṃ samaṇo gotamo āgacchati, appasaddakāmo kho pana<BR>
so āyasmā appasaddassa vaṇṇavādi, appevanāma appasaddaṃ parisaṃ viditvā<BR>
upasaṅkamitabbaṃ maññeyyā'ti. Atha kho te paribbājakā tuṇhī ahesuṃ.<BR>
<BR>
Atha kho bhagavā yena sakuludāyi paribbājako tenupaṅkami. Atha kho sakuludāyi<BR>
paribbājako bhagavantaṃ etadavoca: etu kho bhante bhagavā: 'svāgataṃ bhante bhagavato.<BR>
Cirassaṃ kho bhante bhagavā imaṃ pariyāyamakāsi yadidaṃ idhāgamanāya. Nisīdatu<BR>
bhante bhagavā, idamāsanaṃ paññatta'nti. Nisīdi bhagavā paññatte āsane. Sakuludāyīpi kho<BR>
paribbājako aññataraṃ nīcaṃ āsanaṃ gahetvā ekamantaṃ nisīdi. Ekamantaṃ nisinnaṃ kho<BR>
sakuludāyi paribbājakaṃ bhagavā etadavoca:<BR>
<BR>
Kāyanuttha udāyi, etarahi kathāya sannisinnā? Kā ca pana vo antarā kathā vippakatāti?<BR>
Tiṭṭhatesā bhante kathā yāya mayaṃ etarahi kathāya sannisinnā. Nesā bhante kathā<BR>
bhagavato dullabhā bhavissati pacchāpi savaṇāya. Yadāhaṃ bhante imaṃ parisaṃ<BR>
anupasaṅkanto homi. Athāyaṃ parisā anekavihitaṃ tiracchānakathaṃ kathentī nisinnā <BR>
<BR>
--------------------------<BR>
1. Uccāsaddāya mahāsaddāya-sīmu, [PTS]<BR>
<BR>
[BJT Page 378] [\x 378/]     <BR>
<BR>
Hoti. Yadā ca kho ahaṃ bhante, imaṃ parisaṃ upasaṅkanto homi. Athāyaṃ parisā<BR>
mamaṃyeva mukhaṃ ullokentī1 nisinnā hoti: yaṃ no samaṇo udāyi dhammaṃ bhāsissati.<BR>
Taṃ no sossāmāti. Yadā [PTS Page 031] [\q  31/]      pana bhante bhagavā imaṃ parisaṃ<BR>
upasaṅkanto hoti, atha ahañceva ayañca parisā bhagavatova2 mukhaṃ ullokento1 nisinnā<BR>
homa3: yaṃ no bhagavā dhammaṃ bhāsissati, taṃ sossāmā'ti.<BR>
<BR>
Tenahudāyi, taññevettha paṭibhātu, yathā maṃ paṭibhāseyyāti. Purimāni bhante divasāni<BR>
purimatarāni sabbaññu sabbadassāvī aparisesaṃ ñāṇadassanaṃ paṭijānamāno: 'carato ca me<BR>
tiṭṭhato ca suttassa ca jāgarassa ca satataṃ samitaṃ ñāṇadassanaṃ paccupaṭṭhita'nti, so<BR>
mayā pubbantaṃ ārabbha pañhaṃ puṭṭho samāno aññenaññaṃ paṭicari. Bahiddhā kataṃ<BR>
apanāmesi. Kopañca dosañca appaccayañca pātvākāsi. Tassa mayhaṃ bhante,<BR>
bhagavantaṃyeva ārabbha pīti udapādi: 'aho nūna bhagavā, aho nūna sugato, yo imesaṃ<BR>
dhammānaṃ kusalo'ti.<BR>
Ko paneso udāyi, sabbaññū sabbadassāvī aparisesaṃ ñāṇadassanaṃ paṭijānamāno: 'carato ca<BR>
me tiṭṭhato ca suttassa ca jāgarassa ca satataṃ samitaṃ ñāṇadassanaṃ paccupaṭṭhita'nti, yo<BR>
tayā4 pubbantaṃ ārabbha pañhaṃ puṭṭho samāno aññenaññaṃ paṭicari, bahiddhā kathaṃ<BR>
apanāmesi. Kopañca dosañca appaccayañca pātvākāsī'ti? Nigaṇṭho bhante nātaputto'ti.<BR>
<BR>
Yo kho udāyi,anekavihitaṃ pubbenivāsaṃ anussareyya, seyyathīdaṃ: ekampi jātiṃ dvepi<BR>
jātiyo, tissopi jātiyo catassopi jātiyo pañcapi jātiyo dasapi jātiyo vīsatimpi jātiyo tiṃsampi<BR>
jātiyo cattārīsampi jātiyo paññāsampi jātiyo jātisatampi jātisahassampi jātisatasahassampi<BR>
anekepi saṃvaṭṭakappe anekepi vivaṭṭakappe anekepi saṃvaṭṭavivaṭṭakappe amutrāsiṃ<BR>
evannāmo evaṅgotto evaṃvaṇṇo evamāhāro evaṃsukhadukkhapaṭisaṃvedi<BR>
evamāyupariyanto. So tato cuto amutra udapādiṃ5 tatrāpāsiṃ evannāmo evaṅgotto<BR>
evaṃvaṇṇo evamāhāro evaṃsukhadukkhapaṭisaṃvedi evamāyupariyanno. So tato cuto<BR>
idhūpapanno'ti. Iti sākāraṃ sauddesaṃ anekavihitaṃ pubbenivāsaṃ anussareyya. So vā maṃ<BR>
pubbantaṃ ārabbha pañhaṃ puccheyya taṃ vāhaṃ pubbantaṃ ārabbha pañhaṃ puccheyyaṃ.<BR>
So vā me pubbantaṃ ārabbha pañhassa veyyākaraṇena cittaṃ ārādheyya, tassa vāhaṃ<BR>
pubbantaṃ ārabbha pañhassa veyyākaraṇena cittaṃ ārādheyyaṃ.<BR>
<BR>
Yo kho5 udāyi, dibbena cakkhunā visuddhena atikkantamānusakena satte passeyya:<BR>
cavamāne upapajjamāne, hine paṇīte suvaṇṇe dubbaṇṇe sugate duggate<BR>
yathākammupage satte pajānāti. Ime vata bhonte sattā kāyaduccaritena samannāgatā<BR>
vacīduccaritena samannāgatā manoduccaritena samannāgatā ariyānaṃ upavādakā<BR>
micchadiṭṭhikā micchādiṭṭhikammasamādānā, te kāyassa bhedā parammaraṇā apāyaṃ<BR>
duggatiṃ vinipātaṃ nirayaṃ upapannā, ime vā pana bhonto sattā kāyasucaritena<BR>
samannāgatā vacīsucaritena samannāgatā manosucaritena samannāgatā ariyānaṃ<BR>
anupavādakā sammādiṭṭhikā sammādiṭṭhikammasamādānā, te kāyassa bhedā<BR>
parammaraṇā sugatiṃ saggaṃ lokaṃ upannā'ti. Iti dibbena cakkhunā visuddhena<BR>
atikkantamānusakena satte passati cavamāne upapajjamāne hīne paṇīte suvaṇṇe<BR>
dubbaṇṇe sugate duggate yathākammūpage satte pajānāti, so vā maṃ aparantaṃ ārabbha<BR>
[PTS Page 032] [\q  32/]      pañhaṃ puccheyya. Taṃ vāhaṃ aparantaṃ ārabbha pañhaṃ<BR>
puccheyyaṃ. So vā me aparantaṃ ārabbha pañhassa veyyākaraṇena cittaṃ ārādheyya. Tassa<BR>
vāhaṃ aparantaṃ ārabbha pañhassa veyyākaraṇena cittaṃ ārādheyyaṃ. Apicudāyi, tiṭṭhatu<BR>
pubbanto tiṭṭhatu aparanto, dhammaṃ te desessāmi: ' imasmiṃ sati idaṃ hoti, imassuppādā<BR>
idaṃ uppajjati, imasmiṃ asati idaṃ na hoti, imassa nirodhā imaṃ nirujjhatī'ti. Ahaṃ hi<BR>
<BR>
--------------------------<BR>
1. Olokentī-syā. 2. Bhagavato-machasaṃ. 3. Hoti- sya 4. So tayā-syā 5. So kho-sīmu,[PTS.]<BR>
<BR>
[BJT Page 380] [\x 380/]     <BR>
<BR>
Bhante1 yāvatakampi me iminā attabhāvena paccanubhūtaṃ, tampi nappahomi sākāraṃ2<BR>
sauddesaṃ anussarituṃ. Kuto panāhaṃ anekavihitaṃ pubbenivāsaṃ anussarissāmi,<BR>
seyyathīdaṃ: ekampi jātiṃ dvepi dvepi jātiyo ekampi jātiṃ dvepi jātiyo, tissopi jātiyo<BR>
catassopi jātiyo pañcapi jātiyo dasapi jātiyo vīsatimpi jātiyo tiṃsampi jātiyo cattārīsampi<BR>
jātiyo paññāsampi jātiyo jātisatampi jātisahassampi jātisatasahassampi anekepi<BR>
saṃvaṭṭakappe anekepi vivaṭṭakappe anekepi saṃvaṭṭavivaṭṭakappe amutrāsiṃ evannāmo<BR>
evaṅgotto evaṃvaṇṇo evamāhāro evaṃsukhadukkhapaṭisaṃvedi evamāyupariyanto. So tato<BR>
cuto amutra udapādiṃ5 tatrāpāsiṃ evannāmo evaṅgotto evaṃvaṇṇo evamāhāro<BR>
evaṃsukhadukkhapaṭisaṃvedi evamāyupariyanto. So tato cuto idhūpapanno'ti. Iti sākāraṃ<BR>
sauddesaṃ anekavihitaṃ pubbenivāsaṃ anussarissāmi seyyathāpi bhagavā. Ahaṃ hi bhante<BR>
etarahi paṃsu pisācakampi na passāmi, kuto panāhaṃ dibbena cakkhunā visuddhena<BR>
atikkantamānusakena satte passati cavamāne upapajjamāne, hine paṇīte suvaṇṇe<BR>
dubbaṇṇe sugate duggate yathākammupage satte pajānāti. Ime vata bhonte sattā<BR>
kāyaduccaritena samannāgatā vacīduccaritena samannāgatā manoduccaritena samannāgatā<BR>
ariyānaṃ upavādakā micchadiṭṭhikā micchādiṭṭhikammasamādānā, te kāyassa bhedā<BR>
parammaraṇā apāyaṃ duggatiṃ vinipātaṃ nirayaṃ upapannā, ime vā pana bhonto sattā<BR>
kāyasucaritena samannāgatā vacīsucaritena samannāgatā manosucaritena samannāgatā<BR>
ariyānaṃ anupavādakā sammādiṭṭhikā sammādiṭṭhikammasamādānā, te kāyassa bhedā<BR>
parammaraṇā sugatiṃ saggaṃ lokaṃ upannā'ti. Iti dibbena cakkhunā visuddhena<BR>
atikkantamānusakena satte passati cavamāne upapajjamāne hīne paṇīte suvaṇṇe<BR>
dubbaṇṇe sugate duggate yathākammūpage satte pajānissāmi. Seyyathāpi bhagavā. Yaṃ<BR>
pana maṃ bhante bhagavā evamāha: api cudāyi tiṭṭhatu pubbanto tiṭṭhatu<BR>
aparanto,dhammaṃ te desessāmi: 'imasmiṃ sati idaṃ hoti, imassuppādā idaṃ upapajjati,<BR>
imasmiṃ asati idaṃ na hoti, imassa nirodhā idaṃ nirujjhatī'ti. Tañca pana me<BR>
bhiyyosomattāya na pakkhāyati appevanāmāhaṃ bhante sake ācariyake bhagavato cittaṃ<BR>
ārādheyyaṃ pañhassa veyyākaraṇenā'ti. <BR>
Kinti pana te udāyi, sake ācariyake hotīta?<BR>
<BR>
Ambhākaṃ bhante, sake ācariyake evaṃ hoti: 'ayaṃ paramo vaṇṇo, ayaṃ paramo vaṇṇo'ti.<BR>
<BR>
Yaṃ pana te etaṃ udāyi, sake ācariyake evaṃ hoti: 'ayaṃ paramo vaṇṇo, ayaṃ paramo<BR>
vaṇṇo'ti. Katamo so paramo vaṇṇo'ti?<BR>
<BR>
Yasmā bhante, vaṇṇā añño vaṇṇo uttaritaro vā paṇītataro vā natthi, so paramo vaṇṇoti.<BR>
<BR>
Katamo pana so udāyi vaṇṇo,3 yasmā vaṇṇā añño vaṇṇo uttaritaro vā paṇītataro vā<BR>
natthiti? [PTS Page 033] [\q  33/]     <BR>
<BR>
Yasmā bhante vaṇṇā añño vaṇṇo uttaritaro vā paṇītataro vā natthi, so paramo vaṇṇoti.<BR>
<BR>
Dīghāpi kho te esā udāyi, phareyya. Yasmā bhante, vaṇṇā añño vaṇṇo uttaritaro vā<BR>
paṇītataro vā natti, so paramo vaṇṇoti vadesi, tañca vaṇṇaṃ na paññāpesi. Seyyathāpi<BR>
udāyi puriso evaṃ vadeyya: ahaṃ yā imasmiṃ janapade janapadakalyāṇī taṃ icchāmi taṃ<BR>
kāmemī'ti. Tamenaṃ evaṃ vadeyyuṃ: ambho purisa, yaṃ tvaṃ janapadakalyāṇīṃ icchasi<BR>
kāmesi. Jānāsi tvaṃ janapadakalyāṇiṃ khattiyī vā brāhmaṇī vā vessī vā suddīvāti? Iti<BR>
puṭṭho, noti vadeyya. Tamenaṃ evaṃ vadeyyuṃ: ambho purisa, yaṃ tvaṃ janapadakalyāṇiṃ<BR>
icchasi kāmesi jānāsi tvaṃ janapadakalyāṇiṃ evannāmā evaṅgottā iti vāti tamenaṃ evaṃ<BR>
vadeyyuṃ: ambho purisa, yaṃ tvaṃ janapadakalyāṇiṃ icchasi kāmesi jānāsi tvaṃ<BR>
janapadakalyāṇiṃ evannāmā evaṅgottā itivāti dīghā vā rassā vā majjhimā vāti iti puṭṭho,<BR>
noti vadeyya. Tamenaṃ evaṃ vadeyyuṃ: ambho purisa, yaṃ tvaṃ janapadakalyāṇiṃ icchasi<BR>
kāmesi jānāsi tvaṃ janapadakalyāṇiṃ evannāmā evaṅgottā iti vāti kāḷī vā sāmā vā<BR>
maṅguracchavī vāti iti puṭṭho, noti vadeyya. Amukasmiṃ gāme vā nigame vā nagare vāti<BR>
iti pūṭṭho, noti vadeyya. Tamenaṃ evaṃ vadeyyuṃ: ambho purisa, yaṃ tvaṃ na jānāsi na<BR>
passasi, taṃ tvaṃ icchasi kāmesiti iti puṭṭho āmāti vadeyya. Taṃ kiṃ maññasi udāyi, nanu<BR>
evaṃ sante tassa purisassa appāṭihīrakaṃ4 bhāsitaṃ sampajjatīti?<BR>
<BR>
-----------------------<BR>
1. Ahaṃ bhante-sīmu,[PTS 2.] Iti sākāraṃ -sīmu,[PTS 3.] So paramo vaṇṇo- machasaṃ 4.<BR>
Appāṭihirīkataṃ-machasaṃ, [PTS] appāṭihirikataṃ-syā.<BR>
<BR>
[BJT Page 382] [\x 382/]     <BR>
<BR>
Addhā kho bhante, evaṃ sante tassa purisassa appāṭihīrakaṃ bhāsitaṃ sampajjatīti.<BR>
<BR>
Evameva kho udāyi, yasmā bhante, vaṇṇā añño vaṇṇo uttarītaro vā paṇītataro vā natthi,<BR>
so paramo vaṇṇoti vadesi, tañca vaṇṇaṃ na paññāpesīti. <BR>
Seyyathāpi bhante, maṇi veḷuriyo subho jātimā aṭṭhaṃso suparikammakato paṇḍukambale<BR>
nikkhitto bhāsati ca tapati ca virocati ca1. Evaṃ vaṇṇo attā hoti arogo parammaraṇāti.<BR>
<BR>
Taṃ kiṃ maññasi udāyi, maṇi veḷuriyo subho jātimā aṭṭhaṃso suparikammakato<BR>
paṇḍukambale nikkhitto [PTS Page 034] [\q  34/]      bhāsati ca tapati ca virocati ca1 yo vā<BR>
rattandhakāratimisāyaṃ kimi khajjopaṇako, imesaṃ ubhinnaṃ vaṇṇānaṃ katamo vaṇṇo<BR>
abhikkantataro ca paṇītataro cāti?<BR>
<BR>
Yvāyambhante, rattandhakāratimisāyaṃ kimi khajjopaṇako, ayaṃ imesaṃ ubhinnaṃ<BR>
vaṇṇānaṃ abhikkantataro ca paṇītataro cāti.<BR>
<BR>
Taṃ kiṃ maññasi udāyi, yo vā rattandhakāratimisāyaṃ2 kimi khajjopaṇako. Yo vā<BR>
rattandhakāratimisāyaṃ telappadipo, imesaṃ ubhinnaṃ vaṇṇānaṃ katamo vaṇṇo<BR>
abhikkantataroca paṇītataro cāti?<BR>
<BR>
Yvāyaṃ bhante, rattandhakāratimisāyaṃ telappadīpo, ayaṃ imesaṃ ubhinnaṃ vaṇṇānaṃ<BR>
abhikkantataro ca paṇītataro cāti.<BR>
<BR>
Taṃ kiṃ maññasi udāyi, yo vā rattandhakāratimisāyaṃ telappadipo yo vā<BR>
rattandhakāratimisāyaṃ mahāaggikkhandho, imesaṃ ubhinnaṃ vaṇṇānaṃ katamo vaṇṇo<BR>
abhikkantataro ca paṇītataro cāti?<BR>
<BR>
Yvāyaṃ bhante, rattandhakāratimisāyaṃ mahāaggikkhandho, ayaṃ imesaṃ ubhinnaṃ<BR>
vaṇṇānaṃ abhikkantataro ca paṇītataro cāti.<BR>
<BR>
Taṃ kiṃ maññasi udāyi, yo vā rattandhakāratimisāyaṃ mahāaggikkhandho, yā vā rattiyā<BR>
paccusasamayaṃ viddhe vigatavalāhake deve osadhītārakā, imesaṃ ubhinnaṃ vaṇṇānaṃ<BR>
katamo vaṇṇo abhikkantataro ca paṇītataro cāti.?<BR>
<BR>
Yāyaṃ bhante, rattiyā paccusasamayaṃ viddhe vigatavalāhake deve osadhītārakā, ayaṃ<BR>
imesaṃ ubhinnaṃ vaṇṇānaṃ abhikkantataro ca paṇītataro cāti.<BR>
<BR>
Taṃ kiṃ maññasi udāyi, yā vā rattiyā paccusasamayaṃ viddhe vigatavalāhake deve<BR>
osadītārakā, yo vā tadahuposathe paṇṇarase viddhe vigatavalāhake deve abhido3<BR>
aḍḍharattasamayaṃ cando, imesaṃ ubhinnaṃ vaṇṇānaṃ katamo vaṇṇo abhikkantataro ca<BR>
paṇītataro cāti<BR>
<BR>
1. Bhāsate ca tapate ca-sīmu, machasaṃ virocate ca sīmu bhāsateva tapateva virocateca-syā<BR>
2. Rattandhakāratimisāya-machasaṃ,[PTS,] syā 3. Abhide-sīmu.<BR>
<BR>
384<BR>
<BR>
Yvāyaṃ bhante, tadahuposathe paṇṇarase viddhe vigatavalāhake deve abhido1<BR>
aḍḍharattasamayaṃ cando, ayaṃ imesaṃ ubhinnaṃ vaṇṇānaṃ abhikkantataro ca paṇītataro<BR>
cāti. [PTS Page 035] [\q  35/]     <BR>
<BR>
Taṃ kiṃ maññasi udāyi, yo vā tadahuposathe paṇṇarase viddhe vigatavalāhake deve<BR>
abhido aḍḍharattasamayaṃ cando. Yo vā vassānaṃ pacchime māse saradasamaye viddhe<BR>
vigatavalāhake deve abhido majjhantikaṃ samayaṃ suriyo, imesaṃ ubhinnaṃ vaṇṇānaṃ<BR>
katamo ca vaṇṇo abhikkantataro ca paṇītataro cāti.<BR>
<BR>
Yvāyaṃ bhante, vassānaṃ pacchime māse saradasamaye viddhe vigatavalāhake deve abhido<BR>
majjhantikaṃ samayaṃ suriyo, ayaṃ imesaṃ ubhinnaṃ vaṇṇānaṃ abhikkantataro ca<BR>
paṇītataro cāti.<BR>
<BR>
Ato2 kho te udāyi, bahū hi bahutarā devā ye imesaṃ candimasuriyānaṃ ābhā3 nānubhonti,<BR>
tyāhaṃ pajānāmi. Atha ca panāhaṃ na vadāmi: yasmā vaṇṇā añño vaṇṇo uttaritaro vā<BR>
paṇītataro vā natthi'ti. Atha ca pana tvaṃ udāyi: yvāyaṃ vaṇṇo kiminā khajjopaṇakena<BR>
hīnataro4ca patikiṭṭhataro ca, so paramo vaṇṇoti vadesi, tañca vaṇṇaṃ na paññāpesiti.<BR>
Acchidaṃ bhagavā kathaṃ, acchidaṃ sugato kathanti.<BR>
<BR>
Kiṃ pana tvaṃ udāyi, evaṃ vadesi: acchidaṃ bhagavā kathaṃ, acchidaṃ sugato kathanti<BR>
<BR>
Ambhākaṃ bhante, sake ācariyake evaṃ hoti: 'ayaṃ paramo vaṇṇo ayaṃ paramo vaṇṇo'ti.<BR>
Te mayaṃ bhante, bhagavatā sake ācariyake samanuyuñjiyamānā samanugāhiyamānā<BR>
samanubhāsiyamānā rittā tucchā aparaddhā'ti.<BR>
<BR>
Kiṃ panudāyi, atthi ekantasukho loko, atthi ākāravatī paṭipadā ekantasukhassa lokassa<BR>
sacchikiriyāyāti?<BR>
<BR>
Ambhākaṃ bhante, sake ācariyake evaṃ hoti: atthi ekantasukho loko, atthi ākāravatī<BR>
paṭipadā ekantasukhassa lokassa sacchikiriyāyā'ti.<BR>
<BR>
Katamā pana sā udāyi, ākāravatī paṭipadā ekantasukhassa lokassa sacchikiriyāyāti?<BR>
<BR>
Idha bhante, ekacco pāṇātipātaṃ pahāya pāṇātipātā paṭivirato hoti, adinnādānaṃ pahāya<BR>
adinnādānā paṭivirato hoti, kāmesu micchācāraṃ pahāya kāmesu micchācārā paṭivirato [PTS<BR>
Page 036] [\q  36/]      hoti, musāvādaṃ pahāya musāvādā paṭivirato hoti, aññataraṃ vā<BR>
pana tapoguṇaṃ samādāya vattati, ayaṃ kho sā bhante, ākāravatī paṭipadā ekantasukhassa<BR>
lokassa sacchikiriyāyāti.<BR>
<BR>
---------------------------<BR>
1. Ahide-sīmu 2. Tato-syā 3. Ābhā te-sīmu 4. Nihīnataro-machasaṃ,syā. <BR>
<BR>
[BJT Page 386] [\x 386/]     <BR>
<BR>
Taṃ kiṃ maññasi udāyi, yasmi samaye pāṇātipātaṃ pahāya pāṇātipātā paṭivirato hoti,<BR>
ekantasukhī vā tasmiṃ samaye attā hoti sukhadukkhī cāti?<BR>
<BR>
Sukhadukkhī bhante.<BR>
<BR>
Taṃ kiṃ maññasi udāyi, yasmiṃ samaye adinnādānaṃ pahāya adinnādānā paṭivirato hoti,<BR>
ekantasukhī vā tasmiṃ samaye attā hoti sukhadukkhī vāti?<BR>
<BR>
Sukhadukkhī bhante.<BR>
<BR>
Taṃ kiṃ maññasi udāyi, yasmiṃ samaye kāmesu micchācāraṃ pahāya kāmesu micchācārā<BR>
paṭivirato hoti, ekantasukhī vā tasmiṃ samaye attā hoti sukhadukkhī vāti?<BR>
<BR>
Sukhadukkhī bhante<BR>
<BR>
Taṃ kiṃ maññasi udāyi, yasmiṃ samaye musāvādāṃ pahāya musāvādā paṭivirato hoti,<BR>
ekantasukhi vā tasmiṃ samaye attā hoti sukhadukkhī vāti?<BR>
<BR>
Sukhadukkhī bhante.<BR>
<BR>
Taṃ kiṃ maññasi udāyi, yasmiṃ samaye aññataraṃ tapoguṇaṃ samādāya vattati,<BR>
ekantasukhī vā tasmiṃ samaye attā hoti sukhadukkhī vāti?<BR>
<BR>
Sukhadukkhī bhante.<BR>
<BR>
Taṃ kiṃ maññasi udāyi, api nu kho vokiṇṇasukhadukkhaṃ paṭipadaṃ āgamma<BR>
ekantasukhassa lokassa sacchikiriyā hotīti?<BR>
<BR>
Acchidaṃ bhagavā kathaṃ, acchidaṃ sugato kathanti.<BR>
<BR>
Kiṃ pana tvaṃ udāyi, evaṃ vadesi: 'acchidaṃ bhagavā kathaṃ, acchidaṃ sugato katha'nti.<BR>
<BR>
Amhākaṃ bhante, sake ācariyake evaṃ hoti: 'atthi ekantasukho loko, atthi ākāravatī<BR>
paṭipadā ekantasukhassa lokassa sacchikiriyāyā'ti. Te mayaṃ bhante, bhagavatā sake<BR>
ācariyake samanuyuñjiyamānā samanugāhiyamānā samanubhāsiyamānā rittā tucchā<BR>
aparaddhāti.<BR>
<BR>
Kiṃ pana bhante, atthi ekantasukho loko atthi ākāravatī paṭipadā ekantasukhassa lokassa<BR>
sacchikiriyāyāti? [PTS Page 037] [\q  37/]     <BR>
<BR>
Atthi kho udāyi, ekantasukho loko, atthi ākāravatī paṭipadā ekantasukhassa lokassa<BR>
sacchikiriyāyāti.<BR>
<BR>
Katamā pana sā bhante,ākāravatī paṭipadā ekantasukhassa lokassa sacchikiriyāyāti?<BR>
<BR>
--------------------------<BR>
1.Aparaddhāpi-syā,[PTS]<BR>
<BR>
[BJT Page 388] [\x 388/]     <BR>
<BR>
Vivicceva kāmehi vivicca akusalehi dhammehi savitakkaṃ savicāraṃ vivekajaṃ pītisukhaṃ<BR>
paṭhamaṃ jhānaṃ upasampajja viharati. Vitakkavicārānaṃ vūpasamā ajjhattaṃ sampasādanaṃ<BR>
cetaso ekodibhāvaṃ avitakkaṃ avicāraṃ samādhijaṃ pītisukhaṃ dutiyaṃjhānaṃ upasampajja<BR>
viharati. Pītiyā ca virāgā upekkhako ca viharati. Sato ca sampajāno sukhañca kāyena<BR>
paṭisaṃvedeti. Yantaṃ ariyā ācikkhanti:upekkhako satimā sukhavihārīti taṃ tatiyaṃjhānaṃ<BR>
upasampajja viharati. Ayaṃ kho sā udāyi, ākāravatī paṭipadā ekantasukhassa lokassa<BR>
sacchikiriyāyāti<BR>
<BR>
Na kho1 sā bhante, ākāravatī paṭipadā ekantasukhassa lokassa sacchikiriyāya. Sacchikato<BR>
hissa bhante, ettāvatā ekantasukho loko hotīti.<BR>
<BR>
Nakhvāssa udāyi,ettāvatā ekantasukho loko sacchikato hoti, ākāravatītveva sā paṭipadā<BR>
ekantasukhassa lokassa sacchikiriyāyāti.<BR>
<BR>
Evaṃ vutte sakuludāyissa paribbājakassa parisā unnādinī uccāsadda mahāsaddā2 ahosi:<BR>
ettha mayaṃ anassāma sācariyakā, ettha mayaṃ panassāma3 sācariyakā, na mayaṃ ito bhiyyo<BR>
utatritaraṃ pajānāmāti.<BR>
<BR>
Atha kho sakuludāyissa paribbājakassa parisā unnādinī uccāsadda mahāsaddā2 ahosi: ettha<BR>
mayaṃ anassāma sācariyakā , ettha mayaṃ panassāma3 sācariyakā, na mayaṃ ito bhiyyo<BR>
uttarītaraṃ pajānāmāti.<BR>
<BR>
Atha kho sakuludāyi paribbājako te paribbājake appasadde katvā bhagantaṃ etadavoca: '<BR>
kittāvatā panassa bhante ekantasukho loko sacchikato hotī'ti. <BR>
Idhūdāyi, bhikkhū sukhassa ca pahānā dukkhassa ca pahānā, pubbeva<BR>
somanassadomanassānaṃ atthaṅgamā1 adukkhaṃ asukhaṃ upekkhāsatipārisuddhiṃ<BR>
catutthaṃ jhānaṃ upasampajja viharati. Yāvatā devatā ekantasukhaṃ lokaṃ upapannā tāhi<BR>
devatāhi saddhiṃ santiṭṭhati sallapati sākacchaṃ samāpajjati, ettāvatā khvāssa udāya,<BR>
ekantasukho loko sacchikato hotī'ti.<BR>
<BR>
Etassa nūna bhante, ekantasukhassa lokassa sacchikiriyāhetu bhikkhū bhagavati<BR>
brahmacariyaṃ carantīti?<BR>
<BR>
Na kho udāyi, etassa4 ekantasukhassa lokassa sacchikiriyāhetu bhikkhū mayi brahmacariyaṃ<BR>
caranti. Atthi kho udāyi, aññe ca5 dhammā uttaritarā ca paṇītatarā ca, yesaṃ<BR>
sacchikiriyāhetu bhikkhū mayi brahmacariyaṃ carantīti. [PTS Page 038] [\q  38/]     <BR>
<BR>
Katame pana te bhante, dhammā uttarītarā ca paṇītatarā ca, yesaṃ sacchikiriyāhetu bhikkhū<BR>
bhagavati brahmacariyaṃ carantīti?<BR>
<BR>
Idhudāyi, tathāgato loke uppajjati arahaṃ sammāsambuddho vijjācaraṇasampanno sugato<BR>
lokavidū anuttaro purisadammasārathī satthā devamanussānaṃ buddho bhagavā so imaṃ<BR>
lokaṃ sadevakaṃ samārakaṃ sabrahmakaṃ sassamaṇabrāhmaṇiṃ pajaṃ sadevamanussaṃ<BR>
sayaṃ abhiññā sacchikatvā pavedeti,so dhammaṃ deseti:ādikalyāṇaṃ majjhekalyāṇaṃ<BR>
pariyosānakalyāṇaṃ sātthaṃ sabyañjanaṃ kevalaparipuṇṇaṃ parisuddhaṃ brahmacariyaṃ<BR>
pakāseti.Taṃ dhammaṃ suṇāti.<BR>
<BR>
Gahapati vā gahapatiputto vā aññatarasmiṃ vā kule paccājāto. So taṃ dhammaṃ sutvā<BR>
tathāgate saddhaṃ paṭilabhati. So tena saddhāpaṭilābhena samannāgato itipaṭisañcikkhati:<BR>
sambādho gharāvāso rajāpatho, abbhokāso pabbajjā, nayidaṃ sukaraṃ agāraṃ ajjhāvasatā<BR>
ekantaparipuṇṇaṃ ekantaparisuddaṃ saṅkhalikhitaṃ brahmacariyaṃ carituṃ, yannūnāhaṃ<BR>
kesamassuṃ ohāretvā kāsāyāni vatthāni acchādetvā agārasmā anagāriyaṃ pabbajeyyanti. So<BR>
aparena samayena appaṃ vā bhogakkhandhaṃ pahāya mahantaṃ vā bhogakkhandhaṃ<BR>
pahāya appaṃ vā ñātiparivaṭṭaṃ pahāya mahantaṃ vā ñātiparivaṭṭaṃ pahāya kesamassuṃ<BR>
ohāretvā kāsāyāni vatthāni acchādetvā agārasmā anagāriyaṃ pabbajati.<BR>
<BR>
So evaṃ pabbajito samāno bhikkhūnaṃ sikkhāsājivasamāpanno pāṇātipātaṃ pahāya<BR>
pāṇātipātā paṭivirato hoti, nihitadaṇḍo nihitasattho lajji dayāpanno<BR>
sabbapāṇabhūtahitānukampī viharati. Adinnādānaṃ pahāya adinnādānā paṭivirato hoti,<BR>
dinnādāyī dinnapāṭikaṅkhī athenena sucibhūtena attanā viharati. Abrahmacariyaṃ pahāya<BR>
brahmacārī hoti, ārācārī virato methunā gāmadhammā. Musāvādaṃ pahāya musāvādā<BR>
paṭivirato hoti, saccavādī saccasandho theto paccayiko avisaṃvādako lokassa. Pisunaṃ vācaṃ<BR>
pahāya pisunāya vācāya paṭivirato hoti, ito sutvā na amutra akkhātā imesaṃ<BR>
bhedāya,amutra vā sutvā na imesaṃ akkhātā amūsaṃ bhedāya, iti bhinnānaṃ vā sandhātā<BR>
sahitānaṃ vā anuppadātā, samaggārāmo samaggarato samagganandi samaggakaraṇiṃ vācaṃ<BR>
bhāsitā hoti. Pharusaṃ vācaṃ pahāya pharusāya vācāya paṭivirato hoti, yā sā vācā nelā<BR>
kaṇṇasukhā pemanīyā hadayaṅgamā porī bahujanakantā bahujanamanāpā, tathārūpaṃ<BR>
vācaṃ bhāsitā hoti. Samphappalāpaṃ pahāya samphappalāpā paṭivirato hoti, kālavādī<BR>
bhūtavādī atthavādī dhammavādī vinayavādī nidhānavatiṃ vācaṃ bhāsitā kālena sāpadesaṃ<BR>
pariyantavatiṃ atthasaṃhitaṃ.<BR>
<BR>
So bījagāmabhūtagāmasamārambhā paṭivirato hoti. Ekabhattiko hoti rattuparato virato<BR>
vikālabhojanā. Naccagītavāditavisūkadassanā paṭivirato hoti.<BR>
Mālāgandhavilepanadhāraṇamaṇḍanavibhūsanaṭṭhānā paṭivirato hoti.<BR>
Uccāsayanamahāsayanā paṭivirato hoti. Jātarūparajatapaṭiggahanā paṭivirato hoti<BR>
āmakadhaññapaṭiggahanā paṭivirato hoti. Āmakamaṃsapaṭiggahanā paṭivirato hoti.<BR>
Itthikumārikapaṭiggahanā paṭivirato hoti. Dāsidāsapaṭiggahanā paṭivirato hoti.<BR>
Ajeḷakapaṭiggahanā paṭivirato hoti. Kukkuṭasūkarapaṭiggahanā paṭivirato hoti.<BR>
Hatthigavāssavaḷavāpaṭiggahanā paṭivirato hoti. Khettavatthupaṭiggahanā paṭivirato hoti.<BR>
Dūteyyapahīnagamanānuyogā paṭivirato hoti. Kayavikkayā paṭivirato hoti.<BR>
Tulākūṭakaṃsakuṭamānakūṭā paṭivirato hoti. Ukkoṭanavañcananikatisāciyogā paṭivirato<BR>
hoti. Chedanavadhabandhanaviparāmosaālopasahasākārā paṭivirato hoti. <BR>
So santuṭṭho hoti kāyaparihārikena cīvarena, kucchiparihārikena piṇḍapātena, so yena<BR>
yeneva pakkamati, samādāyeva pakkamati. Seyyathāpi nāma pakkhi sakuṇo yena yeneva<BR>
ḍeti, sapattabhārova ḍeti. Evamevaṃ bhikkhu santuṭṭho hoti kāyaparihārikena cīvarena,<BR>
kucchiparihārikena piṇḍapātena. Yena yeneva pakkamati samādāyeva pakkamati. So iminā<BR>
ariyena sīlakkhandhena samannāgato ajjhattaṃ anavajjasukhaṃ paṭisaṃvedeti.<BR>
<BR>
So cakkhunā rūpaṃ disvā na nimittaggāhī hoti nānubyañjanaggāhī, yatvādhikaraṇamenaṃ<BR>
cakkhundriyaṃ asaṃvutaṃ viharantaṃ abhijjhā domanassā pāpakā akusalā dhammā<BR>
anvāssaveyyuṃ,tassa saṃvarāya paṭipajjati,rakkhati cakkhundriyaṃ,cakkhundriyesaṃvaraṃ<BR>
āpajjati. <BR>
So sotena saddaṃ sutvā na nimittaggāhī hoti nānubyañjanaggāhī,yatvādhikaraṇamenaṃ<BR>
sotendriyaṃ asaṃvutaṃ viharantaṃ abhijjhā domanassā pāpakā akusalā dhammā<BR>
anvāssaveyyuṃ,tassa saṃvarāya paṭipajjati,rakkhati sotendriyaṃ, sotendri yesaṃvaraṃ āpajjati.<BR>
<BR>
So ghānena gandhaṃ ghāyitvā na nimittaggāhī hoti<BR>
nānubyañjanaggāhī,yatvādhikaraṇamenaṃ ghānendriyaṃ asaṃvutaṃ viharantaṃ abhijjhā<BR>
domanassā pāpakā akusalā dhammā anvāssaveyyuṃ,tassa saṃvarāya paṭipajjati,rakkhati<BR>
ghānendriyaṃ,ghānendri yesaṃvaraṃ āpajjati. <BR>
So jivhāya rasaṃ sāyitvā na nimittaggāhī hoti nānubyañjanaggāhī,yatvādhikaraṇamenaṃ<BR>
jivhendriyaṃ asaṃvutaṃ viharantaṃ abhijjhā domanassā pāpakā akusalā dhammā<BR>
anvāssaveyyuṃ,tassa saṃvarāya paṭipajjati,rakkhati jivhendriyaṃ,jivhendriye saṃvaraṃ<BR>
āpajjati. <BR>
So kāyena phoṭṭhabbaṃ phūsitvā na nimittaggāhī hoti nānubyañjanaggāhī,<BR>
yatvādhikaraṇamenaṃ kāyendriyaṃ asaṃvutaṃ viharantaṃ abhijjhā domanassā pāpakā<BR>
akusalā dhammā anvāssaveyyuṃ,tassa saṃvarāya paṭipajjati,rakkhati<BR>
kāyendriyaṃ,kāyendriye saṃvaraṃ āpajjati. <BR>
So manasā dhammaṃ viññāya na nimittaggāhī hoti<BR>
nānubyañjanaggāhī,yatvādhikaraṇamenaṃ manendriyaṃ asaṃvutaṃ viharantaṃ abhijjhā<BR>
domanassā pāpakā akusalā dhammā anvāssaveyyuṃ,tassa saṃvaraṃ paṭipajjati,rakkhati<BR>
manendriyaṃ,manendriye saṃvaraṃ āpajjati. So iminā ariyena indriyasaṃvarena samannāgato<BR>
ajjhattaṃ abyāsekasukhaṃ paṭisaṃvedeti<BR>
<BR>
So abhikkante paṭikkante sampajānakārī hoti, ālokite vilokite sampajānakārī hoti,<BR>
sammiñjite pasārite sampajānakārī hoti, saṅghāṭipattacīvaradhāraṇe sampajānakārī hoti,<BR>
asite pīte khāyite sāyite sampajānakārī hoti, uccārapassāvakamme sampajānakārī hoti, gate<BR>
ṭhite nisinne sutte jāgarite bhāsite tuṇhībhāve sampajānakārī hoti.<BR>
<BR>
So iminā ca ariyena sīlakkhandhena samannāgato iminā ca ariyena indriyasaṃvarena<BR>
samannāgato iminā ca ariyena satisampajaññena samannāgato vivittaṃ senāsanaṃ bhajati.<BR>
Araññaṃ rukkhamūlaṃ pabbataṃ kandaraṃ giriguhaṃ susānaṃ vanapattaṃ abbhokāsaṃ<BR>
palālapuñjaṃ.<BR>
<BR>
So pacchābhattaṃ piṇḍapātapaṭikkanto nisīdati pallaṅkaṃ ābhujitvā ujuṃ kāyaṃ panidhāya,<BR>
parimukhaṃ satiṃ upaṭṭhapetvā. So abhijjhaṃ loke pahāya vigatābhijjhena cetasā viharati,<BR>
abhijjhāya cittaṃ parisodheti. Byāpādapadosaṃ pahāya abyāpannacitto viharati<BR>
sabbapāṇabhūtahitānukampī. Byāpādapadosā cittaṃ parisodheti, thīnamiddaṃ pahāya<BR>
vigatatīnamiddo viharati ālokasaññi sato sampajāno. Thīnamiddā cittaṃ parisodheti,<BR>
uddhaccakukkuccaṃ pahāya anuddhato viharati ajjhattaṃ vūpasantacitto. Uddhaccakukkuccā<BR>
cittaṃ parisodheti. Vicikicchaṃ pahāya tiṇṇavicikiccho viharati akathaṅkathi kusalesu<BR>
dhammesu. Vicikicchāya cittaṃ parisodheti. So ime pañca nīvaraṇe pahāya cetaso<BR>
upakkilese paññāya dubbalīkaraṇe, vivicceva kāmehi vivicca akusalehi dhammehi<BR>
savitakkaṃ savicāraṃ vivekajaṃ pītisukhaṃ paṭhamaṃ jhānaṃ upasampajja viharati. Ayampi<BR>
kho udāyi, dhammo uttarītaro ca paṇītataro ca yassa sacchikiriyāhetu bhikkhū mayi<BR>
brahmacariyaṃ caranti.<BR>
<BR>
--------------------------<BR>
1. Kiṃ nu kho-syā 2. Uccāsaddā mahāsaddā-syā, machasaṃ 3 anassāma-machasaṃ,[PTS 4.]<BR>
Etassa-machasaṃ(natthi)<BR>
5.Aññeva-machasaṃ,[PTS]<BR>
[BJT Page 390] [\x 390/]     <BR>
<BR>
Puna ca paraṃ udāyi, bhikkhu vitakkavicārānaṃ vūpasamā ajjhattaṃ sampasādanaṃ cetaso<BR>
ekodibhāvaṃ avitakkaṃ avicāraṃ samādhijaṃ pītisukhaṃ dutiyaṃ jhānaṃ upasampajja<BR>
viharati. Pītiyā ca virāgā upekkhako ca viharati. Sato ca sampajāno sukhañca kāyena<BR>
paṭisaṃvedeti. Yantaṃ ariyā ācikkhanti: upekkhako satimā sukhavihārīti taṃ tatiyaṃ jhānaṃ<BR>
upasampajja viharati. Sukhassa ca pahānā dukkhassa ca pahānā, pubbeva<BR>
somanassadomanassānaṃ atthaṅgamā1 adukkhaṃ asukhaṃ2 upekkhāsatipārisuddhiṃ<BR>
catutthaṃ jhānaṃ3 upasampajja viharati.Ayampi kho udāyi,dhammo uttaritaro ca paṇītataro<BR>
ca yassa sacchikiriyāhetu bhikkhū mayi brahmacariyaṃ caranti.<BR>
<BR>
So evaṃ samāhite citte parisuddhe pariyodāte anaṅgaṇe vigatupakkilese mudubhūte<BR>
kammaniye ṭhite āneñjappatte pubbe nivāsānussatiñāṇāya cittaṃ abhininnāmeti. So<BR>
anekavihitaṃ pubbenivāsaṃ anussarati, seyyathīdaṃ: ekampi jātiṃ dvepi jātiyo, tissopi jātiyo<BR>
catassopi jātiyo pañcapi jātiyo dasapi jātiyo vīsatimpi jātiyo tiṃsampi jātiyo cattārīsampi<BR>
jātiyo paññāsampi jātiyo jātisatampi jātisahassampi jātisatasahassampi anekepi<BR>
saṃvaṭṭakappe anekepi vivaṭṭakappe anekepi saṃvaṭṭavivaṭṭakappe amutrāsiṃ evannāmo<BR>
evaṅgotto evaṃ vaṇṇo evamāhāro evaṃ sukhadukkhapaṭisaṃvedi evamāyupariyanto. So<BR>
tato cuto amutra udapādiṃ5 tatrāpāsiṃ evannāmo evaṅgotto evaṃ vaṇṇo evamāhāro evaṃ<BR>
sukhadukkhapaṭisaṃvedi evamāyupariyanto. So tato cuto idhūpapanno'ti. Iti sākāraṃ<BR>
sauddesaṃ anekavihitaṃ pubbenivāsaṃ anussarati, ayampi kho udāyi dhammo uttarītaro ca<BR>
paṇītataro ca, yassa sacchikiriyāhetu bhikkhū mayi brahmacariyaṃ caranti.<BR>
<BR>
So evaṃ samāhite citte parisuddhe pariyodāte anaṅgaṇe vigatūpakkilese mudubhūte<BR>
kammaniye ṭhite āneñjappatte sattānaṃ cūtupapātañāṇāya cittaṃ abhininnāmeti. So dibbena<BR>
cakkhunā visuddhena atikkantamānusakena satte passati: cavamāne upapajjamāne, hine<BR>
paṇīte suvaṇṇe dubbaṇṇe sugate duggate yathākammupage satte pajānāti. Ime vata<BR>
bhonte sattā kāyaduccaritena samannāgatā vacīduccaritena samannāgatā manoduccaritena<BR>
samannāgatā ariyānaṃ upavādakā micchadiṭṭhikā micchādiṭṭhikammasamādānā, te kāyassa<BR>
bhedā parammaraṇā apāyaṃ duggatiṃ vinipātaṃ nirayaṃ upapannā, ime vā pana bhonto<BR>
sattā kāyasucaritena samannāgatā vacīsucaritena samannāgatā manosucaritena samannāgatā<BR>
ariyānaṃ anupavādakā sammādiṭṭhikā sammādiṭṭhikammasamādānā, te kāyassa bhedā<BR>
parammaraṇā sugatiṃ saggaṃ lokaṃ upannā'ti. Iti dibbena cakkhunā visuddhena<BR>
atikkantamānusakena satte passati cavamāne upapajjamāne hīne paṇīte suvaṇṇe<BR>
dubbaṇṇe sugate duggate yathākammūpage satte pajānāti,ayampi kho udāyi, dhammo<BR>
uttaritaro ca paṇītataro ca, yassa sacchikiriyāhetu bhikkhū mayi brahmacariyaṃ caranti.<BR>
<BR>
So evaṃ samāhite citte parisuddhe pariyodāte anaṅgaṇe vigatupakkilese mudubhūte<BR>
kammaniye ṭhite āneñjappatte āsavānaṃ khayañāṇāya cittaṃ abhininnāmeti. So idaṃ<BR>
dukkhanti yathābhūtaṃ pajānāti. Ayaṃ dukkhasamudayoti yatābhūtaṃ pajānāti. Ayaṃ<BR>
dukkhanirodhoti yatābhūtaṃ pajānāti. Ayaṃ dukkhanirodhagāmiṇīpaṭipadāti yathābhūtaṃ<BR>
pajānāti, ime āsavāti yathābhūtaṃ pajānāti. Ayaṃ āsavasamudayoti [PTS Page 039] [\q  39/] <BR>
    yathābhūtaṃ pajānāti. Ayaṃ āsavanirodhoti yathābhūtaṃ pajānāti. Ayaṃ<BR>
āsavanirodhagāminīpaṭipadāti yathābhūtaṃ pajānāti. Tassa evañjānato evampassato<BR>
kāmāsavā pi cittaṃ vimuccati. Bhavāsavāpi cittaṃ vimuccati. Avijjāsavā pi cittaṃ vimuccati.<BR>
Vimuttasmiṃ vimuttamiti ñāṇaṃ hoti. Khīṇā jāti, vusitaṃ brahmacariyaṃ,kataṃ karaṇīyaṃ,<BR>
nāparaṃ itthattāyāti pajānāti. Ayaṃ kho udāyi, dhammo uttaritaro ca paṇītataro ca, yassa<BR>
sacchikiriyāhetu bhikkhū mayi brahmacariyaṃ caranti. Ime kho udāyi, dhammā uttaritarā ca<BR>
paṇītatarā ca yesaṃ sacchikiriyā hetu bhikkhū mayi brahmacariyaṃ carantīti. <BR>
Evaṃ vutte sakuludāyi paribbājako bhagavantaṃ etadavoca: abhikkantaṃ bhante,<BR>
abhikkantaṃ bhante. Seyyathāpi bhante, nikkujjitaṃ vā ukkujjeyya, paṭiccannaṃ vā vicareyya,<BR>
mūḷhassa vā maggaṃ ācikkheyya, andhakāre vā telapajjotaṃ dhāreyya cakkhumanto rūpāni<BR>
dakkhintīti. Evamevaṃ bhagavatā anekapariyāyena dhammo pakāsito. Esāhaṃ bhante,<BR>
bhagavantaṃ saraṇaṃ gacchāmi dhammañca bhikkhusaṅghañca. Labheyyāhaṃ bhante,<BR>
bhagavato santike pabbajjaṃ,labheyyaṃ upasampadanti.<BR>
<BR>
[BJT Page 392] [\x 392/]     <BR>
<BR>
Evaṃ vutte sakuludāyissa paribbājakassa parisā sakuludāyiṃ paribbājakaṃ etadavoca: mā<BR>
bhavaṃ udāyi, samaṇe gotame brahmacariyaṃ cari, mā bhavaṃ udāyi, ācariyo hutvā<BR>
antevāsīvāsaṃ vasi. Seyyathāpi nāma udakamaṇīko1 hutvā udañcaniko2 assa. Evaṃ<BR>
sampadamidaṃ3 bhoto udāyissa bhavissati. Mā bhavaṃ udāyi samaṇe gotame<BR>
brahmacariyaṃ cari. Mā bhavaṃ udāyi ācariyo hutvā antevāsīvāsaṃ vasīti. Iti hidaṃ<BR>
sakuludāyissa paribbājakassa parisā sakuludāyiṃ paribrabājakaṃ antarāyamakāsi bhagavati<BR>
brahmacariyeti. [PTS Page 040] [\q  40/]     <BR>
<BR>
Culasakuludāyisuttaṃ navamaṃ.<BR>
<BR>
-------------------------<BR>
1.Maṇiko-[PTS 2.] Uddekaniko-syā,[PTS 3.] Sampadamekaṃ - [PTS.]<BR>
<BR>
[BJT Page 394] [\x 394/]     <BR>
<BR>
2.3.10<BR>
<BR>
Vekhanassa suttaṃ.<BR>
<BR>
Evaṃ me sutaṃ: ekaṃ samayaṃ bhagavā sāvatthiyaṃ viharati jetavane anāthapiṇḍikassa<BR>
ārāme. Atha kho vekhanasso1 paribbājako yena bhagavā tenupasaṅkami. Upasaṅkamitvā<BR>
bhagavatā saddhiṃ sammodi. Sammodanīyaṃ kathaṃ sārāṇīyaṃ vītisāretvā ekamantaṃ<BR>
aṭṭhāsi. Ekamantaṃ ṭhito kho vekhanasso1 paribbājako bhagavato santike udānaṃ udānesi:<BR>
' ayaṃ paramo vaṇṇo, ayaṃ paramo vaṇṇo'ti.<BR>
<BR>
Kiṃ pana tvaṃ kaccāna, evaṃ vadesi:'ayaṃ paramo vaṇṇo ayaṃ paramo vaṇṇo'ti. Katamo<BR>
kaccāna, so paramo vaṇṇo'ti?<BR>
<BR>
Yasmā bho gotama vaṇṇā añño vaṇṇo uttaritaro vā paṇītataro vā natthi, so paramo<BR>
vaṇṇoti.<BR>
<BR>
Katamo pana so kaccāna,vaṇṇo yasmā vaṇṇā añño vaṇṇo uttarītaro vā paṇītataro vā<BR>
natthiti?<BR>
<BR>
Yasmā bho gotama, vaṇṇā añño vaṇṇo uttarītarovā paṇītataro vā natthi, so paramo<BR>
vaṇṇoti.<BR>
<BR>
Dīghāpi kho te esā kaccāna, phareyya. Yasmā bho gotama, vaṇṇā añño vaṇṇo uttarītaro<BR>
vā paṇitataro vā natthi. So paramo vaṇṇoti vadesi. Tañca vaṇṇaṃ na paññāpesi.<BR>
Seyyathāpi kaccāna, puriso evaṃ vadeyya: ahaṃ yā imasmiṃ janapade janapadakalyāṇī, taṃ<BR>
icchāmi taṃ kāmemī'ti. Tamenaṃ evaṃ vadeyyuṃ: ambho purisa, yaṃ tvaṃ janapadakalyāṇiṃ<BR>
icchasi kāmesi, jānāsi tvaṃ janapadakalyāṇī khattiyi vā brāhmaṇī vā vessī vā suddi vā'ti?<BR>
Iti puṭṭho noti vadeyya. Tamenaṃ vadeyyuṃ: ambho purisa, yaṃ tvaṃ janapadakalyāṇiṃ<BR>
icchasi kāmesi, janāsi tvaṃ janapadakalyāṇiṃ evannāmā evaṃgottā iti cā'ti. Tamenaṃ<BR>
vadeyyuṃ: ambho purisa, yaṃ tvaṃ janapada kalyāṇiṃ icchasi kāmesi, jānāsi tvaṃ<BR>
janapadakalyāṇiṃ evannāmā evaṃgottā iti cā'ti. Dīghā vā rassā vā majjhamā vā kāḷi vā sāmā<BR>
vā maṅguracchavī vā'ti?Iti puṭṭho noti vadeyya. Amukasmiṃ gāme vā nigame vā nagare<BR>
vā'ti? Iti pūṭṭho noti vadeyya. Tamenaṃ evaṃ vadeyyuṃ: ambho purisa, yaṃ tvaṃ na jānāsi<BR>
na passasi, taṃ tvaṃ icchasi kāmesīti? Iti puṭṭho āmāti vadeyya. Taṃ [PTS Page 041] [\q <BR>
41/]      kiṃ maññasi kaccāna, nanu evaṃ sante tassa purisassa appāṭihīrakataṃ bhāsitaṃ<BR>
sampajjatī'ti?<BR>
Addhā kho bho gotama, evaṃ sante tassa purisassa appāṭihirakataṃ bhāsitaṃ sampajjatīti.<BR>
<BR>
--------------------------<BR>
1. Vekhanaso-machasaṃ, vekhaṇaso-syā<BR>
<BR>
[BJT Page 396] [\x 396/]     <BR>
<BR>
Evameva kho tvaṃ kaccāna,yasmā bhante, vaṇṇā añño vaṇṇo uttarītaro vā paṇītataro vā<BR>
natthi,so paramo vaṇṇo'ti vadesi, tañca vaṇṇaṃ na paññāpesīti. <BR>
Seyyathāpi bho gotama,maṇi veḷuriyo subho jātimā aṭṭhaṃso suparikammakato<BR>
paṇḍukambale nikkhitto bhāsati ca tapati ca virocati ca1. Evaṃ vaṇṇo attā hoti arogo<BR>
parammaraṇāti.<BR>
<BR>
Taṃ kiṃ maññasi kaccāna,yo vā maṇi veḷuriyo subho jātimā aṭṭhaṃso suparikammakato<BR>
paṇḍukambale nikkhitto bhāsati ca tapati ca virocati ca1 yo vā rattandhakāratimisāyaṃ2<BR>
kimi khajjopaṇako, imesaṃ ubhinnaṃ vaṇṇānaṃ katamo vaṇṇo abhikkantataro ca<BR>
paṇītataro cāti?<BR>
<BR>
Yvāyaṃ bho gotama, rattandhakāratimisāyaṃ2 kimi khajjopaṇako, ayaṃ imesaṃ ubhinnaṃ<BR>
vaṇṇānaṃ abhikkantataro ca paṇītataro cāti.<BR>
<BR>
Taṃ kiṃ maññasi kaccāna, yo vā rattandhakāratimisāyaṃ kimi khajjopaṇako, yo vā<BR>
rattandhakāratimisāyaṃ telappadipo, imesaṃ ubhinnaṃ vaṇṇānaṃ katamo vaṇṇo<BR>
abhikkantataroca paṇītataro cāti?<BR>
<BR>
Yvāyaṃ ho gotama,rattandhakāratimisāyaṃ telappadīpo, ayaṃ imesaṃ ubhinnaṃ vaṇṇānaṃ<BR>
abhikkantataro ca paṇītataro cāti.<BR>
<BR>
Taṃ kiṃ maññasi kaccāna, yo vā rattandhakāratimisāyaṃ telappadipo yo vā<BR>
rattandhakāratimisāyaṃ mahāaggikkhandho, imesaṃ ubhinnaṃ vaṇṇānaṃ katamo vaṇṇo<BR>
abhikkantataro ca paṇītataro cāti?<BR>
<BR>
Yvāyaṃ bho gotama, rattandhakāratimisāyaṃ mahāaggikkhandho,ayaṃ imesaṃ ubhinnaṃ<BR>
vaṇṇānaṃ abhikkantataro ca paṇītataro cāti.<BR>
<BR>
Taṃ kiṃ maññasi kaccāna, yo vā rattandhakāratimisāyaṃ mahāaggikkhandho, yā vā rattiyā<BR>
paccusasamayaṃ [PTS Page 042] [\q  42/]      viddhe vigatavalāhake deve osadhītārakā,<BR>
imesaṃ ubhinnaṃ vaṇṇānaṃ katamo vaṇṇo abhikkantataro ca paṇītataro cāti.?<BR>
<BR>
Yvāyaṃ bho gotama, rattiyā paccusasamayaṃ viddhe vigatavalāhake deve osadhītārakā,<BR>
ayaṃ imesaṃ ubhinnaṃ vaṇṇānaṃ abhikkantataro ca paṇītataro cāti.<BR>
<BR>
--------------------------<BR>
1. Bhāsate ca tapate ca- sīmu, machasaṃ , tapateca- sīma<BR>
Bhāsateva tapateva virocateva-syā<BR>
2. Rattandhakāratimisāya-machasaṃ,syā,[PTS]<BR>
<BR>
[BJT Page 398] [\x 398/]     <BR>
<BR>
Taṃ kiṃ maññasi maññasi kaccāna,yā vā rattiyā paccusasamayaṃ viddhe vigatavalāhake<BR>
deve osadītārakā, yo vā tadahuposathe paṇṇarase viddhe vigatavalāhake deve abhido1<BR>
aḍḍharattisamayaṃ cando, imesaṃ ubhinnaṃ vaṇṇānaṃ katamo vaṇṇo abhikkantataro ca<BR>
paṇītataro cāti<BR>
<BR>
Yvāyaṃ bho gotamo,tadahuposathe paṇṇarase viddhe vigatavalāhake deve abhido1<BR>
aḍḍharattisamayaṃ cando, ayaṃ imesaṃ ubhinnaṃ vaṇṇānaṃ abhikkantataro ca paṇītataro<BR>
cāti.<BR>
<BR>
Taṃ kiṃ maññasi kaccāna, yo vā tadahuposathe paṇṇarase viddhe vigatavalāhake deve<BR>
abhido aḍḍharattisamayaṃ cando, yo vā vassānaṃ pacchime māse saradasamaye viddhe<BR>
vigatavalāhake deve abhido majjhantikasamayaṃ suriyo, imesaṃ ubhinnaṃ vaṇṇānaṃ<BR>
katamo vaṇṇo abhikkantataro ca paṇītataro cāti.<BR>
<BR>
Yvāyaṃ bho gotama, vassānaṃ pacchime māse saradasamaye viddhe vigatavalāhake deve<BR>
abhido majjhantikasamayaṃ suriyo, ayaṃ imesaṃ ubhinnaṃ vaṇṇānaṃ abhikkantataro ca<BR>
paṇītataro cāti.<BR>
<BR>
Ato kho2 te kaccāna, bahū hi bahutarā devā, ye imesaṃ candimasuriyānaṃ ābhā nānubhonti,<BR>
tyāhaṃ pajānāmi. Atha ca panāhaṃ na vadāmi: yasmā vaṇṇā añño vaṇṇo uttaritaro vā<BR>
paṇītataro vā natthi'ti.Atha ca pana tvaṃ kaccāna, yvāyaṃ vaṇṇo kiminā khajjopaṇakena<BR>
hīnataro3ca patikiṭṭhataro ca, so paramo vaṇṇoti vadesi, tañca vaṇṇaṃ na paññāpesi.<BR>
<BR>
Pañca kho ime kaccāna, kāmaguṇā. Katame pañca: cakkhuviññeyyā rūpā iṭṭhā kantā<BR>
manāpā piyarūpā kāmūpasaṃhitā rajanīyā. Sotaviññeyyā saddā iṭṭhā kantā manāpā piyarūpā<BR>
kāmūpasaṃhitā rajanīyā ghānaviññeyyā gandhā iṭṭhā kantā manāpā piyarūpā<BR>
kāmūpasaṃhitā rajanīyā. Jivhāviññeyyā rasā iṭṭhā kantā manāpā piyarūpā kāmūpasaṃhitā<BR>
rajanīyā. Kāyaviññeyyā phoṭṭhabbā [PTS Page 043] [\q  43/]      iṭṭhā kantā manāpā<BR>
piyarūpā kāmūpasaṃhitā rajanīyā. Ime kho kacchāna, pañca kāmaguṇā. Yaṃ kho kaccāna,<BR>
ime pañca kāmaguṇe paṭicca uppajjati sukhaṃ somanassaṃ, idaṃ vuccati kāmasukhaṃ. Iti<BR>
kāmehi kāmasukhaṃ, kāmasukhā kāmaggasukhaṃ tattha aggamakkhāyatīti.<BR>
<BR>
Evaṃ vutte vekhanasso4 paribbājako bhagavantaṃ etadavoca: acchariyaṃ bho gotama,<BR>
abbhutaṃ bho gotama, yāvasubhāsitañcidaṃ5 bhotā gotamena: kāmehi kāmasukhaṃ,<BR>
kāmasukhā kāmaggasukhaṃ tattha aggamakkhāyatīti.<BR>
<BR>
--------------------------<BR>
1. Abhide-sīmu, 2. Atha kho- sīmu. Tato kho - syā 3. Nihinataro - machasaṃ,syā4.<BR>
Vekhanaso-machasaṃ ,vekhaṇaso - syā 5. Yāvasubhāsitamidaṃ-sīmu. <BR>
<BR>
[BJT Page 400] [\x 400/]     <BR>
<BR>
Dujjānaṃ kho etaṃ kaccāna, tayā aññadiṭṭhikena aññakhantikena aññarucikena<BR>
aññatrayogena1 aññathācariyakena kāmā vā kāmasukhaṃ vā kāmaggasukhaṃ vā. Ye kho te<BR>
kaccāna, bhikkhū arahanto khīṇāsavā vusitavanto katakaraṇiyā ohitabhārā<BR>
anuppattasadatthā parikkhīṇabhavasaṃyojanā sammadaññā vimuttā, te kho etaṃ jāneyyuṃ<BR>
kāmā vā kāmasukhaṃ vā kāmaggasukhaṃ vāti.<BR>
<BR>
Evaṃ vutte vekhanasso paribbājako kupito anattamano bhagavantaṃyeva khuṃsento<BR>
bhagavantaṃyeva vamhento bhagavantaṃ yeva vadamāno samaṇo ca gotamo pāpito2<BR>
bhavissati'ti bhagavantaṃ etadavoca: evameva panidheke3 samaṇabrāhmaṇā ajānantā<BR>
pubbantaṃ, apassantā aparantaṃ, atha ca pana: khiṇā jāti, vusitaṃ brahmacariyaṃ, kataṃ<BR>
karaṇiyaṃ nāparaṃ itthattāyā'ti pajānāmā'ti paṭijānanti4 tesamidaṃ bhāsitaṃ hassakaṃyeva<BR>
sampajjati, lāmakaṃyeva sampajjati, rittakaṃyeva sampajjati,tucchakaṃyeva sampajjatī'ti.<BR>
<BR>
Yo kho te kaccāna, samaṇabrāhmaṇā ajānantā pubbantaṃ [PTS Page 044] [\q  44/]     <BR>
apassantā aparantaṃ khīṇā jāti, vusitaṃ brahmacariyaṃ,kataṃ karaṇīyaṃ nāparaṃ<BR>
itthattāyāni pajānāmā'ti paṭijānanti, tesaṃ soyeva sahadhammiko niggaho hoti. Api ca<BR>
kaccāna, tiṭṭhatu pubbanto, tiṭṭhatu aparanto. Etu viññū puriso asaṭho amāyāvī ujujātiko<BR>
ahamanusāsāmi, ahaṃ dhammaṃ desemi, yathānusiṭṭhaṃ tathā paṭipajjamāno na cirasseva<BR>
sāmaññeva ñassati, sāmaṃ dakkhiti. Evaṃ kira sammā5 bandhanā vippamokkho hoti<BR>
yadidaṃ avijjābandhanā6. Seyyathāpi kaccāna. Daharo kumāro mando uttānaseyyako<BR>
kaṇṭhapañcamehi bandhanehi baddho assa suttabandhanehi, tassa vuddhimanvāya<BR>
indriyānaṃ paripākamanvāya tāni bandhanāni mucceyyuṃ7 so mokkhomhīti kho jāneyya no<BR>
ca bandhanaṃ. Evameva kho kaccāna, etu viññū puriso asaṭho amāyāvi ujujātiko.<BR>
Ahamanusāsāmi, ahaṃ dhammaṃ desemi. Yathānusiṭṭhaṃ tathā paṭipajjamāno na cirasseva<BR>
sāmaññeva ñassati. Sāmaṃ dakkhiti. Evaṃ kira sammā bandhanā vippamokkho hotī yadidaṃ<BR>
avijjābandhanāti.<BR>
<BR>
--------------------------<BR>
1. Aññatthayogena syā. 2. Pāpiko-sīmu. 3. Panidhekamme-machasaṃ,syā 4. Itthattayāti<BR>
paṭijānanti-[PTS 5.] Evaṃ kirāyasmā-syā. 6. Avijjābandhanaṃti-sīmu.6. Muñceyyuṃ-syā.<BR>
<BR>
[BJT Page 402] [\x 402/]     <BR>
<BR>
Evaṃ vutte vekhanasso paribbājako bhagavantaṃ etadavoca: abhikkantaṃ bho gotama,<BR>
abhikkantaṃ bho gotama,seyyathāpi bho gotama nikkujjitaṃ vā ukkujjeyya, paṭicchannaṃ vā<BR>
vīvareyya,mūḷhassa vā maggaṃ ācikkheyya'andhakāre vā telapajjotaṃ dhāreyya,'<BR>
cakkhumanto rūpāni dakkhintī'ti, evamevaṃ bhotā gotamena anekapariyāyena dhammo<BR>
pakāsito. Esāhaṃ bhavantaṃ gotamaṃ saraṇaṃ gacchāmi dhammañca bhikkhusaṅghañca.<BR>
Upāsakaṃ maṃ bhavaṃ gotamo dhāretu ajjatagge pāṇupetaṃ saraṇaṅgatanti. [PTS Page 045]<BR>
[\q  45/]      <BR>
Vekhanassasuttaṃ dasamaṃ<BR>
<BR>
Paribbājakavaggo tatiyo<BR>
<BR>
Tassa vaggassa uddānaṃ<BR>
<BR>
Puṇḍarī aggi sahā katināmo, dīghanakho puna bhāradvājagotto sandaka uddāyi<BR>
maṇḍikaputto, maṇiko tathā kaccāno varavaggo.<BR>
<BR>
*Puṇḍarī aggi samākathināmo dīghanakho puna bhāradvāja gotto. Sandaka uddayi<BR>
muṇḍikaputto maṇiko tathā kaccāno varavaggo - machasaṃ.<BR>
<BR>
[BJT Page 404] [\x 404/]     <BR>
<BR>
4. Rājavaggo<BR>
<BR>
2.4.1<BR>
<BR>
Ghaṭīkārasuttaṃ<BR>
<BR>
Evaṃ me sutaṃ: ekaṃ samayaṃ bhagavā kosalesu cārikaṃ carati mahatā bhikkhusaṅghena<BR>
saddhiṃ. Atha kho āyasmato ānandassa etadahosi: ' ko nu kho hetu, ko paccayo bhagavato<BR>
sitassa pātukammāya, na akāraṇe1 tathāgatā sitaṃ pātukarontī'ti. Atha kho āyasmā ānando<BR>
ekaṃsaṃ cīvaraṃ2 katvā yena bhagavā tenañjalimpaṇāmetvā bhagavantaṃ etadavoca: 'ko nu<BR>
kho bhante hetu, ko paccayo bhagavato sitassa pātukammāya, na akāraṇe1 tathāgatā sitaṃ<BR>
pātukarontī'ti. <BR>
Bhūtapubbaṃ ānanda, imasmiṃ padese vehaliṅgaṃ3 nāma gāmanigamo ahosi iddho ceva<BR>
phīto ca bahujano ākiṇṇamanusso. Vehaliṅgaṃ3 kho ānanda, gāmanigamaṃ kassapo<BR>
bhagavā arahaṃ sammāsambuddho upanissāya vihāsi. Idha sudaṃ ānanda, kassapassa<BR>
bhagavato arahato sammāsambuddhassa ārāmo ahosi, idha sudaṃ ānanda kassapo bhagavā<BR>
arahaṃ sammāsambuddho nisinnako bhikkhusaṅghaṃ ovadatīti.<BR>
<BR>
Atha kho āyasmā ānando catugguṇaṃ saṅghāṭiṃ paññāpetvā bhagavantaṃ etadavoca: tena<BR>
hi bhante, bhagavā nisīdatu, evā'yaṃ bhūmippadeso dvīhi arahantehī sammāsambuddhehi<BR>
paribhūtto bhavissatī'ti. Nisīdi bhagavā paññatte āsane. Nisajja kho bhagavā āyasmantaṃ<BR>
ānandaṃ āmantesi:<BR>
<BR>
'Bhūtapubbaṃ ānanda, imasmiṃ padese vehaliṅgaṃ nāma gāmanigamo ahosi iddho ceva thito<BR>
ca bahujano ākiṇṇamanusso. Vehaliṅgaṃ kho ānanda, gāmanigamaṃ kassapo bhagavā<BR>
arahaṃ sammāsambuddho upanissāya vihāsi. Idha sudaṃ ānanda, kassapassa bhagavato<BR>
arahato sammāsambuddhassa ārāmo ahosi. Idha sudaṃ ānanda, kassapo bhagavā arahaṃ<BR>
sammāsambuddho nisinnako [PTS Page 046] [\q  46/]      bhikkhusaṅghaṃ ovadati.<BR>
<BR>
Vehaliṅge kho ānanda gāmanigame ghaṭīkāro nāma kumbhakāro kassapassa bhagavato<BR>
arahato sammāsambuddhassa upaṭṭhāko ahosi aggupaṭṭhāko. Ghaṭīkārassa kho ānanda,<BR>
kumbhakārassa jotipālo nāma māṇavo sahāyo ahosi piyasahāyo. Atha kho ānanda,<BR>
ghaṭīkāro kumbhakāro jotipālaṃ māṇavaṃ āmantesi: 'āyāma samma<BR>
<BR>
-------------------------<BR>
1. Na akāraṇena-machasaṃ,syā[PTS 2.] Uttarāsaṅgaṃ-syā 3. Vegaḷiṅgaṃ-machasaṃ<BR>
vebhaḷiṅgaṃ-syā,[PTS]<BR>
<BR>
[BJT Page 406] [\x 406/]     <BR>
<BR>
Jotipāla, kassapaṃ bhagavantaṃ arahantaṃ sammāsambuddhaṃ dassanāya upasaṅkamissāma.<BR>
Sādhusammataṃ hi me tassa bhagavato dassanaṃ arahato sammāsambuddhassā'ti. Evaṃ<BR>
vutte ānanda, jotipālo māṇavo ghaṭīkāraṃ kumbhakāraṃ etadavoca: 'alaṃ samma ghaṭīkāra,<BR>
kiṃ pana tena muṇḍakena samaṇakena diṭṭhenā'ti?'Āyāma samma jotipāla, kassapaṃ<BR>
bhagavantaṃ arahantaṃ sammāsambuddhaṃ dassanāya upasaṅkamissāma. Sādhusammataṃ<BR>
hi me tassa bhagavato dassanaṃ arahato sammāsambuddhassā'ti dutiyampi kho ānanda,<BR>
jotipālo māṇavo ghaṭīkāra kumbhakāraṃ etadavoca: 'āyāma samma jotipāla, kassapaṃ<BR>
bhagavantaṃ arahantaṃ sammāsambuddhaṃ dassanāya upasaṅkamissāma. Sādhusammataṃ<BR>
hi me tassa bhagavato dassanaṃ arahato sammāsambuddhassā'ti. Tatiyampi kho ānanda,<BR>
jotipālo māṇavo ghaṭīkāraṃ kumbhakāraṃ etadavoca: 'alaṃ samma ghaṭīkāra, kiṃ pana tena<BR>
muṇḍakena samaṇakena diṭṭhenā'ti. Tena hi samma jotipāla, sottiṃ sināniṃ1 ādāya nadiṃ<BR>
gamissāma sināyitunti. Evaṃ sammā'ti kho ānanda, jotipālo māṇavo ghaṭīkārassa<BR>
kumbhakārassa paccassosi. Atha kho ānanda, ghaṭīkāro ca kumbhakāro jotipālo ca māṇavo<BR>
sottiṃ sināniṃ 1 ādāya nadiṃ agamaṃsu sināyituṃ.<BR>
<BR>
<BR>
<BR>
<BR>
Atha kho ānanda, ghaṭīkāro kumbhakāro jotipālaṃ māṇavaṃ āmantesi: ayaṃ samma<BR>
jotipāla, kassapassa bhagavato arahato sammāsambuddhassa avidūre ārāmo, āyāma samma<BR>
jotipāla, kassapaṃ bhagavantaṃ arahantaṃ sammāsambuddhaṃ dassanāya upasaṅkamissāma.<BR>
Sādhu sammataṃ hi me tassa bhagavato dassanaṃ arahato sammāsambuddhassā'ti.<BR>
<BR>
Evaṃ vutte ānanda jotipālo māṇavo ghaṭīkāraṃ kumbhakāraṃ etadavoca: alaṃ samma<BR>
ghaṭīkāra, kiṃ pana tena muṇḍakena samaṇakena diṭṭhenā'ti? Dutiyampi kho ānanda<BR>
ghaṭīkāro kumbhakāro jotipālaṃ māṇavaṃ etadavoca:'āyāma samma jotipāla, kassapaṃ<BR>
bhagavantaṃ arahantaṃ sammāsambuddhaṃ dassanāya upasaṅkamissāma. Sādhusammataṃ<BR>
hi me tassa bhagavato dassanaṃ arahato sammāsambuddhassa'ti. Dutiyampi kho ānanda,<BR>
jotipālo māṇavo ghaṭīkāraṃ kumbhakāraṃ etadavoca: 'āyāma samma jotipāla, kassapaṃ<BR>
bhagavantaṃ arahantaṃ sammāsambuddha dassanāya upasaṅkamissāma. Sādhusammataṃ<BR>
hi me tassa bhagavato dassanaṃ arahato sammāsambuddhassā'ti.Tatiyampi kho ānanda<BR>
ghaṭīkāro kumbhakāro jotipālaṃ māṇavaṃ etadavoca: ayaṃ samma jotipāla, kassapassa<BR>
bhagavato arahato sammāsambuddhassa avidūre ārāmo. Āyāma samma jotipāla, kassapaṃ<BR>
bhagavantaṃ arahantaṃ sammāsambuddhaṃ dassanāya upasaṅkamissāma. Sādhusammataṃ<BR>
hi me tassa bhagavato dassanaṃ arahato sammāsambuddhassā'ti. Tatiyampi kho ānanda,<BR>
jotipālo māṇavo ghaṭīkāraṃ kumbhakāraṃ etadavoca: alaṃ samma ghaṭīkāra, kiṃ pana tena<BR>
muṇḍakena samaṇakena diṭṭhenā'ti?<BR>
<BR>
Atha kho ānanda, ghaṭīkāro kumabhakāro jotipālaṃ māṇavaṃ ovaṭṭikāya2 parāmasitvā<BR>
etadavoca: ayaṃ samma jotipāla, kassapassa bhagavato arahato sammāsambuddhassa<BR>
avidūre ārāmo, āyāma samma jotipāla, kassapaṃ bhagavantaṃ arahantaṃ sammāsambuddhaṃ<BR>
dassanāya upasaṅkamissāma sādhusammataṃ hi me tassa bhagavato dassanaṃ arahato<BR>
sammāsambuddhassā'ti.<BR>
<BR>
Atha kho ānanda, jotipālo māṇavo ovaṭṭikaṃ vinivedhetvā3 ghaṭīkāraṃ kumbhakāraṃ<BR>
etadavoca: alaṃ samma ghaṭīkāra, kiṃ pana [PTS Page 047] [\q  47/]      tena muṇḍakena<BR>
samaṇakena diṭṭhenāti?<BR>
<BR>
--------------------------<BR>
1. Sottisināniṃ-machasaṃ 2. Ovaṭṭikāyaṃ-machasaṃ<BR>
Sottisinānaṃ-syā<BR>
3. Vinivaṭṭetvā-machasaṃ.<BR>
<BR>
[BJT Page 408] [\x 408/]     <BR>
<BR>
Atha kho ānanda, ghaṭīkāro kumbhakāro jotipālaṃ māṇavaṃ sasīsaṃ nahātaṃ1 kesesu<BR>
parāmasitvā etadavoca: ayaṃ samma jotipāla, kassapassa bhagavato arahato<BR>
sammāsambuddhassa avidūre ārāmo. Āyāma samma jotipāla, kassapaṃ bhagavantaṃ hi me<BR>
tassa bhagavato dassanaṃ arahato sammāsambuddhassāti.<BR>
<BR>
Atha kho ānanda, jotipālassa māṇavassa etadahosi: acchariyaṃ vata bho, abbhūtaṃ vata bho,<BR>
yatra hi nāmāyaṃ ghaṭīkāro kumbhakāro ittarajacco samāno ambhākaṃ sasīsaṃ nahātānaṃ2<BR>
kesesu parāmasitabbaṃ maññissati. Na vatidaṃ3 orakaṃ maññe bhavissatīti. Ghaṭīkāraṃ<BR>
kumbhakāraṃ etadavoca: yāvetadohipi4 samma ghaṭīkārā'ti. Yāvetadohipi samma jotipāla,<BR>
tathā [PTS Page 048] [\q  48/]      hi pana me sādhusammataṃ tassa bhagavato dassanaṃ<BR>
arahato sammāsambuddhassāti. Tena hi samma ghaṭīkāra,muñca gamissāmāti.<BR>
<BR>
Atha kho ānanda, ghaṭīkāro ca kumbhakāro jotipālo ca māṇavo yena kassapo bhagavā<BR>
arahaṃ sammāsambuddho tenupasaṅkamiṃsu. Upasaṅkamitvā ghaṭīkāro kumbhakāro<BR>
kassapaṃ bhagavantaṃ arahantaṃ sammāsambuddhaṃ abhivādetvā ekamantaṃ nisīdi.<BR>
Jotipālo pana māṇavo kassapena bhagavatā arahatā sammāsambuddhena saddhiṃ sammodi,<BR>
sammodanīyaṃ kathaṃ sārāṇīyaṃ vītisāretvā ekamantaṃ nisīdi. Ekamantaṃ nisinno kho<BR>
ānanda, ghaṭīkāro kumbhakāro kassapaṃ bhagavantaṃ arahantaṃ sammāsambuddhaṃ<BR>
etadavoca: ayaṃ me bhante, jotipālo māṇavo sahāyo piyasahāyo, imassa bhagavā dhammaṃ<BR>
desetu'ti. Atha kho ānanda, kassapo bhagavā arahaṃ sammāsambuddho ghaṭīkārañca<BR>
kumbhakāraṃ jotipālañca māṇavaṃ dhammiyā kathāya sandassesi, samādapesi, samuttejesi,<BR>
sampahaṃsesi. Atha kho ānanda, ghaṭīkāro ca kumbhakāraṃ jotipālañca māṇavaṃ<BR>
dhammiyā kathāya sandassesi, samādapesi pesi, samuttejesi, sampahaṃsesi. Atha kho<BR>
ānanda, ghaṭīkāro ca kumbhakāro jotipālo ca māṇavo kassapena bhagavatā arahatā<BR>
sammāsambuddhena dhammiyā kathāya sandassitā samādapitā samuttejitā sampahaṃsitā<BR>
kassapassa bhagavato arahato sammāsambuddhassa bhāsitaṃ abhinanditvā anumoditvā<BR>
uṭṭhāyāsanā kassapaṃ bhagavantaṃ arahantaṃ sammāsambuddhaṃ abhivādetvā<BR>
padakkhiṇaṃ katvā pakkamiṃsu.<BR>
<BR>
Atha kho ānanda,jotipālo māṇavo ghaṭīkāraṃ kumbhakāraṃ etadavoca: iṅgha nu tvaṃ5<BR>
samma ghaṭīkāra, dhammaṃ suṇanto tā, atha ca pana agārasmā na anagāriyaṃ4<BR>
pabbajasīti7<BR>
Nanu maṃ samma jotipāla, jānāsi andhe jiṇṇe mātāpitaro posemī'ti? <BR>
Tena hi samma ghaṭīkāra, ahaṃ agārasmā anagāriyaṃ pabbajissāmīti.<BR>
<BR>
-------------------------<BR>
1. Sīsaṃ nhātaṃ-machasaṃ. Sisanahātaṃ-[PTS] sīsanahātaṃ- syā<BR>
2. Sīsaṃ nahātānaṃ-machasaṃ sīsanahatānaṃ-[PTS,] sīsanahātānaṃ syā<BR>
3. Na vatidaṃ kira-machasaṃ, 4. Yāvatādohipi - machasaṃ 5. Imaṃ nu<BR>
tvaṃ-syā,[PTS,]machasaṃ 6. Āgārasmā anagāriyaṃ-sīmu, machasaṃ. 7.Pabbajissasīti-sīmu,<BR>
machasaṃ, pabbajjasīti-syā.<BR>
<BR>
[BJT Page 410] [\x 410/]     <BR>
<BR>
Atha kho ānanda, ghaṭīkāro ca kumbhakāro jotipālo ca māṇavo yena kassapo bhagavā<BR>
arahaṃ sammāsambuddho [PTS Page 049] [\q  49/]      tenupasaṃkamiṃsu . Upasaṃkamitvā<BR>
kassapaṃ bhagavantaṃ arahantaṃ sammāsambuddhaṃ abhivādetvā ekamantaṃ nisīdiṃsu.<BR>
Ekamantaṃ nisinno kho ānanda,ghaṭīkāro kumbhakāro kassapaṃ bhagavantaṃ arahantaṃ<BR>
sammāsambuddhaṃ etadavoca: ayaṃ me bhante, jotipālo māṇavo sahāyo piyasahāyo, imaṃ<BR>
bhagavā pabbājetu'ti. Alattha kho ānanda, jotipālo māṇavo kassapassa bhagavato arahato<BR>
sammāsambuddhassa santike pabbajjaṃ alattha upasampadaṃ.<BR>
<BR>
Atha kho ānanda, kassapo bhagavā arahaṃ sammāsambuddho acirūpasampanne jotipāle<BR>
māṇave addhamāsūpasampanne1 vehaliṅge yathābhirantaṃ viharitvā yena bārāṇasī tena<BR>
cārikaṃ pakkāmi. Anupubbena cārikaṃ caramāno yena bāraṇasī tadavasari.<BR>
<BR>
Tatra sudaṃ ānanda, kassapo bhagavā arahaṃ sammāsambuddho bāraṇasiyaṃ viharati<BR>
isipatane migadāye. Assosi kho ānanda, kikī kāsirājā: kassapo kira bhagavā arahaṃ<BR>
sammāsambuddho bārāṇasiṃ anuppatto, bārāṇasiyaṃ viharati isipatane migadāyeti. Atha<BR>
kho ānanda, kikī kāsirājā bhadrāni bhadrāni yānāni yojāpetvā bhadraṃ yānaṃ abhiruhitvā<BR>
bhadrehi bhadrehi yānehi bārāṇasiyā niyyāsi mahatā rājānubhāvena kassapaṃ bhagavantaṃ<BR>
arahantaṃ sammāsambuddhaṃ dassanāya. Yāvatikā yānassa bhūmi yānena gantvā yānā<BR>
paccorohitvā pattikova yena kassapo bhagavā arahaṃ sammāsambuddho tenupasaṅkami.<BR>
Upasaṅkamitvā kassapaṃ bhagavantaṃ arahantaṃ sammāsambuddhaṃ abhivādetvā<BR>
ekamantaṃ nisīdi. Ekamantaṃ nisinnaṃ kho ānanda kikiṃ kāsirājānaṃ kassapo bhagavā<BR>
arahaṃ sammāsambuddho dhammiyā kathāya sandessesi, samādapesi, samuttejesi,<BR>
sampahaṃsesi. Atha kho ānanda, kikī kāsirājā kassapena bhagavatā arahatā<BR>
sammāsambuddhena dhammiyā kathāya sandassito samādapito samuttejito sampahaṃsito<BR>
kassapaṃ bhagavantaṃ arahantaṃ sammāsambuddhaṃ etadavoca: [PTS Page 050  [\q  50/] <BR>
   ']adhivāsetu me bhante, bhagavā svātanāya bhattaṃ saddhiṃ bhikkhusaṅghenā'ti.<BR>
Adhivāsesi kho ānanda, kassapo bhagavā arahaṃ sammāsambuddho tuṇhībhāvena. Atha<BR>
kho ānanda, kikī kāsirājā kassapassa bhagavato arahato sammāsambuddhassa adhivāsanaṃ<BR>
viditvā uṭṭhāyāsanā kassapaṃ bhagavantaṃ arahantaṃ sammāsambuddhaṃ abhivādetvā<BR>
padakkhiṇaṃ katvā pakkāmi. Atha kho ānanda, kikī kāsirājā tassa rattiyā accayena sake<BR>
nivesane paṇītaṃ khādanīyaṃ bhojanīyaṃ paṭiyādāpetvā paṇḍumuṭikassa2 sālino<BR>
vicitakālakaṃ anekasūpaṃ anekabyañjanaṃ, kassapassa bhagavato arahato<BR>
sammāsambuddhassa kālaṃ ārocāpesi: 'kālo bhante, niṭṭhitaṃ bhatta'nti.<BR>
<BR>
Atha kho ānanda, kassapo bhagavā arahaṃ sammāsambuddho pubbanhasamayaṃ nivāsetvā<BR>
pattacīvaraṃ ādāya yena kikissa kāsirañño nivesanaṃ tenupasaṅkami, upasaṅkamitvā<BR>
paññatte āsane nisīdi saddhiṃ bhikkhusaṅghena. Atha kho ānanda, kikī kāsirājā<BR>
buddhapamukhaṃ bhikkhusaṅghaṃ paṇītena khādanīyena bhojanīyena sahatthā<BR>
santappesi, sampavāresi.<BR>
<BR>
--------------------------<BR>
1. Acirūpasampanno jotipālo māṇavo addhamāsūpasampanno-sīmu.<BR>
2.Paṇḍumudikassa-syā.<BR>
<BR>
[BJT Page 412] [\x 412/]     <BR>
Atha kho ānanda, kikī kāsirājā kassapaṃ bhagavantaṃ arahantaṃ sammāsambuddhaṃ<BR>
bhuttāviṃ oṇitapattapāṇiṃ aññataraṃ nīcaṃ āsanaṃ gahetvā ekamantaṃ nisīdi. Ekamantaṃ<BR>
nisinno kho ānanda, kikī kāsirājā kassapaṃ bhagavantaṃ arahantaṃ sammāsambuddhaṃ<BR>
etadavoca: 'adhivāsetu me bhante, bhagavā bārāṇasiyaṃ vassāvāsaṃ, evarūpaṃ saṅghassa<BR>
upaṭṭhānaṃ bhavissatī'ti. 'Alaṃ mahārāja, adhivuttho1 me vassāvāso'ti. Dutiyampi kho<BR>
ānanda, kikī kāsirājā kassapaṃ bhagavantaṃ arahantaṃ sammāsambuddhaṃ etadavoca:<BR>
'adhivāsetu me bhante, bhagavā bārāṇasiyaṃ vassāvāsaṃ evarūpaṃ saṅghassa upaṭṭhānaṃ<BR>
bhavissatī'ti. Tatiyampi kho ānanda, kikī kāsirājā kassapaṃ bhagavantaṃ arahantaṃ<BR>
sammāsambuddhaṃ etadavoca: 'adhivāsetu me bhante, bhagavā bārāṇasiyaṃ vassāvāsaṃ<BR>
evarūpaṃ saṅghassa upaṭṭhānaṃ bhavissatī'ti. 'Alaṃ mahārāja, adhivuttho me vassāvāso'ti.<BR>
Atha kho ānanda, kikissa kāsirañño: 'na me kassapo bhagavā [PTS Page 051] [\q  51/]     <BR>
arahaṃ sammāsambuddho adivāseti bārāṇasiyaṃ vassāvāsa'nti ahudeva aññathattaṃ, ahu<BR>
domanassaṃ. Atha kho ānanda, kikī kāsirājā kassapaṃ bhagavantaṃ arahantaṃ<BR>
sammāsambuddhaṃ etadavoca: 'atthi nu te bhante, añño koci mayā upaṭṭhākataro'ti.<BR>
<BR>
Atthi mahārāja, vehaliṅgaṃ nāma gāmanigamo. Tattha ghaṭīkāro nāma kumbhakāro. So me<BR>
upaṭṭhāko aggupaṭṭhāko. Tuyhaṃ kho pana mahārāja:'na me kassapo bhagavā arahaṃ<BR>
sammāsambuddho adivāseti bārāṇasiyaṃ vassāvāsa'nti, atthi aññathattaṃ atthi domanassaṃ.<BR>
Tayidaṃ ghaṭīkāre kumbhakāre natthi ca na ca bhavissati.<BR>
<BR>
Ghaṭīkāro kho mahārāja, kumabhakāro buddhaṃ saraṇaṃ gato, dhammaṃ saraṇaṃ gato,<BR>
saṅghaṃ saraṇaṃ gato.<BR>
<BR>
Ghaṭīkāro kho mahārāja, kumbhakāro pāṇātipātā paṭivirato, adinnādāna paṭivirato,<BR>
kāmesu micchācārāpaṭivirato, musāvādā paṭivirato, surāmerayamajjapamādaṭṭhānā<BR>
paṭivirato.<BR>
<BR>
Ghaṭīkāro kho mahārāja, kumbhakāro buddho aveccappasādena samannāgato, dhamme<BR>
aveccappasādena samannāgato ariyakantehi sīlehi samannāgato saṅghe aveccappasādena<BR>
samannāgato, ariyakantehi sīlehi samannāgato.<BR>
<BR>
Ghaṭīkāro kho mahārāja,kumabhakāro dukkhe nikkaṅkho, dukkhasamudaye nikkaṅkho,<BR>
dukkhanirodhe nikkaṅkho, dukkhanirodhagāminiyā paṭipadāya nikkaṅkho.<BR>
<BR>
Ghaṭīkāro kho mahārāja, kumabhakāro ekabhattiko brahmacārī sīlavā kalyāṇadhammo.<BR>
<BR>
Ghaṭīkāro kho mahārāja, kumabhakāro nikkhittamaṇisuvaṇṇo,apetajātarūparajato.<BR>
<BR>
---------------------------<BR>
1.Adhivuṭṭho-syā.<BR>
<BR>
[BJT Page 414] [\x 414/]     <BR>
<BR>
Ghaṭīkāro kho mahārāja, kumbhakāro pannamusalo1. Na sahatthā paṭhaviṃ2 khaṇati. Yaṃ<BR>
hoti kulapaluggaṃ vā yo hoti mūsikukkāro vā3 taṃ kājena4 āharitvā bhājanaṃ karitvā<BR>
evamāha: 'ettha yo icchati taṇḍulapaṭibhastāni5 vā muggapaṭibhastāni6 vā kalāya7<BR>
paṭibhastāni8 vā nikkhipitvā yaṃ icchati taṃ haratuti.<BR>
<BR>
Ghaṭīkāro kho mahārāja, kumbhakāro andhe [PTS Page 052] [\q  52/]      jiṇṇe mātāpitaro<BR>
poseti. <BR>
Ghaṭīkāro kho mahārāja, kumbhakāro pañcannaṃ orambhāgiyānaṃ saññojanānaṃ<BR>
parikkhayā opapātiko tattha parinibbāyī anāvattidhammo tasmā lokā. <BR>
Ekami'dāhaṃ mahārāja, samayaṃ vehaliṅge gāmanigame viharāmi. Atha khvāhaṃ maharāja,<BR>
pubbanhasamayaṃ nivāsetvā pattacīvaraṃ ādāya yena ghaṭīkārassa kumbhakārassa<BR>
mātāpitaro tenupasaṅkamiṃ. Upasaṅkamitvā ghaṭīkārassa kumbhakārassa mātāpitaro<BR>
etadavocaṃ: handa ko nu kho ayaṃ bhaggavo9 gatoti. Nikkhanto kho te bhante upaṭṭhāko,<BR>
ato kumhiyā odanaṃ gahetvā pariyogā sūpaṃ gahetvā paribhuñjāti. Atha khvāhaṃ mahārāja,<BR>
kumbhiyā odanaṃ gahetvā pariyogā sūpaṃ gahetvā paribhuñjitvā uṭṭhāyāsanā pakkamiṃ10<BR>
atha kho mahārāja, ghaṭīkāro kumbhakāro yena mātāpitaro tenupasaṅkami. Upasaṅkamitvā<BR>
mātāpitaro etadavoca: ko kumbhiyā odanaṃ gahetvā pariyogā sūpaṃ gahetvā paribhuñjitvā<BR>
uṭṭhāyāsanā pakkanto'ti. Kassapo tāta, bhagavā arahaṃ sammāsambuddho kumbhiyā<BR>
odanaṃ gahetvā pariyogā sūpaṃ gahetvā paribhuñjitvā uṭṭhāyāsanā pakkanto'ti. Atha kho<BR>
maharāja, ghaṭīkārassa kumbhakārassa etadahosi: lābhā vata me,suladdhaṃ vata me yassa<BR>
me kassapo bhagavā arahaṃ sammāsambuddho evaṃ ahivissattho'ti11. Atha kho mahārāja,<BR>
ghaṭīkāraṃ kumbhakāraṃ addhamāsaṃ12 pītisukhaṃ na vijahi13 sattāhaṃ mātāpitunnaṃ.<BR>
<BR>
Ekami'dāhaṃ mahārāja, samayaṃ tattheva vehaliṅge gāmanigame viharāmi. Atha khvāhaṃ<BR>
mahārāja, pubbanhasamayaṃ nivāsetvā pattacīvaraṃ ādāya yena ghaṭīkārassa<BR>
kumbhakārassa mātāpitaro tenupasaṅkamiṃ, upasaṅkamitvā ghaṭīkārassa kumbhakārassa<BR>
mātāpitaro etadavocaṃ: handa ko nu kho ayaṃ bhaggavo9 gato'ti. Nikkhanto kho te bhante,<BR>
upaṭṭhāko, ato khaḷopiyā kummāsaṃ gahetvā pariyogā [PTS Page 053] [\q  53/]      sūpaṃ<BR>
gahetvā paribhuñjāti. Atha khvāhaṃ mahārāja, khaḷopiyā kummāsaṃ gahetvā pariyogā<BR>
sūpaṃ gahetvā paribhuñjitvā uṭṭhāyāsanā pakkamiṃ.<BR>
<BR>
--------------------------<BR>
1. Na musalena-syā,[PTS 2.] Paṭhaviñca-syā 3. Mūsikukkaro machasaṃ mūsikukkuro - sīmu,<BR>
syā,[PTS 4.] Kāmena sīmu.[PTS 5.] Taṇḍulapatibhastāni-syā taṇḍupabhivattāni-[PTS 6.]<BR>
Muggapabhivattāni-[PTS 7.] Kālāya-sīmu. 8. Kāḷāyapatibhastāni-syā<BR>
kāḷāyapabhivattāni-[PTS 10.] Pakkāmiṃ-syā,[PTS 11.] Abhivissaṭṭhoti-syā1.<BR>
Aḍḍhamāsaṃ-syā 13. Na vijahati-machasaṃ.<BR>
<BR>
[BJT Page 416] [\x 416/]     <BR>
<BR>
Atha kho mahārāja, ghaṭīkāro kumbhakāro yena mātāpitaro tenupasaṅkami, upasaṅkamitvā<BR>
mātāpitaro etadavoca: ko khaḷopiyā kummāsaṃ gahetvā pariyogā sūpaṃ gahetvā<BR>
paribhuñjitvā uṭṭhāyāsanā pakkanto'ti. Kassapo tāta, bhagavā arahaṃ sammāsambudadho<BR>
khaḷopiyā kummāsaṃ gahetvā pariyogā sūpaṃ gahetvā paribhuñjitvā uṭṭhāyāsanā<BR>
pakkanto'ti. Atha kho mahārāja, ghaṭīkārassa kumbhakārassa etadahosi: lābhā vata me,<BR>
suladdhaṃ vata me, yassa me kassapo bhagavā arahaṃ sammāsambuddho evaṃ<BR>
abhavissattho'ti. Atha kho mahārāja, ghaṭīkāraṃ kumbhakāraṃ addhamāsaṃ pītisukhaṃ na<BR>
vijahi,1 sattāhaṃ mātāpitunnaṃ.<BR>
<BR>
Ekami'dāhaṃ mahārāja, samayaṃ tattheva vehaliṅge gāmanigame viharāmi. Tena kho pana<BR>
samayena gandhakuṭi2 ovassati. Atha khvāhaṃ mahārāja, bhikkhū āmantesiṃ: gacchatha<BR>
bhikkhave, ghaṭīkārassa kumbhakārassa nivesane tiṇaṃ jānāthā'ti.3 Evaṃ vutte mahārāja,<BR>
bhikkhū maṃ etadavocuṃ: natthi kho bhante, ghaṭīkārassa kumbhakārassa nivesane tiṇaṃ,<BR>
atthi ca khvāssa āvesanaṃ tiṇacchadana'nti. Gacchatha bhikkhave ghaṭīkārassa<BR>
kumbhakārassa āvesanaṃ4 uttiṇaṃ karothā'ti. Atha kho te mahārāja bhikkhū ghaṭīkārassa<BR>
kumabhakārassa āvesanaṃ uttiṇamakaṃsu. Atha kho mahārāja, ghaṭīkārassa<BR>
kumabhakārassa mātāpitaro bhikkhū etadavocuṃ: ke āvesanaṃ uttiṇaṃ karontī'ti. Bhikkhū<BR>
bhagini, kassapassa bhagavato arahato sammāsambuddhassa gandhakuṭi2 ovassatī'ti<BR>
haratha bhante, bhadramukhāti. Atha kho mahārāja, ghaṭīkāro kumbhakāro yena<BR>
mātāpitaro tenupasaṅkami, upasaṅkamitvā mātāpitaro etadavoca: ke āvesanaṃ<BR>
uttiṇamakaṃsū'ti. Bhikkhū tāta, kassapassa kira5 bhagavato arahato sammāsambuddhassa<BR>
gandhakuṭi2 ovassatī'ti.Atha kho mahārāja, ghaṭīkārassa kumbhakārassa etadahosi: lābhā<BR>
vata me, suladdhaṃ vata me, yassa me kassapo bhagavā arahaṃ sammāsambuddho evaṃ<BR>
abhivissattho'ti. Atha kho mahārāja, ghaṭīkāraṃ kumbhakāraṃ [PTS Page 054] [\q  54/]    <BR>
 addhamāsaṃ pītisukhaṃ na vijahi, sattāhaṃ mātāpitunnaṃ. Atha kho taṃ mahārāja āvesanaṃ<BR>
sabbaṃ temāsaṃ ākāsacchadanaṃ aṭṭhāsi, na cātivassi6 evarūpo ca mahārāja, ghaṭīkāro<BR>
kumbhakāroti.<BR>
Lābhā bhante, ghaṭīkārassa kumbhakārassa, suladdhaṃ7. Bhante, ghaṭīkārassa<BR>
kumbhakārassa yassa bhagavā evaṃ abhivissatthoti.<BR>
<BR>
Atha kho ānanda, kikī kāsirājā ghaṭīkārassa kumbhakārassa pañcamattāni<BR>
taṇḍulavāhasatāni pāhesi paṇḍumuṭikassa sālino tadupiyañca tadupiyañceva sūpeyyaṃ.<BR>
Atha kho te ānanda, rājapurisā ghaṭīkāraṃ kumbhakāraṃ upasaṅkamitvā etadavocuṃ: imāni<BR>
te bhante, pañcamattāni taṇḍulavāhasatāni kikinā kāsirājena pahitāni paṇḍumuṭikassa<BR>
sālino tadupiyañca sūpeyyaṃ. Tāni bhante, patigaṇhātu'ti8. Rājā kho bhahukicco<BR>
bahukaraṇiyo, alaṃ me raññova hotuti.<BR>
<BR>
--------------------------<BR>
1. Na vijahati-machasaṃ 2. Kuṭi-machasaṃ, syā,kuṭi-[PTS 3.] Jānathāti-syā[PTS 4.]<BR>
Āvesane-machasaṃ 5. Kira-[PTS](natthi) 6. Na devo cātivassi-sīmu na devotivassi-machasaṃ<BR>
7. Suladdhalābhā-sīmu , suladdhā-machasaṃ. 8.Paṭiggaṇhāthāti-machasaṃ.<BR>
<BR>
[BJT Page 418] [\x 418/]     <BR>
<BR>
Siyā kho pana te ānanda, evamassa: añño nūna tena samayena jotipālo māṇavo ahosīti. Na<BR>
kho panetaṃ ānanda, evaṃ daṭṭhabbaṃ, ahaṃ tena samayena jotipālo māṇavo ahosinti.<BR>
<BR>
Idamavoca bhagavā attamano āyasmā ānando bhagavato bhāsitaṃ abhinandīti. <BR>
Ghaṭīkārasuttaṃ paṭhamaṃ.<BR>
<BR>
[BJT Page 420] [\x 420/]     <BR>
<BR>
2.4.2<BR>
Raṭṭhapālasuttaṃ.<BR>
<BR>
Evaṃ me sutaṃ: ekaṃ samayaṃ bhagavā kurūsu cārikaṃ caramāno mahatā bhikkhusaṅghena<BR>
saddhiṃ yena thullakoṭṭhitaṃ1 nāma kurūnaṃ nigamo tadavasari. Assosuṃ kho<BR>
thullakoṭṭhitakā2 brāhmaṇagahapatikā: samaṇo khalu bho gotamo sakyaputto sakyakulā<BR>
pabbajito kurūsu [PTS Page 055] [\q  55/]      cārikaṃ caramāno mahatā bhikkhusaṅghena<BR>
saddhiṃ thullakoṭṭhitaṃ anuppatto. Taṃ kho pana bhagavantaṃ gotamaṃ evaṃ kalyāṇo<BR>
kittisaddo abbhūggato: itipi so bhagavā arahaṃ sammāsambuddho vijjācaraṇasampanno<BR>
sugato lokavidu anuttaro purisadammasārathi satthā devamanussānaṃ buddho bhagavā'ti.<BR>
So imaṃ lokaṃ sadevakaṃ samārakaṃ sabrahmakaṃ sassamaṇabrāhmaṇiṃ pajaṃ<BR>
sadevamanussaṃ sayaṃ abhiññā sacchikatvā pavedeti, so dhammaṃ deseti ādikalyāṇaṃ<BR>
majjhekalyāṇaṃ pariyosānakalyāṇaṃ sātthaṃ sabyañjanaṃ, kevalaparipuṇṇaṃ parisuddhaṃ<BR>
brahmacariyaṃ pakāseti. Sādhu kho pana tathārūpānaṃ arahataṃ dassanaṃ hotī"ti.<BR>
<BR>
Atha kho thullakoṭṭhitakā2 brāhmaṇagahapatikā yena bhagavā tenupasaṅkamiṃsu,<BR>
upasaṅkamitvā appekacce bhagavantaṃ abhivādetvā ekamantaṃ nisīdiṃsu. Appekacce<BR>
bhagavatā saddhiṃ sammodiṃsu, sammodanīyaṃ kathaṃ sārāṇīyaṃ3 vītisāretvā, ekamantaṃ<BR>
nisidiṃsu. Appekacce yena bhagavā tenañjaliṃ paṇāmetvā ekamantaṃ nisīdiṃsu appekacce<BR>
bhagavato santike nāmagottaṃ sāvetvā ekamantaṃ nisīdiṃsu. Appekacce tuṇhībhūtā<BR>
ekamantaṃ nisīdiṃsu. Ekamantaṃ nisinne kho thullakoṭṭhitake4 brāhmaṇagahapatike<BR>
bhagavā dhammiyā kathāya sandassesi samādapesi samuttejesi sampahaṃsesi.<BR>
<BR>
Tena kho pana samayena raṭṭhapālo nāma kulaputto tasmiṃyeva thullakoṭṭhite4<BR>
aggakulikassa5 putto tassaṃ parisāyaṃ nisinno hoti. Atha kho raṭṭhapālassa kulaputtassa<BR>
etadahosi : yathā yathā kho bhagavā dhammaṃ deseti6 nayidaṃ sukaraṃ agāraṃ ajjhāvasatā<BR>
ekantaparipuṇṇaṃ ekantaparisuddhaṃ saṅkhalikhitaṃ brahmacariyaṃ carituṃ, yannūnāhaṃ<BR>
kesamassuṃ ohāretvā kāsāyāni vatthāni acchādetvā agārasmā anagāriyaṃ pabbajeyya'nti.<BR>
Atha kho thullakoṭṭhitakā2 brāhmaṇagahapatikā bhagavatā dhammiyā kathāya sandassitā<BR>
samādapitā samuttejitā sampahaṃsitā bhagavato bhāsitaṃ abhinanditvā anumoditvā<BR>
uṭṭhāyāsanā [PTS Page 056] [\q  56/]      bhagavantaṃ abhivādetvā padakkhiṇaṃ katvā<BR>
pakkamiṃsu. Atha kho raṭṭhapālo<BR>
<BR>
--------------------------<BR>
1.Thullakoṭṭhikaṃ- machasaṃ 2. Thullakoṭṭhikā-macasaṃ 3.Sāraṇīyaṃ -sīmu, machasaṃ 4.<BR>
Thullakoṭṭhitake-sīmu. 5. Aggakulassa-machasaṃ<BR>
Thullakoṭṭhike-machasaṃ<BR>
6. Khvāhaṃ bhagavatā dhammaṃ desitaṃ ājānāmi-machasaṃ,syā,[PTS.]<BR>
<BR>
[BJT Page 422] [\x 422/]     <BR>
<BR>
Kulaputto acirapakkantesu thullakoṭṭhitakesu brāhmaṇagahapatikesu yena bhagavā<BR>
tenupasaṅkami, upasaṅkamitvā bhagavantaṃ abhivādetvā ekamantaṃ nisīdi. Ekamantaṃ<BR>
nisinno kho raṭṭhapālo kulaputto bhagavantaṃ etadavoca: 'yathā yathāhaṃ bhante,<BR>
bhagavatā dhammaṃ desitaṃ ājānāmi, nayidaṃ sūkaraṃ agāraṃ ajjhāvasatā<BR>
ekantaparipuṇṇaṃ ekantaparisuddhaṃ saṅkhalikhitaṃ brahmacariyaṃ carituṃ,1 labheyyāhaṃ<BR>
bhante bhagavato santike pabbajjaṃ, labheyyaṃ upasampada'nti.<BR>
<BR>
Anuññātosi pana tvaṃ raṭṭhapāla, mātāpituhi agārasmā anagāriyaṃ pabbajjāyāti?<BR>
<BR>
Na kho ahaṃ bhante, anuññāto mātāpituhi agārasmā anagāriyaṃ pabbajjāyāti.<BR>
<BR>
Na kho raṭṭhapāla, tathāgatā ananuññātaṃ mātāpituhi pabbājentīti.<BR>
<BR>
Svāhaṃ bhante tathā karissāmi yathā maṃ mātāpitaro anujānissanti agārasmā anagāriyaṃ<BR>
pabbajjāyāti.<BR>
<BR>
Atha kho raṭṭhapālo kulaputto uṭṭhāyāsanā bhagavantaṃ abhivādetvā padakkhiṇaṃ katvā<BR>
yena mātāpitaro tenupasaṅkami. Upasaṅkamitvā mātāpitaro etadavoca: 'amma tāta,2 yathā<BR>
yathāhaṃ bhagavatā dhammaṃ desitaṃ ājānāmi, nayidaṃ sūkaraṃ agāraṃ ajjhāvasatā<BR>
ekantaparipuṇṇaṃ ekantaparisuddhaṃ saṅkhalikhitaṃ brahmacariyaṃ carituṃ, icchāmahaṃ<BR>
kesamassuṃ ohāretvā kāsāyāni vatthāni acchādetvā agārasmā anagāriyaṃ pabbajituṃ,<BR>
anujānātha maṃ agārasmā anagāriyaṃ pabbajjāyā'ti.<BR>
<BR>
Evaṃ vutte raṭṭhapālassa kulaputtassa mātāpitaro raṭṭhapālaṃ kulaputtaṃ etadavocuṃ: 'tvaṃ<BR>
khosi3 tāta raṭṭhapāla, amhākaṃ ekaputtako piyo manāpo sukhedhito4 sukhaparibhato5 na<BR>
tvaṃ tāta raṭṭhapāla, kassaci6 dukkhassa jānāsi. Ehi tvaṃ tāta raṭṭhapāla, bhuñja [PTS Page<BR>
057] [\q  57/]      ca piva ca paricārehi ca, bhuñjanto pivanto paricārento kāmāni7<BR>
paribhuñjanto puññāni karonto abhiramassu. Na taṃ mayaṃ anujānāma agārasmā<BR>
anagāriyaṃ pabbajjāya, maraṇenapi te mayaṃ akāmakā vinā bhavissāma, kiṃ pana mayaṃ<BR>
taṃ jivantaṃ anujānissāma agārasmā anagāriyaṃ pabbajjāyāti?<BR>
<BR>
-------------------------<BR>
1. Icchāmahaṃ bhante, kesamassuṃ ohāretvā kāsāyāni vatthāni acchādetvā agārasmā<BR>
anagāriyaṃ pabbajituṃ(adhikaṃ) machasaṃ. [PTS.] Syā, potthakesu<BR>
2. Ammatātā-machasaṃ,[PTS 3.] Tvaṃ kho-[PTS 4.]Sukhe ṭhito-[PTS 5.]Sukhaparihato-syā<BR>
6.Kiñci-syā 7. Kāme-machasaṃ, syā, [PTS.]<BR>
<BR>
[BJT Page 424] [\x 424/]     <BR>
<BR>
Dutiyampi kho raṭṭhapālo kulaputto mātāpitaro etadavoca: 'amma tāta, yathā yathāhaṃ<BR>
bhagavatā dhammaṃ desitaṃ ājānāmi. Nayidaṃ sūkaraṃ agāraṃ ajjhāvasatā<BR>
ekantaparipuṇṇaṃ ekantaparisuddhaṃ saṅkhalikhitaṃ brahmacariyaṃ carituṃ. Icchāmahaṃ<BR>
kesamassuṃ ohāretvā kāsāyāni vatthāni acchādetvā agārasmā anagāriyaṃ pabbajituṃ,<BR>
anujānātha maṃ agārasmā anagāriyaṃ pabbajjāyāti.<BR>
<BR>
Tatiyampi kho raṭṭhapālo kulaputto mātāpitaro etadavoca: 'amma tāta, yathā yathāhaṃ<BR>
bhagavatā dhammaṃ desitaṃ ājānāmi. Nayidaṃ sūkaraṃ agāraṃ ajjhāvasatā<BR>
ekantaparipuṇṇaṃ ekantaparisuddhaṃ saṅkhalikhitaṃ brahmacariyaṃ carituṃ. Icchāmahaṃ<BR>
kesamassuṃ ohāretvā kāsāyāni vatthāni acchādetvā agārasmā anagāriyaṃ pabbajituṃ,<BR>
anujānātha maṃ agārasmā anagāriyaṃ pabbajjāyāti.<BR>
<BR>
Tatiyampi kho raṭṭhapālassa kulaputtassa mātāpitaro raṭṭhapālaṃ kulaputtaṃ<BR>
Etadavocuṃ:'tvaṃ khosi tāta raṭṭhapāla, amhākaṃ ekaputtako piyo manāpo sukhedhito<BR>
sukhaparibhato na tvaṃ tāta raṭṭhapāla, kassaci dukkhassa jānāsi. Ehi tvaṃ tāta raṭṭhapāla,<BR>
bhuñja ca piva ca paricārehi ca, bhuñjanto pivanto paricārento kāmāni paribhuñjanto<BR>
puññāni karonto abhiramassu na taṃ mayaṃ anujānāma agārasmā anagāriyaṃ pabbajjāya.<BR>
Maraṇenapi te mayā akāmakā vinā bhavissāma,kiṃ pana mayaṃ taṃ jivantaṃ anujānissāma<BR>
agārasmā anagāriyaṃ pabbajjāyā'ti?<BR>
<BR>
Atha kho raṭṭhapālo kulaputto mātāpitusu pabbajjaṃ alabhamāno1 tattheva anantarahitāya<BR>
bhumiyā nipajji, idheva me maraṇaṃ bhavissati pabbajjā vāti2. [PTS Page 058] [\q  58/]    <BR>
<BR>
<BR>
Atha kho raṭṭhapālassa kulaputtassa mātāpitaro raṭṭhapālaṃ kulaputtaṃ etadavocuṃ: 'tvaṃ<BR>
khosi tāta raṭṭhapāla, amhākaṃ ekaputtako piyo manāpo sukhedhito sukhaparibhato,na tvaṃ<BR>
tāta raṭṭhapāla, kassaci dukkhassa jānāsi, uṭṭhehi tāta raṭṭhapāla, bhuñja ca piva ca<BR>
parivārehi ca bhuñjanto pivanto paricārento kāmāni paribhuñjanto puññāni karonto<BR>
abhiramassu, na taṃ mayaṃ anujānāma agārasmā anagāriyaṃ pabbajjāya, maraṇenapi te<BR>
mayaṃ akāmakā vinā bhavissāma, kiṃ pana mayaṃ taṃ jivantaṃ anujānissāma agārasmā<BR>
anagāriyaṃ pabbajjāyāti?<BR>
<BR>
Evaṃ vutte raṭṭhapālo kulaputto tuṇhī ahosi. Dutiyampi raṭṭhapālassa kulaputtassa<BR>
mātāpitaro raṭṭhapālaṃ kulaputtaṃ etadavocuṃ: 'tvaṃ khosi tāta raṭṭhapāla, amhākaṃ<BR>
ekaputtako piyo manāpo sukhedhito sukhaparibhato. Na tvaṃ tāta raṭṭhapāla, kassaci<BR>
dukkhassa jānāsi. Uṭṭhehī tāta raṭṭhapāla, bhuñja ca piva ca paricārehi ca, bhuñjanto<BR>
pivanto paricārento kāmāni paribhuñjanto puññāni karonto abhiramassu. Na taṃ mayaṃ<BR>
anujānāma agārasmā anagāriyaṃ pabbajjāya, maraṇenapi te mayaṃ akāmakā vinā<BR>
bhavissāma, kiṃ pana mayaṃ taṃ jivantaṃ anujānissāma agārasmā anagāriyaṃ pabbajjāyāti?<BR>
<BR>
Evaṃ vutte raṭṭhapālo kulaputto tuṇhī ahosi. Tatiyampi raṭṭhapālassa kulaputtassa<BR>
mātāpitaro raṭṭhapālaṃ kulaputtaṃ etadavocuṃ: 'tvaṃ khosi tāta raṭṭhapāla, amhākaṃ<BR>
ekaputtako piyo manāpo sukhedhito sukhaparibhato. Na tvaṃ tāta raṭṭhapāla, kassaci<BR>
dukkhassa jānāsi. Uṭṭhehi tāta raṭṭhapāla, bhuñja ca piva ca paricārehi ca, bhuñjanto<BR>
pivanto paricārento kāmāni paribhuñjanto puññāni karonto abhiramassu. Na taṃ mayaṃ<BR>
anujānāma agārasmā anagāriyaṃ pabbajjāya, maraṇenapi te mayaṃ akāmakā vinā<BR>
bhavissāma, kiṃ pana mayaṃ taṃ jivantaṃ anujānissāma agārasmā anagāriyaṃ pabbajjāyāti?<BR>
Tatiyampi kho raṭṭhapālo kulaputto tuṇahī ahosi.<BR>
<BR>
--------------------------<BR>
1. Na maṃ mātāpitaro anujānanti agārasmā anagāriyaṃ pabbajjāyāti machasaṃ, syā.<BR>
<BR>
2. 'Atha kho raṭṭhapālo kulaputto ekampi bhattaṃ na bhuñji - pe - sattapi bhattāni na bhuñji<BR>
iti sudinnabhāṇavāre viya - machasaṃ, syāma potthakesu disasati.<BR>
<BR>
[BJT Page 426] [\x 426/]     <BR>
<BR>
Atha kho raṭṭhapālassa kulaputtassa mātāpitaro yena raṭṭhapālassa kulaputtassa sahāyakā<BR>
tenupasaṅkamiṃsu, upasaṅkamitvā raṭṭhapālassa kulaputtassa sahāyake etadavocuṃ: 'eso<BR>
tātā, raṭṭhapālo kulaputto anantarahitāya bhumiyā nipanno: 'idheva me maraṇaṃ bhavissati<BR>
pabbajjā vā'ti. Etha1 tātā, yena raṭṭhapālo kulaputto tenupasaṅkamatha, upasaṅkamitvā<BR>
raṭṭhapālaṃ kulaputtaṃ evaṃ vadetha: 'tvaṃ kho samma raṭṭhapāla, mātāpitunnaṃ<BR>
ekaputtako piyo manāpo sukhedhito sukhaparibhato, na tvaṃ samma raṭṭhapāla, kassaci<BR>
dukkhassa jānāsi. Uṭṭhehi samma raṭṭhapāla, bhuñja ca piva ca paricārehi ca, bhuñjanto<BR>
pivanto paricārento kāmāni paribhuñjanto puññāni karonto abhiramassu. Na taṃ mātāpitaro<BR>
anujānanti agārasmā anagāriyaṃ pabbajjāya, maraṇenapi te mātāpitaro akāmakā [PTS Page<BR>
059] [\q  59/]      vinā bhavissanti, kiṃ pana te taṃ jivantaṃ anujānissanti agārasmā<BR>
anagāriyaṃ pabbajjāyā'ti?2<BR>
<BR>
Atha kho raṭṭhapālassa kulaputtassa sahāyakā raṭṭhapālassa kulaputtassa matāpitunnaṃ<BR>
paṭissutvā3 yena raṭṭhapālo kulaputto tenupasaṅkamiṃsu, upasaṅkamitvā raṭṭhapālaṃ<BR>
kulaputtaṃ etadavocuṃ: 'tvaṃ kho sammaraṭṭhapāla, mātāpitunnaṃ ekaputtako piyo manāpo<BR>
sukhedhito sukhaparibhato, na tvaṃ samma raṭṭhapāla, kassaci dukkhassa jānāsi. Uṭṭhehi<BR>
samma raṭṭhapāla, bhuñja ca piva ca paricārehi ca, bhuñjanto pivanto paricārento kāmāni<BR>
paribhuñjanto puññāni karonto abhiramassu. Na taṃ mātāpitaro anujānanti agārasmā<BR>
anagāriyaṃ pabbajjāya, maraṇenapi te mātāpitaro akāmakā vinā bhavissanti, kiṃ pana te<BR>
jivantaṃ anujānissanti agārasmā anagāriyaṃ pabbajjāyāti?<BR>
<BR>
Evaṃ vutte raṭṭhapālo kulaputto tuṇhī ahosi. Dutiyampi kho raṭṭhapālassa kulaputtassa<BR>
sahāyakā raṭṭhapālaṃ kulaputtaṃ etadavocuṃ: tvaṃ kho samma raṭṭhapāla, mātāpitunnaṃ<BR>
ekaputtako piyo manāpo sukhedhito sukhaparibhato, na tvaṃ samma raṭṭhapāla, kassaci<BR>
dukkhassa jānāsi. Uṭṭhehi samma raṭṭhapāla, bhuñja ca piva ca paricārehi ca, bhuñjanto<BR>
pivanto paricārento kāmāni paribhuñjanto puññāni karonto abhiramassu, na taṃ mātāpitaro<BR>
anujānanti agārasmā anagāriyaṃ pabbajjāya, maraṇenapi te mātāpitaro akāmakā vinā<BR>
bhavissanti, kiṃ pana te taṃ jivantaṃ anujānissanti agārasmā anagāriyaṃ pabbajjāyā'ti.<BR>
<BR>
Evaṃ vutte raṭṭhapālo kulaputto tuṇhī ahosi. Tatiyampi kho raṭṭhapālassa kulaputtassa<BR>
sahāyakā raṭṭhapālaṃ kulaputtaṃ etadavocuṃ: tvaṃ kho samma raṭṭhapāla, mātāpitunnaṃ<BR>
ekaputtako piyo manāpo sukhedhito sukhaparibhato, na tvaṃ samma raṭṭhapāla, kassaci<BR>
dukkhassa jānāsi. Uṭṭhehi samma raṭṭhapāla, bhuñja ca piva ca paricārehi ca, bhuñjanto<BR>
pivanto paricārento kāmāni paribhuñjanto puññāni karonto abhiramassu, na taṃ mātāpitaro<BR>
anujānanti agārasmā anagāriyaṃ pabbajjāya, maraṇenapi te mātāpitaro akāmakā vinā<BR>
bhavissanti, kiṃ pana te taṃ jivantaṃ anujānissanti agārasmā anagāriyaṃ pabbajjāyā'ti.<BR>
Tatiyampi kho raṭṭhapālo kulaputto tuṇahī ahosi.<BR>
<BR>
Atha kho raṭṭhapālassa kulaputtassa sahāyakā yena raṭṭhapālassa kulaputtassa mātāpitaro<BR>
tenupasaṅkamiṃsu, upasaṅkamitvā raṭṭhapālassa kulaputtassa mātāpitaro etadavocuṃ:<BR>
'amma tāta, eso raṭṭhapālo kulaputto tattheva anantarahitāya bhūmiyā nipanno idheva me<BR>
maraṇaṃ [PTS Page 060] [\q  60/]      bhavissati pabbajjā vā'ti. Sace tumhe raṭṭhapālaṃ<BR>
kulaputtaṃ<BR>
<BR>
--------------------------<BR>
1. Ehī -[PTS]<BR>
2. Atha kho raṭṭhapālassa kulaputtassa -pe- pabbajjāyāti. Ayaṃ pāṭho machasaṃ,<BR>
syāmapotthakesu na dissati.<BR>
<BR>
3. 'Raṭṭhapālassa kulaputtassa mātāpitunnaṃ paṭissutvā' iti machasaṃ, syāma potthakesu<BR>
natthi.<BR>
<BR>
[BJT Page 428] [\x 428/]     <BR>
<BR>
Nānujānissatha agārasmā anagāriyaṃ pabbajjāya, tatthevassa1 maraṇaṃ āgamissati. Sace<BR>
pana tumhe raṭṭhapālaṃ kulaputtaṃ anujānissatha agārasmā anagāriyaṃ pabbajjāya,<BR>
pabbajitampi naṃ dakkhissatha. Sace raṭṭhapālo kulaputto nābhiramissati agārasmā<BR>
anagāriyaṃ pabbajjāya, kā cassa aññā gati bhavissati, idheva paccāgamissati. Anujānātha<BR>
raṭṭhapālaṃ kulaputtaṃ agārasmā anagāriyaṃ pabbajjāyā'ti.<BR>
<BR>
Anujānāma tātā, raṭṭhapālaṃ kulaputtaṃ agārasmā anagāriyaṃ pabbajjāya, pabbajitena ca<BR>
pana mātāpitaro uddassetabbāti.<BR>
<BR>
Atha kho raṭṭhapālassa kulaputtassa sahāyakā yena raṭṭhapālo kulaputto<BR>
tenupasaṅkamiṃsu. Upasaṅkamitvā raṭṭhapālaṃ kulaputtaṃ etadavocuṃ: tvaṃ kho samma<BR>
raṭṭhapāla, mātāpitunnaṃ ekaputtako piyo manāpo sukhedhito sukhaparibhato, na tvaṃ<BR>
samma raṭṭhapāla, kassaci dukkhassa jānāsi, uṭṭhehi samma raṭṭhapāla, bhuñja ca piva ca<BR>
paricārehi ca. Bhuñjanto pivanto paricārento kāmāni paribhuñjanto puññāni karonto<BR>
abhiramassu, anuññātosi mātāpituhi agārasmā anagāriyaṃ pabbajjāya. Pabbajitena ca te<BR>
mātāpitaro uddassetabbā'ti.<BR>
<BR>
Atha kho raṭṭhapālo kulaputto uṭṭhahitvā balaṃ gāhetvā yena bhagavā tenupasaṅkami,<BR>
upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinno kho<BR>
raṭṭhapālo kulaputto bhagavantaṃ etadavoca: 'anuññāto ahaṃ bhante, matāpituhi agārasmā<BR>
anagāriyaṃ pabbajjāya, pabbājetu maṃ bhagavā'ti. Alattha kho raṭṭhapālo kulaputto<BR>
bhagavato santike pabbajjaṃ, alattha upasampadaṃ.<BR>
<BR>
Atha kho bhagavā acirūpasampanne āyasmante raṭṭhapāle addhamāsūpasampanne,<BR>
thullakoṭṭhite yathābhirantaṃ viharitvā yena sāvatthi tena cārikaṃ pakkāmi, anupubbena<BR>
cārikaṃ caramāno yena sāvatthi tadavasari. Tatra sudaṃ [PTS Page 061] [\q  61/]     <BR>
bhagavā sāvatthiyaṃ viharati jetavane anāthapiṇḍikassa ārāme. Atha kho āyasmā<BR>
raṭṭhapālo eko vūpakaṭṭho appamatto ātāpi pahitatto viharanto na cirasseva yassatthāya<BR>
kulaputtā sammadeva agārasmā anagāriyaṃ pabbajanti, tadanuttaraṃ<BR>
brahmacariyapariyosānaṃ diṭṭheva dhamme sayaṃ abhiññā sacchikatvā upasampajja vihāsi.<BR>
Khiṇā jāti, vusitaṃ brahmacariyaṃ, kataṃ karaṇīyaṃ,nāparaṃ itthattāyā'ti abbhaññāsi.<BR>
Aññataro kho panāyasmā raṭṭhapālo arahataṃ ahosi. <BR>
Atha kho āyasmā raṭṭhapālo yena bhagavā tenupasaṅkami, upasaṅkamitvā bhagavantaṃ<BR>
abhivādetvā ekamantaṃ nisīdi. Ekamantaṃ nisinno kho āyasmā raṭṭhapālo bhagavantaṃ<BR>
etadavoca: 'icchāmahaṃ bhante, mātāpitaro uddassetuṃ, sace maṃ bhagavā anujānātī'ti.<BR>
<BR>
-------------------------<BR>
1.Tattheva maraṇaṃ - machasaṃ, syā,[PTS.]<BR>
<BR>
[BJT Page 430] [\x 430/]     <BR>
<BR>
Atha kho bhagavā āyasmato raṭṭhapālassa cetasā ceto parivitakkaṃ1 manasākāsi. Yadā<BR>
bhagavā aññāsi: 'abhabbo kho raṭṭhapālo kulaputto sikkhaṃ paccakkhāya hīnāyāvattitu'nti.<BR>
Atha kho bhagavā āyasmantaṃ raṭṭhapālaṃ etadavoca: yassadāni tvaṃ raṭṭhapāla, kālaṃ<BR>
maññasī'ti.<BR>
<BR>
Atha kho āyasmā raṭṭhapālo uṭṭhāyāsanā bhagavantaṃ abhivādetvā padakkhiṇaṃ katvā<BR>
senāsanaṃ saṃsāmetvā pattacīvaraṃ ādāya yena thullakoṭṭhitaṃ tena cārikaṃ pakkāmi.<BR>
Anupubbena cārikaṃ caramāno yena thullakoṭṭhitaṃ tadavasari. Tatra sudaṃ āyasmā<BR>
raṭṭhapālo thullakoṭṭhite viharati rañño koravyassa migācīre. Atha kho āyasmā raṭṭhapālo<BR>
pubbanhasamayaṃ nivāsetvā pattacīvaraṃ ādāya thullakoṭṭhitaṃ piṇḍāya pāvisi,<BR>
thullakoṭṭhite sapadānaṃ piṇḍāya caramāno yena sakapitunivesanaṃ tenupasaṅkami. Tena<BR>
kho pana samayena āyasmato raṭṭhapālassa pitā majjhimāya dvārasālāya ullikhāpeti.2<BR>
Addasā kho āyasmato raṭṭhapālassa pitā āyasmantaṃ raṭṭhapālaṃ dūratova āgacchantaṃ,<BR>
disvāna etadavoca: 'imehi muṇḍakehi samaṇakehi amhākaṃ ekaputtako piyo manāpo [PTS<BR>
Page 062] [\q  62/]      pabbājito'ti. Atha kho āyasmā raṭṭhapālo sakapitunivesane neva<BR>
dānaṃ alattha, na paccakkhānaṃ, aññadatthu akkosameva alattha.<BR>
<BR>
Tena kho pana samayena āyasmato raṭṭhapālassa ñātidāsi ābhidosikaṃ kummāsaṃ<BR>
chaḍḍetukāmā hoti. Atha kho āyasmā raṭṭhapālo taṃ ñātidāsiṃ etadavoca: 'sace taṃ bhagini,<BR>
chaḍḍanīyadhammaṃ3 idha me patte ākirā'ti.<BR>
<BR>
Atha kho āyasmato raṭṭhapālassa ñātidāsi taṃ ābhidosikaṃ kummāsaṃ āyasmato<BR>
raṭṭhapālassa patte ākirantī hatthānañca pādānañca sarassa ca nimittaṃ aggahesi. Atha kho<BR>
āyasmato raṭṭhapālassa ñātidāsi yenāyasmato raṭṭhapālassa mātā tenupasaṅkami.<BR>
Upasaṅkamitvā āyasmato raṭṭhapālassa mātaraṃ etadavoca: 'yaggheyye4 jāneyyāsi.<BR>
Ayyaputto raṭṭhapālo anuppatto'ti.<BR>
<BR>
Sace je, saccaṃ vadasi, adāsī bhavasī'ti.5 Atha kho āyasmato raṭṭhapālassa mātā<BR>
yenāyasmato raṭṭhapālassa pitā tenupasaṅkami, upasaṅkamitvā āyasmato raṭṭhapālassa<BR>
pitaraṃ etadavoca: yagghe gahapati jāneyyāsi, raṭṭhapālo kira kalaputto anuppatto'ti.<BR>
<BR>
Tena kho pana samayena āyasmā raṭṭhapālo taṃ ābhidosikaṃ kummāsaṃ aññataraṃ<BR>
kuḍḍaṃ6 nissāya paribhuñjati. Atha kho āyasmato raṭṭhapālassa pitā yenāyasmā raṭṭhapālo<BR>
tenupasaṅkami, upasaṅkamitvā āyasmantaṃ raṭṭhapālaṃ etadavoca: atthi nāma tāta<BR>
raṭṭhapāla, ābhidosikaṃ kummāsaṃ paribhuñjissasi, nanu tāta raṭṭhapāla, sakaṃ gehaṃ<BR>
gantabbanti.<BR>
<BR>
--------------------------<BR>
1. Paricca-machasaṃ,syā 2. Ullikkhāpeti-syā 3. Ābhidosikaṃ kummāsaṃ<BR>
chaḍḍetakāmāsi-sīmu. 4. Yagaghayye-syā 5. Bhaṇasi adāsiṃ taṃ karomīti-sīmu,<BR>
machasaṃ,syā 6. Kuṭṭamūlaṃ-machasaṃ.<BR>
<BR>
[BJT Page 432] [\x 432/]     <BR>
<BR>
Kuto no gahapati, ambhākaṃ gehaṃ agārasmā anagāriyaṃ pabbajitānaṃ,anagārā mayaṃ<BR>
gahapati, agamamhā [PTS Page 063] [\q  63/]      kho te gahapati gehaṃ, tattha neva dānaṃ<BR>
alatthambha ,na paccakkhānaṃ aññadatthu1 akkosameva alatthamhā'ti.<BR>
<BR>
'Ehi tāta raṭṭhapāla, gharaṃ gamissāmā'ti.<BR>
'Alaṃ gahapati, kataṃ me ajja bhattakicca'nti.<BR>
'Tena hi tāta raṭṭhapāla, adhivāsehi svātanāya bhatta'nti.<BR>
<BR>
Adhivāsesi kho āyasmā raṭṭhapālo tuṇhībhāvena. Atha kho āyasmato raṭṭhapālassa pitā<BR>
āyasmato raṭṭhapālassa adhivāsanaṃ viditvā yena sakaṃ nivesanaṃ tenupasaṅkami,<BR>
upasaṅkamitvā2 mahantaṃ hiraññasuvaṇṇassa puñjaṃ kārāpetvā kilañjehi paṭicchādāpetvā<BR>
āyasmato raṭṭhapālassa purāṇadutiyikā3 āmantesi: etha tamhe vadhuyo4 yena alaṅkārena<BR>
alaṅkataṃ pubbe raṭṭhapālassa kulaputtassa piyā hotha manāpā, tena alaṅkārena<BR>
alaṅkarothā'ti.<BR>
<BR>
Atha kho āyasmato raṭṭhapālassa pitā tassā rattiyā accayena sake nivesane paṇītaṃ<BR>
khādanīyaṃ bhojanīyaṃ paṭiyādāpetvā āyasmato raṭṭhapālassa kālaṃ ārocesi: 'kālo tāta<BR>
raṭṭhapāla, niṭṭhitaṃ bhatta'nti atha kho āyasmā raṭṭhapālo pubbanhasamayaṃ nivāsetvā<BR>
pattacīvaramādāya yena sakapitunivesanaṃ tenupasaṅkami, upasaṅkamitvā paññatte āsane<BR>
nisīdi. Atha kho āyasmato raṭṭhapālassa pitā taṃ hiraññasuvaṇṇassa puñjaṃ vivarāpetvā<BR>
āyasmantaṃ raṭṭhapālaṃ etadavoca: 'idaṃ te tāta raṭṭhapāla, mattikaṃ dhanaṃ, aññaṃ<BR>
pettikaṃ, aññaṃ pitāmahaṃ. Sakkā tāta raṭṭhapāla, bhoge ca bhuñjituṃ, puññāni ca kātuṃ,<BR>
ehi tvaṃ tāta [PTS Page 064] [\q  64/]      raṭṭhapāla, sikkhaṃ paccakkhāya hīnāyāvattitvā<BR>
bhoge ca bhuñjassu, puññāni ca karohīti.<BR>
<BR>
Sace kho me tvaṃ gahapati vacanaṃ kareyyāsi, imaṃ hiraññasuvaṇṇassa puñjaṃ sakaṭesu<BR>
āropetvā nibbāhāpetvā majjhegaṅgāya nadiyā sote osīdāpeyyāsi.5 Taṃ kissa hetu:<BR>
'uppajjissanti hi te gahapati, tato nidānaṃ sokaparidevadukkhadomanassupāyāsā'ti.<BR>
<BR>
-------------------------<BR>
1. Aññadattuṃ-syā<BR>
2. Haritena gomayena paṭhaviyā upalimpetvā mahantaṃ hīraññasuvaṇṇassa puñjaṃ<BR>
kārāpetvā, dve puñje kārāpetvā ekaṃ hiraññassa ekaṃ suvaṇṇassa, mahantā puñjā ahesuṃ<BR>
orato ṭhito puriso pārato ṭhitaṃ purisaṃ na passati, tathā pārato ṭhito puriso orato ṭhitaṃ.<BR>
Te puñje kilañjehi paṭicchādāpetvā majjhe āsanaṃ paññāpetvā tirokaraṇīyaṃ parikkhipitvā<BR>
āyasmato raṭṭhapālassa purāṇadutiyike āmantesi - syāmapotthake dissate.<BR>
<BR>
3. Purāṇadutiyike-syā,[PTS 4.] Vadhuke-syā.[PTS 5.] Opilāpeyyāsi-sīmu. <BR>
<BR>
[BJT Page 434] [\x 434/]     <BR>
<BR>
Atha kho āyasmato raṭṭhapālassa purāṇadutiyikāyo paccekaṃ pādesu1 gahetvā āyasmantaṃ<BR>
raṭṭhapālaṃ etadavocuṃ: 'kīdisā nāma tā2 ayyaputtaka, accharāyo, yāsaṃ tvaṃ hetu<BR>
brahmacariyaṃ carasī'ti?<BR>
<BR>
'Na kho mayaṃ bhaginī,accharānaṃ hetu brahmacariyaṃ carāmā'ti.<BR>
<BR>
Bhaginīvādena no ayyaputto raṭṭhapālo samudācaratī'ti tattheva mucchitā papatiṃsu.<BR>
<BR>
Atha kho āyasmā raṭṭhapālo pitaraṃ etadavoca: sace gahapati, bhojanaṃ dātabbaṃ detha, mā<BR>
no viheṭhathā'ti.<BR>
<BR>
Bhuñja tāta raṭṭhapāla, niṭṭhitaṃ bhattanti. Atha kho āyasmato raṭṭhapālassa pitā<BR>
āyasmantaṃ raṭṭhapālaṃ paṇītena khādanīyena bhojanīyena sahatthā santappesi<BR>
sampavāresi. Atha kho āyasmā raṭṭhapālo bhūttāvī onītapattapāṇī ṭhitakova imā gāthā<BR>
abhāsi:<BR>
<BR>
"Passa cittakataṃ bimbaṃ arukāyaṃ samussitaṃ,<BR>
Āturaṃ bahusaṅkappaṃ yassa natthi dhuvaṃ ṭhiti.<BR>
<BR>
Passa cittakataṃ rūpaṃ maṇinā kuṇḍalena ca,<BR>
Aṭṭhittacena3 onaddhaṃ saha vatthehi sobhati.<BR>
<BR>
Alattakakatā pādā mukhaṃ cuṇṇakamakkhitaṃ,<BR>
Alaṃ bālassa mohāya no ca pāragavesino. [PTS Page 065] [\q  65/]     <BR>
<BR>
Aṭṭhapādakatā kesā nettā añjanamakkhitā,<BR>
Alaṃ bālassa mohāya no ca pāragavesino.<BR>
<BR>
Añjanīva navā cittā pūtikāyo alaṅkato,<BR>
Alaṃ bālassa mohāya no ca pāragavesino.<BR>
<BR>
Odahi migavo pāsaṃ nāsadā vākaraṃ migo,<BR>
Bhūtvā nivāpaṃ gacchāma4 kandante migabandhake"ti.<BR>
<BR>
Atha kho āyasmā raṭṭhapālo ṭhitakova imā gāthā bhāsitvā yena rañño korabyassa migāciraṃ<BR>
tenupasaṅkami, upasaṅkamitvā aññatarasmiṃ rukkhamūle divāvihāraṃ nisīdi.<BR>
<BR>
-------------------------<BR>
1. Purāṇadutiyikā paccekapādesu-[PTS 2.] Tāta-sya. 3. Aṭṭhitacena-machasaṃ,syā<BR>
,aṭṭhitañcena-[PTS. 4.] Gacchāmi-sīmu,machasaṃ.<BR>
<BR>
[BJT Page 436] [\x 436/]     <BR>
<BR>
Atha kho rājā korabyo migavaṃ āmantesi: sodhehi samma migava, migācīraṃ,<BR>
uyyānabhūmiṃ gacchāma subhumiṃ dassanāyā'ti. Evaṃ devāti kho migavo rañño korabyassa<BR>
paṭissutvā migācīraṃ sodhento addasa āyasmantaṃ raṭṭhapālaṃ aññatarasmiṃ rukkhamūle<BR>
divāvihāraṃ nisinnaṃ,disvāna yena rājā korabyo tenupasaṅkami. Upasaṅkamitvā rājānaṃ<BR>
korabyaṃ etadavoca: 'suddhaṃ kho deva migācīraṃ, atthi ca tattha raṭṭhapālo nāma<BR>
kulaputto imasmiṃyeva thullakoṭṭite aggakulikassa putto, yassa tvaṃ abhiṇhaṃ kittayamāno<BR>
ahosi, so aññatarasmiṃ rukkhamūle divāvihāraṃ nisinnoti. Tena hi samma migava,alaṃ<BR>
dānajja uyyānabhūmiyā, tamevadāni mayaṃ bhavantaṃ raṭṭhapālaṃ payirupāsissāmā'ti.<BR>
<BR>
Atha kho rājā korabyo 'yaṃ tattha khādanīyaṃ bhojanīyaṃ paṭiyattaṃ taṃ sabbaṃ<BR>
vissajjethā'ti vatvā bhadrāni bhadrāni yānāni yojāpetvā bhadraṃ yānaṃ abhiruhitvā bhadrehi<BR>
bhadrehi yānehi thullakoṭṭhitamhā niyyāsi mahacca rājānubhāvena1 āyasmantaṃ<BR>
raṭṭhapālaṃ dassanāya. Yāvatikā yānassa bhūmi yānena gantvā yānā paccorohitvā pattikova<BR>
ussaṭāya ussaṭāya parisāya yenāyasmā raṭṭhapālo tenupasaṅkami, upasaṅkamitvā āyasmatā<BR>
raṭṭhapālena [PTS Page 066] [\q  66/]      saddhiṃ sammodi, sammodanīyaṃ kathaṃ<BR>
sārāṇīyaṃ vītisāretvā ekamantaṃ aṭṭhāsi, ekamantaṃ ṭhito kho rājā korabyo āyasmantaṃ<BR>
raṭṭhapālaṃ etadavoca:<BR>
<BR>
'Idha bhavaṃ raṭṭhapālo vatthatthare nisīdatu'ti.<BR>
'Alaṃ mahārāja, nisīda tvaṃ, nisinno ahaṃ sake āsane'ti.<BR>
<BR>
Nisidi kho rājā korabyo paññatte āsane. Nisajja kho rājā korabyo āyasmantaṃ raṭṭhapālaṃ<BR>
etadavoca: 'cattārimāni bho raṭṭhapāla, pārijuññāni yehi pārijuññehi samannāgatā idhekacce<BR>
kesamassuṃ ohāretvā kāsāyāni vatthāni acchādetvā agārasmā anagāriyaṃ pabbajanti.<BR>
Katamāni cattāri: jarāpārijuññaṃ byādhipārijuññaṃ bhogapārijuññaṃ ñātipārijuññaṃ.<BR>
<BR>
<BR>
Katamañca pana bho raṭṭhapāla, jarāpārijuññaṃ: idha bho raṭṭhapāla, ekacco jiṇṇo hoti<BR>
vuddho mahallako addhagato vayo anuppatto. So iti paṭisañcikkhati: 'ahaṃ khomhi etarahi<BR>
jiṇṇo vuddho mahallako addhagato vayo anuppatto, na kho pana mayā sukaraṃ<BR>
anadhigataṃ vā bhogaṃ 2 adhigantuṃ, adigataṃ vā bhogaṃ phātikattuṃ, yannūnāhaṃ<BR>
kesamassuṃ ohāretvā kāsāyāni vatthāni acchādetvā agārasmā anagāriyaṃ pabbajjeyya'nti. So<BR>
tena jarāpārijuññena samannāgato kesamassuṃ ohāretvā kāsāyāni vatthāni acchādetvā<BR>
agārasmā anagāriyaṃ pabbajati. Idaṃ vuccati bho raṭṭhapāla, jarāpāripuññaṃ. Bhavaṃ kho<BR>
pana raṭṭhapālo etarahi daharo yuvā susukālakeso bhadrena yobbanena samannāgato<BR>
paṭhamena vayasā, taṃ bhoto raṭṭhapālassa jarāpārijuññaṃ natthi. Kiṃ bhavaṃ raṭṭhapālo<BR>
ñatvā vā disvā vā sutvā vā agārasmā anagāriyaṃ pabbajito?<BR>
<BR>
--------------------------<BR>
1.Mahaccā rājānubhāvena-sīmu, machasaṃ 2.Anadhigatā vā bhogā-sīmu,[PTS]<BR>
<BR>
[BJT Page 438] [\x 438/]     <BR>
<BR>
Katamañca pana bho raṭṭhapāla, byādhipārijuññaṃ: idha bho raṭṭhapāla ekacco ābādhiko<BR>
hoti dukkhito bāḷhagilāno. So iti paṭisañcikkhati: ahaṃ khomhi etarahi ābādhiko dukkhito<BR>
bāḷhagilāno na kho pana mayā sukaraṃ anadhigataṃ vā bhogaṃ1 adhigantuṃ adhigataṃ vā<BR>
bhogaṃ phātikattuṃ. [PTS Page 067] [\q  67/]      yannūnāhaṃ kesamassuṃ ohāretvā<BR>
kāsāyāni vatthāni acchādetvā agārasmā anagāriyaṃ pabbajeyya'nti. So tena<BR>
byādhipārijuññena samannāgato kesamassuṃ ohāretvā kāsāyāni vatthāni acchādetvā<BR>
agārasmā anagāriyaṃ pabbajati. Idaṃ vuccati bho raṭṭhapāla, byādhipārijuññaṃ. Bhavaṃ kho<BR>
pana raṭṭhapālo etarahi appābādho appātaṅko samavepākiniyā gahaṇiyā samannāgato<BR>
nātisītāya nāccuṇhāya. Taṃ bhoto raṭṭhapālassa byādhipārijuññaṃ natthi. Kiṃ bhavaṃ<BR>
raṭṭhapālo ñatvā vā disvā vā sutvā vā agārasmā anagāriyaṃ pabbajito?<BR>
<BR>
Katamañca pana bho raṭṭhapāla, bhogapārijuññaṃ: idha bho raṭṭhapāla, ekacco aḍḍho hoti<BR>
mahaddhano mahābhogo. Tassa te bhogā anupubbena parikkhayaṃ gacchanti. So iti<BR>
paṭisañcikkhati: ahaṃ kho pubbe aḍḍho ahosiṃ mahaddhano mahābhogo tassa me te bhogā<BR>
anupubbena parikkhayaṃ gatā, na kho pana mayā sukaraṃ anadhigataṃ vā bhogaṃ2<BR>
adhigantuṃ adhigataṃ vā bhogaṃ phātikattuṃ. Yannūnāhaṃ kesamassuṃ ohāretvā kāsāyāni<BR>
vatthāni acchādetvā agārasmā anagāriyaṃ pabbajeyya'nti. So tena bhogapārijuññena<BR>
samannāgato kesamassuṃ ohāretvā kāsāyāni vatthāni acchādetvā agārasmā anagāriyaṃ<BR>
pabbajati. Idaṃ vuccati bho raṭṭhapāla bhogapārijuññaṃ. Bhavaṃ kho pana raṭṭhapālo<BR>
imasmiṃyeva thullakoṭṭhite aggakulikassa putto. Taṃ bhoto raṭṭhapālassa bhogapārijuññaṃ<BR>
natthi. Kiṃ bhavaṃ raṭṭhapālo ñatvā vā disvā vā sutvā agārasmā anagāriyaṃ pabbajito?<BR>
<BR>
Katamañca pana bho raṭṭhapāla, ñātipārijuññaṃ: idha bho raṭṭhapāla, ekaccassa bahū honti<BR>
mittāmaccā ñātisāḷohitā. Tassa te ñātakā anupubbena parikkhayaṃ gacchanti. So iti<BR>
paṭisañcikkhati: mamaṃ kho pubbe bahū ahesuṃ mittāmaccā ñātisāḷohitā, tassa me te ñātakā<BR>
anupubbena parikkhayaṃ gatā, na kho pana mayā sukaraṃ anadhigataṃ vā bhogaṃ<BR>
adhigantuṃ, adhigataṃ vā bhogaṃ phātikattuṃ. Yannūnāhaṃ [PTS Page 068] [\q  68/]     <BR>
kesamassu ohāretvā kāsāyāni vatthāni acchādetvā agārasmā anagāriyaṃ pabbajeyya'nti. So<BR>
tena ñātipārijuññena samannāgato kesamassuṃ ohāretvā kāsāyāni vatthāni acchādetvā<BR>
agārasmā anagāriyaṃ pabbajati. Idaṃ vuccati bho raṭṭhapāla,ñātipārijuññaṃ. Bhoto kho pana<BR>
raṭṭhapālassa imasmiṃyeva thullakoṭṭhite bahū mittāmaccā ñātisāḷohitā taṃ bhoto<BR>
raṭṭhapālassa ñātipārijuññaṃ natthi. Kiṃ bhavaṃ raṭṭhapālo ñatvā vā disvā vā sutvā vā<BR>
agārasmā anagāriyaṃ pabbajito?. <BR>
<BR>
--------------------------<BR>
1. Anadhigatā vā bhogā-sīmu,[PTS]<BR>
2. Anadhigatā vā bhogā-simu, [PTS] anadhigate vā bhoge-syā.<BR>
<BR>
[BJT Page 440] [\x 440/]     <BR>
<BR>
Imāni kho bho raṭṭhapāla, cattāri pārijuññāni yehi pārijuññehi samannāgatā idhekacce<BR>
kesamassuṃ ohāretvā kāsāyāni vatthāni acchādetvā agārasmā anagāriyaṃ pabbajanti. Tāni<BR>
bhoto raṭṭhapālassa natthi. Kiṃ bhavaṃ raṭṭhapālo ñatvā vā disvā sutvā vā agārasmā<BR>
anagāriyaṃ pabbajitoti?<BR>
<BR>
Atthi kho mahārāja, tena bhagavatā jānatā passatā arahatā sammāsambuddhena cattāro<BR>
dhammuddesā uddiṭṭhā ye'haṃ1 ñatvā ca disvā ca sutvā ca agārasmā anagāriyaṃ pabbajito.<BR>
Katame cattāro:<BR>
<BR>
'Upanīyati loko addhuvo'ti kho mahārāja, tena bhagavatā jānatā passatā arahatā<BR>
sammāsambuddhena paṭhamo dhammuddeso uddiṭṭho, yaṃ ahaṃ ñatvā ca disvā ca sutā ca<BR>
agārasmā anagāriyaṃ pabbajito.<BR>
<BR>
'Attāṇo loko anabhissaro'ti kho mahārāja, tena bhagavatā jānatā passatā arahatā<BR>
sammāsambuddhena dutiyo dhammuddeso uddiṭṭho, yaṃ ahaṃ ñatvā ca disvā ca sutā ca<BR>
agārasmā anagāriyaṃ pabbajito.<BR>
<BR>
'Assako loko sabbaṃ pahāya gamanīya'nati kho mahārāja, tena bhagavatā jānatā passatā<BR>
arahatā sammāsambuddhena tatiyo dhammuddeso uddiṭṭho, yaṃ ahaṃ ñatvā ca disvā ca<BR>
sutā ca agārasmā anagāriyaṃ pabbajito.<BR>
<BR>
'Ūno loko atitto taṇhādāso'ti kho mahārāja, tena bhagavatā jānatā passatā arahatā<BR>
sammāsambuddhena catuttho dhammuddeso uddiṭṭho, yaṃ ahaṃ ñatvā ca disvā ca sutā ca<BR>
agārasmā anagāriyaṃ pabbajito.<BR>
<BR>
Ime kho mahārāja, tena bhagavatā jānatā passatā arahatā sammāsambuddhena [PTS Page<BR>
069] [\q  69/]      cattāro dhammuddesā uddiṭṭhā, ye'haṃ1 ñatvā ca disā ca sutvā ca<BR>
agārasmā anagāriyaṃ pabbajitoti.<BR>
<BR>
'Upanīyati loko addhuvo'ti bhavaṃ raṭṭhapālo āha. Idha pana bho raṭṭhapāla, bhāsitassa<BR>
kathaṃ attho daṭṭhabboti? Taṃ kimmaññasi mahārāja, ahosi tvaṃ vīsati vassuddesikopi<BR>
pañcavīsati2 vassuddesikopi hatthismimpi katāvī assasmimpikatāvī rathasmimpi katāvī<BR>
dhanusmimpi katāvī tharusmimpi katāvī ūrubalī bāhubalī alamatto saṅgāmāvacaroti?<BR>
<BR>
Ahosiṃ ahaṃ bho raṭṭhapāla, vīsativassuddesikopi pañcavisativassuddesikopi hatthismimpi<BR>
katāvī assasmimpi katāvī rathasmimpi katāvī dhanusmimpi katāvī tharusmimpi katāvī<BR>
ūrubalī bāhubalī alamatto saṅgāmāvacaro, appekadāhaṃ bho raṭṭhapāla,iddhimā va maññe3<BR>
na attano balena samasamaṃ4 samanupassāmīti.<BR>
<BR>
--------------------------<BR>
1.Yamaṃ-sayyā, ye ahaṃ-[PTS,]machasaṃ, 2. Paṇṇavīsati-macasaṃ,syā paṇṇuvīsati-[PTS 3.]<BR>
Iddhimā ca maññe-sīmu. Iddhimā maññe-syā. 4.Attano balena samaṃ-sīmu. <BR>
<BR>
[BJT Page 442] [\x 442/]     <BR>
<BR>
Taṃ kiṃ maññasi mahārāja, evameva tvaṃ etarahi ūrubalī bāhubalī alamatto<BR>
saṅgāmāvacaroti.?<BR>
<BR>
Nohidaṃ bho raṭṭhapāla, etarahi jiṇṇo vuddho mahallako addhagato vayo anuppatto,<BR>
āsītiko me vayo vattati. Appekadāhaṃ bho raṭṭhapāla, idha pādaṃ karissāmīti aññeneva<BR>
pādaṃ kāromīti.<BR>
<BR>
Idaṃ kho taṃ mahārāja, tena bhagavatā jānatā passatā arahatā sammāsambuddhena<BR>
sandhāya bhāsitaṃ 'upanīyati loko addhuvo'ti. Yamahaṃ ñatvā ca disvā ca sutvā ca<BR>
agārasmā anagāriyaṃ pabbajitoti.<BR>
<BR>
Acchariyaṃ bho raṭṭhapāla, abbhūtaṃ bho raṭṭhapāla, yāvasubhāsitamidaṃ tena bhagavatā<BR>
jānatā passatā arahatā sammāsambuddhena upanīyati loko addhuvoti. Upanīyati hi bho<BR>
raṭṭhapāla, loko addhuvo.<BR>
<BR>
Saṃvijjante kho bho raṭṭhapāla, imasmiṃ rājakule hatthikāyāpi assakāyāpi rathakāyāpi<BR>
pattikāyāpi, ye amhākaṃ āpadāsu pariyodhāya [PTS Page 070] [\q  70/]      vattissanti.<BR>
'Attāṇo1 loko anabhissaro'ti bhavaṃ raṭṭhapālo āha. Imassa pana bho raṭṭhapāla ,bhāsitassa<BR>
kathaṃ attho daṭṭhabboti?.<BR>
<BR>
Taṃ kiṃ maññasi mahārāja, atthi te koci anusāyiko ābādhoti?<BR>
<BR>
Atthi me bho raṭṭhapāla, anusāyiko ābādho. Appekadā maṃ bho raṭṭhapāla, mittāmaccā<BR>
ñātisāḷohitā parivāretvā ṭhitā honti idāni rājā korabyo kālaṃ karissati, idāni rājā korabeyyā<BR>
kālaṃ karissatī'ti.<BR>
<BR>
Taṃ kiṃ maññasi mahārāja, labhasi tvaṃ te mittāmacce ñātisāḷohite 'āyantu me bhonto<BR>
mittāmaccā ñātisāḷohitā, sabbeva santā imaṃ vedanaṃ saṃvibhajatha, yathāhaṃ lahukatarikaṃ<BR>
vedanaṃ vediyeyya'nti, udāhu tvaṃyeva taṃ vedanaṃ vediyasīti?<BR>
<BR>
Nāhaṃ bho raṭṭhapāla, labhāmi te mittāmacce ñātisālohite āyantu me bhonto mittāmaccā<BR>
ñātisāḷohitā, sabbeva santā imaṃ vedanaṃ saṃvibhajatha, yathāhaṃ lahukatarikaṃ vedanaṃ<BR>
vediyeyyanti. Atha kho ahameva taṃ vedanaṃ vediyāmīti. <BR>
Idaṃ kho taṃ mahārāja, tena bhagavatā jānatā passatā arahatā sammāsambuddhena<BR>
sandhāya bhāsitaṃ'attāṇo1 loko anabhissaro'ti yamahaṃ ñatvā ca disvā ca sutvā ca agārasmā<BR>
anagāriyaṃ pabbajitoti.<BR>
<BR>
Acchariyaṃ bho raṭṭhapāla, abbhūtaṃ bho raṭṭhapāla, yāvasubhāsitamidaṃ tena bhagavatā<BR>
jānatā passatā arahatā sammāsambuddhena 'attāṇo loko anabhissaro'ti. Attāṇo hi bho<BR>
raṭṭhapāla, loko anabhissaro.<BR>
--------------------------<BR>
1.Atāṇe-sīmu, machasaṃ,sya.<BR>
<BR>
[BJT Page 444] [\x 444/]     <BR>
<BR>
Saṃvijjati kho bho raṭṭhapāla, imasmiṃ rājakule pahūtaṃ hiraññasuvaṇaṇaṃ bhūmigatañceva<BR>
vehāsagatañca, 'assako loko sabbaṃ pahāya gamanīya'ntī, bhavaṃ raṭṭhapālo āha. Imassa<BR>
pana bho raṭṭhapāla, bhāsitassa kathaṃ attho daṭṭhabboti?.<BR>
<BR>
Taṃ kiṃ maññasi mahārāja, yathā tvaṃ etarahi pañcahi [PTS Page 071] [\q  71/]     <BR>
kāmaguṇehi samappito samaṅgībhūto paricāresi. Lacchasi tvaṃ paratthāpi, evamevāhaṃ<BR>
imeheva pañcahi kāmaguṇehi samappito samaṅgībhūto paricāremīti. Udāhū aññe imaṃ<BR>
bhogaṃ paṭipajjissanti, tvaṃ pana yathākammaṃ gamissasīti.?<BR>
<BR>
Yathāhaṃ bho raṭṭhapāla, etarahi pañcahi kāmaguṇehi samappito samaṅgībhūto paricāremi.<BR>
Nāhaṃ lacchāmi paratthāpi evamevāhaṃ imeheva pañcahi kāmaguṇehi samappito<BR>
samaṅgībhūto paricāremiti. Atha kho aññe imaṃ bhogaṃ paṭipajjissanti. Ahaṃ pana<BR>
yathākammaṃ gamissāmīti.<BR>
<BR>
Idaṃ kho taṃ mahārāja, tena bhagavatā jānatā passatā arahatā sammāsambuddhena<BR>
sandhāya bhāsitaṃ: 'assako loko sabbaṃ pahāya gamaṇīya'nti. Yamahaṃ ñātvā ca disvā ca<BR>
sutvā ca agārasmā anagāriyaṃ pabbajitoti.<BR>
<BR>
Acchariyaṃ bho raṭṭhapāla, abbhūtaṃ bho raṭṭhapāla, yāva subhāsitamidaṃ tena bhagavatā<BR>
jānatā passatā arahatā sammāsambuddhena 'assako loko, sabbaṃ pahāya gamanīya'nti,<BR>
assako hi bho raṭṭhapāla, loko sabbaṃ pahāya gamanīyaṃ.<BR>
<BR>
'Ūno loko atitto taṇhā dāso'ti bhavaṃ raṭṭhapālo āha. Imassa pana bho raṭṭhapāla,<BR>
bhāsitassa kathaṃ attho daṭṭhabboti?<BR>
<BR>
Taṃ kiṃ maññasi mahārāja, phītaṃ kuruṃ ajjhāvasasīti?<BR>
<BR>
Evaṃ bho raṭṭhapāla, phītaṃ kuruṃ ajjhāvasāmīti.<BR>
<BR>
Taṃ kiṃ maññasi mahārāja, idha te puriso āgaccheyya puratthimāya disāya saddhāyiko<BR>
paccayiko. So taṃ upasaṅkamitvā evaṃ vadeyya: yagghe mahārāja, jāneyyāsi, ahaṃ<BR>
āgacchāmi puratthimāya disāya, tatthaddasaṃ mahantaṃ janapadaṃ iddhañceva phītañca<BR>
bahujanaṃ ākiṇṇamanussaṃ, bahū tattha hatthikāyā assakāyā rathakāyā pattikāyā, bahuṃ<BR>
tattha dhanadhaññaṃ1, bahuṃ tattha hirañña suvaṇṇaṃ akatañceva katañca, bahu tattha<BR>
itthipariggaho. Sakkā ca tāvatakena balamattena2 abhivijinituṃ, abhivijina mahārājā'ti. Kinti<BR>
naṃ kareyyāsīti? [PTS Page 072] [\q  72/]     <BR>
<BR>
Tampi mayaṃ bho raṭṭhapāla, abhivijiya3 ajjhāvaseyyāmāti.<BR>
<BR>
-------------------------<BR>
1.Bahu tattha dantājinaṃ-syā, [PTS 2.] Balatthena-[PTS,] tāvattakena balatthena syā.<BR>
3.Abhivijjiya-syā.<BR>
<BR>
[BJT Page 446] [\x 446/]     <BR>
<BR>
Taṃ kiṃ maññasi mahārāja, idha te puriso āgaccheyya pacchimāya disāya saddhāyiko<BR>
paccayiko. So taṃ upasaṅkamitvā evaṃ vadeyya: yagghe mahārāja, jāneyyāsi, ahaṃ<BR>
āgacchāmi pacchimāya disāya, tatthaddasaṃ mahantaṃ janapadaṃ iddhañceva phītañca<BR>
bahujanaṃ ākiṇṇamanussaṃ, bahū tattha hatthikāyā assakāyā rathakāyā pattikāyā, bahuṃ<BR>
tattha dhanadhaññaṃ, bahuṃ tattha hirañña suvaṇṇaṃ akatañceva katañca, bahu tattha<BR>
itthipariggaho. Sakkā ca tāvatakena balamattena abhivijinituṃ, abhivijina mahārājā'ti. Kinti<BR>
naṃ kareyyāsīti?<BR>
<BR>
Taṃ kiṃ maññasi mahārāja, idha te puriso āgacchayye uttarāya disāya saddhāyiko paccayiko.<BR>
So taṃ upasaṅkamitvā evaṃ vadeyya: yagghe mahārāja, jāneyyāsi, ahaṃ āgacchāmi uttarāya<BR>
disāya, tatthaddasaṃ mahantaṃ janapadaṃ iddhañceva phītañca bahujanaṃ<BR>
ākiṇṇamanussaṃ, bahū tattha hatthikāyā assakāyā rathakāyā pattikāyā, bahuṃ tattha<BR>
dhanadhaññaṃ, bahuṃ tattha hirañña suvaṇṇaṃ akatañceva katañca, bahu tattha<BR>
itthipariggaho. Sakkā ca tāvatakena balamattena abhivijinituṃ, abhivijina mahārājā'ti. Kinti<BR>
naṃ kareyyāsīti?<BR>
<BR>
Taṃ kiṃ maññasi mahārāja, idha te puriso āgaccheyya dakkhiṇāya disāya saddhāyiko<BR>
paccayiko. So taṃ upasaṅkamitvā evaṃ vadeyya: yagghe mahārāja, jāneyyāsi, ahaṃ<BR>
āgacchāmi dakkhiṇāya disāya, tatthaddasaṃ mahantaṃ janapadaṃ iddhañceva phītañca<BR>
bahujanaṃ ākiṇṇamanussaṃ, bahū tattha hatthikāyā assakāyā rathakāyā pattikāyā, bahuṃ<BR>
tattha dhanadhaññaṃ, bahuṃ tattha hirañña suvaṇṇaṃ akatañceva katañca, bahu tattha<BR>
itthipariggaho. Sakkā ca tāvatakena balamattena abhivijinituṃ, abhivijina mahārājā'ti. Kinti<BR>
naṃ kareyyāsīti?<BR>
<BR>
Taṃ kiṃ maññasi mahārāja, idha te puriso āgaccheyya parasamuddato saddhāyiko<BR>
paccayiko. So taṃ upasaṅkamitvā evaṃ vadeyya: yagghe mahārāja, jāneyyāsi, ahaṃ<BR>
āgacchāmi parasamuddato disāya, tatthaddasaṃ mahantaṃ janapadaṃ iddhañceva phītañca<BR>
bahujanaṃ ākiṇṇamanussaṃ, bahū tattha hatthikāyā assakāyā rathakāyā pattikāyā, bahuṃ<BR>
tattha dhanadhaññaṃ, bahuṃ tattha hirañña suvaṇṇaṃ akatañceva katañca, bahu tattha<BR>
itthipariggaho. Sakkā ca tāvatakena balamattena abhivijinituṃ, abhivijina mahārājā'ti. Kinti<BR>
naṃ kareyyāsīti?<BR>
<BR>
Tampi mayaṃ bho raṭṭhapāla, abhivijiya ajjhāvaseyyāmāti.<BR>
<BR>
Idaṃ kho taṃ mahārāja, tena bhagavatā jānatā passatā arahatā sammāsambuddhena<BR>
sandhāya bhāsitaṃ: 'ūno loko atitto taṇhādāso'ti. Yamahaṃ ñatvā ca disvā ca sutvā ca<BR>
agārasmā anagāriyaṃ pabbajitoti.<BR>
<BR>
Accariyaṃ bho raṭṭhapāla, abbhūtaṃ bho raṭṭhapāla, yāva subhāsitamidaṃ tena bhagavatā<BR>
jānatā passatā arahatā sammāsambuddhena 'ūno loko atitto taṇhādāso'ti. Ūno hi bho<BR>
raṭṭhapāla loko atitto taṇhādāsoti.<BR>
<BR>
Idamavocāyasmā raṭṭhapālo, idaṃ vatvā athāparaṃ etadavoca:<BR>
<BR>
Passāmi loke sadhane manusse<BR>
Laddhāna cittaṃ na dadanti mohā,<BR>
Luddhā dhanaṃ sannicayaṃ karonti<BR>
Bhiyyova1 kāme abhipatthayanti.<BR>
<BR>
Rājā pasayha2 paṭhaviṃ vijitvā3<BR>
Sasāgarantaṃ mahimāvasanto,4<BR>
Oraṃ samuddassa atittarūpo<BR>
Pāraṃ samuddassapi patthayetha. [PTS Page 073] [\q  73/]     <BR>
<BR>
Rājā ca aññe ca bahū manussā<BR>
Avītataṇhā5 maraṇaṃ upenti,<BR>
Ūnāva hutvāna jahanti dehaṃ<BR>
Kāme hi lokamhi nahatthi titti.<BR>
<BR>
--------------------------<BR>
1. Bhiyyo ca-syā 2. Pasayhā-sīmu, machasaṃ,[PTS 3.] Jinitvā-sīmu. 4. Mahiṃ āvasanto-[PTS]<BR>
mahiyāvasanto-sīmu. 5. Atittataṇhā-machasaṃ.<BR>
<BR>
[BJT Page 448] [\x 448/]     <BR>
<BR>
Kandanti naṃ ñātī1 pakiriya kese<BR>
Aho vatā no2 amarāti cāhu,<BR>
Vatthena naṃ pārutaṃ nīharitvā<BR>
Citaṃ samādhāya tato ḍahanti.<BR>
<BR>
So ḍayhati sūlehi tujjamāno<BR>
Ekena vatthena pahāya bhoge,<BR>
Na mīyamānassa bhavanti tāṇā<BR>
Ñātīdha mittā atha vā sahāyā.<BR>
<BR>
Dāyādakā tassa dhanaṃ haranti<BR>
Satto pana gacchati yena kammaṃ,<BR>
Na mīyamānaṃ dhanamanveti kiñci<BR>
Puttā ca dārā ca dhanañca raṭṭhaṃ.<BR>
<BR>
Na dīghamāyuṃ labhate dhanena<BR>
Na cāpi cittena jaraṃ vihanti,<BR>
Appaṃ hidaṃ3 jīvitamāhu dhīrā<BR>
Asassataṃ4 vipparināmadhammaṃ.<BR>
<BR>
Aḍḍhā daḷiddā ca phūsanti phassaṃ<BR>
Bālo ca dhīro ca tatheva phūṭṭho,<BR>
Bālo hi bālyāvadhitova seti<BR>
Dīro ca na vedhati phassaphūṭṭho.<BR>
<BR>
Tasmā hi paññāva dhanena seyyo<BR>
Yāya vosānaṃ idhādhigacchati,<BR>
Abyositattā5 hi bhavābhavesu<BR>
Pāpāni kammāni karonti mohā.<BR>
<BR>
Upeti gabbhañca parañca lokaṃ<BR>
Saṃsāramāpajja paramparāya,<BR>
Tassappapañño abhisaddahanto<BR>
Upeti gabbhañca parañca lokaṃ. [PTS Page 074] [\q  74/]     <BR>
<BR>
Coro yathā sandhimūkhe gahīto<BR>
Sakammanā6 haññati pāpadhammo,<BR>
Evaṃ pajā pecca paraṃ hi loke<BR>
Sakammanā haññati pāpadhammo.7<BR>
<BR>
-------------------------<BR>
1. Taṃ ñāti-sīmu. 2.Ne-[PTS 3.] Appakañcidaṃ- syā. 4. Assassataṃ-syā. 5.<BR>
Asositattā-sīmu,[PTS 6.] Sakammunā-machasaṃ,syā 7. Pāpadhammā-syā.<BR>
<BR>
[BJT Page 450] [\x 450/]     <BR>
<BR>
Kāmā hi citrā madhurā manoramā<BR>
Virūparūpena mathenti cittaṃ,<BR>
Ādīnavaṃ kāmaguṇesu disvā<BR>
Tasmā ahaṃ pabbajitomhi rāja.<BR>
<BR>
Dumapphalānīca1 patanti mānavā<BR>
Daharā ca vuddhā ca sarīrabhedā,<BR>
Etampi disvā2 pabbajitomhi rāja<BR>
Apaṇṇakaṃ sāmaññameva seyyo"ti.<BR>
<BR>
Raṭṭhapālasuttaṃ dutiyaṃ.<BR>
<BR>
-------------------------<BR>
1.Dūmapphalāneva-sīmu, machasaṃ,syā. 2. Etaṃ viditvā-syā evampi disvā-sīmu. <BR>
<BR>
[BJT Page 452] [\x 452/]     <BR>
<BR>
2.4.3.<BR>
Makhādevasuttaṃ<BR>
<BR>
Evaṃ me sutaṃ: ekaṃ samayaṃ bhagavā mithilāyaṃ viharati makhādevambavane.1 Atha kho<BR>
bhagavā aññatarasmiṃ padese sitaṃ pātvākāsi. Atha kho āyasmato ānandassa etadahosi: ko<BR>
nu kho hetu, ko paccayo bhagavato sitassa pātukammāya, na akāraṇe2 tathāgatā sitaṃ<BR>
pātukarontī'ti. Atha kho āyasmā ānando ekaṃsaṃ cīvaraṃ katvā yena bhagavā<BR>
tenañjalimpaṇāmetvā bhagavantaṃ etadavoca: ko nu kho bhante,hetu ko paccayo bhagavato<BR>
sitassa pātukammāya? Na akāraṇe2 tathāgatā sitaṃ pātukarontī'ti.<BR>
<BR>
Bhūtapubbaṃ ānanda, imissāyeva mithilāya rājā ahosi makhādevo3 nāma dhammiko<BR>
dhammarājā dhamme ṭhito mahārājā dhammaṃ carati brāhmaṇagahapatikesu negamesu4<BR>
cepi jānapadesu ca. Uposathañca upavasati cātuddasiṃ [PTS Page 075] [\q  75/]     <BR>
pañcadasiṃ aṭṭhamiñca pakkhassa. <BR>
Atha kho ānanda, rājā makhādevo bahunnaṃ5 vassānaṃ bahunnaṃ vassasatānaṃ bahunnaṃ<BR>
vassasahassānaṃ accayena kappakaṃ āmantesi: 'yadā me samma kappaka, passeyyāsi<BR>
sirasmiṃ palitāni6 jātāni, atha me āroceyyāsī'ti. Evaṃ devāti kho ānanda, kappako rañño<BR>
makhādevassa paccassosi. Addasā kho ānanda, kappako bahunnaṃ5 vassānaṃ bahunnaṃ<BR>
vassasatānaṃ bahunnaṃ vassasahassānaṃ accayena rañño makhādevassa sirasmiṃ palitāni<BR>
jātāni. Disvāna rājānaṃ makhādevaṃ etadavoca: pātubhūtā kho devassa devadūtā, dissanti<BR>
sirasmiṃ palitāni6 jātānī'ti. Tena hi samma kappaka, tāni palitāni sādhukaṃ saṇḍāsena<BR>
uddharitvā mama7 añjalismiṃ patiṭṭhāpehīti. Evaṃ devāti kho ānanda, kappako rañño<BR>
makhādevassa paṭissutvā tāni palitāni sādhukaṃ saṇḍāsena uddharitvā rañño<BR>
makhādevassa añjalismiṃ patiṭṭhāpesi.<BR>
<BR>
Atha kho ānanda, rājā makhādevo kappakassa gāmavaraṃ datvā jeṭṭhaputtaṃ kumāraṃ<BR>
āmantāpetvā etadavoca: pātubhūtā kho me tāta kumāra devadūtā, dissanti sirasmiṃ palitāni<BR>
jātāni,bhūttā kho pana me mānusakā kāmā, samayo dibbe kāme pariyesituṃ. Ehi tvaṃ tāta<BR>
kumāra, imaṃ rajjaṃ paṭipajja, ahaṃ pana kesamassuṃ ohāretvā kāsāyāni vatthāni acchādetvā<BR>
agārasmā anagāriyaṃ<BR>
<BR>
-------------------------<BR>
1.Maghadevambavane-machasaṃ,syā. 2. Na akāraṇena-[PTS 3.] Maghadevo-machasaṃ,syā 4.<BR>
Nigamesu-sīmu. 5. Bahūnaṃ - machasaṃ,syā 6.Phalitāni-[PTS 7.]Mamaṃ-[PTS]<BR>
<BR>
[BJT Page 454] [\x 454/]     <BR>
<BR>
Pabbajissāmi. Tena hi tāta kumāra, yadā tvampi passeyyāsi sirasmiṃ palitāni jātāni, atha<BR>
kappakassa gāmavaraṃ datvā jeṭṭhaputtaṃ kumāraṃ sādhukaṃ rajje samanusāsitvā<BR>
kesamassuṃ ohāretvā kāsāyāni vatthāni acchādetvā agārasmā anagāriyaṃ pabbajeyyāsi. Yena<BR>
me idaṃ kalyāṇaṃ vaṭṭaṃ1 nihitaṃ anuppavatteyyāsi. Mā kho me tvaṃ antimapuriso ahosi.<BR>
Yasmiṃ kho tāta kumāra, purisayuge vattamāne evarūpassa kālyāṇassa vaṭṭassa<BR>
samucchedo hoti, so tesaṃ antimapuriso hoti. Taṃ tāhaṃ tāta kumāra, evaṃ vadāmi: 'yena me<BR>
idaṃ kalyāṇaṃ [PTS Page 076] [\q  76/]      vaṭṭaṃ nihitaṃ anuppavatteyyāsi, mā kho me<BR>
tvaṃ antimapuriso ahosī'ti.<BR>
<BR>
Atha kho ānanda, rājā makhādevo kappakassa gāmavaraṃ datvā jeṭṭhaputtaṃ kumāraṃ<BR>
sādhukaṃ rajje samanusāsitvā imasmiṃyeva makhādevambavane kesamassuṃ ohāretvā<BR>
kāsāyāni vatthāni acchādetvā agārasmā anagāriyaṃ pabbaji. So mettāsahagatena cetasā ekaṃ<BR>
disaṃ pharitvā vihāsi. Tathā dutiyaṃ, tathā tatiyaṃ, tathā catutthiṃ2, iti uddhamadho tiriyaṃ<BR>
sabbadhi sabbattatāya sabbāvantaṃ lokaṃ mettāsahagatena cetasā vipulena mahaggatena<BR>
appamāṇena averena abyāpajjhena pharitvā vihāsi, karuṇāsahagatena cetasā ekaṃ disaṃ<BR>
pharitvā vihāsi. Tathā dutiyaṃ, tathā tatiyaṃ, tathā catutthiṃ, iti uddhamadho tiriyaṃ<BR>
sabbadhi sabbattatāya sabbāvantaṃ lokaṃ karuṇāsahagatena cetasā vipulena mahaggatena<BR>
appamāṇena averena abyāpajjhena pharitvā vihāsi, muditāsahagatena cetasā ekaṃ disaṃ<BR>
pharitvā vihāsi. Tathā dutiyaṃ, tathā tatiyaṃ, tathā catutthiṃ2, iti uddhamadho tiriyaṃ<BR>
sabbadhi sabbattatāya sabbāvantaṃ lokaṃ muditāsahagatena cetasā vipulena mahaggatena<BR>
appamāṇena averena abyāpajjhena pharitvā vihāsi, upekkhāsahagatena cetasā ekaṃ disaṃ<BR>
pharitvā vihāsi. Tathā dutiyaṃ,tathā tatiyaṃ, tathā catutthiṃ, iti uddhamadho tiriyaṃ<BR>
sabbadhi sabbattatāya sabbāvantaṃ lokaṃ upekkhāsahagatena cetasā vipulena mahaggatena<BR>
appamāṇena averena abyāpajjhena pharitvā vihāsi,<BR>
<BR>
Rājā kho panānanda, makhādevo caturāsītivassasahassāni kumārakīḷitaṃ kīḷi,<BR>
caturāsītivassasahassāni oparajjaṃ3 kāresi, caturāsīti vassasahassāni rajjaṃ kāresi,<BR>
caturāsītivassasahassāni imasmiṃ yeva makhādevambavane agārasmā anagāriyaṃ pabbajito<BR>
brahmacariyaṃ cari. So cattāro brahmavihāre bhāvetvā kāyassa bhedā parammaraṇā<BR>
brahmalokūpago ahosi.<BR>
<BR>
Atha kho ānanda, rañño makhādevassa putto bahunnaṃ vassānaṃ bahunnaṃ vassasatānaṃ<BR>
bahunnaṃ vassasahassānaṃ accayena kappakaṃ āmantesi: 'yadā me samma kappaka,<BR>
passeyyāsi sirasmiṃ palitāni jātāni. Atha me āroceyyāsī'ti. Evaṃ devāti kho ānanda, kappako<BR>
rañño makhādevassa puttassa paccassosi. Addasā kho ānanda, kappako bahunnaṃ vassānaṃ<BR>
bahunnaṃ vassasatānaṃ bahunnaṃ vassasahassānaṃ accayena rañño makhādevassa puttassa<BR>
sirasmiṃ palitāni jātāni, disvāna rañño makhādevassa puttaṃ etadavoca: 'pātubhūtā kho<BR>
devassa devadūtā, dissanti sirasmiṃ [PTS Page 077] [\q  77/]      palitāni jātānī'ti. Tena hi<BR>
samma kappaka, tāni palitāni sādhukaṃ saṇḍāsena uddharitvā mama añjalismiṃ<BR>
patiṭṭhāpehī'ti. Evaṃ devāti kho ananda, kappako rañño makhādevassa puttassa paṭissutvā<BR>
tāni palitāni sādhukaṃ saṇḍāsena uddharitvā rañño makhādevassa añjalismiṃ patiṭṭhāpesi.<BR>
<BR>
-------------------------<BR>
1.Vattaṃ-machasaṃ,syā 2. Catutthaṃ-machasaṃ,syā 3. Uparajjaṃ-syā.<BR>
<BR>
[BJT Page 456] [\x 456/]     <BR>
<BR>
Atha kho ānanda, rañño makhādevassa putto kappakassa gāmavaraṃ datvā jeṭṭhaputtaṃ<BR>
kumāraṃ āmantāpetvā etadavoca: 'pātubhūtā kho me tāta kumāra, devadūtā dissanti,<BR>
sirasmiṃ palitāni jātāni, bhūttā kho pana me mānusakā kāmā, samayo dibbe kāme<BR>
pariyesituṃ, ehi tvaṃ tāta kumāra, imaṃ rajjaṃ paṭipajja, ahaṃ pana kesamassuṃ ohāretvā<BR>
kāsāyāni vatthāni acchādetvā agārasmā anagāriyaṃ pabbajissāmi. Tena hi tāta kumāra, yadā<BR>
tvampi passeyyasi sirasmiṃ palitāni jātāni, atha kappakassa gāmavaraṃ datvā, jeṭṭhaputtaṃ<BR>
kumāraṃ sādhukaṃ rajje samanusāsitvā kesamassuṃ ohāretvā kāsāyāni vatthāni acchādetvā<BR>
agārasmā anagāriyaṃ pabbajeyyāsi. Yena me idaṃ kalyāṇaṃ vaṭṭaṃ nihitaṃ<BR>
anuppavatteyyāsi, mā kho me tvaṃ antimapuriso ahosi. Yasmiṃ kho tāta kumāra,<BR>
purisayuge vattamāne evarūpassa kalyāṇassa vaṭṭassa samucchedo hoti, so tesaṃ<BR>
antimapuriso hoti. Taṃ tāhaṃ tāta kumāra, evaṃ vadāmi: yena me idaṃ kalyāṇaṃ vaṭṭaṃ<BR>
nihitaṃ anuppavatteyyāsi, mā kho me tvaṃ antimapuriso ahosī'ti. <BR>
Atha kho ānanda,rañño makhādevo putto kappakassa gāmavaraṃ datvā jeṭṭhaputtaṃ<BR>
kumāraṃ sādhukaṃ rajje samanusāsitvā imasmiṃyeva makhādevambavane kesamassuṃ<BR>
ohāretvā kāsāyāni vatthāni acchādetvā agārasmā anagāriyaṃ pabbaji. So mettāsahagatena<BR>
cetasā ekaṃ disaṃ pharitvā vihāsi. Tathā dutiyaṃ, tathā tatiyaṃ, tathā catutthiṃ2, iti<BR>
uddhamadho tiriyaṃ sabbadhi sabbattatāya1 sabbāvantaṃ lokaṃ mettāsahagatena cetasā<BR>
vipulena mahaggatena appamāṇena averena abyāpajjhena pharitvā vihāsi,<BR>
karuṇāsahagatena cetasā ekaṃ disaṃ pharitvā vihāsi. Tathā dutiyaṃ, tathā tatiyaṃ, tathā<BR>
catutthiṃ, iti uddhamadho tiriyaṃ sabbadhi sabbattatāya sabbāvantaṃ lokaṃ<BR>
karuṇāsahagatena cetasā vipulena mahaggatena appamāṇena averena abyāpajjhena pharitvā<BR>
vihāsi, muditāsahagatena cetasā ekaṃ disaṃ pharitvā vihāsi. Tathā dutiyaṃ, tathā tatiyaṃ,<BR>
tathā catutthiṃ2, iti uddhamadho tiriyaṃ sabbadhi sabbattatāya sabbāvantaṃ lokaṃ<BR>
muditāsahagatena cetasā vipulena mahaggatena appamāṇena averena abyāpajjhena pharitvā<BR>
vihāsi, upekkhāsahagatena cetasā ekaṃ disaṃ pharitvā vihāsi. Tathā dutiyaṃ,tathā tatiyaṃ,<BR>
tathā catutthiṃ, iti uddhamadho tiriyaṃ sabbadhi sabbattatāya sabbāvantaṃ lokaṃ<BR>
upekkhāsahagatena cetasā vipulena mahaggatena appamāṇena averena abyāpajjhena [PTS<BR>
Page 078] [\q  78/]      pharitvā vihāsi. Rañño kho panānanda, makhādevassa putto<BR>
caturāsītivassasahassāni kumārakiḷitaṃ kīḷi, caturāsītivassasahassāni oparajjaṃ kāresi,<BR>
caturāsītivassasahassāni rajjaṃ kāresi, caturāsītivassasahassāni imasmiṃyeva<BR>
makhādevambavane agārasmā anagāriyaṃ pabbajito brahmacariyaṃ cari. So cattāro<BR>
brahmavihāre bhāvetvā kāyassa bhedā parammaraṇā brahmalokūpago ahosi.<BR>
<BR>
Rañño kho panānanda,makhādevassa puttappaputtakā2. Tassa paramparā<BR>
caturāsītikhattiyasahassāni3 imasmiṃyeva makhādevambavane kesamassuṃ ohāretvā<BR>
kāsāyāni vatthāni acchādetvā agārasmā anagāriyaṃ pabbajiṃsu. Te mettāsahagatena cetasā<BR>
ekaṃ disaṃ pharitvā vihariṃsu. Tathā dutiyaṃ tathā tatiyaṃ, tathā catutthiṃ4. Iti uddhamadho<BR>
tiriyaṃ sabbadhi sabbattatāya sabbāvantaṃ lokaṃ mettāsahagatena cetasā vipulena<BR>
mahaggatena appamāṇena averena abyāpajjhena eritvā vihariṃsu. Karuṇāsahagatena cetasā<BR>
ekaṃ disaṃ pharitvā vihāsi. Tathā dutiyaṃ, tathā tatiyaṃ, tathā catutthiṃ, iti uddhamadho<BR>
tiriyaṃ sabbadhi sabbattatāya sabbāvantaṃ lokaṃ karuṇāsahagatena cetasā vipulena<BR>
mahaggatena appamāṇena averena abyāpajjhena pharitvā vihāsi, muditāsahagatena cetasā<BR>
ekaṃ disaṃ pharitvā vihāsi. Tathā dutiyaṃ, tathā tatiyaṃ, tathā catutthiṃ2, iti uddhamadho<BR>
tiriyaṃ sabbadhi sabbattatāya sabbāvantaṃ lokaṃ muditāsahagatena cetasā vipulena<BR>
mahaggatena appamāṇena averena abyāpajjhena pharitvā vihāsi, upekkhāsahagatena cetasā<BR>
ekaṃ disaṃ pharitvā vihariṃsu.<BR>
<BR>
-------------------------<BR>
1.Sabbatthatāya-sīmu. 2.Puttappaputtikā -sīmu. 3. Caturāsītirājasahassāni-machasaṃ<BR>
caturāsītisahassāni-syā 4. Catutthaṃ-machasaṃ,syā.<BR>
<BR>
[BJT Page 458] [\x 458/]     <BR>
<BR>
Tathā dutiyaṃ, tathā tatiyaṃ, tathā catutthiṃ, iti uddhamadho tiriyaṃ sabbadhi sabbattatāya<BR>
sabbāvantaṃ lokaṃ upekkhāsahagatena cetasā vipulena mahaggatena appamāṇena averena<BR>
abyāpajjhena pharitvā vihariṃsu. Te caturāsītivassasahassāni kumārakiḷitaṃ kīḷiṃsu,<BR>
caturāsītivassasahassāni oparajjaṃ1 kāresuṃ,caturāsītivassasahassāni rajjaṃ kāresuṃ,<BR>
caturāsītivassasahassāni imasmiṃyeva makhādevambavane agārasmā anagāriyaṃ pabbajitā<BR>
brahmacariyaṃ cariṃsu. Te cattāro brahmavihāre bhāvetvā kāyassa bhedā parammaraṇā<BR>
brahmalokūpagā ahesuṃ.<BR>
<BR>
Nimi tesaṃ rājānaṃ2 pacchimako ahosi dhammiko dhammarājā, dhamme ṭhito mahārājā<BR>
dhammaṃ carati brāhmaṇagahapatikesu negamesu ceva jānapadesu ca, uposathañca<BR>
upavasati cātuddasiṃ pañcadasiṃ aṭṭhamiñca pakkhassa.<BR>
<BR>
Bhūtapubbaṃ ānanda, devānaṃ tāvatiṃsānaṃ [PTS Page 079] [\q  79/]      sudhammāyaṃ<BR>
sabhāyaṃ sannisinnānaṃ sannipatitānaṃ ayamantarā kathā udapādi: 'lābhā vata bho<BR>
videhānaṃ, suladdhaṃ vata3 bho videhānaṃ. Yesaṃ nimirājā dhammiko dhammarājā<BR>
dhamme ṭhito mahārājā dhammaṃ carati brāhmaṇagahapatikesu negamesu ceva jānapadesu<BR>
ca, uposathañca upavasati cātuddasiṃ pañcadasiṃ aṭṭhamiñca pakkhassāti.<BR>
<BR>
Atha kho ānanda, sakko devānamindo deve tāvatiṃse āmantesi: 'iccheyyātha no tumhe<BR>
mārisā, nimiṃ rājānaṃ daṭṭhu'nti. Icchāma mayaṃ mārisa, nimiṃ rājānaṃ daṭṭhunti. Tena<BR>
kho pana samayena nimi rājā tadahuposathe paṇṇarase sasīsaṃ nahāto4 uposathiko upari<BR>
pāsādavaragato nisinno hoti. Atha kho ānanda, sakko devānamindo seyyathāpi nāma balavā<BR>
puriso sammiñjitaṃ vā bāhaṃ pasāreyya pasāritaṃ vā bāhaṃ sammiñjeyya, evamevaṃ devesu<BR>
tāvatiṃsesu antarahito nimissa rañño pamukhe5 pāturahosi. Atha kho ānanda, sakko<BR>
devānamindo nimiṃ rājānaṃ etadavoca: 'lābhā te mahārāja,suladdhaṃ te mahārāja, devā te<BR>
mahārāja tāvatiṃsāsudhammāya sabhāyaṃ kittayamānarūpā sannisinnā: 'lābhā vata bho<BR>
videhānaṃ, suladdhaṃ vata bho videhānaṃ yesaṃ nimi rājā dhammiko dhammarājā dhamme<BR>
ṭhito mahārājā dhammaṃ carati brāhmaṇagahapatikesu negamesu ceva jānapadesu ca,<BR>
uposathañca upavasati cātuddasiṃ pañcadasiṃ aṭṭhamiñca pakkhassā'ti. Devā te mahārāja,<BR>
tāvatiṃsā dassanakāmā, tassa te ahaṃ mahārāja, sahassayuttaṃ ājaññarathaṃ pahiṇissāmi,<BR>
abhiruheyyāsi mahārāja, dibbaṃ yānaṃ avikampamāno'ti.<BR>
<BR>
Adhivāsesi kho ānanda,nimirājā tuṇhībhāvena. Atha kho ānanda, sakko devānamindo<BR>
nimissa rañño adhivāsanaṃ viditvā seyyathāpi nāma balavā puriso sammiñjitaṃ vā bāhaṃ<BR>
pasāreyya, pasāritaṃ vā bāhaṃ sammiñjeyya. Evamevaṃ nimissa rañño pamukhe antarahito<BR>
devesu tāvatiṃsesu pāturahosi.<BR>
<BR>
-------------------------<BR>
1.Uparajjaṃ-syā,machasaṃ. 2. Rājā-syā. 3. Suladdhalābhāvata-sīmu.<BR>
4. Sīsanahāto-syā sīsaṃ nahāto-[PTS 5.]Sammukhe-syā.<BR>
<BR>
[BJT Page 460] [\x 460/]     <BR>
<BR>
Atha kho ānanda, sakko devānamindo mātalisaṅgāhakaṃ āmantesi: ehi tvaṃ samma mātali,<BR>
sahassayuttaṃ ājaññarathaṃ yojetvā nimiṃ rājānaṃ upasaṅkamitvā evaṃ vadesi: 'ayaṃ te<BR>
mahārāja, sahassayutto ājaññaratho sakkena devānamindena pesito. Abhirubheyyāsi<BR>
mahārāja, dibbaṃ [PTS Page 080] [\q  80/]      yānaṃ avikampamāno'ti. Evaṃ<BR>
bhaddantavāti2 kho ānanda, mātali saṅgāhako sakkassa devānamindassa paṭissutvā<BR>
sahassayuttaṃ ājaññarathaṃ yojetvā nimiṃ rājānaṃ upasaṅkamitvā etadavoca: 'ayaṃ te<BR>
mahārāja sahassayutto ājaññaratho sakkena devānamindena pesito, abhiruha mahārāja,<BR>
dibbaṃ yānaṃ avikampamāno. Api ca mahārāja, katamena taṃ nemi, yena vā pāpakammā<BR>
pāpakānaṃ kammānaṃ vipākaṃ paṭisaṃvedenti, yena vā kalyāṇakammā kalyāṇānaṃ<BR>
kammānaṃ vipākaṃ paṭisaṃvedentī'ti?. Ubhayeneva maṃ mātali nehīti. Sampāpesi3 kho<BR>
ānanda, mātalisaṅgāhako nimiṃ rājānaṃ sudhammaṃ sabhaṃ4. Addasā kho ānanda, sakko<BR>
devānamindo nimiṃ rājānaṃ dūratova āgacchantaṃ,disvāna nimiṃ rājānaṃ etadavoca:<BR>
<BR>
Ehi kho mahārāja, svāgataṃ5 mahārāja, devā te6 mahārāja, tāvatiṃsā sudhammāyaṃ<BR>
sabhāyaṃ kittayamānarūpā sannisinnā, 'lābhā vata bho videhānaṃ, suladdhaṃ vata7 bho<BR>
videhānaṃ, yesaṃ nimi rājā dhammiko dhammarājā dhamme ṭhito mahārājā dhammaṃ<BR>
carati brāhmaṇagahapatikesu negamesu ceva jānapadesu ca. Uposathañca upavasati<BR>
cātuddasiṃ pañcadasiṃ aṭṭhamiñca pakkhassā'ti. Devā te mahārāja, tāvatiṃsā dassanakāmā,<BR>
abhirama mahārāja, devesu devānubhāvenāti. Alaṃ mārisa, tattheva maṃ mithilaṃ paṭinetu.<BR>
Tatthāhaṃ dhammaṃ carissāmi brāhmaṇagahapatikesu negamesu ceva jānapadesu ca,<BR>
uposathañca upavasissāmi cātuddasiṃ pañcadasiṃ aṭṭhamiñca pakkhassāti atha kho ananda,<BR>
sakko devānamindo mātali saṅgāhakaṃ āmantesi: ehi tvaṃ samma mātali, sahassayuttaṃ<BR>
ājaññarathaṃ yojetvā nimiṃ rājānaṃ tattheva mitilaṃ paṭinehīti. Evaṃ bhaddantavāti kho<BR>
ānanda, mātalisaṅgāhako sakkassa devānamindassa paṭissutvā sahassayuttaṃ ājaññarathaṃ<BR>
yojetvā nimiṃ rājānaṃ tattheva mithilaṃ paṭinesi.<BR>
<BR>
Tatra sudaṃ ānanda, nimirājā dhammaṃ carati brāhmaṇagahapatikesu negamesu ceva<BR>
jānapadesu ca, uposathañca [PTS Page 081] [\q  81/]      upavasati cātuddasiṃ pañcadasiṃ<BR>
aṭṭhamiñca pakkhassa. Atha kho ānanda, nimirājā bahunnaṃ vassasahassānaṃ accayena<BR>
kappakaṃ āmantesi, 'yadā me samma kappaka, passeyyāsi sirasmiṃ palitāni jātāni, atha me<BR>
āroceyyāsī'ti. Evaṃ devāti kho ānanda, kappako nimissa rañño paccassosi. Addasā kho<BR>
ānanda, kappako bahunnaṃ vassānaṃ bahunnaṃ vassasatānaṃ bahunnaṃ vassasahassānaṃ<BR>
accayena nimissa rañño sirasmiṃ palitāni jātāni, disvāna nimiṃ rājānaṃ etadavoca: pātubhūtā<BR>
kho devassa devadūtā, dissanti sirasmiṃ palitāni jātānī'ti. Tena hi samma<BR>
<BR>
--------------------------<BR>
1. Mātaliṃ saṅgāhakaṃ-machasaṃ,syā 2. Evaṃ hotu bhaddantavāti-[PTS 3.]<BR>
Sampavesesi-syā,machasaṃ 4. Sudhammāyaṃ sabhāyaṃ-syā 5. Sāgataṃ-sīmu.[PTS 6.@]Ta<BR>
dassanakāmā- machasaṃ. 7. Suladdhalābhā vata-sīmu.<BR>
<BR>
[BJT Page 462] [\x 462/]     <BR>
<BR>
Kappaka,tāni palitāni sādhukaṃ saṇḍāsena uddharitvā mama añjalismiṃ patiṭṭhāpehī'ti.<BR>
Evaṃ devāti kho ānanda, kappako nimissa rañño paṭisutvā tāni palitāni sādhukaṃ<BR>
saṇḍāsena uddharitvā nimissa rañño añjalismiṃ patiṭṭhāpesi. Atha kho ānanda, nimi rājā<BR>
kappakassa gāmavaraṃ datvā jeṭṭhaputtaṃ kumāraṃ āmantāpetvā etadavoca: 'pātubhūtā kho<BR>
me tāta kumāra, devadūtā, dissanti sirasmiṃ palitāni jātāni, bhuttā kho pana me mānusakā<BR>
kāmā, samayo dibbe kāme pariyesituṃ. Ehi tvaṃ tāta kumāra, imaṃ rajjaṃ paṭipajja, ahaṃ<BR>
pana kesamassuṃ ohāretvā kāsāyāni vatthāni acchādetvā agārasmā anagāriyaṃ pabbajissāmi.<BR>
Tena hi tāta kumāra, yadā tvampi passeyyāsi sirasmiṃ palitāni jātāni, atha kappakassa<BR>
gāmavaraṃ datvā jeṭṭhaputtaṃ kumāraṃ sādhukaṃ rajje samanusāsitvā kesamassuṃ ohāretvā<BR>
kāsāyāni vatthāni acchādetvā agārasmā anagāriyaṃ pabbajeyyāsi, yena me idaṃ kalyāṇaṃ<BR>
vaṭṭaṃ nihitaṃ anuppavatteyyāsi, mā kho me tvaṃ antimapuriso ahosi. Yasmiṃ kho tāta<BR>
kumāra, purisayuge vattamāne evarūpassa kalyāṇassa vaṭṭassa samucchedo hoti, so tesaṃ<BR>
antimapuriso hoti. Taṃ tāhaṃ tāta kumāra, evaṃ vadāmi: 'yena me idaṃ kalyāṇaṃ vaṭṭaṃ<BR>
nihita anuppavatteyyāsi, mā kho me tvaṃ antimapuriso ahosī'ti.<BR>
<BR>
Atha kho ānanda, rājā makhādevo kappakassa gāmavaraṃ datvā jeṭṭhaputtaṃ kumāraṃ<BR>
sādhukaṃ rajje samanusāsitvā imasmiṃyeva makhādevambavane kesamassuṃ ohāretvā<BR>
kāsāyāni vatthāni acchādetvā agārasmā anagāriyaṃ pabbaji. So mettāsahagatena cetasā ekaṃ<BR>
disaṃ pharitvā vihāsi. Tathā dutiyaṃ, tathā [PTS Page 082] [\q  82/]      tatiyaṃ, tathā<BR>
catutthiṃ2, iti uddhamadho tiriyaṃ sabbadhi sabbattatāya sabbāvantaṃ lokaṃ<BR>
mettāsahagatena cetasā vipulena mahaggatena appamāṇena averena abyāpajjhena pharitvā<BR>
vihāsi, karuṇāsahagatena cetasā ekaṃ disaṃ pharitvā vihāsi. Tathā dutiyaṃ, tathā tatiyaṃ,<BR>
tathā catutthiṃ, iti uddhamadho tiriyaṃ sabbadhi sabbattatāya sabbāvantaṃ lokaṃ<BR>
karuṇāsahagatena cetasā vipulena mahaggatena appamāṇena averena abyāpajjhena pharitvā<BR>
vihāsi, muditāsahagatena cetasā ekaṃ disaṃ pharitvā vihāsi. Tathā dutiyaṃ, tathā tatiyaṃ,<BR>
tathā catutthiṃ2, iti uddhamadho tiriyaṃ sabbadhi sabbattatāya sabbāvantaṃ lokaṃ<BR>
muditāsahagatena cetasā vipulena mahaggatena appamāṇena averena abyāpajjhena pharitvā<BR>
vihāsi, upekkhāsahagatena cetasā ekaṃ disaṃ pharitvā vihāsi. Tathā dutiyaṃ,tathā tatiyaṃ,<BR>
tathā catutthiṃ, iti uddhamadho tiriyaṃ sabbadhi sabbattatāya sabbāvantaṃ lokaṃ<BR>
upekkhāsahagatena cetasā vipulena mahaggatena appamāṇena averena abyāpajjhena<BR>
pharitvā vihāsi,<BR>
<BR>
Nimi kho panānanda, rājā caturāsītivassasahassāni kumārakīḷitaṃ kīḷi,<BR>
caturāsītivassasahassāni oparajjaṃ kāresi, caturāsītivassasahassāni rajjaṃ kāresi, caturāsīti<BR>
vassasahassāni imasmiṃyeva makhādevambavane agārasmā anagāriyaṃ pabbajito<BR>
brahmacariyaṃ cari. So cattāro brahmavihāre bhāvetvā kāyassa bhedā parammaraṇā<BR>
brahmalokūpago ahosi.<BR>
<BR>
Nimissa kho panānanda, rañño kalārajanako nāma putto ahosi. So na agārasmā anagāriyaṃ<BR>
pabbaji. So taṃ kalyāṇaṃ vaṭṭaṃ samucchindi. So tesaṃ antimapuriso ahosi. Siyā kho pana<BR>
te ānanda, evamassa: añño nūna tena samayena rājā makhādevo<BR>
<BR>
[BJT Page 464] [\x 464/]     <BR>
<BR>
Ahosi yena1 taṃ kalyāṇaṃ vaṭṭaṃ nihitanti2. Na kho panetaṃ ānanda, evaṃ daṭṭhabbaṃ.<BR>
Ahaṃ tena samayena rājā makhādevo ahosiṃ., Ahaṃ taṃ kalyāṇaṃ vaṭṭaṃ nihiniṃ3 mayā taṃ<BR>
kalyāṇaṃ vaṭṭaṃ nihitaṃ pacchimā janatā anuppavattesi. Taṃ kho panānanda, kalyāṇaṃ<BR>
vaṭṭaṃ na nibbidāya na virāgāya na nirodhāya na upasamāya na abhiññāya na sambodhāya<BR>
na nibbānāya saṃvattati, yāvadeva brahmalokūpapattiyā.<BR>
<BR>
Idaṃ kho panānanda, etarahi mayā kalyāṇaṃ vaṭṭaṃ nihitaṃ ekantanibbidāya virāgāya<BR>
nirodhāya upasamāya abhiññāya sambodhāya nibbānāya saṃvattati. Katamā cānanda,etarahi<BR>
mayā kalyāṇaṃ vaṭṭaṃ nihitaṃ ekantanibbidāya virāgāya nirodhāya upasamāya abhiññāya<BR>
sambodhāya nibbānāya saṃvattati: ayameva ariyo aṭṭhaṅgiko maggo. Seyyathīdaṃ:<BR>
sammādiṭṭhi sammāsaṅkappo sammāvācā sammākammanto sammāājivo [PTS Page 083] [\q <BR>
83/]      sammāvāyāmo sammāsati sammāsamādhi. Idaṃ kho ānanda, etarahi mayā<BR>
kalyāṇaṃ vaṭṭaṃ nihitaṃ ekkanta nibbidāya virāgāya nirodhāya upasamāya abhiññāya<BR>
sambodhāya nibbānāya saṃvattati. Taṃ kho ahaṃ ānanda, evaṃ vadāmi: yena me idaṃ<BR>
kalyāṇaṃ vaṭṭaṃ nihitaṃ anuppavatteyyātha. Mā kho me tumhe antimasurisā ahuvattha.<BR>
Yasmiṃ kho ānanda, purisayuge vattamāne evarūpassa kalyāṇassa vaṭṭassa samucchedo<BR>
hoti, so tesaṃ antimapuriso hoti. Taṃ vo ahaṃ ānanda, evaṃ vadāmi: yena me idaṃ kalyāṇaṃ<BR>
vaṭṭaṃ nihitaṃ anuppavatteyyātha. Mā kho me tumhe antimapurisā ahuvatthā'ti.<BR>
<BR>
Idamavoca bhagavā attamano āyasmā ānando bhagavato bhāsitaṃ abhinanditi. <BR>
Makhādeva4 suttaṃ tatiyaṃ.<BR>
<BR>
--------------------------<BR>
1.Yo-sīmu. 2. Nihinīti-sīmu 3. Nihaniṃ-[PTS 4.] Maghadeva-machasaṃ,syā.<BR>
<BR>
[BJT Page 466] [\x 466/]     <BR>
<BR>
2.4.4.<BR>
<BR>
Madhurasuttaṃ<BR>
<BR>
Evaṃ me sutaṃ: ekaṃ samayaṃ āyasmā mahākaccāno madhurāyaṃ viharati gundāvane.1<BR>
Assosi kho rājā mādhuro2 avantiputto: samaṇo khalu bho kaccāno madhurāyaṃ viharati<BR>
gundāvane.1 Taṃ kho pana bhavantaṃ kaccānaṃ evaṃ kalyāṇo kittisaddo abbhuggato:<BR>
'paṇḍito byatto medhāvī bahussuto cittakathi kalyāṇapaṭibhāno vuddho3 ceva arahā ca,<BR>
sādhu kho pana tathārūpānaṃ arahataṃ dassanaṃ hotī'ti. Atha kho rājā mādhuro2<BR>
avantiputto bhadrāni bhadrāni yānāni yojāpetvā bhadraṃ yānaṃ abhiruhitvā bhadrehi<BR>
bhadrehi yānehi madhurāya niyyāsi mahaccarājānubhāvena4 āyasmantaṃ mahākaccānaṃ<BR>
dassanāya, yāvatikā yānassa bhūmi yānena gantvā yānā paccorohitvā pattikova yenāyasmā<BR>
mahākaccāno tenupasaṅkami. Upasaṅkamitvā [PTS Page 084] [\q  84/]      āyasmatā<BR>
mahākaccānena saddhiṃ sammodi, sammodanīyaṃ kathaṃ sārāṇiyaṃ vītisāretvā ekamantaṃ<BR>
nisīdi. Ekamantaṃ nisinno kho rājā mādhuro avantiputto āyasmantaṃ mahākaccānaṃ<BR>
etadavoca: "brāhmaṇā bho kaccāna, evamāhaṃsu. Brāhmaṇāva seṭṭho vaṇṇo, hīno añño<BR>
vaṇṇo. Brāhmaṇāva sukko vaṇṇo, kaṇho añño vaṇṇo. Brāhmaṇāva sujjhanti, no<BR>
abrāhmaṇā. Brāhmaṇāva brahmuno puttā orasā mukhato jātā brahmajā brahmanimmitā<BR>
brahmadāyādā"ti. Idha5 bhavaṃ kaccāno kimāhāti6. Ghosoyeva kho eso mahārāja,lokasmiṃ:<BR>
brāhmaṇāva seṭṭho vaṇṇo,hīno añño vaṇṇo. Brāhmaṇāva sukko vaṇṇo, kaṇho añño<BR>
vaṇṇo. Brāhmaṇāva sujjhanti, no abrāhmaṇā. Brāhmaṇāva brahmuno puttā orasā mukhato<BR>
jātā brahmajā brahmanimmitā brahmadāyādā'ti. Tadaminā petaṃ mahārāja, pariyāyena<BR>
veditabbaṃ,yathā ghosoyeva eso lokasmiṃ: 'brāhmaṇāva seṭṭho vaṇṇo,hīno añño vaṇṇo<BR>
brāhmaṇāva sukko vaṇṇo,kaṇho añño vaṇṇo. Brāhmaṇāva sujjhanti, no abrāhmaṇā.<BR>
Brāhmaṇāva brahmuno puttā orasā mukhato jātā brahmajā brahmanimmitā<BR>
brahmadāyādā'ti.<BR>
<BR>
Taṃ kiṃ maññasi mahārāja, khattiyassa cepi ijjheyya7 dhanena vā dhaññena vā rajatena vā<BR>
jātarūpena vā, khattiyopissāssa pubbuṭṭhāyi pacchānipātī kiṅkārapaṭissāvī manāpacārī<BR>
piyavādi, <BR>
Brāhmaṇopissāssa pubbuṭṭhāyi pacchānipātī kiṅkārapaṭissāvī manāpacārī piyavādi,<BR>
vessopissāssa pubbuṭṭhāyi pacchānipātī kiṅkārapaṭissāvī manāpacārī piyavādi,<BR>
suddopissāssa pubbuṭṭhāyī pacchānipātī kiṅkārapaṭissāvī manāpacārī piyavādīti <BR>
<BR>
--------------------------<BR>
1.Gundavane-sīmu, gundhuvane-syā 2. Madhuro-machasaṃ,syā,[PTS 3.] Vuḍḍho-syā 4.<BR>
Mahaccā rājānubhāvena-sīmu. 5. Iti-sīmu, idaṃ-syā. 7. Iccheyya sīmu. <BR>
<BR>
[BJT Page 468] [\x 468/]     <BR>
<BR>
Khattiyassa cepi bho kaccāna, ijjheyya dhanena vā dhaññena vā rajatena vā jātarūpena<BR>
vā,khattiyopissāssa pubbuṭṭhāyi pacchānipāti kiṅkārapaṭissāvī manāpacārī<BR>
piyavādī,brāhmaṇopissāssa pubbuṭṭhāyi pacchānipātī kiṅkārapaṭissāvī manāpacārī<BR>
piyavādi, vessopissāssa pubbuṭṭhāyi pacchānipātī kiṅkārapaṭissāvī manāpacārī piyavādi,<BR>
suddopissāssa pubbuṭṭhāyī pacchānipātī kiṅkārapaṭissāvī manāpacārī piyavādīti <BR>
Taṃ kiṃ maññasi mahārāja, brāhmaṇassa cepi ijjheyya dhanena vā dhaññena vā rajatena vā<BR>
jātarūpena vā, brāhmaṇopissāssa pubbuṭṭhāyi pacchānipātī kiṅkārapaṭissāvī manāpacārī<BR>
piyavādi, vessopissāssa pubbuṭṭhāyi pacchānipātī kiṅkārapaṭissāvī manāpacārī piyavādi,<BR>
suddopissāssa [PTS Page 085] [\q  85/]      pubbuṭṭhāyī pacchānipātī kiṅkārapaṭissāvī<BR>
manāpacārī piyavādīti khattiyopissāssa pubbuṭṭhāyī pacchānipātī kiṅkārapaṭissāvī<BR>
manāpacārī piyavādīti.<BR>
<BR>
Brāhmaṇassa cepi bho kaccāna, ijjheyya dhanena vā dhaññena vā rajatena vā jātarūpena vā,<BR>
brāhmaṇopissāssa pubbuṭṭhāyi pacchānipātī kiṅkārapaṭissāvī manāpacārī piyavādi,<BR>
vessopissāssa pubbuṭṭhāyi pacchānipātī kiṅkārapaṭissāvī manāpacārī piyavādi,<BR>
suddopissāssa pubbuṭṭhāyī pacchānipātī kiṅkārapaṭissāvī manāpacārī piyavādīti<BR>
khattiyopissāssa pubbuṭṭhāyī pacchānipātī kiṅkārapaṭissāvī manāpacārī piyavādīti.<BR>
<BR>
Taṃ kiṃ maññasi mahārāja, vessassa cepi ijjheyya dhanena vā dhaññena vā rajatena vā<BR>
jātarūpena vā, vessopissāssa pubbuṭṭhāyī pacchānipātī kiṅkārapaṭissāvī manāpacārī<BR>
piyavādī, suddopissāssa pubbuṭṭhāyi pacchānipātī kiṅkārapaṭissāvī manāpacārī piyavādī,<BR>
khattiyopissāssa brāhmaṇopissāssa pubbuṭṭhāyī pacchānipātī kiṅkārapaṭissāvī manāpacārī<BR>
piyavādīti?<BR>
<BR>
Vessassa cepi bho kaccāna, ijjheyya dhanena vā dhaññena vā rajatena vā jātarūpena vā.<BR>
Vessopissāssa pubbuṭṭhāyī pacchānipāti kiṅkārapaṭissāvī manāpacārī piyavādī,<BR>
suddopissāssa pubbuṭṭhāyī pacchānipāti kiṅkārapaṭissāvī manāpacārī piyavādi,<BR>
kattiyopissāssa pacchānipāti kiṅkārapaṭissāvī manāpacārī piyavādī, brāhmaṇopissāssa<BR>
pubbuṭṭhāyī pacchānipāti kiṅkārapaṭissāvī manāpacārī piyavādīti.<BR>
<BR>
Taṃ kiṃ maññasi mahārāja, suddassa cepi ijjheyya dhanena vā dhaññena vā rajatena vā<BR>
jātarūpena vā, suddopissāssa pubbuṭṭhāyī pacchānipātī kiṅkārapaṭissāvī manāpacārī<BR>
piyavādī, khattiyopissāssa pubbuṭṭhāyi pacchānipātī kiṅkārapaṭissāvī manāpacārī<BR>
piyavādi, vessopissāssa pubbuṭṭhāyī paccānipāti kiṅkārapaṭissāvī manāpacārī piyavādīti?<BR>
<BR>
[BJT Page 470] [\x 470/]     <BR>
<BR>
Suddassa cepi bho kacacāna, ijjheyya dhanena vā dhaññena vā rajatena vā jātarūpena vā,<BR>
suddopissāssa pubbuṭṭhāyī pacchānipātī kiṅkārapaṭissāvī manāpacārī piyavādī,<BR>
khattiyopissāssa pubbuṭṭhāyī pacchānipātī kiṅkārapaṭissāvī manāpacārī piyavādī,<BR>
brāhmaṇopissāssa pubbuṭṭhāyī pacchānipātī kiṅkārapaṭissāvi manāpacārī piyavādī<BR>
vessopissāssa pubbuṭṭhāyī pacchānipāti kiṅkārapaṭissāvi manāpacārī piyavādīti.<BR>
<BR>
Taṃ kiṃ maññasi mahārāja, yadi evaṃ sante ime cattāro vaṇṇā samasamā1 honti, no vā,<BR>
kathaṃ vā te ettha hotīti? [PTS Page 086] [\q  86/]     <BR>
<BR>
Addhā kho bho kaccāna, evaṃ sante ime cattāro vaṇṇā samasamā1 honti. Nesaṃ2 ettha<BR>
kiñci nānākaraṇaṃ samanupassāmīti.<BR>
<BR>
Imināpi kho etaṃ mahārāja, pariyāyena veditabbaṃ: 'yathā ghosoyeveso lokasmiṃ,<BR>
brāhmaṇāva seṭṭho vaṇṇo, hīno añño vaṇṇo. Brāhmaṇāva sukko vaṇṇo, kaṇho añño<BR>
vaṇṇo. Brāhmaṇāva sujjhanti, no abrāhmaṇā. Brāhmaṇāva brahmuno puttā orasā mukhato<BR>
jātā brahmajā brahmanimmitā brahmadāyādā"ti.<BR>
<BR>
Taṃ kiṃ maññasi mahārāja, idhāssa khattiyo pāṇātipātī adinnādāyī kāmesu micchācārī<BR>
musāvādī pisunāvāco pharusāvāco samphappalāpī abhijjhālū byāpannacitto micchādiṭṭhi,<BR>
kāyassa bhedā parammaraṇā apāyaṃ duggatiṃ vinipātaṃ nirayaṃ upapajjeyya, no vā, kathaṃ<BR>
vā te ettha hoti'ti?<BR>
<BR>
Khattiyopi hi bho kaccāna, pāṇātipātī adinnādāyī kāmesumicchācārī musāvādī pisunāvāco<BR>
pharusāvāco samphappalāpī abhijjhālū byāpannacitto micchādiṭṭhi, kāyassa bhedā<BR>
parammaraṇā apāyaṃ duggatiṃ vinipātaṃ nirayaṃ upapajjeyya3. Evaṃ me ettha hoti, evañca<BR>
pana me etaṃ arahataṃ sutanti.<BR>
<BR>
Sādhu sādhu mahārāja, sādhu kho te etaṃ mahārāja, evaṃ hoti: sādhu ca pana te etaṃ<BR>
arahataṃ sutaṃ, taṃ kiṃmaññasi mahārāja, idhāssa brāhmaṇo pāṇātipātī adinnādāyī kāmesu<BR>
micchācārī musāvādi pisunāvāco pharūsāvāco samphappalāpī abhijjhālū byāpannacitto<BR>
micchādiṭṭhi,kāyassa bhedā parammaraṇā apāyaṃ duggatiṃ vinīpātaṃ nirayaṃ upapajjeyya,<BR>
no vā, kathaṃ vā te ettha voti'ti<BR>
<BR>
Sādhu sādhu mahārāja, sādhu kho te etaṃ mahārāja, evaṃ hoti: sādhu ca pana te etaṃ<BR>
arahataṃ sutaṃ, taṃ kiṃmaññasi mahārāja, idhāssa vesso pāṇātipātī adinnādāyī kāmesu<BR>
micchācārī musāvādi pisunāvāco pharūsāvāco samphappalāpī abhijjhālū byāpannacitto<BR>
micchādiṭṭhi,kāyassa bhedā parammaraṇā apāyaṃ duggatiṃ vinipātaṃ nirayaṃ upapajjeyya,<BR>
no vā, kathaṃ vā te ettha hoti'ti<BR>
<BR>
Sādhu sādhu mahārāja, sādhu kho te etaṃ mahārāja, evaṃ hoti: sādhu ca pana te etaṃ<BR>
arahataṃ sutaṃ, taṃ kiṃmaññasi mahārāja, idhāssa suddo pāṇātipātī adinnādāyī<BR>
kāmesumicchācārī musāvādī pisunāvāco pharusāvāco samphappalāpi abhijjhālu<BR>
byāpannacitto micchādiṭṭhi, kāyassa bhedā parammaraṇā apāyaṃ duggatiṃ vinipātaṃ<BR>
nirayaṃ upapajjeyya, no vā, kathaṃ vā te ettha hotīti?<BR>
<BR>
Suddopi hi bho kaccāna, pāṇātipātī adinnādāyī kāmesumicchācārī musāvādī pisunāvāco<BR>
pharusāvāco samphappalāpī abhijjhālū byāpannacitto micchādiṭṭhi, kāyassa bhedā<BR>
parammaraṇā apāyaṃ duggatiṃ vinipātaṃ nirayaṃ upapajjeyya.2. Evaṃ me ettha hoti, evañca<BR>
pana me etaṃ arahataṃ sutanti.<BR>
<BR>
Sādhu sādhu mahārāja, sādhu kho te etaṃ mahārāja, evaṃ hoti, sādhu ca pana te etaṃ<BR>
arahataṃ sutaṃ. Taṃ kiṃmaññasi mahārāja,yadi evaṃ sante ime cattāro vaṇṇā samasamā<BR>
honti, no vā, kathaṃ vā te ettha hotīti? [PTS Page 087] [\q  87/]     <BR>
<BR>
Addhā kho bho kaccāna, evaṃ sante ime cattāro vaṇṇā samasamā honti, nesaṃ ettha kiñci<BR>
nānākaraṇaṃ samanupassāmīti.<BR>
<BR>
--------------------------<BR>
1. Samā honti-syā. 2. Nāhaṃ-syā 3.Uppajjeyya-[PTS.]<BR>
<BR>
[BJT Page 472] [\x 472/]     <BR>
<BR>
Imināpi kho etaṃ mahārāja, pariyāyena veditabbaṃ: yathā ghoso yeveso lokasmiṃ<BR>
'brahmaṇāva seṭṭho vaṇṇo, hīno añño vaṇṇo. Brāhmaṇāva sukko vaṇṇo, kaṇho añño<BR>
vaṇṇo. Brāhmaṇāva sujjhanti,no abrāhmaṇā. Brāhmaṇāva brahmuno puttā orasā mukhato<BR>
jātā brahmajā brahmanimmitā brahmadāyādā'ti.<BR>
<BR>
Taṃ kiṃ maññasi mahārāja, idhāssa khattiyo pāṇātipātā paṭivirato adinnādānā paṭivirato<BR>
kāmesu micchācārā paṭivirato musāvādā paṭivirato pisunāvācā1 paṭivirato pharusāvācā2<BR>
paṭivirato samphappalāpā paṭivirato anabhijjhālū abyāpannacitto sammādiṭṭhi kāyassa<BR>
bhedā parammaraṇā sugatiṃ saggaṃ lokaṃ upapajjeyya, no vā, kathaṃ vā te ettha hotīti?<BR>
<BR>
Khattiyopi hi bho kaccāna, pāṇātipātā paṭivirato adinnādānā paṭivirato kāmesu micchācārā<BR>
paṭivirato musāvādā paṭivirato pisunāvācā1 paṭivirato pharusāvācā2 paṭivirato<BR>
samphappalāpā paṭivirato anabhijjhālū abyāpannacitto sammādiṭṭhi, kāyassa bhedā<BR>
parammaraṇā sugatiṃ saggaṃ lokaṃ upapajjeyya, evaṃ me ettha hoti, evañca pana me etaṃ<BR>
arahataṃ sutanti.<BR>
<BR>
Sādhu sādhu mahārāja, sādhu kho te etaṃ mahārāja, evaṃ hoti. Sādhu ca pana te etaṃ<BR>
arahataṃ sutaṃ. Taṃ kiṃmaññasi mahārāja, idhāssa brāmaṇo pāṇātipātā paṭivirato<BR>
adinnādāna paṭivirato kāmesu micchācārā paṭivirato musāvādā paṭivirato pisunāvācā1<BR>
paṭivirato pharusāvācā2 paṭivirato samphappalāpā paṭivirato anabhijjhālū abyāpannacitto<BR>
sammādiṭṭhi kāyassa bhedā parammaraṇā sugatiṃ saggaṃ lokaṃ upapajjeyya, no vā,kathaṃ<BR>
vā te ettha hotīti?<BR>
<BR>
Sādhu sādhu mahārāja, sādhu kho te etaṃ mahārāja, evaṃ hoti. Sādhu ca pana te etaṃ<BR>
arahataṃ sutaṃ. Taṃ kiṃmaññasi mahārāja, idhāssa vesso pāṇātipātā paṭivirato adinnādānā<BR>
paṭivirato kāmesu micchācārā paṭivirato musāvādā paṭivirato pisunāvācā1 paṭivirato<BR>
pharusāvācā2 paṭivirato samphappalāpā paṭivirato anabhijjhālū abyāpannacitto<BR>
sammādiṭṭhi kāyassa bhedā parammaraṇā sugatiṃ saggaṃ lokaṃ upapajjeyya, no vā, kathaṃ<BR>
vā te ettha hotīti?<BR>
<BR>
Sādhu sādhu mahārāja, sādhu kho te etaṃ mahārāja, evaṃ hoti. Sādhu ca pana te etaṃ<BR>
arahataṃ sutaṃ. Taṃ kiṃmaññasi mahārāja,idhāssa suddo pāṇātipātā paṭivirato adinnādānā<BR>
paṭivirato kāmesu micchācārā paṭivirato musāvādā paṭivirato pisunāvācā1 paṭivirato<BR>
pharusāvācā2 paṭivirato samphappalāpā paṭivirato anabhijjhālu abyāpannacitto<BR>
sammādiṭṭhi, kāyassa bhedā parammaraṇā sugatiṃ saggaṃ lokaṃ upapajjeyya, no vā,<BR>
kathaṃ vā te ettha hotīti?.<BR>
Suddopi hi bho kaccāna, pāṇātipātā paṭivirato adinnādānā paṭivirato kāmesu micchācārā<BR>
paṭivirato musāvādā paṭivirato pisunāvācā1 paṭivirato pharusāvācā2 paṭivirato<BR>
samphappalāpā paṭivirato anabhijjhālū abyāpannacitto sammādiṭṭhi, kāyassa bhedā<BR>
parammaraṇā sugatiṃ saggaṃ lokaṃ upapajjeyya, evaṃ me ettha hoti, evañca pana me etaṃ<BR>
arahataṃ sutanti.<BR>
<BR>
Sādhu sādhu mahārāja, sādhu kho te etaṃ mahārāja, evaṃ hoti. Sādhu ca pana te etaṃ<BR>
arahataṃ sutaṃ. Taṃ kiṃmaññasi mahārāja, yadi evaṃ sante ime cattāro vaṇṇā samasamā<BR>
honti, no vā, kathaṃ vā te ettha hotīti?<BR>
<BR>
Addhā kho bho kaccāna, evaṃ sante ime cattāro vaṇṇā samasamā honti. Nesaṃ2 ettha kiñci<BR>
nānākaraṇaṃ samanupassāmīti.<BR>
<BR>
Imināpi kho etaṃ mahārāja, pariyāyena veditabbaṃ: yathā ghoso yeveso<BR>
lokasmiṃ,brāhmaṇāva seṭṭho vaṇṇo, hīno añño vaṇṇo. Brāhmaṇāva sukko<BR>
vaṇṇo,kaṇaho añño vaṇṇo. Brāhmaṇāva sujjhanti, no abrāhmaṇā. Brāhmaṇāva brahmuno<BR>
puttā orasā mukhato jātā brahmajā brahmanimmitā brahmadāyādā"ti.<BR>
<BR>
--------------------------<BR>
1. Pisuṇāya vācāya-machasaṃ,syā. - Pisunāvācāya-[PTS]<BR>
2. Pharusāya vācāya-machasaṃ,fasyā - pharusāvācāya-[PTS]<BR>
3. Nāsaṃ-sīmu. Nāhaṃ-syā.<BR>
<BR>
[BJT Page 474] [\x 474/]     <BR>
<BR>
Taṃ kiṃ maññasi mahārāja, idha khattiyo sandhiṃ vā chindeyya, nillopaṃ vā hareyya,<BR>
ekāgārikaṃ vā kareyya, paripanthe vā, tiṭṭheyya, paradāraṃ vā gaccheyya. Taṃ cete purisā<BR>
gahetvā dasseyyuṃ, 'ayaṃ te deva, coro āgucārī1, imassa yaṃ icchasi, taṃ daṇḍaṃ paṇehī'ti<BR>
kinti naṃ kareyyāsīti?<BR>
<BR>
Ghāteyyāma vā, bho kaccāna, jāpeyyāma2vā, pabbājeyyāma vā, yathāpaccayaṃ vā<BR>
kareyyāma. Taṃ kissa hetu? Yā hissa bho kaccāna, pubbe khattiyoti samaññā, sāssa<BR>
antarahitā, corotveva saṅkhaṃ3 gacchatī'ti.<BR>
<BR>
Taṃ kiṃ maññasi mahārāja, idha brāhmaṇo sandhiṃ vā chindeyya,nillopaṃ vā hareyya,<BR>
ekāgārikaṃ vā kareyya, paripanthe vā, tiṭṭheyya, paradāraṃ vā gaccheyya. Taṃ cete purisā<BR>
gahetvā dasseyyuṃ, 'ayaṃ te deva, coro āgucārī,imassa yaṃ icchasi, taṃ daṇḍaṃ paṇehī'ti<BR>
kinti naṃ kareyyāsīti?<BR>
<BR>
Ghāteyyāma vā, bho kaccāna, jāpeyyāma vā, pabbājeyyāma vā, yathāpaccayaṃ vā<BR>
kareyyāma. Taṃ kissa hetu? Yā hissa bho kaccāna, pubbe brāhmaṇoti samaññā, sāssa<BR>
antarahitā, corotveva saṅkhaṃ3 gacchatī'ti.<BR>
<BR>
Taṃ kiṃ maññasi mahārāja, idha vesso sandhiṃ vā chindeyya,nillopaṃ vā hareyya,<BR>
ekāgārikaṃ vā kareyya, paripanthe vā, tiṭṭheyya, paradāraṃ vā gaccheyya. Taṃ cete purisā<BR>
gahetvā dasseyyuṃ, 'ayaṃ te deva, coro āgucārī,imassa yaṃ icchasi, taṃ daṇḍaṃ paṇehī'ti<BR>
kinti naṃ kareyyāsīti?<BR>
<BR>
Ghāteyyāma vā, bho kaccāna, jāpeyyāma vā, pabbājeyyāma vā, yathāpaccayaṃ vā<BR>
kareyyāma. Taṃ kissa hetu? Yā hissa bho kaccāna, pubbe vessoti samaññā, sāssa antarahitā,<BR>
corotveva saṅkhaṃ3 gacchatī'ti.<BR>
<BR>
Taṃ kiṃ maññasi mahārāja, idha suddo sandhiṃ vā chindeyya,nillopaṃ vā hareyya,<BR>
ekāgārikaṃ vā kareyya, paripanthe vā, tiṭṭheyya, paradāraṃ vā gaccheyya. Taṃ cete purisā<BR>
gahetvā dasseyyuṃ, 'ayaṃ te deva, coro āgucārī,imassa yaṃ icchasi, taṃ daṇḍaṃ paṇehī'ti<BR>
kinti naṃ kareyyāsīti?<BR>
<BR>
Ghāteyyāma vā, bho kaccāna, jāpeyyāma vā, pabbājeyyāma vā, yathāpaccayaṃ vā<BR>
kareyyāma. Taṃ kissa hetu? Yā hissa bho kaccāna, pubbe suddoti samaññā, sāssa antarahitā,<BR>
corotveva saṅkhaṃ3 gacchatī'ti.<BR>
<BR>
Taṃ kiṃ maññasi mahārāja, yadi evaṃ sante, ime cattāro vaṇṇā samasamā honti, no vā,<BR>
kathaṃ vā te ettha hotīti? [PTS Page 088] [\q  88/]     <BR>
<BR>
Addhā kho bho kaccāna, evaṃ sante ime cattāro vaṇṇā samasamā honti nesaṃ ettha kiñci<BR>
nānākaraṇaṃ samanupassāmīti.<BR>
<BR>
Imināpi kho etaṃ mahārāja, pariyāyena veditabbaṃ: yathā ghosoyeveso lokasmiṃ,<BR>
brāhmaṇāva seṭṭho vaṇṇo, hīno añño vaṇṇo. Brāhmaṇāva sujjhanti, no abrāhmaṇā,<BR>
brāhmaṇāva brahmuṇo puttā orasā mukhato jātā brahmajā brahmanimmitā<BR>
brahmadāyādā"ti.<BR>
<BR>
Taṃ kiṃ maññasi mahārāja, idha khattiyo kesamasuṃ ohāretvā kāsāyāni vatthāni acchādetvā<BR>
agārasmā anagāriyaṃ pabbajito assa, virato pāṇātipātā virato adinnādānā virato musāvādā<BR>
ekabhattiko brahmacārī sīlavā kalyāṇadhammo, kinti naṃ kareyyāsīti?<BR>
<BR>
Abhivādeyyāma vā bho kaccāna, paccuṭṭheyyāma vā āsanena vā nimanteyyāma<BR>
abhinimanteyyāma vā naṃ cīvarapiṇḍapātasenāsanagilānapaccayabhesajjaparikkhārehi,<BR>
dhammikaṃ vā assa rakkhāvaraṇaguttiṃ saṃvidaheyyāma. Taṃ kissa hetu? Yā hissa bho<BR>
kaccāna, pubbe khattiyoti samaññā, sāssa antarahitā, samaṇotveva saṅkhaṃ3 gacchatīti.<BR>
<BR>
--------------------------<BR>
1.Āguṃ cārī- syā. 2. Phāleyyāma-sya 3. Saṅkhyaṃ - machasaṃ.<BR>
<BR>
[BJT Page 476] [\x 476/]     <BR>
<BR>
Taṃ kiṃ maññasi mahārāja, idha brāhmaṇo kesamasuṃ ohāretvā kāsāyāni vatthāni<BR>
acchādetvā agārasmā anagāriyaṃ pabbajito assa, virato pāṇātipātā virato adinnādānā virato<BR>
musāvādā ekabhattiko brahmacārī sīlavā kalyāṇadhammo, kinti naṃ kareyyāsīti?<BR>
<BR>
Abhivādeyyāma vā bho kaccāna, paccuṭṭheyyāma vā āsanena vā nimanteyyāma<BR>
abhinimanteyyāma vā naṃ cīvarapiṇḍapātasenāsanagilānapaccayabhesajjaparikkhārehi,<BR>
dhammikaṃ vā assa rakkhāvaraṇaguttiṃ saṃvidaheyyāma. Taṃ kissa hetu? Yā hissa bho<BR>
kaccāna, pubbe brāhmaṇoti samaññā, sāssa antarahitā, samaṇotveva saṅkhaṃ gacchatīti.<BR>
<BR>
Taṃ kiṃ maññasi mahārāja, idha vesso kesamasuṃ ohāretvā kāsāyāni vatthāni acchādetvā<BR>
agārasmā anagāriyaṃ pabbajito assa, virato pāṇātipātā virato adinnādānā virato musāvādā<BR>
ekabhattiko brahmacārī sīlavā kalyāṇadhammo, kinti naṃ kareyyāsīti?<BR>
<BR>
Abhivādeyyāma vā bho kaccāna, paccuṭṭheyyāma vā āsanena vā nimanteyyāma<BR>
abhinimanteyyāma vā naṃ cīvarapiṇḍapātasenāsanagilānapaccayabhesajjaparikkhārehi,<BR>
dhammikaṃ vā assa rakkhāvaraṇaguttiṃ saṃvidaheyyāma. Taṃ kissa hetu? Yā hissa bho<BR>
kaccāna, pubbe vessoti samaññā, sāssa antarahitā, samaṇotveva saṅkhaṃ gacchatīti.<BR>
<BR>
Taṃ kiṃ maññasi mahārāja, idha suddo kesamasuṃ ohāretvā kāsāyāni vatthāni acchādetvā<BR>
agārasmā anagāriyaṃ pabbajito assa, virato pāṇātipātā virato adinnādānā virato musāvādā<BR>
ekabhattiko brahmacārī sīlavā kalyāṇadhammo, kinti naṃ kareyyāsīti?<BR>
<BR>
Abhivādeyyāma vā bho kaccāna, paccuṭṭheyyāma vā āsanena vā nimanteyyāma<BR>
abhinimanteyyāma vā naṃ cīvarapiṇḍapātasenāsanagilānapaccayabhesajjaparikkhārehi,<BR>
dhammikaṃ vā assa rakkhāvaraṇaguttiṃ saṃvidaheyyāma. Taṃ kissa hetu? Yā hissa bho<BR>
kaccāna, pubbe suddoti samaññā, sāssa antarahitā, samaṇotveva saṅkhaṃ gacchatīti.<BR>
<BR>
Taṃ kiṃ maññasi mahārāja, yadi evaṃ sante ime cattāro vaṇṇā samasamā honti, no vā,<BR>
kathaṃ vā te ettha hotīti?<BR>
<BR>
Addhā kho bho kaccāna, evaṃ sante ime cattāro vaṇṇā samasamā honti, nesaṃ ettha kiñci<BR>
nānākaraṃ samanupassāmīti.<BR>
<BR>
Imināpi kho etaṃ mahārāja, pariyāyena veditabbaṃ: yathā ghosoyeveso lokasmiṃ<BR>
brāhmaṇāva seṭṭho vaṇṇo, [PTS Page 089] [\q  89/]      hīno añño vaṇṇo. Brāhmaṇāva<BR>
sukko vaṇṇo, kaṇho añño vaṇṇo. Brāhmaṇāva sujjhanti, no abrāhmaṇā. Brāhmaṇāva<BR>
brahmuno puttā orasā mukhato jātā brahmajā brahmanimmitā brahmadāyādāti. [PTS Page<BR>
090] [\q  90/]     <BR>
<BR>
Evaṃ vutte rājā mādhuro avantiputto āyasmantaṃ mahākaccānaṃ etadavoca: abhikkantaṃ<BR>
bho kaccāna, abhikkantaṃ bho kaccāna, seyyathāpi bho kaccāna, nikkujjitaṃ vā ukkujjeyya<BR>
paṭicchannaṃ vā vivareyya, mūḷhassa vā maggaṃ ācikkheyya, andhakāre vā telapajjotaṃ<BR>
dhāreyya cakkhumanto rūpāni dakkhintīti. Evamevaṃ bhotā kaccānena anekapariyāyena<BR>
dhammo pakāsito, esāhaṃ bhavantaṃ kaccānaṃ saraṇaṃ gacchāmi dhammañca<BR>
bhikkhūsaṅghañca, upāsakaṃ maṃ bhavaṃ kaccāno dhāretu ajjatagge pāṇupetaṃ saraṇaṃ<BR>
gatanti.<BR>
<BR>
Mā kho maṃ tvaṃ mahārāja, saraṇaṃ agamāsi, tameva tvaṃ bhagavantaṃ saraṇaṃ gaccha<BR>
yamahaṃ saraṇaṃ gatoti.<BR>
<BR>
Kahaṃ pana bho kaccāna, etarahi so bhagavā viharati arahaṃ sammāsambuddhoti? <BR>
Parinibbuto kho mahārāja, etarahi so bhagavā arahaṃ sammāsambuddhoti. <BR>
<BR>
[BJT Page 478] [\x 478/]     <BR>
<BR>
Sace hi mayaṃ bho kaccāna, suṇeyyāma taṃ bhagavantaṃ dasasu yojanesu, dasapi mayaṃ<BR>
yojanāni gaccheyyāma taṃ bhagavantaṃ dassanāya arahantaṃ sammāsambuddhaṃ. Sace hi<BR>
mayaṃ bho kaccāna, suṇeyyāma taṃ bhagavantaṃ vīsatiyā yojanesu, tiṃsatiyā yojanesu,<BR>
cattāḷīsāya yojanesu, paññāsāya yojanesu, paññāsampi mayaṃ yojanāni gaccheyyāma taṃ<BR>
bhagavantaṃ dassanāya arahantaṃ sammāsambuddhaṃ yojanasate cepi mayaṃ bho kaccāna,<BR>
suṇeyyāma taṃ bhagavantaṃ,yojanasatampi mayaṃ gaccheyyāma taṃ bhagavantaṃ<BR>
dassanāya arahantaṃ sammāsambuddhaṃ. Yato ca kho bho kaccāna, parinibbuto so bhagavā,<BR>
parinibbutampi mayaṃ taṃ bhagavantaṃ saraṇaṃ gacchāma dhammañca bhikkhusaṅghañca.<BR>
Upāsakaṃ maṃ bhavaṃ kaccāno dhāretu ajjatagge pāṇupetaṃ saraṇaṃ gatanti. [PTS Page<BR>
091] [\q  91/]     <BR>
<BR>
Madhurasuttaṃ catutthaṃ.<BR>
<BR>
[BJT Page 480] [\x 480/]     <BR>
<BR>
2.4.5<BR>
Bodhirājakumārasuttaṃ.<BR>
<BR>
Evaṃ me sutaṃ: ekaṃ samayaṃ bhagavā bhaggesu viharati suṃsumāragire bhesakalāvane<BR>
migadāye. Tena kho pana samayena bodhissa rājakumārassa kokanado1 nāma pāsādo<BR>
acirakārito hoti anajjhāvuttho2 samaṇena vā brāhmaṇena vā kenaci vā manussabhūtena.<BR>
Atha kho bodhi rājakumāro sañjikāputtaṃ māṇavaṃ āmantesi: ehi tvaṃ samma sañjikāputta,<BR>
yena bhagavā tenupasaṅkama, upasaṅkamitvā mama vacanena bhagavato pāde sirasā<BR>
vanda3, appābādhaṃ appātaṅkaṃ lahuṭṭhānaṃ balaṃ phāsuvihāraṃ puccha, bodhi bhante,<BR>
rājakumāro bhagavato pāde sirasā vandati, appābādhaṃ appātaṅkaṃ lahuṭṭhānaṃ balaṃ<BR>
phāsuvihāraṃ pucchatī'ti. Evañca vadehi: 'adhivāsetu kira bhante, bhagavā bodhissa<BR>
rājakumārassa svātanāya bhattaṃ saddhiṃ bhikkhusaṅghenā'ti evaṃ bhoti kho sañjikāputto<BR>
māṇavo bodhissa rājakumārassa paṭissutvā yena bhagavā tenupasaṅkami, upasaṅkamitvā<BR>
bhagavatā saddhiṃ sammodi, sammodanīyaṃ kathaṃ sārāṇīyaṃ vītisāretvā ekamantaṃ<BR>
nisīdi, ekamantaṃ nisinno kho sañjikāputto māṇavo bhagavantaṃ etadavoca: bodhi bho<BR>
gotama, rājakumāro4 [PTS Page 092] [\q  92/]      bhoto gotamassa pāde sirasā vandati,<BR>
appābādhaṃ appātaṅkaṃ lahuṭṭhānaṃ balaṃ phāsuvihāraṃ pucchati evañca vadeti:<BR>
adhivāsetu kira bhavaṃ gotamo bodhissa rājakumārassa svātanāya bhattaṃ saddhiṃ<BR>
bhikkhusaṅghonāti. Adhivāsesi bhagavā tuṇhībhāvena.<BR>
<BR>
Atha kho sañjikāputto māṇavo bhagavato adhivāsanaṃ viditvā uṭṭhāyāsanā yena bodhi<BR>
rājakumāro tenupasaṅkami, upasaṅkamitvā bodhiṃ rājakumāraṃ etadavoca: " avocumhā kho<BR>
mayaṃ bhoto vacanena taṃ bhavantaṃ gotamaṃ: bodhi bho gotama, rājakumāro bhoto<BR>
gotamassa pāde sirasā vandati, appābādhaṃ appātaṅkaṃ lahuṭṭhānaṃ balaṃ phāsuvihāraṃ<BR>
pucchati. Evañca vadeti: 'adhivāsetu kira bhavaṃ gotamo bodhissa rājakumārassa svātanāya<BR>
bhattaṃ saddhiṃ bhikkhusaṅghenā"ti. Adhivutthañca pana samaṇena gotamenāti.<BR>
<BR>
-------------------------<BR>
1. Kokanudo-syā 2.Anajjhāvuṭṭho - machasaṃ ,syā 3. Vandāhi-sīmu. 4. Bodhi kho<BR>
rājakumāro-sīmu, machasaṃ.<BR>
<BR>
[BJT Page 482] [\x 482/]     <BR>
<BR>
Atha kho bodhi rājakumāro tassā rattiyā accayena sake nivesane paṇītaṃ khādanīyaṃ<BR>
bhojanīyaṃ paṭiyādāpetvā kokanadañca pāsādaṃ odātehi dussehi santharāpetvā yāva<BR>
pacchimā sopāṇakaḷeparā1 sañjikāputtaṃ māṇavaṃ amantesi:'ehi tvaṃ samma sañjikāputta,<BR>
yena bhagavā tenupasaṅkama, upasaṅkamitvā bhagavato kālaṃ ārocehi: 'kālo bhante,<BR>
niṭṭhitaṃ bhatta'nti. Evaṃ bhoti kho sañjikāputto māṇavo bodhissa rājakumārassa paṭissutvā<BR>
yena bhagavā tenupasaṅkami, upasaṅkamitvā bhagavato kālaṃ ārocasi: 'kālo bho gotama2,<BR>
niṭṭhitaṃ bhattanti.<BR>
<BR>
Atha kho bhagavā pubbanhasamayaṃ nivāsetvā pattacīvaraṃ ādāya yena bodhissa<BR>
rājakumārassa nivesanaṃ tenupasaṅkami tena kho pana samayena bodhi rājakumāro<BR>
bahidvārakoṭṭhake ṭhito hoti bhagavantaṃ āgamayamāno. Addasā kho bodhi rājakumāro<BR>
bhagavantaṃ dūratova āgacchantaṃ, disvāna paccuggantvā bhagavantaṃ abhivādetvā<BR>
purakkhatvā3 yena kokanado pāsādo tenupasaṅkami.<BR>
<BR>
Atha kho bhagavā pacchimaṃ sopāṇakaḷeparaṃ nissāya aṭṭhāsi. Atha kho bodhi rājakumāro<BR>
bhagavantaṃ etadavoca: 'abhirūhatu bhante, bhagavā dussāni, abhirūhatu sugato dusasāni,<BR>
yaṃ mamaṃ asasa dīgharattaṃ hitāya sukhāyā'ti. Evaṃ vutte bhagavā tuṇhī ahosi dutiyampi<BR>
kho bodhi rājakumāro bhagavantaṃ etadavoca: 'abhirūhatu bhante, bhagavā dussāni,<BR>
abhīrūhatu sugato dussāni, yaṃ mamaṃ assa dīgharattaṃ hitāya sukhāyā'ti. Dutiyampi kho<BR>
bhagavā tuṇhī ahosi. Tatiyamipi kho bodhi rājakumāro bhagavantaṃ etadavoca: 'abhirūhatu<BR>
bhante, bhagavā dussāni, abhīrūhatu sugato dussāni, yaṃ mamaṃ assa dīgharattaṃ hitāya<BR>
sukhāyā'ti.<BR>
<BR>
Atha kho bhagavā āyasmantaṃ ānandaṃ apalokesi. Atha [PTS Page 093] [\q  93/]      kho<BR>
āyasmā ānando bodhiṃ rājakumāraṃ etadavoca: 'saṃharatu4 rājakumāra, dussāni. Na kho<BR>
bhagavā celapattikaṃ5 akkamissati. Pacchimaṃ janataṃ tathāgato apaloketī'ti.6 Atha kho<BR>
bodhi rājakumāro dussāni saṃharāpetvā upari kokanade pāsāde7 āsanāni paññāpesi.<BR>
Paññāpesi. Atha kho bhagavā kokanadaṃ pāsādaṃ abhirūhitvā paññatte āsane nisīdi<BR>
saddhiṃ bhikkhusaṅghena. Atha kho bodhi rājakumāro buddhapamukhaṃ bhikkhusaṅgha<BR>
paṇītena khādanīyena bhojanīyena sahatthā santappesi, sampavāresi. Atha kho bodhi<BR>
rājakumāro bhagavantaṃ bhuttāviṃ oṇītapattapāṇīṃ aññataraṃ nīcaṃ āsanaṃ gahetvā<BR>
ekamantaṃ nisīdi. Ekamantaṃ nisinno kho bodhi rājakumāro bhagavantaṃ etadavoca:<BR>
'mayhaṃ kho bhante, evaṃ hoti, 'na kho sukhena sukhaṃ adhigantabbaṃ, dukkhena kho<BR>
sukhaṃ adhigantabba'nti.<BR>
<BR>
-------------------------<BR>
1.Sopāṇakaḷevarā-machasaṃ, syā,[PTS 2.] Kālo bhante-sīmu 3. Purakkhitvā-[PTS 4.]<BR>
Saṃharantu-[PTS 5.] Telapaṭikaṃ-sīmu, machasaṃ,syā. 6. Anukampatīti-machasaṃ 7.<BR>
Kokanadapāsāde-machasaṃ.<BR>
<BR>
[BJT Page 484] [\x 484/]     <BR>
<BR>
Mayhamipi kho rājakumāra, pubbeva sambodhā anabhisambuddhassa bodhisattasseva sate<BR>
etadahosi: " na kho sukhena sukhaṃ adhigantabbaṃ, dukkhena kho sukhaṃ adhigantatabba"<BR>
nti. So kho ahaṃ rājakumāra, aparena samayena daharo'ca samāno susu kāḷakeso bhadrena<BR>
yobbanena samannāgato paṭhamena vayasā, akāmakānaṃ mātāpitunnaṃ1 assumukhānaṃ<BR>
rudantānaṃ kesamassuṃ ohāretvā kāsāyāni vatthāni acchādetvā agārasmā anagāriyaṃ<BR>
pabbajiṃ. So evaṃ pabbajito samāno kiṃkusalagavesī anuttaraṃ santivarapadaṃ<BR>
pariyesamāno yena āḷāro kālāmo tenupasaṃkamiṃ, upasaṃkamitvā āḷāraṃ kālāmaṃ<BR>
etadavocaṃ: 'icchāmahaṃ āvuso kālāma, imasmiṃ dhammavinaye brahmacariyaṃ caritu'nti.<BR>
Evaṃ vutte rājakumāra, āḷāro kālāmo maṃ etadavoca: 'viharatāyasmā, tādiso ayaṃ dhammo,<BR>
yattha viññā puriso na cirasse'va sakaṃ ācariyakaṃ sayaṃ abhiññā sacchikatvā upasampajja<BR>
vihareyyā"ti. So kho ahaṃ rājakumāra, na cirasse'va khippameva taṃ dhammaṃ pariyāpuṇiṃ.<BR>
So kho ahaṃ rājakumāra, [PTS Page 094] [\q  94/]      tāvatakeneva oṭṭhappahatamattena<BR>
lapitalāpanamattena ñāṇavādañca vadāmi. Theravādañca, 'jānāmi, passāmī'ti ca paṭijānāmi,<BR>
ahañce va aññe ca. Tassa mayhaṃ rājakumāra etadahosi: " na kho āḷāro kālāmo imaṃ<BR>
dhammaṃ kevalaṃ saddhāmattakena sayaṃ abhiññā sacchikatvā upasampajja viharāmī'ti<BR>
pavedeti. Addhā āḷāro kālāmo imaṃ dhammaṃ jānaṃ passaṃ viharati'ti.<BR>
<BR>
Atha khvāhaṃ rājakumāra, yena āḷāro kālāmo tenupasaṃkamiṃ. Upasaṃkamitvā āḷāraṃ<BR>
kālāmaṃ etadavocaṃ: " kittāvatā no āvuso kālāma, imaṃ dhammaṃ sayaṃ abhiññā<BR>
sacchikatvā upasampajja viharāmī'ti. Pavedesī"ti. Evaṃ vutte rājakumāra, āḷāro kālāmo<BR>
ākiñcaññāyatanaṃ pavedesi. Tassa mayhaṃ rājakumāra, etadahosi: " na kho āḷārasseva<BR>
kālāmassa atthi saddhā, mayhampatthi saddhā. Na kho āḷārasse'va kālāmassa atthi viriyaṃ,<BR>
mayhampatthi viriyaṃ, na kho āḷārasse'va kālāmassa atthi sati, mayhampatthi sati. Na kho<BR>
āḷārasseva kālāmassa atthi samādhi, mayhampatthi samādhi. Na kho āḷārasse'va kālāmassa<BR>
atthi paññā, mayhampatthi paññā, yannūnāhaṃ yaṃ dhammaṃ āḷāro kālāmo sayaṃ abhiññā<BR>
sacchikatvā upasampajja viharāmī'ti pavedeti, tassa dhammassa sacchikiriyāya<BR>
padaheyya"nti. So kho ahaṃ rājakumāra, na cirasse'va khippameva taṃ dhammaṃ sayaṃ<BR>
abhiññā sacchikatvā upasampajja vihāsiṃ.<BR>
<BR>
Atha khvāhaṃ rājakumāra, yena āḷāro kālāmo tenupasaṃkamiṃ. Upasaṃkamitvā āḷāraṃ<BR>
kālāmaṃ etadavocaṃ: "ettāvatā, no āvuso kālāma, imaṃ dhammaṃ sayaṃ abhiññā sacchikatvā<BR>
upasampajja viharāmī'ti pavedesī"ti. Ettāvatā kho ahaṃ āvuso imaṃ dhammaṃ sayaṃ<BR>
abhiññā sacchikatvā upasampajja pavedemī'ti. Ahampi kho āvuso ettāvatā imaṃ dhammaṃ<BR>
sayaṃ abhiññā sacchikatvā upasampajja viharāmī'ti.<BR>
<BR>
--------------------------<BR>
1.Mātāpitūnaṃ-machasaṃ.<BR>
<BR>
[BJT Page 486] [\x 486/]     <BR>
<BR>
Lābhā no āvuso, suladdhaṃ no āvuso, ye mayaṃ āyasmantaṃ tādisaṃ sabrahmacāriṃ<BR>
passāma. Iti yāhaṃ dhammaṃ sayaṃ abhiññā sacchikatvā upasampajja pavedemi, taṃ tvaṃ<BR>
dhammaṃ sayaṃ abhiññā sacchikatvā upasampajja viharasi. Taṃ tvaṃ dhammaṃ sayaṃ<BR>
abhiññā sacchikatvā upasampajja viharasi. Yaṃ tvaṃ dhammaṃ sayaṃ abhiññā sacchikatvā<BR>
upasampajja viharasi. Tamahaṃ dhammaṃ sayaṃ abhiññā sacchikatvā upasampajja<BR>
pavedemi. Iti yāhaṃ dhammaṃ jānāmi. Taṃ tvaṃ dhammaṃ jānāsi. Yaṃ tvaṃ dhammaṃ<BR>
jānāsi. Tamahaṃ dhammaṃ jānāmi. Iti yādiso ahaṃ, tādiso tvaṃ yādiso tvaṃ, tādiso ahaṃ.<BR>
Ehidāni āvuso ubho'va santā imaṃ gaṇaṃ pariharāmā'ti. Iti kho rājakumāra āḷāro kālāmo<BR>
ācariyo me samāno antevāsiṃ maṃ samānaṃ attano.1 Samasamaṃ ṭhapesi, uḷārāya ca maṃ<BR>
pūjāya pūjesi. Tassa mayhaṃ rājakumāra, etadahosi: " nāyaṃ dhamamo nibbidāya na virāgāya<BR>
na nirodhāya na upasamāya na abhiññāya na sambodhāya na nibbānāya saṃvattati.<BR>
Yāvadeva ākiñcaññāyatanūpapattiyā"ti. So kho ahaṃ rājakumāra, taṃ dhammaṃ analaṃ<BR>
karitvā tasmā dhammā nibbijja apakkamiṃ. <BR>
So kho ahaṃ rājakumāra, kiṃkusalagavesī anuttaraṃ santivarapadaṃ pariyesamāno yena<BR>
uddako2 rāmaputto tenupasaṃkamiṃ. Upasaṃkamitvā uddakaṃ rāmaputtaṃ etadavocaṃ:<BR>
"icchāmahaṃ āvuso rāma3 imasmiṃ dhammavinaye brahmacariyaṃ caritu"nti. Evaṃ vutte<BR>
rājakumāra, uddako rāmaputto maṃ etadavoca: " viharatāyasmā, tādiso ayaṃ dhammo,<BR>
yattha viññū puriso na cirasse'va sakaṃ ācariyakaṃ sayaṃ abhiññā sacchikatvā upasampajja<BR>
vihareyyā"ti so kho ahaṃ rājakumāra. Na cirasse'va khippameva taṃ dhammaṃ pariyāpuṇiṃ.<BR>
So kho ahaṃ rājakumāra, tāvatakeneva oṭṭhappahatamattena lapitalāpanamattena<BR>
ñāṇavādañca vadāmi. Theravādañca, 'jānāmi passāmī'ti ca paṭijānāmi ahañceva aññe ca.<BR>
Tassa mayhaṃ rājakumāra, etadahosi: " na kho rāmo imaṃ dhammaṃ kevalaṃ<BR>
saddhāmattakena 'sayaṃ abhiññā sacchikatvā upasampajja viharāmī'ti pavedesi. Addhā<BR>
rāmo imaṃ dhammaṃ jānaṃ passaṃ vihāsī"ti.<BR>
<BR>
Atha khvāhaṃ rājakumāra, yena uddako rāmaputto tenupasaṃkamiṃ, upasaṃkamitvā<BR>
uddakaṃ rāmaputtaṃ etadavocaṃ: "kittāvatā no āvuso rāma4 imaṃ dhammaṃ sayaṃ abhiññā<BR>
sacchikatvā upasampajja viharāmī'ti pavedesī"ti. Evaṃ vutte rājakumāra, uddako rāmaputto<BR>
nevasaññā nāsaññāyatanaṃ pavedesi. Tassa mayhaṃ rājakumāra etadahosi: " na kho<BR>
rāmasse'va ahosi saddhā, mayhampatthi saddhā. Na kho rāmasse'va ahosi viriyaṃ,<BR>
mayhampatthi viriyaṃ. Na kho rāmasse'va ahosi sati, mayhampatthi sati. Na kho rāmasse'va<BR>
ahosi samādhi, mayhampatthi samādhi. Na kho rāmasse'va ahosi paññā, mayhampatthi<BR>
paññā. Yannūnāhaṃ yaṃ dhammaṃ rāmo 'sayaṃ abhiññā sacchikatvā upasampajja<BR>
viharāmī'ti pavedesi. Tassa dhammassa sacchikiriyāya padaheyya"nti. So kho ahaṃ<BR>
rājakumāra, na cirasse'va khippameva taṃ dhammaṃ sayaṃ abhiññā sacchikatvā vihāsiṃ.<BR>
<BR>
-------------------------<BR>
1.Attanā-machasaṃ 2.Udako-machasaṃ 3.Āvuse-machasaṃ 4 rāmo-machasaṃ.<BR>
<BR>
[BJT Page 488] [\x 488/]     <BR>
<BR>
Atha khvāhaṃ rājakumāra, yena uddako rāmaputto tenupasaṃkami, usaṃkamitvā uddakaṃ<BR>
rāmaputtaṃ etadavocaṃ: 'ettāvatā no āvuso rāma1 imaṃ dhammaṃ sayaṃ abhiññā<BR>
sacchikatvā upasampajja pavedesī"ti. Ettāvatā kho ahaṃ āvuso imaṃ dhammaṃ sayaṃ<BR>
abhiññā sacchikatvā upasampajja pavedemi'ti2. 'Ahampi kho avuso ettāvatā imaṃ dhammaṃ<BR>
sayaṃ abhiññā sacchikatvā upasampajja viharāmī'ti. Lābhā no āvuso, suladdhaṃ no āvuso,<BR>
ye mayaṃ āyasmantaṃ tādisaṃ sabrahmacāriṃ passāma, iti yaṃ dhammaṃ rāmo sayaṃ<BR>
abhiññā sacchikatvā upasampajja pavedesi, taṃ tvaṃ dhammaṃ sayaṃ abhiññā sacchikatvā<BR>
upasampajja viharasi. Yaṃ tvaṃ dhammaṃ sayaṃ abhiññā sacchikatvā upasampajja viharasi,<BR>
taṃ dhammaṃ rāmo aññāsi, taṃ tvaṃ dhammaṃ jānāsi. Yaṃ tvaṃ dhammaṃ jānāsi, taṃ<BR>
dhammaṃ rāmo aññāsi, taṃ tvaṃ dhammaṃ jānāsi. Yaṃ tvaṃ dhammaṃ jānāsi, taṃ dhammaṃ<BR>
rāmo aññāsi. Iti yādiso rāmo ahosi, tādiso tvaṃ, yādiso tvaṃ tādiso rāmo ahosi. Ehidāni<BR>
āvuso tvaṃ imaṃ gaṇaṃ pariharā'ti. Iti kho rājakumāra uddako rāmaputto sabrahmacārī me<BR>
samāno ācariyaṭṭhāne ca3 maṃ ṭhapesi. Uḷārāya ca maṃ pūjāya pūjesi. Tassa mayhaṃ<BR>
rājakumāra, etadahosi: " nāyaṃ dhammo nibbidāya na virāgāya na nirodhāya na upasamāya<BR>
na abhiññāya na sambodhāya na nibbānāya saṃvattati, yāvadeva<BR>
nevasaññānāsaññāyatanūpapattiyā'ti. So kho ahaṃ rājakumāra, taṃ dhammaṃ analaṃ karitvā<BR>
tasmā dhammā nibbijja apakkamiṃ.<BR>
<BR>
So kho ahaṃ rājakumāra, kiṃ kusalagavesī anuttaraṃ santivarapadaṃ pariyesamāno<BR>
magadhesu anupubbena cārikaṃ caramāno yena uruvelā senānigamo tadavasariṃ.<BR>
Tatthaddasaṃ ramaṇiyaṃ bhūmibhāgaṃ pāsādikañca vanasaṇḍaṃ nadīñca sandantiṃ,<BR>
setakaṃ supatitthaṃ ramaṇīyaṃ, samantā ca gocaragāmaṃ. Tassa mayhaṃ rājakumāra,<BR>
etadahosi: " ramaṇīyo vata bhūmibhāgo, pāsādiko ca vanasaṇḍo nadī ca sandati. Setakā<BR>
supatitthā ramaṇīyā, samantā ca gocaragāmo. Alaṃ vatidaṃ kulaputtassa padhānatthikassa<BR>
padhānāyā"ti. So kho ahaṃ rājakumāra, tatthe'va nisīdiṃ alamidaṃ padhānāyā'ti.<BR>
<BR>
Apissu maṃ rājakumāra, tisso upamāyo paṭibhaṃsu. Anacchariyā pubbe assutapubbā: "<BR>
seyyathāpi rājakumāra,allaṃ kaṭṭhaṃ sasnehaṃ4 udake nikkhittaṃ, atha puriso āgaccheyya<BR>
uttarāraṇiṃ ādāya 'aggiṃ abhinibbattessāmi, tejo pātukarissāmī'ti. Taṃ kiṃ maññasi<BR>
rājakumāra, apinu so puriso amuṃ allaṃ kaṭṭhaṃ sasnehaṃ4 udake nikkhittaṃ uttarāraṇiṃ<BR>
ādāya abhimanthento5 aggiṃ abhinibbatteyya, tejo pātukareyyā'ti. No hidaṃ 6 bhante. Taṃ<BR>
kissa hetu? Aduṃ hi bhante7 allaṃ kaṭṭhaṃ sasnehaṃ4 tañca pana udake nikkhittaṃ,<BR>
yāvadeva ca pana so puriso kilamathassa vighātassa bhāgī assā'ti. Evameva kho rājakumāra<BR>
yehi keci8 samaṇā vā brāhmaṇā vā kāyena ceva cittena ca kāmehi9 avupakaṭṭhā viharanti.<BR>
Yo ca nesaṃ kāmesu kāmacchando kāmasineho10 kāmamucchā kāmapipāsā kāmapariḷāho,<BR>
so ca ajjhattaṃ na suppahīno heti. Na<BR>
<BR>
--------------------------<BR>
1. Rāmo-machasaṃ 2.Pavedesī'ti- machasaṃ 3. Ācariyaṭṭhāne-macasaṃ 4. Sassinehaṃ-sīmu.<BR>
5. Abhimatthanto-syā 6. No hetaṃ-sīmu. 7. Bho gotama-sīmu. 8. Yekeci-sīmu. 9. Kāyena<BR>
ceva kāmehi-syā. 10.Kāmasneho-machasaṃ<BR>
<BR>
[BJT Page 490] [\x 490/]     <BR>
<BR>
Suppaṭippassaddho. Opakkamikā cepi te bhonto samaṇabrāhmaṇā dukkhā tippā1 kaṭukā<BR>
vedanā vediyanti. Abhabbā ca te ñāṇāya dassanāya anuttarāya sambodhāya. No cepi te<BR>
bhonto samaṇabrāhmaṇā opakkamikā dukkhā tippā kaṭukā vedanā vediyanti. Abhabbā'va<BR>
te ñāṇāya dassanāya anuttarāya sambodhāya. Ayaṃ kho maṃ rājakumāra, paṭhamā upamā<BR>
paṭibhāsi anacchariyā pubbe assutapubbā.<BR>
<BR>
Aparā'pi kho maṃ rājakumāra, dutiyā upamā paṭibhāsi anacchariyā pubbe assutapubbā.<BR>
Seyyathā'pi rājakumāra, allaṃ kaṭṭhaṃ sasnehaṃ ārakā udakā thale nikkhittaṃ, atha puriso<BR>
āgaccheyya uttarāraṇiṃ ādāya aggiṃ abhinibbattessāmi2 tejo pātukarissāmī'ti. Taṃ kiṃ<BR>
maññasi rājakumāra, apinu so puriso amuṃ allaṃ kaṭṭhaṃ sasnehaṃ ārakā udakā thale<BR>
nikkhittaṃ uttarāraṇiṃ ādāya abhimanthento aggiṃ abhinibbatteyya, tejo pātukareyyā'ti? No<BR>
hidaṃ bhante, taṃ kissa hetu? Aduṃ hi bhante allaṃ kaṭṭhaṃ sasnehaṃ kiñcā'pi ārakā udakā<BR>
thale nikkhittaṃ yāvadeva ca pana so puriso kilamathassa vighātassa bhāgī assā'ti. Evameva<BR>
kho rājakumāra, yehi keci samaṇā vā brāhmaṇā vā kāyena kho kāmehi vūpakaṭṭhā<BR>
viharanti, yo ca tesaṃ kāmesu kāmacchando kāmasneho kāmamucchā kāmapipāsā<BR>
kāmapariḷāho so ca ajjhattaṃ na suppahīno3 hoti na suppaṭippassaddho4 opakkamikā ce'pi<BR>
te bhonto samaṇabrāhmaṇā dukkhā tippā1 kharā kaṭukā vedanā vediyanti5 abhabbā'va te<BR>
ñāṇāya dassanāya anuttarāya sambodhāya, no ce'pi te bhonto samaṇabrāhmaṇā<BR>
opakkamikā dukkhā tippā kharā kaṭukā vedanā vediyanti. Abhabbā'va te ñāṇāya dassanāya<BR>
anuttarāya sambodhāya. Ayaṃ kho maṃ rājakumāra, dutiyā upamā paṭibhāsi anacchariyā<BR>
pubbe assutapubbā.<BR>
<BR>
Aparā pi kho maṃ rājakumāra, tatiyā upamā paṭibhāsi. Anacchariyā pubbe assutapubbā.<BR>
Seyyathā'pi rājakumāra, sukkhaṃ kaṭṭhaṃ kolāpaṃ ārakā udakā thale nikkhittaṃ. Atha<BR>
puriso āgaccheyya uttarāraṇiṃ ādāya " aggiṃ abhinibbattessomi tejo pātukarissāmī" ti. Taṃ<BR>
kiṃ maññasi rajakumāra,api nu so puriso amuṃ sukkhaṃ kaṭṭhaṃ kolāpaṃ ārakā udakā thale<BR>
nikkhittaṃ uttarāraṇiṃ ādāya abhimanthento aggiṃ abhinibbatteyya, tejo pātu kareyyāti.<BR>
Evambhante, taṃ kissa hetu, aduṃ hi bhante sukkhaṃ kaṭṭhaṃ kolāpaṃ, tañca pana ārakā<BR>
udakā thale nikkhittanti. Evameva kho rājakumāra,ye hi keci samaṇā vā brāhmaṇā vā<BR>
kāyena ceva cittena ca6 kāmehi vūpakaṭṭhā viharanti. Yo ca nesaṃ kāmesu kāmacchando<BR>
kāmasneho kāmamucchā kāmapipāsā kāmapariḷāho, so ca ajjhattaṃ suppahīno hoti<BR>
suppaṭippassaddho opakkamikā ce'pi te bhonto samaṇabrāhmaṇā dukkhā tippā kharā<BR>
kaṭukā vedanā vediyanti, bhabbā'va te ñāṇāya dassanāya anuttarāya sambodhāya. No cepi<BR>
te bhonto samaṇabrāhmaṇā opakkamikā dukkhā tippā kharā kaṭukā vedanā vediyanti<BR>
bhabbāva te ñāṇāya dassanāya anuttarāya sambodhāya. Ayaṃ kho maṃ rājakumāra, tatiyā<BR>
upamā paṭibhāsi anacchariyā pubbe assutapubbā. Imā kho maṃ rājakumāra,tisso upamā<BR>
paṭibhaṃsu anacchariyā pubbe assutapubbā.<BR>
<BR>
--------------------------<BR>
1. Tibbā-machasaṃ 2.Aggi nibbattessāmi-machasaṃ 3. Supahīno-machasaṃ 4.<BR>
Supaṭippassaddho-machasaṃ. 5. Vedayanti-machasaṃ 6. Kāyena ceva-syā.<BR>
<BR>
[BJT Page 492] [\x 492/]     <BR>
<BR>
Tassa mayhaṃ rājakumāra etadahosi: " yannūnāhaṃ dantehi dantamādhāya jivhāya tāluṃ<BR>
āhacca cetasā cittaṃ abhiniggaṇheyyaṃ abhinippīḷeyyaṃ abhisantāpeyya"nti. So kho ahaṃ<BR>
rājakumāra, dantehidantamādhāya jivhāya tāluṃ āhacca cetasā cittaṃ abhiniggaṇhāmi<BR>
abhinippīḷemi abhisantāpemi. Tassa mayhaṃ rājakumāra, dantebhidantamādhāya jivhāya<BR>
tāluṃ āhacca cetasā cittaṃ abhiniggaṇhayato abhinippīḷayato abhisantāpayato kacchehi sedā<BR>
muccanti. Seyyathā'pi rājakumāra, balavā puriso dubbalataraṃ purisaṃ sīse vā gahetvā<BR>
khandhe vā gahetvā abhiniggaṇheyya abhinippīḷeyya abhisantāpeyya, evameva kho me<BR>
rājakumāra, dantehidantamādhāya jivhāya tāluṃ āhacca cetasā cittaṃ abhiniggaṇhayato<BR>
abhinippīḷayato abhisantāpayato kacchehi sedā muccanti. Āraddhaṃ kho pana me<BR>
rājakumāra, viriyaṃ hoti asallīnaṃ, upaṭṭhitā sati apammuṭṭhā1, sāraddho ca pana me kāyo<BR>
hoti appaṭippassaddho teneva dukkhappadhānena padhānābhitunnassa sato.<BR>
<BR>
Tassa mayhaṃ rājakumāra, etadahosi: " yannūnāhaṃ appāṇakaṃ jhānaṃ2 jhāyeyya"nti, yo<BR>
kho ahaṃ rājakumāra, mukhato ca nāsato ca assāsapassāse uparundhiṃ,tassa mayhaṃ<BR>
rājakumāra, mukhato ca nāsato ca assāsapassāsesu uparuddhesu kaṇṇasotehi vātānaṃ<BR>
nikkhamantānaṃ adhimatto saddo hoti. Seyyathā'pi nāma kammāragaggariyā dhamamānāya<BR>
adhimatto saddo hoti evameva kho rājakumāra, mukhato ca nāsato ca assāsapassāsesu<BR>
uparuddhesu kaṇṇasotehi vātānaṃ nikkhamantānaṃ adhimatto saddo hoti. Āraddhaṃ kho<BR>
pana me rājakumāra, viriyaṃ hoti asallīnaṃ upaṭṭhitā sati apammuṭṭhā sāraddho ca pana<BR>
me kāyo hoti appaṭippassaddho teneva dukkhappadhānena padhānābhitunnassa sato.<BR>
<BR>
Tassa mayhaṃ rājakumāra, etadahosi: " yannūnāhaṃ appāṇakaṃyeva jhānaṃ jhāyeyya"nti. So<BR>
kho ahaṃ rājakumāra, mukhato ca nāsato ca kaṇṇato ca assāsapassāse uparundhiṃ. Tassa<BR>
mayhaṃ rājakumāra, mukhato ca nāsato ca kaṇṇato ca assāsapassāsesu uparuddhesu<BR>
adhimattā vātā muddhānaṃ3 ūhananti4 seyyathā'pi rājakumāra, balavā puriso tiṇhena<BR>
sikharena muddhānaṃ3 abhimantheyya, evameva kho me rājakumāra mukhato ca nāsato ca<BR>
kaṇṇato ca assāsapassāsesu uparuddhesu adhimattā vātā muddhānaṃ ūhananti. Āraddhaṃ<BR>
kho pana me rājakumāra viriyaṃ hoti asallīnaṃ upaṭṭhitā sati apammūṭṭhā sāraddho ca<BR>
pana me kāyo hoti appaṭippassaddho tene'va dukkhappadhānena padhābhitunnassa sato.<BR>
<BR>
-------------------------<BR>
1.Asammuṭṭhā- machasaṃ, appammuṭṭhā-syā 2. Appāṇaṃyeva jhānaṃ-machasaṃ<BR>
3.Muddhati-machasaṃ, 4. Ohananti-syā.<BR>
<BR>
[BJT Page 494] [\x 494/]     <BR>
Tassa mayhaṃ rājakumāra, etadahosi: " yannūnāhaṃ appāṇakaṃyeva jhānaṃ jhāyeyya"nti. So<BR>
kho ahaṃ rājakumāra, mukhato ca nāsato ca kaṇṇato ca assāsapassāse uparundhiṃ. Tassa<BR>
mayhaṃ rājakumāra, mukhato ca nāsato ca kaṇṇato ca assāsapassāsesu uparuddhesu<BR>
adhimattā sīse sīsavedanā honti. Seyyathā'pi rājakumāra, balavā puriso daḷhena<BR>
varattakabandhena1 sīse sīsavedhaṃ dadeyya, evameva kho rājakumāra mukhato ca nāsato<BR>
ca kaṇṇato ca assāsapassāsesu uparuddhesu adhimattā sīse sīsavedanā honti. Āraddhaṃ<BR>
kho pana me rājakumāra viriyaṃ hoti asallīnaṃ, upaṭṭhitā sati apammuṭṭhā, sāraddho ca<BR>
pana me kāyo hoti appaṭippassaddho tene'va dukkhappadhānena padhānābhitunnassa sato.<BR>
.1<BR>
Tassa mayhaṃ rājakumāra, etadahosi: " yannūnāhaṃ appāṇakaṃyeva jhānaṃ jhāyeyya"nti. So<BR>
kho ahaṃ rājakumāra, mukhato ca nāsato ca kaṇṇato ca assāsapassāse uparundhiṃ. Tassa<BR>
mayhaṃ rājakumāra, mukhato ca nāsato ca kaṇṇato ca assāsapassāsesu uparuddhesu<BR>
adhimattā vātā kucchiṃ parikantanti. Seyyathā'pi rājakumāra,dakkho goghātako vā<BR>
goghātakantevāsi vā tiṇhena govikantanena kucchiṃ parikanteyya evameva kho rājakumāra<BR>
mukhato ca nāsato ca kaṇṇato ca assāsapassāsesu uparuddhesu adhimattā sīse sīsavedanā<BR>
honti. Āraddhaṃ kho pana me rājakumāra viriyaṃ hoti asallīnaṃ, upaṭṭhitā sati<BR>
apammuṭṭhā, sāraddho ca pana me kāyo hoti appaṭippassaddho tene'va<BR>
dukkhappadhānena nena padhānābhitunnassa sato.<BR>
<BR>
Tassa mayhaṃ rājakumāra, etadahosi: " yannūnāhaṃ appāṇakaṃyeva jhānaṃ jhāyeyya"nti. So<BR>
kho ahaṃ rājakumāra, mukhato ca nāsato ca kaṇṇato ca assāsapassāse uparundhiṃ. Tassa<BR>
mayhaṃ rājakumāra, mukhato ca nāsato ca kaṇṇato ca assāsapassāsesu uparuddhesu<BR>
adhimatto kāyasmiṃ ḍāho hoti. Seyyathā'pi rājakumāra, dve balavanto purisā dubbalataraṃ<BR>
purisaṃ nānā bāhāsu gahetvā aṅgārakāsuyā santāpeyyuṃ, samparitāpeyyuṃ.Evameva kho me<BR>
rāja kumāra, mukhato ca nāsato ca kaṇṇato ca assāsapassāsesu uparuddhesu adhimatto<BR>
kāyasmiṃ ḍāho hoti. Āraddhaṃ kho pana me rājakumāra viriyaṃ hoti asallīnaṃ, upaṭṭhitā<BR>
sati apammuṭṭhā, sāraddho ca pana me kāyo hoti appaṭippassaddho tene'va<BR>
dukkhappadhānena padhānābhitunnassa sato. <BR>
<BR>
<BR>
Apissu maṃ rājakumāra, devatā disvā evamāhaṃsu: " kālakato2 samaṇo gotamo" ti ekaccā<BR>
devatā evamāhaṃsu: " na kālakato2 samaṇo gotamo apica kālaṃkarotī"ti. Ekaccā devatā<BR>
evamāhaṃsu: " na kālakato2 samaṇo gotamo na'pi kālaṃ karoti, arahaṃ samaṇo gotamo,<BR>
vihāro'tveveso3 arahato evarūpo hotī'ti.<BR>
<BR>
-------------------------<BR>
1. Varattakkhaṇḍena-machasaṃ. Varattakkhandhena-syā 2. Kālaṃkato-machasaṃ 3.<BR>
Vihāro'tvevaso-machasaṃ,syā.<BR>
<BR>
[BJT Page 496] [\x 496/]     <BR>
<BR>
Tassa mayhaṃ rājakumāra, etadahosi: " yannūnāhaṃ sabbaso āhārūpacchedāya<BR>
paṭipajjeyya"nti. Atha kho maṃ rājakumāra, devatā upasaṅkamitvā etadavocuṃ: " mā kho<BR>
tvaṃ mārisa sabbaso āhārūpacchedāya paṭipajji, sace kho tvaṃ mārisa sabbaso<BR>
āhārūpacchedāya paṭipajjissasi, tassa te mayaṃ dibbaṃ ojaṃ lomakupehi ajjhoharissāma1 tāya<BR>
tvaṃ yāpessasī"ti tassa mayhaṃ rājakumāra, etadahosi: " ahañceva kho pana sabbaso<BR>
ajaddhukaṃ2 paṭijāneyyaṃ imā ca me devatā dibbaṃ ojaṃ lomakūpehi ajjhohareyyuṃ3 tāya<BR>
cāhaṃ yāpeyyaṃ, taṃ mamāssa musā"ti. So kho ahaṃ rājakumāra, tā devatā paccācikkhāmi<BR>
halanti vadāmi.<BR>
<BR>
Tassa mayhaṃ rājakumāra, etadahosi: " yannūnāhaṃ thokaṃ thokaṃ āhāraṃ āhāreyyaṃ<BR>
pasataṃ pasataṃ, yadi vā muggayūsaṃ yadi vā kulatthayūsaṃ, yadi vā kalāyayūsaṃ yadi vā<BR>
hareṇukayūsanti, so kho ahaṃ rājakumāra thokaṃ thokaṃ āhāraṃ āhāresiṃ pasataṃ<BR>
pasataṃ,yadi vā muggayūsaṃ yadi vā kulatthayūsaṃ yadi vā kalāyayūsaṃ yadi vā<BR>
hareṇukayūsaṃ. Tassa mayhaṃ rājakumāra, thokaṃ thokaṃ āhāraṃ āhārayato pasataṃ<BR>
pasataṃ, yadi vā muggayūsaṃ yadi vā kulatthayūsaṃ yadi vā kalāyayusaṃ yadi vā<BR>
hareṇukayūsaṃ, adhimattakasīmānaṃ patto kāyo hoti seyyathā'pi nāma āsītikapabbāni vā<BR>
kākapabbāni vā. Evamevassu me aṅgapaccaṅgāni bhavanti tāyevappāhāratāya. Seyyathā'pi<BR>
nāma oṭṭhapadaṃ evamevassu me ānisadaṃ hoti tāyevappāhāratāya. Seyyathā'pi nāma<BR>
vaṭṭanāvalī evamevassu me piṭṭhikaṇṭako unnatāvanato hoti tāyevappāhāratāya.<BR>
Seyyathā'pi nāma jarasālāya gopānasiyo oluggaviluggā bhavanti evamevassu me phāsuliyo<BR>
oluggaviluggā bhavanti tāyevappāhāratāya. Seyyathā'pi nāma gambhīre udapāne<BR>
udakatārakā gambhīragatā okkhāyikā dissanti, evamevassu me akkhikūpesu akkhitārakā<BR>
gambhīragatā okkhāyikā dissanti tāyevappāhāratāya. Seyyathā'pi nāma tittikālābu<BR>
āmakacchinno vātātapena samphuṭito hoti sammilāto evamevassu me sīsacchavi<BR>
samaphuṭitā hoti sammilātā tāyevappahāratāya. So kho ahaṃ rājakumāra, 'udaracchaviṃ<BR>
parāmasissā'mīti piṭṭhikaṇṭakaṃ yeva parigaṇhāmi. Piṭṭhikaṇṭakaṃ parāmasissāmī'ti<BR>
udaracchaviṃyeva parigaṇhāmi. Yāvassu me rājakumāra, udaracchavi piṭṭhikaṇṭakaṃ<BR>
allīnā hoti tāyevappāhāratāya. So kho ahaṃ rājakumāra, 'vaccaṃ vā muttaṃ vā karissāmī'ti,<BR>
tatthe'va avakujjo papatāmi tāyevappāhāratāya. So kho ahaṃ rājakumāra, imameva kāyaṃ<BR>
assāsento pāṇinā gattāni anumajjāmi. Tassa mayhaṃ rājakumāra, pāṇinā gattāni anumajjato<BR>
pūtimūlāni lomāni kāyasmā papatanti tāyevappāhāratāya. Apissu maṃ rājakumāra, manussā<BR>
disvā evamāhaṃsu: 'kāḷo samaṇo gotamo'ti ekacce manussā evamāhaṃsu: 'na kāḷo samaṇo<BR>
gotamo sāmo samaṇo gotamo'ti. Ekacce manussā evamāhaṃsu: " na kāḷo samaṇo gotamo<BR>
na'pi sāmo, maṅguracchavi samaṇo gotamo'ti. Yāvassu me rājakumāra, tāva parisuddho<BR>
chavivaṇṇo pariyodāto,upahato hoti tāyevappāhāratāya.<BR>
<BR>
--------------------------<BR>
1. Ajjhohāressāma-machasaṃ 2. Ajajjitaṃ-machasaṃ 3. Ajjhohāreyyaṃ-machasaṃ. <BR>
[BJT Page 498] [\x 498/]     <BR>
<BR>
Tassa mayhaṃ rājakumāra etadahosi: " ye kho keci atīta maddhānaṃ samaṇā vā brāhmaṇā<BR>
vā opakkamikā dukkhā tippā1 kaṭukā vedanā vediyiṃsu, etāvaparamaṃ nayito bhiyyo. Ye'pi<BR>
hi keci anāgatamaddhānaṃ samaṇā vā brāhmaṇā vā opakkamikā dukkhā tippā kaṭukā<BR>
vedanā vediyissanti, etāvaparamaṃ nayito bhiyyo. Ye'pi hi keci etarahi samaṇā vā<BR>
brāhmaṇā vā opakkamikā dukkhā tippā kaṭukā vedanā vediyanti, etāva paramaṃ nayito<BR>
bhiyyo. Na kho panā'haṃ imāya kaṭukāya dukkarakārikāya adhigacchāmi<BR>
uttarīmanussadhammā alamariyañāṇadassanavisesaṃ. Siyā nukho añño maggo bodhāyā'ti?<BR>
<BR>
Tassa mayhaṃ rājakumāra, etadahosi: " abhijānāmi,kho panā'haṃ pitu sakkassa kammante<BR>
sītāya jambucchāyāya nisinno vivicceva kāmehi vivicca akusalehi dhammehi savitakkaṃ<BR>
savicāraṃ vivekajaṃ pītisukhaṃ paṭhamaṃ jhānaṃ upasampajja viharitā. Siyā nu kho eso<BR>
maggo bodhāyā'ti? Tassa mayhaṃ rājakumāra, satānusārī viññāṇaṃ ahosi: " eso'va maggo<BR>
bodhāyā"ti. Tassa mayhaṃ rājakumāra, etadahosi: "kinnu kho ahaṃ tassa sukhassa bhāyāmi,<BR>
yaṃ taṃ sukhaṃ aññatre'va kāmehi aññatra akusalehī dhammehi"ti. Tassa mayhaṃ<BR>
rājakumāra, etadahosi: " na kho ahaṃ tassa sukhassa bhāyāmi, yaṃ taṃ sukhaṃ aññatre'va<BR>
kāmehi aññatra akusalehi dhammehi"ti.<BR>
<BR>
Tassa mayhaṃ rājakumāra, etadahosi: "na kho taṃ sukaraṃ sukhaṃ adigantuṃ evaṃ<BR>
adhimattakasīmānaṃ pattakāyena. Yannūnāhaṃ oḷārikaṃ āhāraṃ āhāreyyaṃ<BR>
odanakummāsanti. Yo kho ahaṃ rājakumāra,oḷārikaṃ āhāraṃ āhāresiṃ odanakummāsaṃ tena<BR>
kho pana maṃ rājakumāra, samayena pañcavaggiyā bhikkhū paccupaṭṭhitā honti: " yaṃ kho<BR>
samaṇo gotamo dhammaṃ adhigamissati taṃ no ārocessatī"ti. Yato kho ahaṃ rājakumāra,<BR>
oḷārikaṃ āhāraṃ āhāresiṃ odanakummāsaṃ. Atha me te pañcavaggiyā bhikkhū nibbijja<BR>
pakkamiṃsu " bāhuliko2 samaṇo gotamo padhānavibbhanto āvatto bāhullāyā"ti.<BR>
<BR>
So kho ahaṃ rājakumāra, oḷārikaṃ āhāraṃ āhāretvā balaṃ gahetvā vivicceva kāmehi vivicca<BR>
akusalehi dhammehi savitakkaṃ savicāraṃ vivekajaṃ pītisukhaṃ paṭhamaṃ jhānaṃ<BR>
upasampajja viharati. Vitakkavicārānaṃ vūpasamā ajjhattaṃ sampasādanaṃ cetaso<BR>
ekodibhāvaṃ avitakkaṃ avicāraṃ samādhijaṃ pītisukhaṃ dutiyaṃjhānaṃ upasampajja<BR>
viharati. Pītiyā ca virāgā upekkhako ca viharati. Sato ca sampajāno sukhañca kāyena<BR>
paṭisaṃvedeti. Yantaṃ ariyā ācikkhanti: upekkhako satimā sukhavihārīti taṃ tatiyaṃjhānaṃ<BR>
upasampajja viharati. Sukhassa ca pahānā dukkhassa ca pahānā, pubbeva<BR>
somanassadomanassānaṃ atthaṅgamā1 adukkhaṃ asukhaṃ2 upekkhāsatipārisuddhiṃ<BR>
catutthaṃ jhānaṃ3 upasampajja vihāsiṃ.<BR>
So evaṃ samāhite citte parisuddhe pariyodāte anaṅgaṇe vigatupakkilese mudubhūte<BR>
kammaniye ṭhite āneñjappatte4 pubbe nivāsānussatiñāṇāya cittaṃ abhininnāmeti. So<BR>
anekavihitaṃ pubbenivāsaṃ anussarāmi, seyyathīdaṃ: ekampi jātiṃ dvepi jātiyo, tissopi jātiyo<BR>
catassopi jātiyo pañcapi jātiyo dasapi jātiyo vīsatimpi jātiyo tiṃsampi jātiyo cattārīsamipi<BR>
jātiyo paññāsampi jātiyo jātisatampi jātisahassampi jātisatasahassampi anekepi<BR>
saṃvaṭṭakappe anekepi vivaṭṭakappe anekepi saṃvaṭṭavivaṭṭakappe amutrāsiṃ evannāmo<BR>
evaṅgotto evaṃvaṇṇo evamāhāro evaṃsukhadukkhapaṭisaṃvedi evamāyupariyanto. So tato<BR>
cuto amutra udapādiṃ5 tatrāpāsiṃ evannāmo evaṅgotto evaṃvaṇṇo evamāhāro<BR>
evaṃsukhadukkhapaṭisaṃvedi evamāyupariyanto. So tato cuto idhūpapanno'ti. Iti sākāraṃ<BR>
sauddesaṃ anekavihitaṃ pubbenivāsaṃ anussarāmi. Ayaṃ kho me rājakumāra, rattiyā<BR>
paṭhame yāme paṭhamā vijjā adhigatā avijjā vihatā, vijjā uppannā, tamo vihato, āloko<BR>
uppanno, yathā taṃ appamattassa ātāpino pahitattassa viharato.<BR>
<BR>
--------------------------<BR>
1. Tibbā-machasaṃ. 2.Bāhulliko-machasaṃ,syā 3. Seyyathīdaṃ-machasaṃ.<BR>
<BR>
[BJT Page 500] [\x 500/]     <BR>
<BR>
So evaṃ samāhite citte parisuddhe pariyodāte anaṅgaṇe vigatūpakkilese mudubhūte<BR>
kammaniye ṭhite āneñjappatte4 sattānaṃ cūtupapātañāṇāya cittaṃ abhininnāmeti. So dibbena<BR>
cakkhunā visuddhena atikkantamānusakena satte passati cavamāne upapajjamāne, hine<BR>
paṇīte suvaṇṇe dubbaṇṇe sugate duggate yathākammūpage satte pajānāti. Ime vata<BR>
bhonte sattā kāyaduccaritena samannāgatā vacīduccaritena samannāgatā manoduccaritena<BR>
samannāgatā ariyānaṃ upavādakā micchadiṭṭhikā micchādiṭṭhikammasamādānā, te kāyassa<BR>
bhedā parammaraṇā apāyaṃ duggatiṃ vinipātaṃ nirayaṃ upapannā, ime vā pana bhonto<BR>
sattā kāyasucaritena samannāgatā vacīsucaritena samannāgatā manosucaritena samannāgatā<BR>
ariyānaṃ anupavādakā sammādiṭṭhikā sammādiṭṭhikammasamādānā, te kāyassa bhedā<BR>
parammaraṇā sugatiṃ saggaṃ lokaṃ upapannā'ti. Iti dibbena cakkhunā visuddhena<BR>
atikkantamānusakena satte passati cavamāne upapajjamāne hīne paṇīte suvaṇṇe<BR>
dubbaṇṇe sugate duggate yathākammūpage satte pajānāmi. Ayaṃ kho me rājakumāra,<BR>
rattiyā majjhime yāme dutiyā vijjā adhigatā avijjā vihatā, vijjā uppannā, tamo vihato, āloko<BR>
uppanno, yathā taṃ appamattassa ātāpino pahitattassa viharato.<BR>
<BR>
So evaṃ samāhite citte parisuddhe pariyodāte anaṅgaṇe vigatūpakkilese mūdubhūte<BR>
kammaniye ṭhite āneñjappatte āsavānaṃ khayañāṇāya cittaṃ abhininnāmesiṃ so 'idaṃ<BR>
dukkha'nti yathābhūtaṃ abbhaññāsiṃ ayaṃ dukkhasamudayoti yathābhūtaṃ abbhaññāsiṃ.<BR>
Ayaṃ dakkhanirodhoti yathābhūtaṃ abbhaññāsiṃ. 'Ime āsavā'ti yathābhūtaṃ abbhaññāsiṃ<BR>
'ayaṃ āsava samudayoti yathābhūtaṃ abbhaññāsiṃ. Ayaṃ āsava nirodhoti yathābhūtaṃ<BR>
abbhaññāsiṃ. Tassa me evaṃ jānato evaṃ passato kāmāsavā'pi cittaṃ vimuccittha,<BR>
bhavāsavā'pi cittaṃ vimuccittha, avijjāsavā'pi cittaṃ vimuccittha. Vimuttasmiṃ vimuttamiti<BR>
ñāṇaṃ ahosi. Khiṇā jāti vusitaṃ brahmacariyaṃ, kataṃ karaṇiyaṃ nāparaṃ itthattāya'ti<BR>
abbhaññāsiṃ. Ayaṃ kho me rājakumāra, rattiyā pacchime yāme tatiyā vijjā adhigatā, avijjā<BR>
vihatā, vijjā uppannā, tamo vihato, āloko uppanno,yathā taṃ appamattassa ātāpino<BR>
pahitattassa viharato.<BR>
<BR>
Tassa mayhaṃ rājakumāra , etadahosi: " adhigato kho myāyaṃ dhammo gamhīro duddaso<BR>
duranubodho santo paṇito atakkāvacaro nipuṇo paṇḍitavedanīyo, ālayarāmā kho panā'yaṃ<BR>
pajā ālayaratā ālayasammuditā, ālayarāmāya kho pana pajāya ālaratāya ālayasammuditāya<BR>
duddasaṃ idaṃ ṭhānaṃ yadidaṃ idappaccayatā paṭiccasamuppādo, idampi kho ṭhānaṃ<BR>
duddasaṃ yadidaṃ sabbasaṃkhārasamatho sabbūpadhipaṭinissaggo taṇhakkhayo virāgo<BR>
nirodho nibbānaṃ. Ahañce'va kho pana dhammaṃ deseyyaṃ pare ca me na ājāneyyuṃ, so<BR>
mamassa kilamatho, sā mamassa vihesā"ti. Apissu maṃ rājakumāra, imā anacchāriyā gāthā1<BR>
paṭibhaṃsu pubbe assutapubbā.<BR>
<BR>
" Kicchena me adhigataṃ halaṃ dāni pakāsituṃ<BR>
Rāgadosaparetehi nā'yaṃ dhammo susambudho<BR>
Paṭisotagāmiṃ nipuṇaṃ gambhīraṃ duddasaṃ aṇuṃ<BR>
Rāgarattā na dakkhinti2 tamokkhandhena āvaṭā3" ti.<BR>
<BR>
Itiha me rājakumāra, paṭisaṃcikkhato appossukkatāya cittaṃ namati no dhammadesanāya.<BR>
<BR>
-------------------------<BR>
1.Gāthāyo-machasaṃ 2. Dakkhanti-machasaṃ,syā 3. Tamokhandhena āvuṭā-machasaṃ,<BR>
tamokkhandhena āvutā-syā.<BR>
<BR>
[BJT Page 502] [\x 502/]     <BR>
<BR>
Atha kho rājakumāra, brahmuṇo sahampatissa mama cetasā cetoparivitakkamaññāya<BR>
etadahosi. " Nassati vata bho loko, vinassati vata bho loko, yatra hi nāma tathāgatassa<BR>
arahato sammāsambuddhassa appossukkatāya cittaṃ namati no dhammadesanāyā"ti. Atha<BR>
kho rājakumāra, brahmā sahampati seyyathā'pi nāma balavā puriso sammiñjitaṃ1 vā bāhaṃ<BR>
pasāreyya, pasāritaṃ vā bāhaṃ sammiñjeyya2, evameva brahmaloke antarahito mama purato<BR>
pāturahosi, atha kho rājakumāra, brahmā sahampati ekaṃsaṃ uttarāsaṅgaṃ karitvā yenā'haṃ<BR>
tenañjaliṃ paṇāmetvā maṃ etadavoca: desetu bhante bhagavā dhammaṃ,desetu sugato<BR>
dhammaṃ, santi sattā apparajakkhajātikā assavaṇatā dhammassa parihāyanti. Bhavissanti<BR>
dhammassa aññātāro"ti. Idamavoca rājakumāra, brahmā sahampati. Idaṃ vatvā athāparaṃ<BR>
etadavoca: <BR>
"Pāturahosi magadhesu pubbe dhammo asuddho samalehi cintito<BR>
Avāpuretaṃ3 amatassa dvāraṃ suṇantu dhammaṃ vimalenānubuddhaṃ.<BR>
<BR>
Sele yathā pabbatamuddhaniṭṭhito<BR>
Yathā'pi passe janataṃ samantato<BR>
Tathūpamaṃ dhammamayaṃ sumedha<BR>
Pāsādamāruyha samantacakkhu<BR>
Sokāvatiṇṇaṃ4 janatamapetasoko<BR>
Avekkhassu jātijarābhibhūtaṃ<BR>
<BR>
Uṭṭhehi vīra vijitasaṅgāma<BR>
Satthavāha anaṇa5 vicara loke<BR>
Desassu6 bhagavā dhammaṃ<BR>
Aññātāro bhavissantī"ti.<BR>
<BR>
Atha khvāhaṃ rājakumāra, brahmuno ca ajjhesanaṃ viditvā sattesu ca kāruññataṃ paṭicca<BR>
buddhacakkhunā lokaṃ olokesiṃ. Addasaṃ kho ahaṃ rājakumāra, buddhacakkhunā lokaṃ<BR>
volokento satte apparajakkhe mahārajakkhe tikkhindriye mudindriye svākāre suviññāpaye7<BR>
appekacce paralokavajjabhayadassāvino8 viharante. Seyyathā'pi nāma uppaliniyaṃ vā<BR>
paduminiyaṃ vā puṇḍarīkiniyaṃ vā appekaccāni uppalāni vā padumāni vā puṇḍarīkāni<BR>
vā udake jātāni udake saṃvaddhāni udakānuggatāni anto nimuggaposinī9 appekaccāni<BR>
uppalāni vā padumāni vā puṇḍarīkāni uppalāni vā padumāni vā puṇḍarīkāni vā udake<BR>
jātāni udake saṃvaddhāni udakā accuggamma tiṭṭhanti anupalittāni udakena, evameva kho<BR>
ahaṃ<BR>
<BR>
--------------------------<BR>
1. Samiñjitaṃ-machasaṃ 2.Samiñjeyya-machasaṃ 3. Apāpuretaṃ-machasaṃ,syā<BR>
4.Sokāvakiṇṇaṃ-syā 5. Aṇṇa-machasaṃ 6. Desetu-syā 7. Svākāre dvākāre suviññāpaye<BR>
duviññāpaye-machasaṃ,syā 8. Bhayadassāvine-syā. 9. Positāni-syā<BR>
<BR>
[BJT Page 504] [\x 504/]     <BR>
<BR>
Rājakumāra, buddhacakkhunā lokaṃ volokento addasaṃ satte apparajakkhe mahārajakkhe<BR>
tikkhindriye mudindriye svākāre suviññāpaye appekacce paralokavajjabhayadassāvino<BR>
viharante, atha khvāhaṃ rājakumāra, brahmānaṃ sahampatiṃ gāthāya paccabhāsiṃ:<BR>
<BR>
"Apārutā tesaṃ amatassa dvārā<BR>
Ye sotavanto pamuñcantu saddhaṃ<BR>
Vihiṃsasaññi paguṇaṃ na bhāsiṃ<BR>
Dhammaṃ panetaṃ manujesu brahme"ti.<BR>
<BR>
Atha kho rājakumāra, brahmā sahampati " katāvakāso khomhi bhagavatā<BR>
dhammadesanāyā"ti maṃ abhivādetvā padakkhiṇaṃ katvā tatthevantaradhāyi.<BR>
<BR>
Tassa mayhaṃ rājakumāra, etadahosi: " kassa nu kho ahaṃ paṭhamaṃ dhammaṃ deseyyaṃ,<BR>
ko imaṃ dhammaṃ khippameva ājānissatī"ti. Tassa mayhaṃ rājakumāra, etadahosi: " ayaṃ<BR>
kho āḷāro kālāmo paṇḍito byatto medhāvi dīgharattaṃ apparajakkhajātiko, yannūnā"haṃ<BR>
āḷārassa kālāmassa paṭhamaṃ dhammaṃ deseyyaṃ, so imaṃ dhammaṃ khippameva<BR>
ājānissatī"ti. Atha kho maṃ rājakumāra, devatā upasaṅkamitvā etadavoca: " sattāhakālakato1<BR>
bhante, āḷāro kālāmo"ti ñāṇañca pana me dassanaṃ udapādi: " sattāhakālakato āḷāro<BR>
kālāmo"ti. Tassa mayhaṃ rājakumāra, etadahosi: " mahājāniyo kho āḷāro kālāmo, sace hi so<BR>
imaṃ dhammaṃ suṇeyya, khippameva ājāneyyā"ti.<BR>
<BR>
Tassa mayhaṃ rājakumāra, etadahosi: " kassa nu kho ahaṃ paṭhamaṃ dhammaṃ deseyyaṃ,<BR>
ko imaṃ dhammaṃ khippameva ājānissatī"ti. Tassa mayhaṃ rājakumāra, etadahosi: " ayaṃ<BR>
kho uddako2 rāmaputto paṇḍito byatto medhāvi dīgharattaṃ apparajakkhajātiko,<BR>
yannūnāhaṃ uddakassa rāmaputtassa paṭhamaṃ dhammaṃ deseyyaṃ, so imaṃ dhammaṃ<BR>
khippameva ājānissatī"ti. Atha kho maṃ rājakumāra, devatā upasaṅkamitvā etadavoca: "<BR>
abhidosakālakato1 bhante, uddako rāmaputto"ti tassa mayhaṃ rājakumāra etadahosi: "<BR>
mahājāniyo kho uddako rāmaputto, sace hi so imaṃ dhammaṃ suṇeyya, khippameva<BR>
ājāneyyā"ti.<BR>
<BR>
Tassa mayhaṃ rājakumāra, etadahosi: " kassa nu kho ahaṃ paṭhamaṃ dhammaṃ deseyyaṃ,<BR>
ko imaṃ dhammaṃ khippameva ājānissatī"ti tassa mayhaṃ rājakumāra, etadahosi: "<BR>
bahukārā kho me pañcavaggiyā bhikkhu ye maṃ padhānapahitattaṃ upaṭṭhahiṃsu<BR>
yannūnāhaṃ pañcavaggiyānaṃ bhikkhūnaṃ paṭhamaṃ dhammaṃ deseyya"nti. Tassa mayhaṃ<BR>
rājakumāra, etadahosi: " kahannū kho etarahi pañcavaggiyā bhikkhū viharantī"ti. Addasaṃ<BR>
kho ahaṃ rājakumāra, dibbena cakkhunā visuddhena atikkanta mānusakena pañcavaggiye<BR>
bhikkhū bārāṇasiyaṃ viharante isipatane migadāye. Atha khvāhaṃ rājakumāra, uruvelāyaṃ<BR>
yathābhirantaṃ viharitvā yena bārāṇasī tena cārikaṃ pakkāmiṃ. Addasā kho maṃ<BR>
rājakumāra,<BR>
<BR>
--------------------------<BR>
1.Kālaṃkato-machasaṃ 2. Udako-machasaṃ.<BR>
<BR>
[BJT Page 506] [\x 506/]     <BR>
<BR>
Upako ājīvako antarā ca gayaṃ antarā ca bodhiṃ addhānamaggapaṭipannaṃ. Disvāna maṃ<BR>
etadavoca: "vippasannāni kho te āvuso indriyāni, parisuddho chavivaṇṇo pariyodāto, kaṃsi<BR>
tvaṃ avuso uddissa pabbajito, ko vā te satthā, kassa vā tvaṃ dhammaṃ rocesī"ti. Evaṃ vutte<BR>
ahaṃ rājakumāra, upakaṃ ājivakaṃ gāthāhi ajjhabhāsiṃ:<BR>
<BR>
"Sabbābhibhū sabbavidūhamasmi<BR>
Sabbesu dhammesu anūpalitto<BR>
Sabbañjaho taṇhakkhayo vimutto<BR>
Sayaṃ abhiññāya kamuddiseyyaṃ<BR>
<BR>
Na me ācariyo atthi sadiso me na vijjati<BR>
Sadevakasmiṃ lokasmiṃ natthi me paṭipuggalo<BR>
<BR>
Ahaṃ hi arahā loke ahaṃ satthā anuttaro<BR>
Ekomhi sammāsamubuddho sitibhūtosmi nibbuto.<BR>
<BR>
Dhammacakkaṃ pavattetuṃ gacchāmi kāsinaṃ puraṃ<BR>
Andhabhūtasmiṃ1 lokasmiṃ āhañchaṃ2 amatadundubhiṃ"ti.<BR>
<BR>
Yathā kho tvaṃ āvuso paṭijānāsi arahasi anantajino"ti,<BR>
<BR>
"Mādisā ve jinā honti ye pattā āsavakkhayaṃ<BR>
Jitā me pāpakā dhammā tasmāhaṃ upakā jino"ti.<BR>
<BR>
Evaṃ vutte rājakumāra, upako ājivako " hūveyya pāvuso"ti vatvā sīsaṃ okampetvā<BR>
ummaggaṃ gahetvā pakkāmi.<BR>
<BR>
Atha khvāhaṃ rājakumāra, anupubbena cārikaṃ caramāno yena bārāṇasī isipatanaṃ<BR>
migadāyo yena pañcavaggiyā bhikkhū tenupasaṃkamiṃ. Addasaṃsu kho maṃ rājakumāra,<BR>
pañcavaggiyā bhikkhū dūrato'va āgacchantaṃ disvāna aññamaññaṃ saṇṭhapesuṃ: " ayaṃ<BR>
kho āvuso samaṇo gotamo āgacchati bāhuliko padhānavibbhanto āvatto bāhullāya. So neva<BR>
abhivādetabbo, na paccuṭṭhātabbo, nāssa pattacīvaraṃ paṭiggahetabbaṃ, api ca kho āsanaṃ<BR>
ṭhapetabbaṃ sace ākaṃkhissati nisīdissatī"ti. Yathā yathā kho ahaṃ rājakumāra,<BR>
upasaṃkamāmi, tathā tathā pañcavaggiyā bhikkhū nāsakkhiṃsu sakāya katikāya saṇṭhātuṃ.<BR>
Appekacce maṃ paccuggantvā pattacīvaraṃ paṭiggahesuṃ. Appekacce āsanaṃ paññāpesuṃ.<BR>
Appekacce pādodakaṃ upaṭṭhapesuṃ. Api ca kho maṃ nāmena ca āvusovādena ca<BR>
samudācaranti. Evaṃ vutte ahaṃ rājakumāra, pañcavaggiye bhikkhū etadavocaṃ: 'mā<BR>
bhikkhave tathāgataṃ nāmena ca āvusovādena ca samudācarittha3 arahaṃ bhikkhave<BR>
tathāgato sammāsambuddho odahatha bhikkhave sotaṃ,amatamadhigataṃ,ahamanusāsāmi,<BR>
ahaṃ dhammaṃ desemi, yathānusiṭṭhaṃ tathā paṭipajjamānā na cirasseva yassatthāya<BR>
kulaputtā sammadeva agārasmā anāgāriyaṃ pabbajanti. Tadanuttaraṃ<BR>
brahmacariyapariyosānaṃ diṭṭheva dhamme sayaṃ abhiññā sacchikatvā upasampajja<BR>
viharissathā"ti.<BR>
<BR>
--------------------------<BR>
1. Andhibhūtasmiṃ-machasaṃ 2 āhaññiṃ-syā 3. Samudācaratha-machasaṃ.<BR>
<BR>
[BJT Page 508] [\x 508/]     <BR>
<BR>
Evaṃ vutte rājakumāra, pañcavaggiyā bhikkhū maṃ etadavocuṃ: "tāya'pi kho tvaṃ āvuso<BR>
gotama, iriyāya tāya paṭipadāya tāya dukkarakārikāya nājjhagamā uttarimanussadhammā<BR>
alamariyañāṇadassana visesaṃ, kimpana tvaṃ etarahi bāhuliko padhānavibbhanto āvaṭṭo<BR>
bāhullāya adhigamissasi uttarimanussadhammā alamariyañāṇadassanavisesa"nti. Evaṃ vutte<BR>
ahaṃ rājakumāra, pañcavaggiye bhikkhū etadavocaṃ: " na bhikkhave tathāgato bāhuliko na<BR>
padhānavibbhanto na āvatto bāhullāya arahaṃ bhikkhave tathāgato sammāsambuddho<BR>
odahatha bhikkhave sotaṃ, amatamadhigataṃ ahamanusāsāmi. Ahaṃ dhammaṃ desemi,<BR>
yathānusiṭṭhaṃ tathā paṭipajjamānā na cirasse'va yassatthāya kulaputtā sammadeva<BR>
agārasmā anagāriyaṃ pabbajanti. Tadanuttaraṃ brahmacariyapariyosānaṃ diṭṭheva dhamme<BR>
sayaṃ abhiññā sacchikatvā upasampajja viharissathā"ti. Dutiyampi kho rājakumāra,<BR>
pañcavaggiyā bhikkhū maṃ etadavocuṃ: "tāya'pi kho tvaṃ āvuso iriyāya tāya paṭipadāya<BR>
tāya dukkarakārikāya nājjhagamā uttarimanussadhammā alamariyañāṇadassana visesaṃ.<BR>
Kimpana tvaṃ etarahi bāhuliko padhānavibbhanto na āvatto bāhullāya adhigamissasi<BR>
uttarimanussadhammā alamariyañāṇadassanavisesa'nti. Dutiyampi kho ahaṃ rājakumāra,<BR>
pañcavaggiye bhikkhū etadavocaṃ: "na bhikkhave tathāgato bāhuliko na padhānavibbhanto<BR>
na āvatto arahaṃ bāhullāya arahaṃ bhikkhave tathāgato sammāsambuddho odahatha<BR>
bhikkhave sotaṃ amatamadhigataṃ, ahamanusāsāmi ahaṃ dhammaṃ desemi.<BR>
Yathānusiṭṭhaṃ tathā paṭipajjamānā na cirasse'va yassatthāya kulaputtā sammadeva<BR>
agārasmā anagāriyaṃ pabbajanti tadanuttaraṃ brahmacariyapariyosānaṃ diṭṭheva dhamme<BR>
sayaṃ abhiññā sacchikatvā upasampajja viharissathā"ti. Tatiyampi kho rājakumāra,<BR>
pañcavaggiyā bhikkhū maṃ etadavocuṃ: " tāya'pi kho tvaṃ āvuso iriyāya tāya paṭipadāya<BR>
tāya dukkarakārikāya nājjhagamā uttarimanussadhammā alamariyañaṇādassanavisesaṃ.<BR>
Kimpana tvaṃ etarahi bāhuliko padhānavibbhanto āvatto bāhullāya adhigamissasī<BR>
uttarimanussadhammā alamariyañāṇadassanavisesa"nti. Evaṃ vutte ahaṃ rājakumāra,<BR>
pañcavagagiye bhikkhū etadavocaṃ: abhijānātha me no tumhe bhikkhave ito pubbe<BR>
evarūpaṃ vabbhāvitameta'nti1 no hetaṃ bhante na bhikkhave tathāgato bāhuliko, na<BR>
padhānavibbhanto na āvatto bāhullāya arahaṃ bhikkhave tathāgato sammāsambuddho,<BR>
odahatha bhikkhave sotaṃ,<BR>
Amatamadhigataṃ ahamanusāsāmi, ahaṃ dhammaṃ desemi. Yathānusiṭṭhaṃ tathā<BR>
paṭipajjamānā na cirasse'va yassatthāya kulaputtā sammadeva agārasmā anagāriyaṃ<BR>
pabbajanti, tadanuttaraṃ brahmacariyapariyosānaṃ diṭṭheva dhamme sayaṃ abhiññā<BR>
sacchikatvā upasampajja viharissathā"ti.<BR>
<BR>
Asakkhiṃ kho ahaṃ rājakumāra, pañcavaggiye bhikkhu saññāpetuṃ. Dve'pi sudaṃ<BR>
rājakumāra, bhikkhū ovadāmi tayo bhikkhū piṇḍāya caranti. Yaṃ tayo bhikkhū piṇḍāya<BR>
caritvā āharanti, tena chabbaggiyā yāpema. Tayo'pi sudaṃ rājakumāra, bhikkhū ovadāmi,<BR>
dve bhikkhū pīṇḍāya caranti. Yaṃ dve bhikkhū piṇḍāya caritvā āharanti. Tena chabbaggiyā<BR>
yāpema atha kho rājakumāra, pañcavaggiyā bhikkhū mayā evaṃ ovadiyamānā evaṃ<BR>
anusāsiyamānā na cirasse'va yassatthāya kulaputtā sammadeva agārasmā anagāriyaṃ<BR>
pabbajanti tadanuttaraṃ brahmacariyapariyosānaṃ diṭṭheva dhamme sayaṃ abhiññā<BR>
sacchikatvā upasampajja vihariṃsū'ti.<BR>
<BR>
--------------------------<BR>
1. Pabhāvitametanti-machasaṃ, bhāsitametanti-syā.<BR>
<BR>
[BJT Page 510] [\x 510/]     <BR>
<BR>
Evaṃ vutte bodhirājakumāro bhagavantaṃ etadavoca: 'kīvacīrena nu kho bhante, bhikkhū<BR>
tathāgataṃ vināyakaṃ labhamāno yassatthāya kulaputtā sammadeva agarasmā anagāriyaṃ<BR>
pabbajanti, tadanuttaraṃ brahmacariyapariyosānaṃ diṭṭheva dhamme sayaṃ abhiññā<BR>
sacchikatvā upasampajja vihareyyāti.<BR>
<BR>
Tena hi rājakumāra, taññevettha paṭipucchissāmi yathā te khameyya, tathā naṃ<BR>
byākareyyāsi taṃ kimmaññasi rājakumāra, kusalo tvaṃ hatthāruyhe1 aṅkusagayhe2 sippeti?<BR>
Evaṃ bhante, kusalo ahaṃ hatthāruyhe1 aṅkusagayhe2 sippeti. Taṃ kimmaññasi rājakumāra,<BR>
idha puriso āgaccheyya 'bodhirājakumāro hatthāruyhaṃ3 aṅkusagayhaṃ4 sippaṃ jānāti.<BR>
Tassāhaṃ santike hatthāruyhaṃ aṅkusagayhaṃ sippaṃ sikkhissāmiti. So cassa assaddho.<BR>
Yāvatakaṃ saddhena pattabbaṃ, taṃ na sampāpuṇeyya. So cassa bavhābādho, yāvatakaṃ<BR>
appābādhena pattabbaṃ, taṃ na sampāpuṇeyya. So cassa saṭho māyāvī, yāvatakaṃ asaṭhena<BR>
amāyāvinā pattabbaṃ, taṃ na sampāpuṇeyya. So cassa kusīto, yāvatakaṃ āraddhaviriyena<BR>
pattabbaṃ, taṃ na sampāpuṇeyya, so cassa duppañño, yāvatakaṃ paññavatā pattabbaṃ, taṃ<BR>
na sampāpuṇeyya. Taṃ kimmaññasi rājakumāra, api nu so puriso tava santike hatthāruyhaṃ<BR>
aṅkusagayhaṃ sippaṃ sikkheyyāti? Ekamekenapi bhante, aṅgena samannāgato so puriso na<BR>
mama santike hatthāruyhaṃ aṅkusagayhaṃ sippaṃ sikkheyya. Ko pana vādo pañcahaṅgehīti.<BR>
<BR>
Taṃ kimmaññasi rājakumāra,idha puriso āgaccheyya [PTS Page 095  [\q  95/]    <BR>
'@]bādhirājakumāro hatthāruyhaṃ3 aṅkusagayhaṃ4 sippaṃ jānāti. Tassāhaṃ santike<BR>
hatthāruyhaṃ aṅkusagayhaṃ sippaṃ sikkhissāmiti. So cassa saddho yāvatakaṃ saddhena<BR>
pattabbaṃ, taṃ sampāpuṇeyya. So cassa appābādho, yāvatakaṃ appābādhena pattabbaṃ, taṃ<BR>
sampāpuṇeyya. So cassa asaṭho amāyāvī, yāvatakaṃ asaṭhena amāyāvinā pattabbaṃ, taṃ<BR>
sampāpuṇeyya. So cassa āraddhaviriyo, yāvatakaṃ āraddhaviriyena pattabbaṃ, taṃ na<BR>
sampāpuṇeyya. So cassa paññavā, yāvatakaṃ paññavatā pattabbaṃ, taṃ sampāpuṇeyya. Taṃ<BR>
kimmaññasi rājakumāra, api nu so puriso tava santike hatthāruyhaṃ aṅkusagayhaṃ sippaṃ<BR>
sikkheyyāti? Ekamekenapi bhante, aṅgena samannāgato so puriso mama santike<BR>
hatthāruyhaṃ aṅkusagayhaṃ sippaṃ sikkheyya. Ko pana vādo pañcahaṅgehīti.<BR>
<BR>
-------------------------<BR>
1: Hatthārūḷhe-machasaṃ,syā. 2. Aṅkusagaṇhe-syā. 3. Hatthārūḷhaṃ-machasaṃ,syā 4.<BR>
Aṅkusagaṇhaṃ-syā.<BR>
<BR>
[BJT Page 512] [\x 512/]     <BR>
<BR>
Eva meva kho rājakumāra, pañcimāni padhāniyaṅgāni. Katamāni pañca? Idha rājakumāra,<BR>
bhikkhū saddho hoti, saddahati tathāgatassa bodhiṃ 'itipi so bhagavā arahaṃ<BR>
sammāsambuddho vijjācaraṇasampanno sugato lokavidū anuttaro purisadammasārathi<BR>
satthā devamanussānaṃ buddho bhagavā"ti. Appābādho hoti appātaṅko samavepākiniyā<BR>
gahaṇiyā samannāgato nātisītāya nāccuṇhāya majjhimāya padhānakkhamāya. Asaṭho hoti<BR>
amāyāvi yathābhūtaṃ attānaṃ āvikattā1 satthari vā viññūsu vā sabrahmacārīsu.<BR>
Āraddhaviriyo viharati akusalānaṃ dhammānaṃ pahānāya kusalānaṃ dhammānaṃ<BR>
uppādāya2 thāmavā daḷhaparakkamo anikkhittadhuro kusalesu dhammesu. Paññavā hoti<BR>
udayatthagāminiyā paññāya samannāgato ariyāya nibbedhikāya<BR>
sammādukkhakkhayagāminiyā imāni kho rājakumāra, pañca padhāniyaṅgāni. Imehi kho<BR>
rājakumāra, pañcahi padhāniyaṅgehi samannāgato bhikkhu tathāgataṃ vināyakaṃ labhamāno<BR>
yassatthāya kulaputtā sammadeva agārasmā anagāriyaṃ pabbajanti tadanuttaraṃ<BR>
brahmacariyapariyosānaṃ diṭṭhevadhamme sayaṃ abhiññā sacchikatvā upasampajja [PTS<BR>
Page 096] [\q  96/]      vihareyya sattavassāni.<BR>
<BR>
Tiṭṭhantu3 rājakumāra, sattavassāni, imehi pañcahi padhāniyaṅgehi samannāgato bhikkhu<BR>
tathāgataṃ vināyakaṃ labhamāno yassatthāya kulaputtā sammadeva agārasmā anagāriyaṃ<BR>
pabbajanti tadanuttaraṃ brahmacariyapariyosānaṃ diṭṭhevadhamme sayaṃ abhiññā<BR>
sacchikatvā upasampajja vihareyya chaṭṭha vassāni.<BR>
<BR>
Tiṭṭhantu3 rājakumāra, sattavassāni, imehi pañcahi padhāniyaṅgehi samannāgato bhikkhu<BR>
tathāgataṃ vināyakaṃ labhamāno yassatthāya kulaputtā sammadeva agārasmā anagāriyaṃ<BR>
pabbajanti tadanuttaraṃ brahmacariyapariyosānaṃ diṭṭhevadhamme sayaṃ abhiññā<BR>
sacchikatvā upasampajja vihareyya pañca vassāni.<BR>
<BR>
Tiṭṭhantu3 rājakumāra, sattavassāni, imehi pañcahi padhāniyaṅgehi samannāgato bhikkhu<BR>
tathāgataṃ vināyakaṃ labhamāno yassatthāya kulaputtā sammadeva agārasmā anagāriyaṃ<BR>
pabbajanti tadanuttaraṃ brahmacariyapariyosānaṃ diṭṭhevadhamme sayaṃ abhiññā<BR>
sacchikatvā upasampajja vihareyya cattāri vassāni.<BR>
<BR>
Tiṭṭhantu3 rājakumāra, sattavassāni, imehi pañcahi padhāniyaṅgehi samannāgato bhikkhu<BR>
tathāgataṃ vināyakaṃ labhamāno yassatthāya kulaputtā sammadeva agārasmā anagāriyaṃ<BR>
pabbajanti tadanuttaraṃ brahmacariyapariyosānaṃ diṭṭhevadhamme sayaṃ abhiññā<BR>
sacchikatvā upasampajja vihareyya tīṇi vassāni.<BR>
<BR>
Tiṭṭhantu3 rājakumāra, sattavassāni, imehi pañcahi padhāniyaṅgehi samannāgato bhikkhu<BR>
tathāgataṃ vināyakaṃ labhamāno yassatthāya kulaputtā sammadeva agārasmā anagāriyaṃ<BR>
pabbajanti tadanuttaraṃ brahmacariyapariyosānaṃ diṭṭhevadhamme sayaṃ abhiññā<BR>
sacchikatvā upasampajja vihareyya dve vassāni.<BR>
<BR>
Tiṭṭhantu3 rājakumāra, sattavassāni, imehi pañcahi padhāniyaṅgehi samannāgato bhikkhu<BR>
tathāgataṃ vināyakaṃ labhamāno yassatthāya kulaputtā sammadeva agārasmā anagāriyaṃ<BR>
pabbajanti tadanuttaraṃ brahmacariyapariyosānaṃ diṭṭhevadhamme sayaṃ abhiññā<BR>
sacchikatvā upasampajja vihareyya ekaṃ vassaṃ.<BR>
<BR>
Tiṭṭhantu rājakumāra,ekaṃ vassaṃ. Imehi pañcahi padhāniyaṅgehi samannāgato bhikkhu<BR>
tathāgataṃ vināyakaṃ labhamāno yassatthāya kulaputtā sammadeva agārasmā anagāriyaṃ<BR>
pabbajanti tadanuttaraṃ brahmacariyapariyosānaṃ diṭṭhevadhamme sayaṃ abhiññā<BR>
sacchikatvā upasampajja vihareyya sattamāsāni.<BR>
<BR>
<BR>
Tiṭṭhantu rājakumāra,ekaṃ vassaṃ. Imehi pañcahi padhāniyaṅgehi samannāgato bhikkhu<BR>
tathāgataṃ vināyakaṃ labhamāno yassatthāya kulaputtā sammadeva agārasmā anagāriyaṃ<BR>
pabbajanti tadanuttaraṃ brahmacariyapariyosānaṃ diṭṭhevadhamme sayaṃ abhiññā<BR>
sacchikatvā upasampajja vihareyya ekaṃ vassāni.<BR>
<BR>
<BR>
Tiṭṭhantu rājakumāra,satta māsāni imehi pañcahi padhāniyaṅgehi samannāgato bhikkhu<BR>
tathāgataṃ vināyakaṃ labhamāno yassatthāya kulaputtā sammadeva agārasmā anagāriyaṃ<BR>
pabbajanti tadanuttaraṃ brahmacariyapariyosānaṃ diṭṭhevadhamme sayaṃ abhiññā<BR>
sacchikatvā upasampajja vihareyya sattavassāni.<BR>
<BR>
Tiṭṭhantu rājakumāra,satta māsāni imehi pañcahi padhāniyaṅgehi samannāgato bhikkhu<BR>
tathāgataṃ vināyakaṃ labhamāno yassatthāya kulaputtā sammadeva agārasmā anagāriyaṃ<BR>
pabbajanti tadanuttaraṃ brahmacariyapariyosānaṃ diṭṭhevadhamme sayaṃ abhiññā<BR>
sacchikatvā upasampajja vihareyya chaṭṭhavassāni.<BR>
<BR>
Tiṭṭhantu rājakumāra,chaṭṭha māsāni imehi pañcahi padhāniyaṅgehi samannāgato bhikkhu<BR>
tathāgataṃ vināyakaṃ labhamāno yassatthāya kulaputtā sammadeva agārasmā anagāriyaṃ<BR>
pabbajanti tadanuttaraṃ brahmacariyapariyosānaṃ diṭṭhevadhamme sayaṃ abhiññā<BR>
sacchikatvā upasampajja vihareyya pañca vassāni.<BR>
<BR>
Tiṭṭhantu rājakumāra,pañca māsāni imehi pañcahi padhāniyaṅgehi samannāgato bhikkhu<BR>
tathāgataṃ vināyakaṃ labhamāno yassatthāya kulaputtā sammadeva agārasmā anagāriyaṃ<BR>
pabbajanti tadanuttaraṃ brahmacariyapariyosānaṃ diṭṭhevadhamme sayaṃ abhiññā<BR>
sacchikatvā upasampajja vihareyya cattāri vassāni.<BR>
<BR>
Tiṭṭhantu rājakumāra,cattāri māsāni imehi pañcahi padhāniyaṅgehi samannāgato bhikkhu<BR>
tathāgataṃ vināyakaṃ labhamāno yassatthāya kulaputtā sammadeva agārasmā anagāriyaṃ<BR>
pabbajanti tadanuttaraṃ brahmacariyapariyosānaṃ diṭṭhevadhamme sayaṃ abhiññā<BR>
sacchikatvā upasampajja vihareyya tīṇi vassāni.<BR>
<BR>
Tiṭṭhantu rājakumāra,tīṇi māsāni imehi pañcahi padhāniyaṅgehi samannāgato bhikkhu<BR>
tathāgataṃ vināyakaṃ labhamāno yassatthāya kulaputtā sammadeva agārasmā anagāriyaṃ<BR>
pabbajanti tadanuttaraṃ brahmacariyapariyosānaṃ diṭṭhevadhamme sayaṃ abhiññā<BR>
sacchikatvā upasampajja vihareyya dvevassāni.<BR>
<BR>
Tiṭṭhantu rājakumāra,dve māsāni imehi pañcahi padhāniyaṅgehi samannāgato bhikkhu<BR>
tathāgataṃ vināyakaṃ labhamāno yassatthāya kulaputtā sammadeva agārasmā anagāriyaṃ<BR>
pabbajanti tadanuttaraṃ brahmacariyapariyosānaṃ diṭṭhevadhamme sayaṃ abhiññā<BR>
sacchikatvā upasampajja vihareyya ekaṃ māsaṃ vassāni.<BR>
<BR>
Tiṭṭhantu rājakumāra,ekaṃ māsaṃ māsāni imehi pañcahi padhāniyaṅgehi samannāgato<BR>
bhikkhu tathāgataṃ vināyakaṃ labhamāno yassatthāya kulaputtā sammadeva agārasmā<BR>
anagāriyaṃ pabbajanti tadanuttaraṃ brahmacariyapariyosānaṃ diṭṭhevadhamme sayaṃ<BR>
abhiññā sacchikatvā upasampajja vihareyya addhamāsaṃ vassāni.<BR>
<BR>
Tiṭṭhatu rājakumāra, addhamāso, imehī pañcahi padhāniyaṅgehi samannāgato bhikkhu<BR>
tathāgataṃ vināyakaṃ labhamāno yassatthāya kulaputtā sammadeva agārasmā anagāriyaṃ<BR>
pabbajanti. Tadanuttaraṃ brahmacariyapariyosānaṃ diṭṭhevadhamme sayaṃ abhiññā<BR>
sacchikatvā upasampajja vihareyya satta rattindivāni.<BR>
<BR>
<BR>
Tiṭṭhantu rājakumāra,satta rattindivāni.Imehī pañcahi padhāniyaṅgehi samannāgato<BR>
bhikkhu tathāgataṃ vināyakaṃ labhamāno yassatthāya kulaputtā sammadeva agārasmā<BR>
anagāriyaṃ pabbajanti. Tadanuttaraṃ brahmacariyapariyosānaṃ diṭṭheva dhamme sayaṃ<BR>
abhiññā sacchikatvā upasampajja vihareyya chaṭṭha rattindivāni.<BR>
<BR>
<BR>
Tiṭṭhantu rājakumāra,chaṭṭha rattindivāni.Imehī pañcahi padhāniyaṅgehi samannāgato<BR>
bhikkhu tathāgataṃ vināyakaṃ labhamāno yassatthāya kulaputtā sammadeva agārasmā<BR>
anagāriyaṃ pabbajanti. Tadanuttaraṃ brahmacariyapariyosānaṃ diṭṭheva dhamme sayaṃ<BR>
abhiññā sacchikatvā upasampajja vihareyya pañca rattindivāni.<BR>
<BR>
Tiṭṭhantu rājakumāra,pañca rattindivāni.Imehi pañcahi padhāniyaṅgehi samannāgato<BR>
bhikkhu tathāgataṃ vināyakaṃ labhamāno yassatthāya kulaputtā sammadeva agārasmā<BR>
anagāriyaṃ pabbajanti. Tadanuttaraṃ brahmacariyapariyosānaṃ diṭṭheva dhamme sayaṃ<BR>
abhiññā sacchikatvā upasampajja vihareyya cattāri rattindivāni.<BR>
<BR>
Tiṭṭhantu rājakumāra,cattāri rattindivāni.Imehi pañcahi padhāniyaṅgehi samannāgato<BR>
bhikkhu tathāgataṃ vināyakaṃ labhamāno yassatthāya kulaputtā sammadeva agārasmā<BR>
anagāriyaṃ pabbajanti. Tadanuttaraṃ brahmacariyapariyosānaṃ diṭṭheva dhamme sayaṃ<BR>
abhiññā sacchikatvā upasampajja vihareyya tīṇi rattindivāni.<BR>
<BR>
Tiṭṭhantu rājakumāra,tīṇi rattindivāni.Imehi pañcahi padhāniyaṅgehi samannāgato bhikkhu<BR>
tathāgataṃ vināyakaṃ labhamāno yassatthāya kulaputtā sammadeva agārasmā anagāriyaṃ<BR>
pabbajanti. Tadanuttaraṃ brahmacariyapariyosānaṃ diṭṭheva dhamme sayaṃ abhiññā<BR>
sacchikatvā upasampajja vihareyya dve rattindivāni.<BR>
<BR>
Tiṭṭhantu rājakumāra,dve rattindivāni.Imehi pañcahi padhāniyaṅgehi samannāgato bhikkhu<BR>
tathāgataṃ vināyakaṃ labhamāno yassatthāya kulaputtā sammadeva agārasmā anagāriyaṃ<BR>
pabbajanti. Tadanuttaraṃ brahmacariyapariyosānaṃ diṭṭheva dhamme sayaṃ abhiññā<BR>
sacchikatvā upasampajja vihareyya ekaṃ rattindivāni.<BR>
<BR>
--------------------------<BR>
1.Āvīkatvā-sīmu, āvīkatvā-sīmu, [PTS 2.] Upasampadāya-machasaṃ,syā,[PTS 3.]<BR>
Tiṭṭhatu-[PTS.]<BR>
<BR>
[BJT Page 514] [\x 514/]     <BR>
<BR>
Tiṭṭhatu rājakumāra, ekaṃ rattindivaṃ,1 imehi pañcahi padhāniyaṅgehi samannāgato<BR>
bhikkhu tathāgataṃ vināyakaṃ labhamāno sāyamanusiṭṭho pāto visesaṃ adhigamissati.<BR>
Pātamanusiṭṭho sāyaṃ visesaṃ adhigamissati.<BR>
<BR>
Evaṃ vutte bodhi rājakumāro bhagavantaṃ etadavoca: aho buddho, aho dhammo, aho<BR>
dhammassa svākkhātatā, yatra hi nāma sāyamanusiṭṭho pāto visesaṃ adhigamissati,<BR>
pātamanusiṭṭho sāyaṃ visesaṃ adhigamissatīti.<BR>
<BR>
Evaṃ vutte sañjikāputto māṇavo bodhirājakumāraṃ etadavoca: evameva panāyaṃ bhavaṃ<BR>
bodhi aho buddho, aho dhammo, aho dhammassa svākkhātatāti ca vadeti2. Atha ca pana<BR>
bhavaṃ2 na taṃ bhavantaṃ gotamaṃ saraṇaṃ gacchati4 dhammañca bhikkhusaṅghañcāti.<BR>
<BR>
Mā hevaṃ samma sañjikāputta avaca, mā hevaṃ samma sañjikāputta avaca, sammukhāmetaṃ<BR>
samma sañjikāputta, ayyāya sutaṃ [PTS Page 097] [\q  97/]      sammukhā paṭiggahītaṃ<BR>
ekamidaṃ samma sañjikāputta, samayaṃ bhagavā kosambiyaṃ viharati ghositārāme. Atha<BR>
kho me ayyā kucchimati5 yena bhagavā tenupasaṅkami, upasaṅkamitvā bhagavantaṃ<BR>
abhivādetvā ekamantaṃ nisīdi. Ekamantaṃ nisinnā kho me ayyā bhagavantaṃ etadavoca: yo<BR>
me ayaṃ bhante, kucchigato kumārako vā kumārikā vā, so bhagavantaṃ saraṇaṃ gacchati<BR>
dhammañca bhikkhusaṅghañca, upāsakaṃ taṃ bhagavā dhāretu ajjatagge pāṇupetaṃ<BR>
saraṇaṃ gatanti.<BR>
<BR>
Ekamidaṃ samma sañjikāputta, samayaṃ bhagavā idheva bhaggesu viharati suṃsumāragire<BR>
bhesakalāvane migadāye atha kho mamaṃ dhātī aṅkena vāhitvā6 yena bhagavā<BR>
tenupasaṅkami upasaṅkamitvā bhagavantaṃ abhivādetvā ekamantaṃ aṭṭhāsi ekamantaṃ<BR>
ṭhitā kho mamaṃ7 dhātī bhagavantaṃ etadavoca:ayaṃ bhante, bodhirājakumāro<BR>
bhagavantaṃ saraṇaṃ gacchati dhammañca bhikkhusaṅghañca upāsakaṃ taṃ bhagavā<BR>
dhāretu ajjatagge pāṇupetaṃ saraṇaṃ gatanti.<BR>
<BR>
Esā'haṃ samma sañjikāputta, tatiyampi bhagavantaṃ saraṇaṃ gacchāmi dhammañca<BR>
bhikkhusaṅghañca. Upāsakaṃ maṃ bhagavā dhāretu ajjatagge pāṇupetaṃ saraṇaṃ gatanti.<BR>
<BR>
Bodhirājakumārasuttaṃ pañcamaṃ.<BR>
<BR>
--------------------------<BR>
1. Eko rattindivo-machasaṃ,syā,[PTS 2.] Vadesi-sīmu, pavedeti-syā 3. Atha ca pana-<BR>
machasaṃ,sīmu,[PTS. 4.] Gacchāmi-[PTS 5.] Kucchivatī-[PTS 6.] Pāyitvā-syā<BR>
haritvā-machasaṃ, 7. Maṃ dhātī-machasaṃ,[PTS.]<BR>
Ritvā-machasaṃ, 7. Maṃ dhātī-machasaṃ,[PTS.]<BR>
<BR>
[BJT Page 516] [\x 516/]     <BR>
<BR>
2.4.6<BR>
<BR>
Aṅgulimāla suttaṃ.<BR>
<BR>
Evaṃ me sutaṃ: ekaṃ samayaṃ bhagavā sāvatthiyaṃ viharati jetavane anāthapiṇḍikassa<BR>
ārāme. Tena kho pana samayena rañño pasenadissa kosalassa vijite coro aṅgulimālo nāma<BR>
hoti luddo lohitapāṇī hatapahate niviṭṭho adayāpanno pāṇabhutesu. Tena gāmāpi agāmā<BR>
katā, nigamāpi [PTS Page 098] [\q  98/]      anigamā katā, janapadāpi ajanapadā katā. So<BR>
manusse vadhitvā vadhitvā aṅgulīnaṃ mālaṃ dhāreti. Atha kho bhagavā pubbanhasamayaṃ<BR>
nivāsetvā pattacīvaraṃ ādāya sāvatthiṃ1 piṇḍāya pāvisi. Sāvatthiyaṃ piṇḍāya caritvā<BR>
pacchābhattaṃ piṇḍapātapaṭikkanto senāsanaṃ saṃsāmetvā pattacīvaraṃ ādāya yena coro<BR>
aṅgulimālo tena'ddhānamaggaṃ paṭipajji.<BR>
<BR>
Addasaṃsu2 kho gopālakā pasupālakā kassakā pathāvino3 bhagavantaṃ yena coro<BR>
aṅgulimālo tenaddhānamaggaṃ paṭipannaṃ disvāna bhagavantaṃ etadavocuṃ: mā samaṇa,<BR>
etaṃ maggaṃ paṭipajji, etasmiṃ samaṇa, magge coro aṅgulimālo nāma luddo lohitapāṇī<BR>
hatapahate niviṭṭho adayāpanno pāṇabhūtesu. Tena gāmāpi agāmā katā, nigamāpi anigamā<BR>
katā, janapadāpi ajanapadā katā. So manusse vadhitvā vadhitvā aṅgulīnaṃ mālaṃ dhāreti.<BR>
Etaṃ hi samaṇa, maggaṃ dasapi purisā vīsatimpi purisā tiṃsampi purisā cattārīsampi purisā<BR>
paññāsampi purisā saṃharitvā saṃharitvā4 paṭipajjanti. Tepi corassa aṅgulimālassa<BR>
hatthatthaṅgacchantī'ti5. Evaṃ vutte bhagavā tuṇhībhūto agamāsi.<BR>
<BR>
Dutiyampi kho gopālakā pasupālakā kassakā pathāvino3 bhagavantaṃ etadavocuṃ: mā<BR>
samaṇa, etaṃ maggaṃ paṭipajji, etasmiṃ samaṇa magge coro aṅgulimālo nāma luddo<BR>
lohitapāṇī hatapahate niviṭṭho adayāpanno pāṇabhutesu. Tena gāmāpi agāmā katā,<BR>
nigamāpi anigamā katā, janapadāpi ajanapadā katā. So manusse vadhitvā vadhitvā<BR>
aṅgulīnaṃ mālaṃ dhāreti. Etaṃ samaṇa, maggaṃ dasapi purisā vīsatimpi purisā tiṃsampi<BR>
purisā vattārisampi purisā paññāsampi purisā saṃharitvā saṃharitvā4 paṭipajjanti, tepi<BR>
corassa aṅgulimālassa hatthatthaṅgacchantī'ti.5 Tatiyampi kho bhagavā tuṇhībhūto agamāsi. <BR>
<BR>
--------------------------<BR>
1. Sāvatthiyaṃ-sīmu 2. Addasāsuṃ-machasaṃ,sīmu,[PTS 3.]Padhāvino-[PTS,]syā. 4.<BR>
Saṅkaritvā saṅkaritvā-machasaṃ ,saṅkaritvā saṅkaritvā-syā.<BR>
5. Hatthattaṃ gacchanti-sīmu. Hatthatthaṃ gacchanti-machasaṃ,syā,[PTS.]<BR>
<BR>
[BJT Page 518] [\x 518/]     <BR>
<BR>
Addasā kho coro aṅgulimālo bhagavantaṃ dūratova āgacchantaṃ, disvānassa etadahosi:<BR>
acchariyaṃ vata bho abbhūtaṃ vata bho. Imaṃ hi maggaṃ dasapi purisā, vīsatimpi [PTS Page<BR>
099] [\q  99/]      purisā, tiṃsampi purisā, cattārisampi purisā, paññāsampi purisā saṃharitvā<BR>
saṃharitvā paṭipajjanti, tepi mama hatthatthaṅgacchanti. Atha ca panāyaṃ samaṇo eko<BR>
adutiyo pasayha maññe āgacchati. Yannūnāhaṃ imaṃ samaṇaṃ jīvitā voropeyya'nti.<BR>
<BR>
Atha kho coro aṅgulimālo asicammaṃ gahetvā dhanukalāpaṃ sannayahitvā bhagavantaṃ<BR>
piṭṭhito piṭṭhito anubandhi. Atha kho bhagavā tathārūpaṃ iddhābhisaṅkhāraṃ abhiṅkhāsi1.<BR>
Yathā coro aṅgulimālo bhagavantaṃ pakatiyā gacchantaṃ sabbatthāmena gacchanto na<BR>
sakkoti sampāpuṇituṃ. Atha kho corassa aṅgulimālassa etadahosi: acchariyaṃ vata bho<BR>
abbhūtaṃ vata bho, ahaṃ hi pubbe hatthimpi dhāvantaṃ anupatitvā gaṇhāmi, assampi<BR>
dhāvantaṃ anupatitvā gaṇhāmi, rathampi dhāvantaṃ anupatitvā gaṇhāmi, migampi<BR>
dhāvantaṃ anupatitvā gaṇhāmi. Atha ca panāhaṃ imaṃ samaṇaṃ pakatiyā gacchantaṃ<BR>
sabbatthāmena gacchanto na sakkomi sampāpuṇitu'nti ṭhito bhagavantaṃ etadavoca: tiṭṭha<BR>
samaṇa, tiṭṭha samaṇāti.  hito ahaṃ aṅgulimāla, tvañca tiṭṭhāti.<BR>
<BR>
Atha kho corassa aṅgulimālassa etadahosi: ime kho samaṇā sakyaputtiyā saccavādino<BR>
saccapaṭiñño, atha ca panāyaṃ samaṇo gacchaṃyeva samāno evamāha2 ṭhito ahaṃ<BR>
aṅgulimāla, tvañca tiṭṭhā'ti. Yannūnāhaṃ imaṃ samaṇaṃ puccheyyanti. Atha kho coro<BR>
aṅgulimālo bhagavantaṃ gāthāya ajjhabhāsi:<BR>
<BR>
Gacchaṃ vadesi samaṇa ṭhitomhi<BR>
Mamañca brūsi ṭhitaṃ aṭṭhitoti,<BR>
Pucchāmi taṃ samaṇa etamatthaṃ<BR>
Kathaṃ ṭhito tvaṃ ahamaṭṭhitomhī'ti?<BR>
<BR>
 hito ahaṃ 'aṅgulimāla sabbadā<BR>
Sabbesu bhūtesu nidhāya daṇḍaṃ,<BR>
Tuvañca pāṇesu asaññatosi<BR>
Tasmā ṭhitohaṃ tuvamaṭṭhitosī'ti.<BR>
[PTS Page 100] [\q 100/]      <BR>
Cirassaṃ vata me mahito mahesī<BR>
Mahāvanaṃ samaṇoyaṃ paccupādi3,<BR>
Sohaṃ cirassāpi pahassaṃ4 pāpaṃ<BR>
Sutvāna gāthaṃ tava dhammayuttaṃ.<BR>
<BR>
Itveva coro asiāvudhañca<BR>
Sobbhe papāte narake anvakāri5,<BR>
Avandi coro sugatassa pāde<BR>
Tattheva naṃ pabbajjaṃ ayāci.<BR>
<BR>
--------------------------<BR>
1. Abhisaṅkhāresi-syā. 2. Gacchaṃyevāha- machasaṃ,syā,[PTS]<BR>
3. Mahāvanaṃ pāpuṇi saccavādi-machasaṃ mahāvanaṃ samaṇa paccupādi-syā, mahāvanaṃ<BR>
samaṇoyaṃ paccavādi [PTS. 4.] Pahāya-machasaṃ. Pajahissa-syā pahāssaṃ-sīmu, [PTS 5.]<BR>
Akiri-machasaṃ. Manvakāri-syā.<BR>
<BR>
[BJT Page 520] [\x 520/]     <BR>
<BR>
Buddho ca kho kāruṇiko mahesi<BR>
Yo satthā lokassa sadevakassa,<BR>
Tamehi bhikkhūti tadā avoca<BR>
Esova tassa ahu bhikkhubhāvo'ti.<BR>
<BR>
Atha kho bhagavā āyasmatā aṅgulimālena pacchāsamaṇena yena sāvatthi tena cārikaṃ<BR>
pakkāmi. Anupubbena cārikaṃ caramāno yena sāvatthi tadavasari. Tatra sudaṃ bhagavā<BR>
sāvatthiyaṃ viharati jetavane anāthapiṇḍikassa ārāme. Tena kho pana samayena rañño<BR>
pasenadissa kosalassa antepuradvāre mahājanakāyo santipatitvā uccāsaddo mahāsaddo hoti.<BR>
Coro te deva, vijite aṅgulimālo nāma luddo lohitapāṇī hatapahate niviṭṭho adayāpanno<BR>
pāṇabhūtesu. Tena gāmāpi agāmā katā, nigamāpi anigamā katā, janapadāpi ajanapadā katā,<BR>
so manusse vadhitvā vadhitvā aṅgulīnaṃ mālaṃ dhāreti. Taṃ devo paṭisedhetu'ti.<BR>
<BR>
Atha kho rājā pasenadi kosalo pañcamattehi assasatehi sāvatthiyā nikkhami. Divādivassa<BR>
yenārāmo tena pāyāsi. Yāvatikā1 yānassa bhūmi, yānena gantvā yānā paccorohitvā pattikova<BR>
yena bhagavā tenupasaṅkami, upasaṅkamitvā [PTS Page 101] [\q 101/]      bhagavantaṃ<BR>
abhivādetvā ekamantaṃ nisīdi. Ekamantaṃ nisinnaṃ kho rājānaṃ pasenadiṃ kosalaṃ bhagavā<BR>
etadavoca: kinnu te maharāja, rājā māgadho seniyo bimbisāro kupito, vesālikā vā licchavī,<BR>
aññe vā paṭirājāno'ti. Na kho me bhante, rājā māgadho seniyo bimbisāro kupito, napi<BR>
vesālikā licchavī, napi aññe paṭirājāno. Coro me bhante, vijite aṅgulimālo nāma luddo<BR>
lohitapāṇi hatapahate niviṭṭho adayāpanno pāṇabhūtesu. Tena gāmāpi agāmā katā,<BR>
nigamāpi anigamā katā, janapadāpi ajanapadā katā. So manusse vadhitvā vadhitvā<BR>
aṅgulīnaṃ mālaṃ dhāreti. Tāhaṃ bhante paṭisedhissāmīti.<BR>
Sace pana tvaṃ mahārāja, aṅgulimālaṃ passeyyāsi kesamassuṃ ohāretvā kāsāyāni vatthāni<BR>
acchādetvā agārasmā anagāriyaṃ pabbajitaṃ, virataṃ pāṇātipātā virataṃ adinnādānā virataṃ<BR>
musāvādā ekabhattikaṃ brahmacāriṃ sīlavantaṃ kalyāṇadhammaṃ, kinti naṃ kareyyāsīti?<BR>
Abhivādeyyāma vā mayaṃ bhante, paccuṭṭheyyāma vā āsanena vā nimanteyyāma<BR>
abhinimanteyyāmapi naṃ cīvarapiṇḍapātasenāsanagilānapaccayabhesajjaparikkhārehi,<BR>
dhammikaṃ vā assa ra rakkhāvaraṇaguttiṃ saṃvidaheyyāma kuto panassa bhante,<BR>
dussīlassa pāpadhammassa evarūpo sīlasaṃyamo bhavissatīti? Tena kho pana samayena<BR>
āyasmā aṅgulimālo bhagavato avidūre nisinno hoti. Atha kho bhagavā dakkhiṇaṃ bāhuṃ2<BR>
paggahetvā rājānaṃ pasenadiṃ kosalaṃ etadavoca: eso maharāja, aṅgulimālo'ti.<BR>
<BR>
--------------------------<BR>
1.Yāvatiko-[PTS. 2.] Dakkhiṇabāhaṃ-[PTS.]<BR>
<BR>
[BJT Page 522] [\x 522/]     <BR>
Atha kho rañño pasenadissa kosalassa ahudeva bhayaṃ ahuchamhitattaṃ ahu lomahaṃso.<BR>
Atha kho bhagavā rājānaṃ pasenadiṃ kosalaṃ bhītaṃ saṃviggaṃ lomahaṭṭhajātaṃ viditvā<BR>
rājānaṃ pasenadiṃ kosalaṃ etadavoca: mā bhāyi maharāja, mā bhāyi mahārāja, natthi te ato<BR>
bhayanti. Atha kho rañño pasenadissa kosalassa yaṃ ahosi bhayaṃ [PTS Page 102] [\q 102/] <BR>
    vā chamhitattaṃ vā lomahaṃso vā, so paṭippassamhī. Atha kho rājā pasenadi kosalo<BR>
yenāyasmā aṅgulimālo tenupasaṅkami. Upasaṅkamitvā āyasmantaṃ aṅgulimālaṃ etadavoca:<BR>
ayyo no bhante, aṅgulimāloti? Evaṃ mahārājāti. Kathaṃgotto bhante, ayyassa pitā,<BR>
kathaṃgottā mātāti? Gaggo kho mahārāja, pitā, mantānī mātāti. Abhiramatu bhante, ayyo<BR>
gaggo mantāniputto. Ahamayyassa gaggassa mantāniputtassa ussukkaṃ karissāmi<BR>
cīvarapiṇḍapātasenāsanagilānapaccayabhesajjaparikkhārānanti1.<BR>
<BR>
Tena kho pana samayena āyasmā aṅgulimālo āraññako hoti piṇḍapātiko paṃsukuliko<BR>
tecīvariko. Atha kho āyasmā aṅgulimālo rājānaṃ pasenadiṃ kosalaṃ etadavoca: alaṃ<BR>
mahārāja, paripuṇṇaṃ me ticīvaranti atha kho rājā pasenadi kosalo yena bhagavā,<BR>
tenupasaṅkami, upasaṅkamitvā bhagavantaṃ abhivādetvā ekamantaṃ nisīdi. Ekamantaṃ<BR>
nisinno kho rājā pasenadi kosalo bhagavantaṃ etadavoca: acchariyaṃ bhante, abbhūtaṃ<BR>
bhante, yāvañcidaṃ bhante, bhagavā adantānaṃ dametā asantānaṃ2 sametā aparinibbutānaṃ3<BR>
parinibbāpetā. Yaṃ hi mayaṃ bhante, nāsakkhimhā daṇḍenapi satthenapi dametuṃ. So<BR>
bhagavatā adaṇḍena asattheneva4 danto. Handa ca dāni5 mayaṃ bhante, gacchāma<BR>
bahukiccā mayaṃ bahukaraṇiyāti. Yassadāni tvaṃ mahārāja, kālaṃ maññasīti. Atha kho rājā<BR>
pasenadi kosalo uṭṭhāyāsanā bhagavantaṃ abhivādetvā padakkhiṇaṃ katvā pakkāmi.<BR>
<BR>
Atha kho āyasmā aṅgulimālo pubbanhasamayaṃ nivāsetvā pattacīvaraṃ ādāya sāvatthiṃ6<BR>
piṇḍāya pāvisi. Addasā kho āyasmā aṅgulimālo sāvatthiyaṃ sapadānaṃ piṇḍāya caramāno<BR>
aññataraṃ itthiṃ mūḷhagabbhaṃ vighātagabhaṃ7 disvānassa [PTS Page 103] [\q 103/]     <BR>
etadahosi: kilissanti vata bho sattā kilissanti vata bho sattā'ti. Atha kho āyasmā aṅgulimālo<BR>
sāvatthiyaṃ piṇḍāya caritvā pacchābhattaṃ piṇḍapātapaṭikkanto yena bhagavā<BR>
tenupasaṅkami, upasaṅkamitvā bhagavantaṃ abhivādetvā ekamantaṃ nisīdi, ekamantaṃ<BR>
nisinno kho āyasmā aṅgulimālo bhagavantaṃ etadavoca: idhāhaṃ bhante, pubbanhasamayaṃ<BR>
nivāsetvā pattacīvaraṃ ādāya sāvatthiṃ6 piṇḍāya pāvisiṃ addasaṃ kho ahaṃ bhante,<BR>
sāvatthiyaṃ sapadānaṃ piṇḍāya caramāno aññataraṃ itthiṃ mūḷhagabbhaṃ vighātagabbhaṃ7<BR>
disvāna me etadahosi: kilissanti vata bho sattā, kilissanti vata bho sattā'ti. <BR>
<BR>
-------------------------<BR>
1. Parikkhārehīti-sīmu. 2. Asamentānaṃ-syā 3. Apparinibbutānaṃ-syā 4. Asatthena-syā 5.<BR>
Handadāni-syā,[PTS 6.] Sāvatthiyaṃ-sīmu,machasaṃ 7. Visātagabbhaṃ-[PTS.]<BR>
<BR>
[BJT Page 524] [\x 524/]     <BR>
<BR>
Tena hi tvaṃ aṅgulimāla, yena sā itthi1 tenupasaṅkama, upasaṅkamitvā taṃ itthiṃ evaṃ<BR>
vadehi: yatohaṃ bhagini jāto2 nābhijānāmi sañcicca pāṇaṃ jīvitā voropetā. Tena saccena<BR>
sotthi te hotu, sotthi gabbhassā'ti. So hī nūna me bhante, sampajānamusāvādo bhavissati,<BR>
mayā hi bhante, bahū sañcicca pāṇā jīvitā voropitāti.<BR>
<BR>
Tena hi tvaṃ aṅgilimāla, yena sā itthi itthināparaṃ tenupasaṅkama. Upasaṅkamitvā taṃ itthiṃ<BR>
evaṃ vadehi: yatohaṃ bhagini, ariyāya jātiyā jāto nābhijānāmi sañcicca pāṇaṃ jīvitā<BR>
voropetā. Tena saccena sotthi te hotu sotthi gabbhassā'ti. Evaṃ bhanteti kho āyasmā<BR>
aṅgulimālo bhagavato paṭissutvā yena sā itthi1, tenupasaṅkami, upasaṅkamitvā taṃ itthiṃ<BR>
etadavoca: yatohaṃ bhagini, āriyāya jātiyā jāto, nābhijānāmi sañcicca pāṇaṃ jīvitā voropetā,<BR>
tena saccena sotthi te hotu sotthi gabbhassā'ti. Atha kho sotthi itthiyā ahosi3 sotthi<BR>
gabbhassa. <BR>
Atha kho āyasmā aṅgulimālo eko vūpakaṭṭho appamatto ātāpī pahitatto viharanto na<BR>
cirasseva yassatthāya kulaputtā sammadeva agārasmā anagāriyaṃ pabbajanti. Tadanuttaraṃ<BR>
brahmacariyaṃ pariyosānaṃ diṭṭheva dhamme sayaṃ abhiññā sacchikatvā upasampajja<BR>
vihāsi. Khīṇā jāti, vusita brahmacariyaṃ, kataṃ karaṇīyaṃ, nāparaṃ [PTS Page 104] [\q<BR>
104/]      itthattāyāti abbhaññāsi. Aññataro ca kho panāyasmā aṅgulimālo arahataṃ ahosi.<BR>
<BR>
Atha kho āyasmā aṅgulimālo pubbanhasamayaṃ nivāsetvā pattacīvaraṃ ādāya sāvatthiṃ<BR>
piṇḍāya pāvisi, tena kho pana samayena aññenapi leḍḍu khitto āyasmato aṅgulimālassa<BR>
kāye nipatati, aññenapi daṇḍo khitto āyasmato aṅgulimālassa kāye nipatati, aññenapi<BR>
sakkharā khittā āyasmato aṅgulimālassa kāye nipatati. Atha kho āyasmā aṅgalimālo<BR>
bhinnena sīsena lohitena galantena bhinnena pattena vipphālitāya4 saṅghāṭiyā yena<BR>
bhagavā tenupasaṅkami. Addasā kho bhagavā āyasmantaṃ aṅgulimālaṃ dūratova<BR>
āgacchantaṃ, disvāna āyasmantaṃ aṅgulimālaṃ etadavoca: adhivāsehi tvaṃ brāhmaṇa,<BR>
adhivāsehi tvaṃ brāhmaṇa, yassa kho tvaṃ kammassa vipākena bahūni vassāni bahūni<BR>
vassasatāni bahūni vassasahassāni niraye pacceyyāsi. Tassa tvaṃ brāhmaṇa, kammassa<BR>
vipākaṃ diṭṭheva dhamme paṭisaṃvedesī'ti. Atha kho āyasmā aṅgulimālo rahogato<BR>
paṭisallīno vimuttisukhapaṭisaṃvedi tāyaṃ velāyaṃ imaṃ udānaṃ udānesi:<BR>
<BR>
Yo ca pubbe pamajjitvā pacchā so nappamajjati,<BR>
So imaṃ lokaṃ pabhāseti abbhā muttova candimā.<BR>
<BR>
-------------------------<BR>
1. Sāvatti- [PTS 2.] Jātiyā jāto-sīmu. 3. Atha khvāssā itthiyā sotthi ahosi- sīmu, machasaṃ 4.<BR>
Vipphāritāya-sīmu.<BR>
<BR>
[BJT Page 526] [\x 526/]     <BR>
Yassa pāpaṃ kataṃ kammaṃ kusalena pithiyati,<BR>
So imaṃ lokaṃ pabhāseti abbhā muttova candimā.<BR>
<BR>
Yo have daharo bhikkhu yuñjati buddhasāsane,<BR>
So imaṃ lokaṃ pabhāseti abbhā muttova candimā<BR>
<BR>
Disā hi me dhammakathaṃ suṇantu<BR>
Disā hi me yuñjantu buddhasāsane,<BR>
Disā hi me te manuje1 bhajantu<BR>
Ye dhammamevādapayanti santo.<BR>
[PTS Page 105] [\q 105/]      <BR>
Disā hi me khantivādānaṃ2 avirodhappasaṃsinaṃ,3<BR>
Suṇantu dhammaṃ kālena tañca anuvidhīyantu.<BR>
<BR>
Na hi jātu so mamaṃ hiṃse aññaṃ vā pana kañcanaṃ4,<BR>
Pappuyya paramaṃ santiṃ rakkheyya tasathāvare.<BR>
<BR>
Udakaṃ hi nayanti nettikā usukārā namayanti tejanaṃ<BR>
Dāruṃ namayanti tacchakā attānaṃ damayanti paṇḍitā.<BR>
<BR>
Daṇḍeneke damayanti aṅkusehi kasāhi ca,<BR>
Adaṇḍena asatthena ahaṃ dantomhi tādinā.<BR>
<BR>
Ahiṃsakoti me nāmaṃ hiṃsakassa pure sato,<BR>
Ajjāhaṃ saccanāmomhi na naṃ hiṃsāmi kañcanaṃ5.<BR>
<BR>
Coro ahaṃ pure āsiṃ aṅgulimālo ti vissuto,<BR>
Vuyhamāno mahoghena buddhaṃ saraṇamāgamaṃ.<BR>
<BR>
Lohitapāṇi pure āsiṃ aṅgulimāloti vissuto,<BR>
Saraṇāgamanaṃ passa bhavanetti samūhatā.<BR>
Tādisaṃ kammaṃ katvāna bahuṃ6 duggatigāminaṃ,<BR>
Phuṭṭho kammavipākena anaṇo bhuñjāmi bhojanaṃ.<BR>
<BR>
Pamādamanuyuñjanti bālā dummedhino janā,<BR>
Appamādañca medhāvī dhanaṃ seṭṭhaṃva rakkhati.<BR>
<BR>
Mā pamādamanuyuñjetha mā kāmaratisanthavaṃ,<BR>
Appamatto hi jhāyanto pappoti vipulaṃ sukhaṃ.<BR>
<BR>
-------------------------<BR>
1. Manussā-sīmu- manujā -machasaṃ,syā, manusse-[PTS 2.] Khantivodāniṃ-syā 3.<BR>
Avirodhappasaṃsanaṃ-syā, saṃsinaṃ-machasaṃ. 4. Kiñci naṃ-machasaṃ 5. Kañci naṃ - sīmu,<BR>
[PTS,]syā. Kiñci naṃ - machasaṃ 6. Bahu-[PTS.]<BR>
<BR>
[BJT Page 528] [\x 528/]     <BR>
Sāgataṃ1 nāpagataṃ nayidaṃ dummantitaṃ mama,<BR>
Saṃvibhattesu2 dhammesu yaṃ seṭṭhaṃ tadupāgamaṃ.<BR>
<BR>
Sāgataṃ1 nāpagataṃ nayidaṃ dummantitaṃ mama,<BR>
Tisso vijjā anuppattā kataṃ buddhassa sāsananti.<BR>
[PTS Page 106] [\q 106/]      <BR>
Aṅgulimālasuttaṃ jaṭṭhaṃ.<BR>
<BR>
-------------------------<BR>
1. Svāgata1-machasaṃ,syā 2. Suvibhattesu-syā paṭibhattesu[PTS.]<BR>
<BR>
[BJT Page 530] [\x 530/]     <BR>
<BR>
2.4.7<BR>
<BR>
Piyajātika suttaṃ<BR>
<BR>
Evaṃ me sutaṃ: ekaṃ samaya1 bhagavā sāvatthiyaṃ viharati jetavane anāthapiṇḍikassa<BR>
ārāme. Tena kho pana samayena aññatarassa gahapatissa ekaputtako piyo manāpo kālakato1<BR>
hoti. Tassa kālakiriyāya neva kammantā paṭibhanti, na bhattaṃ paṭibhāti. So āḷāhanaṃ2<BR>
gantvā gantvā kandati kahaṃ ekaputtaka, kahaṃ ekaputtakā'ti. Atha kho so gahapati yena<BR>
bhagavā tenupasaṅkami, upasaṅkamitvā bhagavantaṃ abhivādetvā ekamantaṃ nisīdi<BR>
ekamantaṃ nisinnaṃ kho taṃ gahapatiṃ bhagavā etadavoca: na kho te gahapati, sake citte<BR>
ṭhitassa indriyāni, atthi te indriyānaṃ aññathatta'nti.<BR>
<BR>
Kiṃ hi me bhante indriyānaṃ nāññathattaṃ bhavissati? Mayhaṃ hi bhante, ekaputtako piyo<BR>
manāpo kālakato tassa kālakiriyāya neva kammantā paṭibhanti, na bhattaṃ paṭibhāti. Sohaṃ<BR>
āḷāhanaṃ2 gantvā gantvā kandāmi kahaṃ ekaputtaka, kahaṃ ekaputtakā'ti.<BR>
<BR>
Evameva gahapati, piyajātikā hi gahapati , sokaparidevadukkhadomanassupāyāsā<BR>
piyappabhavikā'ti3.<BR>
<BR>
Kissa nu kho4 nāmetaṃ bhante, evaṃ bhavissati: piyajātikā<BR>
sokaparidevadukkhadomanassupāyāsā piyappabhavikā, piyajātikā hi kho bhante,<BR>
ānandasomanassā piyappabhavikāti. Atha kho so gahapati bhagavato bhāsitaṃ<BR>
anabhinanditvā paṭikkositvā5 uṭṭhāyāsanā pakkāmi.<BR>
<BR>
Tena kho pana samayena sambahulā akkhadhuttā bhagavato avidūre akkhehi dibbanti. Atha<BR>
kho so gahapati yena te akkhadhuttā tenupasaṅkami, upasaṅkamitvā te akkhadhutte<BR>
etadavoca: idhāhaṃ bhonto, yena samaṇo [PTS Page 107] [\q 107/]      gotamo<BR>
tenupasaṅkamiṃ. Upasaṅkamitvā samaṇaṃ gotamaṃ abhivādetvā ekamantaṃ nisidiṃ.<BR>
Ekamantaṃ nisinnaṃ kho maṃ bhonto, samaṇo gotamo etadavoca: na kho te gahapati, sake<BR>
citte ṭhitassa indriyāni atthi. Te indriyānaṃ aññathatta'nti. Evaṃ vutte ahaṃ bhonto,<BR>
samaṇaṃ gotamaṃ etadavocaṃ: kiṃ hi me bhante, indriyānaṃ nāññathattaṃ bhavissati,<BR>
mayhaṃ hi bhante, ekaputtako piyo manāpo kālakato, tassa kālakiriyāya neva kammantā<BR>
paṭibhanti, na bhattaṃ paṭibhāti. Sohaṃ āḷāhanaṃ gantvā gantvā kandāmi: ' kahaṃ<BR>
ekaputtaka, kahaṃ ekaputtakā'ti. Evametaṃ gahapati, evametaṃ gahapati, piyajātikā hi<BR>
gahapati, sokaparidevadukkhadomassupāyāsā piyappabhavikāti. Kissa4nu.<BR>
<BR>
-------------------------<BR>
1. Kālaṃkato-machasaṃ 2.Āḷāhaṇaṃ-sīmu. 3. Piyappabhūtikāti-syā 4. Kassa<BR>
kho-machasaṃ,[PTS.] Kassa kho-syā 5. Appaṭikkositvā-syā.<BR>
<BR>
[BJT Page 532] [\x 532/]     <BR>
<BR>
Kho nāmetaṃ bhante, evaṃ bhavissati: piyajātikā sokaparidevadukkhadomanassupāyāsā<BR>
piyappabhavikā, piyajātikā hi kho bhante, ānandasomanassā piyappabhavikāti. Atha<BR>
khvāhaṃ1 bhonto, samaṇassa gotamassa bhāsitaṃ anabhinanditvā paṭikkositvā uṭṭhāyāsanā<BR>
pakkami'nti.<BR>
<BR>
Evametaṃ gahapati, evametaṃ gahapati, piyajātikā hi gahapati, ānandasomanassā<BR>
piyappabhavikā'ti. Atha kho so gahapati, sameti me akkhadhuttehīti pakkāmi. Atha kho<BR>
idaṃ kathāvatthuṃ anupubbena rājantepuraṃ pāvisi.<BR>
<BR>
<BR>
Atha kho pasenadi kosalo mallikaṃ deviṃ āmantesi: idante mallike, samaṇena gotamena<BR>
bhāsitaṃ: 'piyajātikā sokaparidevadukkhadomanassupāyāsā piyappabhavikā'ti.<BR>
<BR>
Sace taṃ mahārāja, bhagavatā bhāsitaṃ, evametanti.<BR>
<BR>
Evamevaṃ panāyaṃ mallikā yaññadeva samaṇo gotamo bhāsati taṃtadevassa<BR>
abbhanumodati. Sace taṃ mahārāja, bhagavatā bhāsitaṃ evameta'nti. Seyyathāpi nāma<BR>
ācariyo yaññadeva antevāsissa2 bhāsati, taṃ tadevassa antevāsī abbhanumodati: evametaṃ<BR>
ācariyā evametaṃ ācariyāti. Evamevaṃ kho tvaṃ mallike, yaññadeva samaṇo gotamo bhāsati.<BR>
Taṃ tadevassa abbhanumodasi. Sace taṃ [PTS Page 108] [\q 108/]      mahārāja, bhagavatā<BR>
bhāsitaṃ evameta'nti. Cara pare3 mallike vinassāti.<BR>
<BR>
Atha kho mallikā devī nāḷijaṅghaṃ brāhmaṇaṃ āmantesi: ehi tvaṃ brāhmaṇa, yena bhagavā<BR>
tenupasaṅkama, upasaṅkamitvā mama vacanena bhagavato pāde sirisā vandāhi, appābādhaṃ<BR>
appātaṅkaṃ lahuṭṭhānaṃ balaṃ phāsuvihāraṃ puccha: 'mallikā bhante, devī bhagavato pāde<BR>
sirasā vandati, appābādhaṃ appātaṅkaṃ lahuṭṭhānaṃ balaṃ phāsuvihāraṃ pucchatī'ti. Evañca<BR>
vadehi: " bhāsitā nu kho bhante, bhagavatā esā vācā: piyajātikā<BR>
sokaparidevadukkhadomanassupāyāsā piyappabhavikā'ti. Yathā ca te bhagavā vyākaroti,<BR>
tathā taṃ sādhukaṃ uggahetvā mamaṃ āroceyyāsi. Na hi tathāgatā vitathaṃ bhaṇantī"ti.<BR>
Evaṃ bhotīti kho nāḷijaṅgho brāhmaṇo mallikāya deviyā paṭissutvā yena bhagavā<BR>
tenupasaṅkami, upasaṅkamitvā bhagavatā saddhiṃ sammodi, sammodanīyaṃ kathaṃ<BR>
sārāṇīyaṃ vītisāretvā ekamantaṃ nisīdi. Ekamantaṃ nisinno kho nāḷijaṅgho brāhmaṇo<BR>
bhagavantaṃ etadavoca: 'mallikā bho gotama, devī bhoto gotamassa pāde sirasā vandati,<BR>
appābādhaṃ appātaṅkaṃ lahuṭṭhānaṃ balaṃ phāsuvihāraṃ pucchati. Evañca vadeti: " bhāsitā<BR>
nu kho bhante, bhagavatā esā vācā piyajātikā sokaparidevadukkhadomanassupāyāsā<BR>
piyappabhavikā"ti.<BR>
<BR>
--------------------------<BR>
1. Atha khohaṃ-syā 2. Antevāsiṃ-sīmu. 3.Cara pi re - [PTS]<BR>
<BR>
[BJT Page 534] [\x 534/]     <BR>
<BR>
Evametaṃ brāhmaṇa, evametaṃ brāhmaṇa, piyajātikā hi kho brāhmaṇa,<BR>
sokaparidevadukkhadomanassupāyāsā piyappabhavikāti.<BR>
<BR>
Tadamināpetaṃ brāhmaṇa, pariyāyena veditabbaṃ: 'yathā piyajātikā<BR>
sokaparidevadukkhadomanassupāyāsā piyappabhavikā'ti. Bhūtapubbaṃ brāhmaṇa,<BR>
imissāyeva sāvatthiyā aññatarassā1 itthiyā mātā kālamakāsi. Sā tassā kālakiriyāya ummattikā<BR>
khittacittā rathiyāya2 rathiyaṃ siṅghāṭakena siṅghāṭakaṃ upasaṅkamitvā evamāha: 'api me<BR>
mātaraṃ addasatha3 api me mātaraṃ addasathā'ti? <BR>
[PTS Page 109] [\q 109/]     <BR>
<BR>
Imināpi kho etaṃ brāhmaṇa, pariyāyena veditabbaṃ: yathā piyajātikā<BR>
sokaparidevadukkhadomanassupāyāsā piyappabhavikāti. Bhūtapubbaṃ brāhmaṇa,<BR>
imissāyeva sāvatthiyā aññatarassā1 itthiyā pitā kālamakāsi sā tassa kālakiriyāya ummattikā<BR>
khittacittā rathiyāya2 rathiyaṃ siṅghāṭakena siṅgāṭakaṃ upasaṅkamitvā evamāha: api me<BR>
pitaraṃ assasatha3 api me pitaraṃ addasathā'ti? <BR>
<BR>
Imināpi kho etaṃ brāhmaṇa pariyāyena veditabbaṃ : yathā piyajātikā<BR>
sokaparidevadukkhadomanassupāyāsā piyappabhavikāti. Bhūtapubbaṃ brāhmaṇa<BR>
imissāyeva sāvatthiyā aññatarassā1 itthiyā bhātā kālamakāsi. Sā tassa kālakiriyāya<BR>
ummattikā khittacittā rathiyāya2 rathiyaṃ siṅghāṭakena siṅghāṭakaṃ upasaṅkamitvā<BR>
evamāha: api me bhātaraṃ addasatha api me bhātaraṃ addasathā'ti? <BR>
<BR>
Imināpi kho etaṃ brāhmaṇa pariyāyena veditabbaṃ : yathā piyajātikā<BR>
sokaparidevadukkhadomanassupāyāsā piyappabhavikā'ti. Bhūtapubbaṃ brāhmaṇa,<BR>
imissāyeva sāvatthiyā aññatarassā itthiyā bhaginī kālamakāsi. Sā tassā kālakiriyāya<BR>
ummattikā khittacittā rathiyāya2 rathiyaṃ siṅghāṭakena siṅghāṭakaṃ upasaṅkamitvā<BR>
evamāha: 'api me bhaginiṃ addasatha3 api me bhaginiṃ addasathā'ti? <BR>
<BR>
Imināpi kho etaṃ brāhmaṇa, pariyāyena veditabbaṃ : yathā piyajātikā<BR>
sokaparidevadukkhadomanassupāyāsā piyappabhavikā'ti. Bhūtapubbaṃ brāhmaṇa,<BR>
imissāyeva sāvatthiyā aññatarassā itthiyā putto kālamakāsi. Sā tassā kālakiriyāya ummattikā<BR>
khittacittā rathiyāya2 rathiyaṃ siṅghāṭakena siṅghāṭakaṃ upasaṅkamitvā evamāha: 'api me<BR>
puttaṃ addasatha3 api me puttaṃ addasathā'ti? <BR>
<BR>
Imināpi kho etaṃ brāhmaṇa, pariyāyena veditabbaṃ yathā piyajātikā<BR>
sokaparidevadukkhadomanassupāyāsā piyappabhavikā'ti. Bhūtapubbaṃ brāhmaṇa,<BR>
imissāyeva sāvatthiyā aññatarassā itthiyā dhītā kālamakāsi. Sā tassā kālakiriyāya ummattikā<BR>
khittacittā rathiyāya2 rathiyaṃ siṅghāṭakena siṅghāṭakaṃ upasaṅkamitvā evamāha: 'api me<BR>
dhītaraṃ addasatha3 api me dhītaraṃ addasathā'ti ? <BR>
<BR>
Imināpi kho etaṃ brāhmaṇa, pariyāyena veditabbaṃ: yathā piyajātikā<BR>
sokaparidevadukkhadomanassupāyāsā piyappabhavikā'ti. Bhūtapubbaṃ brāhmaṇa,<BR>
imissāyeva sāvatthiyā aññatarassā itthiyā sāmiko kālamakāsi. Sā tassa kālakiriyāya<BR>
ummattikā khittacittā rathiyāya rathiyaṃ siṅghāṭakena siṅghāṭakaṃ upasaṅkamitvā evamāha:<BR>
'api me sāmikaṃ addasatha3 api me sāmikaṃ addasathā'ti? <BR>
<BR>
Imināpi kho etaṃ brāhmaṇa, pariyāyena veditabbaṃ: 'yathā piyajātikā<BR>
sokaparidevadukkhadomanassupāyāsā piyappabhavikā'ti. Bhūtapubbaṃ brāhmaṇa,<BR>
imissāyeva sāvatthiyā aññatarassa purisassa mātā kālamakāsi. So tassā kālakiriyāya<BR>
ummattako khittacitto rathiyāya2 rathiyaṃ siṅghāṭakena siṅghāṭakaṃ upasaṅkamitvā<BR>
evamāha: 'api me mātaraṃ addasatha, api me mātaraṃ addasathā'ti?<BR>
<BR>
Imināpi kho etaṃ brāhmaṇa, pariyāyena veditabbaṃ: 'yathā piyajātikā<BR>
sokaparidevadukkhadomanassupāyāsā piyappabhavikā'ti. Bhūtapubbaṃ brāhmaṇa,<BR>
imissāyeva sāvatthiyā aññatarassa purisassa pitā kālamakāsi. So tassa kālakiriyāya<BR>
ummattako khittacitto rathiyāya rathiyaṃ siṅghāṭakena siṅghāṭakaṃ upasaṅkamitvā<BR>
evamāha: ' api me pitaraṃ addasatha api me pitaraṃ addasathā'ti? <BR>
<BR>
Imināpi kho etaṃ brāhmaṇa, pariyāyena veditabbaṃ: yathā piyajātikā<BR>
sokaparidevadukkhadomanassupāyāsā piyappabhavikā'ti. Bhūtapubbaṃ brāhmaṇa,<BR>
imissāyeva sāvatthiyā aññatarassa purisassa bhātā kālamakāsi. So tassa kālakiriyāya<BR>
ummattako khittacitto rathiyāya2 rathiyaṃ siṅghāṭakena siṅghāṭakaṃ upasaṅkamitvā<BR>
evamāha:'api me bhātaraṃ addasathā api me bhātaraṃ addasathā'ti? <BR>
<BR>
Imināpi kho etaṃ brāhmaṇa, pariyāyena veditabbaṃ: yathā piyajātikā<BR>
sokaparidevadukkhadomanassupāyāsā piyappabhavikā'ti. Bhūtapubbaṃ brāhmaṇa,<BR>
imissāyeva sāvatthiyā aññatarassa purisassa bhaginī kālamakāsi. So tassā kālakiriyāya<BR>
ummattako khittacitto rathiyāya2 rathiyaṃ siṅghāṭakena siṅghāṭakaṃ upasaṅkamitvā<BR>
evamāha: 'api me bhaginiṃ addasatha3 api me bhaginiṃ addasathā'ti? <BR>
<BR>
Imināpi kho etaṃ brāhmaṇa, pariyāyena veditabbaṃ: yathā piyajātikā<BR>
sokaparidevadukkhadomanassupāyāsā piyappabhavikā'ti. Bhūtapubbaṃ brāhmaṇa,<BR>
imissāyeva sāvatthiyā aññatarassa purisassa addasathā'ti? Putto kālamakāsi. So tassa<BR>
kālakiriyāya ummattako khittacitto rathiyāya2 rathiyaṃ siṅghāṭakena siṅghāṭakaṃ<BR>
upasaṅkamitvā evamāha: 'api me puttaṃ addasatha3 api me puttaṃ addasathā'ti? <BR>
<BR>
Imināpi kho etaṃ brāhmaṇa, pariyāyena veditabbaṃ yathā piyajātikā<BR>
sokaparidevadukkhadomanassupāyāsā piyappabhavikā'ti. Bhūtapubbaṃ brāhmaṇa,<BR>
imissāyeva sāvatthiyā aññatarassa purisassa dhītā kālamakāsi. So tassā kālakiriyāya<BR>
ummattako khittacitto rathiyāya2 rathiyaṃ siṅghāṭakena siṅghāṭakaṃ upasaṅkamitvā<BR>
evamāha:'api me dhītaraṃ addasatha3 api me dhītaraṃ addasathā'ti?<BR>
<BR>
Imināpi kho etaṃ brāhmaṇa, pariyāyena veditabbaṃ: yathā piyajātikā<BR>
sokaparidevadukkhadomanassupāyāsā piyappabhavikā'ti. Bhūtapubbaṃ brāhmaṇa,<BR>
imissāyeva sāvatthiyā aññatarassa purisassa pajāpati kālamakāsi. So tassā kālakiriyāya<BR>
ummattako khittacitto rathiyāya rathiyaṃ siṅghāṭakena siṅghāṭakaṃ upasaṅkamitvā<BR>
evamāha:'api me pajāpatiṃ addasatha3 api me pajāpatiṃ addasathā'ti? <BR>
<BR>
Imināpi kho etaṃ brāhmaṇa, pariyāyena veditabbaṃ: 'yathā piyajātikā<BR>
sokaparidevadukkhadomanassupāyāsā piyappabhavikā'ti. Bhūtapubbaṃ brāhmaṇa,<BR>
imissāyeva sāvatthiyā aññatarā itthi ñātikulaṃ āgamāsi. Tassā te ñātakā sāmikā4 acchinditvā<BR>
aññassa dātukāmā, sā ca taṃ na icchati. Atha kho sā itthi5 sāmikaṃ etadavoca: 'ime maṃ6<BR>
ayyaputta, ñātakā tayā7 acchinditvā aññassa dātukāmā ahañca<BR>
<BR>
-------------------------<BR>
1. Aññatarissā- machasaṃ 2. Rathikāya rathikaṃ-machasaṃ , rathiyā rathiyaṃ-sīmu. 3.<BR>
Adassatha-syā , addassatha-machasaṃ 4. Sāmikaṃ-sīmu, machasaṃ, syā, [PTS. 5.]<BR>
Sāvatthi-[PTS 6.] Mama-syā,mamaṃ-[PTS 7.] Taṃ- sīmu, syā,[PTS.] Tvaṃ-machasaṃ.<BR>
<BR>
[BJT Page 536] [\x 536/]     <BR>
<BR>
Taṃ na icchāmi'ti. Atha kho so puriso taṃ itthiṃ dvidhā chetvā [PTS Page 110] [\q 110/]    <BR>
 attānaṃ opādesi1, 'ubho pecca bhavissāmā'ti. Imināpi kho etaṃ brāhmaṇa, pariyāyena<BR>
veditabbaṃ: 'yathā piyajātikā sokaparidevadukkhadomanassupāyāsā, piyappabhavikā'ti. <BR>
Atha kho nāḷijaṅgho brāhmaṇo bhagavato bhāsitaṃ abhinanditvā anumoditvā uṭṭhāyāsanā<BR>
yena mallikā devī tenupasaṅkami, upasaṅkamitvā yāvatako ahosi bhagavatā saddhiṃ<BR>
kathāsallāpo, taṃ sabbaṃ mallikāya deviyā ārocesi. Atha kho mallikā devī yena rājā pasenadi<BR>
kosalo tenupasaṅkami,upasaṅkamitvā rājānaṃ pasenadiṃ kosalaṃ etadavoca:<BR>
<BR>
Taṃ kiṃ maññasi mahārāja, piyā te vajirī kumārīti?<BR>
<BR>
Evaṃ mallike,piyā me vajirī kumārīti.<BR>
<BR>
Taṃ kiṃ maññasi mahārāja, vajiriyā te kumāriyā vipariṇāmaññathābhāvā uppajjeyyuṃ<BR>
sokaparidevadukkhadomanassupāyāsā'ti?<BR>
<BR>
Vajiriyā me mallike, kumāriyā vipariṇāmaññathābhāvā jīvitassapi siyā aññathattaṃ,kimpana<BR>
me na uppajjissanti sokaparidevadukkhadomanassupāyāsā'ti?<BR>
.2<BR>
Idaṃ kho taṃ mahārāja, tena bhagavatā jānatā passatā arahatā sammāsambuddhena<BR>
sandhāya bhāsitaṃ:'piyajātikā sokaparidevadukkhadomanassupāyāsā piyappabhavikā'ti.<BR>
<BR>
Taṃ kiṃ maññasi mahārāja, piyā te vāsabhā khattiyāti2?.<BR>
Evaṃ mallike, piyā me vāsabhā khattiyāti.2<BR>
<BR>
Taṃ kiṃ maññasi mahārāja, vāsabhāya te khattiyāya viparināmaññathābhāvā uppajjeyyuṃ<BR>
sokaparidevadukkhadomanassupāyāsāti?<BR>
Vāsabhāya me mallike, khattiyāya vipariṇāmaññathābhāvā jīvitassapi siyā aññathattaṃ,kiṃ<BR>
pana me na uppajjissanti sokaparidevadukkhadomanassupāyāsā'ti.<BR>
<BR>
Idaṃ kho taṃ mahārāja, tena bhagavatā jānatā passatā arahatā sammāsambuddhena<BR>
sandhāya bhāsitaṃ:'piyajātikā sokaparidevadukkhadomanassupāyāsā piyappabhavikā'ti.<BR>
<BR>
Taṃ kiṃ maññasi mahārāja, piyo te viḍūḍabho3 senāpatī'ti?.<BR>
Evaṃ mallike, piyo me viḍūḍabho senāpatī'ti. [PTS Page 111] [\q 111/]     <BR>
<BR>
Taṃ kiṃ maññasi mahārāja, viḍūḍabhassa te senāpatissa viparināmaññathābhāvā<BR>
uppajjeyyuṃ sokaparidevadukkhadomanassupāyāsāti?<BR>
<BR>
-------------------------<BR>
1.Upphālesi-machasaṃ,syā. ,Uppāṭesi-sīmu,[PTS 2.]Vāsabhakhattiyāti-syā 3. Viṭaṭūbho<BR>
machasaṃ.<BR>
<BR>
[BJT Page 538] [\x 538/]     <BR>
<BR>
Viḍūḍabhassa me mallike, senāpatissa vipariṇāmaññathābhāvā jīvitassapi siyā aññathattaṃ.<BR>
Kiṃ pana me na uppajjissanti sokaparidevadukkhadomanassupāyāsāti?<BR>
<BR>
Idaṃ kho taṃ mahārāja,tena bhagavatā jānatā passatā arahatā sammāsambuddhena sandhāya<BR>
bhāsitaṃ: 'piyajātikā sokaparidevadukkhadomanassupāyāsā piyappabhavikā'ti.<BR>
<BR>
Taṃ kiṃ maññasi mahārāja, piyā te ahanti?<BR>
Evaṃ mallike, piyā mesi tvanti.<BR>
Taṃ kiṃ maññasi mahārāja, mayhaṃ te vipariṇāmaññathābhāvā uppajjeyyuṃ<BR>
sokaparidevadukkhadomanassupāyāsā'ti?<BR>
Tuyhaṃ hi me mallike, vipariṇāmaññathābhāvā jīvitassapi siyā aññathattaṃ. Kiṃ pana me<BR>
na uppajjissanti sokaparidevadukkhadomanassupāyāsā'ti.<BR>
<BR>
Idaṃ kho taṃ mahārāja,tena bhagavatā jānatā passatā arahatā sammāsambuddhena sandhāya<BR>
bhāsitaṃ: 'piyajātikā sokaparidevadukkhadomanassupāyāsā piyappabhavikā'ti.<BR>
<BR>
Taṃ kiṃ maññasi mahārāja, piyā te kāsikosalāti?<BR>
Evaṃ mallike, piyā me kāsikosalā. Kāsikosalānaṃ mallike,anubhāvena kāsikosalaṃ<BR>
kāsikacandanaṃ paccanubhoma, mālāgandhavilepanaṃ dhāremā'ti.<BR>
<BR>
Taṃ kiṃ maññasi mahārāja, kāsikosalānaṃ te vipariṇāmaññathābhāvā uppajjeyyuṃ<BR>
sokaparidevadukkhadomanassupāyāsā'ti?<BR>
<BR>
Kāsikosalānaṃ hi me mallike, vipariṇāmaññathābhāvā jīvitassapi siyā aññathattaṃ. Kiṃ pana<BR>
me na uppajjissanti sokaparidevadukkhadomanassupāyāsā'ti.<BR>
<BR>
Idaṃ kho taṃ mahārāja,tena bhagavatā jānatā passatā arahatā sammāsambuddhena sandhāya<BR>
bhāsitaṃ: 'piyajātikā sokaparidevadukkhadomanassupāyāsā piyappabhavikā'ti.<BR>
<BR>
Acchariyaṃ mallike, abbhūtaṃ mallike, yāvañca [PTS Page 112] [\q 112/]      so bhagavā<BR>
paññāya ativijjha maññe1 passati. Ehi mallike, ācāmehīti2<BR>
<BR>
Atha kho rājā pasenadi kosalo uṭṭhāyāsanā ekaṃsaṃ uttarāsaṅgaṃ karitvā yena bhagavā<BR>
tenañchaliṃ panāmetvā tikkhattuṃ udānaṃ udānesi: 'namo tassa bhagavato arahato<BR>
sammāsambuddhassa, namo tassa bhagavato arahato sammāsambuddhassa, namo tassa<BR>
bhagavato arahato sammāsambuddhassā'ti.<BR>
<BR>
Piyajātikasuttaṃ sattamaṃ.<BR>
<BR>
--------------------------<BR>
1. Ativijjha paññāya-[PTS 2.]Ācamehīti- machasaṃ.<BR>
<BR>
[BJT Page 540] [\x 540/]     <BR>
<BR>
2.4.8.<BR>
<BR>
Bāhitika suttaṃ.<BR>
<BR>
Evaṃ me sutaṃ: ekaṃ samayaṃ bhagavā sāvatthiyaṃ viharati jetavane anāthapiṇḍikassa<BR>
ārāme. Atha kho ayasmā ānando pubbanhasamayaṃ nivāsetvā pattacīvaraṃ ādāya<BR>
sāvatthiṃ1 piṇḍāya pāvisi. Sāvatthiyaṃ piṇḍāya caritvā pacchābhattaṃ<BR>
piṇḍapātapaṭikkanto, yena pubbārāmo migāramātu2 pāsādo tenupasaṅkami divāvihārāya.<BR>
Tena kho pana samayena rājā pasenadi kosalo ekapuṇḍarīkaṃ nāgaṃ abhiruhitvā sāvatthiyā<BR>
niyyāsi divādivassa. Addasā kho rājā pasenadi kosalo āyasmantaṃ ānandaṃ dūratova<BR>
āgacchantaṃ. Disvāna sirivaḍḍhaṃ mahāmattaṃ āmantesi: 'āyasmā nu kho eso samma<BR>
sirivaḍḍha, ānando'ti? Evaṃ mahārāja, āyasmā eso ānando'ti. Atha kho rājā pasenadi kosalo<BR>
aññataraṃ purisaṃ āmantesi: 'ehi tvaṃ ambho purisa, yenāyasmā ānando tenupasaṅkama.<BR>
Upasaṅkamitvā mama vacanena āyasmato ānandassa pāde sirasā vandāhi: rājā bhante,<BR>
pasenadi kosalo āyasmato ānandassa pāde sirasā vandatī'ti.3 Evañca vadehi4: 'sace kira<BR>
bhante, āyasmato ānandassa na kiñci accāyikaṃ karaṇīyaṃ, āgametu kira bhante, āyasmā<BR>
ānando [PTS Page 113] [\q 113/]      muhuttaṃ anukampaṃ upādāyā'ti. Evaṃ devāti kho so<BR>
puriso rañño pasenadissa kosalassa paṭissutvā yenāyasmā ānando tenupasaṅkami,<BR>
upasaṅkamitvā āyasmantaṃ ānandaṃ abhivādetvā ekamantaṃ aṭṭhāsi. Ekamantaṃ ṭhito kho<BR>
so puriso āyasmantaṃ ānandaṃ etadavoca: " rājā bhante, pasenadi kosalo āyasmato<BR>
ānandassa pāde sirasā vandati, evañca vadeti: 'sace kira bhante, āyasmato ānandassa na<BR>
kiñci accāyikaṃ karaṇīyaṃ, āgametu kira bhante, āyasmā ānando muhuttaṃ anukampaṃ<BR>
upādāyā"ti. Adivāsesi kho āyasmā ānando tuṇhībhāvena.<BR>
<BR>
Atha kho rājā pasenadi kosalo yāvatikā nāgassa bhūmi, nāgena gantvā nāgā paccorohitvā<BR>
pattikova yenāyasmā ānando tenupasaṅkami, upasaṅkamitvā āyasmantaṃ ānandaṃ<BR>
abhivādetvā ekamantaṃ aṭṭhāsi. Ekamantaṃ ṭhito kho rājā pasenadi kosalo āyasmantaṃ<BR>
ānandaṃ etadavoca: 'sace bhante,āyasmato ānandassa na kiñci accāyikaṃ karaṇīyaṃ, sādhu<BR>
bhante, āyasmā ānando yena aciravatiyā nadiyā tīraṃ, tenupasaṅkamatu anukampaṃ<BR>
upādāyāti. Adhivāsesi kho āyasmā ānando tuṇhībhāvena.<BR>
<BR>
-------------------------<BR>
1. Sāvatthiyaṃ-sīmu, machasaṃ 2. Migāramātuyā-syā 3. Vandati-sīmu. 4,Vadeti-sīmu.<BR>
<BR>
[BJT Page 542] [\x 542/]     <BR>
<BR>
Atha kho āyasmā ānando yena aciravatiyā nadiyā tīraṃ, tenupasaṅkami, upasaṅkamitvā<BR>
aññatarasmiṃ rukkhamūle paññatte āsane nisīdi. Atha kho rājā pasenadi kosalo yāvatikā<BR>
nāgassa bhūmi nāgena gantvā nāgā paccorohitvā pattikova yenāyasmā ānando<BR>
tenupasaṅkami. Upasaṅkamitvā āyasmantaṃ ānandaṃ abhivādetvā ekamantaṃ aṭṭhāsi.<BR>
Ekamantaṃ ṭhito kho rājā pasenadi kosalo āyasmantaṃ ānandaṃ etadavoca: idha bhante,<BR>
āyasmā ānando hatthatthare nisīdatu'ti. Alaṃ mahārāja, nisīda tvaṃ, nisinno ahaṃ sake<BR>
āsane'ti. Nisīdi kho rājā pasenadi kosalo paññatte āsane, nisajja kho rājā pasenadi kosalo<BR>
āyasmantaṃ ānandaṃ etadavoca:<BR>
<BR>
Kinnu kho bhante ānanda, so bhagavā tathārūpaṃ kāyasamācāraṃ samācareyya yvāssa1<BR>
kāyasamācāro opārambho samaṇehi brāhmaṇehiti2? Na kho mahārāja, so bhagavā<BR>
tathārūpaṃ kāyasamācāraṃ samācareyya yvāssa kāyasamācāro opārambho samaṇehi<BR>
brāhmaṇehi viññūhī'ti. [PTS Page 114] [\q 114/]     <BR>
<BR>
Kimpana bhante ānanda, so bhagavā tathārūpaṃ vacīsamācāraṃ samācareyya yvāssa<BR>
vacīsamācāro opārambho samaṇehi brāhmaṇehiti? Na kho mahārāja, so bhagavā tathārūpaṃ<BR>
vacīsamācāraṃ samācareyya yvāssa vacīsamācāro opārambho samaṇehi brāhmaṇehi<BR>
viññūhī'ti. Kimpana bhante ānanda, so bhagavā tathārūpaṃ manosamācāraṃ samācareyya<BR>
yvāssa1 manosamācāro opārambho samaṇehi brāhmaṇehīti2? Na kho mahārāja, so bhagavā<BR>
tathārūpaṃ manosamācāraṃ samācareyya yvāssa manosamācāro opārambho samaṇehi<BR>
brāhmaṇehi viññūhīti.<BR>
<BR>
Acchariyaṃ bhante,abbhūtaṃ bhante, yaṃ hi mayaṃ bhante, nāsakkhimhā pañhena<BR>
paripūretuṃ, taṃ bhante, āyasmatā ānandena pañhassa veyyākaraṇena paripūritaṃ. Ye te<BR>
bhante, bālā abyattā ananuvicca apariyogāhetvā paresaṃ vaṇṇaṃ vā avaṇṇaṃ vā bhāsanti,<BR>
na mayaṃ taṃ sārato paccāgacchāma. Ye ca kho te3 bhante, paṇḍitā byattā4 medhāvino<BR>
anuvicca pariyogāhetvā paresaṃ vaṇṇaṃ vā avaṇṇaṃ vā bhāsanti, taṃ mayaṃ sārato<BR>
paccāgacchāma.<BR>
<BR>
Katamo pana bhante ānanda, kāyasamācāro opārambho samaṇehi brāhmaṇehi viññūhīti?.<BR>
<BR>
Yo kho mahārāja, kāyasamācāro akusalo<BR>
Katamo pana bhante, kāyasamācāro akusalo?<BR>
Yo kho mahārāja, kāyasamācāro sāvajjo.<BR>
Katamo pana bhante, kāyasamācāro sāvajjo?<BR>
Yo kho mahārāja, kāyasamācāro sabyāpajjho5.<BR>
Katamo pana bhante, kāyasamācāro sabyāpajjho?<BR>
Yo kho mahārāja, kāyasamācāro dukkhavipāko.<BR>
Katamo pana bhante, kāyasamācāro dukkhavipāko?<BR>
<BR>
--------------------------<BR>
1. Yvāyaṃ-syā. 2.Brāhmaṇehi viññūhīti-sīmu,[PTS 3.] Ye pana te-machasaṃ, 4.<BR>
Viyattā-machasaṃ 5. Sabyābajjho-machasaṃ.<BR>
<BR>
[BJT Page 544] [\x 544/]     <BR>
<BR>
Yo mahārāja, kāyasamācāro attavyābādhāyapi saṃvattati, paravyābādhāyapi saṃvattati,<BR>
ubhayavyābādhāyapi saṃvattati. Tassa akusalā dhammā abhivaḍḍhanti, kusalā dhammā<BR>
parihāyanti. Evarūpo kho mahārāja,kāyasamācāro opārambho samaṇehi brāhmaṇehi<BR>
viññūhiti.<BR>
<BR>
Katamo pana bhante ānanda, so bhagavā tathārūpaṃ vacīsamācāraṃ samācareyya yvāssa<BR>
vacīsamācāro opārambho samaṇehi brāhmaṇehiti? Na kho mahārāja, so bhagavā tathārūpaṃ<BR>
vacīsamācāraṃ samācareyya yvāssa vacīsamācāro opārambho samaṇehi brāhmaṇehi<BR>
viññūhī'ti.Katamo pana bhante ānanda, so bhagavā tathārūpaṃ manosamācāraṃ samācareyya<BR>
yvāssa1 manosamācāro opārambho samaṇehi brāhmaṇehīti2? Na kho mahārāja, so bhagavā<BR>
tathārūpaṃ manosamācāraṃ samācareyya yvāssa manosamācāro opārambho samaṇehi<BR>
brāhmaṇehi viññūhīti.?<BR>
<BR>
Yo kho mahārāja, manosamācāro akusalo<BR>
Katamo pana bhante, manosamācāro akusalo?<BR>
Yo kho mahārāja, manosamācāro sāvajjo.<BR>
Katamo pana bhante, manosamācāro sāvajjo?<BR>
Yo kho mahārāja, manosamācāro sabyāpajjho5.<BR>
Katamo pana bhante, manosamācāro sabyāpajjho?<BR>
Yo kho mahārāja, manosamācāro dukkhavipāko.<BR>
Katamo pana bhante, manosamācāro dukkhavipāko?<BR>
<BR>
Yo kho mahārāja, manosamācāro attavyābādhāyapi saṃvattati, paravyābādhāyapi saṃvattati,<BR>
ubhayavyābādhāyapi saṃvattati. Tassa akusalā dhammā abhivaḍḍhanti, kusalā dhammā<BR>
parihāyanti. Evarūpo kho mahārāja, manosamācāro opārambho samaṇehi brāhmaṇehi<BR>
viññūhiti.<BR>
<BR>
Kinnu kho bhante ānanda, so bhagavā sabbesaṃyeva akusalānaṃ dhammānaṃ pahānaṃ<BR>
vaṇṇetīti?<BR>
<BR>
Sabbā'kusaladhammapahīno1 kho mahārāja, tathāgato kusaladhammasamannāgatoti. <BR>
Katamo pana bhante ānanda, kāyasamācāro anopārambho samaṇehi brāhmaṇehi viññūhīti?<BR>
<BR>
Yo kho mahārāja, kāyasamācāro akusalo<BR>
Katamo pana bhante, kāyasamācāro akusalo? [PTS Page 115] [\q 115/]     <BR>
Yo kho mahārāja, kāyasamācāro sāvajjo.<BR>
Katamo pana bhante, kāyasamācāro sāvajjo?<BR>
Yo kho mahārāja, kāyasamācāro sabyāpajjho5.<BR>
Katamo pana bhante, kāyasamācāro sabyāpajjho?<BR>
Yo kho mahārāja, kāyasamācāro dukkhavipāko.<BR>
Katamo pana bhante, kāyasamācāro dukkhavipāko?<BR>
<BR>
--------------------------<BR>
1. Sabbā akusalā dhammā pahīṇo-sīmu. 2. Abyābajjho-machasaṃ.<BR>
<BR>
[BJT Page 546] [\x 546/]     <BR>
Yo kho mahā rāja, kāyasamācāro nevattavyābādhāyapisaṃvattati, na paravyābādhāyapi<BR>
saṃvattati, na ubhayavyābādhāyapi saṃvattati. Tassa akusalā dhammā parihāyanti, kusalā<BR>
dhammā abhivaḍḍhanti. Evarūpo kho mahārāja, kāyasamācāro anopārambho samaṇehi<BR>
brāhmaṇehi viññūhīti.<BR>
<BR>
Katamo pana bhante ānanda, vacīsamācāro<BR>
<BR>
Katamo pana bhante ānanda,so bhagavā tathārūpaṃ vacīsamācāro samācareyya yvāssa<BR>
vacīsamācāro opārambho samaṇehi brāhmaṇehiti? Na kho mahārāja, so bhagavā tathārūpaṃ<BR>
vacīsamācāro samācareyya yvāssa vacīsamācāro anopārambho samaṇehi brāhmaṇehi<BR>
viññūhī'ti.Katamo pana bhante ānanda, so bhagavā tathārūpaṃ manosamācāro samācareyya<BR>
yvāssa1 manosamācāro opārambho samaṇehi brāhmaṇehiti2? Na kho mahārāja,so bhagavā<BR>
tathārūpaṃ manosamācāro samācareyya yvāssa manosamācāro opārambho samaṇehi<BR>
brāhmaṇehi viññūhīti.?<BR>
<BR>
Yo kho mahārāja, manosamācāro kusalo [PTS Page 116] [\q 116/]     <BR>
Katamo pana bhante, manosamācāro kusalo?<BR>
Yo kho mahārāja, manosamācāro anavajjo.<BR>
Katamo pana bhante, manosamācāro anavajjo?<BR>
Yo kho mahārāja, manosamācāro abyāpajjho5.<BR>
Katamo pana bhante, manosamācāro abyāpajjho?<BR>
Yo kho mahārāja, manosamācāro sukhavipāko.<BR>
Katamo pana bhante, manosamācāro sukhavipāko?<BR>
<BR>
Yo kho mahā rāja, manosamācāro nevattavyābādhāyapisaṃvattati, na paravyābādhāyapi<BR>
saṃvattati, na ubhayavyābādhāyapi saṃvattati. Tassa akusalā dhammā parihāyanti, kusalā<BR>
dhammā abhivaḍḍhanti. Evarūpo kho mahārāja, manosamācāro anopārambho samaṇehi<BR>
brāhmaṇehi viññūhīti.<BR>
<BR>
Kiṃ pana1 bhante ānanda, so bhagavā sabbesaṃyeva kusalānaṃ dhammānaṃ upasampadaṃ<BR>
vaṇṇetīti?<BR>
<BR>
Sabbā'kusaladhammapahīno kho mahārāja, tathāgato kusaladhammasamannāgatoti. <BR>
Acchariyaṃ bhante, abbhūtaṃ bhante, yāvasubhāsitañcidaṃ2 bhante, āyasmatā ānandena.<BR>
Iminā ca mayaṃ bhante, āyasmato ānandassa subhāsitena attamanābhiraddhā, evaṃ<BR>
attamanābhiraddhā ca mayaṃ bhante, āyasmato ānandassa subhāsitena, sace bhante,<BR>
āyasmato ānandassa hatthiratanaṃ kappeyya, hatthiratanampi mayaṃ āyasmato ānandassa<BR>
dadeyyāma. Sace bhante, āyasmato ānandassa assa ratanaṃ kappeyya, assaratanampi mayaṃ<BR>
āyasmato ānandassa dadeyyāma. Sace bhante, āyasmato ānandassa gāmavaraṃ kappeyya,<BR>
gāmavarampi mayaṃ āyasmato ānandassa dadeyyāma. Api ca bhante, mayampetaṃ3<BR>
jānāma: netaṃ āyasmato ānandassa kappatīti. Ayaṃ me bhante, bāhitikā raññā4 māgadhena<BR>
ajātasattunā vedehiputtena vatthanāḷiyā5 pakkhipitvā pahitā soḷasasamā āyāmena,<BR>
aṭṭhasamā vitthārena, taṃ bhante, āyasmā ānando patigaṇhātu anukampaṃ upadāyāti.<BR>
<BR>
-------------------------<BR>
1.Kiṃnukho pana-syā. 2,Subhāsitamidaṃ-sīmu. 3. Mayampetaṃ taṃ-sīmu 4. Rañño-[PTS 5.]<BR>
Chattanāḷiyā-syā,[PTS.]<BR>
<BR>
[BJT Page 548] [\x 548/]     <BR>
<BR>
Alaṃ mahārāja, paripuṇṇaṃ me ticīvaranti. [PTS Page 117] [\q 117/]     <BR>
<BR>
Ayaṃ bhante, aciravatī nadī diṭṭhā āyasmatā ceva ānandena amhehi ca, yadā upari pabbate<BR>
mahāmegho ahippavuṭṭho hoti1 athāyaṃ aciravatī nadī ubhato kulāni saṃvissandantī<BR>
gacchati. Evameva kho bhante, āyasmā ānando imāya bāhitikāya attano ticīvaraṃ karissati.<BR>
Yampanāyasmato ānandassa purāṇaṃ ticīvaraṃ, taṃ sabrahmacārīhi saṃvibhajissati. Evāya<BR>
ambhākaṃ dakkhiṇā saṃvissandantī maññe gamissati. Patigaṇhātu bhante, āyasmā ānando<BR>
bāhitikanti.<BR>
<BR>
Paṭiggahesi kho āyasmā ānando bāhitikaṃ. Atha kho rājā pasenadi kosalo āyasmantaṃ<BR>
ānandaṃ etadavoca: 'handa cadāni mayaṃ bhante ānanda, gacchāma, bahukiccā mayaṃ<BR>
bahukaraṇīyā'ti. Yassadāni tvaṃ mahārāja, kālaṃ maññasīti. <BR>
Atha kho rājā pasenadi kosalo āyasmato ānandassa bhāsitaṃ abhinanditvā anumoditvā<BR>
uṭṭhāyāsanā āyasmantaṃ ānandaṃ abhivādetvā padakkhiṇaṃ katvā pakkāmi.<BR>
<BR>
Atha kho āyasmā ānando acirapakkantassa raññopasenadissa kosalassa yena bhagavā<BR>
tenupasaṅkami, upasaṅkamitvā bhagavantaṃ abhivādetvā ekamantaṃ nisīdi. Ekamantaṃ<BR>
nisinno kho āyasmā ānando yāvatako ahosi raññā pasenadinā kosalena saddhiṃ<BR>
kathāsallāpo. Taṃ sabbaṃ bhagavato ārocesi. Tañca bāhitikaṃ bhagavato pādāsi.<BR>
<BR>
Atha kho bhagavā bhikkhū āmantesi: 'lābhā bhikkhave, rañño pasenadissa kosalassa,<BR>
suladdhalābhā bhikkhave, rañño pasenadissa kosalassa. Yaṃ rājā2 pasenadi kosalo labhati<BR>
ānandaṃ dassanāya. Labhati payirupāsanāyāti.<BR>
<BR>
Idamavoca bhagavā, attamanā te bhikkhū bhagavato bhāsitaṃ abhinandunti. [PTS Page 118]<BR>
[\q 118/]     <BR>
<BR>
Bāhitikasuttaṃ aṭṭhamaṃ.<BR>
<BR>
--------------------------<BR>
1.Abhippavāhoti-sīmu, 2.Ayaṃ rājā-sīmu.<BR>
<BR>
[BJT Page 550] [\x 550/]     <BR>
<BR>
2.4.9.<BR>
<BR>
Dhammacetiya suttaṃ<BR>
<BR>
Evaṃ me sutaṃ: eka samayaṃ bhagavā sakkesu viharati medataḷumpaṃ1 nāma sakyānaṃ<BR>
nigamo. Tena kho pana samayena rājā pasenadi kosalo nagarakaṃ2 anuppatto hoti<BR>
kenacideva karaṇīyena. Atha kho rājā pasenadi kosalo dīghaṃ kārāyanaṃ āmantesi: ' yojehi<BR>
samma kārāyana, bhadrāni bhadrāni yānāni, uyyānabhūmiṃ gacchāma subhumiṃ<BR>
dassanāyā'ti. Evaṃ devāti kho dīgho kārāyano rañño pasenadissa kosalassa paṭissutvā<BR>
bhadrāni bhadrāni yānāni yojāpetvā rañño pasenadissa kosalassa paṭivedesi: 'yuttāni kho<BR>
deva bhadrāni bhadrāni yānāni, yassadāni kālaṃ maññasī'ti. Atha kho rājā pasenadi kosalo<BR>
bhadraṃ yānaṃ abhiruhitvā bhadrehi bhadrehi yānehi nagaramhā niyyāsi mahacca3<BR>
rājānubhāvena yena ārāmo tena pāyāsi. Yāvatikā yānassa bhūmi yānena gantvā yānā<BR>
paccorohitvā pattikova ārāmaṃ pāvisi.<BR>
<BR>
Addasā kho rājā pasenadi kosalo ārāme jaṅghāvihāraṃ anucaṅkamamāno anuvicaramāno<BR>
rukkhamūlāni pāsādikāni pasādanī yāni appasaddāni appanigghosāni vijanavātāni<BR>
manussarāhaseyyakāni paṭisallānasāruppāni. Disvāna bhagavantaṃyeva ārabbha sati<BR>
udapādi: 'imāni kho tāni4 rukkhamūlāni pāsādikāni pasādanīyāni appasaddāni<BR>
appanigghosāni vijanavātāni manussarāhaseyyakāni paṭisallānasāruppāni, yattha sudaṃ<BR>
mayaṃ taṃ bhagavantaṃ payirupāsāma arahantaṃ sammāsambuddhanti.<BR>
<BR>
Atha kho rājā pasenadi kosalo dighaṃ kārāyanaṃ āmantesi: imāni kho samma kārāyana, tāni<BR>
rukkhamūlāni pāsādāni pasādanīyāni appasaddāni appanigghosāni vijanavātāni<BR>
manussarāhaseyyakāni paṭisallānasāruppāni. Yattha sudaṃ5 mayaṃ taṃ bhagavanataṃ<BR>
payirupāsāma arahantaṃ sammāsambuddhaṃ. Kahaṃ nu kho samma kārāyana, etarahi [PTS<BR>
Page 119] [\q 119/]      so bhagavā viharati arahaṃ sammāsambuddho'ti.?<BR>
<BR>
Atthi mahārāja, medataḷumpaṃ1 nāma sakyānaṃ nigamo. Tattha so bhagavā etarahi arahaṃ<BR>
sammāsambuddho viharatī'ti. Kīva dūro pana samma kārāyana, nagarakamhā6<BR>
medataḷumpaṃ1 nāma sakyānaṃ nigamo hotīti? Na dūre mahārāja, tīṇi yojanāni. Sakkā<BR>
divasāvasesena gantunti. Tena hi samma kārāyana, yojehi bhadrāni bhadrāni yānāni<BR>
gamissāma mayaṃ taṃ bhagavantaṃ dassanāya arahantaṃ sammāsambuddha'nti.<BR>
<BR>
--------------------------<BR>
1. Medāḷupaṃ- machasaṃ,syā, medaḷumpaṃ-[PTS] metalupaṃ-sīmu. 2. Naṅgarakaṃ-[PTS 3.]<BR>
Mahaccā-sīmu,machasaṃ 4. Imāni khodāni-sīmu. 5. Yatthassudaṃ-[PTS 6.]<BR>
Naṅgaramhā-[PTS.]<BR>
<BR>
[BJT Page 552] [\x 552/]     <BR>
<BR>
Evaṃ devāti kho digho kārāyano rañño pasenadissa kosalassa paṭissutvā bhadrāni bhadrāni<BR>
yānāni yojāpetvā rañño pasenadissa kosalassa paṭivedesi: yuttāni kho te deva, bhadrāni<BR>
bhadrāni yānāni. Yassadāni kālaṃ maññasi'ti. Atha kho rājā pasenadi kosalo bhadraṃ yānaṃ<BR>
abhiruhitvā bhadrehi bhadrehi yānehi nagarakamhā nikkhamitvā yena metaḷumpaṃ nāma<BR>
sakyānaṃ nigamo tena pāyāsi teneva divasāvasesena medataḷumpaṃ nāma sakyānaṃ<BR>
nigamaṃ sampāpuṇi yena ārāmo tena pāyāsi. Yāvatikā yānassa bhūmi yānena gantvā yānā<BR>
paccorohitvā pattikova ārāmaṃ pāvisi.<BR>
<BR>
Tena kho pana samayena sambahulā bhikkhū abhokāse caṅkamanti. Atha kho rājā pasenadi<BR>
kosalo yena te bhikkhu tenupasaṅkami. Upasaṅkamitvā te bhikkhu etadavoca: kahaṃ nu kho<BR>
bhante, etarahi so bhagavā viharati arahaṃ sammāsambuddho, dassanakāmā hi mayaṃ taṃ<BR>
bhagavantaṃ arahantaṃ sammāsambuddha'nti. Eso mahārāja vihāro saṃvutadvāro tena<BR>
appasaddo upasaṅkamitvā ataramāno ālindaṃ pavisitvā ukkāsitvā aggalaṃ ākoṭehi,<BR>
vivarissati te bhagavā dvāra'nti. Atha kho rājā pasenadi kosalo tattheva khaggañca<BR>
uṇhīsañca dīghassa kārāyanassa pādāsi, atha kho dīghassa kārāyanassa etadahosi: rahāyati<BR>
khodāni mahārājā tenidhevadāni1 mayā ṭhātabba'nti. Atha kho rājā pasenadi kosalo yena so<BR>
vihāro saṃvutadvāro tena appasaddo upasaṅkamitvā ataramāno ālindaṃ pavisitvā ukkāsitvā<BR>
aggalaṃ ākoṭesi. Vivari bhagavā dvāraṃ. Atha kho rājā pasenadi kosalo [PTS Page 120] [\q<BR>
120/]      vihāraṃ pavisitvā bhagavato pāde sirasā nipatitvā bhagavato pādāni mukhena ca<BR>
paricumbati. Pāṇīhi ca parisambāhati, nāmañca sāveti: rājāhaṃ bhante, pasenadi kosalo,<BR>
rājāhaṃ bhante, pasenadi kosalo'ti.<BR>
Kiṃ pana tvaṃ mahārāja, atthavasaṃ sampassamāno imasmiṃ sarīre evarūpaṃ<BR>
paramanipaccākāraṃ karosi cittūpahāraṃ2 upadaṃsesīti?<BR>
<BR>
Atthi kho me bhante, bhagavati dhammanvayo, hoti sammāsambuddho bhagavā, svākkhāto<BR>
bhagavatā dhammo, supaṭipanno3 bhagavato sāvakasaṅgho'ti. Idhāhaṃ bhante, passāmi eke<BR>
samaṇabrāhmaṇe pariyantakataṃ brahmacariyaṃ caranti. Dasapi vassāni, vīsatimpi vassāni,<BR>
tiṃsampi vassāni,cattārisampi vassāni. Te aparena samayena sunahātā suvilittā<BR>
kappitakesamassu pañcahi kāmaguṇehi samappitā samaṅgībhūtā paricārenti4 idha panāhaṃ<BR>
bhante, bhikkhu passāmi yāvajīvaṃ apāṇakoṭikaṃ paripuṇṇaṃ parisuddhaṃ brahmacariyaṃ<BR>
carante, na kho panāhaṃ bhante, ito bahiddhā aññaṃ evaṃ paripuṇṇaṃ parisuddhaṃ<BR>
brahmacariyaṃ samanupassāmi. Ayampi kho me bhante, bhagavatī dhammanvayo, hoti<BR>
sammāsambuddho bhagavā,svākkhāto bhagavatā dhammo, supaṭipanno saṅghoti5. <BR>
<BR>
--------------------------<BR>
1. Idhevadāni-sīmu, machasaṃ,syā,[PTS 2.] Mittūpahāraṃ-machasaṃ,syā,[PTS 3.]<BR>
Suppaṭipanno-machasaṃ 4. Parivārenti - [PTS 5.] Bhagavato sāvakasaṅghoti-machasaṃ. <BR>
<BR>
[BJT Page 554] [\x 554/]     <BR>
<BR>
Puna ca paraṃ bhante, rājānopi rājūhi vivadanti. Khattiyāpi khattiyehi vivadanti.<BR>
Brāhmaṇāpi brāhmaṇehi vivadanti. Gahapatīpi gahapatīhi vivadanti. Mātāpi puttena<BR>
vivadati. Puttopi mātarā vivadati. Pitāpi puttena vivadati. Puttopi pitarā vivadati. Bhātāpi<BR>
bhātarā vivadati. Bhātāpi bhaginiyā vivadati. Bhaginiyāpi bhātarā vivadati. Sahāyopi<BR>
sahāyena vivadati. Idha panāhaṃ bhante, bhikkhu passāmi samaggā sammodamānā<BR>
avivadamānā khīrodakībhūtā aññamaññaṃ [PTS Page 121] [\q 121/]      piyacakkhūhi<BR>
sampassantā viharanti1. Na kho panāhaṃ bhante, ito bahiddhā aññaṃ evaṃ samaggaṃ<BR>
parisaṃ samanupassāmi. Ayampi kho me bhante, bhagavati dhammanvayo hoti:<BR>
sammāsambuddho bhagavā, svākkhāto bhagavatā dhammo, supaṭipanno saṅghoti.<BR>
<BR>
Puna ca parāhaṃ bhante, ārāmena ārāmaṃ uyyānena uyyānaṃ anucaṅkamāmi anuvicarāmi.<BR>
Sohaṃ tattha passāmi eke samaṇabrāhmaṇe kise lūkhe dubbaṇṇe uppaṇḍuppaṇḍukajāte2<BR>
dhamanisanthatagatte na viya maññe cakkhuṃ bandhante janassa dassanāya. Tassa mayhaṃ<BR>
bhante evaṃ hoti3 addhā ime āyasmanto anabhiratā4 vā brahmacariyaṃ caranti. Atthi vā<BR>
nesaṃ kiñci pāpaṃ kammaṃ kataṃ paṭicchannaṃ tathā ime āyasmanto kisā lūkhā dubbaṇṇā<BR>
uppaṇḍuppaṇḍukajātā dhamanisanthatagattā na viya maññe cakkhuṃ bandhanti janassa<BR>
dassanāyāti. Tyāhaṃ upasaṅkamitvā evaṃ vadāmi: kinnu tumhe āyasmanto kisā lūkhā<BR>
dubbaṇṇā uppaṇḍuppaṇḍukajātā dhamanisanthatagattā, na viya maññe cakkhuṃ<BR>
bandhatha janassa dassanāyāti. Te evamāhaṃsu: bandhukarogo no maharājā'ti. Idha panāhaṃ<BR>
bhante, bhikkhū passāmi haṭṭhapahaṭṭhā udaggudaggā abhiratarūpā pīṇitindriyā<BR>
appossukkā pannalomā paradavuttā migabhūtena cetasā viharanti5 tassa mayhaṃ bhante<BR>
evaṃ hoti3. Addhā ime āyasmanto tassa bhagavato sāsane uḷāraṃ pubbenāparaṃ visesaṃ<BR>
sañjānanti, tathā ime āyasmanto haṭṭhapahaṭṭhā udaggudaggā abhiratarūpā pīṇitindriyā<BR>
appossukkā pannalomā paradavuttā migabhūtena cetasā viharantī'ti. Ayampi kho me<BR>
bhante, bhagavatī dhammanvayo hoti sammāsambuddho bhagavā svākkhāto bhagavatā<BR>
dhammo, supaṭipanno saṅghoti.<BR>
<BR>
Puna ca parāhaṃ bhante, rājā khattiyo muddhāvasitto [PTS Page 122] [\q 122/]      pahomi<BR>
ghātetāyaṃ vā ghātetuṃ jāpetāyaṃ vā jāpetuṃ. Pabbājetāyaṃ vā pabbājetuṃ. Tassa mayhaṃ<BR>
bhante, aṭṭakaraṇe6 nisinnassa antarantarā kathaṃ opātenti. Sohaṃ na labhāmi: māme7<BR>
bhonto aṭṭakaraṇe6 nisinnassa me antarantarā kathaṃ opātetha.8 Kathāpariyosānaṃ me<BR>
bhavanto āgamentūti. Tassa mayhaṃ bhante, antarantarāva. <BR>
<BR>
--------------------------<BR>
1. Samagge sammodamāne khīrodakībhūte aññamaññaṃ piyacakkhūhi passante<BR>
viharante-[PTS ,]machasaṃ. 2. Uppaṇḍupaṇḍukajāte-syā 3. Etadahosi-syā 4.<BR>
Anabhirataṃ-sīmu. 5. Haṭṭhapahaṭṭhe udaggudagge abhiratarūpe paṇītindriye appossukke<BR>
paṇṇalome paradavutte migabhūtena cetasā viharante- [PTS.] Machasaṃ 6.<BR>
Atthakaraṇe-sīmu.[PTS 7.] Ime-sīmu. 8. Opātentu-sīmu.<BR>
<BR>
[BJT Page 556] [\x 556/]     <BR>
Kathaṃ opātenti. Idha panāhaṃ bhante bhikkhu pasasāmi yasmiṃ samaye bhagavā<BR>
anekasatāya parisāya dhammaṃ deseti. Neva tasmiṃ samaye bhagavato sāvakānaṃ<BR>
khipitasaddo vā hoti ukkāsitasaddo vā. Bhūtapubbaṃ bhante, bhagavā anekasatāya parisāya<BR>
dhammaṃ desasi. Tatraññataro bhagavato sāvako ukkāsi. Tamenaññataro sabrahmacārī<BR>
jaṇṇukena ghaṭṭesi: ' appasaddo āyasmā hotu, māyasmā saddamakāsi. Satthā no bhagavā<BR>
dhammaṃ desatī'ti, tassa mayhaṃ bhante, etadahosi: acchariyaṃ vata bho, abbhūtaṃ vata<BR>
bho. Adaṇḍena vata kira bho asatthena evaṃ suvinītā parisā bhavissatī'ti. Na kho panāhaṃ<BR>
bhante, ito bahiddhā aññaṃ evaṃ suvinītaṃ parisaṃ samanupassāmi. Ayampi kho me<BR>
bhante, bhagavati dhammanvayo hoti: 'sammāsambuddho bhagavā, svākkhāto bhagavatā<BR>
dhammo,supaṭipanno saṅgho'ti.<BR>
.1<BR>
Puna ca parāhaṃ bhante, passāmi idhekacce khattiyapaṇḍite nipuṇe kataparappavāde<BR>
vāḷavedhirūpe vobhindantā1 maññe caranti paññāgatena diṭṭhigatāni. Te suṇanti samaṇo<BR>
khalu bho gotamo amukaṃ nāma gāmaṃ vā nigamaṃ vā osarissatīti. Te pañhaṃ<BR>
abhisaṅkharonti. Imaṃ mayaṃ pañhaṃ samaṇaṃ gotamaṃ upasaṅkamitvā pucchisasāma:<BR>
'evaṃ ce no puṭṭho evaṃ byākarissati,evamassa mayaṃ vādaṃ āropessāma. Evaṃ cepi no<BR>
puṭṭho evaṃ byākarissati, evampissa mayaṃ vādaṃ āropessāmā'ti. Te suṇanti 'samaṇo khalu<BR>
bho gotamo amukaṃ nāma gāmaṃ vā nigamaṃ vā osaṭo'ti. Te yena bhagavā<BR>
tenupasaṅkamanti. Te bhagava dhammiyā kathāya sandasseti samādapeti samuttejeti [PTS<BR>
Page 123] [\q 123/]      sampahaṃseti: te bhagavatā dhammiyā kathāya sandassitā<BR>
samādapitā samuttejitā sampahaṃsitā na ceva bhagavantaṃ pañhaṃ pucchanti. Kuto2 vādaṃ<BR>
āropessanti. Aññadatthu3 bhagavato sāvakā sampajjanti. Ayampi kho me bhante bhagavati<BR>
dhammanvayo hoti. 'Sammāsambuddho bhagavā,svākkhāto bhagavatā dhammo,<BR>
supaṭipanno saṅgho'ti.<BR>
.1<BR>
Puna caparāhaṃ bhante, passāmi idhekacce brāhmaṇapaṇḍite nipuṇe kataparappavāde<BR>
vāḷavedhirūpe vobhindantā1 maññe caranti paññāgatena diṭṭhigatāni. Te suṇanti samaṇo<BR>
khalu bho gotamo amukaṃ nāma gāmaṃ vā nigamaṃ vā osarissatīti. Te pañhaṃ<BR>
abhisaṅkharonti. Imaṃ mayaṃ pañhaṃ samaṇaṃ gotamaṃ upasaṅkamitvā pucchisasāma:<BR>
'evaṃ ce no puṭṭho evaṃ byākarissati,evamassa mayaṃ vādaṃ āropessāma. Evaṃ cepi no<BR>
puṭṭho evaṃ byākarissati, evampissa mayaṃ vādaṃ āropessāmā'ti. Te suṇanti 'samaṇo khalu<BR>
bho gotamo amukaṃ nāma gāmaṃ vā nigamaṃ vā osaṭo'ti. Te yena bhagavā<BR>
tenupasaṅkamanti. Te bhagavā dhammiyā kathāya sandasseti samādapeti samuttejeti<BR>
sampahaseti: te bhagavatā dhammiyā kathāya sandassitā samādapitā samuttejitā<BR>
sampahaṃsitā na ceva bhagavantaṃ pañhaṃ pucchanti. Kuto2 vādaṃ āropessanti.<BR>
Aññadatthu3 bhagavato sāvakā sampajjanti. Ayampi kho me bhante bhagavati<BR>
dhammanvayo hoti. 'Sammāsambuddho bhagavā,svākkhāto bhagavatā dhammo,<BR>
supaṭipanno saṅgho'ti.<BR>
<BR>
Puna ca parāhaṃ bhante, passāmi idhekacce gahapatipaṇḍite nipuṇe kataparappavāde<BR>
vāḷavedhirūpe vobhindantā1 maññe caranti paññāgatena diṭṭhigatāni. Te suṇanti samaṇo<BR>
khalu bho gotamo amukaṃ nāma gāmaṃ vā nigamaṃ vā osarissatīti. Te pañhaṃ<BR>
abhisaṅkharonti. Imaṃ mayaṃ pañhaṃ samaṇaṃ gotamaṃ upasaṅkamitvā pucchisasāma:<BR>
'evaṃ ce no puṭṭho evaṃ byākarissati,evamassa mayaṃ vādaṃ āropessāma. Evaṃ cepi no<BR>
puṭṭho evaṃ byākarissati, evampissa mayaṃ vādaṃ āropessāmā'ti. Te suṇanti 'samaṇo khalu<BR>
bho gotamo amukaṃ nāma gāmaṃ vā nigamaṃ vā osaṭo'ti. Te yena bhagavā<BR>
tenupasaṅkamanti. Te bhagavā dhammiyā kathāya sandasseti samādapeti samuttejeti<BR>
sampahaseti: te bhagavatā dhammiyā kathāya sandassitā samādapitā samuttejitā<BR>
sampahaṃsitā na ceva bhagavantaṃ pañhaṃ pucchanti. Kuto2 vādaṃ āropessanti.<BR>
Aññadatthu3 bhagavato sāvakā sampajjanti. Ayampi kho me bhante bhagavati<BR>
dhammanvayo hoti. 'Sammāsambuddho bhagavā,svākkhāto bhagavatā dhammo,<BR>
supaṭipanno saṅgho'ti.<BR>
<BR>
Puna ca parāhaṃ bhante, passāmi idhekacce samaṇapaṇḍite nipuṇe kataparappavāde<BR>
vāḷavedhirūpe vobhindantā1 maññe caranti paññāgatena diṭṭhigatāni. Te suṇanti samaṇo<BR>
khalu bho gotamo amukaṃ nāma gāmaṃ vā nigamaṃ vā osarissatīti. Te pañhaṃ<BR>
abhisaṅkharonti. Imaṃ mayaṃ pañhaṃ samaṇaṃ gotamaṃ upasaṅkamitvā pucchisasāma:<BR>
'evaṃ ce no puṭṭho evaṃ byākarissati,evamassa mayaṃ vādaṃ āropessāma. Evaṃ cepi no<BR>
puṭṭho evaṃ byākarissati, evampissa mayaṃ vādaṃ āropessāmā'ti. Te suṇanti 'samaṇo khalu<BR>
bho gotamo amukaṃ nāma gāmaṃ vā nigamaṃ vā osaṭo'ti. Te yena bhagavā<BR>
tenupasaṅkamanti. Te bhagavā dhammiyā kathāya sandasseti samādapeti samuttejeti<BR>
sampahaṃseti: te bhagavatā dhammiyā kathāya sandassitā samādapitā samuttejitā<BR>
sampahaṃsitā na ceva bhagavantaṃ pañhaṃ pucchanti. Kuto2 vādaṃ āropessanti.<BR>
Aññadatthu3 bhagavantaññeva okāsaṃ yācanti agārasmā anagāriyaṃ pabbajjāya. Te bhagavā<BR>
<BR>
--------------------------<BR>
1. Te bhindantā - syā, machasaṃ 2. Kutassa-syā 3. Aññadatthuṃ-syā.<BR>
<BR>
[BJT Page 558] [\x 558/]     <BR>
<BR>
Pabbājeti. Te tathā pabbajitā samānā ekā vūpakaṭṭhā appamattā ātāpino pahitattā viharantā<BR>
na cirasseva yassatthāya kulaputtā sammadeva agārasmā anagāriyaṃ pabbajanti.<BR>
Tadanuttaraṃ brahmacariyapariyosānaṃ diṭṭheva dhamme sayaṃ abhiññā sacchikatvā<BR>
upasampajja viharanti. Te evamāhaṃsu: 'manaṃ 1 vata bho anassāma, manaṃ1 vata bho<BR>
panassāma. Mayaṃ hi pubbe assamaṇāva samānā samaṇamhāti paṭijānimhā, abrāhmaṇāva<BR>
samānā brāhmaṇamhāti paṭijānimhā, anarahantova samānā arahantomhāti paṭijānimhā.<BR>
Idāni khomhā samaṇā, idāni khomhā brāhmaṇā, idāni khomhā arahanto'ti. Ayampi kho me<BR>
bhante, bhagavati dhammanvayo hoti: 'sammāsambuddho bhagavā, svākkhāto bhagavatā<BR>
dhammo, supaṭipanno saṅgho'ti. <BR>
<BR>
Puna ca paraṃ bhante, ime isidattapurāṇā thapatayo mamabhattā mamayānā ahaṃ nesaṃ<BR>
jīvitassa padātā2 yasassa āhattā atha ca pana no tathā mayi [PTS Page 124] [\q 124/]     <BR>
nipaccākāraṃ karonti yathā bhagavati. Bhūtapubbāhaṃ bhante senaṃ abbhūyyāno samāno<BR>
imeva isidattapurāṇā thapatayo vimaṃsamāno aññatarasmiṃ sambādhe āvasathe vāsaṃ<BR>
upagañchiṃ. Atha kho bhante, ime isidattapurāṇā thapatayo bahudeva rattiṃ dhammiyā<BR>
kathāya vītināmetvā yato ahosi bhagavā tato sīsaṃ katvā maṃ pādato karitvā nipajjiṃsu.<BR>
Tassa mayhaṃ bhante, etadahosi: 'acchariyaṃ vata bho, abbhūtaṃ vata bho,ime<BR>
isidattapurāṇā thapatayo mamabhattā mamayānā, ahaṃ tesaṃ jīvitassa padātā, yasassa<BR>
āhattā. Atha ca pana no tathā mayi nipaccākāraṃ karonti yathā bhagavati. Addhā ime<BR>
āyasmanto tassa bhagavato sāsane uḷāraṃ pubbenāparaṃ visesaṃ sañjānantī'ti. Ayampi kho<BR>
me bhante, bhagavati dhammanvayo hoti: 'sammāsambuddho bhagavā, svākkhāto<BR>
bhagavatā dhammo supaṭipanno saṅgho'ti.<BR>
<BR>
Puna ca paraṃ bhante, bhagavāpi khattiyo, ahampi khattiyo, bhagavāpi kosalako, ahampi<BR>
kosalako, bhagavāpi āsītiko, ahampi āsitiko yampi bhante, bhagavāpi khattiyo, ahampi<BR>
khattiyo, bhagavāpi kosalako, ahampi kosalako, bhagavāpi āsītiko, ahamipi āsītiko,<BR>
imināvārahāmevāhaṃ bhante, bhagavati paramanipaccākāraṃ kattuṃ. Cittūpavāraṃ<BR>
upadaṃsetuṃ. Handa ca dāni mayaṃ bhante, gacchāma. Bahukiccā mayaṃ bahukaraṇiyā'ti.<BR>
Yassadāni tvaṃ mahārāja, kālaṃ maññasīti:atha kho rājā pasenadi kosalo uṭṭhāyāsanā<BR>
bhagavantaṃ abhivādetvā padakkhiṇaṃ katvā pakkāmi.<BR>
<BR>
-------------------------<BR>
1.Mayaṃ-syā 2. Jivikāya,dātā-machasaṃ ,jīvitaṃ dātā-[PTS.]<BR>
<BR>
[BJT Page 560] [\x 560/]     <BR>
<BR>
Atha kho bhagavā acirapakkantassa rañño pasenadissa kosalassa bhikkhū āmantesi: 'eso<BR>
bhikkhave, rājā pasenadi kosalo dhammacetiyāni bhāsitvā uṭṭhāyāsanā pakkanto.<BR>
Uggaṇhātha1 bhikkhave, dhammacetiyāni. Pariyāpuṇātha [PTS Page 125] [\q 125/]     <BR>
bhikkhave, dhammacetiyāni. Dhāretha bhikkhave, dhammacetiyāni. Atthasaṃhitāni<BR>
bhikkhave, dhammacetiyāni ādibrahmacariyakānī'ti.<BR>
<BR>
Idamavoca bhagavā attamanā te bhikkhu bhagavato bhāsitaṃ abhinandunti.<BR>
<BR>
Dhammacetiyasuttaṃ navamaṃ.<BR>
<BR>
--------------------------<BR>
1. Uggaṇhatha -machasaṃ,syā.<BR>
<BR>
[BJT Page 562] [\x 562/]     <BR>
2.4.10<BR>
Kaṇṇakatthala suttaṃ<BR>
<BR>
Evaṃ me sutaṃ: ekaṃ samayaṃ bhagavā ujukāyaṃ1 viharati kaṇṇakatthale migadāye. Tena<BR>
kho pana samayena rājā pasenadi kosalo ujukaṃ anuppatto hoti kenacideva karaṇīyena.<BR>
Atha kho rājā pasenadi kosalo aññataraṃ purisaṃ āmantesi: 'ehi tvaṃ ambho purisā yena<BR>
bhagavā tenupasaṅkama, upasaṅkamitvā mama vacanena bhagavato pāde sirisā vandāhi.<BR>
Appābādhaṃ appātaṅkaṃ lahuṭṭhānaṃ balaṃ phāsuvihāraṃ puccha, 'rājā bhante, pasenadi<BR>
kosalo bhagavato pāde sirasā vandati, appābādhaṃ appātaṅkaṃ lahuṭṭhānaṃ balaṃ<BR>
phāsuvihāraṃ pucchatī'ti. Evañca vadehi: 'ajja kira bhante, rājā pasenadi kosalo<BR>
pacchābhattaṃ bhūttapātarāso bhagavantaṃ dassanāya upasaṅkamissatī'ti. Evaṃ devāti kho<BR>
so puriso rañño pasenadissa kosalassa paṭissutvā yena bhagavā tenupasaṅkami.<BR>
Upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinno kho so<BR>
puriso bhagavantaṃ etadavoca: 'rājā bhante, pasenadi kosalo bhagavato pāde sirasā vandati.<BR>
Appābādhaṃ appātaṅkaṃ lahuṭṭhānaṃ balaṃ phāsuvihāraṃ pucchati. Evañca vadeti: ajja kira<BR>
bhante, rājā pasenadi kosalo pacchābhattaṃ bhuttapātarāso bhagavantaṃ dassanāya<BR>
upasaṅkamissatī'ti.<BR>
<BR>
Assosuṃ kho somā ca bhaginī sakulā ca bhaginī 'ajja [PTS Page 126] [\q 126/]      kira rājā<BR>
pasenadi kosalo pacchābhattaṃ bhuttapātarāso bhagavantaṃ dassanāya upasaṅkamissatī'ti.<BR>
Atha kho somā ca bhaginī sakulā ca bhaginī rājānaṃ pasenadiṃ kosalaṃ bhattābhihāre<BR>
upasaṅkamitvā etadavocuṃ: 'tena hi mahārāja, amhākampi vacanena bhagavato pāde sirasā<BR>
vandāhi. Appābādhaṃ appātaṅkaṃ lahuṭṭhānaṃ balaṃ phāsuvihāraṃ puccha: 'somā ca<BR>
bhante, bhaginī sakulā ca bhaginī bhagavato pāde sirasā vandanti, appābādhaṃ appataṅkaṃ<BR>
lahuṭṭhānaṃ balaṃ phāsuvihāraṃ pucchanti'ti.<BR>
<BR>
Atha kho rājā pasenadi kosalo pacchābhattaṃ bhuttapātarāso yena bhagavā tenupasaṅkami.<BR>
Upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinno kho rājā<BR>
pasenadi kosalo bhagavantaṃ etadavoca: 'somā ca bhante, bhaginī sakulā ca bhaginī<BR>
bhagavato pāde sirasā vandanti. Appābādhaṃ appātaṅkaṃ lahuṭṭhānaṃ balaṃ phāsuvihāraṃ<BR>
pucchantī'ti. Kimpana mahārāja, somā ca bhaginī sakulā ca bhaginī aññaṃ dūtaṃ<BR>
nālatthu'nti.<BR>
<BR>
[BJT Page 564] [\x 564/]     <BR>
<BR>
Assosuṃ kho bhante, somā ca bhaginī sakulā ca bhaginī, ' ajja kira rājā pasenadi kosalo<BR>
pacchābhattaṃ bhuttapātarāso bhagavantaṃ dassanāya upasaṅkamissatī'ti. Atha kho bhante,<BR>
somā ca bhaginī sakulā ca bhaginī maṃ bhattābhihāre upasaṅkamitvā etadavocuṃ: tena hi<BR>
mahārāja, amhākampi vacanena bhagavato pāde sirasā vandāhi, appābādhaṃ appātaṅkaṃ<BR>
lahuṭṭhānaṃ balaṃ phāsuvihāraṃ puccha, somā ca bhante, bhaginī sakulā ca bhaginī<BR>
bhagavato pāde sirasā vandanti, appābādhaṃ appātaṅkaṃ lahuṭṭhānaṃ balaṃ phāsuvihāraṃ<BR>
pucchantī'ti.<BR>
<BR>
Sukhiniyo hontu mahārāja, somā ca bhaginī sakulā ca bhaginīti.<BR>
<BR>
Atha kho rājā pasenadi kosalo bhagavantaṃ etadavoca: " sutaṃ metaṃ bhante samaṇo<BR>
gotamo evamāha: 'natthi so samaṇo vā brāhmaṇo vā yo sabbaññū sabbadassāvī aparisesaṃ<BR>
ñāṇadassanaṃ paṭijānissati, netaṃ ṭhānaṃ vijjatī'ti. Ye te bhante evamāhaṃsu: 'samaṇo<BR>
gotamo evamāha: [PTS Page 127] [\q 127/]      natthi so samaṇo vā brāhmaṇo vā yo<BR>
sabbaññū sabbadassāvī aparisesaṃ ñāṇadassanaṃ paṭijānissati. Netaṃ ṭhānaṃ vijjatīti. Kacci<BR>
te bhante, bhagavato vuttavādino, na ca bhagavantaṃ abhūtena abbhācikkhanti. Dhammassa<BR>
cānudhammaṃ byākaronti, na ca koci sahadhammiko vādānuvādo gārayhaṃ ṭhānaṃ<BR>
āgacchatī'ti.<BR>
<BR>
Ye te mahārāja, evamāhaṃsu: 'samaṇo gotamo evamāha: natthi so samaṇo vā brāhmaṇo vā<BR>
yo sabbaññu sabbadassāvī aparisesaṃ ñāṇadassanaṃ paṭijānissati. Netaṃ ṭhānaṃ vijjati. Na<BR>
me tena vuttavādino abbhācikkhanti ca pana maṃ te asatā abhutenā'ti.<BR>
Atha kho rājā pasenadi kosalo viḍūḍabhaṃ1 senāpatiṃ āmantesi: 'ko nu khojja2 senāpati,<BR>
imaṃ kathāvatthuṃ 3 rājantepure abbhudāhāsīti? 'Sañjayo mahārāja, brāhmaṇo ākāsagotto'ti.<BR>
<BR>
Atha kho rājā pasenadi kosalo aññataraṃ purisaṃ āmantesi,'ehi tvaṃ amho purisa, mama<BR>
vacanena sañjayaṃ brāhmaṇaṃ ākāsagottaṃ āmantesi. Rājā taṃ4 bhante, pasenadi kosalo<BR>
āmantetī'ti. Evaṃ devāti kho so puriso rañño pasenadissa kosalassa paṭissutvā yena sañjayo<BR>
brāhmaṇo ākāsagotto tenupasaṅkami, upasaṅkamitvā sañjayaṃ brāhmaṇaṃ ākāsagottaṃ<BR>
etadavoca: 'rājā taṃ bhante, pasenadi kosalo āmantetī'ti.<BR>
<BR>
Atha kho rājā pasenadi kosalo bhagavantaṃ etadavoca: siyā nu kho bhante, bhagavatā<BR>
aññadeva kiñci sandhāya vācā bhāsitā5, tañca jano aññathā vipaccāgaccheyyāti?6.<BR>
<BR>
Abhijānāmi mahārāja vācaṃ bhāsitāti7.<BR>
<BR>
-------------------------<BR>
1. Viṭaṭūbhaṃ-machasaṃ 2. Ko nu kho-machasaṃ,syā[PTS 3.] Kathāvatthu-sīmu 4. Rājā<BR>
te-[PTS 5.] Sandhāya bhāsitaṃ-machasaṃ,syā,[PTS 6.] Paccāgaccheyya-machaṃ,syā,[PTS 7.]<BR>
Abhijānāmi mahārāja vācaṃ bhāsitāti. Machasaṃ,syā,[PTS,]ūnaṃ.<BR>
<BR>
[BJT Page 566] [\x 566/]     <BR>
Yathā kathampana bhante, bhagavā abhijānāti vācaṃ bhāsitāti?1.<BR>
<BR>
Evaṃ kho ahaṃ mahārāja, abhijānāmi vācaṃ bhāsitā1 'natthi so samaṇo vā brāhmaṇo vā,<BR>
[PTS Page 128] [\q 128/]      yo sakideva sabbaṃ ñassati, sabbaṃ dakkhiti, netaṃ ṭhānaṃ<BR>
vijjatī'ti.<BR>
<BR>
Heturūpaṃ bhante, bhagavā āha saheturūpaṃ bhante bhagavā āha:'natthi so samaṇo vā<BR>
brāhmaṇo vā,yo sakideva sabbaṃ ñassati, sabbaṃ dakkhiti, netaṃ ṭhānaṃ vijjatīti. Cattāro<BR>
me bhante, vaṇṇā: khattiyā brāhmaṇā vessā suddā. Imesaṃ nu kho bhante, catunnaṃ<BR>
vaṇṇānaṃ siyā viseso, siyā nānākaraṇa'nti?<BR>
<BR>
Cattāro 'me mahārāja, vaṇṇā. Khattiyā brāhmaṇā vessā suddā. Imesaṃ kho mahārāja,<BR>
catunnaṃ vaṇṇānaṃ dve vaṇṇā aggamakkhāyanti, khattiyā ca brāhmaṇā ca. Yadidaṃ<BR>
abhivādanapaccuṭṭhānaañjalikammasāmicīkammānanti2.<BR>
<BR>
Nāhaṃ bhante, bhagavantaṃ diṭṭhadhammikaṃ pucchāmi, samparāyikāhaṃ bhante,<BR>
bhagavantaṃ pucchāmi. Cattāro me bhante, vaṇṇā: khattiyā brāhmaṇā vessā suddā. Imesaṃ<BR>
nu kho bhante, catunnaṃ vaṇṇānaṃ siyā viseso, siyā nānākaraṇanti?<BR>
<BR>
Pañcimāni mahārāja, padhāniyaṅgāni. Katamāni pañca? Idha mahārāja, bhikkhū saddho hoti,<BR>
saddahati tathāgatassa bodhiṃ: 'itipi so bhagavā arahaṃ sammāsambuddho<BR>
vijjācaraṇasampanno sugato lokavidū anuttaro purisadammasārathi satthā devamanussānaṃ<BR>
buddho bhagavā'ti. Appābādho hoti appātaṅko samavepākiniyā gahaṇiyā samannāgato<BR>
nātisītāya nāccuṇhāya majjhimāya padhānakkhamāya asaṭho hoti amāyāvī yathābhūtaṃ<BR>
attānaṃ āvīkattā satthari vā viññūsu vā sabrahmacārīsu. Āraddhaviriyo viharati akusalānaṃ<BR>
dhammānaṃ pahānāya kusalānaṃ dhammānaṃ upasampadāya thāmavā daḷhaparakkamo<BR>
anikkhittadhūro kusalesu dhammesu. Paññavā hoti udayatthagāminiyā paññāya<BR>
samannāgato ariyāya nibbedhikāya sammādukkhakkhayagāminiyā imāni kho mahārāja,<BR>
pañca padhāniyaṅgāni. Cattārome mahārāja, vaṇṇā: khattiyā brāhmaṇā vessā suddā. Te<BR>
cassu imehi pañcahi padhāniyaṅgehi samannāgatā, taṃ nesaṃ3 cassa dīgharattaṃ hitāya<BR>
sukhāyāti.<BR>
<BR>
Cattāro me bhante vaṇṇā: khattiyā brāhmaṇā vessā [PTS Page 129] [\q 129/]      suddā,te<BR>
cassu imehi pañcahi padhāniyaṅgehi samannāgatā ettha pana nesaṃ bhante, siyā viseso siyā<BR>
nānākaraṇanti?.<BR>
--------------------------<BR>
1.Vacā bhāsitā-sīmu. 2. Sāmīcikammānīti-machasaṃ ,sāmicikammanti-syā,[PTS. 3.]Ettha<BR>
pana nesaṃ-machasaṃ<BR>
<BR>
[BJT Page 568] [\x 568/]     <BR>
<BR>
Ettha kho pana nesāhaṃ mahārāja, padhānavemattataṃ1 vadāmi. Seyyathāpassu2 mahārāja,<BR>
dve hatthidammā vā assadammā vā godammā vā sudantā suvinītā, dve hatthidammā vā<BR>
assadammā vā godammā vā adantā avinītā. Taṃ kiṃ maññasi mahārāja, ye te dve<BR>
hatthidammā vā assadammā vā godammā vā sudantā suvinītā, api nu te dantāva<BR>
dantakāraṇaṃ gaccheyyuṃ. Dantāva dantabhūmiṃ sampāpuṇeyyunti?<BR>
<BR>
Evaṃ bhante.<BR>
Ye pana te dve hatthidammā vā assadammā vā godammā vā adantā avinītā, api nu te<BR>
adantāva dantakāraṇaṃ gaccheyyuṃ. Adantāva dantabhūmiṃ sampāpuṇeyyuṃ seyyathāpi<BR>
te dve hatthidammā vā assadammā vā godammā vā sudantā suvinītāti?<BR>
<BR>
Nohetaṃ bhante.<BR>
<BR>
Evameva kho mahārāja, yaṃtaṃ saddhena pattabbaṃ appābādhena asaṭhena amāyāvinā<BR>
āraddhaviriyena paññavatā, taṃ vata assaddho bavhābādho saṭho māyāvī kusito duppañño<BR>
pāpuṇissatī'ti netaṃ ṭhānaṃ vijjatīti.<BR>
<BR>
Heturūpaṃ bhante, bhagavā āha. Saheturūpaṃ bhante bhagavā āha. Cattāro me bhante,<BR>
vaṇṇā: khattiyā brāhmaṇā vessā suddā, te cassu imehi pañcahi padhāniyaṅgehi<BR>
samannāgatā, te cassu sammappadhānā. Ettha pana nesaṃ bhante, siyā viseso, siyā<BR>
nānākaraṇanti.<BR>
<BR>
Ettha kho pana nesāhaṃ3 mahārāja, na kiñci nānākaraṇaṃ vadāmi, yadidaṃ vimuttiyā<BR>
vimuttiṃ. Seyyathāpi mahārāja, puriso sukkhaṃ sākakaṭṭhaṃ ādāya aggiṃ abhinibbatteyya,<BR>
tejo pātukareyya. Atha aparo puriso sukkhaṃ sālakaṭṭhaṃ [PTS Page 130] [\q 130/]     <BR>
ādāya, aggiṃ abhinibbatteyya, tejo pātukareyya. Atha aparo puriso sukkhaṃ ambakaṭṭhaṃ<BR>
ādāya aggiṃ abhinibbatteyya. Tejo pātukareyya. Atha aparo puriso sukkhaṃ<BR>
udumbarakaṭṭhaṃ ādāya aggiṃ abhinibbatteyya tejo pātukareyya. Taṃ kiṃ maññasi<BR>
mahārāja, siyā nu kho tesaṃ aggīnaṃ nānādāruto abhinibbattānaṃ kiñci nānākaraṇaṃ, acciyā<BR>
vā acciṃ vaṇṇena vā vaṇṇaṃ, ābhāya vā ābhanti?<BR>
<BR>
No hetaṃ bhante.<BR>
<BR>
Evameva kho mahārāja, yaṃ taṃ tejaṃ viriyaṃ nippharati, taṃ4 padhānābhinibbattaṃ5 nāhaṃ<BR>
tattha kiñci nānākaraṇaṃ vadāmi yadidaṃ vimuttiyā vimuttinti. <BR>
<BR>
--------------------------<BR>
1. Nānatthaṃ-sīmu, vemattaṃ-[PTS 2.] Seyyathāpissu-machasaṃ,[PTS 3.] Ettha kho nesāhaṃ-<BR>
machasaṃ,[PTS 4.] Vīriyā nimmathitaṃ-machasaṃ 5. Pacchābhinibbattaṃ-sīmu.<BR>
<BR>
[BJT Page 570] [\x 570/]     <BR>
Heturūpaṃ bhante, bhagavā āha, saheturūpaṃ bhante, bhagavā āha kiṃ pana bhante, atthi<BR>
devāti? Kiṃ pana tvaṃ mahārāja? Evaṃ vadesi: kiṃ pana bhante, atthi devāti? Yadi vā te<BR>
bhante, devā āgantāro itthattaṃ, yadi vā anāgantāro itthattanti. Ye te mahārāja? Devā<BR>
sabyāpajjhā te devā āgantāro itthattaṃ ye te devā abyāpajjhā, te devā anāgantāro itthattanti.<BR>
<BR>
Evaṃ vutte viḍūḍabho1 senāpati bhagavantaṃ etadavoca: 'ye te bhante devā sabyāpajjhā<BR>
āgantāro itthattaṃ, te devā ye te devā abyāpajjhā anāgantāro itthattaṃ te deve tamhā ṭhānā<BR>
cāvessanti vā pabbājessanti vā'ti.<BR>
<BR>
Atha kho āyasmato ānandassa etadahosi: 'ayaṃ kho viḍūḍabho senāpati rañño pasenadissa<BR>
kosalassa putto. Ahaṃ bhagavato putto. Ayaṃ kho kāloyaṃ putto puttena manteyyā'ti.<BR>
<BR>
Atha kho āyasmā ānando viḍūḍabhaṃ senāpatiṃ āmantesi: 'tenahi senāpati, taṃ yevettha<BR>
paṭipucchissāmi. Yathā te khameyya tathā naṃ byākareyyāsi. Taṃ kiṃ maññasi senāpati,<BR>
yāvatā rañño pasenadissa kosalassa vijitaṃ, yattha ca rājā pasenadi kosalo issariyādhipaccaṃ<BR>
rajjaṃ kāreti. Pahoti tattha rājā pasenadi kosalo samaṇaṃ vā brāhmaṇaṃ vā puññavantaṃ vā<BR>
apuññavantaṃ vā brahmacariyavantaṃ vā abrahmacariyavantaṃ vā tahmā ṭhānā cāvetuṃ vā<BR>
pabbājetuṃ vā'ti?<BR>
<BR>
Yāvatā bho rañño pasenadissa kosalassa vijitaṃ, yattha ca rājā pasenadi kosalo<BR>
issariyādhipaccaṃ [PTS Page 131] [\q 131/]      rajjaṃ kāreti. Pahoti tattha rājā pasenadi<BR>
kosalo samaṇaṃ vā brāhmaṇaṃ vā puññavantaṃ vā apuññavantaṃ vā brahmacariyavantaṃ<BR>
vā abrahmacariyavantaṃ vā tamhā ṭhānā cāvetuṃ vā pabbājetuṃ vā'ti<BR>
<BR>
Taṃ kiṃ maññasi senāpati, yāvatā rañño pasenadissa kosalassa avijitaṃ, yattha ca rājā<BR>
pasenadi kosalo issariyādhipaccaṃ rajjaṃ na kāreti. Pahoti tattha rājā pasenadi kosalo<BR>
samaṇaṃ vā brāhmaṇaṃ vā puññavantaṃ vā apuññavantaṃ vā brahmacariyavantaṃ vā<BR>
abrahmacariyavantaṃ vā tahmā ṭhānā cāvetuṃ vā pabbājetuṃ vā'ti<BR>
<BR>
Yāvatā rañño pasenadissa kosalassa avijitaṃ, yattha ca rājā pasenadissa kosalo<BR>
issariyādhipaccaṃ rajjaṃ na kāreti.Na tattha pahoti rājā pasenadi kosalo samaṇaṃ vā<BR>
brāhmaṇaṃ vā puññavantaṃ vā apuññavantaṃ vā brahmacariyavantaṃ vā<BR>
abrahmacariyavantaṃ vā tahmā ṭhānā cāvetuṃ vā pabbājetuṃ vā'ti<BR>
Taṃ kiṃ maññasi senāpati, sutā te devā tāvatiṃsāti?<BR>
<BR>
Evaṃ bho, sutaṃ me devā tāvatiṃsā. Idhāpi bhotā raññā pasenadinā kosalena sutā devā<BR>
tāvatiṃsā'ti.<BR>
<BR>
--------------------------<BR>
1. Viṭaṭūbho-machasaṃ.<BR>
<BR>
[BJT Page 572] [\x 572/]     <BR>
<BR>
Taṃ kiṃ maññasi senāpati, pahoti rājā pasenadi kosalo deve tāvatiṃse tamhā ṭhānā cāvetuṃ<BR>
vā pabbājetuṃ vāti?<BR>
<BR>
Dassanāyapi bho rājā pasenadi kosalo deve tāvatiṃse nappahoti. Kuto pana tamhā ṭhānā<BR>
cāvessati vā pabbājessati vā'ti.<BR>
<BR>
Evameva kho senāpati. Ye te devā sabyāpajjhā āgantāro itthattaṃ te devā, ye te devā<BR>
abyāpajjhā anāgantāro itthattaṃ, te devā dassanāyapi nappahonti, kuto pana tamhā ṭhānā<BR>
vācessanti vā pabbājessanti vā'ti.<BR>
<BR>
Atha kho rājā pasenadi kosalo bhagavantaṃ etadavoca: 'ko nāmo ayaṃ bhante bhikkhūti?<BR>
<BR>
Ānando nāma mahārājāti.<BR>
<BR>
Ānando vata bho ānandarūpo vata bho. Heturūpaṃ [PTS Page 132] [\q 132/]      bhante<BR>
āyasmā ānando āha. Saheturūpaṃ bhante, āyasmā ānando āha.<BR>
Kiṃ pana bhante, atthi brahmāti?<BR>
<BR>
Kiṃ pana tvaṃ mahārāja evaṃ vadesi: kiṃ pana bhante, atthi brahmāti?<BR>
<BR>
Yadi vā so bhante, brahmā āgantā itthattaṃ. Yadi vā anāgantā itthattanti.<BR>
Yo so mahārājā brahmā sabyāpajjho,so brahmā āgantā itthattaṃ, yo so brahmā abyāpajjho so<BR>
brahmā anāgantā itthattanti.<BR>
<BR>
Atha kho aññataro puriso rājānaṃ pasenadiṃ kosalaṃ etadavoca: 'sañjayo mahārāja,<BR>
brāhmaṇo ākāsagotto āgato'ti.<BR>
<BR>
Atha kho rājā pasenadi kosalo sañjayaṃ brāhmaṇaṃ ākāsagottaṃ etadavoca: 'ko nu kho<BR>
brāhmaṇa, imaṃ kathāvatthuṃ rājantepure abbhudāhāsīti? <BR>
'Viḍūḍabho mahārāja, senāpatī'ti. Viḍūḍabho senāpati evamāha: sañjayo mahārāja,<BR>
brāhmaṇo ākāsagotto'ti.<BR>
<BR>
Atha kho aññataro puriso rājānaṃ pasenadiṃ kosalaṃ etadavoca. Yānakālo mahārājāti. Atha<BR>
kho rājā pasenadi kosalo bhagavantaṃ etadavoca: sabbaññūtaṃ mayaṃ bhante bhagavantaṃ<BR>
apucchimhā sabbaññūtaṃ bhagavā vyākāsi. Tañca panamhākaṃ ruccati ceva khamati ca, tena<BR>
camhā attamanā cātuvaṇṇiṃ suddhiṃ1 mayaṃ bhante, bhagavantaṃ apucchimhā<BR>
cātuvaṇṇiṃ suddhiṃ bhagavā vyākāsi tañca panamhākaṃ ruccati. Ceva khamati ca. Tena<BR>
camhā attamanā adhideve mayaṃ<BR>
<BR>
--------------------------<BR>
1.Cātuvaṇṇisuddhiṃ-machasaṃ.<BR>
<BR>
[BJT Page 574] [\x 574/]     <BR>
<BR>
Bhante, bhagavantaṃ apucchimhā, adhideve bhagavā vyākāyi. Tañca panamhākaṃ ruccati<BR>
ceva khamati ca. Tena camhā attamanā. Adhibrahmānaṃ mayaṃ bhante, bhagavantaṃ<BR>
apucchimhā, adhibrahmānaṃ bhagavā vyākāsi. Tañca panamhākaṃ ruccati ceva khamati ca,<BR>
tena camhā attamanā. Yaṃ yadeva ca pana maya bhante, bhagavantaṃ apucchimhā<BR>
tantadeva bhagavā vyākāsi. Tañca panamhākaṃ ruccati ceva khamati ca, tena camhā<BR>
attamanā handa [PTS Page 133] [\q 133/]      cadāni mayaṃ bhante, gacchāma bahukiccā<BR>
mayaṃ bahukaraṇīyāti.<BR>
<BR>
Yassadāni tvaṃ mahārāja, kālaṃ maññasiti.<BR>
<BR>
Atha kho rājā pasenadi kosalo bhagavato bhāsitaṃ abhinanditvā anumoditvā uṭṭhāyāsanā<BR>
bhagavantaṃ abhivādetvā padakkhiṇaṃ katvā pakkāmīti.<BR>
<BR>
Kaṇṇakatthala suttaṃ dasamaṃ.<BR>
<BR>
Rājavaggo catuttho<BR>
<BR>
Tassa vaggassa uddānaṃ.<BR>
<BR>
Ghaṭīkāro raṭṭhapālo makhādevo madhuriyaṃ,<BR>
Bodhi aṅgilimālo ca piyajātaṃ bāhitikaṃ,<BR>
Dhammacetiya suttaṃ ca dasamaṃ kaṇṇakatthalaṃ.<BR>
<BR>
[BJT Page 576] [\x 576/]     <BR>
<BR>
5. Brāhmaṇavaggo<BR>
2.5.1<BR>
<BR>
Brahmāyusuttaṃ.<BR>
<BR>
Evaṃ me sutaṃ: ekaṃ samayaṃ bhagavā videhesu cārikaṃ carati mahatā bhikkhusaṅghena<BR>
saddhiṃ pañcamattehi bhikkhūsatehi. Tena kho pana samayena brāhmāyu nāma brāhmaṇo<BR>
mithilāyaṃ paṭivasati jiṇṇo vuddho mahallako addhagato vayo anuppatto vīsaṃvassasatiko<BR>
jātiyā, tiṇṇaṃ vedānaṃ pāragu sanighaṇḍukeṭubhānaṃ sākkharappabhedānaṃ<BR>
itihāsapañcamānaṃ padako veyyākaraṇo lokāyatamahāpurisalakkhaṇesu anavayo. Assosi<BR>
kho brahmāyu brāhmaṇo: " samaṇo khalu bho gotamo sakyaputto sakyakulā pabbajito<BR>
videhesu cārikaṃ carati mahatā bhikkhusaṅghena saddhiṃ pañcamattehi bhikkhusatehi. Taṃ<BR>
kho pana bhagavantaṃ gotamaṃ evaṃ kalyāṇo kittisaddo .1<BR>
Abbhūggato 'itipi so bhagavā arahaṃ sammāsambuddho vijjācaraṇa sampanno sugato<BR>
lokavidū anuttaro purisadammasārathi satthā devamanussānaṃ buddho bhagavā. So imaṃ<BR>
lokaṃ sadevakaṃ samārakaṃ sabrahmakaṃ sassamaṇabrāhmaṇiṃ pajaṃ sadevamanussaṃ<BR>
sayaṃ abhiññā sacchikatvā pavedeti. So dhammaṃ deseti ādikalyāṇaṃ majjhekalyāṇaṃ<BR>
pariyosānakalyāṇaṃ sātthaṃ sabyañjanaṃ kevalaparipuṇṇaṃ parisuddhaṃ brahmacariyaṃ<BR>
pakāseti. Sādhu kho pana tathārūpānaṃ arahataṃ dassanaṃ hoti'ti. [PTS Page 134] [\q 134/] <BR>
   <BR>
.1<BR>
Tena kho pana samayena brahmāyussa brāhmaṇassa uttaro nāma māṇavo antevāsī hoti<BR>
tiṇṇaṃ vedānaṃ pāragu sanighaṇḍukeṭubhānaṃ sākkharappabhedānaṃ itihāsapañcamānaṃ<BR>
padako veyyākaraṇo lokāyatamahāpurisalakkhaṇesu anavayo. Atha kho brahmāyu<BR>
brāhmaṇo uttaraṃ māṇavaṃ āmantesi: 'ayaṃ tāta uttara, samaṇo gotamo sakyaputto<BR>
sakyakulā pabbajito videhesu cārikaṃ carati mahatā bhikkhūsaṅghena saddhiṃ pañcamattehi<BR>
bhikkhusatehi. Taṃ kho pana bhagavantaṃ gotamaṃ evaṃ kalyāṇo kittisaddo<BR>
abbhūggato'itipi so bhagavā arahaṃ sammāsambuddho vijjācaraṇa sampanno sugato<BR>
lokavidū anuttaro purisadammasārathi satthā devamanussānaṃ buddho bhagavā.So imaṃ<BR>
lokaṃ sadevakaṃ samārakaṃ sabrahmakaṃ sassamaṇabrāhmaṇiṃ pajaṃ sadevamanussaṃ<BR>
sayaṃ abhiññā ññā sacchikatvā pavedeti. So dhammaṃ deseti ādikalyāṇaṃ majjhekalyāṇaṃ<BR>
pariyosānakalyāṇaṃ sātthaṃ sabyañjanaṃ kevalaparipuṇṇaṃ parisuddhaṃ brahmacariyaṃ<BR>
pakāseti. Sādhu kho pana tathārūpānaṃ arahataṃ dassanaṃ hoti'ti. Ehi tvaṃ tāta uttara, yena<BR>
samaṇo gotamo tenupasaṅkama. Upasaṅkamitvā samaṇaṃ gotamaṃ jānāhi yadi vā taṃ<BR>
bhavantaṃ gotamaṃ tathā santaṃ yeva saddo abbhuggato. Yadi vā no tathā, yadi vā so<BR>
bhavaṃ gotamo tādiso, yadi vā na tādiso, tayā mayaṃ taṃ bhavantaṃ gotamaṃ vedissāmā'ti.<BR>
Yathā kathampanāhaṃ bho taṃ bhavantaṃ gotamaṃ jānissāmi: yadi vā taṃ bhavantaṃ<BR>
gotamaṃ tathā santaṃ yeva saddo abbhuggato, yadi vā no tathā, yadi vā so bhavaṃ gotamo<BR>
tādiso yadivā natādiso'ti.<BR>
<BR>
[BJT Page 578] [\x 578/]     <BR>
<BR>
Āgatāni kho tāta uttara, amhākaṃ mantesu dvattiṃsa mahāpurisalakkhaṇāni, yehi<BR>
samannāgatassa mahāpurisassa dveyeva gatiyo bhavanti anaññā, sace agāraṃ ajjhāvasati,<BR>
rājā hoti cakkavattī dhammiko dhammarājā cāturanto vijitāvī janapadatthāvariyappatto<BR>
sattaratanasamannāgato. Tassimāni sattaratanāni bhavanti, seyyathīdaṃ: cakkaratanaṃ<BR>
hatthiratanaṃ assaratanaṃ maṇiratanaṃ itthiratanaṃ gahapatiratanaṃ parināyakaratanameva<BR>
sattamaṃ. Parosahassaṃ kho panassa puttā bhavanti sūrā vīraṅgarūpā parasenappamaddanā.<BR>
So imaṃ paṭhaviṃ sāgarapariyantaṃ adaṇḍena asatthena dhammena abhivijiya ajjhāvasati:<BR>
sace kho pana agārasmā anagāriyaṃ pabbajati, arahaṃ hoti sammāsambuddho loke<BR>
vivattacchado1. Ahaṃ kho pana te tāta uttara,mantānaṃ dātā, tvaṃ me mantānaṃ<BR>
paṭiggahetāti.<BR>
<BR>
Evaṃ hoti kho uttaro māṇavo brahmāyussa brāhmaṇassa paṭissutvā uṭṭhāyāsanā<BR>
brahmāyuṃ brāhmaṇaṃ abhivādetvā padakkhiṇaṃ katvā videhesu yena bhagavā tena [PTS<BR>
Page 135] [\q 135/]      cārikaṃ pakkāmi. Anupubbena cārikaṃ caramāno yena bhagavā<BR>
tenupasaṅkami. Upasaṅkamitvā bhagavatā saddhiṃ sammodi, sammodanīyaṃ kathaṃ<BR>
sārāṇīyaṃ vītisāretvā ekamantaṃ nisīdi. Ekamantaṃ nisinno kho uttaro māṇavo bhagavato<BR>
kāye dvattiṃsa mahāpurisalakkhaṇāni sammannesi. Addasā kho uttaro māṇavo bhagavato<BR>
kāye dvattiṃsa mahāpurisalakkhaṇāni yebhūyyena ṭhapetvā dve. Dvīsu<BR>
mahāpurisalakkhaṇesu kaṅkhati vicikicchati nādhimuccati na sampasīdati: ' kosohite ca<BR>
vatthaguyhe pahūtajivhatāya cā'ti. Atha kho bhagavato etadahosi: 'passati kho me ayaṃ<BR>
uttaro māṇavo dvattiṃsa mahāpurisalakkhaṇāni yebhūyyena ṭhapetvā dve. Dvīsu<BR>
mahāpurisalakkhaṇesu kaṅkhati vicikicchati nādhimuccati na sampasidati kosohite ca<BR>
catthaguyhe pahūtajivhatāya cā'ti. <BR>
Atha kho bhagava tathārūpaṃ iddhābhisaṅkhāraṃ abhisaṅkhāsi2. Yathā addasa uttaro<BR>
māṇavo bhagavato kosohitaṃ vatthaguyhaṃ. Atha kho bhagavā jivhaṃ ninnāmetvā ubhopi<BR>
kaṇṇasotāni anumasi parimasi3. Ubhopi nāsikāsotāni anumasi parimasi. Kevalampi4<BR>
lalāṭamaṇḍalaṃ5 jivhāya chādesi.<BR>
<BR>
Atha kho uttarassa māṇavassa etadahosi: samannāgato kho samaṇo gotamodvattiṃsa<BR>
mahāpurisalakkhaṇehi. Yannūnāhaṃ samaṇaṃ gotamaṃ anubandheyyaṃ iriyāpathañcassa<BR>
passeyya'nti. Atha kho uttaro māṇavo satta māsāni bhagavantaṃ anubandhi jāyāva<BR>
anapāyinī atha kho uttaro māṇavo sattannaṃ māsānaṃ accayena videhesu yena mithilā tena<BR>
cārikaṃ pakkāmi. Anupubbena cārikaṃ caramāno yena mithilā yena brahmāyu brāhmaṇo<BR>
tenupasaṅkami. Upasaṅkamitvā brahmāyuṃ brāhmaṇaṃ abhivādetvā ekamantaṃ nisīdi.<BR>
Ekamantaṃ nisinnaṃ kho uttaraṃ māṇavaṃ brahmāyu brāhmaṇo etadavoca: kacci tāta<BR>
uttara, taṃ bhavantaṃ gotamaṃ tathā santaṃ yeva saddo [PTS Page 136] [\q 136/]     <BR>
abbhuggato no aññatā, kacci ca pana so bhavaṃ gotamo tādiso, no aññādiso'ti.<BR>
<BR>
-------------------------<BR>
1.Vīvattacchaddo-sīmu 2. Abhisaṅkhāresi-syā 3. Paṭimasi-machasaṃ,syā,[PTS 4.]<BR>
Kevalakampi-[PTS 5.] Nalāṭamaṇḍalaṃ-machasaṃ,syā,[PTS.]<BR>
<BR>
[BJT Page 580] [\x 580/]     <BR>
<BR>
Tathāsantaṃyeva bho taṃ bhavantaṃ gotamaṃ tathā saddo abbhuggato, no aññathā, tādiso<BR>
ca bho so bhavaṃ gotamo, na aññādiso. Samannāgato ca so bho bhavaṃ gotamo dvattiṃsa<BR>
mahāpurisalakkhaṇehi.<BR>
<BR>
Suppatiṭṭhitapādo kho pana so bhavaṃ gotamo, idampi tassa1 bhoto gotamassa<BR>
mahāpurisassa mahāpurisalakkhaṇaṃ bhavati.<BR>
<BR>
Heṭṭhā kho panassa bhoto gotamassa pādatalesu cakkāni jātāni sahassārāni sanemikāni<BR>
sanābhikāni sabbākāraparipūrāṇi.<BR>
<BR>
Āyatapaṇhī kho pana so bhavaṃ gotamo<BR>
<BR>
Dīghaṅgulī kho pana so bhavaṃ gotamo<BR>
Mudutaḷuṇahatthapādo kho pana so bhavaṃ gotamo<BR>
<BR>
Jālahatthapādo kho pana so bhavaṃ gotamo<BR>
<BR>
Ussaṅkhapādo kho pana so bhavaṃ gotamo<BR>
<BR>
Eṇijaṅgho kho pana so bhavaṃ gotamo<BR>
<BR>
 hitakova kho pana so bhavaṃ gotamo anonamanto ubhohi pāṇitalehi jaṇṇukāni parimasati<BR>
parimajjati.<BR>
<BR>
Kosohitavatthaguyho kho pana so bhavaṃ gotamo.<BR>
<BR>
Suvaṇṇavaṇṇo kho pana so bhavaṃ gotamo kañcanasantibhattaco.<BR>
<BR>
Sukhumacchavi kho pana so bhavaṃ gotamo sukhumattā chaviyā rajojallaṃ kāye na<BR>
upalippati.2<BR>
<BR>
Ekekalomo kho pana so bhavaṃ gotamo,ekekāni lomāni lomakūpesu jātāni.<BR>
<BR>
Uddhaggalomo kho pana so bhavaṃ gotamo uddhaggāni lomāni jātāni nīlāni<BR>
añjanavaṇṇāni kuṇḍalāvattāni3 padakkhiṇāvattakajātāni.<BR>
<BR>
Brahmujjugatto kho pana so bhavaṃ gotamo<BR>
<BR>
Sattussado kho pana so bhavaṃ gotamo<BR>
<BR>
Sīhapubbaddhakāyo kho pana so bhavaṃ gotamo<BR>
<BR>
Citantaraṃso kho pana so bhavaṃ gotamo<BR>
<BR>
Nigrodhaparimaṇḍalo kho pana so bhavaṃ gotamo, yāvatakvassa kāyo tāvatakvassa vyāmo<BR>
yāvatakvassa vyāmo tāvatakvassa kāyo<BR>
<BR>
------------------------<BR>
1. Idampissa-sīmu. 2. Upalimpati-sīmu, machasaṃ 3, kuṇḍalāvaṭṭāni-machasaṃ, syā. <BR>
<BR>
[BJT Page 582] [\x 582/]     <BR>
<BR>
Samavattakkhandho kho pana so bhavaṃ gotamo<BR>
Rasaggasaggi kho pana so bhavaṃ gotamo<BR>
Sīhahanu kho [PTS Page 137] [\q 137/]      pana so bhavaṃ gotamo<BR>
Cattāḷisadanto kho pana so bhavaṃ gotamo<BR>
Samadanto kho pana so bhavaṃ gotamo<BR>
Avivaradanto kho pana so bhavaṃ gotamo<BR>
Susukkadāṭho kho pana so bhavaṃ gotamo<BR>
Pahutajivho kho pana so bhavaṃ gotamo<BR>
Brahmassaro kho pana so bhavaṃ gotamo ,karavīkabhāṇī.<BR>
Abhinīlanetto kho pana so bhavaṃ gotamo<BR>
Gopakhumo kho pana so bhavaṃ gotamo<BR>
<BR>
Uṇṇā kho panassa bhoto gotamassa bhamukantare jātā odātā mudutulasantibhā.<BR>
<BR>
Uṇhīsasīso kho pana so bhavaṃ gotamo idampi tassa bhoto gotamassa mahāpurisassa<BR>
mahāpurisalakkhaṇaṃ bhavati. Imehi kho so bhavaṃ gotamo dvatiṃsa<BR>
mahāpurisalakkhaṇehi samannāgato.<BR>
<BR>
Gacchanto kho pana so bhavaṃ gotamo dakkhiṇeneva pādena paṭhamaṃ pakkamati, so<BR>
nātidūre pādaṃ uddharati, nāccāsanne pādaṃ nikkhipati, so nātisīghaṃ gacchati, nātisanikaṃ<BR>
gacchati, na ca adduvena addūvaṃ saṅghaṭṭento gacchati, na ca gopphakena gopphakaṃ<BR>
gaṅghaṭṭento gacchati, so gacchanto na satthiṃ unnāmeti, na satthiṃ onāmeti, na sattiṃ<BR>
sannāmeti, na sattiṃ vināmeti. Gacchato kho panassa bhoto gotamassa adharakāyova1 iñjati.<BR>
Na ca kāyabalena gacchati. Avalokento kho pana so bhavaṃ gotamo sabbakāyeneva<BR>
avaloketi. So na uddhaṃ ulloketi. Na adho oloketi. Na ca vipekkhamāno gacchati.<BR>
Yugamattañca pekkhati. Tato cassa uttariṃ anāvaṭaṃ ñāṇadassanaṃ bhavati.<BR>
<BR>
So antaragharaṃ pavisanto na kāyaṃ unnāmeti. Na kāyaṃ onāmeti. Na kāyaṃ sannāmeti.<BR>
[PTS Page 138] [\q 138/]      na kāyaṃ vināmeti. So nātidūre nāccāsanne āsanassa parivattati.<BR>
Na ca pāṇinā ālambhitvā āsane nisīdati. Na ca āsanasmiṃ kāyaṃ pakkhipati. So antaraghare<BR>
nisinno samāno na hatthakukkuccaṃ āpajjati. Na pādakukkuccaṃ āpajjati. Na ca adduvena<BR>
adduvaṃ2 āropetvā nisīdati. Na ca gopphakena gopphakaṃ āropetvā nisīdati. Na ca pāṇinā<BR>
hanukaṃ upādiyitvā3 nisīdati. So antaraghare nisinnova samāno nacchambhati na kampati<BR>
na vedhati na paritassati. Acchamahī akampī avedhī aparitassī vigatalomahaṃso.<BR>
Vivekāvatto ca4 so bhavaṃ gotamo antaraghare nisinno hoti.<BR>
<BR>
-------------------------<BR>
1. Āraddhakāyova-syā 2. Addhavena addhavaṃ-sya 3. Upadahitvā-machasaṃ upadahetvā-syā<BR>
4. Vivekavatto-sīmu.<BR>
<BR>
[BJT Page 584] [\x 584/]     <BR>
So pattodakaṃ patigaṇhanto na pattaṃ unnāmeti. Na pattaṃ onāmeti. Na pattaṃ sannāmeti.<BR>
Na pattaṃ vināmeti. So pattodakaṃ patigaṇhāti nātithokaṃ nātibahuṃ. So na<BR>
bulubulukārakaṃ1 pattaṃ dhovati. Na samparivattakaṃ pattaṃ dhovati. Na pattaṃ bhumiyaṃ<BR>
nikkhipitvā hatthe dhovati. Hatthesu dhotesu patto dhoto hoti. Patte dhote hatthā dhotā<BR>
honti. So pattodakaṃ chaḍḍheti nātidūre nāccāsanne na ca vicchaḍḍayamāno.<BR>
<BR>
So odanaṃ patigaṇhanto2 na pattaṃ unnāmeti. Na pattaṃ onāmeti. Na pattaṃ sannāmeti na<BR>
pattaṃ vināmeti. So odanaṃ patigaṇhāti nātithokaṃ nātibahuṃ. Byañjanaṃ kho pana so<BR>
bhavaṃ gotamo byañjanamattāya āhāreti, na ca byañjanena ālopaṃ atimāneti3.<BR>
Dvattikkhattuṃ kho pana so bhavaṃ gotamo mukhe ālopaṃ samparivattetvā ajjhoharati. Na<BR>
cassa kāci odanamiñjā asambhinnaṃ kāyaṃ pavisati, na cassa kāci odanamiñjā mukhe<BR>
avasiṭṭhā hoti. Athāparaṃ ālopaṃ upanāmeti. Rasapaṭisaṃvedi kho pana so bhavaṃ gotamo<BR>
āhāraṃ āhāreti no ca rasarāgapaṭisaṃvedī. Aṭṭhaṅgasamannāgataṃ kho pana so bhavaṃ<BR>
gotamo āhāraṃ āhāreti. Neva davāya na madāya na maṇḍanāya na vibhūsanāya yāvadeva<BR>
imassa kāyassa ṭhitiyā yāpanāya vihiṃsūparatiyā brahmacariyānuggahāya iti purāṇañca<BR>
[PTS Page 139] [\q 139/]      vedanaṃ paṭihaṅkhāmi. Navañca vedanaṃ na uppādessāmi.<BR>
Yātrā ca me bhavissati anavajjatā ca phāsuvihāro cā'ti.<BR>
<BR>
So bhuttāvī pattodakaṃ patigaṇhanto na pattaṃ unnāmeti na pattaṃ onāmeti. Na pattaṃ<BR>
sannāmeti. Na pattaṃ vināmeti. So pattodakaṃ patigaṇhāti nātithokaṃ nātibahuṃ. So na<BR>
bulubulukārakaṃ1 pattaṃ dhovati na samparivattakaṃ pattaṃ dhovati. Na pattaṃ bhumiyaṃ<BR>
nikkhipitvā hatthe dhovati. Hatthesu dhotesu patto dhoto hoti. Patte dhote hatthā dhotā<BR>
honti. So pattodakaṃ chaḍḍeti nātidūre nāccāsanne, na ca vicchaḍḍayamāno. So bhuttāvī<BR>
na pattaṃ4 bhumiyaṃ nikkhipati nātidure nāccāsanne. Na ca anattiko pattena hoti, na ca<BR>
ativelānurakkhī pattasmiṃ.<BR>
<BR>
<BR>
<BR>
<BR>
<BR>
<BR>
<BR>
<BR>
<BR>
So bhuttāvī muhuttaṃ tuṇhī nisidati. Na ca anumodanassa kālamatināmeti. So bhuttāvī<BR>
anumodati. Na taṃ bhattaṃ garahati. Na aññaṃ bhattaṃ pāṭikaṅkhati5 aññadatthu<BR>
dhammiyāva kathāya taṃ parisaṃ sandasseti samādapeti samuttejeti sampahaṃseti. So taṃ<BR>
parisaṃ dhammiyā kathāya sandassetvā samādapetvā samuttejetvā sampahaṃsetvā<BR>
uṭṭhāyāsanā pakkamati.<BR>
<BR>
--------------------------<BR>
1.Khulukhulukārakaṃ-machasaṃ,syā,[PTS. 2.] Paṭiggaṇhantomachasaṃ,syā 3.<BR>
Atināmeti-machasaṃ,syā,[PTS 4.] Bhuttāvī pattaṃ-[PTS 5.] Paṭikaṅkhī-sīmu.<BR>
<BR>
[BJT Page 586] [\x 586/]     <BR>
<BR>
So nātisīghaṃ gacchati. Nātisanikaṃ gacchati. Na ca nimuccitukāmo1 gacchati na ca tassa<BR>
bhoto gotamassa kāye cīvaraṃ accukkaṭṭhaṃ hoti, na ca accokkaṭṭhaṃ, na ca kāyasmiṃ<BR>
allīnaṃ, na ca kāyasmā apakaṭṭhaṃ, na ca tassa bhoto gotamassa kāyamhā vāto cīvaraṃ<BR>
apavahati2. Na ca tassa bhoto gotamassa kāye rajojallaṃ upalippati3<BR>
<BR>
So ārāmagato nisīdati paññatte āsane. Nisajja pāde pakkhāleti. Na ca so bhavaṃ gotamo<BR>
pādamaṇḍanānuyogamanuyutto viharati. So pāde pakkhāletvā nisīdati pallaṅkaṃ ābhujitvā<BR>
ujuṃ kāyaṃ paṇidhāya parimukhaṃ satiṃ upaṭṭhapetvā. So neva attavyābādhāya ceteti na<BR>
paravyābādhāya ceteti. Na ubhayavyābādhāya ceteti. Attahitaṃ parahitaṃ ubhayahitaṃ<BR>
sabbalokahitameva [PTS Page 140] [\q 140/]      so bhavaṃ gotamo cintento nisinno hoti.<BR>
<BR>
So ārāmagato parisatiṃ dhammaṃ deseti na taṃ parisaṃ ussādeti. Na taṃ parisaṃ apasādeti.<BR>
Aññadatthu dhammiyāva kathāya taṃ parisaṃ sandasseti samādapeti samuttejeti<BR>
sampahaṃseti. Aṭṭhaṅgasamannāgato kho panassa bhoto gotamassa mukhato<BR>
ghosoniccharati. Vissaṭṭhoca viññeyyo ca mañchu ca savanīyo ca bindu ca avisārī ca<BR>
gambhīro ca ninnādi ca. Yathāparisaṃ kho pana so bhavaṃ gotamo sarena viññāpeti. Na<BR>
cassa bahiddhā parisāya ghoso niccharati. Te tena bhotā gotamena dhammiyā kathāya<BR>
sandassitā samādapitā samuttejitā sampahaṃsitā uṭṭhāyāsanā pakkamanti<BR>
apalokayamānāyeva avijahantā bhāvena4. Addasāma kho mayaṃ bho taṃ bhavantaṃ<BR>
gotamaṃ gacchantaṃ. Addasāma ṭhitaṃ. Addasāma antaragharaṃ pavisantaṃ5 addasāma<BR>
antaraghare nisinnaṃ tuṇhībhūtaṃ. Addasāma bhuttāviṃ anumodantaṃ. Addasāma ārāmaṃ<BR>
gacchantaṃ6 addasāma āramagataṃ nisinnaṃ tuṇhībhūtaṃ. Addasāma āramagataṃ parisatiṃ<BR>
dhammaṃ desentaṃ. Ediso ca ediso ca bho so bhavaṃ gotamo, tato ca bhiyyo'ti.<BR>
<BR>
Evaṃ vutte brahmāyu brāhmaṇo uṭṭhāyāsanā ekaṃsaṃ uttarāsaṅgaṃ karitvā yena bhagavā<BR>
tenañjaliṃ panāmetvā tikkhattuṃ udānaṃ udānesi: namo tassa bhagavato arahato<BR>
sammāsambuddhassa, namo tassa bhagavato arahato sammāsambuddhassa, namo tassa<BR>
bhagavato arahato sammāsambuddhassa. Appeva nāma mayaṃ kadāci karahaci tena bhotā<BR>
gotamena saddhiṃ samāgaccheyyāma, appeva nāma siyā kocideva kathāsallāpo'ti.<BR>
<BR>
--------------------------<BR>
1. Muccitukāmo-machasaṃ,syā,[PTS,] vimuccitukāmo-sīmu. 2. Asaṃvahati-syā 3.<BR>
Upalimpati-sīmu,syā,machasaṃ 4. Avijahantā-machasaṃ 5. Addasāma antaragharaṃ<BR>
pavisantaṃ-[PTS,]ūnaṃ 6.Āgacchantaṃ-syā.<BR>
<BR>
[BJT Page 588] [\x 588/]     <BR>
<BR>
Atha kho bhagavā videhesu anupubbena cārikaṃ caramāno yena mithilā tadavasari. Tatra<BR>
sudaṃ bhagavā mithilāyaṃ viharati makhādevambavane assosuṃ kho methileyyakā1<BR>
brāhmaṇagahapatikā samaṇo khalu bho [PTS Page 141] [\q 141/]      gotamo sakyaputto<BR>
sakyakulā pabbajito videhesu cārikaṃ caramāno mahatā bhikkhū saṅghena saddhiṃ<BR>
pañcamattehi bhikkhusatehi mithilaṃ anuppatto mithilāyaṃ viharati makhādevambavane.<BR>
Taṃ kho pana bhagavantaṃ gotamaṃ evaṃ kalyāṇo kittisaddo abbhuggato: 'itipi so bhagavā<BR>
arahaṃ sammāsambuddho vijjācaraṇasampanno sugato lokavidū anuttaro<BR>
purisadammasārathi satthā devamanussānaṃ buddho bhagavā, so imaṃ lokaṃ sadevakaṃ<BR>
samārakaṃ sabrahmakaṃ sassamaṇabrāhmaṇiṃ pajaṃ sadevamanussaṃ sayaṃ abhiññā<BR>
sacchikatvā pavedeti. So dhammaṃ deseti ādikalyāṇaṃ majjhekalyāṇaṃ pariyosānakalyāṇaṃ<BR>
sātthaṃ sabyañjanaṃ kevalaparipuṇṇaṃ parisuddhaṃ brahmacariyaṃ pakāseti. Sādhu kho<BR>
pana tathārūpānaṃ arahataṃ dassanaṃ hoti'ti. Atha kho methileyyakā1 appekacce<BR>
bhagavantaṃ abhivādetvā ekamantaṃ nisīdiṃsu, appekacce bhagavatā saddhiṃ sammodiṃsu,<BR>
sammodanīyaṃ kathaṃ sārāṇīyaṃ2 vītisāretvā ekamantaṃ nisidiṃsu. Appekacce yena<BR>
bhagavā tenañjaliṃ paṇāmetvā ekamantaṃ nisidiṃsu, appekacce bhagavato santike<BR>
nāmagottaṃ sāvetvā ekamantaṃ nisīdiṃsu. Appekacce tuṇhībhūtā ekamantaṃ nisīdiṃsu.<BR>
<BR>
Assosi kho brahmāyu brāhmaṇo,'samaṇo khalu bho gotamo sakyaputto sakyakulā pabbajito<BR>
mithilaṃ anuppatto, mithilāyaṃ viharati makhādevambavane'ti. Atha kho brahmāyu<BR>
brāhmaṇo sambahulehi māṇavakehi saddhiṃ yena makhādevambavanaṃ tenupasaṅkami,<BR>
atha kho brahmāyuno brāhmaṇassa avidūre ambavanassa etadahosi: 'na kho metaṃ<BR>
patirūpaṃ yohaṃ pubbe appaṭisaṃvidito samaṇaṃ gotamaṃ dassanāya upasaṅkameyya'nti.<BR>
Atha kho brahmāyu brāhmaṇo aññataraṃ māṇavakaṃ āmantesi: 'ehi tvaṃ māṇavaka, yena<BR>
samaṇo gotamo tenupasaṅkama, upasaṅkamitvā mama vacanena samaṇaṃ gotamaṃ<BR>
appābādhaṃ appātaṅkaṃ lahuṭṭhānaṃ balaṃ phāsuvihāraṃ puccha, brahmāyu bho gotama<BR>
brāhmaṇo bhavantaṃ gotamaṃ appābādhaṃ appātaṅkaṃ lahuṭṭhānaṃ balaṃ phāsuvihāraṃ<BR>
pucchatī'ti. Evaṃ ca vadehi,brahmāyu bho gotama,brāhmaṇo jiṇṇo vuddho mahallako<BR>
addhagato vayo anuppatto vīsaṃvassasatiko jātiyā tiṇṇaṃ vedānaṃ pāragu<BR>
sanighaṇḍukeṭubhānaṃ sākkharappabhedānaṃ itihāsapañcamānaṃ padako veyyākaraṇo<BR>
lokāyatamahāpurisalakkhaṇesu anavayo. Yāvatā kho brāhmaṇagahapatikā mithilāyaṃ<BR>
paṭivasanti brahmāyu tesaṃ brāhmaṇo aggamakkhāyati yadidaṃ bhogehi. Brahmāyu tesaṃ<BR>
brāhmaṇo aggamakkhāyati yadidaṃ mantehi. [PTS Page 142] [\q 142/]      brahmāyu tesaṃ<BR>
brāhmaṇo aggamakkhāyati yadidaṃ āyunā ceva yasasā ca. So bhoto gotamassa<BR>
dassanakāmo'ti.<BR>
<BR>
-------------------------<BR>
1.Mithileyyakā-machasaṃ,sya 2.Sāraṇiyaṃ-machasaṃ.<BR>
<BR>
[BJT Page 590] [\x 590/]     <BR>
<BR>
Evaṃ bhoti kho so māṇavako brahmāyussa brāhmaṇassa paṭissutvā yena bhagavā<BR>
tenupasaṅkami. Upasaṅkamitvā bhagavatā saddhiṃ sammodi, sammodanīyaṃ kathaṃ<BR>
sārāṇīyaṃ vītisāretvā ekamantaṃ aṭṭhāsi. Ekamantaṃ ṭhito kho so māṇavako bhagavantaṃ<BR>
etadavoca: brahmāyu bho gotama, brāhmaṇo bhagavantaṃ gotamaṃ appābādhaṃ<BR>
appātaṅkaṃ la lahuṭṭhānaṃ balaṃ phāsuvihāraṃ pucchati. Brahmāyu bho gotama, brāhmaṇo<BR>
jiṇṇo vuddho mahallako addhagato vayo anuppatto vīsaṃvassasatiko jātiyā tiṇṇaṃ<BR>
vedānaṃ pāragu sanighaṇḍukeṭubhānaṃ sākkharappabhedānaṃ itihāsapañcamānaṃ padako<BR>
veyyākaraṇo lokāyatamahāpurisalakkhaṇesu anavayo. Yāvatā bho brāhmaṇagahapatikā<BR>
mithilāyaṃ paṭivasanti, brahmāyu tesaṃ brāhmaṇo aggamakkhāyati yadidaṃ bhogehi.<BR>
Brahmāyu tesaṃ brāhmaṇo aggamakkhāyati yadidaṃ mantehi. Brahmāyu tesaṃ brāhmaṇo<BR>
aggamakkhāyati yadidaṃ āyunā ceva yasasā ca. So bhoto gotamassa dassanakāmo'ti.<BR>
<BR>
'Yassadāni māṇavaka, brahmāyu brāhmaṇo kālaṃ maññatī'ti.<BR>
<BR>
Atha kho so māṇavako yena brahmāyu brāhmaṇo tenupasaṅkami. Upasaṅkamitvā<BR>
brahmāyuṃ brāhmaṇaṃ etadavoca: 'katāvakāso kho bhavaṃ samaṇena gotamena, yassadāni<BR>
bhavaṃ kālaṃ maññatī'ti.<BR>
<BR>
Atha kho brahmāyu brāhmaṇo yena bhagavā tenupasaṅkami. Addasā kho sā parisā<BR>
brahmāyuṃ brāhmaṇaṃ dūratova āgacchantaṃ, disvāna atha naṃ1 okāsamakāsi yathā taṃ<BR>
ñātassa yasassino. Atha kho brahmāyu brāhmaṇo taṃ parisaṃ etadavoca: alaṃ bho,<BR>
nisīdatha tumhe sake āsane, idhāhaṃ samaṇassa gotamassa santike nisīdissāmīti. Atha kho<BR>
brahmāyu brāhmaṇo yena bhagavā tenupasaṅkami. Upasaṅkamitvā bhagavatā saddhiṃ<BR>
sammodi. Sammodanīyaṃ kathaṃ sārāṇīyaṃ vītisāretvā ekamantaṃ nisīdi. Ekamantaṃ<BR>
nisinno kho brahmāyu brāhmaṇo bhagavato [PTS Page 143] [\q 143/]      kāye dvattiṃsa<BR>
mahāpurisalakkhaṇāni sammannesi. Addasā kho brahmāyu brāhmaṇo bhagavato kāye<BR>
dvattiṃsa mahāpurisalakkhaṇāni, yebhūyyena ṭhapetvā dve dvīsu mahāpurisalakkhaṇesu<BR>
kaṅkhati vicikicchati nādhimuccati na sampasīdati. Kosohite ca vatthaguyhe pahūtajivhatāya<BR>
ca. Atha kho brahmāyu brāhmaṇo bhagavantaṃ gāthāhi ajjhabhāsi:<BR>
<BR>
'Ye me dvattiṃsāti sutā mahāpurisalakkhaṇā,<BR>
Duve tesaṃ na passāmi bhoto kāyasmiṃ gotama.<BR>
<BR>
Kacci kosohitaṃ bhoto vatthaguyhaṃ naruttama,<BR>
Nārīsahanāma savhayā2 kacci jivhā na rassikā3<BR>
<BR>
Kacci pahutajivhosi? Yathā taṃ jāniyāmase,<BR>
Ninnāmayetaṃ tanukaṃ kaṅkhaṃ vinaya no ise,<BR>
<BR>
Diṭṭhadhammahitatthāya samparāya sukhāya ca,<BR>
Katāvakāsā pucchemu4 yaṃ kiñci abhipatthita'nti.<BR>
<BR>
-------------------------<BR>
1. Disvāna oramiya-machasa , disvā oramattha-syā , disvāna oramattha-[PTS 2.]<BR>
Nārīsamānasavhayā-sīmu, machasaṃ 3. Tadassikā-sīmu, na dassakā-machasaṃ 4,<BR>
pucchema-sīmu, pucchāma -machasaṃ,syā,[PTS]<BR>
<BR>
[BJT Page 592] [\x 592/]     <BR>
<BR>
Atha kho bhagavato etadahosi: 'passati kho me ayaṃ brahmāyu brāhmaṇo dvattiṃsa<BR>
mahāpurisalakkhaṇāni yebhūyyena ṭhapetvā dve dvīsu mahāpurisalakkhaṇesu kaṅkhati<BR>
vicikicchati nādimuccati na sampasīdati kosohite ca catthaguyha pahūtajivhatāya cāti. Atha<BR>
kho bhagavā tathārūpaṃ iddhābhisaṅkhāraṃ abhisaṅkhāsi. Yathā addasa brahmāyu<BR>
brāhmaṇo bhagavato kosohitaṃ catthaguyhaṃ. Atha kho bhagavā jivhaṃ ninnāmetvā ubhopi<BR>
kaṇṇasotāni anumasi parimasi1, ubhopi nāsikāsotāni anumasi parimasi. Kevalampi2<BR>
lalāṭamaṇḍalaṃ3 jivhāya chādesi4 atha kho bhagavā brahmāyuṃ brāhmaṇaṃ gāthāhi<BR>
paccabhāsi.<BR>
<BR>
Ye te dvattiṃsāti sutā mahāpurisalakkhaṇā,<BR>
Sabbe te mama kāyasmiṃ mā te kaṅkhāhu brāhmaṇa.<BR>
<BR>
Abhiññeyyaṃ abhiññātaṃ bhāvetabbañca bhāvitaṃ,<BR>
Pahātabbaṃ pahīnaṃ me tasmā buddhosmi brāhmaṇa. [PTS Page 144] [\q 144/]      <BR>
Diṭṭhadhammahitatthāya samparāya sukhāya ca,<BR>
Katāvakāso pucchassu yaṃ kiñci abhipatthitanti.<BR>
<BR>
Atha kho brahmāyussa brāhmaṇassa etadahosi: 'katāvakāso khomhi samaṇena gotamena.<BR>
Kinnu kho ahaṃ samaṇaṃ gotamaṃ puccheyyaṃ diṭṭhadhammikaṃ vā atthaṃ samparāyikaṃ<BR>
vāti. Atha kho brahmāyussa brāhmaṇassa etadahosi: 'kusalo kho ahaṃ diṭṭhadhammikānaṃ<BR>
atthānaṃ, aññepi maṃ diṭṭhadhammikaṃ atthaṃ pucchanti. Yannūnāhaṃ samaṇaṃ gotamaṃ<BR>
samparāyikaññeva atthaṃ puccheyya'nti. Atha kho brahmāyu brāhmaṇo bhagavantaṃ<BR>
gāthāhi ajjhabhāsi.<BR>
<BR>
'Kathaṃ bho5 brāhmaṇo hoti kathaṃ bhavati vedagu,<BR>
Tevijjo bho kathaṃ hoti sottiyo6 kintivuccati.<BR>
Arahaṃ bho kathaṃ hoti kathaṃ bhavati kevalī,<BR>
Municca7 bho kathaṃ hoti buddho kinti pavuccatī'ti.<BR>
<BR>
Atha kho bhagavā brahmāyuṃ brāhmaṇaṃ gāthāhi paccabhāsi.<BR>
<BR>
'Pubbenivāsaṃ yo vedi saggāpāyañca passati,<BR>
Atho jātikkhayaṃ patto abhiññā vosito muni.<BR>
<BR>
Cittaṃ visuddhaṃ jānāti muttaṃ rāgehi sabbaso,<BR>
Pahīna jātimaraṇo brahmacariyassa kevalī<BR>
Pāragu sabbadhammānaṃ buddho tādi pavuccati'ti.<BR>
<BR>
--------------------------<BR>
1.Paṭimasi-machasaṃ,syā,[PTS 2.] Kevalakampi-[pts.] Kevalakappaṃ-syā. 3.<BR>
Nalāṭamaṇḍalaṃ-machasaṃ,syā,[PTS 4.] Pacchādesi-[PTS 5.] Kathaṃ kho-machasaṃ<BR>
6.Sotthiyo-sīmu,[PTS 7.] Muni ca-sīmu, machasaṃ,syā,[PTS]<BR>
<BR>
[BJT Page 594] [\x 594/]     <BR>
<BR>
Evaṃ vutte brahmāyu brāhmaṇo uṭṭhāyāsanā ekaṃsaṃ uttarāsaṅgaṃ karitvā bhagavato<BR>
pādesu sirasā nipatitvā bhagavato pādāni mukhena ca paricumbati. Pāṇīhi ca<BR>
parisambāhati. Nāmañca sāveti: brahmāyu cāhaṃ1 bho gotama brāhmaṇo, brahmāyu cāhaṃ1<BR>
bho gotama brāhmaṇo'ti. Atha kho sā parisā acchariyabbhūtacittā jātā ahosi: 'acchariyaṃ vata<BR>
bho, abbhūtaṃ vata bho, samaṇassa mahiddhikatā mahānubhāvatā2. Yatrahi nāmāyaṃ<BR>
brahmāyu brāhmaṇo ñāto yassasī evarūpaṃ paramanipaccakāraṃ3 karissatī'ti.<BR>
<BR>
Atha kho bhagavā brahmāyuṃ brāhmaṇaṃ etadavoca: [PTS Page 145  [\q 145/]     ']alaṃ<BR>
brāhmaṇa, uṭṭhaha, nisīda tvaṃ sake āsane, yato te mayi cittaṃ pasanna'nti. Atha kho<BR>
brahmāyu brāhmaṇo uṭṭhabhitvā sake āsane nisīdi.<BR>
<BR>
Atha kho bhagavā brahmāyussa brāhmaṇassa ānupubbīkathaṃ kathesi. Seyyathīdaṃ:<BR>
'dānakathaṃ sīlakathaṃ saggakathaṃ kāmānaṃ ādīnavaṃ okāraṃ saṅkilesaṃ nekkhamme<BR>
ānisaṃsaṃ pakāsesi yadā bhagavā aññāsi brahmāyuṃ brāhmaṇaṃ kallacittaṃ muducittaṃ<BR>
vinīvaraṇacittaṃ udaggacittaṃ pasannacittaṃ, atha yā buddhānaṃ sāmukkaṃsikā<BR>
dhammadesanā taṃ pakāsesi dukkhaṃ samudayaṃ nirodhaṃ maggaṃ. Seyyathāpi nāma<BR>
suddhaṃ vatthaṃ apagatakāḷakaṃ sammadeva rajanaṃ patigaṇheyya, evamevaṃ<BR>
brahmāyussa brāhmaṇassa tasmiññeva āsane virajaṃ vītamalaṃ dhammacakkhuṃ udapādi,<BR>
yaṃ kiñci samudayadhammaṃ sabbaṃ taṃ nirodhadhammanti. Atha kho brahmāyu<BR>
brāhmaṇo diṭṭhadhammo, pattadhammo, viditadhammo, pariyogāḷhadhammo<BR>
tiṇṇavicikiccho vigatakathaṅkatho vesārajjappatto aparappaccayo satthusāsane bhagavantaṃ<BR>
etadavoca: " abhikkantaṃ ho gotama, abhikkantaṃ bho gotama. Seyyathāpi bho gotama<BR>
nikkujjitaṃ vā ukkujjeyya. Paṭicchannaṃ vā vivareyya, mūḷhassa vā maggaṃ ācikkheyya,<BR>
andhakāre vā telapajjotaṃ dhāreyya 'cakkhūmanto rūpāni dakkhinti'ti. Evamevaṃ bhotā<BR>
gotamena anekapariyāyena dhammo pakāsito esāhaṃ bhagavantaṃ gotamaṃ saraṇaṃ<BR>
gacchāmi dhammañca bhikkhusaṅghañca, upāsakaṃ maṃ bhavaṃ gotamamo dhāretu<BR>
ajjatagge pāṇupetaṃ saraṇaṅgataṃ. Adivāsetu ca me bhavaṃ gotamo svātanāya bhattaṃ<BR>
saddhiṃ bhikkhusaṅghenā"ti. Adhivāsesi bhagavā tuṇhībhāvena.<BR>
<BR>
Atha kho brahmāyu brāhmaṇo bhagavato adivāsanaṃ viditvā uṭṭhāyāsanā bhagavantaṃ<BR>
abhivādetvā padakkhiṇaṃ katvā pakkāmi. Atha kho brahmāyu brāhmaṇo tassā rattiyā<BR>
accayena sake nivesane paṇītaṃ khādanīyaṃ bhojanīyaṃ paṭiyādāpetvā bhagavato kālaṃ<BR>
ārocāpesi: kālo bho gotama, niṭṭhitaṃ bhatta'nti. [PTS Page 146] [\q 146/]      atha kho<BR>
bhagavā pubbanhasamayaṃ nivāsetvā pattacīvaraṃ ādāya yena brahmāyussa brāhmaṇassa<BR>
nivesanaṃ tenupasaṅkami. Upasaṅkamitvā paññatte āsane nisīdi.<BR>
<BR>
--------------------------<BR>
1. Brahmāyu ahaṃ- machasaṃ, ,brahmāyvāhaṃ-syā,[PTS , 2.] Samaṇassa mahīddhikatā<BR>
mahānubhāvatā-machasaṃ,ūnaṃ 3. Paramanipaccākāraṃ-sīmu, paramaṃ nipaccākāraṃ-syā. <BR>
<BR>
[BJT Page 596] [\x 596/]     <BR>
<BR>
Saddhiṃ bhikkhusaṅghena. Atha kho brahmāyu brāhmaṇo sattāhaṃ buddhapamukhaṃ<BR>
bhikkhusaṅghaṃ paṇītena khādanīyena bhojanīyena sahatthā santappesi sampavāresi. Atha<BR>
kho bhagavā tassa sattāhassa accayena videhesu cārikaṃ pakkāmi. Atha kho brahmāyu<BR>
brāhmaṇo acirapakkantassa bhagavato kālamakāsi.<BR>
<BR>
Atha kho sambahulā bhikkhū yena bhagavā tenupasaṅkamiṃsu. Upasaṅkamitvā<BR>
bhagavantaṃ abhivādetvā ekamantaṃ nisīdiṃsu. Ekamantaṃ nisinnā kho te bhikkhu<BR>
bhagavantaṃ etadavocuṃ: 'brahmāyu bhante, brāhmaṇo kālakato, tassa kā gati, ko<BR>
abhisamparāyo'ti.<BR>
<BR>
Paṇḍito bhikkhave, brahmāyu brāhmaṇo, paccapādi dhammassānudhammaṃ na ca maṃ1<BR>
dhammādhikaraṇaṃ vihesesi. Brahmāyu bhikkhave, brāhmaṇo pañcannaṃ orambhāgiyānaṃ<BR>
saññojanānaṃ parikkhayā opapātiko hoti tattha parinibbāyī anāvattidhammo tasmā lokāti.<BR>
<BR>
Idamavoca bhagavā. Attamanā te bhikkhū bhagavato bhāsitaṃ abhinandunti.<BR>
<BR>
Brahmāyusuttaṃ paṭhamaṃ<BR>
<BR>
-------------------------<BR>
1. Neva maṃ-syā.<BR>
<BR>
[BJT Page 598] [\x 598/]      <BR>
<BR>
2.5.2.<BR>
<BR>
Sela suttaṃ.<BR>
<BR>
Evaṃ me sutaṃ: ekaṃ samayaṃ bhagavā aṅguttarāpesu cārikaṃ caramāno māno mahatā<BR>
bhikkhusaṅghena saddhiṃ aḍḍhateḷasehi bhikkhusatehi, yena āpaṇaṃ nāma aṅguttarāpānaṃ<BR>
nigamo tadavasari. Assosi kho keṇiyo jaṭilo samaṇo khalu bho gotamo sakyaputto<BR>
sakyakulā pabbajito aṅguttarāpesu cārikaṃ caramāno mahatā bhikkhusaṅghena saddhiṃ<BR>
aḍḍhateḷasehi bhikkhusatehi āpaṇaṃ anuppatto. Taṃ kho pana bhagavantaṃ gotamaṃ evaṃ<BR>
kalyāṇo kittisaddo abbhuggato: 'itipi so bhagavā arahaṃ sammāsambuddho<BR>
vijjācaraṇasampanno sugato lokavidū anuttaro purisadammasārathi satthā devamanussānaṃ<BR>
buddho bhagavāti. So imaṃ lokaṃ sadevakaṃ samārakaṃ sabrahmakaṃ<BR>
sassamaṇabrāhmaṇiṃ pajaṃ sadevamanussaṃ sayaṃ abhiññā sacchikatvā pavedeti. So<BR>
dhammaṃ deseti ādikalyāṇaṃ majjhe kalyāṇaṃ pariyosānakalyāṇaṃ sātthaṃ sabyañjanaṃ<BR>
kevalaparipuṇṇaṃ parisuddhaṃ brahmacariyaṃ pakāseti. Sādhu kho pana tathārūpānaṃ<BR>
arahataṃ dassanaṃ hoti'ti.<BR>
<BR>
Atha kho keṇiyo jaṭilo yena bhagavā tenupasaṅkami. Upasaṅkamitvā bhagavatā saddhiṃ<BR>
sammodi. Sammodanīyaṃ kathaṃ sārāṇiyaṃ vītisāretvā ekamantaṃ nisīdi. Ekamantaṃ<BR>
nisinnaṃ kho keṇiyaṃ jaṭilaṃ bhagavā dhammiyā kathāya sandassesi samādapesi samuttejesi<BR>
sampahaṃsesi. Atha kho keṇiyojaṭilo bhagavatā dhammiyā kathāya sandassito samādapito<BR>
samuttejito sampahaṃsito bhagavantaṃ etadavoca: ' adhivāsetu me bhavaṃ gotamo<BR>
svātanāya bhattaṃ saddhiṃ bhikkhusaṅghenā'ti.<BR>
<BR>
Evaṃ vutte bhagavā keṇiyaṃ jaṭilaṃ etadavoca: mahā kho keṇiya, bhikkhusaṅgho<BR>
aḍḍhateḷasāni bhikkhusatāni. Tvañca kho brāhmaṇesu abhippasanno'ti. Dutiyampi kho<BR>
keṇiyo jaṭilo bhagavantaṃ etadavoca: 'kiñcāpi bho gotama, mahā bhikkhusaṅgho,<BR>
aḍḍhateḷasāni bhikkhusatāni, ahañca brāhmaṇesu abhippasanno, adhivāsetu me bhavaṃ<BR>
gotamo svātanāya bhattaṃ saddhiṃ bhikkhusaṅghonā'ti. Dutiyampi kho bhagavā keṇiyaṃ<BR>
jaṭilaṃ etadavoca: 'mahā kho keṇiya, bhikkhusaṅgho aḍḍhateḷasāni bhikkhusatāni. Tvañca<BR>
kho brāhmaṇesu abhippasanno'ti, tatiyampi kho keṇiyo jaṭilo bhagavantaṃ etadavoca: '<BR>
'kiñcāpi bho gotama mahā bhikkhusaṅgho, aḍḍhateḷasāni bhikkhusatāni. Ahañca<BR>
brāhmaṇesu abhippasanno, adivāsetu me bhavaṃ gotamo svātanāya bhattaṃ saddhiṃ<BR>
bhikkhusaṅghenā'ti. Adhivāsesi bhagavā tuṇhībhāvena.<BR>
<BR>
[BJT Page 600] [\x 600/]     <BR>
<BR>
Atha kho kheṇiyo jaṭilo bhagavato adivāsanaṃ viditvā uṭṭhāyāsanā yena sako assamo<BR>
tenupasaṅkami. Upasaṅkamitvā mittāmacce ñātisālohite āmantesi: suṇantu me bhonto<BR>
mittāmaccā ñātisālohitā, samaṇo me gotamo nimantito svātanāya bhattaṃ saddhiṃ<BR>
bhikkhusaṅghena. Yena me kāyaveyyāvaṭikaṃ1. Kareyyāthā'ti. Evaṃ bhoti kho keṇiyassa<BR>
jaṭilassa mittāmaccā ñātisālohitā keṇiyassa jaṭilassa paṭissutvā appekacce uddhanāni<BR>
khaṇanti, appekacce kaṭṭhāni phālenti, appekacce bhājanāni dhovanti, appekacce<BR>
udakamaṇikaṃ patiṭṭhāpenti, appekacce āsanāni paññāpenti, keṇiyo pana jaṭilo sāmaññeva<BR>
maṇḍalamālaṃ paṭiyādeti.<BR>
<BR>
Tena kho pana samayena selo brāhmaṇo āpaṇe paṭivasati tiṇṇaṃ vedānaṃ pāragu<BR>
sanighaṇḍukeṭubhānaṃ sākkharappabhedānaṃ itihāsapañcamānaṃ padako veyyākaraṇo<BR>
lokāyatamahāpurisalakkhaṇesu anavayo. Tīṇi ca māṇavakasatāni mante vāceti. Tena kho<BR>
pana samayena keṇiyo jaṭilo sele brāhmaṇe abhippasanno hoti. Atha kho selo brāhmaṇo<BR>
tihi māṇavakasatehī parivuto chaṅghāvihāraṃ anucaṅkamamāno anuvicaramāno yena<BR>
keṇiyassa jaṭilassa assamo tenupasaṅkami addasā kho selo brāhmaṇo keṇiyassa jaṭilassa<BR>
assame appekacce uddhanāni khaṇante, appekacce kaṭṭhāni phālente, appekacce bhājanāni<BR>
dhovante, appekacce udakamaṇikaṃ patiṭṭhāpente, appekacce āsanāni paññāpente2,<BR>
keṇiyaṃ pana jaṭilaṃ sāmaññeva maṇḍalamālaṃ paṭiyādentaṃ. Disvāna keṇiyaṃ jaṭilaṃ<BR>
etadavoca: kinnu bhoto keṇiyassa āvāho vā bhavissati, vivāho vā bhavissati, mahāyañño vā<BR>
paccupaṭṭhito, rājā vā māgadho seniyo bimbisāro nimantito svātanāya saddhiṃ<BR>
balakāyenā'ti. Na me bho sela āvāho bhavissati, napi vivābho bhavissati, napi rājā māgadho<BR>
seniyo bimbisāro nimantito svātanāya saddhiṃ balakāyena. Api ca kho me mahāyañño<BR>
paccupaṭṭhito. Atthi bho samaṇo gotamo sakyaputto sakyakulā pabbajito aṅguttarāpesu<BR>
cārikaṃ caramāno mahatā bhikkhusaṅgena saddhiṃ aḍḍhateḷasehi bhikkhusatehi āpaṇaṃ<BR>
anuppatto. Taṃ kho pana bhagavantaṃ3 gotamaṃ evaṃ kalyāṇo kittisaddo abbhuggato: 'itipi<BR>
so bhagavā arahaṃ sammāsambuddho vijjācaraṇasampanno sugato lokavidū anuttaro<BR>
purisadammasārathi satthā devamanussānaṃ buddho bhagavā'ti. So me nimantito svātanāya<BR>
bhattaṃ saddhiṃ bhikkhusaṅghenā'ti. Buddhoti bho keṇiya vadesi, buddhoti bho sela<BR>
vadāmi. Buddhoti bho keṇiya vadesi, buddhoti bho sela vadāmi. Buddhoti bho keṇiya<BR>
vadesi, buddhoti bho sela vadāmi'ti.<BR>
<BR>
Atha kho selassa brāhmaṇassa etadahosi: ghosopi kho eso dullabho lokasmiṃ yadidaṃ<BR>
buddhoti. Āgatāni kho panasmākaṃ mantesu dvattiṃsa mahāpurisalakkhaṇāni, yehi<BR>
samannāgatassa mahāpurisassa dveva4 gatiyo bhavanti anaññā. Sace agāraṃ ajjhāvasati, rājā<BR>
hoti cakkavattī dhammiko dhammarājā cāturanto vijitāvī janapadatthāvariyappatto<BR>
sattaratanasamannāgato. Tassimāni sattaratanāni bhavanti. Seyyathīdaṃ: cakkaratanaṃ<BR>
hatthiratanaṃ assaratanaṃ<BR>
<BR>
-------------------------<BR>
1.Kāyaveyyāvattikaṃ-syā 2, paññapente-machasaṃ 3. Bhavantaṃmachasaṃ,syā 4.<BR>
Dveyeva-machasaṃ.<BR>
[BJT Page 602] [\x 602/]     <BR>
<BR>
Maṇiratanaṃ itthiratanaṃ gahapatiratanaṃ parināyakaratanameva sattamaṃ. Parosahassaṃ<BR>
kho panassa puttā bhavanti sūrā vīraṅgarūpā parasenappamaddanā. So imaṃ paṭhaviṃ<BR>
sāgarapariyantaṃ adaṇḍena asatthena dhammena abhivijiya ajjhāvasati. Sace pana agārasmā<BR>
anagāriyaṃ pabbajati, arahaṃ hoti sammāsambuddho loke vivaṭṭacchado1 kahaṃ pana bho<BR>
keṇiyaṃ etarahi so bhavaṃ gotamo viharati arahaṃ sammāsambuddho'ti. Evaṃ vutte keṇiyo<BR>
jaṭilo dakkhiṇaṃ bāhuṃ paggahetvā selaṃ brāhmaṇaṃ etadavoca: yenesā bho sela<BR>
nīlavanarājī'ti. Atha kho selo brāhmaṇo tīhi māṇavakasatehi saddhiṃ yena bhagavā<BR>
tenupasaṅkami. Atha kho selo brāhmaṇo te māṇavake āmantesi: appasaddā bhonto<BR>
āgacchantu pāde pādaṃ2 nikkhipantā, durāsadā hi te bhagavanto sīhāva ekacarā,yadā cāhaṃ<BR>
bho samaṇena gotamena saddhiṃ manteyyaṃ, mā me bhonto antarantarā kathaṃ opātetha,<BR>
kathāpariyosānaṃ me bhavanto āgamentu'ti.<BR>
<BR>
Atha kho selo brāhmaṇo yena bhagavā tenupasaṅkami. Upasaṅkamitvā bhagavatā saddhiṃ<BR>
sammodi. Sammodanīyaṃ kathaṃ sārāṇīyaṃ vītisāretvā ekamantaṃ nisīdi, ekamantaṃ<BR>
nisinno kho selo brāhmaṇo bhagavato kāye dvattiṃsa mahāpurisalakkhaṇāni sammannesi3<BR>
addasā ko selo brāhmaṇo bhagavato kāye dvattiṃsa mahāpurisa lakkhaṇāni yebhūyyena<BR>
ṭhapetvā dve, dvisu mahāpurisalakkhaṇesu kaṅkhati vicikicchati nādhimuccati na<BR>
sampasīdati, kosohite ca catthaguyhe pahūtajivhatāya cā'ti. Atha kho bhagavato etadahosi:<BR>
passati kho me ayaṃ selo brāhmaṇo dvattiṃsa mahāpurisalakkhaṇāni yebhūyyena ṭhapetvā<BR>
dve, dvisu mahāpurisalakkhaṇesu kaṅkhati vicikicchati nādhimuccati na sampasīdati,<BR>
kosohite ca vatthaguyhe pahūtajivhatāya cāti. Atha kho bhagavā tathārūpaṃ<BR>
iddhābhisaṅkhāraṃ ahisaṅkhāsi yathā addasa selo brāhmaṇo bhagavato kosohitaṃ<BR>
vatthaguyhaṃ. Atha kho bhagavā jivhaṃ ninnāmetvā ubhopi kaṇṇasotāni anumasi<BR>
parimasi4. Ubhopi nāsikāsotāni5 anumasi parimasi. Kevalampi6 lalāṭamaṇḍalaṃ7 jivhāya<BR>
chādesi.<BR>
<BR>
Atha kho selassa brāhmaṇassa etadahosi: samannāgato kho samaṇo gotamo dvattiṃsa<BR>
mahāpurisalakkhaṇehi paripuṇṇehi no aparipuṇṇehi, no va kho naṃ jānāmi buddho vā no<BR>
vā. Sutaṃ kho pana metaṃ brāhmaṇānaṃ vuddhānaṃ mahallakānaṃ ācariyapācariyānaṃ<BR>
bhāsamānānaṃ. Ye te bhavanti arahanto sammāsambuddhā, te sake vaṇṇe bhaññamāne<BR>
attānaṃ pātukaronti. Yannūnāhaṃ samaṇaṃ gotamaṃ sammukhā sāruppāhi gāthāhi<BR>
abhitthaveyya'nti. Atha kho selo brāhmaṇo bhagavantaṃ sammukhā sāruppāhi gāthāhi<BR>
abhitthavi.<BR>
<BR>
-------------------------<BR>
1. Vivattacchaddo-sīmu. Vivaṭacchado-syā 2. Pade padaṃ -machasaṃ,syā 3.<BR>
Samannesi-machasaṃ 4. Paṭimasi-macasaṃ 5. Nāsikasotāni-machasaṃ,syā, 6.<BR>
Kevalakappaṃ-syā 7. Nalāṭamaṇḍalaṃ-machasaṃ,syā.<BR>
<BR>
[BJT Page 604] [\x 604/]     <BR>
<BR>
Paripuṇṇakāyo suruci sujāto cārudassano<BR>
Suvaṇṇavaṇṇosi bhagavā susukkadāṭhosi viriyavā1<BR>
Narassa hi sujātassa ye bhavanti viyañjanā2<BR>
Sabbe te tava kāyasmiṃ mahāpurisalakkhaṇā.<BR>
<BR>
Pasannanetto sumukho brahā3 uju patāpavā,<BR>
Majjhe samaṇasaṅghassa ādiccova virocasi.<BR>
<BR>
Kalyāṇadassano bhikkhu kañcanasannibhattaco,<BR>
Kinte samaṇabhāvena evaṃ uttamavaṇṇino<BR>
<BR>
Rājā arahasi bhavituṃ cakkavattī rathesabho,<BR>
Cāturanto vijitāvī jambusaṇḍassa4 issaro<BR>
<BR>
Khattiyā bhogi rājāno5 anuyuttā6 bhavantu te,<BR>
Rājābhirājā manujindo rajjaṃ kārehi gotama.<BR>
<BR>
Rājāhamasmi selā'ti dhammarājā anuttaro,<BR>
Dhammena cakkaṃ vattemi cakkaṃ appativattiyaṃ7<BR>
<BR>
Sambuddho paṭijānāsi dhammarājā anuttaro.<BR>
Dhammena cakkaṃ vattemi iti hāsasi gotama.<BR>
<BR>
Ko nu senāpati bhoto sāvako satthuranvayo8,<BR>
Ko te imaṃ anuvatteti9 dhammacakkaṃ pavattitaṃ<BR>
<BR>
Mayā pavattitaṃ cakkaṃ(selāti bhagavā) dhammacakkaṃ anuttaraṃ,<BR>
Sāriputto anuvatteti anujāto tathāgataṃ.<BR>
<BR>
Abhiññeyyaṃ abhiññātaṃ bhāvetabbañca bhāvitaṃ,<BR>
Pahātabbaṃ pahīnaṃ me tasmā buddhosmi brāhmaṇa.<BR>
<BR>
Vinayassu mayi kaṅkhaṃ adhimuccassu brāhmaṇa,<BR>
Dullabhaṃ dassanaṃ hoti sambuddhānaṃ abhiṇhaso.<BR>
<BR>
Yesaṃ ve dullabho loke pātubhāvo abhiṇhaso,<BR>
Sohaṃ brāhmaṇa sambuddho sallakatto anuttaro.<BR>
<BR>
Brahmabhūto atitulo mārasenappamaddano,<BR>
Sabbāmitte10 vasī katvā modāmi akutobhayo.<BR>
<BR>
Imaṃ bhonto nisāmetha yathā bhāsati cakkhumā,<BR>
Sallakatto mahāvīro sīhova nadatī vane.<BR>
<BR>
-------------------------<BR>
1. Vīriyavā-machasaṃ, susukkadāṭho saviriyavā-syā 2. Vyañjanā-sīmu, vissuñjanā-syā 3.<BR>
Brahmā-syā. 4. Jambumaṇḍassa-sīmu. 5. Bhojarājāno-sīmu. 6. Anuyantā-machasaṃ 7.<BR>
Appaṭivaṭṭiyaṃ-machasaṃ,syā 8. Satthudanvayo-syā 9. Tamanuvatteti-machasaṃ 10.Sabbe<BR>
mitte-sīmu.<BR>
<BR>
[BJT Page 604] [\x 604/]     <BR>
<BR>
Brahmabhūtaṃ atitulaṃ mārasenappamaddanaṃ,<BR>
Ko disvā nappasīdeyya api kaṇhābhijātiko,<BR>
<BR>
Yo maṃ icchati anvetu yo vānicchati gacchatu,<BR>
Idhāhaṃ pabbajissāmi varapaññassa santike<BR>
<BR>
Etañce1 ruccati bhoto sammāsambuddhasāsanaṃ2<BR>
Mayampi pabbajissāma varapaññassa santike.<BR>
<BR>
Brāhmaṇā tisatā ime yācanti pañjalīkatā,<BR>
Brahmacariyaṃ carissāma bhagavā tava santike.<BR>
<BR>
Svākkhātaṃ brahmacariyaṃ ( selāti bhagavā) sandiṭṭhimakālikaṃ,<BR>
Yattha amoghā pabbajjā appamattassa sikkhato'ti.<BR>
<BR>
Alattha kho selo brāhmaṇo sapariso bhagavato santike pabbajjaṃ, alattha upasampadaṃ.<BR>
Atha kho keṇiyo jaṭilo tassā rattiyā accayena sake assame paṇītaṃ khādanīyaṃ bhojanīyaṃ<BR>
paṭiyādāpetvā bhagavato kālaṃ ārocāpesi: 'kālo bho gotama, niṭṭhitaṃ bhatta'nti. Atha kho<BR>
bhagavā pubbanhasamayaṃ nivāsetvā pattacīvaraṃ ādāya yena keṇiyassa jaṭilassa assamo<BR>
tenupasaṅkami. Upasaṅkamitvā paññatte āsane nisīdi saddhiṃ bhikkhusaṅghena. Atha kho<BR>
keṇiyo jaṭilo buddhapamukhaṃ3 bhikkhusaṅghaṃ paṇītena khādanīyena bhojanīyena<BR>
sahatthā santappesi sampavāresi. Atha kho keṇiyo jaṭilo bhagavantaṃ bhuttāviṃ<BR>
onītapattapāṇiṃ aññataraṃ nīcaṃ asanaṃ gahetvā ekamantaṃ nisīdi. Ekamantaṃ nisinnaṃ<BR>
kho keṇiyaṃ jaṭilaṃ bhagavā imāhi gāthāhi anumodi.<BR>
<BR>
Aggihuttamukhā yaññā sāvittī chandaso mukhaṃ,<BR>
Rājā mukhaṃ manussānaṃ nadinaṃ sāgaro mukhaṃ.<BR>
<BR>
Nakkhattānaṃ mukhaṃ cando ādicco tapataṃ mukhaṃ,<BR>
Puññaṃ ākaṅkhamānānaṃ saṅgho ve yajataṃ mukha'nti.<BR>
<BR>
Atha kho bhagavā keṇiyaṃ jaṭilaṃ imāhi gāthāhi anumoditvā uṭṭhāyāsanā pakkāmi. Atha<BR>
kho āyasmā selo sapariso eko vūpakaṭṭho appamatto ātāpi pahitatto viharanto na cirasseva<BR>
yassatthāya kulaputtā sammadeva agārasmā anagāriyaṃ pabbajanti. Tadanuttaraṃ<BR>
brahmacariyapariyosānaṃ diṭṭheva dhamme sayaṃ abhiññā sacchikatvā upasampajja vihāsi.<BR>
Khīṇā jāti, vusitaṃ brahmacariyaṃ, kataṃ karaṇīyaṃ,nāparaṃ itthattāyāti abbhaññāsi.<BR>
Aññataro ca kho panāyasmā selo sapariso arahataṃ ahosi.<BR>
<BR>
-------------------------<BR>
1.Evañce-machasa,syā, 2. Sāsane-macasa. 3. Buddhappamukhaṃ-machasaṃ.<BR>
<BR>
[BJT Page 608] [\x 608/]     <BR>
<BR>
Atha kho āyasmā selo sapariso yena bhagavā tenupasaṅkami, upasaṅkamitvā ekaṃsaṃ<BR>
cīvaraṃ katvā yena bhagavā tenañjalimpaṇāmetvā bhagavantaṃ gāthāya ajjhabhāsi. <BR>
Yantaṃ saraṇamāgamma ito aṭṭhami cakkhumā1,<BR>
Sattarattena2 bhagavā dantamhā3 tava sāsane.<BR>
<BR>
Tuvaṃ buddho tuvaṃ satthā tuvaṃ mārābhibhu muni,<BR>
Tuvaṃ anusaye chetvā tiṇṇo tāresimaṃ pajaṃ.<BR>
<BR>
Upadhī te samatikkantā āsavā te padālitā,<BR>
Sīhova anupādāno pahīnabhayabheravo.<BR>
<BR>
Bhikkhavo tisatā ime tiṭṭhanti pañjalīkatā,<BR>
Pāde vīra pasārehi nāgā vandantu satthuno'ti.<BR>
<BR>
Selasuttaṃ [PTS Page 147] [\q 147/]      dutiyaṃ.<BR>
<BR>
-------------------------<BR>
1.Cakkhuma-syā 2. Anutrena-machasaṃ 3. Dantamha-sīmu,machasaṃ.<BR>
<BR>
[BJT Page 610] [\x 610/]     <BR>
<BR>
2.5.3.<BR>
Assalāyanasuttaṃ<BR>
<BR>
Evaṃ me sutaṃ: ekaṃ samayaṃ bhagavā sāvatthiyaṃ viharati jetavane anāthapiṇḍikassa<BR>
ārāme. Tena kho pana samayena nānāverajjakānaṃ brāhmaṇānaṃ pañcamattāni<BR>
brāhmaṇasatāni sāvatthiyaṃ paṭivasanti kenacideva karaṇīyena. Atha kho tesaṃ<BR>
brāhmaṇānaṃ etadahosi: 'ayaṃ kho samaṇo gotamo cātuvaṇṇiṃ suddhiṃ paññāpeti1 ko nu<BR>
kho pahoti samaṇena gotamena saddhiṃ asmiṃ vacane patimantetu'nti.<BR>
<BR>
Tena kho pana samayena assalāyano nāma māṇavo sāvatthiyaṃ paṭivasati daharo vuttasiro<BR>
soḷasavassuddesiko jātiyā, tiṇṇaṃ vedānaṃ pāragu sanighaṇḍukeṭubhānaṃ<BR>
sākkharappabhedānaṃ itihāsapañcamānaṃ padako veyyākaraṇo<BR>
lokāyatamahāpurisalakkhaṇesu anavayo. Atha kho tesaṃ brāhmaṇānaṃ etadahosi: 'ayaṃ kho<BR>
assalāyano māṇavo sāvatthiyaṃ paṭivasati daharo vuttasiro soḷasavassuddesiko jātiyā,<BR>
tiṇṇaṃ vedānaṃ pāragu sanighaṇḍukeṭubhānaṃ sākkharappabhedānaṃ itihāsapañcamānaṃ,<BR>
padako veyyākaraṇo lokāyatamahāpurisalakkhaṇesu anavayo. So kho pahoti samaṇena<BR>
gotamena saddhiṃ asmiṃ vacane patimantetu'nti.<BR>
<BR>
Atha kho te brāhmaṇā yena assalāyano māṇavo tenupasaṅkamiṃsu, upasaṅkamitvā<BR>
assalāyanaṃ māṇavaṃ etadavocuṃ: 'ayaṃ bho assalāyana, samaṇo gotamo cātuvaṇṇiṃ<BR>
suddhiṃ paññāpeti1 etu bhavaṃ assalāyano samaṇena gotamena saddhiṃ asmiṃ vacane<BR>
patimantetu'ti. Evaṃ vutte assalāyano māṇavo te brāhmaṇe etadavoca: 'samaṇo khalu bho<BR>
gotamo dhammavādī, dhammavādino ca pana duppatimantiyā bhavanti. Nāhaṃ sakkomi<BR>
samaṇena gotamena saddhiṃ asamiṃ vacane patimantetu'nti. Dutiyampi kho te brāhmaṇā<BR>
assalāyanaṃ māṇavaṃ etadavocuṃ: 'ayaṃ bho assalāyana, samaṇo gotamo cātuvaṇṇiṃ<BR>
suddhiṃ paññāpeti. Etu bhavaṃ assalāyano samaṇena gotamena [PTS Page 148] [\q 148/] <BR>
    saddhiṃ asmiṃ vacane patimantetuṃ. Caritaṃ kho pana bhotā assalāyaṇena<BR>
paribbājaka'nti. Dutiyampi kho assalāyano māṇavo te brāhmaṇe etadavoca: 'samaṇo khalu<BR>
bho gotamo dhammavādi, dhammavādino ca pana duppatimantiyā bhavanti. Nāhaṃ<BR>
sakkomi samaṇena gotamena saddhiṃ asmiṃ vacane patimantetu'nti. Tatiyampi kho te<BR>
brāhmaṇā assalāyanaṃ māṇavaṃ etadavocuṃ: 'ayaṃ bho assalāyana samaṇo gotamo<BR>
cātuvaṇṇiṃ suddhiṃ paññāpeti. Etu bhavaṃ asasalāyano samaṇena gotamena saddhiṃ<BR>
asmiṃ vacane patimantetuṃ. Caritaṃ kho pana bhotā assalāyanena paribbājakaṃ, mā bhavaṃ<BR>
assalāyano ayuddhaparājitaṃ parājiyī'ti. <BR>
<BR>
--------------------------<BR>
1.Paññapeti-machasaṃ.<BR>
<BR>
[BJT Page 612] [\x 612/]     <BR>
<BR>
Evaṃ vutte assalāyano māṇavo te brāhmaṇe etadavoca: 'addhā kho ahaṃ bhavanto1 na<BR>
labhāmi. Samaṇo khalu bho gotamo dhammavādi, dhammavādino ca pana duppatimantiyā<BR>
bhavanti. Nāhaṃ sakkomi samaṇena gotamena saddhiṃ asmiṃ vacane patimantetuṃ. Api<BR>
cāhaṃ bhavantānaṃ2 vacanena gamissāmi'ti.<BR>
<BR>
Atha kho assalāyano māṇavo mahatā brāhmaṇagaṇena saddhiṃ yena bhagavā<BR>
tenupasaṅkami. Upasaṅkamitvā bhagavatā saddhiṃ sammodi. Sammodanīyaṃ kathaṃ<BR>
sārāṇīyaṃ vītisāretvā ekamantaṃ nisīdi. Ekamantaṃ nisinno kho assalāyano māṇavo<BR>
bhagavantaṃ etadavoca: 'brāhmaṇā bho gotama, evamāhaṃsu: 'brāhmaṇāva seṭṭho vaṇṇo.<BR>
Hīno añño vaṇṇo. Brāhmaṇāva sukko vaṇṇo, kaṇho añño vaṇṇo, brāhmaṇāva sujjhanti<BR>
no abrāhmaṇā, brāhmaṇāva brahmuṇo puttā orasā mukhato jātā brahmajā brahmanimmitā<BR>
brahmadāyādā'ti. Idha bhavaṃ gotamo kimāhā'ti?<BR>
<BR>
Dissante3 kho pana assalāyana, brāhmaṇānaṃ brāhmaṇiyo utuniyopi gabhiniyopi<BR>
vijāyamānāpi pāyamānāpi te ca brāhmaṇā, yonijāva samānā, evamāhaṃsu: 'brāhmaṇāva<BR>
seṭṭho vaṇṇo, hīno añño vaṇṇo. Brāhmaṇāva sukko vaṇṇo, kaṇho añño vaṇṇo.<BR>
Brāhmaṇāva sujjhanti no abrāhmaṇā, brāhmaṇāva brahmuno puttā orasā mukhato jātā<BR>
brahmajā brahmanimmitā brahmadāyādā'ti.<BR>
<BR>
Kiñcāpi bhavaṃ gotamo evamāha. Atha kho brāhmaṇā evametaṃ maññanti. 'Brāhmaṇāva<BR>
seṭṭho vaṇṇo hīno añño vaṇṇo. Brāhmaṇāva sukko vaṇṇo, kaṇho añño vaṇṇo.<BR>
Brāhmaṇāva sujjhanti no abrāhmaṇā, brāhmaṇāva brahmuno puttā orasā mukhato jātā<BR>
brahmajā brahmanimmitā brahmadāyādā'ti. [PTS Page 149] [\q 149/]     <BR>
<BR>
Taṃ kiṃ maññasi assalāyana, sutaṃ te: 'yonakambojesu4 aññesu ca paccantimesu janapadesu<BR>
dveva vaṇṇā, ayyo ceva dāso ca. Ayyo hutvā dāso hoti, dāso hutvā ayyo hotī'ti.<BR>
<BR>
Evaṃ bho sutaṃ me yonakambojesu aññesu ca paccantimesu janapadesu dveva vaṇṇā ayyo<BR>
ceva dāso ca. Ayyo hutvā dāso hoti, dāso hutvā ayyo hoti'ti. Ettha assalāyana brāhmaṇānaṃ<BR>
kiṃ balaṃ ko assāso, yadettha brāhmaṇā evamāhaṃsu: 'brāhmaṇāva seṭṭho vaṇṇo, hīno<BR>
añño vaṇṇo, brāhmaṇāva sukko vaṇṇo, kaṇho añño vaṇṇo. Brāhmaṇāva sujjhanti no<BR>
abrāhmaṇā, brahmaṇāva brahmuno puttā orasā mukhato jātā brahmajā brahmanimmitā<BR>
brahmadāyādā'ti.<BR>
<BR>
Kiñcāpi bhavaṃ gotamo evamāha. Atha kho ettha brāhmaṇā evametaṃ maññanti:<BR>
'brāhmaṇāva seṭṭho vaṇṇo hīno añño vaṇṇo,brāhmaṇāva sukko vaṇṇo, kaṇho añño<BR>
vaṇṇo. Brāhmaṇāva sujjhanti no abrāhmaṇā, brāhmaṇāva brahmuno puttā orasā mukhato<BR>
jātā brahmajā brahmanimmitā brahmadāyādā'ti. <BR>
Taṃ kiṃ maññasi assalāyana, khattiyova nu kho pāṇātipāti adinnādāyi kāmesu micchācārī<BR>
musāvādi pisunāvāco pharusāvāco samphappalāpi abhijjhālu byāpannacitto micchādiṭṭhi,<BR>
kāyassa bhedā parammaraṇā, apāyaṃ duggatiṃ vinīpātaṃ nirayaṃ upapajjeyya, no<BR>
brāhmaṇo vessova nu kho pāṇātipātī adinnādāyī kāmesu micchācārī musāvādī pisunāvāco<BR>
pharusāvāco samphappalāpī abhijjhālu byāpannacitto micchādiṭṭhi, kāyassa bhedā<BR>
parammaraṇā, apāyaṃ duggatiṃ vinipātaṃ nirayaṃ upapajjeyya, no brāhmaṇo. Suddova nu<BR>
kho pāṇātipātī adinnādāyī kāmesu micchācārī musāvādī pisunāvāco parusāvāco<BR>
samphappalāpi abhijjhālu byāpannacitto micchādiṭṭhi, kāyassa bhedā parammaraṇā apāyaṃ<BR>
duggatiṃ vinīpātaṃ nirayaṃ upapajjeyya, no brāhmaṇoti.<BR>
<BR>
-------------------------<BR>
1. Bhante-syā bhavante-[PTS 2.] Bhavataṃ-syā 3. Dissanti-machasaṃ 4. Yonakakambojesu-syā.<BR>
<BR>
[BJT Page 614] [\x 614/]     <BR>
<BR>
No hidaṃ bho gotama, khattiyopi hi bho gotama, pāṇātipātī adinnādāyī kāmesu micchācārī<BR>
musāvādī pisunāvāco pharusāvāco samphappalāpi abhijjhālu byāpannacitto micchādiṭṭhi,<BR>
kāyassa bhedā parammaraṇā apāyaṃ duggatiṃ vinipātaṃ nirayaṃ upapajjeyya, brāhmaṇopi<BR>
hi bho gotama pāṇātipātī <BR>
Adinnādāyī kāmesu micchācārī musāvādī pisunāvāco pharusāvāco samphappalāpi<BR>
abhijjhālu byāpannacitto micchādiṭṭhi, kāyassa bhedā parammaraṇā apāyaṃ duggatiṃ<BR>
vinipātaṃ nirayaṃ upapajjeyya, vessopi hi bho gotama pāṇātipātī <BR>
Adinnādāyī kāmesu micchācārī musāvādī pisunāvāco pharusāvāco samphappalāpi<BR>
abhijjhālu byāpannacitto micchādiṭṭhi, kāyassa bhedā parammaraṇā apāyaṃ duggatiṃ<BR>
vinipātaṃ nirayaṃ upapajjeyya, suddopi hi bho gotama pāṇātipātī <BR>
Adinnādāyī kāmesu micchācārī musāvādī pisunāvāco pharusāvāco samphappalāpi<BR>
abhijjhālu byāpannacitto micchādiṭṭhi, kāyassa bhedā parammaraṇā apāyaṃ duggatiṃ<BR>
vinipātaṃ nirayaṃ upapajjeyya,sabbepi hi bho gotama,cattāro vaṇṇā pāṇātipātī1 <BR>
Adinnādāyī [PTS Page 150] [\q 150/]      kāmesu micchācārī musāvādī pisunāvācā<BR>
pharusāvācā samphappalāpī abhijjhālu byāpannacittā micchādiṭṭhī, kāyassa bhedā<BR>
parammaraṇā apāyaṃ duggatiṃ vinipātaṃ nirayaṃ upapajjeyyu'nti.<BR>
.1<BR>
Ettha assalāyana, brāhmaṇānaṃ kiṃ balaṃ ko assāso,yadettha brāhmaṇā evamāhaṃsu: '<BR>
brāhmaṇāva seṭṭho vaṇṇo ,hīno añño vaṇṇo. Brāhmaṇāva sukko vaṇṇo, kaṇho añño<BR>
vaṇṇo. Brāhmaṇāva sujjhanti no abrāhmaṇā, brāhmaṇāva brahmuno puttā orasā mukhato<BR>
jātā brahmajā brahmanimmitā brahmadāyādā'ti.<BR>
<BR>
Kiñcāpi bhavaṃ gotamo evamāha. Atha kho ettha [PTS Page 151] [\q 151/]      brāhmaṇā<BR>
evametaṃ maññanti: 'brāhmaṇāva seṭṭho vaṇṇo hīno añño vaṇṇo,brāhmaṇāva sukko<BR>
vaṇṇo, kaṇho añño vaṇṇo. Brāhmaṇāva sujjhanti no abrāhmaṇā, brāhmaṇāva brahmuno<BR>
puttā orasā mukhato jātā brahmajā brahmanimmitā brahmadāyādā'ti. .1<BR>
Taṃ kiṃ maññasi assalāyana, brāhmaṇova nu kho pāṇātipātā paṭivirato adinnādānā<BR>
paṭivirato kāmesu micchācārā paṭivirato musāvāda paṭivirato pisunāvācā paṭivirato<BR>
pharusāvācā paṭivirato samphappalāpā paṭivirato anabhijjhālu abyāpannacitto sammādiṭṭhi<BR>
kāyassa bhedā parammaraṇā sugatiṃ saggaṃ lokaṃ upapajjeyya. No khattiyo, no vesso, no<BR>
suddo'ti. <BR>
No hidaṃ bho gotama, khattiyopi hi bho gotama, pāṇātipātā paṭivirato adinnādānā<BR>
paṭivirato kāmesu micchācārā paṭivirato musāvādā paṭivirato pisunāvācā paṭivirato<BR>
pharusāvācā paṭivirato samphappalāpā paṭivirato anabhijjhālu abyāpannacitto sammādiṭṭhi<BR>
kāyassa bhedā parammaraṇā sugatiṃ saggaṃ lokaṃ upapajjeyya. No khattiyo, no vesso, no<BR>
suddo'ti.<BR>
<BR>
No hidaṃ bho gotama, brāhmaṇopi hi bho gotama, pāṇātipātā paṭivirato adinnādānā<BR>
paṭivirato kāmesu micchācārā paṭivirato musāvādā paṭivirato pisunāvācā paṭivirato<BR>
pharusāvācā paṭivirato samphappalāpā paṭivirato anabhijjhālu abyāpannacitto sammādiṭṭhi<BR>
kāyassa bhedā parammaraṇā sugatiṃ saggaṃ lokaṃ upapajjeyya.<BR>
<BR>
No hidaṃ bho gotama, vessopi hi bho gotama, pāṇātipātā paṭivirato adinnādānā paṭivirato<BR>
kāmesu micchācārā paṭivirato musāvādā paṭivirato pisunāvācā paṭivirato pharusāvācā<BR>
paṭivirato samphappalāpā paṭivirato anabhijjhālu abyāpannacitto sammādiṭṭhi kāyassa<BR>
bhedā parammaraṇā sugatiṃ saggaṃ lokaṃ upapajjeyya.<BR>
<BR>
No hidaṃ bho gotama, suddopi hi bho gotama, pāṇātipātā paṭivirato adinnādānā paṭivirato<BR>
kāmesu micchācārā paṭivirato musāvādā paṭivirato pisunāvācā paṭivirato pharusāvācā<BR>
paṭivirato samphappalāpā paṭivirato anabhijjhālu abyāpannacitto sammādiṭṭhi kāyassa<BR>
bhedā parammaraṇā sugatiṃ saggaṃ lokaṃ upapajjeyya.<BR>
<BR>
No hidaṃ bho gotama,sabbepi hi bho gotama,cattāro vaṇṇā pāṇātipātā paṭiviratā<BR>
adinnādānā paṭiviratā kāmesu micchācārā paṭiviratā musāvādā paṭiviratā pisunāvācā<BR>
paṭiviratā pharusāvācā paṭiviratā samphappalāpā paṭiviratā anabhijjhālu abyāpannacitto<BR>
sammādiṭṭhi kāyassa bhedā parammaraṇā sugatiṃ saggaṃ lokaṃ upapajjeyyu'nti.<BR>
<BR>
Ettha assalāyana, brāhmaṇānaṃ kiṃ balaṃ ko assāso,yadettha brāhmaṇā evamāhaṃsu: '<BR>
brāhmaṇāva seṭṭho vaṇṇo ,hīno añño vaṇṇo. Brāhmaṇāva sukko vaṇṇo, kaṇho añño<BR>
vaṇṇo. Brāhmaṇāva sujjhanti no abrāhmaṇā, brāhmaṇāva brahmuno puttā orasā mukhato<BR>
jātā brahmajā brahmanimmitā brahmadāyādā'ti.<BR>
<BR>
Kiñcāpi bhavaṃ gotamo evamāha. Atha kho ettha brāhmaṇā evametaṃ maññanti:<BR>
'brāhmaṇāva seṭṭho vaṇṇo hīno añño vaṇṇo,brāhmaṇāva sukko vaṇṇo, kaṇho añño<BR>
vaṇṇo. Brāhmaṇāva sujjhanti no abrāhmaṇā, brāhmaṇāva brahmuno puttā orasā mukhato<BR>
jātā brahmajā brahmanimmitā brahmadāyādā'ti. <BR>
<BR>
--------------------------<BR>
1. Pāṇātipātino-machasaṃ,syā,[PTS]<BR>
<BR>
[BJT Page 616] [\x 616/]     <BR>
Taṃ kiṃ maññasi assalāyana, brāhmaṇova nu kho pahoti asmiṃ padese averaṃ abyāpajjhaṃ<BR>
mettaṃ cittaṃ bhāvetuṃ no khattiyo no vesso no suddo'ti.<BR>
<BR>
No hidaṃ bho gotama, khattiyopi hi bho gotama, pahoti asmiṃ padese averaṃ abyāpajjhaṃ<BR>
mettaṃ cittaṃ bhāvetuṃ, brāhmaṇopi hi bho gotama ,pahoti asmiṃ padese averaṃ<BR>
abyāpajjhaṃ mettaṃ cittaṃ bhāvetuṃ,vessopi hi bho gotama, pahoti asmiṃ padese averaṃ<BR>
abyāpajjhaṃ mettaṃ cittaṃ bhāvetuṃ, suddopi hi bho gotama pahoti asmiṃ padese averaṃ<BR>
abyāpajjhaṃ mettaṃ cittaṃ bhāvetuṃ, sabbepi hi bho gogatama, cattāro vaṇṇā pahonti asmiṃ<BR>
padese averaṃ abyāpajjhaṃ mettaṃ cittaṃ bhāvetu'nti.<BR>
<BR>
.1<BR>
Ettha assalāyana,brāhmaṇānaṃ kiṃ balaṃ ko assāso, yadettha brāhmaṇā evamāhaṃsu:<BR>
'brāhmaṇāva seṭṭho vaṇṇo, hīno añño vaṇṇo. Brāhmaṇāva sukko vaṇṇo, kaṇho añño<BR>
vaṇṇo. Brāhmaṇāva sujjhanti no abrāhmaṇā, brāhmaṇāva brahmuno puttā orasā mukhato<BR>
jātā brahmajā brahmanimmitā brahmadāyādā'ti.<BR>
.1<BR>
Kiñcāpi bhavaṃ gotamo evamāha. Atha kho ettha brāhmaṇā evametaṃ maññanti:<BR>
'brāhmaṇāva seṭṭho vaṇṇo, hīno añño vaṇṇo. Brāhmaṇāva sukko vaṇṇo, kaṇho añño<BR>
vaṇṇo. Brāhmaṇāva sujjhanti no abrāhmaṇā, brāhmaṇāva brahmuno puttā orasā mukhato<BR>
jātā brahmajā brahmanimmitā brahmadāyādā'ti.<BR>
<BR>
Taṃ kiṃ maññasi assalāyana, brāhmaṇova nu kho pahoti sottiṃ sināniṃ1 ādāya nadiṃ gantvā<BR>
rajojallaṃ pavāhetuṃ,no khattiyo no vesso no suddo'ti.<BR>
<BR>
No hidaṃ bho gotama, khattiyopi hi bho gotama, pahoti sottiṃ sināniṃ1 ādāya nadiṃ gantvā<BR>
rajojallaṃ pavāhetuṃ, brāhmaṇopi hi bho gotama, pahoti sottiṃ sināniṃ1 ādāya nadiṃ gantvā<BR>
rajojallaṃ pavāhetuṃ, vessopi hi bho gotama, pahoti sottiṃ sināniṃ1 ādāya nadiṃ gantvā<BR>
rajojallaṃ pavāhetuṃ, suddopi hi bho gotama, pahoti sottiṃ sināniṃ1 ādāya nadiṃ gantvā<BR>
rajojallaṃ pavāhetuṃ, sabbepi hi bho gotama, cattāro vaṇṇā pahonti sottiṃ sināniṃ ādāya<BR>
nadiṃ gantvā rajojallaṃ pavāhetunti. Ettha assalāyana brāhmaṇānaṃ kiṃ balaṃ ko assāso,<BR>
yadettha brāhmaṇā evamāhaṃsu: 'brāhmaṇāva seṭṭho vaṇṇo, hīno añño vaṇṇo.<BR>
Brāhmaṇāva sukko vaṇṇo, kaṇho añño vaṇṇo. Brāhmaṇāva sujjhanti no abrāhmaṇā,<BR>
brāhmaṇāva brahmuno puttā orasā mukhato jātā brahmajā brahmanimmitā<BR>
brahmadāyādā'ti.<BR>
<BR>
Kiñcāpi bhavaṃ gotamo evamāha, atha kho ettha brāhmaṇā evametaṃ maññanti:<BR>
'brāhmaṇāva seṭṭho vaṇṇo, hīno añño vaṇṇo. Brāhmaṇāva sukko vaṇṇo, kaṇho añño<BR>
vaṇṇo. Brāhmaṇāva sujjhanti no abrāhmaṇā, brāhmaṇāva brahmuno puttā orasā mukhato<BR>
jātā brahmajā brahmanimmitā brahmadāyādā'ti.<BR>
<BR>
Taṃ kiṃ maññasi assalāyana,idha rājā khattiyo [PTS Page 152] [\q 152/]      muddhāvasitto<BR>
nānājaccānaṃ purisānaṃ purisasataṃ sannipāteyya: āyantu bhonto, ye tattha khattiyakulā<BR>
brāhmaṇakulā rājaññakulā uppannā sālassa vā salaḷassa vā2 candanassa vā padumassa3 vā<BR>
uttarāraṇiṃ ādāya aggiṃ abhinibbattentu, tejo pātukarontu, āyantu puna bhonto, ye tattha<BR>
caṇḍālakulā nesādakulā veṇakulā4 rathakārakulā pukkusakulā uppannā sāpānadoṇiyā vā<BR>
sūkaradoṇiyā vā rajakadoṇiyā vā eḷaṇḍakaṭṭhassa vā uttarāraṇiṃ ādāya aggiṃ<BR>
abhinibbattentu, tejo pātukarontu'ti.<BR>
<BR>
--------------------------<BR>
1. Sottisināniṃ-machasaṃ ,sotthiṃ sināniṃ-simu. 2, Sākassa vā sallassa vā-machasaṃ,syā 3.<BR>
Padumakassa-machasaṃ,syā, [PTS 4.@]Vaṇūkulā- syā .<BR>
<BR>
[BJT Page 618] [\x 618/]     <BR>
<BR>
Taṃ kiṃ maññasi assalāyana yo evaṃ nu kho so khattiyakulā brāhmaṇakulā rājaññakulā<BR>
uppannehi sālassa vā salaḷassa vā candanassa vā padumassa vā uttarāraṇiṃ ādāya aggi<BR>
abhinibbatto tejo pātukato, so evanukhvāssa aggi accimā ca vaṇṇavā ca pabhassaro ca. Tena<BR>
ca sakkā agginā aggikaraṇīyaṃ kātuṃ. Yo pana so caṇḍālakulā nesādakulā veṇakulā<BR>
rathakārakulā pukkusakulā uppannehi sāpānadoṇiyā vā sūkaradoṇiyā vā rajakadoṇiyā vā<BR>
eḷaṇḍakaṭṭhassa vā uttarāraṇiṃ ādāya aggi abhinibbatto tejo pātukato, svāssa aggi na ceva<BR>
accimā, na ca vaṇṇavā, na ca pabhassaro, na ca tena sakkā agginā aggikaraṇīyaṃ kātu'nti.<BR>
.2<BR>
No hidaṃ bho gotama, yo so bho gotama, khattiyakulā brāhmaṇakulā rājaññakulā<BR>
uppannehi sālassa vā salaḷassa vā candanassa vā padumassa vā uttarāraṇiṃ ādāya aggi<BR>
abhinibbatto tejo pātukato, svāssa aggi accimā ca vaṇṇavā ca pabhassaro ca. Tena ca sakkā<BR>
agginā aggikaraṇiyaṃ kātuṃ. Yopi so caṇḍālakulā nesāda kulā veṇakulā rathakārakulā<BR>
pukkusakulā uppannehi sāpānadoṇiyā vā sūkaradoṇiyā vā rajakadoṇiyā vā<BR>
eḷaṇḍakaṭṭhassa vā uttarāraṇiṃ ādāya aggi abhinibbatto tejo pātukato, so cassa agginā<BR>
accimā ca vaṇṇavā, ca pabhassaro ca, tena ca sakkā agginā aggikaraṇīyaṃ kātuṃ sabbopi<BR>
hi bho gotama, aggi accimā [PTS Page 153] [\q 153/]      ca vaṇṇavā ca pabhassaro ca<BR>
sabbenapi ca sakkā agginā aggikaraṇīyaṃ kātu'nti.<BR>
<BR>
Ettha assalāyana, brāhmaṇānaṃ kiṃ balaṃ ko assāso, yadettha brāhmaṇā evamāhaṃsu:<BR>
brāhmaṇāva seṭṭho vaṇṇo, hīno añño vaṇṇo brāhmaṇāva sukko vaṇṇo, kaṇho añño<BR>
vaṇaṇo. Brāhmaṇāva sujjhanti no abrāhmaṇā. Brāhamaṇāva brahmuno puttā orasā<BR>
mukhato jātā brahmajā brahmanimmitā brahmadāyādāti.<BR>
<BR>
Kiñcāpi bhavaṃ gotamo evamāha, atha kho ettha brāhmaṇā evametaṃ maññanti:<BR>
'brāhmaṇāva seṭṭho vaṇṇo, hīno añño vaṇṇo. Brāhmaṇāva sukko vaṇṇo, kaṇho añño<BR>
vaṇṇo. Brāhmaṇāva sujjhanti no abrāhmaṇā, brāhmaṇāva brahmuno puttā orasā mukhato<BR>
jātā brahmajā brahmanimmitā brahmadāyādā'ti.<BR>
<BR>
Taṃ kiṃ maññasi assalāyana, idha khattiyakumāro brāhmaṇakaññāya saddhiṃ saṃvāsaṃ<BR>
kappeyya. Tesaṃ saṃvāsamanvāya putto jāyetha, yo so khattikumārena brāhmaṇakaññāya<BR>
putto uppanno siyā, so mātupi sadiso. Pitupi sadiso 'khattiyo' tipi vattabbo 'brāhmaṇo' tipi<BR>
vattabbo'ti.<BR>
<BR>
Yo so bho gotama, khattiyakumārena brāhmaṇakaññāya putto uppanno siyā, so mātupi<BR>
sadiso, pitupi sadiso, 'khattiyo' tipi vattabbo, brāhmaṇo' tipi vattabboti.<BR>
<BR>
Taṃ kiṃ maññasi assalāyana, idha brāhmaṇakumāro khattiyakaññāya saddhiṃ saṃvāsaṃ<BR>
kappeyya. Tesaṃ saṃvāsamanvāya putto jāyetha. Yo so brāhmaṇakumārena khattiyakaññāya<BR>
putto uppanno siyā, so mātupi sadiso,pitupi sadiso, khattiyotipi vattabbo, brāhmaṇotipi<BR>
vattabbo'ti.<BR>
<BR>
[BJT Page 620] [\x 620/]     <BR>
<BR>
Yo so bho gotama, brāhmaṇakumārena khattiyakaññāya putto uppanno siyā, so mātupi<BR>
sadiso, pitupi sadiso, khattiyo tipi vattabbo, brāhmaṇotipi vattabbo'ti.<BR>
<BR>
Taṃ kiṃ maññasi assalāyana,idha vaḷavaṃ gadrabhena sampayojeyyuṃ. Tesaṃ<BR>
sampayogamanvāya kisoro jāyetha. Yo so vaḷavāya gadrabhena kisoro uppanno siyā, so<BR>
mātupi sadiso pitupi sadiso, assoti vattabbo, gadrabhoti vattabbo'ti.<BR>
<BR>
Vekurañjāya hi1 so bho gotama, assataro hoti. Idaṃ [PTS Page 154] [\q 154/]      hissa bho<BR>
gotama, nānākaraṇaṃ passāmi. Amutra ca panesānaṃ2 na kiñci nānākaraṇaṃ3 passāmīti. <BR>
Taṃ kiṃ maññasi assalāyana, idhassu dve māṇavakā bhātaro saudariyā, eko ajjhāyako<BR>
upanīto, eko anajjhāyako anupanīto. Kamettha brāhmaṇā paṭhamaṃ bhojeyyuṃ saddhe vā<BR>
thālipāke vā yaññe vā pāhune4 vāti?<BR>
<BR>
Yo so bho gotama, māṇavako ajjhāyako upanīto tamettha brāhmaṇā paṭhamaṃ bhojeyyuṃ<BR>
saddhe vā thālipāke vā yaññe vā pāhune vā. Kiṃ hi bho gotama, anajjhāyake anupanīte<BR>
dinnaṃ mahapphalaṃ bhavissatī'ti?<BR>
<BR>
Taṃ kiṃ maññasi assalāyana, idhassu dve māṇavakā bhātaro saudariyā, eko ajjhāyako<BR>
upanīto dussīlo pāpadhammo, eko anajjhāyako anupanīto sīlavā kalyāṇadhammo.<BR>
Kamettha brāhmaṇā paṭamaṃ bhojeyyuṃ saddhe vā thālipāke vā yaññe vā pāhune vāti? Yo<BR>
so bho gotama, māṇavako anajjhāyako anupanīto sīlavā kalyāṇadhammo, tamettha<BR>
brāhmaṇā paṭhamaṃ bhojeyyuṃ saddho vā thālipāke vā yaññe vā pāhune vā. Kiṃ hi bho<BR>
gotama, dussīle papadhamme dinnaṃ mahapphalaṃ bhavissati'ti?<BR>
<BR>
Pubbe kho tvaṃ assalāyana, jātiṃ agamāsi. Jātiṃ gantvā mante agamāsi. Mante gantvā tape<BR>
agamāsi. Tape gantvā cātuvaṇṇiṃ suddhiṃ paccāgato yamahaṃ paññāpemī'ti.<BR>
<BR>
Evaṃ vute assalāyano māṇavo tuṇhībhūto maṅkubhūto pattakkhandho adhomukho<BR>
pajjhāyanto appaṭibhāno nisīdi. <BR>
<BR>
Atha kho bhagavā assalāyanaṃ māṇavaṃ tuṇhībhūtaṃ maṅkubhūtaṃ pattakkhandhaṃ<BR>
adhomukhaṃ pajjhāyantaṃ appaṭibhānaṃ viditvā assalāyanaṃ māṇavaṃ etadavoca. <BR>
<BR>
-------------------------<BR>
1.Kuṇḍaṃhi-machasaṃ ,kumāraṇḍupihi-syā 2. Amutra ca pana - sānaṃ,syā 3.<BR>
Nānākāraṇaṃ-sīmu. 4. Pāhuṇe-sīmu.[PTS 5.] Apaṭibhāno-[PTS]<BR>
<BR>
[BJT Page 622] [\x 622/]     <BR>
<BR>
Bhūtapubbaṃ assalāyana, sattannaṃ brāhmaṇisīnaṃ araññāyatane paṇṇakuṭīsu<BR>
sammantānaṃ evarūpaṃ pāpakaṃ diṭṭhigataṃ uppannaṃ hoti: brāhmaṇāva seṭṭho vaṇṇo,<BR>
hīno [PTS Page 155] [\q 155/]      añño vaṇṇo, brāhmaṇāva sukko vaṇṇo, kaṇho añño<BR>
vaṇṇo. Brāhmaṇāva sujjhanti no abrāhmaṇā, brāhmaṇāva brahmuno puttā orasā mukhato<BR>
jātā brahmajā brahmanimmitā brahmadāyādā'ti. Assosi kho assalāyana, asito devalo isi<BR>
sattannaṃ kira brāhmaṇisīnaṃ araññāyatane paṇṇakuṭisu sammantānaṃ evarūpaṃ pāpakaṃ<BR>
diṭṭhigataṃ uppannaṃ hoti:brāhmaṇāva seṭṭho vaṇṇo hīno añño vaṇṇo brāhmaṇāva<BR>
sukko vaṇṇo, kaṇho añño vaṇṇo. Brāhmaṇāva sujjhanti no abrāhmaṇā, brāhmaṇāva<BR>
brahmuno puttā orasā mukhato jātā brahmajā brahmanimmitā brahmadāyādā'ti.Atha kho<BR>
assalāyana, asito devalo isi kesamassuṃ kappetvā mañjeṭṭhavaṇṇāni dussāni nivāsetvā<BR>
aṭaliyo1 upāhanā āruhitvā jātarūpamayaṃ daṇḍaṃ gahetvā sattannaṃ brāhmaṇisīnaṃ<BR>
patthaṇḍile pāturahosi.<BR>
<BR>
Atha kho assalāyana, asito devalo isi sattannaṃ brāhmaṇisīnaṃ patthaṇḍile caṅkamamāno<BR>
evamāha: handa kva nu kho2 ime bhavante brāhmaṇisayo gatā.Handa kva nu kho2 ime<BR>
bhavanto brāhmaṇisayo gatā'ti3 atha kho assalāyana,sattannaṃ brāhmaṇisīnaṃ etadahosi:<BR>
konāyaṃ gāmaṇḍalarūpo viya sattannaṃ brāhmaṇisīnaṃ patthaṇḍile caṅkamamāno<BR>
evamāha: handa kva nu kho ime bhavanto brāhmaṇisayo gatā, handa kva nu kho ime<BR>
bhavanto brāhmaṇisayo gatā'ti. Handanaṃ abhisapāmāti4. Atha kho assalāyana,<BR>
sattabrāhmaṇisayo asitaṃ devalaṃ isiṃ abhisapiṃsu: bhasmā vasala hohīti5. Yathā yathā kho<BR>
assalāyana, satta brāhmaṇisayo asitaṃ devalaṃ isiṃ abhisapiṃsu. Tathā tathā asito devalo isi<BR>
abhirūpataro ceva hoti dassanīyataro ca pāsādikataro ca.<BR>
<BR>
Atha kho assalāyana, sattannaṃ brāhmaṇisīnaṃ etadahosi: moghaṃ vata no tapo, aphalaṃ<BR>
brahmacariyaṃ, mayaṃ hi pubbe yaṃ abhisapāma bhasmā vasala hohī'ti bhasmāva bhavati<BR>
ekacco. Imaṃ pana mayaṃ yathā yathā abhisapāma, tathā tathā abhirūpataro ceva hoti<BR>
dassanīyataro ca pāsādikataro cā'ti.<BR>
<BR>
Na bhavantānaṃ moghaṃ tapo, nāphalaṃ6 brahmacariyaṃ. Iṅgha bhavanto yo mayi<BR>
manopadoso, taṃ pajahathāti. [PTS Page 156] [\q 156/]     <BR>
<BR>
Yo bhavati manopadoso taṃ pajahāma. Ko nu kho bhavaṃ hotīti?<BR>
<BR>
Suto no bhavataṃ asito devalo isi'ti?<BR>
<BR>
Evaṃ bho.<BR>
So khvāhaṃ homiti.<BR>
<BR>
-------------------------<BR>
1. Paṭaliyo-machasaṃ, agaliyo- syā 2. Handa ko nu kho-machasaṃ,syā,[PTS 3.] Gantā-syā. 4.<BR>
Abhisapissāmāti-syā 5. Bhasmā vasaḷa hotīti-sīmu. Bhasmā vasala hoti bhasmā vasala<BR>
hohiti-machasaṃ bhasmā capali hoti bhasmā capalī hoti bhasmā capalī hohīti- syā , bhasmā<BR>
vasalī hohīti[PTS 6.] Na panāphalaṃ-[PTS.]<BR>
<BR>
[BJT Page 624] [\x 624/]     <BR>
<BR>
Atha kho assalāyana, satta brāhmaṇisayo asitaṃ devalaṃ isiṃ abhivādetuṃ upasaṅkamiṃsu.<BR>
<BR>
Atha kho assalāyana, asito devalo isi satta brāhmaṇisayo etadavoca:'sutaṃ metaṃ bho,<BR>
sattannaṃ kira brāhmaṇisīnaṃ araññāyatane paṇṇakuṭīsu vasantānaṃ evarūpaṃ pāpakaṃ<BR>
diṭṭhigataṃ uppannaṃ: 'brāhmaṇāva seṭṭho vaṇṇo, hīno añño vaṇṇo. Brāhmaṇāva sukko<BR>
vaṇṇo, kaṇho añño vaṇṇo. Brāhmaṇāva sujjhanti, no abrāhmaṇā. Brāhmaṇāva brahmuno<BR>
puttā1 orasā mukhato jātā brahmajā brahmanimmitā brahmadāyādāti.<BR>
<BR>
Evambho<BR>
Jānanti pana bhonto yā janikā mātā2 brāhmaṇaṃ yeva agamāsi. No abrāhmaṇanti.<BR>
No hidaṃ bho.<BR>
<BR>
Jānanti pana bhonto yā janikāmātumātā yāva sattamā mātāmahayugā brāhmaṇaṃ yeva<BR>
agamāsi, no abrāhmaṇanti.<BR>
<BR>
No hidaṃ bho.<BR>
<BR>
Jānanti pana bhonto yo janako pitā3 brāhmaṇiṃ yeva agamāsi no abrāhmaṇinti.<BR>
No hidaṃ bho.<BR>
<BR>
Jānanti pana bhonto yo janakapitupitā yāvasattamā pitāmahayugā brāhmaṇiṃyeva agamāsi,<BR>
no abrāhmaṇinti.<BR>
<BR>
No hidaṃ bho.<BR>
Jānanti pana bhonto yathā gabbhassa avakkanti hotīti?<BR>
<BR>
Jānāma mayaṃ bho yathā gabbhassa avakkanti hoti. [PTS Page 157] [\q 157/]      idha<BR>
mātāpitaroca sannipatitā honti. Mātā ca utunī hoti, gandhabbo ca paccupaṭṭhito hoti. Evaṃ<BR>
tiṇṇaṃ sannipātā gabbhassa avakkanti hotīti.<BR>
<BR>
Jānanti pana bhonto yagghe4 so gandhabbo khattiyo vā brāhmaṇo vā vesso vā suddo vāti?<BR>
<BR>
Na mayaṃ bho, jānāma yagghe so gandhabbo khattiyo vā brahmaṇo vā vesso vā suddo vāti.<BR>
--------------------------<BR>
1. Putto-[PTS 2.]Janimātā-syā. Janīmātā-[PTS 3.] Janīpitā-syā,[PTS 4.] Tagghe-machasaṃ.<BR>
<BR>
[BJT Page 626] [\x 626/]     <BR>
<BR>
Evaṃ sante bho jānātha ke tumhe hothāti1<BR>
<BR>
Evaṃ sante bho, na mayaṃ jānāma ke ca mayaṃ homāti.<BR>
<BR>
Tehi nāma assalāyana, satta brāhmaṇisayo asitena devalena isinā sake jātivāde<BR>
samanuyuñjiyamānā samanubhāsiyamānā samanugāhiyamānā na sampāyissanti. Kiṃ pana<BR>
tvaṃ etarahī mayā sakasmiṃ jātivāde samanuyuñjiyamāno samanubhāsiyamāno<BR>
samanugāhiyamāno sampāyissasi. Yesaṃ tvaṃ sācariyako na puṇṇo dabbigāhoti.<BR>
<BR>
Evaṃ vutte assalāyano māṇavo bhagavantaṃ etadavoca: acchariyambhante, abbhūtambhante.<BR>
Kappiyaṃ vata bhante bhikkhū āhāraṃ āhārenti. Anavajjaṃ vata bhante bhikkhū āhāraṃ<BR>
āhārenti. Abhikkantaṃ bho gotama abhikkantaṃ bho gotama, seyyathāpi bho gotama<BR>
nikkujjitaṃ vā ukkujjeyya, paṭicchannaṃ vā vivareyya,mūḷhassa vā maggaṃ ācikkheyya'<BR>
andhakāre vā telapajjotaṃ dhāreyya, 'cakkhumanto rūpāni dakkhintī'ti, evamevaṃ bhotā<BR>
gotamena anekapariyāyena dhammo pakāsito. Esāhaṃ bhagavantaṃ gotamaṃ saraṇaṃ<BR>
gacchāmi dhammañca bhikkhusaṅghañca. Upāsakaṃ maṃ bhavaṃ gotamo dhāretu ajjatagge<BR>
pāṇupetaṃ saraṇaṃ gatanti.<BR>
<BR>
Assalāyanasuttaṃ tatiyaṃ<BR>
<BR>
-------------------------<BR>
1.Hotiti-simu,<BR>
<BR>
[BJT Page 628] [\x 628/]     <BR>
<BR>
2.5.4<BR>
<BR>
Ghoṭamukhasuttaṃ.<BR>
<BR>
Evaṃ me sutaṃ: ekaṃ samayaṃ āyasmā udeno bārāṇasiyaṃ viharati khemiyambavane. Tena<BR>
kho pana samayena ghoṭamukho brāhmaṇo bārāṇasiṃ anuppatto hoti kenacideva<BR>
karaṇīyena. Atha kho ghoṭamukho brāhmaṇo [PTS Page 158] [\q 158/]      chaṅghāvihāraṃ<BR>
anucaṅkamamāno anuvicaramāno yena khemiyambavanaṃ tenupasaṅkami. Tena kho pana<BR>
samayena āyasmā udeno abbhokāse caṅkamati.<BR>
Atha kho so ghoṭamukho brāhmaṇo yenāyasmā udeno tenupasaṅkami, upasaṅkamitvā<BR>
āyasmatā udenena saddhiṃ sammodi, sammodanīyaṃ kathaṃ sārāṇīyaṃ vītisāretvā<BR>
āyasmantaṃ udenaṃ caṅkamantaṃ1 anucaṅkamamāno evamāha: ambho samaṇa, natthi<BR>
dhammiko paribbājo, evaṃ me ettha hoti, tañca kho bhavantarūpānaṃ vā adassanā, yo vā<BR>
panettha dhammo'ti.<BR>
<BR>
Evaṃ vutte āyasmā udeno caṅkamā orohitvā vihāraṃ pavisitvā paññatte āsane nisīdi.<BR>
Ghoṭamukhopi kho brāhmaṇo caṅkamā orohitvā vihāraṃ pavisitvā ekamantaṃ aṭṭhāsi.<BR>
Ekamantaṃ ṭhitaṃ kho ghoṭamukhaṃ brāhmaṇaṃ āyasmā udeno etadavoca: saṃvijjante kho<BR>
brāhmaṇa, āsanāni sace ākaṅkhasi nisidā'ti. <BR>
Etadeva ca kho pana mayaṃ bhoto udenassa āgamayamānā na nisīdāma. Kathaṃ hi nāma<BR>
mādiso pubbe animantito āsane nisiditabbaṃ maññeyyā'ti. Atha kho ghoṭamukho brāhmaṇo<BR>
aññataraṃ nīcaṃ āsanaṃ gahetvā ekamantaṃ nisīdi. Ekamantaṃ nisinno kho ghoṭamukho<BR>
brāhmaṇo āyasmantaṃ udenaṃ etadavoca: ambho samaṇa, natthi dhammiko paribbājo, evaṃ<BR>
me ettha hoti, tañca kho bhavantarūpānaṃ vā adassanā, yo vā panettha dhammo'ti.<BR>
<BR>
Sace kho pana me tvaṃ brāhmaṇa, anuññeyyaṃ2 anujāneyyāsi, paṭikkositabbañca<BR>
paṭikkoseyyāsi, yassa ca pana me bhāsitassa attha na jāneyyāsi, mamaṃyeva tattha uttariṃ<BR>
paṭipuccheyyāsi: idaṃ bho udena kathaṃ, imassa kvatthoti? Evaṃ katvā sayā no ettha<BR>
kathāsallāpoti.<BR>
<BR>
Anuññeyyaṃ2 khvāhaṃ bhoto udenassa anujānissāmi, paṭikkositabbañca paṭikkosissāmi.<BR>
Yassa ca panāhaṃ [PTS Page 159] [\q 159/]      bhoto udenassa bhāsitassa atthaṃ na<BR>
jānissāmi, bhavantaṃyeva tattha udenaṃ uttariṃ paṭipucchissāmi: idaṃ bho udena kathaṃ,<BR>
imassa kvattho'ti? Evaṃ katvā hotu no ettha kathāsallāpoti.<BR>
<BR>
--------------------------<BR>
1.Ekamantaṃ-[PTS 2.] Anumaññeyyaṃ-[PTS.]<BR>
<BR>
[BJT Page 630] [\x 630/]     <BR>
<BR>
Cattārome brāhmaṇa, puggalā santo saṃvijjamānā lokasmiṃ, katame cattāro: idha brāhmaṇa,<BR>
ekacco puggalo attantapo hoti attaparitāpanānuyogamanuyutto. Idha pana brāhmaṇa,<BR>
ekacco puggalo parantapo hoti paraparitāpanānuyogamanuyutto. Idha brāmhaṇa, ekacco<BR>
puggalo attantapo ca hoti attaparitāpanānuyogamanuyutto, parantapo ca<BR>
paraparitāpanānuyogamanuyutto. Idha pana brāhmaṇa, ekacco puggalo nevattantapo hoti<BR>
nāttaparitāpanānuyogamanuyutto, na parantapo na paraparitāpanānuyogamanuyutto, so<BR>
anattantapo aparantapo diṭṭheva dhamme nicchāto nibbuto sītibhūto sukhapaṭisaṃvedi<BR>
brahmabhūtena attanā viharati. Imesaṃ brāhmaṇa, catunnaṃ puggalānaṃ katamo te puggalo<BR>
cittaṃ ārādhetī'ti.?<BR>
<BR>
Yvāyaṃ bho udena, puggalo attantapo attaparitāpanānuyogamanuyutto, ayaṃ me puggalo<BR>
cittaṃ nārādheti. Yopāyaṃ bho udena, puggalo parantapo paraparitāpanānuyogamanuyutto,<BR>
ayampi me puggalo cittaṃ nārādheti. Yopāyaṃ bho udena,puggalo attantapo ca<BR>
attaparitāpanānuyogamanuyutto parantapo ca paraparitāpanānuyogamanuyutto, ayampi me<BR>
puggalo cittaṃ nārādheti. Yo ca kho ayaṃ bho udena, puggalo nevattantapo<BR>
nāttaparitāpanānuyogamanuyutto na parantapo na paraparitāpanānuyogamanuyutto, so<BR>
anattantapo aparantapo diṭṭhevadhamme nicchāto nibbuto sītībhūto sukhapaṭisaṃvedi<BR>
brahmabhūtena attanā viharati. Ayaṃ me puggalo cittaṃ ārādhetī'ti.<BR>
<BR>
Kasmā pana te brāhmaṇa, ime tayo puggalā cittaṃ nārādhenti'ti? Yvāyaṃ bho udena,<BR>
puggalo attantapo attaparitāpanānuyogamanuyutto, so attānaṃ sukhakāmaṃ<BR>
dukkhapaṭikkūlaṃ ātāpeti paritāpeti,iminā me ayaṃ puggalo cittaṃ nārādheti. [PTS Page 160]<BR>
[\q 160/]      yopāyaṃ bho udena, puggalo parantapo paraparitāpanānuyogamanuyutto, so<BR>
paraṃ sukhakāmaṃ dukkhapaṭikkūlaṃ ātāpeti paritāpeti, iminā me ayaṃ puggalo cittaṃ<BR>
nārādheti. Yopāyaṃ bho udena, puggalo attantapo ca attaparitāpanānuyogamanuyutto,<BR>
parantapo ca paraparitāpanānuyogamanuyutto, so attānañca parañca sukhakāmaṃ<BR>
dukkhapaṭikkūlaṃ ātāpeti paritāpeti, iminā me ayaṃ puggalo cittaṃ nārādheti. Yo ca kho<BR>
ayaṃ bho udena, puggalo nevattantapo nāttaparitāpanānuyogamanuyutto na parantapo na<BR>
paraparitāpanānuyogamanuyutto, so anattantapo aparantapo diṭṭhevadhamme nicchāto<BR>
nibbuto sītībhūto sukhapaṭisaṃvedi brahmabhūtena attanā viharati. So attānañca parañca<BR>
sukhakāme dukkhapaṭikkūle neva ātāpeti, na paritāpeti, iminā me ayaṃ puggalo cittaṃ<BR>
ārādheti'ti.<BR>
<BR>
[BJT Page 632] [\x 632/]     <BR>
<BR>
Dvemā brāhmaṇa parisā, katamā dve: idha brāhmaṇa, ekaccā parisā sārattarattā<BR>
maṇikuṇḍalesu puttabhariyaṃ pariyesati, dāsidāsaṃ pariyesati, khettavatthuṃ pariyesati,<BR>
jātarūparajataṃ pariyesati. Idha pana brāhmaṇa, ekaccā parisā asārattarattā maṇikuṇḍalesu<BR>
puttabhariyaṃ pahāya dāsidāsaṃ pahāya khettavatthuṃ pahāya jātarūparajataṃ pahāya<BR>
agārasmā anagāriyaṃ pabbajitā. Yvāyaṃ brāhmaṇa,puggalo nevattantapo<BR>
nāttaparitāpanānuyogamanuyutto na parantapo na paraparitāpanānuyogamanuyutto, so<BR>
anattantapo aparantapo diṭṭhevadhamme nicchāto nibbuto sītībhūto sukhapaṭisaṃvedi<BR>
brahmabhūtena attanā viharati. Imaṃ tvaṃ brāhmaṇā,puggalaṃ katamassa parisāyaṃ bahulaṃ<BR>
samanupassasi:1 yā cāyaṃ2 parisā sārattarattā maṇikuṇḍalesu puttabhariyaṃ pariyesati,<BR>
dāsidāsaṃ pariyesati, khettavatthuṃ pariyesati, jātarūparajataṃ pariyesati. Yā cāyaṃ2 parisā<BR>
asārattarattā maṇikuṇḍalesu puttabhariyaṃ pahāya dāsidāsaṃ pahāya khettavatthuṃ pahāya<BR>
jātarūparajataṃ pahāya agārasmā anagāriyaṃ pabbajitā'ti. [PTS Page 161] [\q 161/]     <BR>
<BR>
Yvāyaṃ bho udena, puggalo nevattantapo nāttaparitāpanānuyogamanuyutto, na parantapo<BR>
na paraparitāpanānuyogamanuyutto, so anattantapo aparantapo diṭṭhevadhamme nicchāto<BR>
nibbuto sitībhūto sukhapaṭisaṃvedi brahmabhūtena attanā viharati. Imāhaṃ puggalaṃ yāyaṃ<BR>
parisā asārattarattā maṇikuṇḍalesu puttabhariyaṃ pahāya dāsidāsaṃ pahāya khettavatthuṃ<BR>
pahāya jātarūparajataṃ pahāya agārasmā anagāriyaṃ pabbājitā, imissaṃ parisāyaṃ bahulaṃ<BR>
samanupassāmi'ti.<BR>
<BR>
Idāneva kho pana te brāhmaṇa, bhāsitaṃ: mayaṃ evaṃ ājānāma, ambho samaṇa, natthi<BR>
dhammiko paribbājo, evaṃ me ettha hoti, tañca kho bhavantarūpānaṃ vā adassanā, yo vā<BR>
panettha dhammo'ti.<BR>
<BR>
Addhāmesā bho udena, sānuggahā vācā bhāsitā atthi dhammiko paribbājo, evaṃ me ettha<BR>
hoti, evañca pana maṃ bhavaṃ udeno dhāretu. Yecime bhotā udenena cattāro puggalo<BR>
saṅkhittena vuttā vitthārena avibhattā, sādhu me bhavaṃ udeno ime cattāro puggale<BR>
vitthārena vibhajatu anukampaṃ upādāyāti.<BR>
<BR>
Tena hi brāhmaṇa, suṇāhi,sādhukaṃ manasi karohi, bhāsissāmiti.<BR>
<BR>
Evaṃ bhoti kho ghoṭamukho brāhmaṇo āyasmato udenassa paccassosi. Āyasmā udeno<BR>
etadavoca:<BR>
<BR>
--------------------------<BR>
1. Idha katamaṃ tvaṃ brāhmaṇa, puggalaṃ katamāya parisāya bahulaṃ<BR>
samanupassasi-machasaṃ, 2. Yā vāyaṃ-[PTS.]<BR>
<BR>
[BJT Page 634] [\x 634/]     <BR>
<BR>
Katamo ca brāhmaṇa, puggalo attantapo attaparitāpanānuyogamanuyutto: idha brāhmaṇa,<BR>
ekacco puggalo acelako hoti muttācāro, hatthāvalekhano na ehibhadantiko na<BR>
tiṭṭhabhadantiko nābhihaṭaṃ na uddissa kaṭaṃ na nimantanaṃ sādiyati, so na kumhimukhā<BR>
patigaṇhāti, na khalopimukhā patigaṇhāti, na eḷakamantaraṃ na daṇḍamantaraṃ na<BR>
musalamantaraṃ na dvinnaṃ bhuñjamānānaṃ na gabbhiniyā na pāyamānāya [PTS Page 162]<BR>
[\q 162/]      na purisantaragatāya na saṅkittīsu na yattha sā upaṭṭhito hoti, na yattha<BR>
makkhikā saṇḍasaṇḍacārinī, na macchaṃ na maṃsaṃ na suraṃ na merayaṃ na thusodakaṃ<BR>
pivati, so ekāgāriko vā hoti ekālopiko vā, dvāgāriko vā hoti dvālopiko vā sattāgāriko vā hoti<BR>
sattālopiko vā,ekissāpi dattiyā yāpeti, dvīhipi dattīhi yāpeta sattahipi dattehi yāpeti.<BR>
Ekāhikampi āhāraṃ āhāreti, dvīhikampi āhāraṃ āhāreti, sattāhikampi āhāraṃ āhāreti iti<BR>
evarūpaṃ addhamāsikampi pariyāyabhattabhojanānuyogamanuyutto viharati. So<BR>
sākabhakkho vā heti, sāmākabhakkho vā hoti, nīvārabhakkho vā hoti daddulabhakkho vā<BR>
hoti, haṭabhakkho vā hoti, kaṇabhakkho vā hoti, ācāmabhakkho vā hoti, piññākabhakkho<BR>
vā hoti. Tiṇabhakkho vā hoti, gomayabhakkho vā hoti, vanamūlaphalāhāro yāpeti<BR>
pavattaphalabhoji. Se sāṇānipi dhāreti, masāṇānipi dhāreti, cavadussānipi dhāreti,<BR>
paṃsukulānipi dhāreti, tirīṭānipi dhāreti, ajinānipi dhāreti, ajinakkhipampi dhāreti,<BR>
kusacīrampi dhāreti, vākacīrampi dhāreti, phalakacīrampi dhāreti. Kesakambalampi<BR>
dhāreti, vāḷakambalampi dhāreti, ulūkapakkhampi dhāreti. Kesamassulocakopi hoti<BR>
kesamassulocanānuyogamanuyutto, ubbaṭṭakopi1 hoti āsanapaṭikkhitto, ukkuṭikopi hoti<BR>
ukkuṭikappadhānamanuyutto, kaṇṭakāpassayikopi hoti kaṇṭakāpassaye seyyaṃ kappeti,<BR>
sāyatatiyakampi udakorohaṇānuyogamanuyutto viharati. Iti evarūpaṃ anekavihitaṃ kāyassa<BR>
ātāpanaparitāpanānuyogamanuyutto viharati. Ayaṃ vuccati brāhmaṇa,puggalo attantapo<BR>
attaparitāpanānuyogamanuyutto.<BR>
<BR>
Katamo ca brāhmaṇa, puggalo parantapo paraparitāpanānuyogamanuyutto: idha brāhmaṇa,<BR>
ekacco puggalo orabhiko hoti, sūkariko sākuntiko2 māgaviko ḷuddo macchaghātako coro<BR>
coraghātako bandhanāgāriko, ye vā panaññepi keci kurūrakammantā,ayaṃ vuccati<BR>
brāhmaṇa, puggalo parantapo paraparitāpanānuyogamanuyutto.<BR>
<BR>
-------------------------<BR>
1. Ubbaṭṭhakopi-machasaṃ ,ubbhatthakopi-syā 2. Sākuṇiko-machasaṃ.<BR>
<BR>
[BJT Page 636] [\x 636/]     <BR>
<BR>
Katamo ca brāhmaṇa, puggalo attantapo ca attaparitāpanānuyogamanuyutto parantapo ca<BR>
paraparitāpanānuyogamanuyutto: idha brāhmaṇa, ekacco puggalo rājā vā hoti khattiyo<BR>
muddhābhisitto1, brāhmaṇā vā mahāsāḷo, so puratthimena nagarassa navaṃ santhāgāraṃ<BR>
kārāpetvā kesamassuṃ ohāretvā kharājinaṃ nivāsetvā sappitelena kāyaṃ abbhañjitvā<BR>
migavisāṇena2 piṭṭhiṃ kaṇaḍūvamāno santhāgāraṃ pavisati saddhiṃ mahesiyā<BR>
brāhmaṇena ca purohitena. So tattha anantarahitāya bhūmiyā haritupattāya3 seyyaṃ<BR>
kappeti, ekissā gāviyā sarūpavacchāya yaṃ ekasmiṃ thane khiraṃ hoti, tena rājā yāpeti. Yaṃ<BR>
dutiyasmiṃ thane khīraṃ hoti, tena mahesi yāpeti. Yaṃ tatiyasmiṃ thane khiraṃ hoti, tena<BR>
brāhmaṇo purohito yāpeti. Yaṃ catutthasmiṃ thane khīraṃ hoti, tena aggiṃ juhanti.<BR>
Avasesena vacchako yāpeti. So evamāha: 'ettakā usabhā haññantu yaññatthāya, ettakā<BR>
vacchatarā haññantu yaññatthāya, ettikā vacchatariyo haññantu yaññatthāya, ettakā ajā<BR>
haññantu yaññatthāya, ettakā urabbhā haññantu yaññatthāya, ettakā rukkhā chijjantu<BR>
yūpatthāya, ettakā dabbā lūyantu barihisatthāyā'ti.4 Yepissa te honti dāsāti vā pessāti vā<BR>
kammakarāti vā, tepi daṇḍatajjitā bhayatajjitā assumukhā rudamānā parikammāni karonti.<BR>
Ayaṃ vuccati brāhmaṇa, puggalo attantapo ca attaparitāpanānuyogamanuyutto parantapo<BR>
ca paraparitāpanānuyogamanuyutto.<BR>
<BR>
Katamo ca brāhmaṇa, puggalo nevattantapo nāttaparitāpanānuyogamanuyutto, na<BR>
parantapo na paraparitāpanānuyogamanuyutto, so anattantapo aparantapo<BR>
diṭṭhevadhamme nicchāto nibbuto sitībhūto sukhapaṭisaṃvedi brahmabhūtena attanā<BR>
viharati: 'idha brāhmaṇa, tathāgato loke uppajjati arahaṃ sammāsambuddho<BR>
vijjācaraṇasampanno sugato lokavidū anuttaro purisadammasārathi satthā devamanussānaṃ<BR>
buddho bhagavā. So imaṃ lokaṃ sadevakaṃ samārakaṃ sabrahmakaṃ sassamaṇabrāhmaṇiṃ<BR>
pajaṃ sadevamanussaṃ sayaṃ abhiññā sacchikatvā pavedeti. So dhammaṃ deseti<BR>
ādikalyāṇaṃ majjhekalyāṇaṃ pariyosānakalyāṇaṃ sātthaṃ sabyañjanaṃ kevalaparipuṇṇaṃ<BR>
parisuddhaṃ brahmacariyaṃ pakāseti. Taṃ dhammaṃ suṇāti gahapati vā gahapatiputto vā<BR>
aññatarasmiṃ kule paccājāto, so taṃ dhammaṃ sutvā tathāgate saddhaṃ paṭilabhati. So tena<BR>
saddhā paṭilābhena samannāgato iti paṭisañcikkhati: 'sambādho gharāvāso rajāpatho,<BR>
abbhokāso pabbajjā, nayidaṃ sukaraṃ agāraṃ ajjhāvasatā ekantaparipuṇṇaṃ<BR>
ekantaparisuddhaṃ saṅkhalikhitaṃ brahmacariyaṃ carituṃ, yannūnāhaṃ kesamassuṃ ohāretvā<BR>
kāsāyāni vatthāni acchādetvā agārasmā anagāriyaṃ pabbajeyya'nti. So aparena samayena<BR>
appaṃ vā bhogakkhandhaṃ pahāya mahantaṃ vā bhogakkhandhaṃ pahāya appaṃ vā ñāti<BR>
parivaṭṭaṃ pahāya mahantaṃ vā ñātiparivaṭṭaṃ pahāya kesamassuṃ ohāretvā kāsāyāni<BR>
vatthāni acchādetvā agārasmā anagāriyaṃ pabbajati.<BR>
<BR>
-------------------------<BR>
1.Muddhāvasitto-machasaṃ 2.Magavisāṇena-machasaṃ 3. Haritūpalittāya-machasaṃ,syā 4.<BR>
Parisatthāyāti-syā.<BR>
<BR>
[BJT Page 638] [\x 638/]     <BR>
<BR>
So evaṃ pabbajito samāno bhikkhūnaṃ sikkhāsājivasamāpanno pāṇātipātaṃ pahāya<BR>
pāṇātipātā paṭivirato hoti, nihitadaṇḍo nihitasattho lajji dayāpanno<BR>
sabbapāṇabhūtahitānukampī viharati. Adinnādānaṃ pahāya adinnādānā paṭivirato hoti,<BR>
dinnādāyī dinnapāṭikaṅkhī athenena sucibhūtena attanā viharati. Abrahmacariyaṃ pahāya<BR>
brahmacārī hoti, ārācārī virato methunā gāmadhammā. Musāvādaṃ pahāya musāvādā<BR>
paṭivirato hoti, saccavādī saccasandho theto paccayiko avisaṃvādako lokassa. Pisunaṃ vācaṃ<BR>
pahāya pisunāya vācāya paṭivirato hoti, ito sutvā na amutra akkhātā imesaṃ<BR>
bhedāya,amutra vā sutvā na imesaṃ akkhātā amūsaṃ bhedāya, iti bhinnānaṃ vā sandhātā<BR>
sahitānaṃ vā anuppadātā, samaggārāmo samaggarato samagganandi samaggakaraṇiṃ vācaṃ<BR>
bhāsitā hoti. Pharusaṃ vācaṃ pahāya pharusāya vācāya paṭivirato hoti, yā sā vācā nelā<BR>
kaṇṇasukhā pemanīyā hadayaṅgamā porī bahujanakantā bahujanamanāpā, tathārūpaṃ<BR>
vācaṃ bhāsitā hoti. Samphappalāpaṃ pahāya samphappalāpā paṭivirato hoti, kālavādī<BR>
bhūtavādī atthavādī dhammavādī vinayavādī nidhānavatiṃ vācaṃ bhāsitā kālena sāpadesaṃ<BR>
pariyantavatiṃ atthasaṃhitaṃ.<BR>
<BR>
So bījagāmabhūtagāmasamārambhā paṭivirato hoti. Ekabhattiko hoti rattuparato virato<BR>
vikālabhojanā. Naccagītavāditavisūkadassanā paṭivirato hoti.<BR>
Mālāgandhavilepanadhāraṇamaṇḍanavibhūsanaṭṭhānā paṭivirato hoti.<BR>
Uccāsayanamahāsayanā paṭivirato hoti. Jātarūparajatapaṭiggahanā paṭivirato hoti<BR>
āmakadhaññapaṭiggahanā paṭivirato hoti. Āmakamaṃsapaṭiggahanā paṭivirato hoti.<BR>
Itthikumārikapaṭiggahanā paṭivirato hoti. Dāsidāsapaṭiggahanā paṭivirato hoti.<BR>
Ajeḷakapaṭiggahanā paṭivirato hoti. Kukkuṭasūkarapaṭiggahanā paṭivirato hoti.<BR>
Hatthigavāssavaḷavāpaṭiggahanā paṭivirato hoti. Khettavatthupaṭiggahanā paṭivirato hoti.<BR>
Dūteyyapahīnagamanānuyogā paṭivirato hoti. Kayavikkayā paṭivirato hoti.<BR>
Tulākūṭakaṃsakuṭamānakūṭā paṭivirato hoti. Ukkoṭanavañcananikatisāciyogā paṭivirato<BR>
hoti. Chedanavadhabandhanaviparāmosaālopasahasākārā paṭivirato hoti. <BR>
So santuṭṭho hoti kāyaparihārikena cīvarena, kucchiparihārikena piṇḍapātena, so yena<BR>
yeneva pakkamati, samādāyeva pakkamati. Seyyathāpi nāma pakkhī sakuṇo yena yeneva<BR>
ḍeti, sapattabhārova ḍeti. Evamevaṃ bhikkhu santuṭṭho hoti kāyaparihāri kena cīvarena,<BR>
kucchiparihārikena piṇḍapātena. Yena yeneva pakkamati samādāyeva pakkamati. So iminā<BR>
ariyena sīlakkhandhena samannāgato ajjhattaṃ anavajjasukhaṃ paṭisaṃvedeti.<BR>
<BR>
So cakkhunā rūpaṃ disvā na nimittaggāhī hoti nānubyañjanaggāhī, yatvādhikaraṇamenaṃ<BR>
cakkhundriyaṃ asaṃvutaṃ viharantaṃ abhijjhā domanassā pāpakā akusalā dhammā<BR>
anvāssaveyyuṃ,tassa saṃvarāya paṭipajjati,rakkhati cakkhundriyaṃ,cakkhundriyesaṃvaraṃ<BR>
āpajjati. <BR>
So sotena saddaṃ sutvā na nimittaggāhī hoti nānubyañjanaggāhī, yatvādhikaraṇamenaṃ<BR>
sotendriyaṃ asaṃvutaṃ viharantaṃ abhijjhā domanassā pāpakā akusalā dhammā<BR>
anvāssaveyyuṃ,tassa saṃvarāya paṭipajjati,rakkhati sotendriyaṃ, sotendriyesaṃvaraṃ āpajjati.<BR>
<BR>
So ghānena gandhaṃ ghāyitvā na nimittaggāhī hoti nānubyañjanaggāhī,<BR>
yatvādhikaraṇamenaṃ ghānendriyaṃ asaṃvutaṃ viharantaṃ abhijjhā domanassā pāpakā<BR>
akusalā dhammā anvāssaveyyuṃ,tassa saṃvarāya paṭipajjati,rakkhati<BR>
ghānendriyaṃ,ghānendriye saṃvaraṃ āpajjati. <BR>
So jivhāya rasaṃ sāyitvā na nimittaggāhī hoti nānubyañjanaggāhī, yatvādhikaraṇamenaṃ<BR>
jivhendriyaṃ asaṃvutaṃ viharantaṃ abhijjhā domanassā pāpakā akusalā dhammā<BR>
anvāssaveyyuṃ,tassa saṃvarāya paṭipajjati,rakkhati jivhendriyaṃ,jivhendriye saṃvaraṃ<BR>
āpajjati. <BR>
So kāyena phoṭṭhabbaṃ phūsitvā na nimittaggāhī hoti nānubyañjanaggāhī,<BR>
yatvādhikaraṇamenaṃ kāyendriyaṃ asaṃvutaṃ viharantaṃ abhijjhā domanassā pāpakā<BR>
akusalā dhammā anvāssaveyyuṃ,tassa saṃvarāya paṭipajjati,rakkhati<BR>
kāyendriyaṃ,kāyendriye saṃvaraṃ āpajjati. <BR>
So manasā dhammaṃ viññāya na nimittaggāhī hoti nānubyañjanaggāhī,<BR>
yatvādhikaraṇamenaṃ manendriyaṃ asaṃvutaṃ viharantaṃ abhijjhā domanassā pāpakā<BR>
akusalā dhammā anvāssaveyyuṃ,tassa saṃvaraṃ paṭipajjati,rakkhati<BR>
manendriyaṃ,manendriye saṃvaraṃ āpajjati. So iminā ariyena indriyasaṃvarena samannāgato<BR>
ajjhattaṃ abyāsekasukhaṃ paṭisaṃvedeti<BR>
<BR>
[BJT Page 640] [\x 640/]     <BR>
<BR>
So abhikkante paṭikkante sampajānakārī hoti, ālokite vilokite sampajānakārī hoti,<BR>
sammiñjite pasārite sampajānakārī hoti, saṅghāṭipattacīvaradhāraṇe sampajānakārī hoti,<BR>
asite pīte khāyite sāyite sampajānakārī hoti, uccārapassāvakamme sampajānakārī hoti, gate<BR>
ṭhite nisinne sutte jāgarite bhāsite tuṇhībhāve sampajānakārī hoti.<BR>
<BR>
So iminā ca ariyena sīlakkhandhena samannāgato iminā ca ariyena indriyasaṃvarena<BR>
samannāgato iminā ca ariyena satisampajaññena samannāgato vivittaṃ senāsanaṃ bhajati.<BR>
Araññaṃ rukkhamūlaṃ pabbataṃ kandaraṃ giriguhaṃ susānaṃ vanapattaṃ abbhokāsaṃ<BR>
palālapuñjaṃ.<BR>
So pacchābhattaṃ piṇḍapātapaṭikkanto nisīdati pallaṅkaṃ ābhujitvā ujuṃ kāyaṃ panidhāya,<BR>
parimukhaṃ satiṃ upaṭṭhapetvā. So abhijjhaṃ loke pahāya vigatābhijjhena cetasā viharati,<BR>
abhijjhāya cittaṃ parisodheti. Byāpādapadosaṃ pahāya abyāpannacitto viharati<BR>
sabbapāṇabhūtahitānukampī. Byāpādapadosā cittaṃ parisodheti, thīnamiddhaṃ pahāya<BR>
vigatatīnamiddho viharati ālokasaññi sato sampajāno. Thīnamiddhā cittaṃ parisodheti,<BR>
uddaccakukkuccaṃ pahāya anuddhato viharati ajjhattaṃ vūpasantacitto. Uddhaccakukkuccā<BR>
cittaṃ parisodheti. Vicikicchaṃ pahāya tiṇṇavicikiccho viharati akathaṅkathī kusalesu<BR>
dhammesu. Vicikicchāya cittaṃ parisodheti.<BR>
<BR>
So ime pañcanīvaraṇe pahāya cetaso upakkilese paññāya dubbalīkaraṇe, vivicceva kāmehi<BR>
vivicca akusalehi dhammehi savitakkaṃ savicāraṃ vivekajaṃ pītisukhaṃ paṭhamaṃ jhānaṃ<BR>
upasampajja viharati. Vitakkavicārānaṃ vūpasamā ajjhattaṃ sampasādanaṃ cetaso<BR>
ekodibhāvaṃ avitakkaṃ avicāraṃ samādhijaṃ pītisukhaṃ dutiyaṃ jhānaṃ upasampajja<BR>
viharati. Pītiyā ca virāgā upekkhako ca viharati. Sato ca sampajāno sukhañca kāyena<BR>
paṭisaṃvedeti. Yantaṃ ariyā ācikkhanti:upekkhako satimā sukhavihārīti taṃ tatiyaṃ jhānaṃ<BR>
upasampajja viharati. Sukhassa ca pahānā dukkhassa ca pahānā, pubbeva<BR>
somanassadomanassānaṃ atthaṅgamā1 adukkhaṃ asukhaṃ2 upekkhāsatipārisuddhiṃ<BR>
catutthaṃ jhānaṃ3 upasampajja viharati.<BR>
So evaṃ samāhite citte parisuddhe pariyodāte anaṅgaṇe vigatupakkilese mudubhūte<BR>
kammaniye ṭhite āneñjappatte4 pubbe nivāsānussatiñāṇāya cittaṃ abhininnāmeti. So<BR>
anekavihitaṃ pubbenivāsaṃ anussarati, seyyathīdaṃ: ekampi jātiṃ dvepi jātiyo, tissopi jātiyo<BR>
catassopi jātiyo pañcapi jātiyo dasapi jātiyo vīsatimpi jātiyo tiṃsampi jātiyo cattārīsamipi<BR>
jātiyo paññāsampi jātiyo jātisatampi jātisahassampi jātisatasahassampi anekepi<BR>
saṃvaṭṭakappe anekepi vivaṭṭakappe anekepi saṃvaṭṭavivaṭṭakappe amutrāsiṃ evannāmo<BR>
evaṅgotto evaṃvaṇṇo evamāhāro evaṃsukhadukkhapaṭisaṃvedi evamāyupariyanto. So tato<BR>
cuto amutra udapādiṃ5 tatrāpāsiṃ evannāmo evaṅgotto evaṃvaṇṇo evamāhāro<BR>
evaṃsukhadukkhapaṭisaṃvedi evamāyupariyanto. So tato cuto idhūpapanno'ti. Iti sākāraṃ<BR>
sauddesaṃ anekavihitaṃ pubbenivāsaṃ anussarati.<BR>
<BR>
[BJT Page 642] [\x 642/]     <BR>
<BR>
So evaṃ samāhite citte parisuddhe pariyodāte anaṅgaṇe vigatūpakkilese mudubhūte<BR>
kammaniye ṭhite āneñjappatte4 sattānaṃ cūtupapātañāṇāya cittaṃ abhininnāmeti. So dibbena<BR>
cakkhunā visuddhena atikkantamānusakena satte passati cavamāne upapajjamāne, hine<BR>
paṇīte suvaṇṇe dubbaṇṇe sugate duggate yathākammūpage satte pajānāti. Ime vata<BR>
bhonto sattā kāyaduccaritena samannāgatā vacīduccaritena samannāgatā manoduccaritena<BR>
samannāgatā ariyānaṃ upavādakā micchadiṭṭhikā micchādiṭṭhikammasamādānā, te kāyassa<BR>
bhedā parammaraṇā apāyaṃ duggatiṃ vinipātaṃ nirayaṃ upapannā, ime vā pana bhonto<BR>
sattā kāyasucaritena samannāgatā vacīsucaritena samannāgatā manosucaritena samannāgatā<BR>
ariyānaṃ anupavādakā sammādiṭṭhikā sammādiṭṭhikammasamādānā, te kāyassa bhedā<BR>
parammaraṇā sugatiṃ saggaṃ lokaṃ upapannā'ti. Iti dibbena cakkhunā visuddhena<BR>
atikkantamānusakena satte passati cavamāne upapajjamāne hīne paṇīte suvaṇṇe<BR>
dubbaṇṇe sugate duggate yathākammūpage satte pajānāti,<BR>
<BR>
So evaṃ samāhite citte parisuddhe pariyodāte anaṅgaṇe vigatūpakkilese mudubhūte<BR>
kammaniye ṭhite āneñjappatte āsavānaṃ khayañāṇāya cittaṃ abhininnāmeti, so idaṃ<BR>
dukkhanti yathābhūtaṃ pajānāti, ayaṃ dukkhasamudayoti yathābhūtaṃ pajānāti, ayaṃ<BR>
dukkhanirodhoti yathābhūtaṃ pajānāti, ayaṃ dukkhanirodhagāminīpaṭipadāti yathābhūtaṃ<BR>
pajānāti. Ime āsavāni yathābhūtaṃ pajānāti, ayaṃ āsavasamudayoti yathābhūtaṃ pajānāti,<BR>
ayaṃ āsavanirodhoti yathābhūtaṃ pajānāti, ayaṃ āsavanirodhagāminīpaṭipadāti yathābhūtaṃ<BR>
pajānāti. Tassa evaṃ jānato evaṃ passato kāmāsavāpi cittaṃ vimuccati, bhavāsavāpi cittaṃ<BR>
vimuccati, avijjāsavāpi cittaṃ vimuccati. Vimuttasmiṃ vimuttamiti ñāṇaṃ hoti: khīṇā jāti<BR>
vusitaṃ brahmacariyaṃ kataṃ karaṇīyaṃ nāparaṃ itthattāyāti pajānāti. Ayaṃ vuccati<BR>
brāhmaṇa, puggalo nevattantapo nāttaparitāpanānuyogamanuyutto, na parantapo na<BR>
paraparitāpanānuyogamanuyutto, so anattantapo aparantapo diṭṭhevadhamme nicchāto<BR>
nibbuto sītibhūto sukhapaṭisaṃvedi brahmabhūtena attanā viharatī'ti.<BR>
<BR>
Evaṃ vutte ghoṭamukho brāhmaṇo āyasmantaṃ udenaṃ etadavoca: abhikkantaṃ bho udena,<BR>
abhikkantaṃ bho udena, seyyathāpi bho udena, nikkujjitaṃ vā ukkujjeyya, paṭicchannaṃ vā<BR>
vivareyya, mūḷhassa vā maggaṃ ācikkheyya, andhakāre vā telapajjotaṃ dhāreyya,<BR>
'cakkhumanto rūpāni dakkhintī'ti, evamevaṃ bhotā udenena anekapariyāyena dhammo<BR>
pakāsito. Esāhaṃ bhavantaṃ udenaṃ saraṇaṃ gacchāmi dhammañca bhikkhusaṅghañca.<BR>
Upāsakaṃ maṃ bhavaṃ udeno dhāretu ajjatagge pāṇupetaṃ saraṇaṃ gata'nti.<BR>
<BR>
Mā kho maṃ tvaṃ brāhmaṇa,saraṇaṃ agamāsi, tameva tvaṃ bhagavantaṃ saraṇaṃ gaccha<BR>
yamahaṃ saraṇaṃ gatoti.<BR>
<BR>
Kahaṃ pana bho udena, etarahi so bhavaṃ gotamo viharati arahaṃ sammāsambuddhoti? <BR>
Parinibbuto kho brāhmaṇa, etarahi so bhagavā arahaṃ sammāsambuddhoti.<BR>
<BR>
[BJT Page 644] [\x 644/]     <BR>
<BR>
Sace hi mayaṃ bho udena, suṇeyyāma taṃ bhavantaṃ gotamaṃ dassu yojanesu, dasapi<BR>
mayaṃ yojanāni gaccheyyāma taṃ bhavantaṃ gotamaṃ dassanāya arahantaṃ<BR>
sammāsambuddhaṃ. Sace mayaṃ bho udena, suṇeyyāma taṃ bhavantaṃ gotamaṃ vīsatiyā<BR>
yojanesu,vīsatipi mayaṃ yojanāni gaccheyyāma taṃ bhavantaṃ gotamaṃ dassanāya<BR>
arahantaṃ sammāsambuddhaṃ. Sace hi mayaṃ bho udena, suṇeyyāma taṃ bhavantaṃ<BR>
gotamaṃ tiṃsāya yojanesu, tiṃsmapi mayaṃ yojanāni gaccheyyāma taṃ bhavantaṃ gotamaṃ<BR>
dassanāya arahantaṃ sammāsambuddhaṃ. Sace mayaṃ bho udena, suṇeyyāma taṃ<BR>
bhavantaṃ gotamaṃ cattārisāya yojanesu, cattārismapi mayaṃ yojanāni gaccheyyāma taṃ<BR>
bhavantaṃ gotamaṃ dassanāya arahantaṃ sammāsambuddhaṃ. Sace mayaṃ bho udena,<BR>
suṇeyyāma taṃ bhavantaṃ gotamaṃ paññāsāya yojanesu, paññāsampi mayaṃ yojanāni<BR>
gaccheyyāma taṃ bhavantaṃ gotamaṃ dassanāya arahantaṃ sammāsambuddhaṃ.<BR>
Yojanasatepi [PTS Page 163] [\q 163/]      mayaṃ bho udena, suṇeyyāma taṃ bhavantaṃ<BR>
gotamaṃ, yojanasatampi mayaṃ gaccheyyāma taṃ bhavantaṃ gotamaṃ dassanāya arahantaṃ<BR>
sammāsambuddhaṃ. Yato ca kho bho udena, parinibbuto so bhavaṃ gotamo, parinibbutampi<BR>
mayaṃ taṃ bhavantaṃ gotamaṃ saraṇaṃ gacchāma dhammañca bhikkhusaṅghañca.<BR>
Upāsakaṃ maṃ bhavaṃ udeno dhāretu ajjatagge pāṇupetaṃ saraṇaṃ gataṃ. Atthi ca me bho<BR>
udena, aṅgarājā devasikaṃ niccabhikkhaṃ dadāti. Tatohaṃ bhoto udenassa ekaṃ<BR>
niccabhikkhaṃ dadāmīti.<BR>
<BR>
Kiṃ pana te brāhmaṇa, aṅgarājā devasikaṃ niccabhikkhaṃ dadātīti? Pañca bho udena,<BR>
kahāpaṇasatānīti na kho no brāhmaṇa, kappati jātarūparajata paṭiggahetunti.<BR>
<BR>
Sace taṃ bhoto udenassa na kappati, vihāraṃ bhoto udenassa kārāpessāmīti. <BR>
Sace kho me tvaṃ brāhmaṇa, vihāraṃ kārāpetukāmo,pāṭalīputte saṅghassa upaṭṭhānasālaṃ<BR>
kārāpehīti.<BR>
<BR>
Imināpahaṃ1 bhoto udenassa bhiyyosomattāya attamano abhiraddho, yaṃ maṃ bhavaṃ<BR>
udeno saṅghe dāne2 samādapeti. Esāhaṃ3 bho udena, etissā ca niccabhikkhāya aparāya ca<BR>
niccabhikkhāya pāṭaliputte saṅghassa upaṭṭhānasālaṃ kārāpessāmiti.<BR>
<BR>
Atha kho ghoṭamukho brāhmaṇo etissā ca niccabhikkhāya aparāya ca niccabhikkhāya<BR>
pāṭaliputte saṅghassa upaṭṭhānasālaṃ kārāpesi. Sā etarahi ghoṭamukhiti vuccatīti. [PTS<BR>
Page 164] [\q 164/]     <BR>
<BR>
Ghoṭamukhasuttaṃ catutthaṃ<BR>
<BR>
-------------------------<BR>
1.Imināhaṃ-syā,imināpavaṃ-[PTS 2.] Dānaṃ-[PTS 3.] Sohaṃ-sīmu<BR>
<BR>
[BJT Page 646] [\x 646/]     <BR>
<BR>
2.5.5.<BR>
Caṅkīsuttaṃ.<BR>
<BR>
Evaṃ me sutaṃ: ekaṃ samayaṃ bhagavā kosalesu cārikaṃ caramāno mahatā bhikkhusaṅghena<BR>
saddhiṃ yena opasādaṃ1 nāma kosalānaṃ brāhmaṇagāmo tadavasari. Tatra sudaṃ bhagavā<BR>
opasāde viharati uttarena opasādaṃ1 devavane sālavane. Tena kho pana samayena<BR>
caṅkībrāhmaṇo opasādaṃ ajjhāvasati sattussadaṃ satiṇakaṭṭhodakaṃ sadhaññaṃ<BR>
rājabhoggaṃ raññā pasenadinā kosalena dinnaṃ rājadāyaṃ brahmadeyyaṃ.<BR>
<BR>
Assosuṃ kho opasādakā brāhmaṇagahapatikā: 'samaṇo khalu bho gotamo sakyaputto<BR>
sakyakulā pabbajito kosalesu cārikaṃ caramāno mahatā bhikkhusaṅghena saddhiṃ opasādaṃ<BR>
anuppatto opasāde viharati uttarena opasādaṃ devavane sālavane <BR>
Taṃ kho pana bhagavantaṃ gotamaṃ evaṃ kalyāṇo kittisaddo abbhuggato: 'itipi so bhagavā<BR>
arahaṃ sammāsambuddho vijjācaraṇasampanno sugato lokavidū anuttaro<BR>
purisadammasārathi satthā devamanussānaṃ buddho bhagavā'ti. So imaṃ lokaṃ sadevakaṃ<BR>
samārakaṃ sabrahmakaṃ sassamaṇabrāhmaṇiṃ pajaṃ sadevamanussaṃ sayaṃ abhiññā<BR>
sacchikatvā pavedeti, so dhammaṃ deseti ādikalyāṇaṃ majjhekalyāṇaṃ pariyosānakalyāṇaṃ<BR>
sātthaṃ sabyañjanaṃ kevalaparipuṇṇaṃ parisuddhaṃ brahmacariyaṃ pakāseti. Sādhu kho<BR>
pana tathārūpānaṃ arahataṃ dassanaṃ hotī'ti.<BR>
<BR>
Atha kho opasādakā2 brāhmaṇagahapatikā opasādā nikkhamitvā saṅghāsaṅghī3 gaṇībhūtā<BR>
uttarena mukhā4 gacchanti yena devavanaṃ sālavanaṃ. Tena kho pana samayena caṅkī<BR>
brāhmaṇo upari pāsāde divāseyyaṃ upagato hoti. Addasā kho caṅkī brahmaṇo opasādake<BR>
brāhmaṇagahapatike, opasādā nikkhamitvā saṅghāsaṅghī3 gaṇībhūte uttarena mukhe<BR>
gacchante yena devavanaṃ sālavanaṃ5, disvāna khattaṃ āmantesi: kinnu kho bho khatte,<BR>
opasādakā brāhmaṇagahapatikā opasādā nikkhamitvā saṅghāsaṅghī3 gaṇībhūtā uttarena<BR>
mukhā4 gacchanti yena devavanaṃ sālavananti.<BR>
Atthi bho caṅkī, samaṇo bho gotamo sakyaputto sakyakulā pabbajito kosalesu cārikaṃ<BR>
caramāno mahatā bhikkhusaṅghena saddhiṃ opasādaṃ anuppatto opasāde viharati uttarena<BR>
opasādaṃ devavane sālavane. Taṃ kho pana bhagavantaṃ gotamaṃ evaṃ kalyāṇo kittisaddo<BR>
abbhuggato: itipi so bhagavā arahaṃ sammāsambuddho vijjācaraṇasampanno sugato<BR>
lokavidū anuttaro purisadammasārathi satthā devamanussānaṃ buddho bhagavā'ti. Tamete<BR>
bhavantaṃ gotamaṃ dassanāya upasaṅkamanti'ti.<BR>
--------------------------<BR>
1. Opāsādaṃ-machasaṃ,syā 2 opāsādakā-machasaṃ,syā 3. Saṅghasaṅghī-syā,machasaṃ, 4.<BR>
Uttarena mukhe-[PTS 5.] Uttarena mukhaṃ yena devavanaṃ salavanaṃ<BR>
tenusaṅkamante-machasaṃ.<BR>
<BR>
[BJT Page 648] [\x 648/]     <BR>
<BR>
Tena hi bho khatte, yena opasādakā brāhmaṇagahapatikā tenupasaṅkama, upasaṅkamitvā<BR>
opasādake brāhmaṇagahapatike evaṃ vadehi: caṅkī bho brāhmaṇo evamāha: āgamentu kira<BR>
bhavanto, caṅkīpi brāhmaṇo samaṇaṃ getamaṃ dassanāya upasaṅkamissati'ti. Evaṃ bhoti<BR>
kho so khatto1 caṅkissa brāhmaṇassa [PTS Page 165] [\q 165/]      paṭissutvā yena<BR>
opasādakā brāhmaṇagahapatikā tenupasaṅkami, upasaṅkamitvā opasādake<BR>
brāhmaṇagahapatike etadavoca: caṅkī bho brāhmaṇo evamāha: āgamentu kira bhavanto,<BR>
caṅkīpi brāhmaṇo samaṇaṃ gotamaṃ dassanāya upasaṅkamissati'ti.<BR>
<BR>
Tena kho pana samayena nānāverajjakānaṃ brāhmaṇānaṃ pañcamattāni brāhmaṇasatāni<BR>
opasāde paṭivasanti kenacideva karaṇīyena. Assosuṃ kho te brāhmaṇā caṅkī kira<BR>
brāhmaṇo samaṇaṃ gotamaṃ dassanāya upasaṅkamissati'ti. Atha kho te brāhmaṇā yena<BR>
caṅkī brāhmaṇo tenupasaṅkamiṃsu, upasaṅkamitvā caṅkiṃ brāhmaṇaṃ etadavocuṃ: saccaṃ<BR>
kira bhavaṃ caṅkī samaṇaṃ gotamaṃ dassanāya upasaṅkamissatī'ti.<BR>
<BR>
Evaṃ kho me bho hoti,ahampi samaṇaṃ gotamaṃ dassanāya upasaṅkamissāmīti.<BR>
<BR>
Mā bhavaṃ caṅkī samaṇaṃ gotamaṃ dassanāya upasaṅkami. Na arahati bhavaṃ caṅkī<BR>
samaṇaṃ gotamaṃ dassanāya upasaṅkamituṃ, samaṇotveva gotamo arahati bhavantaṃ<BR>
caṅkiṃ dassanāya upasaṅkamituṃ. Bhavaṃ hī caṅkī ubhato sujāto mātito ca pitito ca,<BR>
saṃsuddhagahaṇiko yāva sattamā pitāmahayugā akkhitto anupakkuṭṭho jātivādena, yampi<BR>
bhavaṃ caṅkī ubhato sujāto mātito ca pītito ca, saṃsuddhagahaṇiko yāva sattamā<BR>
pitāmahayugā akkhitto anupakkuṭṭho jātivādena. Imināpaṅgena na arahati bhavaṃ caṅkī<BR>
samaṇaṃ gotamaṃ dassanāya upasaṅkamituṃ, samaṇotveva gotamo arahati bhavantaṃ<BR>
caṅkiṃ dassanāya upasaṅkamituṃ. Yampi bhavaṃ hi caṅkī aḍḍho mahaddhano mahābhogo<BR>
imināpaṅgena na arahati bhavaṃ caṅkī samaṇaṃ gotamaṃ dassanāya upasaṅkamituṃ,<BR>
samaṇotveva gotamo arahati bhavantaṃ caṅkiṃ dassanāya upasaṅkamituṃ. Yampi bhavaṃ<BR>
hi caṅkī tiṇṇaṃ vedanānaṃ pāragu sanighaṇḍukeṭubhānaṃ sākkharappabhedānaṃ<BR>
itihāsapañcamānaṃ,padako veyyākaraṇaṇo lokāyatamahāpurisalakkhaṇesu anavayo<BR>
imināpaṅgena na arahati bhavaṃ ḍaṅki samaṇaṃ gotamaṃ dassanāya upasaṅkamituṃ, yampi<BR>
bhavaṃ hi caṅkī abhirūpo dassanīyo pāsādiko paramāya vaṇṇapokkharatāya samannāgato<BR>
brahmavaṇṇī brahmavaccasī2 akkhuddāvakāso dassanāya imināpaṅgena na arahati bhavaṃ<BR>
caṅkī samaṇaṃ gotamaṃ dasnāya upasaṅkamituṃ, samaṇotveva gotamo arahati bhavantaṃ<BR>
caṅkiṃ dassanāya upasaṅkamituṃ. Yampi bhavaṃ caṅkī, sīlavā vuddhasīlī vuddhasīlena<BR>
samannāgato imināpaṅgena na arahati bhavaṃ caṅkī samaṇaṃ gotamaṃ dassanāya<BR>
upasaṅkamituṃ. Yampi bhavaṃ hi caṅkī kalyāṇavāco kalyāṇavākkaraṇo [PTS Page 166] [\q<BR>
166/]      poriyā vācāya samannāgato vissaṭṭhāya aneḷagaḷāya atthassa viññāpaniyā<BR>
imināpaṅgena na arahati bhavaṃ caṅkī samaṇaṃ gotamaṃ dassanāya upasaṅkamituṃ, yampi<BR>
bhavaṃ caṅkī, bahunnaṃ ācariyapācariyo tīṇi māṇavakasatāni mante vāceti imināpaṅgena<BR>
na arahati bhavaṃ caṅkī samaṇaṃ gotamaṃ dassanāya upasaṅkamituṃ, yampi bhavaṃ hi<BR>
caṅkī rañño pasenadissa kosalassa sakkato garukato mānito pūjito apacito imināpaṅgena na<BR>
arahati bhavaṃ caṅkī samaṇaṃ gotamaṃ dassanāya upasaṅkamituṃ, yampi bhavaṃ caṅkī<BR>
brāhmaṇassa pokkharasātissa sakkato garukato mānito pūjito apacito imināpaṅgena na<BR>
arahati bhavaṃ caṅkī samaṇaṃ gotamaṃ dassanāya upasaṅkamituṃ, yampi bhavaṃ caṅkī<BR>
opasādaṃ ajjhāvasati sattussadaṃ satiṇakaṭṭhodakaṃ sadhaññaṃ rājabhoggaṃ raññaṃ<BR>
pasenadinā kosalena dinnaṃ rājadāyaṃ brahmadeyyaṃ. Yampi bhavaṃ caṅkī opasādaṃ<BR>
ajjhāvasati sattussadaṃ satiṇakaṭṭhodakaṃ sadhaññaṃ rājabhoggaṃ raññā pasenadinā<BR>
kosalena dinnaṃ rājadāyaṃ brahmadeyyaṃ imināpaṅgena na arahati bhavaṃ caṅkī samaṇaṃ<BR>
gotamaṃ dassanāya upasaṅkamituṃ. Samaṇo tveva gotamo arahati bhavantaṃ caṅkiṃ<BR>
dassanāya upasaṅkamitu'nti.<BR>
<BR>
--------------------------<BR>
1.Khattā-[PTS 2.] Brahmavacchasī-sīmu, machasaṃ,syā 3. Rañño-[PTS]<BR>
<BR>
[BJT Page 650] [\x 650/]     <BR>
<BR>
Evaṃ vutte caṅkī brāhmaṇo te brāhmaṇe etadavoca: tena hi bho, mamapi suṇātha yathā<BR>
mayameva arahāma taṃ bhavantaṃ gotamaṃ1 dassanāya upasaṅkamituṃ. Na tveva arahati<BR>
so bhavaṃ gātamo amhākaṃ dassanāya upasaṅkamituṃ.<BR>
<BR>
Samaṇo khalū bho gotamo ubhato sujāto mātito ca pitito ca, saṃsuddhagahaṇiko yāva<BR>
sattamā pitāmahayugā akkhitto anupakkuṭṭho jātivādena. Yampi bho samaṇo gotamo<BR>
ubhato sujāto mātito ca pitato ca, saṃsuddhagahaṇiko yāva sattamā pitāmahayugā akkhitto<BR>
anupakkuṭṭho jātivādena, imināpaṅgena na arahati so bhavaṃ gotamo amhākaṃ dassanāya<BR>
upasaṅkamituṃ, atha kho mayameva arahāma taṃ bhavantaṃ gotamaṃ dassanāya<BR>
upasaṅkamituṃ.<BR>
<BR>
Samaṇo khalū bho gotamo pahūtaṃ hiraññasuvaṇṇaṃ pahāya pabbajito bhumigatañca<BR>
vehāsaṭṭhañca yampi bho samaṇo gotamo pahutaṃ hiraññasuvaṇṇaṃ pahāya pabbajito<BR>
bhūmigatañca vehāsaṭṭhañca imināpaṅgena na arahati so bhavaṃ gotamo amhākaṃ<BR>
dassanāya upasaṅkamituṃ, atha kho mayameva arahāma taṃ bhavantaṃ dassanāya<BR>
upasaṅkamituṃ.<BR>
<BR>
Samaṇo khalu bho gotamo daharo samāno susukālakeso bhadrena yobbanena samannāgato<BR>
paṭhamena vayasā agārasmā anagāriyaṃ pabbajito imināpaṅgena na arahati so bhavaṃ<BR>
gotamo amhākaṃ dassanāya upasaṅkamituṃ, atha kho mayameva arahāma taṃ bhavantaṃ<BR>
gotamaṃ dassanāya upasaṅkamituṃ. <BR>
Samaṇo khalu bho gotamo akāmakānaṃ mātāpitunnaṃ assumukhānaṃ rudantānaṃ<BR>
kesamassuṃ ohāretvā kāsāyāni vatthāni acchādetvā agārasmā anagāriyaṃ pabbajito<BR>
imināpaṅgena na arahati so bhavaṃ gotamo amhākaṃ dassanāya upasaṅkamituṃ, atha kho<BR>
mayameva arahāma taṃ bhavantaṃ gotamaṃ dassanāya upasaṅkamituṃ.<BR>
<BR>
Samaṇo khalu bho gotamo abhirūpo dassanīyo pasādiko paramāya vaṇṇapokkharatāya<BR>
samannāgato [PTS Page 167] [\q 167/]      brahmavaṇṇī brahmavaccasī2 akkhuddāvakāso<BR>
dassanāya imināpaṅgena na arahati kho bhavaṃ gotamo amhākaṃ dassanāya<BR>
upasaṅkamituṃ, atha kho mayameva arahāma taṃ bhavantaṃ gotamaṃ dassanāya<BR>
upasaṅkamituṃ.<BR>
<BR>
Samaṇo khalu bho gotamo sīlavā ariyasilī kusalasīlī kusalasīlena samannāgato<BR>
imināpaṅgena na arahati so bhavaṃ gotamo amhākaṃ dassanāya upasaṅkamituṃ, atha kho<BR>
mayameva arahāma taṃ bhavantaṃ gotamaṃ dassanāya upasaṅkamituṃ.<BR>
<BR>
Samaṇo khalu bho gotamo kalyāṇavāco kalyāṇavākkaraṇo poriyā vācāya samannāgato<BR>
vissaṭṭhāya aneḷagaḷāya atthassa viññāpaniyā imināpaṅgena na arahati so bhavaṃ gotamo<BR>
amhākaṃ dassanāya upasaṅkamituṃ, atha kho mayameva arahāma taṃ bhavantaṃ gotamaṃ<BR>
dassanāya upasaṅkamituṃ. <BR>
Samaṇo khalu bho gotamo bahunnaṃ ācariyapācariyo imināpaṅgena na arahati so bhavaṃ<BR>
gotamo amhākaṃ dassanāya upasaṅkamituṃ, atha kho mayameva arahāma taṃ bhavantaṃ<BR>
gotamaṃ dassanāya upasaṅkamituṃ. <BR>
Samaṇo khalu bho gotamo khīṇakāmarāgo vigatacāpallo3 imināpaṅgena na arahati so<BR>
bhavaṃ gotamo amhākaṃ dassanāya upasaṅkamituṃ, atha kho mayameva arahāma taṃ<BR>
bhavantaṃ gotamaṃ dassanāya upasaṅkamituṃ. <BR>
Samaṇo khalu bho gotamo kammavādī kiriyavādī apāpapurekkhāro brahmaññāya pajāya<BR>
imināpaṅgena na arahati so bhavaṃ gotamo amhākaṃ dassanāya upasaṅkamituṃ, atha kho<BR>
mayameva arahāma taṃ bhavantaṃ gotamaṃ dassanāya upasaṅkamituṃ.<BR>
<BR>
Samaṇo khalu bho gotamo uccākulā pabbajito asambhinnā khattiyakulā imināpaṅgena na<BR>
arahati so bhavaṃ gotamo amhākaṃ dassanāya upasaṅkamituṃ, atha kho mayameva<BR>
arahāma taṃ bhavantaṃ gotamaṃ dassanāya upasaṅkamituṃ.<BR>
<BR>
--------------------------<BR>
1. Samaṇaṃ gotamaṃ-syā 2.Brahmavacchasī- sīmu, machasaṃ,syā. 3. Vigatapapañco-sīmu.<BR>
<BR>
[BJT Page 652] [\x 652/]     <BR>
<BR>
Samaṇo khalu bho gotamo aḍḍhakulā1 pabbajito mahaddhanā mahābhogā imināpaṅgena<BR>
na arahati so bhavaṃ gotamo amhākaṃ dassanāya upasaṅkamituṃ, atha kho mayameva<BR>
arahāma taṃ bhavantaṃ gotamaṃ dassanāya upasaṅkamituṃ.<BR>
<BR>
Samaṇaṃ khalu bho gotamaṃ tiroraṭṭhā tirojanapadā sampucchituṃ āgacchanti<BR>
imināpaṅgena na arahati so bhavaṃ gotamo amhākaṃ dassanāya upasaṅkamituṃ, atha kho<BR>
mayameva arahāma taṃ bhavantaṃ gotamaṃ dassanāya upasaṅkamituṃ.<BR>
<BR>
Samaṇaṃ khalu bho gotamaṃ anekāni devatāsahassāni pāṇehi saraṇaṃ gatāni imināpaṅgena<BR>
na arahati so bhavaṃ gotamo amhākaṃ dassanāya upasaṅkamituṃ, atha kho mayameva<BR>
arahāma taṃ bhavantaṃ gotamaṃ dassanāya upasaṅkamituṃ.<BR>
<BR>
Samaṇaṃ khalu bho gotamaṃ evaṃ kalyāṇo kittisaddo abbhuggato: itipi so bhagavā arahaṃ<BR>
sammāsambuddho vijjācaranasampanno sugato lokavidū anuttaro purisadammasārathi<BR>
satthā devamanussānaṃ1 buddho bhagavāti imināpaṅgena na arahati so bhavaṃ gotamo<BR>
amhākaṃ dassanāya upasaṅkamituṃ, atha kho mayameva arahāma taṃ bhavantaṃ gotamaṃ<BR>
dassanāya upasaṅkamituṃ.<BR>
<BR>
Samaṇo khalu bho gotamo dvattiṃsamahāpurisalakkhaṇehi samannāgato imināpaṅgena na<BR>
arahati so bhavaṃ gotamo amhākaṃ dassanāya upasaṅkamituṃ, atha kho mayameva<BR>
arahāma taṃ bhavantaṃ gotamaṃ dassanāya upasaṅkamituṃ.<BR>
<BR>
Samaṇaṃ khalu bho gotamaṃ rājā māgadho seniyo bimbisāro saputtadāro pāṇehi saraṇaṃ<BR>
gato imināpaṅgena na arahati so bhavaṃ gotamo amhākaṃ dassanāya upasaṅkamituṃ, atha<BR>
kho mayameva arahāma taṃ bhavantaṃ gotamaṃ dassanāya upasaṅkamituṃ.<BR>
<BR>
Samaṇaṃ khalu bho gotamaṃ rāja pasenadi kosalo saputtadāro pāṇehi saraṇaṃ gato<BR>
imināpaṅgena na arahati so bhavaṃ gotamo amhākaṃ dassanāya upasaṅkamituṃ, atha kho<BR>
mayameva arahāma taṃ bhavantaṃ gotamaṃ dassanāya upasaṅkamituṃ.<BR>
<BR>
Samaṇaṃ khalu bho gotamaṃ brāhmaṇo pokkharasāti saputtadāro pāṇehi saraṇaṃ gato<BR>
imināpaṅgena na arahati so bhavaṃ gotamo amhākaṃ dassanāya upasaṅkamituṃ , atha kho<BR>
mayameva arahāma taṃ bhavantaṃ gotamaṃ dassanāya upasaṅkamituṃ.<BR>
<BR>
Samaṇo khalu bho gotamo opasādaṃ anuppatto opasāde viharati uttarena opasādaṃ<BR>
devavane sālavane. Ye pana kho keci samaṇā vā brāhmaṇā vā amhākaṃ gāmakkhettaṃ<BR>
āgaccanti. Atithi no te honti. Atithi kho panamhehi sakkātabbā garukātabbā mānetabbā<BR>
pūjetabbā, yampi bho samaṇo gotamo opasādaṃ anuppatto opasāde viharati uttarena<BR>
opasādaṃ devavane sālavane. Atithi asmākaṃ2 samaṇo gotamo. Atithi kho panambhehi<BR>
sakkātabbā garukātabbo mānetabbo pūjetabbo. [PTS Page 168] [\q 168/]      iminā paṅgena3<BR>
na arahati so bhavaṃ gotamo amhākaṃ dassanāya upasaṅkamituṃ. Atha kho mayameva<BR>
arahāma taṃ bhavantaṃ gotamaṃ dassanāya upasaṅkamituṃ. Ettakaṃ kho ahaṃ bho tassa<BR>
bhoto gotamassa vaṇṇaṃ pariyāpuṇāmi. Na ca so bhavaṃ gotamo ettakavaṇṇo,<BR>
aparimāṇavaṇṇo hi so bhavaṃgotamo. Ekamekenapi bho, aṅgena samannāgato na arahati<BR>
so bhavaṃ gotamo amhākaṃ dassanāya upasaṅkamituṃ. Atha kho mayameva arahāma taṃ<BR>
bhavantaṃ gotamaṃ dassanāya upasaṅkamituṃ. Tena hi bho sabbeva mayaṃ samaṇaṃ<BR>
gotamaṃ dassanāya upasaṅkamissāmā'ti.<BR>
<BR>
--------------------------<BR>
1. Addhakulā-syā 2. Atithamhākaṃ-machasaṃ 2. Atithismākaṃ-[PTS 3.] Imināpanaṅgena<BR>
bho-sīmu.<BR>
<BR>
[BJT Page 654] [\x 654/]     <BR>
<BR>
Atha kho caṅkī brāhmaṇo mahatā brāhmaṇagaṇena saddhiṃ yena bhagavā tenupasaṅkami.<BR>
Upasaṅkamitvā bhagavatā saddhiṃ sammodi, sammodanīyaṃ kathaṃ sārāṇīyaṃ vītisāretvā<BR>
ekamantaṃ nisīdi. Tena kho pana samayena bhagavā vuddhehi vuddhehi1 brāhmaṇehi<BR>
saddhiṃ kiñci kiñci kathaṃ sārāṇīyaṃ vītisāretvā nisinno hoti.<BR>
<BR>
Tena kho pana samayena kāpaṭiko2 nāma māṇavo daharo vuttasiro soḷasavassuddesiko<BR>
jātiyā, tiṇṇaṃ vedānaṃ pāragu sanighaṇḍukeṭubhānaṃ sākkharappabhedānaṃ<BR>
itihāsapañcamānaṃ padako veyyākaraṇo lokāyatamahāpurisalakkhaṇesu anavayo, tassaṃ<BR>
parisāyaṃ nisinno hoti. So vuddhānaṃ brāhmaṇānaṃ bhagavatā saddhiṃ mantayamānānaṃ<BR>
antarantarā kathaṃ opāteti. Atha kho bhagavā kāpaṭikaṃ māṇavaṃ apasādesi: māyasmā<BR>
bhāradvājo vuddhānaṃ vuddhānaṃ brāhmaṇānaṃ mantayamānānaṃ antarantarā kathaṃ<BR>
opātetu3, kathāpariyosānaṃ āyasmā bharadvājo āgametu'ti. Evaṃ vutte caṅkī brāhmaṇo<BR>
bhagavantaṃ etadavoca: mā bhavaṃ gotamo kāpaṭikaṃ māṇavaṃ apasādesi, kulaputto ca<BR>
kāpaṭiko māṇavo bahussuto ca kāpaṭiko māṇavo kalyāṇavākkaraṇo va kāpaṭiko māṇavo<BR>
paṇḍito ca kāpaṭiko māṇavo, pahoti ca kāpaṭiko māṇavo bhotā gotamena saddhiṃ asmiṃ<BR>
vacane patimantetu'nti.<BR>
<BR>
Atha kho bhagavato etadahosi :'addhā [PTS Page 169] [\q 169/]      kho kāpaṭikassa<BR>
māṇavassa tevijjake pāvacane kataṃ4 bhavissati. Tathā hi naṃ brāhmaṇā<BR>
sampurekkharontī'ti. Atha kho kāpaṭikassa māṇavassa etadahosi: 'yadā me samaṇo gotamo<BR>
cakkhunā cakkhuṃ upasaṃharissati, athāhaṃ samaṇaṃ gotamaṃ pañhaṃ pucchissāmī'ti. Atha<BR>
kho bhagavā kāpaṭikassa māṇavassa cetasā cetoparivitakkamaññāya yena kāpaṭiko māṇavo<BR>
tena cakkhūni upasaṃhāsi. Atha kho kāpaṭikassa māṇavassa etadahosi: 'samannāharati kho<BR>
maṃ samaṇo gotamo, yannūnāhaṃ samaṇaṃ gotamaṃ pañhaṃ puccheyyanti. Atha kho<BR>
kāpaṭiko māṇavo bhagavantaṃ etadavoca: 'yamidaṃ bho gotama, brāhmaṇānaṃ porāṇānaṃ<BR>
mantapadaṃ itihitiha paramparāya piṭakasampadāya, tattha ca brāhmaṇā ekaṃsena niṭṭhaṃ<BR>
gacchanti. ' Idameva saccaṃ moghamañña'nti, idha bhavaṃ gotamo kimāhā'ti. <BR>
Kiṃ pana bhāradvāja, atthi koci brāhmaṇānaṃ ekabrāhmaṇopi yo evamāhaṃ: 'ahametaṃ<BR>
jānāmi, ahametaṃ passāmi: 'idameva saccaṃ moghamañña'nti.<BR>
<BR>
No hidaṃ bho gotama.<BR>
<BR>
Kiṃ pana bhāradvāja, atthi koci brāhmaṇānaṃ ekācariyopi ekācariyapācariyopi yāva sattamā<BR>
ācariyamahayugāpi, yo evamāha: ahametaṃ jānāmi, ahametaṃ passāmi, idameva saccaṃ<BR>
moghamaññanti.<BR>
<BR>
Nohidaṃ bho gotama.<BR>
-------------------------<BR>
1.Vuḍḍhehi vuḍḍhehi-syā 2. Kāpadiko-syā, kāpaṭhīko-[PTS 3.] Opātetuṃ-sīmu, opātesi-syā<BR>
4. Kathaṃ-sīmu,kathā-machasaṃ.<BR>
<BR>
[BJT Page 656] [\x 656/]     <BR>
<BR>
Kiṃ pana bhāradvāja, yepi te brāhmaṇānaṃ pubbakā isayo mantānaṃ kattāro mantānaṃ<BR>
pavattāro, yesamidaṃ etarahi brāhmaṇā porāṇaṃ mantapadaṃ gītaṃ pavuttaṃ samihitaṃ<BR>
tadanugāyanti tadanu bhāsanti, bhāsitamanubhāsanti, vācitamanuvācenti. Seyyathīdaṃ1:<BR>
'aṭṭako vāmako vāmadevo vessāmitto yamataggi aṅgīraso bhāradvājo vāseṭṭho kassapo<BR>
bhagu. Tepi evamāhaṃsu: 'mayametaṃ jānāma, mayametaṃ passāma: 'idameva saccaṃ<BR>
moghamañña'nti. [PTS Page 170] [\q 170/]     <BR>
<BR>
No hidaṃ bho gotama.<BR>
<BR>
Iti kira bhāradvāja, natthi koci brāhmaṇānaṃ ekabrāhmaṇopi yo evamāha: 'ahametaṃ<BR>
jānāmi, ahametaṃ passāmi, idameva saccaṃ moghamañña'nti. Natthi koci brāhmaṇānaṃ<BR>
ekācariyopi ekācariyapācariyopi yāva sattamā ācariyamahayugā, yo evamāha: 'ahametaṃ<BR>
jānāmi, ahametaṃ passāmi, idameva saccaṃ moghamañña'nti. Yepi te brāhmaṇānaṃ pubbakā<BR>
isayo mantānaṃ kattāro mantānaṃ pavattāro. Yesamidaṃ etarahi brāhmaṇā porāṇaṃ<BR>
mantapadaṃ gītaṃ pavuttaṃ samihitaṃ tadanugāyanti, tadanubhāsanti, bhāsitamanubhāsanti,<BR>
vācitamanuvācenti. Seyyathīdaṃ: 'aṭṭako vāmako vāmadevo vessāmitto yamataggi aṅgīraso<BR>
bhāradvājo vāseṭṭho kassapo bhagu' tepi na evamāhaṃsu: 'mayametaṃ jānāma, mayametaṃ<BR>
passāma, idameva saccaṃ moghamañña'nti.<BR>
<BR>
'Seyyathāpi bhāradvāja, andhaveṇi2 paramparāsaṃsattā purimopi na passati, majjhimopi na<BR>
passati, pacchimopi na passati. Evameva kho bhāradvāja, andhaveṇūpamaṃ maññe<BR>
brāhmaṇānaṃ bhāsitaṃ sampajjati. Purimopi na passati, majjhimopi na passati, pacchimopi<BR>
na passati. Taṃ kiṃ maññasi bhāradvāja, na nu evaṃ sante brāhmanānaṃ amūlikā saddhā<BR>
sampajjati'ti.<BR>
<BR>
Na khottha3 bho gotama, brāhmaṇā saddhāyeva payirupāsanti, anussavāpettha brāhmaṇā<BR>
payirupāsantī'ti.<BR>
<BR>
Pubbeva kho tvaṃ bhāradvāja, saddhaṃ agamāsi, anussavaṃ idāni vadesi. Pañca kho ime<BR>
bhāradvāja, dhammā diṭṭhevadhamme dvidhā vipākā. Katame pañca: saddhā ruci anussavo<BR>
ākāraparivitakko diṭṭhinijjhānakkhanti. Ime kho bhāradvāja, pañca dhammā diṭṭheva<BR>
dhamme dvidhā vipākā. Api ca bhāradvāja, susaddahitaṃ yeva hoti, tañca hoti rittaṃ<BR>
tucchaṃ musā, no cepi susaddahitaṃ hoti, bhūtaṃ tacchaṃ anaññathā. Api ca bhāradvāja,<BR>
surucitaṃ yeva hoti. Tañca hoti rittaṃ tucchaṃ musā, no cepi susaddahitaṃ hoti, bhūtaṃ<BR>
tacchaṃ anaññathā. Api ca bhāradvāja, svānussutaṃ yeva hoti. Tañca hoti rittaṃ tucchaṃ<BR>
musā, no cepi susaddahitaṃ hoti, bhūtaṃ tacchaṃ anaññathā. Api [PTS Page 171] [\q 171/] <BR>
    ca bhāradvāja suparivitakkitaṃ yeva hoti. Tañca hoti rittaṃ tucchaṃ musā, no cepi<BR>
susaddahitaṃ hoti. Api ca bhāradvāja sunijjhāyitaṃ yeva hoti tañca hoti rittaṃ tucchaṃ musā,<BR>
no cepi sunijjhāyitaṃ hoti, bhūtaṃ tacchaṃ anaññathā. Saccamanurakkhatā bhāradvāja,<BR>
viññunā purisena nālamettha ekaṃsena niṭṭhaṃ gantuṃ 'idameva sacchaṃ moghamañña'nti.<BR>
<BR>
-------------------------<BR>
1. Seyyathīdaṃ-chasaṃ 2.Andhaveṇu-sīmu. 3. Na khvettha-sīmu,machasaṃ,syā.<BR>
<BR>
[BJT Page 658] [\x 658/]     <BR>
<BR>
Kittāvatā pana bho gotama, saccānurakkhanā hoti, kittāvatā saccamanurakkhati?<BR>
Saccānurakkhanaṃ mayaṃ bhavantaṃ gotamaṃ pucchāmā'ti.<BR>
<BR>
Saddhā cepi bhāradvāja, purisassa hoti, 'evaṃ me saddhā'ti iti vadaṃ saccamanurakkhati, na<BR>
tveva tāva ekaṃsena niṭṭhaṃ gacchati: 'idameva saccaṃ moghamañña'nti. Ettāvatā kho<BR>
bhāradvāja saccānurakkhanā hoti. Ettāvatā saccamanurakkhati. Ettāvatā ca mayaṃ<BR>
saccānurakkhanaṃ paññāpema. Na tve tāva saccānubodho hoti.1<BR>
<BR>
Ruci cepi bhāradvāja, purisassa hoti, 'evaṃ me ruci'ti iti vadaṃ saccamanurakkhati, na tveva<BR>
tāva ekaṃsena niṭṭhaṃ gacchati: 'idameva saccaṃ moghamañña'nti. Ettāvatā kho bhāradvāja<BR>
saccānurakkhanā hoti. Ettāvatā saccamanurakkhati. Ettāvatā ca mayaṃ saccānurakkhanaṃ<BR>
paññāpema. Na tve tāva saccānubodho hoti.1<BR>
<BR>
Anussavo cepi bhāradvāja,purisassa hoti,'evaṃ me anussavo'ti iti vadaṃ saccamanurakkhati,<BR>
na tveva tāva ekaṃsena niṭṭhaṃ gacchati: 'idameva saccaṃ moghamañña'nti. Ettāvatā kho<BR>
bhāradvāja saccānurakkhanā hoti. Ettāvatā saccamanurakkhati. Ettāvatā ca mayaṃ<BR>
saccānurakkhanaṃ paññāpema. Na tve tāva saccānubodho hoti.1<BR>
<BR>
Ākāraparivitakko cepi bhāradvāja, purisassa hoti. 'Evaṃ me ākāraparivitakkana'ti iti vadaṃ<BR>
saccamanurakkhati,na tveva tāva ekaṃsena niṭṭhaṃ gacchati:'idameva saccaṃ<BR>
moghamañña'nti. Ettāvatā kho bhāradvāja saccānurakkhanā hoti. Ettāvatā<BR>
saccamanurakkhati. Ettāvatā ca mayaṃ saccānurakkhanaṃ paññāpema. Na tve tāva<BR>
saccānubodho hoti.1<BR>
<BR>
Diṭṭhinijjhānakkhanti cepi bhāradvāja, purisassa hoti, 'evaṃ me diṭṭhinijjhānakkhantī'ti iti<BR>
vadaṃ saccamanurakkhati, na tveva tāva ekaṃsena niṭṭhaṃ gacchati:'idameva saccaṃ<BR>
moghamañña'nti. Ettāvatā kho bhāradvāja saccānurakkhanā hoti. Ettāvatā<BR>
saccamanurakkhati. Ettāvatā ca mayaṃ saccānurakkhanaṃ paññāpema. Na tve tāva<BR>
saccānubodho hoti.1<BR>
<BR>
Ettāvatā bho gotama, saccānurakkhanā hoti, ettāvatā saccamanurakkhati, ettāvatā ca mayaṃ<BR>
saccānurakkhanaṃ pekkhāma. Kittāvatā pana bho gotama, saccānubodho hoti, kittāvatā<BR>
saccamanubujjhati? Saccānubodhaṃ mayaṃ bhavantaṃ gotamaṃ pucchamā'ti. <BR>
Idha2 bhāradvāja bhikkhu aññataraṃ gāmaṃ vā nigamaṃ vā upanissāya viharati. Tamenaṃ3<BR>
gahapati vā gahapatiputto vā upasaṅkamitvā tīsu dhammesu samannesati: [PTS Page 172]<BR>
[\q 172/]      lobhanīyesu dhammesu dosanīyesu dhammesu mohanīyesu dhammesu.<BR>
Atthi nu kho imassa āyasmato tathārūpā lobhanīyā dhammā yathārūpehi lobhanīyehi<BR>
dhammehi pariyādinnacitto ajānaṃ vā vadeyya jānāmīti, apassaṃ vā vadeyya passāmīti,<BR>
paraṃ vā tathattāya4 samādapeyya yaṃ paresaṃ assa dīgharattaṃ ahitāya dukkhāyāti.<BR>
Tamenaṃ samannesamāno evaṃ jānāti: natthi kho imassāyasmato tathārūpā lobhanīyā<BR>
dhammā yathārūpehi lobhanīyehi dhammehī pariyādinnacitto ajānaṃ vā vadeyya jānāmīti<BR>
apassaṃ vā vadeyya passāmīti, paraṃ vā tathattāya4 samādapeyya, yaṃ paresaṃ assa<BR>
dīgharattaṃ ahitāya dukkhāyāti, tathā5 kho panimassāyasmato kāyasamācāro, tathā<BR>
vacīsamācāro, yathā taṃ aluddhassa.Yaṃ kho pana ayamāyasmā dhammaṃ deseti, gambhīro<BR>
so dhammo duddaso duranubodho santo paṇīto atakkāvacaro nipuṇo paṇḍitavedanīyo,<BR>
na so dhammo sudesiyo luddhenāti.<BR>
<BR>
-------------------------<BR>
1. Ettāvatā-pe- hoti-machasaṃ ūnaṃ 2 idha kira-syā 3. Tameva-syā. 4 Tadatthāya-sīmu,<BR>
machasaṃ 5. Tathārūpo-machasaṃ.<BR>
<BR>
[BJT Page 660] [\x 660/]     <BR>
<BR>
Yato naṃ samannesamāno visuddhaṃ lobhanīyehi dhammehi samanupassati1. Tato naṃ<BR>
uttariṃ samannesati dosanīyesu dhammesu: atthi nu kho imassa āyasmato tathārūpā<BR>
dosanīyā dhammā yathārūpehi dosanīyehi dhammehi pariyādinnacitto ajānaṃ vā vadeyya<BR>
jānāmīti, apassaṃ vā vadeyya passāmīti, paraṃ vā tathattāya samādapeyya, yaṃ paresaṃ<BR>
assa digharattaṃ ahitāya dukkhāyāti. Tamenaṃ samannesamāno evaṃ jānāti: natthi kho<BR>
imassāyasmato tathārūpā dosanīyā dhammā, yathārūpehi dosanīyehi dhammehi<BR>
pariyādinnacitto ajānaṃ vā vadeyya jānāmīti, apassaṃ vā vadeyya passāmīti, paraṃ vā<BR>
tathattāya2 samādapeyya yaṃ paresaṃ assa dīgharattaṃ ahitāya dukkhāyā'ti. Tathā3 kho<BR>
panimassāyasmato kāyasamācāro, tathā vacīsamācāro, yathā taṃ aduṭṭhassa. Yaṃ kho pana<BR>
ayamāyasmā dhammaṃ deseti. Gambhīro so dhammo duddaso duranubodho santo paṇīto<BR>
atakkāvacaro nipuṇo paṇḍitavedanīyo, na so dhammo sudesiyo duṭṭhenāti.<BR>
<BR>
Yato naṃ samannesamāno visuddhiṃ dosanīyehi dhammehi [PTS Page 173] [\q 173/]     <BR>
samanupassati. Tato naṃ uttariṃ samannesati mohanīyesu dhammesu: atthi nu kho imassa<BR>
āyasmato tathārūpā mohanīyā dhammā, yathā rūpehi mohanīyehi dhammehi<BR>
pariyādinnacitto ajānaṃ vā vadeyya jānāmīti, apassaṃ vā vadeyya passāmīti. Paraṃ vā<BR>
tathattāya2 samādapeyya, yaṃ paresaṃ assa dīgharattaṃ ahitāya dukkhāyāti. Tamenaṃ<BR>
samannesamāno evaṃ jānāti: natthi kho imassāyasmato tathārūpā mohanīyā dhammā,<BR>
yathārūpehi mohanīyehi dhammehi pariyādinnacitto ajānaṃ vā vadeyya jānāmīti, apassaṃ<BR>
vā vadeyya passāmīti. Paraṃ vā tathattāya2 samādapeyya yaṃ paresaṃ assa dīgharattaṃ<BR>
ahitāya dukkhāya. Tathā3 kho panimassāyasmato kāyasamācāro, tathā vacīsamācāro, yathā<BR>
taṃ amūḷhassa. Yaṃ kho pana ayamāyasmā dhammaṃ deseti. Gambhīro so dhammo<BR>
duddaso duranubodho santo paṇīto atakkāvacaro nipuṇo paṇḍitavedanīyo na so dhammo<BR>
sudesiyo mūḷhenā'ti.<BR>
<BR>
Yato naṃ samannesamāno visuddhaṃ mohanīyehi dhammehi samanu passati. Atha tasmiṃ<BR>
saddhaṃ niveseti. Saddhājāto upasaṅkamati upasaṅkamanto payirupāsati. Payirupāsanto<BR>
sotaṃ odahati. Ohitasoto dhammaṃ suṇāti. Sutvā dhammaṃ dhāreti. Dhatānaṃ dhammānaṃ<BR>
atthaṃ upaparikkhati. Atthaṃ upaparikkhato dhammā nijjhānaṃ khamanti.<BR>
Dhammanijjhānakkhantiyā sati chando jāyati. Chandajāto ussahati. Ussahitvā tulayati.<BR>
Tulayitvā pahadati. Pahitatto samāno kāyena ceva paramasaccaṃ sacchikaroti. Paññāya ca<BR>
naṃ ativijjha passati. Ettāvatā kho bhāradvāja, saccānubodho hoti. Ettāvatā<BR>
saccamanubujjhati. Ettāvatā ca mayaṃ saccānubodhaṃ paññāpema. Na tveva tāva4<BR>
saccānupatti hotīti.<BR>
<BR>
-------------------------<BR>
1. Passati samanupassati-syā. 2. Tadatthāya-sīmu. 3. Tathārūpo-machasaṃ. 4. Na tveva-[PTS.]<BR>
<BR>
[BJT Page 662] [\x 662/]     <BR>
<BR>
Ettāvatā bho gotama, saccānubodho hoti, ettāvatā saccamanubujjhati, ettāvatā ca mayaṃ<BR>
saccānubodhaṃ pekkhāma. Kittāvatā pana bho gotama, saccānupatti hoti? Kittāvatā<BR>
saccamanupāpuṇāti? Saccānupattiṃ mayaṃ bhavantaṃ gotamaṃ pucchamāti. [PTS Page 174]<BR>
[\q 174/]     <BR>
<BR>
Tesaṃyeva kho bhāradvāja, dhammānaṃ āsevanā bhāvanā bahulī kammā saccānupatti hoti,<BR>
ettāvatā kho bhāradvāja, saccānupatti hoti, ettāvatā saccamanupāpuṇāti, ettāvatā ca mayaṃ<BR>
saccānupattiṃ paññāpemāti.<BR>
<BR>
Ettāvatā bho gotama, saccānupatti hoti, ettāvatā saccamanupāpuṇāti, ettāvatā ca mayaṃ<BR>
saccānupattiṃ pekkhāma. Saccānupattiyā pana bho gotama, katamo dhammo bahukāro?<BR>
Saccānupattiyā bahukāraṃ dhammaṃ mayaṃ bhavantaṃ gotamaṃ pucchamāti. <BR>
Saccānupattiyā kho bhāradvāja, padhānaṃ bahukāraṃ. No cetaṃ padaheyya, nayidaṃ saccaṃ<BR>
anupāpuṇeyya. Yasmā ca kho padahati, tasmā saccaṃ anupāpuṇāti. Tasmā saccānupattiyā<BR>
padhānaṃ bahukāranti.<BR>
<BR>
Padhānassa pana bho gotama, katamo dhammo bahukāro? Padhānassa bahukāraṃ<BR>
dhammaṃ mayaṃ bhavantaṃ gotamaṃ pucchāmāti.<BR>
Padhānassa kho bhāradvāja, tulanā bahukārā. No cetaṃ tuleyya, nayidaṃ padaheyya. Yasmā<BR>
ca kho tuleti, tasmā padahati. Tasmā padhānassa tulanā bahukārāti.<BR>
<BR>
Tulanāya pana bho gotama, katamo dhammo bahukāro? Tulanāya bahukāraṃ dhammaṃ<BR>
mayaṃ bhavantaṃ gotamaṃ pucchāmāti.<BR>
<BR>
Tulanāya kho bhāradvāja, ussāho bahukāro. No cetaṃ ussaheyya, nayidaṃ tuleyya. Yasmā ca<BR>
kho ussahati, tasmā tuleti. Tasmā tulanāya ussāho bahukāroti.<BR>
<BR>
Ussāhassa pana bho gotama, katamo dhammo bahukāro? Ussāhassa bahukāraṃ dhammaṃ<BR>
mayaṃ bhavantaṃ gotamaṃ pucchāmāti.<BR>
<BR>
Ussāhassa kho bhāradvāja, chando bahukāro. No cetaṃ chando jāyetha, nayidaṃ ussaheyya.<BR>
Yasmā ca kho chando jāyati, tasmā ussahati. Tasmā ussāhassa chando bahukāroti.<BR>
<BR>
Chandassa pana bho gotama, katamo dhammo bahukāro? [PTS Page 175] [\q 175/]     <BR>
chandassa bahukāraṃ dhammaṃ mayaṃ bhavantaṃ gotamaṃ pucchāmāti.<BR>
<BR>
Chandassa kho bhāradvāja, dhammanijjhānakkhanti bahukārā. No cetaṃ dhammanijjhānaṃ<BR>
khameyyuṃ, nayidaṃ chando jāyetha. Yasmā ca kho dhammanijjhānaṃ khamanti, tasmā<BR>
chando jāyati. Tasmā chandassa dhammanijjhānakkhanti bahukārāti.<BR>
<BR>
[BJT Page 664] [\x 664/]     <BR>
<BR>
Dhammanijjhānakkhantiyā pana bho gotama, katamo dhammo bahukāro?<BR>
Dhammanijjhānakkhantiyā bahukāraṃ dhammaṃ mayaṃ bhavantaṃ gotamaṃ pucchāmāti.<BR>
<BR>
Dhammanijjhānakkhantiyā kho bhāradvāja, atthūpaparikkhā bahukārā. No cetaṃ atthaṃ<BR>
upaparikkheyya, nayidaṃ dhammanijjhānaṃ khameyyuṃ. Yasmā ca kho atthaṃ<BR>
upaparikkhati, tasmā dhammanijjhānaṃ khamanti. Tasmā dhammanijjhānakkhantiyā<BR>
atthupaparikkhā bahukārāti.<BR>
<BR>
Atthūpaparikkhāya pana bho gotama, katamo dhammo bahukāro atthūpaparikkhāya<BR>
bahukāraṃ dhammaṃ mayaṃ bhavantaṃ gotamaṃ pucchāmāti.<BR>
<BR>
Atthūpaparikkhāya kho bhāradvāja, dhammadhāraṇā bahukārā. No cetaṃ dhammaṃ<BR>
dhāreyya, nayidaṃ atthaṃ upaparikkheyya. Yasmā ca kho dhammaṃ dhāreti, tasmā atthaṃ<BR>
upaparikkhati. Tasmā atthupaparikkhāya dhammadhāraṇā bahukārāti.<BR>
<BR>
Dhammadhāraṇāya pana bho gotama, katamo dhammo bahukāro? Dhammadhāraṇāya<BR>
bahukāraṃ dhammaṃ mayaṃ bhavantaṃ gotamaṃ pucchāmāti.<BR>
<BR>
Dhammadhāraṇāya kho bhāradvāja, dhammasavanaṃ bahukāraṃ no cetaṃ dhammaṃ<BR>
suṇeyya, nayidaṃ dhammaṃ dhāreyya. Yasmā ca kho dhammaṃ suṇāti, tasmā dhammaṃ<BR>
dhāreti tasmā dhammadhāraṇāya dhammasavanaṃ bahukāranti.<BR>
<BR>
Dhammasavanassa pana bho gotama, katamo dhammo bahukāro? Dhammasavanassa<BR>
bahukāraṃ dhammaṃ mayaṃ bhavantaṃ gotamaṃ pucchāmāti.<BR>
<BR>
Dhammasavanassa kho bhāradvāja, sotāvadhānaṃ [PTS Page 176] [\q 176/]      bahukāraṃ.<BR>
No cetaṃ sotaṃ odaheyya, na idaṃ dhammaṃ suṇeyya. Yasmā ca kho sotaṃ odahati, tasmā<BR>
dhammaṃ suṇāti tasmā dhammasavanassa sotāvadhānaṃ bahukāranti.<BR>
<BR>
Sotāvadhānassa pana bho gotama, katamo dhammo bahukāro? Sotāvadhānassa bahukāraṃ<BR>
dhammaṃ mayaṃ bhavantaṃ gotamaṃ pucchāmāti.<BR>
<BR>
Sotāvadhānassa kho bhāradvāja, payirupāsanā bahukārā. No cetaṃ payirupāseyya, nayidaṃ<BR>
sotaṃ odaheyya. Yasmā ca kho payirupāsati. Tasmā sotaṃ odahati. Tasmā sotāvadhānassa<BR>
payirupāsanā bahukārāti.<BR>
<BR>
Payirupāsanāya pana bho gotama, katamo dhammo bahukāro? Payirupāsanāya bahukāraṃ<BR>
dhammaṃ mayaṃ bhavantaṃ gotamaṃ pucchāmāti.<BR>
<BR>
Payirupāsanāya kho bhāradvāja, upasaṅkamanaṃ bahukāraṃ. No cetaṃ upasaṅkameyya,<BR>
nayidaṃ payirupāseyya. Yasmā ca kho upasaṅkamati, tasmā payirupāsati. Tasmā<BR>
payirupāsanāya upasaṅkamanaṃ bahukāranti.<BR>
<BR>
Upasaṅkamanassa pana bho gotama, katamo dhammo bahukāro? Upasaṅkamanassa<BR>
bahukāraṃ dhammaṃ mayaṃ bhavantaṃ gotamaṃ pucchāmāti.<BR>
<BR>
[BJT Page 666] [\x 666/]     <BR>
<BR>
Upasaṅkamanassa kho bhāradvāja, saddhā bahukārā. No cetaṃ saddhā jāyetha, nayidaṃ<BR>
upasaṅkameyya. Yasmā ca kho saddhā jāyati, tasmā upasaṅkamati. Tasmā upasaṅkamanassa<BR>
saddhā bahukārāti.<BR>
<BR>
Saccānurakkhanaṃ mayaṃ bhavantaṃ gotamaṃ apucchimha. Saccānurakkhanaṃ bhavaṃ<BR>
gotamo byākāsi. Tañca panamhākaṃ ruccati ceva khamati ca, tena camhā attamanā.<BR>
Saccānubodhaṃ1 mayaṃ bhavantaṃ gotamaṃ apucchimha. Saccānubodhaṃ1 bhavaṃ gotamo<BR>
byākāsi. Tañca panamhākaṃ ruccati ceva khamati ca, tena camhā attamanā. Saccānupattiṃ<BR>
mayaṃ bhavantaṃ gotamaṃ apucchimha. Saccānupattiṃ bhavaṃ gotamo byākāsi. Tañca<BR>
panamhākaṃ ruccati ceva khamati ca, tena camhā attamanā. Saccānupattiyā bahukāraṃ<BR>
dhammaṃ mayaṃ bhavantaṃ [PTS Page 177] [\q 177/]      gotamaṃ apucchimha.<BR>
Saccānupattiyā bahukāraṃ dhammaṃ bhavaṃ gotamo byākāsi. Tañca panamhākaṃ ruccati<BR>
ceva khamati ca, tena camhā attamanā. Yaṃ yadeva ca pana mayaṃ bhavantaṃ gotamaṃ<BR>
apucchimha, taṃ tadeva bhavaṃ gotamo byākāsi. Tañca panamhākaṃ ruccati ceva khamati<BR>
ca, tena camhā attamanā.<BR>
<BR>
Mayaṃ hi bho gotama, pubbe evaṃ jānāma: ke ca muṇḍakā samaṇakā ibbhā kaṇhā<BR>
bandhupādāpaccā, ke ca dhammassa aññātāroti. Ajanesi vata me bhavaṃ gotamo samaṇesu<BR>
samaṇapemaṃ, samaṇesu samaṇapasādaṃ, samanesu samaṇagāravaṃ. Abhikkantaṃ bho<BR>
gotama abhikkantaṃ bho gotama, seyyathāpi bho gotama nikkujjitaṃ vā ukkujjeyya,<BR>
paṭicchannaṃ vā vivareyya,mūḷhassa vā maggaṃ ācikkheyya' andhakāre vā telapajjotaṃ<BR>
dhāreyya, 'cakkhumanto rūpāni dakkhintī'ti, evamevaṃ bhotā gotamena anekapariyāyena<BR>
dhammo pakāsito. Esāhaṃ bhagavantaṃ gotamaṃ saraṇaṃ gacchāmi dhammañca<BR>
bhikkhusaṅghañca. Upāsakaṃ maṃ bhavaṃ gotamo dhāretu ajjatagge pāṇupetaṃ saraṇaṃ<BR>
gatanti.<BR>
<BR>
Caṅkīsuttaṃ pañcamaṃ.<BR>
<BR>
-------------------------<BR>
1.Saccamanubodhaṃ-syā.<BR>
<BR>
[BJT Page 668] [\x 668/]     <BR>
<BR>
2.5.6.<BR>
Phasukārīsuttaṃ.<BR>
Evaṃ me sutaṃ: ekaṃ samayaṃ bhagavā sāvatthiyaṃ viharati jetavane anāthapiṇḍikassa<BR>
ārāme. Atha kho esukārī brāhmaṇo yena bhagavā tenupasaṅkami, upasaṅkamitvā<BR>
bhagavatā saddhiṃ sammodi, sammodanīyaṃ kathaṃ sārāṇīyaṃ vītisāretvā ekamantaṃ<BR>
nisidi. Ekamantaṃ nisinno kho esukārī brāhmaṇo bhagavantaṃ etadavoca:<BR>
<BR>
Brāhmaṇā bho gotama, catasso pāricāriyā paññāpenti. Brāhmaṇassa pāricariyaṃ paññāpenti,<BR>
khattiyassa pāricariyaṃ paññāpenti, vessassa pāricariyaṃ paññāpenti, suddassa pāricariyaṃ<BR>
paññāpenti. Tatridaṃ bho gotama, brāhmaṇā brāhmaṇassa [PTS Page 178] [\q 178/]     <BR>
pāricariyaṃ paññāpenti, brāhmaṇo vā brāhmaṇaṃ paricareyya, khattiyo vā brāhmaṇaṃ<BR>
paricareyya, vesso vā brāhmaṇaṃ paricareyya, suddo vā brāhmaṇaṃ paricareyyāti. Idaṃ kho<BR>
bho gotama, brāhmaṇā brāhmaṇassa pāricariyaṃ paññāpenti. Tatīradaṃ bho gotama,<BR>
brāhmaṇā khattiyassa pāricariyaṃ paññāpenti. Khattiyo vā khattiyaṃ paricareyya, vesso vā<BR>
khattiyaṃ paricareyya, suddo vā khattiyaṃ paricareyyāti. Idaṃ kho bho gotama, brāhmaṇā<BR>
khattiyassa pāricariyaṃ paññāpenti. Tatīradaṃ bho gotama brāhmaṇā vessassa pāricariyaṃ<BR>
paññāpenti. Vessā vā vessaṃ paricareyya, suddo vā vessaṃ paricareyyāti. Idaṃ kho bho<BR>
gotama, brāhmaṇā vessassa pāricariyaṃ paññāpenti. Tatīradaṃ bho gotama, brāhmaṇā<BR>
vessassa pāricariyaṃ paññāpenti. Tatīradaṃ bho gotama, brāhmaṇā suddassa pāricariyaṃ<BR>
paññāpenti. Suddo vā suddaṃ paricareyya. Ko vā panañño suddaṃ paricarissatī'ti. Idaṃ kho<BR>
bho gotama, brāhmaṇā suddassa pāricariyaṃ paññāpenti. Brāhmaṇā bho gātama, imā<BR>
catasso pāricariyā paññāpenti. Idha bhavaṃ gotamo kimāhāti?<BR>
<BR>
Kiṃ pana brāhmaṇa, sabbo loko brāhmaṇānaṃ etadabbhanūjānāti imā catasso pāricariyā<BR>
paññāpentī'ti.1<BR>
<BR>
Nohidaṃ bho gotama.<BR>
<BR>
Seyyathāpi brāhmaṇa, puriso daḷiddo assako anāḷhiyo, tassa akāmakassa bilaṃ olaggeyyuṃ:<BR>
idha te ambho purisa, maṃsaṃ khāditabbaṃ, mūlañca anuppadātabba'nti. Evameva kho<BR>
brāhmaṇa, brāhmaṇā apaṭiññāya2 tesaṃ samaṇabrāhmaṇānaṃ. Atha ca panimā catasso<BR>
paricariyā paññāpenti nāhaṃ brāhmaṇa, sabbaṃ paricaritabbanti vadāmi. Na panāhaṃ<BR>
brāhmaṇa, sabbaṃ na paricaritabbanti vadāmi. Yaṃ hissa brāhmaṇa, paricarato,<BR>
pāricariyāhetu pāpiyo assa na seyyo. Nāhantaṃ paricaritabbanti vadāmi. Yañca khvāssa<BR>
brāhmaṇa, paricarato pāricariyāhetu seyyo assa na pāpiyo, tamahaṃ paricaritabbanti<BR>
vadāmi.<BR>
-----------------------------<BR>
1.Paññapentuti-machasaṃ,syā.- Paññāpentūti [PTS 2.] Appaṭiññāya-sīmu,machasaṃ, <BR>
<BR>
[BJT Page 670] [\x 670/]     <BR>
<BR>
Khattiyañcepi brāhmaṇa, evaṃ puccheyyuṃ: yaṃ vā te paricarato pāricariyāhetu pāpiyo assa<BR>
na seyyo, yaṃ vā te paricarato pāricariyāhetu seyyo assa na pāpiyo. Kamettha<BR>
paricareyyāsī'ti? Khattiyo'pi hi brāhmaṇa, [PTS Page 179] [\q 179/]      sammā<BR>
byākaramāno evaṃ byākareyya: yaṃ hi me paricarato pāricariyāhetu pāpiyo assa na seyyo,<BR>
nāhaṃ taṃ paricareyyaṃ. Yañca kho me paricarato pāricariyāhetu seyyo assa na pāpiyo,<BR>
tamahaṃ paricareyya'nti.<BR>
<BR>
Brāhmaṇañcepi brāhmaṇa, evaṃ puccheyyuṃ: yaṃ vā te paricarato pāricariyāhetu pāpiyo<BR>
assa na seyyo, yaṃ vā te paricarato pāricariyāhetu seyyo assa na pāpiyo. Kamettha<BR>
paricareyyāsī'ti? Brāhmaṇo'pi hi brāhmaṇa, sammā byākaramāno evaṃ byākareyya: yaṃ hi<BR>
me paricarato pāricariyāhetu pāpiyo assa na seyyo, nāhaṃ taṃ paricareyyaṃ. Yañca kho me<BR>
paricarato pāricariyāhetu seyyo assa na pāpiyo, tamahaṃ paricareyya'nti.<BR>
<BR>
Vessañcepi brāhmaṇa, evaṃ puccheyyuṃ: yaṃ vā te paricarato pāricariyāhetu pāpiyo assa na<BR>
seyyo, yaṃ vā te paricarato pāricariyāhetu seyyo assa na pāpiyo. Kamettha paricareyyāsī'ti?<BR>
Vesso'pi hi brāhmaṇa, sammā byākaramāno evaṃ byākareyya: yaṃ hi me paricarato<BR>
pāricariyāhetu pāpiyo assa na seyyo, nāhaṃ taṃ paricareyyaṃ. Yañca kho me paricarato<BR>
pāricariyāhetu seyyo assa na pāpiyo, tamahaṃ paricareyya'nti.<BR>
<BR>
Suddañcepi brāhmaṇa, evaṃ puccheyyuṃ: yaṃ vā te paricarato pāricariyāhetu pāpiyo assa<BR>
na seyyo, yaṃ vā te paricarato pāricariyāhetu seyyo assa na pāpiyo. Kamettha<BR>
paricareyyāsī'ti? Suddo'pi hi brāhmaṇa, sammā byākaramāno evaṃ byākareyya: yaṃ hi me<BR>
paricarato pāricariyāhetu pāpiyo assa na seyyo, nāhaṃ taṃ paricareyyaṃ. Yañca kho me<BR>
paricarato pāricariyāhetu seyyo assa na pāpiyo, tamahaṃ paricareyya'nti.<BR>
<BR>
Nāhaṃ brāhmaṇa, uccākulīnatā seyyaṃsoti vadāmi. Na panāhaṃ brāhmaṇa, uccākulīnatā<BR>
pāpiyaṃsoti vadāmi. Nāhaṃ brāhmaṇa uḷāravaṇṇatā seyyaṃsoti vadāmi. Na panāhaṃ<BR>
brāhmaṇa, uḷāravaṇṇatā pāpiyaṃsoti vadāmi. Nāhaṃ brāhmaṇa, uḷārabhogatā seyyaṃsoti<BR>
vadāmi. Na panāhaṃ brāhmaṇa, uḷārabhogatā pāpiyaṃsoti vadāmi.<BR>
<BR>
Uccākulīno'pi hi brāhmaṇa, idhekacco pāṇātipātī hoti, adinnādāyī hoti, kāmesu micchācārī<BR>
hoti, musāvādo hoti, pisunāvāco hoti, pharusāvāco hoti, samphappalāpī hoti, abhijjhālu hoti,<BR>
byāpannacitto hoti, micchādiṭṭhi hoti, tasmā na uccākulīnatā seyyaṃsoti vadāmi.<BR>
Uccākulīno'pi hi brāhmaṇa idhekacco pāṇātipātā paṭivirato hoti, adinnādānā paṭivirato<BR>
hoti, kāmesu micchācārā paṭivirato hoti, musāvādā paṭivirato hoti, pisunāvācā paṭivirato<BR>
hoti, pharusāvācā paṭivirato hoti, samphappalāpā paṭivirato hoti, anabhijjhālu hoti,<BR>
abyāpannacitto hoti, sammādiṭṭhi hoti. Tasmā na uccākulīnatā pāpiyaṃsoti vadāmi.<BR>
<BR>
Uḷāravaṇṇo'pi hi brāhmaṇa, idhekacco pāṇātipātī hoti, adinnādāyī hoti, kāmesu<BR>
micchācārī hoti, musāvādo hoti, pisunāvāco hoti, pharusāvāco hoti, samphappalāpī hoti,<BR>
abhijjhālu hoti, byāpannacitto hoti, micchādiṭṭhi hoti, tasmā na uḷāravaṇṇatā seyyaṃsoti<BR>
vadāmi. Uḷāravaṇṇo'pi hi brāhmaṇa idhekacco pāṇātipātā paṭivirato hoti, adinnādānā<BR>
paṭivirato hoti, kāmesu micchācārā paṭivirato hoti, musāvādā paṭivirato hoti, pisunāvācā<BR>
paṭivirato hoti, pharusāvācā paṭivirato hoti, samphappalāpā paṭivirato hoti, anabhijjhālu<BR>
hoti, abyāpannacitto hoti, sammādiṭṭhi hoti. Tasmā na uḷāravaṇṇatā pāpiyaṃsoti vadāmi.<BR>
<BR>
Uḷārabhogo'pi hi brāhmaṇa, idhekacco pāṇātipātī hoti, adinnādāyī hoti, kāmesu<BR>
micchācārī hoti, musāvādo hoti, pisunāvāco hoti, pharusāvāco hoti, samphappalāpī hoti,<BR>
abhijjhālu hoti, byāpannacitto hoti, micchādiṭṭhi hoti, tasmā na uḷārabhogatā seyyaṃsoti<BR>
vadāmi. Uḷārabhogo'pi hi brāhmaṇa idhekacco pāṇātipātā paṭivirato hoti, adinnādānā<BR>
paṭivirato hoti, kāmesu micchācārā paṭivirato hoti, musāvādā paṭivirato hoti, pisunāvācā<BR>
paṭivirato hoti, pharusāvācā paṭivirato hoti, samphappalāpā paṭivirato hoti, anabhijjhālu<BR>
hoti, abyāpannacitto hoti, sammādiṭṭhi hoti. Tasmā na uḷārabhogatā [PTS Page 180] [\q<BR>
180/]      pāpiyaṃsoti vadāmi.<BR>
<BR>
Nāhaṃ brāhmaṇa, sabbaṃ paricaritabbanti vadāmi. Na panāhaṃ brāhmaṇa, sabbaṃ na<BR>
paricaritabbanti vadāmi. Yaṃ hissa brāhmaṇa, paricarato pāricariyāhetu saddhā vaḍḍhati,<BR>
sīlaṃ vaḍḍhati, sutaṃ vaḍḍhati, cāgo vaḍḍhati, paññā vaḍḍhati. Tamahaṃ paricaritabbanti<BR>
vadāmi. Yaṃ hissa brāhmaṇa paricarato pāricariyāhetu na saddhā vaḍḍhati, na sīlaṃ<BR>
vaḍḍhati, na sutaṃ vaḍḍhati, na cāgo vaḍḍhati, na paññā vaḍḍhati. Nāhaṃ taṃ<BR>
paricaritabbanti vadāmī'ti.<BR>
<BR>
[BJT Page 672] [\x 672/]     <BR>
<BR>
Evaṃ vutte phasukārī brāhmaṇo bhagavantaṃ etadavoca: brāhmaṇā bho gotama, cattāri<BR>
dhanāni paññāpenti. Brāhmaṇassa sandhanaṃ paññāpenti. Khattiyassa sandhanaṃ<BR>
paññāpenti. Vessassa sandhanaṃ paññāpenti. Suddassa sandhanaṃ paññāpenti.<BR>
<BR>
Tatridaṃ bho gotama, brāhmaṇā brāhmaṇassa sandhanaṃ paññāpenti bhikkhācariyaṃ.<BR>
Bhikkhācariyañca pana brāhmaṇo sandhanaṃ atimaññamāno akiccakārī hoti gopova<BR>
adinnaṃ ādiyamānoti. Idaṃ kho bho gotama, brāhmaṇā brāhmaṇassa sandhanaṃ<BR>
paññāpenti.<BR>
Tatridaṃ bho gotama, brāhmaṇā khattiyassa sandhanaṃ paññāpenti dhanukalāpaṃ.<BR>
Dhanukalāpañca pana khattiyo sandhanaṃ atimaññamāno akiccakārī hoti. Gopova adinnaṃ<BR>
ādiyamāno'ti. Idaṃ kho bho gotama, brāhmaṇā khattiyassa sandhanaṃ paññāpenti.<BR>
<BR>
Tatridaṃ bho gotama, brāhmaṇā vessassa sandhanaṃ paññāpenti kasigorakkhaṃ.<BR>
Kasigorakkhañca pana vesso sandhanaṃ atimaññamāno akiccakārī hoti gopova adinnaṃ<BR>
ādiyamāno'ti. Idaṃ kho bho gotama, brāhmaṇā vessassa sandhanaṃ paññāpenti.<BR>
<BR>
Tatridaṃ bho gotama, brāhmaṇā suddassa sandhanaṃ paññāpenti asitabyābhaṅgiṃ.<BR>
Asitabyābhaṅgiñca pana suddo sandhanaṃ atimaññamāno akiccakārī hoti gopova adinnaṃ<BR>
ādiyamāno'ti. Idaṃ kho bho gotama, brāhmaṇā suddassa sandhanaṃ paññāpenti brāhmaṇā<BR>
bho gotama, imāni cattāri dhanāni paññāpenti. Idha bhavaṃ gotamo kimāhāti.<BR>
<BR>
Kiṃ pana brāhmaṇa, sabbo loko brāhmaṇānaṃ etadabhanujānāti. Imāni cattāri1 dhanāni<BR>
paññāpentī'ti2? [PTS Page 181] [\q 181/]      no hidaṃ bho gotama.<BR>
<BR>
Seyyathāpi brāhmaṇa, puriso daḷiddo assako anāḷhiyo tassa akāmassa bilaṃ olaggeyyuṃ:<BR>
idaṃ te amho purisa, maṃsaṃ khāditabbaṃ mūlañca anuppadātabbanti. Evameva kho<BR>
brāhmaṇa, apaṭiññāya tesaṃ3 samaṇabrāhmaṇānaṃ. Atha ca panimāni cattāri dhanāni<BR>
paññāpenti:<BR>
<BR>
Ariyaṃ kho ahaṃ brāhmaṇa, lokuttaraṃ dhammaṃ purisassa sandhanaṃ paññāpemi.<BR>
Porāṇaṃ kho panassa mātāpettikaṃ kulavaṃsaṃ anussarato yattha yattheva attabhāvassa<BR>
abhinibbatti hoti, tena teneva saṅkhaṃ gacchati. Khattiyakule ce attabhāvassa abhinibbatti<BR>
hoti, khattiyotveva saṅkhaṃ gacchati. Brāhmaṇakule ce attabhāvassa abhinibbatti hoti,<BR>
brāhmaṇotveva saṅkhaṃ gacchati. Vessakule ce attabhāvassa abhinibbatti hoti, vessotveva<BR>
saṅkhaṃ gacchati. Suddakule ce attabhāvassa abhinibbatti hoti, suddotveva saṅkhaṃ gacchati.<BR>
<BR>
-----------------------<BR>
1.Cattāri-[PTS,]ūnaṃ 2. Paññāpetūti-machasaṃ,syā,[PTS 3.]Appaṭiññāye tesaṃ-[PTS]<BR>
<BR>
[BJT Page 674] [\x 674/]     <BR>
<BR>
Seyyathāpi brāhmaṇa yaññadeva paccayaṃ paṭicca aggi jalati, tena teneva saṅkhaṃ gacchati.<BR>
Kaṭṭhañce paṭicca aggi jalati, kaṭṭhaggitveva saṅkhaṃ gacchati. Sakalikañce paṭicca aggi<BR>
jalati, sakalikaggitveva saṅkhaṃ gacchati. Tiṇañce paṭicca aggi jalati, tiṇaggitveva saṅkhaṃ<BR>
gacchati. Gomayañce paṭicca aggi jalati, gomayaggitveva saṅkhaṃ gacchati. Evameva kho<BR>
ahaṃ brāhmaṇa, ariyaṃ lokuttaraṃ dhammaṃ purisassa sandhanaṃ paññāpemi. Porāṇaṃ kho<BR>
panassa mātāpettikaṃ kulavaṃsaṃ anussarato yattha yattheva attabhāvassa abhinibbatti hoti,<BR>
tena teneva saṅkhaṃ gacchati. Khattiyakule ce attabhāvassa abhinibbatti hoti, khattiyotveva<BR>
saṅkhaṃ gacchati. Brāhmaṇakule ce attabhāvassa abhinibbatti hoti, brāhmaṇotveva saṅkhaṃ<BR>
gacchati. Vessakule ce attabhāvassa abhinibbatti hoti, vessotveva saṅkhaṃ gacchati.<BR>
Suddakule ce attabhāvassa abhinibbatti hoti, suddotveva saṅkhaṃ gacchati.<BR>
<BR>
Khattiyakulā cepi brāhmaṇa, agārasmā anagāriyaṃ pabbajito hoti, so ca tathāgatappaveditaṃ<BR>
dhammavinayaṃ āgamma pāṇātipātā paṭivirato hoti, adinnādānā paṭivirato hoti,<BR>
abrahmacariyā paṭivirato hoti, musāvādā paṭivirato hoti, pisunāvācā paṭivirato hoti,<BR>
pharusāvācā paṭivirato hoti, samphappalāpā paṭivirato hoti, anabhijjhālu hoti.<BR>
Abyāpannacitto hoti, sammādiṭṭhi hoti, ārādhako hoti ñāyaṃ dhammaṃ kusalaṃ.<BR>
Brāhmaṇakulā cepi brāhmaṇa, agārasmā anagāriyaṃ pabbajito hoti, so ca<BR>
tathāgatappaveditaṃ dhammavinayaṃ āgamma pāṇātipātā paṭivirato hoti, adinnādānā<BR>
paṭivirato hoti, abrahmacariyā paṭivirato hoti, musāvādā paṭivirato hoti, pisunāvācā<BR>
paṭirato hoti, pharusāvācā paṭivirato hoti, samphappalāpā paṭivirato hoti, anabhijjhālu hoti.<BR>
Abyāpannacitto hoti, sammādiṭṭhi hoti. Ārādhako hoti ñāyaṃ dhammaṃ kusalaṃ. Vessakulā<BR>
cepi brāhmaṇa, agārasmā anagāriyaṃ pabbajito hoti, so ca tathāgatappaveditaṃ<BR>
dhammavinayaṃ āgamma pāṇātipātā paṭivirato hoti adinnādānā paṭivirato hoti,<BR>
abrahmacariyā paṭivirato hoti, musāvādā paṭivirato hoti, pisunāvācā paṭivirato hoti,<BR>
pharusāvācā paṭivirato hoti, samphappalāpā paṭivirato hoti, anabhijjhālu hoti.<BR>
Abyāpannacitto hoti, sammādiṭṭhi hoti, ārādhako hoti ñāyaṃ dhammaṃ kusalaṃ.<BR>
Brāhmaṇa,agārasmā [PTS Page 182] [\q 182/]     <BR>
<BR>
Taṃ kiṃ maññasi brāhmaṇa, brāhmaṇova nu kho pahoti asmiṃ padese averaṃ abyāpajjhaṃ<BR>
mettacittaṃ bhāvetuṃ. No khattiyo, no vesso, nosuddoti? <BR>
<BR>
No hidaṃ bho gotama, khattiyo pi hī bho gotama, pahoti asmiṃ padese averaṃ abyāpajjhaṃ<BR>
mettacittaṃ bhāvetuṃ. Brāhmaṇopi hī bho gotama, pahoti asmiṃ padese averaṃ abyāpajjhaṃ<BR>
mettacittaṃ bhāvetuṃ . Vessopi hi bho gotama, pahoti asmiṃ padese averaṃ abyāpajjhaṃ<BR>
mettacittaṃ bhāvetuṃ. Suddopi hi bho gotama, pahoti asmiṃ padese averaṃ abyāpajjhaṃ<BR>
mettacittaṃ bhāvetu'nti. Sabbepi hi bho gotama, cattāro vaṇṇā pahonti asmiṃ padese averaṃ<BR>
abyāpajjhaṃ mettacittaṃ bhāvetu'nti.<BR>
<BR>
Evameva kho brāhmaṇa, khattiyakulā cepi agārasmā anagāriyaṃ pabbajito hoti, so ca<BR>
tathāgatappaveditaṃ dhammavinayaṃ āgamma pāṇātipātā paṭivirato hoti, adinnādānā<BR>
paṭivirato hoti, abrahmacariyā paṭivirato hoti, musāvādā paṭivirato hoti, pisunāvācā<BR>
paṭivirato hoti, pharusāvācā paṭivirato hoti, samphappalāpā paṭivirato hoti, anabhijjhālu<BR>
hoti. Abyāpannacitto hoti, sammādiṭṭhi hoti, ārādhako hoti ñāyaṃ dhammaṃ kusalaṃ.<BR>
Brāhmaṇakulā cepi brāhmaṇa, agārasmā anagāriyaṃ pabbajito hoti, so ca<BR>
tathāgatappaveditaṃ dhammavinayaṃ āgamma pāṇātipātā paṭivirato hoti, adinnādānā<BR>
paṭivirato hoti, abrahmacariyā paṭivirato hoti, musāvādā paṭivirato hoti, pisunāvācā<BR>
paṭirato hoti, pharusāvācā paṭivirato hoti, samphappalāpā paṭivirato hoti, anabhijjhālu hoti.<BR>
Abyāpannacitto hoti, sammādiṭṭhi hoti, ārādhako hoti, ñāyaṃ dhammaṃ kusalaṃ. Vessakulā<BR>
cepi brāhmaṇa, agārasmā anagāriyaṃ pabbajito hoti, so ca tathāgatappaveditaṃ<BR>
dhammavinayaṃ āgamma pāṇātipātā paṭivirato hoti adinnādānā paṭivirato hoti,<BR>
abrahmacariyā paṭivirato hoti, musāvādā paṭivirato hoti, pisunāvācā paṭivirato hoti,<BR>
pharusāvācā paṭivirato hoti, samphappalāpā paṭivirato hoti, anabhijjhālu hoti.<BR>
Abyāpannacitto hoti, sammādiṭṭhi hoti, ārādhako hoti, ñāyaṃ dhammaṃ kusalaṃ. Suddakulā<BR>
cepi brāhmaṇa, agārasmā anagāriyaṃ pabbajito hoti, so ca <BR>
[BJT Page 676] [\x 676/]     <BR>
<BR>
Tathāgatappaveditaṃ dhammavinayaṃ āgamma pāṇātipātā paṭivirato hoti adinnādānā<BR>
paṭivirato hoti, abrahmacariyā paṭivirato hoti, musāvādā paṭivirato hoti, pisunāvācā<BR>
paṭivirato hoti, pharusāvācā paṭivirato hoti, samphappalāpā paṭivirato hoti, anabhijjhālu<BR>
hoti. Abyāpannacitto hoti, sammādiṭṭhi hoti, ārādhako hoti ñāyaṃ dhammaṃ kusalaṃ. <BR>
Taṃ kiṃ maññasi brāhmaṇa, brāhmaṇova nu kho pahoti sottiṃ sināniṃ1 ādāya nadiṃ gantvā<BR>
rajojallaṃ pavāhetuṃ. No khattiyo, no vesso, no suddo'ti? <BR>
No hidaṃ bho gotama, khattiyopi hī bho gotama, pahoti sottiṃ sināniṃ ādāya nadiṃ gantvā<BR>
rajojallaṃ pavāhetuṃ. Brāhmaṇopi hi bho gotama, pahoti sottiṃ sināniṃ ādāya nadiṃ gantvā<BR>
rajojallaṃ pavāhetuṃ. Vessopi hī bho gotama,pahoti [PTS Page 183] [\q 183/]      sottiṃ<BR>
sināniṃ ādāya nadiṃ ganatvā rajojallaṃ pavāhetuṃ. Suddopi hi bho gotama, pahoti sottiṃ<BR>
sināniṃ ādāya nadiṃ gantvā rajojallaṃ pavāhetuṃ. Sabbepi hi bho gotama, cattāro vaṇṇā<BR>
pahonti sottiṃ sināniṃ ādāya nadiṃ ganatvā rajojallaṃ pavāhetunti.<BR>
<BR>
Evameva kho brāhmaṇa, khattiyakulā cepi agārasmā anagāriyaṃ pabbajito hoti, so ca<BR>
tathāgatappaveditaṃ dhammavinayaṃ āgamma pāṇātipātā paṭivirato hoti, adinnādānā<BR>
paṭivirato hoti, abrahmacariyā paṭivirato hoti, musāvādā paṭivirato hoti, pisunāvācā<BR>
paṭivirato hoti, pharusāvācā paṭivirato hoti, samphappalāpā paṭivirato hoti, anabhijjhālu<BR>
hoti. Abyāpannacitto hoti, sammādiṭṭhi hoti, ārādhako hoti ñāyaṃ dhammaṃ kusalaṃ.<BR>
Brāhmaṇakulā cepi brāhmaṇa, agārasmā anagāriyaṃ pabbajito hoti, so ca<BR>
tathāgatappaveditaṃ dhammavinayaṃ āgamma pāṇātipātā paṭivirato hoti, adinnādānā<BR>
paṭivirato hoti, abrahmacariyā paṭivirato hoti, musāvādā paṭivirato hoti, pisunāvācā<BR>
paṭirato hoti, pharusāvācā paṭivirato hoti, samphappalāpā paṭivirato hoti, anabhijjhālu hoti.<BR>
Abyāpannacitto hoti, sammādiṭṭhi hoti, ārādhako hoti ñāyaṃ dhammaṃ kusalaṃ. Vessakulā<BR>
cepi brāhmaṇa, agārasmā anagāriyaṃ pabbajito hoti, so ca tathāgatappaveditaṃ<BR>
dhammavinayaṃ āgamma pāṇātipātā paṭivirato hoti adinnādānā paṭivirato hoti,<BR>
abrahmacariyā paṭivirato hoti, musāvādā paṭivirato hoti, pisunāvācā paṭivirato hoti,<BR>
pharusāvācā paṭivirato hoti, samphappalāpā paṭivirato hoti, anabhijjhālu hoti.<BR>
Abyāpannacitto hoti, sammādiṭṭhi hoti, ārādhako hoti ñāyaṃ dhammaṃ kusalaṃ. <BR>
* <BR>
Suddakulā cepi brāhmaṇa, agārasmā anagāriyaṃ pabbajito hoti, so ca tathāgatappaveditaṃ<BR>
dhammavinayaṃ āgamma pāṇātipātā paṭivirato hoti, adinnādānā paṭivirato hoti,<BR>
abrahmacariyā paṭivirato hoti, musāvādā paṭivirato hoti, pisunāvācā paṭivirato hoti,<BR>
pharusāvācā paṭivirato hoti, samphappalāpā paṭivirato hoti, anabhijjhālu hoti.<BR>
Abyāpannacitto hoti, sammādiṭṭhi hoti, ārādhako hoti ñāyaṃ dhammaṃ kusalaṃ. * <BR>
<BR>
Taṃ kiṃ maññasi brāhmaṇa, idha rājā khattiyo muddhāvasitto nānājaccānaṃ purisānaṃ<BR>
purisasataṃ sannipāteyya, āyantu bhonto ye tattha khattiyakulā brāhmaṇakulā rājaññakulā<BR>
uppannā sākassa vā2 sālassa vā, salaḷassa vā candanassa vā padumakassa vā uttarāraṇiṃ<BR>
ādāya aggiṃ abhinibbattentu tejo pātukarontu. Āyantu pana bhonto ye tattha caṇḍālakulā<BR>
nesādakulā veṇakulā3 rathakārakulā pukkusakulā uppannā, sāpānadoṇiyā vā sūkaradoṇiyā<BR>
vā rajakadoṇiyā vā eḷaṇḍakaṭṭhassa vā uttarāraṇiṃ ādāya aggiṃ abhinibbattentu tejo<BR>
pātukarontu'ti. Taṃ kiṃ maññasi brāhmaṇa, yo eva nu kho so khattiyakulā brāhmaṇakulā<BR>
rājaññakulā uppannehī sākassa vā sālassa vā salaḷassa vā candanassa vā padumakassa vā<BR>
uttarāraṇiṃ ādāya aggi abhinibbatto tejo pātukato, sveva nu khvassa aggi accimā ceva<BR>
vaṇṇimā ca pabhassaro vā, tena ca sakkā agginā aggikaraṇīyaṃ kātuṃ. Yo pana so<BR>
caṇḍālakulā nesādakulā veṇakulā3 rathakārakulā pukkusakulā uppannehī sāpānadoṇiyā<BR>
vā sūkaradoṇiyā vā rajakadoṇiyā vā eḷaṇḍakaṭṭhassa vā uttarāraṇiṃ ādāya aggi<BR>
abhinibbatto tejo pātukato. Svāssa aggi na ceva accimā na ca vaṇṇimā na ca pabhassaro, na<BR>
ca tena sakkā agginā aggikaraṇīyaṃ kātunti.<BR>
--------------------------<BR>
1. Sottisināniṃ-machasaṃ,2.Sākassa vā -sīmu,natthi. 3.Veṇukulā-sīmu.<BR>
<BR>
[BJT Page 678] [\x 678/]     <BR>
<BR>
No hidaṃ bho gotama, yo so bho khattiyakulā brāhmaṇakulā rājaññakulā uppannehī<BR>
sākassa [PTS Page 184] [\q 184/]      vā sālassa vā salaḷassa vā candanassa vā padumakassa<BR>
vā uttarāraṇiṃ ādāya aggi abhinibbatto, tejo pātukato. Svāssa aggi accimā ceva vaṇṇimā ca<BR>
pabhassaro ca. Tena ca sakkā agginā aggikaraṇiyaṃ kātuṃ. Yopi so caṇḍālakulā nesādakulā<BR>
veṇakulā rathakārakulā pukkusakulā uppannehī sāpānadoṇiyā vā sūkaradoṇiyā vā<BR>
rajakadoṇiyā vā eḷaṇḍakaṭṭhassa vā uttarāraṇiṃ ādāya aggi abhinibbatto, tejo patukato.<BR>
Svāssa aggi accimā ceva vaṇṇimā ca pabhassaro ca. Tenapi ca1 sakkā agginā aggikaraṇīyaṃ<BR>
kātuṃ. Sabbopi bho gotama, aggi accimā ceva vaṇṇimā ca pabhassaro ca sabbenapi ca2<BR>
sakkā agginā aggikaraṇīyaṃ kātunti.<BR>
<BR>
Evameva kho brāhmaṇa, khattiyakulā cepi agārasmā anagāriyaṃ pabbajito hoti, so ca<BR>
tathāgatappaveditaṃ dhammavinayaṃ āgamma pāṇātipātā paṭivirato hoti, adinnādānā<BR>
paṭivirato hoti, abrahmacariyā paṭivirato hoti, musāvādā paṭivirato hoti, pisunāvācā<BR>
paṭivirato hoti, pharusāvācā paṭivirato hoti, samphappalāpā paṭivirato hoti, anabhijjhālu<BR>
hoti. Abyāpannacitto hoti, sammādiṭṭhi hoti, ārādhako hoti ñāyaṃ dhammaṃ kusalaṃ.<BR>
Brāhmaṇakulā cepi brāhmaṇa, agārasmā anagāriyaṃ pabbajito hoti, so ca<BR>
tathāgatappaveditaṃ dhammavinayaṃ āgamma pāṇātipātā paṭivirato hoti, adinnādānā<BR>
paṭivirato hoti, abrahmacariyā paṭivirato hoti, musāvādā paṭivirato hoti, pisunāvācā<BR>
paṭirato hoti, pharusāvācā paṭivirato hoti, samphappalāpā paṭivirato hoti, anabhijjhālu hoti.<BR>
Abyāpannacitto hoti, sammādiṭṭhi hoti ārādhako hoti ñāyaṃ dhammaṃ kusalaṃ. Vessakulā<BR>
cepi brāhmaṇa, agārasmā anagāriyaṃ pabbajito hoti, so ca tathāgatappaveditaṃ<BR>
dhammavinayaṃ āgamma pāṇātipātā paṭivirato hoti adinnādānā paṭivirato hoti,<BR>
abrahmacariyā paṭivirato hoti, musāvādā paṭivirato hoti, pisunāvācā paṭivirato hoti,<BR>
pharusāvācā paṭivirato hoti, samphappalāpā paṭivirato hoti, anabhijjhālu hoti.<BR>
Abyāpannacitto hoti, sammādiṭṭhi hoti, ārādhako hoti ñāyaṃ dhammaṃ kusalaṃ. .<BR>
Suddakulā cepi brāhmaṇa, agārasmā anagāriyaṃ pabbajito hoti, so ca tathāgatappaveditaṃ<BR>
dhammavinayaṃ āgamma pāṇātipātā paṭivirato hoti, adinnādānā paṭivirato hoti,<BR>
abrahmacariyā paṭivirato hoti, musāvādā paṭivirato hoti, pisunāvācā paṭivirato hoti,<BR>
pharusāvācā paṭivirato hoti, samphappalāpā paṭivirato hoti, anabhijjhālu hoti.<BR>
Abyāpannacitto hoti, sammādiṭṭhi hoti, ārādhako hoti ñāyaṃ dhammaṃ kusalaṃ. <BR>
Evaṃ vutte phasukārī brāhmaṇo bhagavantaṃ etadavoca: abhikkantaṃ bho gotama<BR>
abhikkantaṃ bho gotama, seyyathāpi bho gotama nikkujjitaṃ vā ukkujjeyya, paṭicchannaṃ vā<BR>
vīvareyya, mūḷhassa vā maggaṃ ācikkheyya' andhakāre vā telapajjotaṃ dhāreyya,<BR>
'cakkhumanto rūpāni dakkhintī'ti, evameva bhotā gotamena anekapariyāyena dhammo<BR>
pakāsito. Esāhaṃ bhagavantaṃ gotamaṃ saraṇaṃ gacchāmi, dhammañca bhikkhusaṅghañca.<BR>
Upāsakaṃ maṃ bhavaṃ gotamo dhāretu ajjatagge pāṇupetaṃ saraṇaṃ gatanti.<BR>
<BR>
Phasukārīsuttaṃ chaṭṭhamaṃ.<BR>
---------------------------<BR>
1.Tena ca- machasaṃ 2. Sabbenapi-machasaṃ.<BR>
<BR>
[BJT Page 680] [\x 680/]     <BR>
<BR>
2.5.7<BR>
Dhanañjānisuttaṃ<BR>
<BR>
Evaṃ me sutaṃ: ekaṃ samayaṃ bhagavā rājagahe viharati veḷuvane kalandakanivāpe. Tena<BR>
kho pana samayena āyasmā sāriputto dakkhiṇāgirismiṃ cārikaṃ carati mahatā<BR>
bhikkhusaṅghena saddhiṃ. Atha kho aññataro [PTS Page 185] [\q 185/]      bhikkhu<BR>
rājagahe vassaṃ vuttho yena dakkhiṇāgiri yenāyasmā sāriputto tenupasaṅkami,<BR>
upasaṅkamitvā āyasmatā sāriputtena saddhiṃ sammodi, sammodanīyaṃ kathaṃ sāraṇīyaṃ<BR>
vītisāretvā ekamantaṃ nisīdi, ekamantaṃ nisinnaṃ kho taṃ bhikkhuṃ āyasmā sāriputto<BR>
etadavoca:<BR>
<BR>
Kaccāvuso, bhagavā arogo ca balavā cā'ti?<BR>
Arogo cāvuso, bhagavā balavā cā'ti.<BR>
Kacci panāvuso, bhikakkhusaṅgho arogo ca balavā cā'ti?<BR>
Bhikkhusaṅghopi kho āvuso, arogo ca balavā cā'ti.<BR>
<BR>
Etthāvuso, taṇḍulapāladvārāyaṃ1 dhanañjāni2 nāma brāhmaṇo atthi. Kaccāvuso,<BR>
dhanañjāni nāma brāhmaṇo arogo ca balavā cā'ti.<BR>
<BR>
Dhanañjānipi kho avuso, brāhmaṇo arogo ca balavā cā'ti.<BR>
<BR>
Kacci panāvuso dhanañjāni brāhmaṇo appamattoti.<BR>
<BR>
Kuto no āvuso, dhanañjānissa brāhmaṇassa appamādo? Dhanañjāni āvuso, brāhmaṇo<BR>
rājānaṃ nissāya brāhmaṇagahapatike vilumpati. Brāhmaṇagahapatike nissāya rājānaṃ<BR>
vilumpati. Yāpissa bhariyā saddhā saddhākulā3 ānītā, sāpissa kālakatā, añña'ssa4 bhariyā<BR>
assaddhā assaddhākulā5 ānītā'ti.<BR>
<BR>
Dussutaṃ1 vatāvuso assumhā, dussutaṃ vatāvuso assumhā, ye mayaṃ dhanañjāniṃ<BR>
brāhmaṇaṃ pamattaṃ assumhā. Appevanāma mayaṃ kadāci karahaci dhanañjāninā<BR>
brāhmaṇena saddhiṃ samāgaccheyyāma. Appevanāma siyā kocideva kathāsallāpo'ti.<BR>
----------------------------<BR>
1. Taṇḍulapālidvārāyaṃ-machasaṃ 2. Dhānañjāni-[PTS 3.]Saddhakulā-machasaṃ<BR>
4.Aññāssa-sīmu,machasaṃ, 5.Assaddhakulā-machasaṃ.<BR>
[BJT Page 682] [\x 682/]     <BR>
<BR>
Atha kho āyasmā sāriputto dakkhiṇāgirismiṃ yathābhirantaṃ viharitvā yena rājagahaṃ tena<BR>
cārikaṃ pakkāmi. Anupubbena cārikaṃ caramāno yena rājagahaṃ tadavasari. Tatra sudaṃ<BR>
āyasmā sāriputto rājagahe viharati veḷuvane kalandakanivāpe. Atha kho āyasmā sāriputto<BR>
pubbanhasamayaṃ nivāsetvā pattacīvaramādāya rājagahaṃ piṇḍāya pāvisi.<BR>
[PTS Page 186] [\q 186/]     <BR>
Tena kho pana samayena dhanañjāni brāhmaṇo bahinagare gāvo goṭṭhe dohāpeti1 atha kho<BR>
āyasmā sāriputto rājagahe piṇḍāya caritvā pacchābhattaṃ piṇḍapātapaṭikkanto yena<BR>
dhanañjāni brāhmaṇo tenupasaṅkami. Addasā kho dhanañjāni brāhmaṇo āyasmantaṃ<BR>
sāriputtaṃ dūratova āgacchantaṃ. Disvāna yenāsmā sāriputto tenupasaṅkami. Upasaṅkamitvā<BR>
āyasmantaṃ sāriputtaṃ etadavoca: ito bho sāriputta, payo pīyataṃ tāva bhattassa kālo<BR>
bhavissatī'ti.<BR>
<BR>
Alaṃ brāhmaṇa, katamme ajja bhattakiccaṃ. Amukasmiṃ me rukkhamūle divāvihāro<BR>
bhavissati. Tattha āgaccheyyāsī'ti.<BR>
<BR>
Evaṃ bhoti kho dhanañjāni brāhmaṇo āyasmato sāriputtassa paccassosi. Atha kho<BR>
dhanañjāni brāhmaṇo pacchābhattaṃ bhuttapātarāso yenayasmā sāriputto tenupasaṅkami,<BR>
upasaṅkamitvā āyasmatā sāriputtena saddhiṃ sammodi, sammodanīyaṃ kathaṃ sāraṇīyaṃ<BR>
vītisāretvā ekamantaṃ nisīdi. Ekamantaṃ nisinnaṃ kho dhanañjāniṃ brāhmaṇaṃ āyasmā<BR>
sāriputto etadavoca:<BR>
<BR>
Kaccisi dhanañjāni, appamatto'ti?<BR>
<BR>
'Kuto bho sāriputta, amhākaṃ appamādo yesaṃ no mātāpitaro posetabbā, puttadārā<BR>
posetabbā, dāsakammakaraporisaṃ posetabbaṃ, mittāmaccānaṃ mittāmaccakaraṇīyaṃ<BR>
kātabbaṃ ñātisālo hitānaṃ ñātisālohitakaraṇīyaṃ kātabbaṃ, atithīnaṃ atithikaraṇīyaṃ<BR>
kātabbaṃ, pubbapetānaṃ pubbapetakaraṇīyaṃ kātabbaṃ, devatānaṃ devatākaraṇīyaṃ<BR>
kātabbaṃ, rañño rājakaraṇīyaṃ kātabbaṃ, ayampi kāyo pīnetabbo brūhetabbo'ti.<BR>
<BR>
Taṃ kiṃ maññasi dhanañjāni, idhekacco mātāpitunnaṃ2 hetu adhammacārī visamacārī assa,<BR>
tamenaṃ adhammacariyā visamacariyāhetu nirayaṃ nirayapālā upakaḍḍheyyuṃ. Labheyya<BR>
nu kho so 'ahaṃ kho mātāpitunnaṃ hetu adhammacārī visamacārī ahosiṃ, mā maṃ nirayaṃ<BR>
[PTS Page 187] [\q 187/]      nirayapālā'ti. Mātāpitaro vā panassa labheyyuṃ 'eso kho<BR>
amhākaṃ hetu adhammacārī visamacārī ahosi, mā naṃ nirayaṃ nirayapālā'ti.<BR>
<BR>
No hidaṃ bho sāriputta, atha kho naṃ vikkandantaṃ3 yeva niraye nirayapālā pakkhipeyyuṃ.<BR>
------------------------<BR>
1.Dūhāpeti-machasaṃ,syā. 2. Mātāpitunaṃ-syā,machasaṃ, 3.Vikandantaṃ-syā,[PTS.] <BR>
<BR>
[BJT Page 684] [\x 684/]     <BR>
<BR>
Taṃ kiṃ maññasi dhanañjāni, idhekacco puttadārassa hetu dhammacārī visamacārī assa,<BR>
tamenaṃ adhammacariyā visamacariyāhetu nirayaṃ nirayapālā upakaḍḍheyyuṃ. Labheyya<BR>
nu kho so 'ahaṃ kho puttadārassa hetu adhammacārī visamacārī ahosiṃ. Mā maṃ nirayaṃ<BR>
nirayapālā'ti. Puttadārā vā panassa labheyyuṃ1 'eso kho amhākaṃ hetu adhammacārī<BR>
visamacārī ahosi, mā naṃ nirayaṃ nirayapālā'ti?<BR>
<BR>
No hidaṃ bho sāriputta, atha kho naṃ vikkandantaṃyeva niraye nirayapālā pakkhipeyyuṃ.<BR>
<BR>
Taṃ kiṃ maññasi dhanañjāni, idhekacco dāsakammakaraporisassa hetu adhammacārī<BR>
visamacārī assa, tamenaṃ adhammacariyā visamacariyāhetu nirayaṃ nirayapālā<BR>
upakaḍḍheyyuṃ. Labheyya nu kho so 'ahaṃ kho dāsakammakaraporisassa hetu<BR>
adhammacārī visamacārī ahosiṃ. Mā maṃ nirayaṃ nirayapālā'ti. Dāsakammakaraporisaṃ vā<BR>
panassa labheyya,'eso kho amhākaṃ hetu adhammacārī visamacārī ahosi, mā naṃ nirayaṃ<BR>
nirayapālā'ti? <BR>
<BR>
No hidaṃ bho sāriputta, atha kho naṃ vikkandantaṃyeva niraye nirayapālā pakkhipeyyuṃ.<BR>
<BR>
Taṃ kiṃ maññasi dhanañjāni, idhekacco mittāmaccānaṃ hetu adhammacārī visamacārī assa,<BR>
tamenaṃ adhammacariyā visamacariyāhetu nirayaṃ nirayapālā upakaḍḍheyyuṃ. Labheyya<BR>
nu kho so 'ahaṃ kho mittāmaccānaṃ hetu adhammacārī visamacārī ahosiṃ. Mā maṃ nirayaṃ<BR>
nirayapālā'ti. Mittāmaccā vā panassa labheyyuṃ. 'Eso kho amhākaṃ hetu adhammacārī<BR>
visamacārī ahosi, mā naṃ nirayaṃ nirayapālā'ti? <BR>
<BR>
No hidaṃ bho sāriputta, atha kho naṃ vikkandantaṃyeva niraye nirayapālā pakkhipeyyuṃ. <BR>
[PTS Page 188] [\q 188/]     <BR>
<BR>
Taṃ kiṃ maññasi dhanañjāni, idhekacco ñātisālohitānaṃ hetu adhammacārī visamacārī assa,<BR>
tamenaṃ adhammacariyā visamacariyāhetu nirayaṃ nirayapālā upakaḍḍheyyuṃ. Labheyya<BR>
nu kho so 'ahaṃ kho ñātisāḷohitānaṃ hetu adhammacārī visamacārī ahosiṃ. Mā maṃ<BR>
nirayaṃ nirayapālā'ti. Ñātisāḷohitā vā panassa labheyyuṃ. 'Eso kho amhākaṃ hetu<BR>
adhammacārī visamacārī ahosi, mā naṃ nirayaṃ nirayapālā'ti? <BR>
<BR>
No hidaṃ bho sāriputta, atha kho naṃ vikkandantaṃyeva niraye nirayapālā pakkhipeyyuṃ.<BR>
<BR>
Taṃ kiṃ maññasi dhanañjāni, idhekacco atithīnaṃ hetu adhammacārī visamacārī assa,<BR>
tamenaṃ adhammacariyā visamacariyāhetu nirayaṃ nirayapālā upakaḍḍheyyuṃ. Labheyya<BR>
nu kho so'ahaṃ kho atithīnaṃ hetu adhammacārī visamacārī ahosiṃ. Mā maṃ nirayaṃ<BR>
nirayapālā'ti. Atithi vā panassa labheyyuṃ. 'Eso kho amhākaṃ hetu adhammacārī visamacārī<BR>
ahosi, mā naṃ nirayaṃ nirayapālā'ti? <BR>
<BR>
<BR>
No hidaṃ bho sāriputta, atha kho naṃ vikkandantaṃyeva niraye nirayapālā pakkhipeyyuṃ.<BR>
------------------------<BR>
1. Labheyya-sīmu.<BR>
<BR>
[BJT Page 886] [\x 886/]     <BR>
<BR>
Taṃ kiṃ maññasi dhanañjāni, idhekacco pubbapetānaṃ hetu adhammacārī visamacārī assa,<BR>
tamenaṃ adhammacariyā visamacariyāhetu nirayaṃ nirayapālā upakaḍḍheyyuṃ. Labheyya<BR>
nu kho so 'ahaṃ kho pubbapetānaṃ hetu adhammacārī visamacārī ahosi, mā maṃ nirayaṃ<BR>
nirayapālā'ti. Pubbapetā vā panassa labheyyuṃ. 'Eso kho amhākaṃ hetu adhammacārī<BR>
visamacārī ahosi, mā naṃ nirayaṃ nirayapālā'ti? <BR>
No hidaṃ bho sāriputta, atha kho naṃ vikkandantaṃ yeva niraye nirayapālā pakkhipeyyuṃ.<BR>
<BR>
Taṃ kiṃ maññasi dhanañjāni, idhekacco devatānaṃ hetu adhammacārī visamacārī assa,<BR>
tamenaṃ adhammacariyā visamacariyāhetu nirayaṃ nirayapālā upakaḍḍheyyuṃ. Labheyya<BR>
nu kho so'ahaṃ kho devatānaṃ hetu adhammacārī visamacārī ahosiṃ. Mā maṃ nirayaṃ<BR>
nirayapālā'ti. Devatā vā panassa labheyyuṃ 'eso kho amhākaṃ hetu adhammacārī<BR>
visamacārī ahosi, mā naṃ nirayaṃ nirayapālā'ti? <BR>
No hidaṃ bho sāriputta, atha kho naṃ vikkandantaṃyeva niraye nirayapālā pakkhipeyyuṃ.<BR>
<BR>
Taṃ kiṃ maññasi dhanañjāni, idhekacco rañño hetu adhammacārī visamacārī assa, tamenaṃ<BR>
adhammacariyā visamacariyāhetu nirayaṃ nirayapālā upakaḍḍheyyuṃ. Labheyya nu kho so<BR>
'ahaṃ kho rañño hetu adhammacārī visamacārī ahosiṃ. Mā maṃ nirayaṃ nirayapālā'ti. Rājā<BR>
vā panassa labheyya 'eso kho amhākaṃ hetu adhammacārī visamacārī ahosi, mā naṃ<BR>
nirayaṃ nirayapālā'ti? <BR>
No hidaṃ bho sāriputta, atha kho naṃ vikkandantaṃyeva niraye nirayapālā pakkhipeyyuṃ.<BR>
<BR>
Taṃ kiṃ maññasi dhanañjāni, idhekacco kāyassa pīṇanahetu1 brūhanahetu2 adhammacārī<BR>
visamacārī assa, tamenaṃ adhammacariyā visamacariyāhetu nirayaṃ nirayapālā<BR>
upakaḍḍheyyuṃ. Labheyya nu kho so'ahaṃ kho kāyassa pīṇanahetu1 brūhanahetu2<BR>
adhammacārī visamacārī ahosiṃ. Mā maṃ nirayaṃ nirayapālā'ti. Pare vā panassa labheyyuṃ<BR>
'eso kho kāyassa pīṇanahetu brūhanahetu adhammacārī visamacārī ahosi, mā naṃ nirayaṃ<BR>
nirayapālā'ti?<BR>
<BR>
No hidaṃ bho sāriputta, atha kho naṃ vikkandantaṃyeva niraye nirayapālā pakkhipeyyuṃ.<BR>
<BR>
Taṃ kiṃ maññasi dhanañjāni, yo vā mātāpitunnaṃ hetu adhammacārī visamacārī assa. Yo<BR>
vā mātāpitunnaṃ hetu dhammacārī samacārī assa, katamaṃ seyyo'ti?<BR>
<BR>
Yo hi bho sāriputta, mātāpitunnaṃ hetu adhammacārī visamacārī assa, na taṃ seyyo yo ca<BR>
kho bho sāriputta, mātāpitunnaṃ hetu dhammacārī samacārī assa, tadevettha seyyo.<BR>
Adhammacariyā visamacariyā hi bho sāriputta, brahmacariyā samacariyā seyyo'ti.<BR>
---------------------<BR>
1. Pīṇanāhetu-machasaṃ,syā,[PTS 2.]Brūhanāhetu-machasaṃ,syā,[PTS.]<BR>
<BR>
[BJT Page 688] [\x 688/]     <BR>
<BR>
Atthi kho dhanañjāni, aññe sahetukā dhammikā kammantā, yehi sakkā mātāpitaro ceva<BR>
posetuṃ. Na ca pāpaṃ kammaṃ kattuṃ1, puññañca paṭipadaṃ paṭipajjituṃ. Taṃ kiṃ maññasi<BR>
dhanañjāni, yo vā puttadārassa hetu adhammacārī visamacārī assa, yo vā puttadārassa hetu<BR>
dhammacārī samacārī assa. Katamaṃ seyyo'ti?<BR>
<BR>
Yo hi bho sāriputta, puttadārassa hetu adhammacārī visamacārī assa, na taṃ seyyo. Yo ca<BR>
kho bho sāriputta, puttadārassa hetu dhammacārī samacārī assa, tadevettha seyyo.<BR>
Adhammacariyā visamacariyā hi bho sāriputta, dhammacariyā samacariyā seyyo'ti.<BR>
<BR>
Atthi kho dhanañjāni, aññe sahetukā dhammikā kammantā, ye hi sakkā puttadāre2 ceva<BR>
posetuṃ, na ca pāpaṃ kammaṃ kattuṃ, puññañca paṭipadaṃ paṭipajjituṃ. Taṃ kiṃ maññasi<BR>
dhanañjāni, yo vā dāsakammakaraporisassa hetu adhammacārī visamacārī assa, yo vā<BR>
dāsakammakaraporisassa hetu dhammacārī samacārī assa. Katamaṃ seyyo'ti.? <BR>
[PTS Page 189] [\q 189/]     <BR>
<BR>
Yo hi bho sāriputta, dāsakammakaraporisassa hetu adhammacārī visamacārī assa, na taṃ<BR>
seyyo. Yo ca kho bho sāriputta, dāsakammakaraporisassa hetu dhammacārī samacārī assa,<BR>
tadevettha seyyo. Adhammacariyā visamacariyā hi bho sāriputta, dhammacariyā samacariyā<BR>
seyyo'ti.?<BR>
<BR>
Atthi kho dhanañjāni, aññe sahetukā dhammikā kammantā, ye hi sakkā<BR>
dāsakammakaraporisañceva posetuṃ, na ca pāpaṃ kammaṃ kattuṃ, puññañca paṭipadaṃ<BR>
paṭipajjituṃ. Taṃ kiṃ maññasi dhanañjāni, yo vā mittāmaccānaṃ hetu adhammacārī<BR>
visamacārī assa,yo vā mittāmaccānaṃ hetu dhammacārī samacārī assa. Katamaṃ seyyo'ti? <BR>
<BR>
Yo hi bho sāriputta, mittāmaccānaṃ hetu adhammacārī visamacārī assa, na taṃ seyyo. Yo ca<BR>
kho bho sāriputta, mittāmaccānaṃ hetu dhammacārī samacārī assa, tadevettha seyyo.<BR>
Adhammacariyā visamacariyā hi bho sāriputta, dhammacariyā samacariyā seyyo'ti.?<BR>
<BR>
Atthi kho dhanañjāni, aññe sahetukā dhammikā kammantā, ye hi sakkā mittāmaccānañceva<BR>
mittāmaccakaraṇīyaṃ kātuṃ, na ca pāpaṃ kammaṃ kattuṃ, puññañca paṭipadaṃ<BR>
paṭipajjituṃ. Taṃ kiṃ maññasi dhanañjāni, yo vā ñātisālohitānaṃ hetu adhammacārī<BR>
visamacārī assa, yo vā ñātisālohitānaṃ hetu dhammacārī samacārī assa. Katamaṃ seyyo'ti.? <BR>
<BR>
[PTS Page 190] [\q 190/]     <BR>
<BR>
Yo hi bho sāriputta, ñātisālehitānaṃ hetu adhammacārī visamacārī assa, na taṃ seyyo. Yo ca<BR>
kho bho sāriputta, ñātisālohitānaṃ hetu dhammacārī samacārī assa, tadevettha seyyo.<BR>
Adhammacariyā visamacariyā hi bho sāriputta, dhammacariyā samacariyā seyyo'ti.?<BR>
-----------------------<BR>
1.Pāpakammaṃ kātuṃ-machasaṃ,[PTS. 2.]Puttadāraṃ-syā.<BR>
<BR>
[BJT Page 690] [\x 690/]     <BR>
<BR>
Atthi kho dhanañjāni, aññe sahetukā dhammikā kammantā, yehi sakkā ñātisālohitānañceva<BR>
ñātisālohitakaraṇīyaṃ kātuṃ, na ca pāpaṃ kammaṃ kattuṃ, puññañca paṭipadaṃ<BR>
paṭipajjituṃ. Taṃ kiṃ maññasi dhanañjāni, yo vā atithīnaṃ hetu adhammacārī visamacārī<BR>
assa, yo vā atithīnaṃ hetu dhammacārī samacārī assa. Katamaṃ seyyo'ti?<BR>
<BR>
Yo hi bho sāriputta, atithīnaṃ hetu adhammacārī visamacārī assa, na taṃ seyyo. Yo ca kho<BR>
bho sāriputta, atithīnaṃ hetu dhammacārī samacārī assa, tadevettha seyyo. Adhammacariyā<BR>
visamacariyā hi bho sāriputta, dhammacariyā samacariyā seyyo'ti.<BR>
<BR>
Atthi kho dhanañjāni, aññe sahetukā dhammikā kammantā, yehi sakkā atithīnañceva<BR>
atithikaraṇīyaṃ kātuṃ, na ca pāpaṃ kammaṃ kattuṃ, puññañca paṭipadaṃ paṭipajjituṃ. Taṃ<BR>
kiṃ maññasi dhanañjāni, yo vā pubbapetānaṃ hetu adhammacārī visamacārī assa, yo vā<BR>
pubbapetānaṃ hetu dhammacārī samacarī assa. Katamaṃ seyyo'ti?<BR>
<BR>
Yo hi bho sāriputta, pubbapetānaṃ hetu adhammacārī visamacārī assa, na taṃ seyyo. Yo ca<BR>
kho bho sāriputta, pubbapetānaṃ hetu dhammacārī samacārī assa, tadevettha seyyo<BR>
adhammacariyā visamacariyā hi bho sāriputta, dhammacariyā samacariyā seyyo'ti.<BR>
<BR>
Atthi kho dhanañajāni , aññe sahetukā dhammikā kammantā, yehi sakkā pubbapetānañceva<BR>
pubbapetakaraṇīyaṃ kātuṃ, na ca pāpaṃ kammaṃ kattuṃ, puññañca paṭipadaṃ paṭipajjituṃ.<BR>
Taṃ kiṃ maññasi dhanañjāni, yo vā devatānaṃ hetu adhammacārī visamacārī assa, yo vā<BR>
devatānaṃ hetu dhammacārī samacārī assa. Katamaṃ seyyo'ti.?<BR>
<BR>
Yo hi bho sāriputta, devatānaṃ hetu adhammacārī visamacārī assa, na taṃ seyyo. Yo ca kho<BR>
bho sāriputta, devatānaṃ hetu dhammacārī samacārī assa, tadevettha [PTS Page 191] [\q<BR>
191/]      seyyo. Adhammacariyā visamacariyā hi bho sāriputta, dhammacariyā samacariyā<BR>
seyyo'ti.<BR>
<BR>
Atthi kho dhanañjāni , aññe sahetukā dhammikā kammantā, yehi sakkā devatānañceva<BR>
devatākaraṇīyaṃ kātuṃ, na ca pāpaṃ kammaṃ kattuṃ, puññañca paṭipadaṃ paṭipajjituṃ.<BR>
Taṃ kiṃ maññasi dhanañjāni, yo vā rañño hetu adhammacārī visamacārī assa, yo vā rañño<BR>
hetu dhammacārī samacārī assa. Katamaṃ seyyo'ti.?<BR>
<BR>
Yo hi bho sāriputta, rañño hetu adhammacārī visamacārī assa, na taṃ seyyo. Yo ca kho bho<BR>
sāriputta, rañño hetu dhammacārī samacārī assa, tadevettha seyyo. Adhammacariyā<BR>
visamacariyā hi bho sāriputta, dhammacariyā samacariyā seyyo'ti.<BR>
<BR>
Atthi kho dhanañjāni, añño sahetukā dhammikā kammantā, yehi sakkā rañño ceva<BR>
rājakaraṇīyaṃ kātuṃ, na ca pāpaṃ kammaṃ kattuṃ, puññañca paṭipadaṃ paṭipajjituṃ. Taṃ<BR>
kiṃ maññasi dhanañjāni, yo vā kāyassa pīṇanahetu brūhanahetu adhammacārī visamacārī<BR>
assa, yo vā kāyassa pīṇanahetu brūhanahetu dhammacārī samacārī assa. Katamaṃ<BR>
seyyo'ti.? <BR>
<BR>
[BJT Page 692] [\x 692/]     <BR>
<BR>
Yo hi bho sāriputta, kāyassa piṇanahetu brūhanahetu adhammacārī visamacārī assa, na taṃ<BR>
seyyo. Yo ca kho bho sāriputta, kāyassa piṇanahetu brūhanahetu dhammacārī samacārī<BR>
assa, tadevettha seyyo, adhammacariyā visamacariyāhī bho sāriputta, dhammacariyā<BR>
samacariyā seyyoti.<BR>
<BR>
Atthi kho dhanañjāni, aññe sahetukā dhammikā kammantā, yehi sakkā kāyañceva pīṇetuṃ<BR>
brūhetuṃ, na ca pāpaṃ kammaṃ kattuṃ, puññañca paṭipadaṃ paṭipajjitunti.<BR>
<BR>
Atha kho dhanañjāni brāhmaṇo āyasmato sāriputtassa bhāsitaṃ abhinanditvā anumoditvā<BR>
uṭṭhāyāsanā pakkāmi.<BR>
<BR>
Atha kho dhanañjāni brāhmaṇo aparena samayena ābādhiko ahosi dukkhito bāḷhagilāno.<BR>
Atha kho dhanañjāni brāhmaṇo aññataraṃ purisaṃ āmantesi: ehi tvaṃ amho [PTS Page 192]<BR>
[\q 192/]      purisa, yena bhagavā tenupasaṅkama, upasaṅkamitvā mama vacanena<BR>
bhagavato pāde sirasā vandāhī,'dhanañjāni bhante, brāhmaṇo ābādhiko dukkhito<BR>
bāḷhagilāno, so bhagavato pāde sirasā vandatī'ti. Yena cāyasmā sāriputto tenupasaṅkama,<BR>
upasaṅkamitvā mama vacanena āyasmato sāriputtassa pāde sirasā vandāhi,'dhanañjāni<BR>
bhante, brāhmaṇo ābādhiko dukkhito bāḷhagilāno. So āyasmato sāriputtassa pāde sirasā<BR>
vandatī'ti. Evañca vadehi: 'sādhu kira bhante, āyasmā sāriputto yena dhanañjānissa<BR>
brāhmaṇassa nivesanaṃ tenupasaṅkamatu anukampaṃ upādāyā'ti.<BR>
<BR>
Evaṃ bhanteti kho so puriso dhanañjānissa brāhmaṇassa paṭissutvā yena bhagavā<BR>
tenupasaṅkami. Upasaṅkamitvā bhagavantaṃ abhivādetvā ekamantaṃ nisīdi, ekamantaṃ<BR>
nisinno kho so puriso bhagavantaṃ etadavoca. 'Dhanañjāni bhante, brāhmaṇo ābādhiko<BR>
dukkhito bāḷhagilāno so bhagavato pāde sirasā vandatī'ti. Yena cāyasmā sāriputto<BR>
tenupasaṅkami, upasaṅkamitvā āyasmantaṃ sāriputtaṃ abhivādetvā ekamantaṃ nisīdi.<BR>
Ekamantaṃ nisinno kho so puriso āyasmantaṃ sāriputtaṃ etadavoca: 'dhanañjāni nte,<BR>
brāhmaṇo ābādiko dukkhito bāḷhagilāno so āyasmato sāriputtassa pāde sirasā vandati,<BR>
evañca vadeti. 'Sādhu kira bhante, āyasmā sāriputto yena dhanañjānissa brāhmaṇassa<BR>
nivesanaṃ tenupasaṅkamatu anukampaṃ upādāyā'ti. Adhivāsesi kho āyasmā sāriputto<BR>
tuṇhībhāvena.<BR>
<BR>
Atha kho āyasmā sāriputto nivāsetvā pattacīvaraṃ ādāya yena dhanañjānissa brāhmaṇassa<BR>
nivesanaṃ tenupasaṅkami, upasaṅkamitvā paññatte āsane nisīdi, nisajja kho āyasmā<BR>
sāriputto dhanañjāniṃ brāhmaṇaṃ etadavoca: 'kacci te dhanañjāni, khamanīyaṃ kacci<BR>
yāpanīyaṃ kacci dukkhā vedanā paṭikkamanti no abhikkamanti, paṭikkamosānaṃ<BR>
paññāyati, no abhikkamoti?<BR>
<BR>
[BJT Page 694] [\x 694/]     <BR>
<BR>
Na me bho sāriputta, khamanīyaṃ na yāpanīya, bāḷhā me dukkhā vedanā abhikkamanti no<BR>
paṭikkamanti, abhikkamosānaṃ paññāyati no paṭikkamoti. Seyyathāpi [PTS Page 193] [\q<BR>
193/]      bho sāriputta, balavā puriso tiṇhena sikharena muddhani1 abhimantheyya.2<BR>
Evameva kho me bho sāriputta, adimattā vātā muddhani1 ūhananti3 na me ho sāriputta,<BR>
khamanīyaṃ na yāpanīyaṃ. Bāḷhā me dukkhā vedanā abhikkamanti no paṭikkamanti,<BR>
abhikkamosānaṃ paññāyati no paṭikkamoti.<BR>
<BR>
Seyyathāpi bho sāriputta, balavā puriso daḷhena varattabandhanena4 sīse sīsaveṭhanaṃ5<BR>
bandheyya6, evameva kho me bho sāriputta, adhimattā sīse sīsavedanā hoti. Na me bho<BR>
sāriputta, khamanīyaṃ na yāpanīyaṃ. Bāḷhā me dukkhā vedanā. Abhikkamanti no<BR>
paṭikkamanti, abhikkamosānaṃ paññāyati no paṭikkamoti.<BR>
<BR>
Seyyathāpi bho sāriputta, dakkho goghātako vā goghātakantevāsī vā tiṇhena govikattanena<BR>
kucchiṃ parikanteyya. Evameva kho me bho sāriputta, adhimattā vātā kucchiṃ parikantanti.<BR>
Na me bho sāriputta, khamanīyaṃ na yāpanīyaṃ, bāḷhā me dukkhā vedanā abhikkamanti<BR>
no paṭikkamanti, abhikkamosānaṃ paññāyati no paṭikkamoti.<BR>
<BR>
Seyyathāpi bho sāriputta, dve balavanto purisā dubbalataraṃ purisaṃ nānābāhāsu gahetvā<BR>
aṅgārakāsuyā santāpeyyuṃ samparitāpeyyuṃ, evameva kho me bho sāriputta, adhimatto<BR>
kāyasmiṃ dāho, na me bho sāriputta, khamanīyaṃ na yāpanīyaṃ bāḷhā me dukkhā vedanā<BR>
abhikkamantī no paṭikkamanti, abhikkamosānaṃ paññāyati no paṭikkamoti.<BR>
<BR>
Taṃ kiṃ maññasi dhanañjāni, katamaṃ seyyo, nirayo vā tiracchānayoni vā'ti?<BR>
<BR>
Nirayā bho sāriputta, tiracchānayoni seyyoti.<BR>
<BR>
Taṃ kiṃ maññasi dhanañjāni, katamaṃ seyyo, tiracchānayoni vā pettivisayo7 vā'ti? <BR>
<BR>
Tiracchānayoniyā bho sāriputta, pettivisayo seyyoti.<BR>
<BR>
Taṃ kiṃ maññasi dhanañjāni, katamaṃ seyyo, pettivisayo vā manusso vā'ti?<BR>
<BR>
Pettivisayā bho sāriputta, manussā seyyoti. [PTS Page 194] [\q 194/]     <BR>
<BR>
Taṃ kiṃ maññasi dhanañjāni, katamaṃ seyyo, manussā vā cātummahārājikā devā vā'ti?<BR>
---------------------<BR>
1.Muddhānaṃ-syā 2.Abhimattheyya-machasaṃ,[PTS 3.]Ohananti-syā 4.Varattakhandhena-syā<BR>
5.Sīsavedhanaṃ-syā,sīsaveṭhaṃ-machasaṃ. 6.Dadeyya-machasaṃ,syā 7.Pittivisayo-syā.<BR>
<BR>
[BJT Page 696] [\x 696/]     <BR>
<BR>
Manussehi bho sāriputta, cātummahārājikā devā seyyoti.<BR>
<BR>
Taṃ kiṃ maññasi dhanañjāni, katamaṃ seyyo, cātummahārājikā vā devā tāvatiṃsā vā devā'ti?<BR>
<BR>
Cātummahārājikehi bho sāriputta, devehi tāvatiṃsā devā seyyoti.<BR>
<BR>
Taṃ kiṃ maññasi dhanañjāni, katamaṃ seyyo,tāvatiṃsā vā devā yāmā vā devā'ti?<BR>
<BR>
Tāvatiṃsehi bho sāriputta, devehi yāmā devā seyyoti.<BR>
<BR>
Taṃ kiṃ maññasi dhanañjāni, katamaṃ seyyo,yāmā vā devā tusitā vā<BR>
Devāti?<BR>
<BR>
Yāmehi bho sāriputta, devehi tusitā devā yyoti.<BR>
<BR>
Taṃ kiṃ maññasi dhanañjāni, katamaṃ seyyo, tusitā vā devā nimmānaratī vā devā'ti?<BR>
<BR>
Tusitehi bho sāriputta, devehi nimmānaratī devā seyyoti.<BR>
<BR>
Taṃ kiṃ maññasi dhanañjāni, katamaṃ seyyo, nimmānaratī vā devā paranimmitavasavattī<BR>
vā devā'ti?<BR>
Nimmānaratīhi bho sāriputta, devehi paranimamitavasavattī devā seyyoti.<BR>
<BR>
Taṃ kiṃ maññasi dhanañjāni, katamaṃ seyyo, paranimmitavasavattī vā devā brahmaloko<BR>
vā'ti?<BR>
<BR>
Brahmalokoti bhavaṃ sāriputte, āha, brahmalokoti bhavaṃ sāriputto āhāti.<BR>
<BR>
Atha kho āyasmato sāriputtassa etadahosi: ime kho brāhmaṇā brahmalokādhimuttā.<BR>
Yannūnāhaṃ dhanañjānissa brāhmaṇassa brahmānaṃ sahavyatāya maggaṃ deseyyanti.<BR>
Brahmānaṃ te dhanañjāni sahavyatāya maggaṃ desissāmi. Taṃ suṇāhi sādhukaṃ manasi<BR>
karohī bhāsissāmī'ti. Evambhoti kho dhanañjāni brāhmaṇo āyasmato sāriputtassa<BR>
paccassosi. [PTS Page 195] [\q 195/]     <BR>
<BR>
Āyasmā sāriputto etadavoca: 'katamo ca dhanañjāni, brahmānaṃ sahavyatāya maggo? Idha<BR>
dhanañjāni, bhikkhu mettāsahagatena cetasā ekaṃ disaṃ pharitvā viharati. Tathā dutiyaṃ,<BR>
tathā tatiyaṃ, tathā catutthiṃ. Iti uddhamadho tiriyaṃ sabbadhi sabbattatāya1 sabbāvantaṃ<BR>
lokaṃ mettāsahagatena cetasā vipulena mahaggatena appamāṇena averena abyāpajjhena<BR>
eritvā viharati. Ayampi kho dhanañjāni, brahmānaṃ sahavyatāya maggo. <BR>
--------------------<BR>
1.Sabbatthatāya-sīmu, syā.<BR>
<BR>
[BJT Page 698] [\x 698/]     <BR>
<BR>
Puna ca paraṃ dhanañjāni, bhikkhu karuṇāsahagatena cetasā ekaṃ disaṃ pharitvā viharati.<BR>
Tathā dutiyaṃ, tathā tatiyaṃ, tathā catutthiṃ. Iti uddhamadho tiriyaṃ sabbadhi sabbattatāya<BR>
sabbāvantaṃ lokaṃ karuṇāsahagatena cetasā vipulena mahaggatena appamāṇena averena<BR>
abyāpajjhena eritvā viharati. Ayampi kho dhanañjāni, brahmānaṃ sahavyatāya maggo'ti.<BR>
<BR>
Puna ca paraṃ dhanañjāni, bhikkhu muditāsahagatena cetasā ekaṃ disaṃ pharitvā viharati.<BR>
Tathā dutiyaṃ, tathā tatiyaṃ, tathā catutthiṃ. Iti uddhamadho tiriyaṃ sabbadhi sabbattatāya<BR>
sabbāvantaṃ lokaṃ muditāsahagatena cetasā vipulena mahaggatena appamāṇena averena<BR>
abyāpajjhena eritvā viharati. Ayampi kho dhanañāni, brāhmānaṃ sahavyatāya maggo'ti.<BR>
<BR>
Puna ca paraṃ dhanañjāni , bhikkhu upekkhāsahagatena cetasā ekaṃ disaṃ pharitvā viharati.<BR>
Tathā dutiyaṃ, tathā tatiyaṃ, tathā catutthiṃ. Iti uddhamadho tiriyaṃ sabbadhi sabbattatāya<BR>
sabbāvantaṃ lokaṃ upekkhāsahagatena cetasā vipulena mahaggatena appamāṇena averena<BR>
abyāpajjhena eritvā viharati. Ayampi kho dhanañajāni, brahmānaṃ sahavyatāya maggo'ti.<BR>
<BR>
Tena hi bho sāriputta, mama vacanena bhagavato pāde sirasā vandāhi, 'dhanañjāni bhante,<BR>
brāhmaṇo ābādhiko dukkhito bāḷhagilāno, so bhagavato pāde sirasā vandatī'ti.<BR>
<BR>
Atha kho āyasmā sāriputto dhanañjāniṃ brāhmaṇaṃ sati uttariṃ karaṇiye hīne brahmaloke<BR>
patiṭṭhāpetvā uṭṭhāyāsanā pakkāmi.<BR>
<BR>
Atha kho dhanañjāni brāhmaṇo acirapakkante āyasmante sāriputte kālamakāsi,<BR>
brahmalokañca upapajji1.<BR>
<BR>
Atha kho bhagavā bhikkhū āmantesi: eso bhikkhave, sāriputto dhanañjāniṃ brāhmaṇaṃ sati<BR>
uttariṃ karaṇīye, hīne brahmaloke patiṭṭhāpetvā uṭṭhāyāsanā pakkanto'ti. <BR>
<BR>
Atha kho āyasmā sāriputto yena bhagavā tenupasaṅkami. Upasaṅkamitvā bhagavantaṃ<BR>
abhivādetvā ekamantaṃ nisīdi, ekamantaṃ nisinno kho āyasmā sāriputto bhagavantaṃ<BR>
etadavoca: dhanañjāni bhante, brāhmaṇo ābādiko dukkhito bāḷhagilāno, so bhagavato pāde<BR>
sirasā vandatī'ti.<BR>
Kiṃ pana tvaṃ sāriputta, dhanañjāniṃ brāhmaṇaṃ [PTS Page 196] [\q 196/]      sati uttariṃ<BR>
kariṇīye, hīne brahmaloke patiṭṭhāpetvā uṭṭhāyāsanā pakkantoti?<BR>
<BR>
Mayhaṃ kho bhante, evaṃ ahosi: ime kho brāhmaṇā brahmalokādhimuttā yannūnāhaṃ<BR>
dhanañjānissa brāhmaṇassa brahmānaṃ sahavyatāya maggaṃ deseyyanti.<BR>
<BR>
Kālakato ca sāriputta, dhanañjāni brāhmaṇo brahmalokañca upapannoti2.<BR>
<BR>
Dhanañjānisuttaṃ3 sattamaṃ.<BR>
---------------------------<BR>
1.Uppajji -sīmu,[PTS 2,] uppannoti-sīmu,[PTS 3.]Dhānañjānisuttaṃ-[PTS.]<BR>
<BR>
[BJT Page 700] [\x 700/]     <BR>
<BR>
2.5.8.<BR>
Vāseṭṭhasuttaṃ<BR>
<BR>
Evaṃ mesutaṃ: ekaṃ samayaṃ bhagavā icchānaṅgale viharati icchānaṅgalavanasaṇḍe. Tena<BR>
kho pana samayena sambahulā abhiññātā abhiññātā brāhmaṇamahāsāḷā icchānaṅgale<BR>
paṭivasanti. Seyyathīdaṃ: caṅkī brāhmaṇo, tārukkho brāhmaṇo, pokkharasāti brāhmaṇo,<BR>
jānussoṇi brāhmaṇo, todeyyo brāhmaṇo, añño ca abhiññātā abhiññātā brāhmaṇamahāsāḷā. <BR>
<BR>
Atha kho vāseṭṭhabhāradvājānaṃ māṇavānaṃ jaṅghāvihāraṃ anucaṅkamamānānaṃ<BR>
anuvicaramānānaṃ1 ayamantarā kathā udapādi: ' kathambho brāhmaṇo hotī'ti. Bhāradvājo<BR>
māṇavo evamāha: yato kho bho ubhato sujāto hoti mātito ca pitito ca, saṃsuddhagahaṇiko<BR>
yāva sattamā pitāmahayugā akkhitto anupakkuṭṭho jātivādena. Ettāvatā kho bho, brāhmaṇo<BR>
hoti'ti. Vāseṭṭho māṇavo evamāha: 'yato kho bho, sīlavā ca hoti vatasampanno2 ca. Ettāvatā<BR>
kho bho, brāhmaṇo hotī'ti. Neva kho asakkhī bhāradvājo māṇavo vāseṭṭhaṃ māṇavaṃ<BR>
saññāpetuṃ. Na pana asakkhi vāseṭṭho māṇavo bhāradvājaṃ māṇavaṃ saññāpetuṃ.<BR>
<BR>
Atha kho vāseṭṭho māṇavo bhāradvājaṃ māṇavaṃ āmantesi: 'ayaṃ kho bho bhāradvāja,<BR>
samaṇo gotamo sakyaputto sakyakulā pabbajito icchānaṅgale viharati<BR>
icchānaṅgalavanasaṇḍe. Taṃ kho pana bhagavantaṃ gotamaṃ evaṃ kalyāṇo kittisaddo<BR>
abbhuggato: itipi so bhagavā arahaṃ sammāsambuddho vijjācaraṇasampanno sugato<BR>
lokavidū anuttaro purisadammasārathī satthā devamanussānaṃ buddho bhagavā'ti. Āyāma<BR>
bho bhāradvāja, yena samaṇo gotamo tenupasaṅkamissāma. Upasaṅkamitvā samaṇaṃ<BR>
gotamaṃ etamatthaṃ pucchissāma. Yathā no samaṇo gotamo byākarissati. Tathā naṃ<BR>
dhāressāmā'ti. Evambhoti kho bhāradvājo māṇavo vāseṭṭhassa māṇavassa paccassosi.<BR>
<BR>
Atha kho vāseṭṭha, bhāradvājā māṇavā yena bhagavā tenupasaṅkamiṃsu. Upasaṅkamitvā<BR>
bhagavatā saddhiṃ sammodiṃsu, sammodanīyaṃ kathaṃ sārāṇiyaṃ vītisāretvā ekamantaṃ<BR>
nisīdiṃsu. Ekamantaṃ nisinno kho vāseṭṭho māṇavo bhagavantaṃ gāthāhī ajjhabhāsi:<BR>
-------------------------<BR>
1.Anucaṅkamantānaṃ anuvicarantānaṃ- machasaṃ,syā.<BR>
2.Vattasampanno-machasaṃ,sīmu.Syā.<BR>
<BR>
[BJT Page 702] [\x 702/]     <BR>
<BR>
Anuññātapaṭiññātā tevijjā mayamassu bho<BR>
Ahaṃ pokkharasātissa tārukkhassāyaṃ māṇavo<BR>
<BR>
Tevijjānaṃ yadakkhātaṃ tattha kevalino'smase<BR>
Padakasmā veyyākaraṇā1 jappe ācariyasādisā.<BR>
<BR>
Tesaṃ no jātivādasmiṃ vivādo atthi gotama,<BR>
Jātiyā brāhmaṇo hoti bhāradvajo iti bhāsati<BR>
Ahañca kammanā brūmi evaṃ jānāhi cakkhuma.<BR>
<BR>
Te na sakkoma ñāpetuṃ aññamaññaṃ mayaṃ ubho<BR>
Bhagavantaṃ puṭṭumāgamma2 sambuddhaṃ iti vissutaṃ.<BR>
<BR>
Candaṃ yathā khayātītaṃ pecca pañjalikā janā<BR>
Candamānā namassanti evaṃ lokasmiṃ gotamaṃ<BR>
Cakkhuṃ loke samuppannaṃ mayaṃ pucchāma gotamaṃ.<BR>
<BR>
Jātiyā brāhmaṇo hoti udāhu bhavati kammanā<BR>
Ajānataṃ no pabrūhi yathā jānemu brāhmaṇanti.<BR>
<BR>
Tesaṃ vohaṃ vyācikkhissaṃ3(vāseṭṭhāti bhagavā) anupubbaṃ yathātathaṃ<BR>
Jātivibhaṅgaṃ pāṇānaṃ aññamaññā hi jātiyo.<BR>
<BR>
Tiṇarukkhepi jānātha na cāpi paṭijānare<BR>
Liṅgaṃ jātimayaṃ tesaṃ aññamaññā hi jātiyo.<BR>
<BR>
Catuppadepi jānātha khuddake ca mahallake<BR>
Liṅgaṃ jātimayaṃ tesaṃ aññamaññā hi jātiyo<BR>
<BR>
Pādūdarepi jānātha urage dīghapiṭṭhike5<BR>
Liṅgaṃ jātimayaṃ tesaṃ aññamaññā hi jātiyo.<BR>
<BR>
Tato macchepi jānātha udake vārigocare<BR>
Liṅgaṃ jātimayaṃ tesaṃ aññamaññā hī jātiyo.<BR>
<BR>
Tato pakkhīpi jānātha pattayāne vihaṅgame<BR>
Liṅgaṃ jātimayaṃ tesaṃ aññamaññā hi jātiyo.<BR>
<BR>
Yathā etāsu jātīsu liṅgaṃ jātimayaṃ puthu<BR>
Evaṃ natti manussesu liṅgaṃ jātamayaṃ puthu.<BR>
--------------------------<BR>
1.No byākaraṇā-sīmu 2.Puṭṭhumāgamā-machasaṃ, puṭṭhuṃ āgamma-syā 3.Vo ahaṃ<BR>
byakkhissaṃ-machasaṃ 4.Pataṅge-sīmu. 5.Dighapiṭṭhake-sīma.<BR>
<BR>
[BJT Page 704] [\x 704/]     <BR>
<BR>
Na kesehi na sīsehi na kaṇṇehi na akkhīhi,<BR>
Na mukhena na nāsāya na oṭṭhehi bhamuhi vā.<BR>
<BR>
Na gīvāya na aṃsehi na udarena na piṭṭiyā<BR>
Na soṇiyā na urasā na sambādhena methune.<BR>
<BR>
Na hatthehi na pādehi nāṅgulīhi nakhehi vā,<BR>
Na jaṅghāhi na ūruhi na vaṇṇena sarena vā<BR>
Liṅgaṃ jātimayaṃ neva yathā aññāsu jātisu.<BR>
<BR>
Paccattaṃ ca sarīresu manussesvetaṃ na vijjati<BR>
Vokārañca manussesu samaññāya pavuccati.<BR>
<BR>
Yo hi koci manussesu gorakkhaṃ upajīvati<BR>
Evaṃ vāseṭṭha jānāhi kassako so na brāhmaṇo.<BR>
<BR>
Yo hi koci manussesu puthusippena jīvati<BR>
Evaṃ vāseṭṭha jānāhi sippiko so na brāhmaṇo.<BR>
<BR>
Yo hi koci manussesu vohāraṃ upajīvati<BR>
Evaṃ vāseṭṭha jānāhi vāṇijo so na brāhmaṇo.<BR>
<BR>
Yo hi koci manussesu parapessena jīvati<BR>
Evaṃ vāseṭṭha jānāhi pessiko so na brāhmaṇo.<BR>
<BR>
Yo hi koci munussesu adinnaṃ upajīvati<BR>
Evaṃ vāseṭṭha jānāhi coro eso na brāhmaṇo<BR>
<BR>
Yo hi koci manussesu issatthaṃ upajīvati<BR>
Evaṃ vāseṭṭha jānāhi yodhājivo na brāhmaṇo.<BR>
<BR>
Yo hi koci manussesu porohiccena jīvati<BR>
Evaṃ vāseṭṭha jānāhi yājako so na brāhmaṇo.<BR>
<BR>
Yo hi koci manussesu gāmaṃ raṭṭhañca bhuñjati<BR>
Evaṃ vāseṭṭha jānāhi rājā eso na brāhmaṇo.<BR>
<BR>
Na cāhaṃ brāhmaṇaṃ brūmi yonijaṃ mattisambhavaṃ<BR>
Bhovādi nāma so hoti sace hoti sakiñcano<BR>
Akiñcanaṃ anādānaṃ tamahaṃ brūmi brāhmaṇaṃ.<BR>
<BR>
Sabbasaññojanaṃ chetvā yo ve na paritassati<BR>
Saṅgātigaṃ visaññuttaṃ tamahaṃ brūmi brāhmaṇaṃ.<BR>
<BR>
Chetvā nandiṃ varattañca sandānaṃ sahanukkamaṃ<BR>
Ukkhittapaḷighaṃ buddhaṃ tamahaṃ brūmi brāhmaṇaṃ.<BR>
<BR>
[BJT Page 706] [\x 706/]     <BR>
<BR>
Akkosaṃ vadhabandhañca aduṭṭho yo titikkhati<BR>
Khantibalaṃ balāṇikaṃ tamahaṃ brūmi brāhmaṇaṃ.<BR>
<BR>
Akkodhanaṃ vatavantaṃ sīlavantaṃ anussadaṃ<BR>
Dantaṃ antimasārīraṃ tamahaṃ brūmi brāhmaṇaṃ.<BR>
<BR>
Vāri pokkharapatteva āraggeriva sāsapo<BR>
Yo na lippati1 kāmesu tamahaṃ brūmi brāhmaṇaṃ.<BR>
<BR>
Yo dukkhassa pajānāti idheva khayamattano<BR>
Pannabhāraṃ visaṃyuttaṃ tamahaṃ brūmi brāhmaṇaṃ.<BR>
<BR>
Gambhīrapaññaṃ medhāviṃ maggāmaggassa kovidaṃ<BR>
Uttamatthamanuppattaṃ tamahaṃ brūmi brāhmaṇaṃ.<BR>
<BR>
Asaṃsaṭṭhaṃ gahaṭṭhehi anāgārehi cubhayaṃ<BR>
Anokasāriṃ appicchaṃ tamahaṃ brūmi brāhmaṇaṃ.<BR>
Nidhāya daṇḍanaṃ bhūtesu tasesu thāvaresu ca<BR>
Yo na hanti na ghāteti tamahaṃ brūmi brāhmaṇaṃ<BR>
<BR>
Aviruddhaṃ viruddhesu attadaṇḍesu nibbutaṃ<BR>
Sādānesu anādānaṃ tamahaṃ brūmi brāhmaṇaṃ.<BR>
<BR>
Yassa rāgo ca doso ca māno makkho ca ohito<BR>
Sāsaporiva āraggā tamahaṃ brūmi brāhmaṇaṃ<BR>
<BR>
Akakkasaṃ viññapaniṃ2 giraṃ saccaṃ udīraye<BR>
Yāya nābhisaje3 kiñci tamahaṃ brūmi brāhmaṇaṃ<BR>
<BR>
Yo ca dīghaṃ ca rassaṃ vā aṇuṃ thūlaṃ subhāsubhaṃ<BR>
Loke adinnaṃ nādiyati4 tamahaṃ brūmi brāhmaṇaṃ<BR>
<BR>
Āsā yassa na vijjanti asmiṃ loke paramhi ca<BR>
Nirāsayaṃ5 visaṃyuttaṃ tamahaṃ brūmi brāhmaṇaṃ<BR>
<BR>
Yassālayā navijjanti aññāya akathaṅkathī6<BR>
Amatogadhaṃ anuppattaṃ tamahaṃ brūmi brāhmaṇaṃ<BR>
<BR>
Yodha puññañca pāpañca ubhosaṅgaṃ upaccagā<BR>
Asokaṃ virajaṃ suddhaṃ tamahaṃ brūmi brāhmaṇaṃ<BR>
<BR>
Candaṃva vimalaṃ suddhaṃ vippasannamanāvilaṃ<BR>
Nandībhavaparikkhīṇaṃ tamahaṃ brūmi brāhmaṇaṃ<BR>
-------------------------<BR>
1.Limpati-sīmu,machasaṃ,syā 2.Viññāpaniṃ-sīmu,machasaṃ,syā 3.Nābhisajje-machasaṃ,syā<BR>
4.Nādeti-machasaṃ,syā 5.Nirāsāsaṃ-machasaṃ,syā 6.Akataṅkathī-sīmu.<BR>
<BR>
[BJT Page 708] [\x 708/]     <BR>
<BR>
Yo imaṃ paḷipathaṃ duggaṃ saṃsāraṃ mohamaccagā<BR>
Tiṇṇo pāragato jhāyī anejo akathaṅkathī<BR>
Anupādāya nibbuto tamahaṃ brūmi brāhmaṇaṃ.<BR>
<BR>
Yodha kāme pahatvāna anāgāro paribbaje<BR>
Kāmabhavaparikkhīṇaṃ tamahaṃ brūmi brāhmaṇaṃ<BR>
<BR>
Yodha taṇhaṃ pahatvāna anāgāro paribbaje<BR>
Taṇhā bhavaparikkhīṇaṃ tamahaṃ brūmi brāhmaṇaṃ.<BR>
<BR>
Hitvā mānusakaṃ yogaṃ dibbaṃ yogaṃ upaccagā<BR>
Sabbayogavisaṃyuttaṃ tamahaṃ brūmi brāhmaṇaṃ<BR>
<BR>
Hitvā ratiñca aratiṃ sītībhūtaṃ nirūpadhiṃ<BR>
Sabbālokābhibhūṃ vīraṃ tamahaṃ brūmi brāhmaṇaṃ.<BR>
<BR>
Cutiṃ yo vedi sattānaṃ upapattiñca sabbaso<BR>
Asattaṃ sugataṃ buddhaṃ tamahaṃ brūmi brāhmaṇaṃ<BR>
<BR>
Yassa gatiṃ na jānanti devā gandhabbamānusā<BR>
Khīṇāsavaṃ arahantaṃ tamahaṃ brūmi brāhmaṇaṃ.<BR>
Yassa pure ca pacchā ca majjhe ca natthi kiñcanaṃ<BR>
Akiñcanaṃ anādānaṃ tamahaṃ brūmi brāhmaṇaṃ.<BR>
<BR>
Usabhaṃ pavaraṃ vīraṃ mahesiṃ vijitāvinaṃ<BR>
Anejaṃ nahātakaṃ buddhaṃ tamahaṃ brūmi brāhmaṇaṃ.<BR>
<BR>
Pubbenivāsaṃ yo vedi saggāpāyañca passati<BR>
Atho jātikkhayaṃ patto tamahaṃ brūmi brāhmaṇaṃ.<BR>
<BR>
Samaññā'hesā lokasmiṃ nāmagottaṃ pakappitaṃ<BR>
Samucca1 samudāgataṃ tattha tattha pakappitaṃ<BR>
<BR>
Dīgharattamanusayitaṃ diṭṭhigatamajānataṃ<BR>
Ajānantā2 no pabruvanti3 jātiyā hoti brāhmaṇo.<BR>
<BR>
Na jaccā brāhmaṇo4 hoti na jaccā hoti abrāhmaṇo5<BR>
Kammanā brāhmaṇo4 hoti kammanā hoti abrāhmaṇo5<BR>
<BR>
Kassako kammanā hoti sippiko hoti kammanā<BR>
Vāṇijo kammanā hoti pessiko hoti kammanā.<BR>
<BR>
Coropi kammanā hoti yodhājīvopi kammanā<BR>
Yājako kammanā hoti rājāpi hoti kammanā.<BR>
----------------------------<BR>
1.Sammuccā-sīmu. 2.Jānantā-sīmu. 3.Pabrunti-machasaṃ 4.Vasalo-syā 5.Brāhmaṇo-syā.<BR>
<BR>
[BJT Page 710] [\x 710/]     <BR>
<BR>
Evametaṃ yathābhūtaṃ kammaṃ passanti paṇḍitā<BR>
Paṭiccasamuppādadasā kammavipākakovidā<BR>
<BR>
Kammanā vattati loko kammanā vattati pajā<BR>
Kammanibandhanā sattā rathassāṇīva yāyato<BR>
<BR>
Tapena brahmacariyena saṃyamena damena ca<BR>
Etena brāhmaṇo hoti etaṃ brāhmaṇamuttamaṃ.<BR>
Tīhi vijjāhi sampanno santo khīṇapunabbhavo,<BR>
Evaṃ vāseṭṭha jānāhi brahmā sakko vijānatanti.<BR>
<BR>
Evaṃ vutte vāseṭṭhabhāradvājā māṇavā bhagavantaṃ etadavocuṃ: abhikkantaṃ bho gotama,<BR>
abhikkantaṃ bho gotama, seyyathāpi bho gotama, nikkujjitaṃ vā ukkujjeyya, paṭicchannaṃ<BR>
vā vivareyya, mūḷhassa vā maggaṃ ācikkheyya, andhakāre vā telapajjotaṃ dhāreyya,<BR>
cakkhumanto rūpāni dakkhintī'ti. Evamevaṃ bhotā gotamena anekapariyāyena dhammo<BR>
pakāsito, ete mayaṃ bhavantaṃ gotamaṃ saraṇaṃ gacchāma, dhammañca bhikkhusaṅghañca.<BR>
Upāsake no bhavaṃ gotamo dhāretu ajjatagge pāṇupetaṃ saraṇaṃ gateti.<BR>
<BR>
Vāseṭṭhasuttaṃ aṭṭhamaṃ.<BR>
<BR>
[BJT Page 712] [\x 712/]     <BR>
<BR>
2.5.9<BR>
<BR>
Subhasuttaṃ<BR>
<BR>
Evaṃ me sutaṃ: ekaṃ samayaṃ bhagavā sāvattiyaṃ viharati jetavane anāthapiṇḍikassa<BR>
ārāme. Tena kho pana samayena subho māṇavo todeyyaputto sāvatthiyaṃ paṭivasati<BR>
aññatarassa gahapatissa nivesane kenacideva karaṇīyena. Atha kho subho māṇavo<BR>
todeyyaputto yassa gahapatissa nivesane paṭivasati, taṃ gahapatiṃ etadavoca: sutaṃ metaṃ<BR>
gahapati, avīvittā sāvatthi arahantehī'ti. Kannu khvajja samaṇaṃ vā brāhmaṇaṃ vā<BR>
payirupāseyyāmā'ti? [PTS Page 197] [\q 197/]     <BR>
<BR>
Ayaṃ bhante, bhagavā sāvatthiyaṃ viharati jetavane anāthapiṇḍikassa ārāme. Taṃ bhante,<BR>
bhagavantaṃ payirupāsassū'ti.<BR>
<BR>
Atha kho subho māṇavo todeyyaputto tassa gahapatissa paṭissutvā yena bhagavā<BR>
tenupasaṅkami. Upasaṅkamitvā bhagavatā saddhiṃ sammodi, sammodanīyaṃ kathaṃ<BR>
sārāṇīyaṃ vītisāretvā ekamantaṃ nisīdi. Ekamantaṃ nisinno kho subho māṇavo<BR>
tedeyyaputto bhagavantaṃ etadavoca:<BR>
<BR>
Brāhmaṇā bho gotama, evamāhaṃsu: gahaṭṭho ārādhako hoti ñāyaṃ dhammaṃ kusalaṃ, na<BR>
pabbajito ārādhako hoti ñāyaṃ dhammaṃ kusala'nti. Idha bhavaṃ gotamo kimāhāti?<BR>
<BR>
Vibhajjavādo kho ahamettha māṇava, nāhamettha ekaṃsavādo, gihissa vāhaṃ māṇava,<BR>
pabbajitassa vā micchāpaṭipattiṃ na vaṇṇemi. Gihī vā hī māṇava, pabbajito vā<BR>
micchāpaṭipanno micchāpaṭipannādhīkaraṇahetu na ārādhako hoti ñāyaṃ dhammaṃ<BR>
kusalaṃ. Gihissa vāhaṃ māṇava, pabbajitassa vā sammāpaṭipattiṃ vaṇṇemi. Gihī vā hī<BR>
māṇava, pabbajito vā sammāpaṭipanno sammāpaṭipannādhikaraṇahetu ārādhako hoti<BR>
ñāyaṃ dhammaṃ kusala'nti.<BR>
<BR>
Brāhmaṇā bho gotama, evamāhaṃsu:'mahaṭṭhamidaṃ1 mahākiccaṃ mahādhikaraṇaṃ<BR>
mahāsamārambhaṃ gharāvāsakammaṭṭhānaṃ mahapphalaṃ hoti appaṭṭhamidaṃ appakiccaṃ<BR>
appādhikaraṇaṃ appasamārambhaṃ pabbajjākammaṭṭhānaṃ appaphalaṃ hotī'ti. Idha<BR>
bhavaṃ gotamo kimāhāti?<BR>
---------------------------<BR>
1.Mahaṭṭhaṃ-syā.<BR>
<BR>
[BJT Page 714] [\x 714/]     <BR>
<BR>
Etthāpi kho ahaṃ māṇava, vibhajjavādo, nāhamettha ekaṃsavādo. Atthi māṇava,<BR>
kammaṭṭhānaṃ mahaṭṭhaṃ mahākiccaṃ mahādhikaraṇaṃ mahāsamārambhaṃ vipajjamānaṃ<BR>
appaphalaṃ hoti. Atthi māṇava, kammaṭṭhānaṃ mahaṭṭhaṃ mahākiccaṃ mahādhikaraṇaṃ<BR>
mahāsamārambhaṃ sampajjamānaṃ mahapphalaṃ hoti. Atthi māṇava, kammaṭṭhānaṃ<BR>
appaṭṭhaṃ appakiccaṃ appādhikaraṇaṃ appasamārambhaṃ vipajjamānaṃ appaphalaṃ hoti.<BR>
Atthi māṇava, kammaṭṭhānaṃ appaṭṭhaṃ appakiccaṃ appādhikaraṇaṃ appasamārambhaṃ<BR>
sampajjamānaṃ mahapphalaṃ hoti.<BR>
<BR>
Katamañca1 [PTS Page 198] [\q 198/]      māṇava, kammaṭṭhānaṃ mahaṭṭhaṃ mahākiccaṃ<BR>
mahādhikaraṇaṃ mahāsamārambhaṃ vipajjamānaṃ appaphalaṃ hoti: kasī kho māṇava,<BR>
kammaṭṭhānaṃ mahaṭṭhaṃ mahākiccaṃ mahādhikaraṇaṃ mahāsamārambhaṃ vipajjamānaṃ<BR>
appaphalaṃ hoti.<BR>
<BR>
Katamañca māṇava, kammaṭṭhānaṃ mahaṭṭhaṃ mahākiccaṃ mahādhikaraṇaṃ<BR>
mahāsamārambhaṃ sampajjamānaṃ mahappaphalaṃ hoti: kasiyeva kho māṇava,<BR>
kammaṭṭhānaṃ mahaṭṭhaṃ mahākiccaṃ mahādhikaraṇaṃ mahāsamārambhaṃ vipajjamānaṃ<BR>
appaphalaṃ hoti.<BR>
<BR>
Katamañca māṇava, kammaṭṭhānaṃ appaṭṭhaṃ appakiccaṃ appādhikaraṇaṃ<BR>
appasamārambhaṃ vipajjamānaṃ appaphalaṃ hoti: vaṇijjā kho māṇava, kammaṭṭhānaṃ<BR>
appaṭṭhaṃ appakiccaṃ appādhikaraṇaṃ appasamārambhaṃ vipajjamānaṃ appaphalaṃ hoti.<BR>
<BR>
Katamañca māṇava, kammaṭṭhānaṃ appaṭṭhaṃ appakiccaṃ appādhikaraṇaṃ<BR>
appasamārambhaṃ sampajjamānaṃ mahappaphalaṃ hoti: vaṇijjāyeva kho māṇava,<BR>
kammaṭṭhānaṃ appaṭṭhaṃ appakiccaṃ appādhikaraṇaṃ appasamārambhaṃ sampajjamānaṃ<BR>
mahappaphalaṃ hoti.<BR>
<BR>
Seyyathāpi māṇava, kasi kammaṭṭhānaṃ mahaṭṭhaṃ mahākiccaṃ mahādhikaraṇaṃ<BR>
mahāsamārambhaṃ vipajjamānaṃ appaphalaṃ hoti: evameva kho māṇava,<BR>
gharāvāsakammaṭṭhānaṃ mahaṭṭhaṃ mahākiccaṃ mahādhikaraṇaṃ mahāsamārambhaṃ<BR>
vipajjamānaṃ appaphalaṃ hoti.<BR>
<BR>
Seyyathāpi māṇava, kasiyeva kammaṭṭhānaṃ mahaṭṭhaṃ mahākiccaṃ mahādhikaraṇaṃ<BR>
mahāsamārambhaṃ sampajjamānaṃ mahapphalaṃ hoti: evameva kho māṇava,<BR>
gharāvāsakammaṭṭhānaṃ mahaṭṭhaṃ mahākiccaṃ mahādhikaraṇaṃ mahāsamārambhaṃ<BR>
sampajjamānaṃ mahapphalaṃ hoti.<BR>
-------------------------<BR>
1.Katamaṃ-syā.<BR>
<BR>
[BJT Page 716] [\x 716/]     <BR>
<BR>
Seyyathāpi māṇava, vaṇijjā kammaṭṭhānaṃ appaṭṭhaṃ appakiccaṃ appādhikaraṇaṃ<BR>
appasamārambhaṃ vipajjamānaṃ appaphalaṃ hoti. Evameva kho māṇava,<BR>
pabbajjākammaṭṭhānaṃ appaṭṭhaṃ appakiccaṃ appādhikaraṇaṃ appasamārambhaṃ<BR>
vipajjamānaṃ appaphalaṃ hoti.<BR>
<BR>
Seyyathāpi māṇava, vaṇijjāyeva kammaṭṭhānaṃ appaṭṭhaṃ appakiccaṃ appādhikaraṇaṃ<BR>
appasamārambhaṃ sampajjamānaṃ mahapphalaṃ hoti. Evameva [PTS Page 199] [\q 199/] <BR>
    kho māṇava, pabbajjā kammaṭṭhānaṃ appaṭṭhaṃ appakiccaṃ appādhikaraṇaṃ<BR>
appasamārambhaṃ sampajjamānaṃ mahapphalaṃ hoti.<BR>
<BR>
Brāhmaṇā bho gotama, pañca dhamme paññāpenti puññassa kiriyāya kusalassa<BR>
ārādhanāyāti.<BR>
<BR>
Ye te māṇava, brāhmaṇā pañca dhamme paññāpenti puññassa kiriyāya kusalassa<BR>
ārādhanāya. Sace te agaru, sādhu te pañca dhamme imasmiṃ parisatiṃ bhāsassūti.<BR>
<BR>
Na kho me bho gotama, garu yatthassu bhavanto vā nisinnā bhavantarūpā vā'ti. <BR>
Tena hi māṇava, bhāsassūti.<BR>
<BR>
Saccaṃ kho bho gotama, brāhmaṇā paṭhamaṃ dhammaṃ paññāpenti puññassa kiriyāya<BR>
kusalassa ārādhanāya. Tapaṃ kho bho gotama, brāhmaṇā dutiyaṃ dhammaṃ paññāpenti<BR>
puññassa kiriyāya kusalassa ārādhanāya. Brahmacariyaṃ kho bho gotama, brāhmaṇā tatiyaṃ<BR>
dhammaṃ paññāpenti puññassa kiriyāya kusalassa ārādhanāya. Ajjhesanaṃ kho bho gotama,<BR>
brāhmaṇā catutthaṃ dhammaṃ paññāpenti puññassa kiriyāya kusalassa ārādhanāya. Cāgaṃ<BR>
kho bho gotama, brāhmaṇā pañcamaṃ dhammaṃ paññāpenti puññassa kiriyāya kusalassa<BR>
ārādhanāya. Brāhmaṇā bho gotama, ime pañca dhamme paññāpenti puññassa kiriyāya<BR>
kusalassa ārādhanāyāti. Idha bhavaṃ gotamo kimāhāti?<BR>
<BR>
Kiṃ pana māṇava, atthi koci brāhmaṇānaṃ ekabrāhmaṇopi yo evamāha: 'ahaṃ imesaṃ<BR>
pañcannaṃ dhammānaṃ sayaṃ abhiññā sacchikatvā vipākaṃ pavedemī'ti?<BR>
<BR>
No hidaṃ bho gotama.<BR>
Kiṃ pana māṇava, atthi koci brāhmaṇānaṃ ekācariyopi ekācariya pācariyopi yāvasattamā<BR>
ācariyamahayugā, yo evamāha: ahaṃ imesaṃ pañcannaṃ dhammānaṃ sayaṃ abhiññā<BR>
sacchikatvā vipākaṃ pavedemī'ti.<BR>
<BR>
No hidaṃ bho gotama. <BR>
[PTS Page 200] [\q 200/]     <BR>
[BJT Page 718] [\x 718/]     <BR>
<BR>
Kiṃ pana māṇava, yepi te brāhmaṇānaṃ pubbakā isayo mantānaṃ kattāro mantānaṃ<BR>
pavattāro, yesamidaṃ etarahi brāhmaṇā porāṇaṃ mantapadaṃ gītaṃ pavuttaṃ samihitaṃ<BR>
tadanugāyanti. Tadanubhāsanti, bhāsitamanubhāsanti, vācitamanuvācenti, seyyathīdaṃ:<BR>
aṭṭako vāmako vāmadevo vessāmitto yamataggi aṅgīraso bhāradvājo vāseṭṭho kassapo<BR>
bhagu. Tepi evamāhaṃsu: mayaṃ imesaṃ pañcannaṃ dhammānaṃ sayaṃ abhiññā sacchikatvā<BR>
vipākaṃ pavedemā'ti?<BR>
<BR>
No hidaṃ bho gotama.<BR>
<BR>
Iti kira māṇava, natthi koci brāhmaṇānaṃ ekabrāhmaṇopi yo evamāha: ahaṃ imesaṃ<BR>
pañcannaṃ dhammānaṃ sayaṃ abhiññā sacchikatvā vipākaṃ pavedemī'ti. Natthi koci<BR>
brāhmaṇānaṃ ekācariyopi ekācariyapācariyopi yāvasattamā ācariyamahayugā, yo evamāha:<BR>
'ahaṃ imesaṃ pañcannaṃ dhammānaṃ sayaṃ abhiññā sacchikatvā vipākaṃ pavedemī'ti. Yepi<BR>
te brāhmaṇānaṃ pubbakā isayo mantānaṃ kattāro mantānaṃ pavattāro, yesamidaṃ etarahi<BR>
brāhmaṇā porāṇaṃ mantapadaṃ gītaṃ pavuttaṃ samihitaṃ tadanugāyanti. Tadanubhāsanti,<BR>
bhāsitamanubhāsanti, vācitamanuvācenti, seyyathīdaṃ: aṭṭako vāmako vāmadevo<BR>
vessāmitto yamataggi aṅgīraso bhāradvājo vāseṭṭho kassapo bhagu. Tepi evamāhaṃsu:<BR>
mayaṃ imesaṃ pañcannaṃ dhammānaṃ sayaṃ abhiññā sacchikatvā vipākaṃ pavedemā'ti?<BR>
<BR>
No hetaṃ bho gotama.<BR>
<BR>
Seyyathāpi māṇava, andhaveṇiparamparā saṃsattā:?1 Purimopi na passati, majjhamopi na<BR>
passati, pacchimopi na passati. Evameva kho māṇava, andhaveṇūpamaṃ maññe<BR>
brāhmaṇānaṃ bhāsitaṃ sampajjati. Purimopi na passati, majjhamopi na passati, pacchimopi<BR>
na passatīti. <BR>
Evaṃ vutte subho māṇavo todeyyaputto bhagavatā andhaveṇūpamena vuccamāno kupito<BR>
anattamano bhagavantaṃyeva khuṃsento bhagavantaṃyeva vambhento bhagavantaṃyeva<BR>
vadamāno 'samaṇo gotamo pāpito bhavissatī'ti. Bhagavantaṃ etadavoca: brāhmaṇo bho<BR>
gotama, pokkharasāti opamañño subhagavaniko evamāha: evameva panimeke2<BR>
samaṇabrāhmaṇā uttarimanussadhammā alamariyañāṇadassanavisesaṃ paṭijānanti.<BR>
Tesamidaṃ bhāsitaṃ [PTS Page 201] [\q 201/]      hassakaṃyeva sampajjati, nāmakaṃyeva<BR>
sampajjati, rittakaṃyeva sampajjati, tucchakaṃyeva sampajjati. Kathaṃ hī nāma<BR>
manussabhūto uttarimanussadhammā alamariyañāṇadassanavisesaṃ ñassati vā dakkhiti3 vā<BR>
sacchi vā karissati. Netaṃ ṭhānaṃ vijjatī'ti.<BR>
-------------------------<BR>
1.Sambhattā-syā 2.Panimekacce-machasaṃ 3.Dakkhati-machasaṃ.Dakkhissati-sīmu. <BR>
<BR>
[BJT Page 720] [\x 720/]     <BR>
<BR>
Kiṃ pana māṇava, brāhmaṇo pokkharasāti opamañño subhagavaniko sabbesaṃyeva<BR>
samaṇabrāhmaṇānaṃ cetasā ceto paricca pajānāti'ti.?<BR>
<BR>
Sakāyapi hi bho gotama, puṇṇakāya dāsiyā brāhmaṇo pokkharasāti opamañño<BR>
subhagavaniko na cetasā ceto paricca pajānāti, kuto pana sabbesaṃyeva<BR>
samaṇabrāhmaṇānaṃ cetasā ceto paricca pajānissatī'ti.<BR>
<BR>
Seyyathāpi māṇava, jaccandho puriso na passeyya kaṇhasukkāni rūpāni, na passeyya<BR>
nīlakāni rūpāni, na passeyya pītakāni rūpāni, na passeyya lohītakāni rūpāni, na passeyya<BR>
mañjeṭṭhakāni rūpāni, na passeyya samavisamaṃ1, na passeyya tārakarūpāni, na passeyya<BR>
candimasūriye. So evaṃ vadeyya: natthi kaṇhasukkāni rūpāni, natthi kaṇhasukkānaṃ<BR>
rūpānaṃ dassāvi, natthi nīlakāni rūpāni, natthi nīlakānaṃ rūpānaṃ dassāvī, natthi pītakāni<BR>
rūpāni, natthi pītakānaṃ rūpānaṃ dassāvi, natthi lohitakāni rūpāni, natthi lohītakānaṃ<BR>
rūpānaṃ dassāvi. Natthi mañjeṭṭhikāni rūpāni, natthi mañjeṭṭhikānaṃ rūpānaṃ dassāvi,<BR>
natthi samavisamaṃ, natthi samavisamassa dassāvi, natthi tārakarūpāni, natthi tārakarūpānaṃ<BR>
dassāvī, natthi candimasūriyā ,natthi candimasūriyānaṃ dassāvi, ahametaṃ na jānāmi,<BR>
ahametaṃ na passāmi, tasmā natthī'ti. Sammā nu kho so māṇava, vadamāno vadeyyāti?<BR>
<BR>
<BR>
No hidaṃ bho gātama, atthi kaṇhasukkāni rūpāni, atthi kaṇhasukkānaṃ rūpānaṃ dassāvi,<BR>
atthi nīlakāni rūpāni, atthi nīlakānaṃ rūpānaṃ dassāvi, atthi pītakāni rūpāni, atthi pītakānaṃ<BR>
rūpānaṃ dassāvi, atthi lohitakāni rūpāni, atthi lohitakānaṃ rūpānaṃ dassāvi. Atthi<BR>
mañjeṭṭhikāni rūpāni, atthi mañjeṭṭhikānaṃ rūpānaṃ dassāvi, atthi samavisamaṃ, atthi<BR>
samavisamassa dassāvi, atthi tārakarūpāni, atthi tārakarūpānaṃ dassāvi, atthi<BR>
candimasuriyā2, atthi candimasuriyānaṃ dassāvi, ahametaṃ [PTS Page 202] [\q 202/]      na<BR>
jānāmi, ahametaṃ na passāmi tasmā natthī'ti na hi so bho gotama, sammā vadamāno<BR>
vadeyyāti.<BR>
<BR>
Evameva kho māṇava, brāhmaṇo pokkharasāti opamañño subhagavaniko andho<BR>
acakkhuko. So vata uttarimanussadhammā alamariyañāṇadassanavisesaṃ ñassati vā<BR>
dakkhiti3 vā sacchi vā karissatī'ti netaṃ ṭhānaṃ vijjati.<BR>
<BR>
Taṃ kiṃ maññasi māṇava, ye te kosalakā4 brāhmaṇamahāsāḷā seyyathīdaṃ: 'caṅkī<BR>
brāhmaṇo tārukkho brāhmaṇo pokkharasāti brāhmaṇo jānussoṇi brāhmaṇo pitā vā te<BR>
todeyyo. Katamā nesaṃ seyyā'yaṃ vā te sammuccā5 vācaṃ bhāseyyuṃ. Yaṃ vā asammuccāti6<BR>
<BR>
Sammuccā bho gotama.<BR>
------------------------<BR>
1.Samavisamāni-syā,[PTS 2.]Candimasuriyo-sīmu. 3.Dakkhati-machasaṃ 4.Ye pana te<BR>
kosalikā-syā. 5.Sammusā-sīmu,[PTS,] sammucchā-syā 6.Asammusāti-sīmu,[PTS.]<BR>
<BR>
[BJT Page 722] [\x 722/]     <BR>
<BR>
Katamā tesaṃ seyyo, yaṃ vā te mantā vācaṃ bhāseyyuṃ. Yaṃ vā amantāti?<BR>
<BR>
Mantā bho gotama<BR>
<BR>
Katamā tesaṃ seyyo, yaṃ vā te paṭisaṅkhāya vācaṃ bhāseyyuṃ yaṃ vā apaṭisaṅkhāya vācaṃ<BR>
bhāseyyuṃ yaṃ vā apaṭisaṅkhāyāti?<BR>
<BR>
Paṭisaṅkhāya bho gotama.<BR>
<BR>
Katamā tesaṃ seyyo, yaṃ vā te atthasaṃhitaṃ vācaṃ bhāseyyuṃ. Yaṃ vā anatthasaṃhitanti?<BR>
<BR>
Atthasaṃhitaṃ bho gotama.<BR>
<BR>
Taṃ kiṃ maññasi māṇava, yadi evaṃ sante brāhmaṇena pokkharasātinā opamaññena<BR>
subhagavanikena sammuccā vācā bhāsitā, asammuccā vā'ti?<BR>
<BR>
Asammuccā bho gotama<BR>
Mantā vācā bhāsitā, amantā vā'ti?<BR>
Amantā bho gotama<BR>
Paṭisaṅkhāya vācā bhāsitā, apaṭisaṅkhāya vā'ti?<BR>
Apaṭisaṅkhāya bho gotama,<BR>
Atthasaṃhitā vācā bhāsitā, anatthasaṃhitā vā'ti?<BR>
Anatthasaṃhitā bho gotama. [PTS Page 203] [\q 203/]     <BR>
<BR>
Pañca kho ime māṇava, nīvaraṇā. Katame pañca: kāmacchandanīvaraṇaṃ<BR>
byāpādanīvaraṇaṃ thīnamiddhanīvaraṇaṃ uddhaccakukkuccanīvaraṇaṃ<BR>
vicikicchānīvaraṇaṃ. Ime kho māṇava, pañcanīvaraṇā. Imehi kho māṇava, pañcahi<BR>
nīvaraṇehi brāhmaṇo pokkharasāti opamañño subhagavaniko āvuto1 nivuto ovuto2<BR>
pariyonaddho. So vata uttarimanussadhammā alamariyañāṇadassanavisesaṃ ñassati vā<BR>
dakkhiti vā sacchi vā karissatīti. Netaṃ ṭhānaṃ vijjati.<BR>
-----------------------<BR>
1.Āvaṭo-[PTS 2.]Ophuṭo-machasaṃ,syā.Ophuto-[PTS] <BR>
<BR>
[BJT Page 724] [\x 724/]     <BR>
<BR>
Pañca kho ime māṇava kāmaguṇā, katame pañca: cakkhuviññeyyā rūpā iṭṭhā kantā<BR>
manāpā piyarūpā kāmūpasaṃhitā rajanīyā. Sotaviññeyyā saddā iṭṭhā kantā manāpā piyarūpā<BR>
kāmūpasaṃhitā rajanīyā. Ghānaviññeyyā gandhā iṭṭhā kantā manāpā piyarūpā<BR>
kāmūpasaṃhitā rajanīyā. Jivhā viññeyyā rasā iṭṭhā kantā manāpā piyarūpā kāmūpasaṃhitā<BR>
rajanīyā. Kāyaviññeyyā phoṭṭhabbā iṭṭhā kantā manāpā piyarūpā kāmūpasaṃhitā rajanīyā.<BR>
Ime kho māṇava, pañca kāmaguṇā. Imehi kho māṇava, pañcahi kāmaguṇehi brāhmaṇo<BR>
pokkharasāti opamañño subhagavaniko gathito1 mucchito ajjhopanno anādīnavadassāvī<BR>
anissaraṇapañño paribhuñjati. So vata uttarimanussadhammā alamariyañāṇadassanavisesaṃ<BR>
ñassati vā dakkhiti vā sacchi vā karissatīti netaṃ ṭhānaṃ vijjati.<BR>
<BR>
Taṃ kiṃ maññasi māṇava, yaṃ vā tiṇakaṭṭhūpādānaṃ paṭicca aggiṃ jāleyya, yaṃ vā<BR>
nissaṭṭhatiṇakaṭṭhūpādānaṃ aggiṃ jāleyya, katamo nu khvāssa aggi accimā ca vaṇṇimā ca<BR>
pabhassaro cāti?<BR>
<BR>
Sace taṃ bho gotama, ṭhānaṃ nissaṭṭhatiṇakaṭṭhūpādānaṃ aggiṃ jāletuṃ, svāssa aggi accimā<BR>
ca vaṇṇimā ca pabhassaro cāti.<BR>
<BR>
Aṭṭhānaṃ kho etaṃ māṇava, anavakāso, yaṃ nissaṭṭhatiṇakaṭṭhūpādānaṃ aggiṃ jāleyya<BR>
aññatra iddhimatā. Seyyathāpi māṇava, tiṇakaṭṭhūpādānaṃ paṭicca aggi jalati,<BR>
tathūpamāhaṃ māṇava, imaṃ pītiṃ vadāmi. Yāyaṃ pīti pañcakāmaguṇe paṭicca: seyyathāpi<BR>
māṇava, nissaṭṭhatiṇakaṭṭhūpādānaṃ paṭicca aggi jalati. Tathūpamāhaṃ māṇava, imaṃ<BR>
pītiṃ vadāmi, yāyaṃ pīti [PTS Page 204] [\q 204/]      aññatreva kāmehi aññatra akusalehi<BR>
dhammehi. <BR>
<BR>
Katamā ca māṇava, pīti aññatreva kāmehi aññatra akusalehi dhammehi: idha māṇava,<BR>
bhikkhu vivicceva kāmehi vivicca akusalehi dhammehi savitakkaṃ savicāraṃ vivekajaṃ<BR>
pītisukhaṃ paṭhamaṃ jhānaṃ upasampajja viharati. Ayampi kho māṇava, pīti aññatreva<BR>
kāmehi aññatra akusalehi dhammehi. Puna ca paraṃ māṇava, bhikkhu vitakkavicārānaṃ<BR>
vūpasamā ajjhattaṃ sampasādanaṃ cetaso ekodibhāvaṃ avitakkaṃ avicāraṃ samādhijaṃ<BR>
pītisukhaṃ dutiyaṃ jhānaṃ upasampajja viharati. Ayampi kho māṇava, pīti aññatreva<BR>
kāmehi aññatra akusalehi dhammehi. <BR>
<BR>
Ye te māṇava, brāhmaṇā pañca dhamme paññāpenti puññassa kiriyāya kusalassa<BR>
ārādhanāya. Kamettha brāhmaṇā dhammaṃ mahapphalataraṃ paññāpenti puññassa kiriyāya<BR>
kusalassa ārādhanāyāti<BR>
<BR>
Yeme bho gotama, brāhmaṇā pañca dhamme paññāpenti puññassa kiriyāya kusalassa<BR>
ārādhanāya, cāgamettha brāhmaṇā dhammaṃ mahapphalataraṃ paññāpenti puññassa<BR>
kiriyāya kusalassa ārādhanāyāti.<BR>
<BR>
--------------------------<BR>
1.Gabhito-syā.<BR>
<BR>
[BJT Page 726] [\x 726/]     <BR>
<BR>
Taṃ kiṃ maññasi māṇava, idhaññatarassa brāhmaṇassa mahāyañño paccupaṭṭhito assa.<BR>
Atha dve brāhmaṇā āgaccheyyuṃ: 'itthannāmassa brāhmaṇassa mahāyaññaṃ<BR>
anubhavissāmā'ti. Tatrekassa brāhmaṇassa evamassa: 'aho vata ahameva labheyyaṃ<BR>
bhattagge aggāsanaṃ aggodakaṃ aggapiṇḍaṃ, nāñño brāhmaṇo labheyya1 bhattagge<BR>
aggāsanaṃ aggodakaṃ aggapiṇḍanti.  hānaṃ kho panetaṃ māṇava, vijjati: 'yaṃ añño<BR>
brāhmaṇo labheyya bhattagge aggāsanaṃ aggodakaṃ aggapiṇḍaṃ, na so brāhmaṇo<BR>
labheyya bhattagge aggāsanaṃ aggodakaṃ aggapiṇḍaṃ. Añño brāhmaṇo labhati bhattagge<BR>
aggāsanaṃ aggodakaṃ aggapiṇḍaṃ, nāhaṃ labhāmi bhattagge aggāsanaṃ aggodakaṃ<BR>
aggapiṇḍa'nti, iti [PTS Page 205] [\q 205/]      so kupito hoti anattamano. Imassa pana<BR>
māṇava, brāhmaṇā kiṃ vipākaṃ paññāpentī'ti?<BR>
<BR>
Na khottha2 bho gotama, brāhmaṇā evaṃ dānaṃ denti: iminā paro kupito hotu<BR>
anattamano'ti atha khvettha brāhmaṇā anukampājātikaṃyeva dānaṃ denti'ti.<BR>
<BR>
Evaṃ sante kho māṇava, brāhmaṇānaṃ idaṃ chaṭṭhaṃ puññakiriyāvatthu hoti yadidaṃ<BR>
anukampājātikanti.<BR>
<BR>
Evaṃ sante bho gotama, brāhmaṇānaṃ idaṃ chaṭṭhaṃ puññakiriyāvatthu hoti yadidaṃ<BR>
anukampājātikanti.<BR>
<BR>
Ye te māṇava, brāhmaṇā pañca dhamme paññāpenti puññassa kiriyāya kusalassa<BR>
ārādhanāya. Ime tvaṃ pañca dhamme kattha bahulaṃ samanupassasi3 gahaṭṭhesu vā<BR>
pabbajitesuvā'ti?<BR>
<BR>
Yeme bho gotama, brāhmaṇā pañca dhamme paññāpenti puññassa kiriyāya kusalassa<BR>
ārādhanāya, imāhaṃ pañca dhamme pabbajitesu bahulaṃ samanupassāmi appaṃ gahaṭṭhesu.<BR>
Gahaṭṭho hi bho gotama, mahaṭṭho mahākicco mahādhikaraṇo mahāsamārambho, na<BR>
satataṃ samitaṃ saccavādī hoti. Pabbajito kho pana bho gotama, appaṭṭho appakicco<BR>
appādhikaraṇo appasamārambho, satataṃ samitaṃ saccavādī hoti. Gahaṭṭho hi bho gotama,<BR>
mahaṭṭho mahākicco mahādhikaraṇo mahāsamārambho, na satataṃ samitaṃ tapassī hoti.<BR>
Pabbajito kho pana bho gotama, appaṭṭho appakicco appādhikaraṇo appasamārambho,<BR>
satataṃ samitaṃ tapassī hoti. Gahaṭṭho hi bho gotama, mahaṭṭho mahākicco<BR>
mahādhikaraṇo mahāsamārambho, na satataṃ samitaṃ brahmacārī hoti. Pabbajito kho pana<BR>
bho gotama, appaṭṭho appakicco appādhikaraṇo appasamārambho, satataṃ samitaṃ<BR>
brahmacārī hoti. Gahaṭṭho hi bho gotama, mahaṭṭho mahākicco mahādhikaraṇo<BR>
mahāsamārambho na satataṃ samitaṃ sajjhāya bahulo hoti. Pabbajito kho pana bho gotama,<BR>
appaṭṭho appakicco appādhikaraṇo appasamārambho, satataṃ samitaṃ sajjhāya bahulo hoti.<BR>
Gahaṭṭho hi bho gotama, mahaṭṭho mahākicco mahādhikaraṇo mahāsamārambho, na<BR>
satataṃ samitaṃ cāgabahulo hoti. Pabbajito kho pana bho gotama, appaṭṭho appakicco<BR>
appādhikaraṇo appasamārambho, satataṃ samitaṃ cāgabahulo hoti. Hoti. Yeme bho gotama,<BR>
brāhmaṇā4 pañca dhamme paññāpenti puññassa kiriyāya kusalassa ārādhanāya , imāhaṃ<BR>
pañca dhamme pabbajitesu bahulaṃ samanupassāmi appaṃ gahaṭṭhesūti. <BR>
<BR>
--------------------------<BR>
1. Na aññe brāhmaṇā labheyyuṃ - sya 2. Nakhevattha-machasaṃ,syā.[PTS 3.]<BR>
Samanupassati-sīmu. 4. Samaṇabrāhmaṇā-[PTS.]<BR>
<BR>
[BJT Page 728] [\x 728/]     <BR>
<BR>
Ye te māṇava, brāhmaṇā pañca dhamme paññāpenti puññassa kiriyāya kusalassa<BR>
ārādhanāya. Cittassāhaṃ [PTS Page 206] [\q 206/]      ete parikkhāre vadāmi. Yadidaṃ cittaṃ<BR>
averaṃ abyāpajjhaṃ tassa bhāvanāya.<BR>
<BR>
Idha māṇava, bhikkhu saccavādī hoti. So saccavādīmhīti1 labhati atthavedaṃ labhati,<BR>
dhammavedaṃ, labhati dhammūpasaṃhitaṃ pāmujjaṃ2 yantaṃ kusalūpasaṃhitaṃ pāmujjaṃ,<BR>
cittassāhaṃ etaṃ parikkhāraṃ vadāmi. Yadidaṃ cittaṃ averaṃ abyāpajjhaṃ tassa bhāvanāya.<BR>
<BR>
Idha māṇava, bhikkhu tapassī hoti. So tapassīmhīti labhati atthavedaṃ labhati,<BR>
dhammavedaṃ, labhati dhammūpasaṃhitaṃ pāmujjaṃ2 yantaṃ kusalūpasaṃhitaṃ pāmujjaṃ,<BR>
cittassāhaṃ etaṃ parikkhāraṃ vadāmi. Yadidaṃ cittaṃ averaṃ abyāpajjhaṃ tassa bhāvanāya.<BR>
<BR>
Idha māṇava, bhikkhu brahmacārī hoti. So brahmacārīmhīti labhati atthavedaṃ labhati,<BR>
dhammavedaṃ, labhati dhammūpasaṃhitaṃ pāmujjaṃ2 yantaṃ kusalūpasaṃhitaṃ pāmujjaṃ,<BR>
cittassāhaṃ etaṃ parikkhāraṃ vadāmi. Yadidaṃ cittaṃ averaṃ abyāpajjhaṃ tassa bhāvanāya.<BR>
<BR>
Idha māṇava, bhikkhu sajjhāyabahulo hoti. So sajjhāyabahulomhīti labhati atthavedaṃ<BR>
labhati, dhammavedaṃ, labhati dhammūpasaṃhitaṃ pāmujjaṃ2 yantaṃ kusalūpasaṃhitaṃ<BR>
pāmujjaṃ, cittassāhaṃ etaṃ parikkhāraṃ vadāmi. Yadidaṃ cittaṃ averaṃ abyāpajjhaṃ tassa<BR>
bhāvanāya.<BR>
<BR>
Idha māṇava, bhikkhu cāgabahulo hoti. So cāgabahulomhīti labhati atthavedaṃ labhati,<BR>
dhammavedaṃ, labhati dhammūpasaṃhitaṃ pāmujjaṃ2 yantaṃ kusalūpasaṃhitaṃ pāmujjaṃ,<BR>
cittassāhaṃ etaṃ parikkhāraṃ vadāmi. Yadidaṃ cittaṃ averaṃ abyāpajjhaṃ tassa bhāvanāya.<BR>
<BR>
Ye te māṇava, brāhmaṇā pañca dhamme paññāpenti puññassa kiriyāya kusalassa<BR>
ārādhanāya. Cittassā'haṃ ete parikkhāre vadāmi yadidaṃ cittaṃ averaṃ abyāpajjhaṃ tassa<BR>
bhāvanāyāti.<BR>
<BR>
Evaṃ vutte subho māṇavo todeyyaputto bhagavantaṃ etadavoca: sutaṃ metaṃ bho gotama,<BR>
samaṇo gotamo brahmānaṃ sahavyatāya maggaṃ jānātīti.3.<BR>
<BR>
Taṃ kiṃ maññasi māṇava, āsanne ito naḷakāragāmo, nayito dūre naḷakāragāmoti?<BR>
<BR>
Evaṃ bho. Āsanne ito naḷakāragāmo, nayito dūre naḷakāragāmoti.<BR>
<BR>
Taṃ kiṃ maññasi māṇava, idhassa4 puriso naḷakāragāme jātavaddho5 tamenaṃ<BR>
naḷakāragāmato tāvadeva avasaṭaṃ6 naḷakāragāmassa maggaṃ puccheyyuṃ. Siyā nu kho<BR>
māṇava, tassa purisassa naḷakāragāme jātavaddhassa naḷakāragāmassa maggaṃ puṭṭhassa<BR>
dandhāyitattaṃ vā vitthāyitattaṃ vāti?<BR>
<BR>
No hidaṃ bho gotama, taṃ kissa hetu: asu hi bho gotama, puriso naḷakāragāme jātavaddho<BR>
tassa sabbāneva naḷakāragāmassa maggāni suviditānī'ti.<BR>
<BR>
-------------------------<BR>
1.Saccavādīmhīti-sīmu,syā 2. Pāmojjaṃ-machasaṃ 3. Pajānātīti-syā 4. Idhakhvassa-syā. 5.<BR>
Jātasaṃvaḍḍho-syā. 6. Apasattaṃ-syā.<BR>
<BR>
[BJT Page 730] [\x 730/]     <BR>
<BR>
Siyā nu kho māṇava, tassa purisassa naḷakāragāme jātavaddhassa naḷakāragāmassa maggaṃ<BR>
puṭṭhassa dandhāyitattaṃ [PTS Page 207] [\q 207/]      vā vitthāyitattaṃ vā, na tveva<BR>
tathāgatassa brahmalokaṃ vā brahmalokagāminiṃ vā paṭipadaṃ puṭṭhassa dandhāyitattaṃ<BR>
vā vitthāyitattaṃ vā. Brahmānaṃ cāhaṃ māṇava, pajānāmi, brahmalokañca<BR>
brahmalokagāminiñca paṭipadaṃ. Yathā paṭipanno ca brahmā brahmalokaṃ upapanno,<BR>
tañca pajānamī'ti.<BR>
'Sutaṃ metaṃ bho gotama, samaṇo gotamo brahmāṇaṃ sahavyatāya maggaṃ desetī'ti.<BR>
Sādhu me bhavaṃ gotamo brahmānaṃ sahavyatāya maggaṃ desetu'ti.<BR>
<BR>
Tena hi māṇava, suṇāhi, sādhukaṃ manasi karohi, bhāsissāmīti.<BR>
<BR>
Evaṃ bhoti kho subho māṇavo todeyyaputto bhagavato paccassosi.<BR>
<BR>
Bhagavā etadavoca: 'katamo ca māṇava, brahmānaṃ sahavyatāya maggo: idha māṇava,<BR>
bhikkhu mettāsahagatena cetasā ekaṃ disaṃ pharitvā viharati. Tathā dutiyaṃ, tathā tatiyaṃ,<BR>
tathā catutthiṃ. Iti uddhamadho tiriyaṃ sabbadhi sabbattatāya1 sabbāvantaṃ lokaṃ mettā<BR>
sahagatena cetasā vipulena mahaggatena appamāṇena averena abyāpajjhena pharitvā<BR>
viharati. Evaṃ bhāvitāya kho māṇava, mettāya cetovimuttiyā yaṃ pamāṇakataṃ kammaṃ,<BR>
na taṃ tatrāvasissati. Na taṃ tatrāvatiṭṭhati.<BR>
<BR>
Seyyathāpi māṇava, balavā saṅkhadhamo appakasireneva catuddisā2 viññāpeyya. Evameva<BR>
kho māṇava, evaṃ bhavitāya mettāya ceto vimuttiyā, yaṃ pamāṇakataṃ kammaṃ na taṃ<BR>
tatrāvasissati. Na taṃ tatrāvatiṭṭhati. Ayampi kho māṇava, brahmāṇaṃ sahavyatāya maggo.<BR>
<BR>
Punacaparaṃ māṇava, bhikkhu karuṇāsahagatena cetasā ekaṃ disaṃ pharitvā viharati. Tathā<BR>
dutiyaṃ tathā tatiyaṃ tathā catutthiṃ. Iti uddhamadho tiriyaṃ sabbadhi sabbattatāya4<BR>
sabbāvantaṃ lokaṃ karuṇāsahagatena cetasā vipulena mahaggatena [PTS Page 208] [\q<BR>
208/]      appamāṇena averena abyāpajjhena pharitvā viharati. Evaṃ bhāvitāya kho māṇava,<BR>
karuṇāya cetovimuttiyā yaṃ pamāṇakataṃ kammaṃ, na taṃ tatrāvasissati, na taṃ<BR>
tatrāvatiṭṭhati. Seyyathāpi māṇava, balavā saṅkhadhamo appakasireneva catuddisā<BR>
viññāpeyya. Evameva kho māṇava, evaṃ bhāvitāya karuṇāya cetovimuttiyā yaṃ<BR>
pamāṇakataṃ kammaṃ, na taṃ tatrāvasissati, na taṃ tatrāvatiṭṭhati. Ayampi kho māṇava,<BR>
brāhmānaṃ sahavyatāya maggoti.<BR>
<BR>
Punacaparaṃ māṇava bhikkhu muditāsahagatena cetasā ekaṃ disaṃ pharitvā viharati. Tathā<BR>
dutiyaṃ tathā tatiyaṃ tathā catutthiṃ. Iti uddhamadho tiriyaṃ sabbadhi sabbattatāya4<BR>
sabbāvantaṃ lokaṃ muditāsahagatena cetasā vipulena mahaggatena appamāṇena averena<BR>
abyāpajjhena pharitvā viharati. Evaṃ bhāvitāya kho māṇava, muditāya cetovimuttiyā yaṃ<BR>
pamāṇakataṃ kammaṃ, na taṃ tatrāvasissati, na taṃ tatrāvatiṭṭhati. Seyyathāpi māṇava,<BR>
balavā saṅkhadhamo appakasireneva catuddisā viññāpeyya. Evameva kho māṇava, evaṃ<BR>
bhāvitāya muditāya cetovimuttiyā yaṃ pamāṇakataṃ kammaṃ, na taṃ tatrāvasissati, na taṃ<BR>
tatrāvatiṭṭhati. Ayampi kho māṇava, brāhmāṇaṃ sahavyatāya maggoti.<BR>
<BR>
Punacaparaṃ māṇava, bhikkhu upekkhāsahagatena cetasā ekaṃ disaṃ pharitvā viharati.<BR>
Tathā dutiyaṃ tathā tatiyaṃ tathā catutthiṃ. Iti uddhamadho tiriyaṃ sabbadhi sabbattatāya4<BR>
sabbāvantaṃ lokaṃ upekkhāsahagatena cetasā vipulena mahaggatena appamāṇena averena<BR>
abyāpajjhena pharitvā viharati. Evaṃ bhāvitāya kho māṇava, upekkhāya cetovimuttiyā yaṃ<BR>
pamāṇakataṃ kammaṃ, na taṃ tatrāvasissati, na taṃ tatrāvatiṭṭhati. Seyyathāpi māṇava,<BR>
balavā saṅkhadhamo appakasireneva catuddisā viññāpeyya. Evameva kho māṇava, evaṃ<BR>
bhāvitāya upekkhāya cetovimuttiyā yaṃ pamāṇakataṃ kammaṃ, na taṃ tatrāvasissati, na taṃ<BR>
tatrāvatiṭṭhati. Ayampi kho māṇava, brāhmānaṃ sahavyatāya maggoti.<BR>
<BR>
-------------------------<BR>
1.Sabbatthāya-sīmu,syā. 2.Cātuddisā-syā.<BR>
<BR>
[BJT Page 732] [\x 732/]     <BR>
<BR>
Evaṃ vutte subho māṇavo todeyyaputto bhagavantaṃ etadavoca: abhikkantaṃ bho gotama<BR>
abhikkantaṃ bho gotama, seyyathāpi bho gotama nikkujjitaṃ vā ukkujjeyya, paṭicchannaṃ vā<BR>
vivareyya, mūḷhassa vā maggaṃ ācikkheyya' andhakāre vā telapajjotaṃ dhāreyya,<BR>
'cakkhumanto rūpāni dakkhintī'ti, evamevaṃ bhotā gotamena anekapariyāyena dhammo<BR>
pakāsito. Esāhaṃ bhavantaṃ gotamaṃ saraṇaṃ gacchāmi dhammañca bhikkhusaṅghañca.<BR>
Upāsakaṃ maṃ bhavaṃ gotamo dhāretu ajjatagge pāṇupetaṃ saraṇaṃ gataṃ. Handa cadāni<BR>
mayaṃ bho gotama, gacchāma, bahukiccā mayaṃ bahukaraṇiyyāti.<BR>
<BR>
Yassadāni tvaṃ māṇava, kālaṃ maññasīti.<BR>
<BR>
Atha kho subho māṇavo todeyyaputto bhagavato bhāsitaṃ abhinanditvā anumoditvā<BR>
uṭṭhāyāsanā bhagavantaṃ abhivādetvā padakkhiṇaṃ katvā pakkāmi.<BR>
<BR>
Tena kho pana samayena jānussoṇi brāhmaṇo sabbasetena valabhīrathena2 sāvatthiyā<BR>
niyyāti divādivassa. Addasā kho jānussoṇi brāhmaṇo subhaṃ māṇavaṃ todeyyaputtaṃ<BR>
dūratova āgacchantaṃ. Disvāna subhaṃ māṇavaṃ todeyyaputtaṃ etadavoca: 'handa kuto nu<BR>
bhavaṃ bhāradvājo āgacchati divādivassāti?<BR>
<BR>
Ito hi kho bho, ahaṃ āgacchāmi samaṇassa gotamassa sannikāti.<BR>
<BR>
Taṃ kiṃ maññasi bhavaṃ bhāradvājo samaṇassa gotamassa paññāveyyattiyaṃ paṇḍito<BR>
maññeti? [PTS Page 209] [\q 209/]      <BR>
Ko cāhaṃ bho, ko ca samaṇassa gotamassa paññāveyyattiyaṃ jānissāmi. Sopi nūnassa<BR>
tādisova, yo samaṇassa gotamassa paññāveyyattiyaṃ jāneyyāti.<BR>
<BR>
Uḷārāya khalu bhavaṃ bhāradvājo samaṇaṃ gotamaṃ pasaṃsāya pasaṃsatīti.<BR>
<BR>
Ko cāhaṃ bho, ko ca samaṇaṃ gotamaṃ pasaṃsissāmi. Pasatthapasattho ca so bhavaṃ<BR>
gotamo, seṭṭho devamanussānaṃ, ye cime bho brāhmaṇa, pañca dhamme paññāpenti<BR>
puññassa kiriyāya kusalassa ārādhanāya. Cittassa te samaṇo gotamo parikkhāre vadeti.<BR>
Yadidaṃ cittaṃ averaṃ abyāpajjhaṃ tassa bhāvanāyāti.<BR>
<BR>
----------------------------<BR>
1. Dakkhantīti-syā 2. Vaḷavābhirathena-machasaṃ,[PTS]<BR>
<BR>
[BJT Page 734] [\x 734/]     <BR>
<BR>
Evaṃ vutte jāṇussoṇī brāhmaṇo sabbasetā vaḷabhīrathā1. Orohitvā ekaṃsaṃ uttarāsaṅgaṃ<BR>
karitvā yena bhagavā tenañjaliṃ paṇāmetvā udānaṃ udānesi. Lābhā rañño pasenadissa<BR>
kosalassa suladdhalābhā rañño pasenadissa kosalassa, yassa vijite tathāgato viharati arahaṃ<BR>
sammāsambuddho'ti.<BR>
<BR>
Subhasuttaṃ navamaṃ.<BR>
<BR>
-------------------------<BR>
1.Vaḷavāhirathā-machasaṃ,[PTS.]<BR>
<BR>
[BJT Page 736] [\x 736/]     <BR>
<BR>
2.5.10<BR>
Saṅgāravasuttaṃ.<BR>
<BR>
Evaṃ me sutaṃ: ekaṃ samayaṃ bhagavā kosalesu cārikaṃ carati mahatā bhikkhusaṅghena<BR>
saddhiṃ. Tena kho pana samayena dhanañjānī1 nāma brāhmaṇī maṇḍalakappe2 paṭivasati<BR>
abhippasannā buddhe ca dhamme ca saṅghe ca. Atha kho dhanañjānī brāhmaṇī<BR>
upakkhalitvā tikkhattuṃ udānaṃ udānesi: 'namo tassa bhagavato arahato<BR>
sammāsambuddhassa, namo tassa bhagavato arahato sammāsambuddhassa, namo tassa<BR>
bhagavato arahato sammāsambuddhassā'ti. [PTS Page 210] [\q 210/]     <BR>
<BR>
Tena kho pana samayena saṅgāravo3 nāma māṇavo maṇḍalakappe paṭivasati tiṇṇaṃ<BR>
vedānaṃ pāragū sanighaṇḍukeṭubhānaṃ sākkharappabhedānaṃ itihāsapañcamānaṃ padako<BR>
veyyākaraṇo lokāyatamahāpurisalakkhaṇesu anavayo. Assosi kho saṅgāravo māṇavo<BR>
dhanañjāniyā brāhmaṇiyā evaṃ vācaṃ bhāsamānāya, sutvā dhanañjāniṃ brāhmaṇiṃ<BR>
etadavoca: avabhūtāva ayaṃ dhanañjānī brāhmaṇī paribhūtāva ayaṃ dhanañjānī brāhmaṇī<BR>
vijjamānānaṃ brāhmaṇānaṃ. Atha ca pana tassa muṇḍakassa samaṇakassa vaṇṇaṃ<BR>
bhāsatīti4<BR>
<BR>
Na hi pana tvaṃ tāta bhadramukha, tassa bhagavato sīlapaññāṇaṃ jānāsi. Sace tvaṃ tāta<BR>
bhadramukha, tassa bhagavato sīlapaññāṇaṃ jāneyyāsi, na tvaṃ tāta bhadramukha, taṃ<BR>
bhagavantaṃ akkositabbaṃ paribhāsitabbaṃ maññeyyāsīti.<BR>
<BR>
Tena hi bhoti, yadā samaṇo gotamo maṇḍalakappaṃ anuppatto hoti. Atha me5<BR>
āroceyyāsīti. Evaṃ bhadramukhāti kho dhanañjānī brāhmaṇī saṅgāravassa māṇavassa<BR>
paccassosi.<BR>
<BR>
Atha kho bhagavā kosalesu anupubbena cārikaṃ caramāno yena maṇḍalakappaṃ<BR>
tadavasari. Tatra sudaṃ bhagavā maṇḍalakappe viharati todeyyānaṃ brāhmaṇānaṃ<BR>
ambavane. Assosi kho dhanañjānī brāhmaṇī. 'Bhagavā kira maṇḍalakappaṃ anuppatto<BR>
maṇḍalakappe viharati todeyyānaṃ brāhmaṇānaṃ ambavane'ti.<BR>
<BR>
--------------------<BR>
1. Dhānañjānī-[PTS 2.] Cañcalikappe-machasaṃ , paccalakappesyā ,caṇḍalakappe-sīmu. 3.<BR>
Sagāravo-syā 4. Bhāsissatīti-machasaṃ 5. Atha kho,me-sīmu.<BR>
<BR>
[BJT Page 738] [\x 738/]     <BR>
<BR>
Atha kho dhanañjānī brāhmaṇī yena saṅgāravo māṇavo, tenupasaṅkami, upasaṅkamitvā<BR>
saṅgāravaṃ māṇavaṃ etadavoca: 'ayaṃ tāta mudramukha, so bhagavā maṇḍalakappaṃ<BR>
anuppatto, maṇḍalakappe viharati todeyyānaṃ brāhmaṇānaṃ ambavane. Yassadāni tvaṃ1<BR>
tāta bhadramukha, kālaṃ maññasīti.<BR>
<BR>
'Evaṃ bhotī'ti2 kho saṅgāravo māṇavo dhanañjāniyā brāhmaniyā paṭissutvā yena bhagavā<BR>
tenupasaṅkami, upasaṅkamitvā bhagavatā saddhiṃ sammodi, sammodanīyaṃ [PTS Page 211]<BR>
[\q 211/]      kathaṃ sārāṇīyaṃ vītisāretvā ekamantaṃ nisīdi. Ekamantaṃ nisinno kho<BR>
saṅgāravo māṇavo bhagavantaṃ etadavoca:<BR>
<BR>
'Santi kho bho gotama, eke samaṇabrāhmaṇā diṭṭhadhammābhiññāvosānapāramippattā<BR>
ādibrahmacariyaṃ paṭijānanti. Tatra bho gotama, ye te samaṇabrāhmaṇā<BR>
diṭṭhadhammābhiññāvosānapāramippattā ādibrahmacariyaṃ paṭijānanti, tesaṃ bhavaṃ<BR>
gotamo katamo'ti.?<BR>
<BR>
Diṭṭhadhammābhiññāvosānapāramippattānaṃ ādibrahmacariyaṃ paṭijānantānampi kho<BR>
ahaṃ bhāradvāja, vemattataṃ3 vadāmi. Santi bhāradvāja, eke samaṇabrāhmaṇā anussavikā,<BR>
te anussavena diṭṭhadhammābhiññāvosānapāramippattā ādibrahmacariyaṃ paṭijānanti<BR>
seyyathāpi brāhmaṇā tevijjā. Santi pana bhāradvāja, eke samaṇabrāhmaṇā kevalaṃ<BR>
saddhāmattakena diṭṭhadhammābhiññāvosānapāramippattā ādibrahmacariyaṃ paṭijānanti<BR>
seyyathāpi takkī vīmaṃsī. Santi bhāradvāja, eke samaṇabrāhmaṇā pubbe ananussutesu<BR>
dhammesu sāmaññeva dhammaṃ abhiññāya diṭṭhadhammābhiññāvosānapāramippattā<BR>
ādibrahmacariyaṃ paṭijānanti.<BR>
<BR>
Tatra bhāradvāja, ye te samaṇabrāhmaṇā pubbe ananussutesu dhammesu sāmaññeva<BR>
dhammaṃ abhiññāya diṭṭhadhammābhiññāvosānapāramippattā ādibrahmacariyaṃ<BR>
paṭijānanti. Tesāhamasmi. Tadamināpetaṃ bhāradvāja, pariyāyena veditabbaṃ: yathā ye te<BR>
samaṇabrāhmaṇā pubbe ananussutesu dhammesu sāmaññeva dhammaṃ abhiññāya<BR>
diṭṭhadhammābhiññāvosānapāramippattā ādibrahmacariyaṃ paṭijānanti, tesāhamasmīti.<BR>
<BR>
------------------------<BR>
1.Yassadāni-machasaṃ 2.Evaṃ bhoti-machasaṃ 3. Vemattaṃ-machasaṃ.<BR>
<BR>
[BJT Page 740] [\x 740/]     <BR>
<BR>
Idha me bhāradvāja, pubbeva sambodhā anabhisambuddhassa bodhisattasseva sato<BR>
etadahosi: sambādho gharāvāso rajāpatho, abbhokāso pabbajjā, nayidaṃ sukaraṃ agāraṃ<BR>
ajjhāvasatā ekantaparipuṇṇaṃ ekantaparisuddhaṃ saṅkhalikhitaṃ brahmacariyaṃ carituṃ,<BR>
yannūnāhaṃ kesamassuṃ ohāretvā kāsāyāni vatthāni acchādetvā agārasmā anagāriyaṃ<BR>
pabbajeyya"nti. So kho ahaṃ bhāradvāja, aparena [PTS Page 212] [\q 212/]      samayena<BR>
daharova samāno susukāḷakeso bhadrena yobbanena samannāgato paṭhamena vayasā<BR>
akāmakānaṃ mātāpitunnaṃ assumukhānaṃ rudantānaṃ kesamassuṃ ohāretvā kāsāyāni<BR>
vatthāni acchādetvā agārasmā anagāriyaṃ pabbajiṃ. So evaṃ pabbajito samāno<BR>
kiṃkusalagavesī anuttaraṃ santivarapadaṃ pariyesamāno yena āḷāro kālāmo<BR>
tenupasaṅkamiṃ, upasaṅkamitvā āḷāraṃ kālāmaṃ etadavocaṃ: "icchāmahaṃ āvuso kālāma,<BR>
imasmiṃ dhammavinaye brahmacariyaṃ caritu"nti. Evaṃ vutte bhāradvāja, āḷāro kālāmo<BR>
maṃ etadavoca: " viharatāyasmā tādiso ayaṃ dhammo, yattha viññū puriso na cirasseva<BR>
sakaṃ ācariyakaṃ sayaṃ abhiññā sacchikatvā upasampajja vihareyyā"ti. So kho ahaṃ<BR>
bhāradvāja, nacirasseva khippameva taṃ dhammaṃ pariyāpuṇiṃ. So kho ahaṃ bhāradvāja,<BR>
tāvatakeneva oṭṭhappahatamattena lapitalāpanamattena ñāṇavādañca vadāmi theravādañca<BR>
' jānāmi passāmī" ti ca paṭijānāmi ahañceva aññe ca. Tassa mayhaṃ bhāradvāja, etadahosi:<BR>
" na kho āḷāro kālāmo imaṃ dhammaṃ kevalaṃ saddhāmattakena 'sayaṃ abhiññā<BR>
sacchikatvā upasampajja viharāmi"ti pavedeti. Addhā āḷāro kālāmo imaṃ dhammaṃ jānaṃ<BR>
passaṃ viharatī"ti.<BR>
<BR>
Atha khvāhaṃ bhāradvāja, yena āḷāro kālāmo tanupasaṅkamiṃ. Upasaṅkamitvā āḷāraṃ<BR>
kālāmaṃ etadavocaṃ: "kittāvatā no āvuso kālāma, imaṃ dhammaṃ sayaṃ abhiññā sacchikatvā<BR>
upasampajja viharāmī'ti pavedemī"ti. Evaṃ vutte bhāradvāja, āḷārokālāmo<BR>
ākiñcaññāyatanaṃ pavedesi. Tassa mayhaṃ bhāradvāja, etadahosi: " na kho āḷārasseva<BR>
kālāmassa atthi saddhā, mayhampatthi saddhā. Na kho āḷārasseva kālāmassa atthi viriyaṃ<BR>
,mayhampatthi viriyaṃ. Na kho āḷārasseva kālāmassa atthi sati, mayhampatthi sati. Na kho<BR>
āḷārasseva kālāmassa atthi samādhi, mayhampatthi samādhi. Na kho āḷārasseva kālāmassa<BR>
atthi paññā, mayhampatthi paññā, yannūnāhaṃ yaṃ dhammaṃ āḷāro kālāmo sayaṃ abhiññā<BR>
sacchikatvā upasampajja viharāmī'ti pavedeti, tassa dhammassa sacchikiriyāya<BR>
padaheyya"nti. So kho ahaṃ bhāradvāja, na cirasseva khippameva taṃ dhammaṃ sayaṃ<BR>
abhiññā sacchitvā upasampajja vihāsiṃ.<BR>
<BR>
--------------------------<BR>
1.Udako-machasaṃ, 2attanā- machasaṃ.<BR>
<BR>
[BJT Page 742] [\x 742/]     <BR>
<BR>
Atha khvāhaṃ bhāradvāja, yena āḷāro kālāmo tenupasaṅkamiṃ, upasaṅkamitvā āḷāraṃ<BR>
kālāmaṃ etadavocaṃ: " ettāvatā no āvuso kālāma, imaṃ dhammaṃ sayaṃ abhiññā sacchikatvā<BR>
upasampajja pavedesī"ti. Ettāvatā kho ahaṃ āvuso, imaṃ dhammaṃ sayaṃ abhiññā<BR>
sacchikatvā upasampajja pavedemī'ti. Ahampi kho āvuso ettāvatā imaṃ dhammaṃ sayaṃ<BR>
abhiññā sacchikatvā upasampajja viharāmī'ti. Lābhā no avuso, suladdhaṃ no āvuso ye<BR>
mayaṃ āyasmantaṃ tādisaṃ sabrahmacāriṃ passāma iti, yāhaṃ dhammaṃ sayaṃ abhiññā<BR>
sacchikatvā upasampajja pavedemi, taṃ tvaṃ dhammaṃ sayaṃ abhiññā sacchikatvā<BR>
upayampajja viharasi. Yaṃ tvaṃ dhammaṃ sayaṃ abhiññā sacchikatvā upasampajja viharasi,<BR>
tamahaṃ dhammaṃ sayaṃ abhiññā sacchikatvā upasampajja pavedemi. Iti yāhaṃ dhammaṃ<BR>
jānāmi, taṃ tvaṃ dhammaṃ jānāsi. Yaṃ tvaṃ dhammaṃ jānāsi, tamahaṃ dhammaṃ jānāmi. Iti<BR>
yādiso ahaṃ, tādiso tuvaṃ. Yādiso tuvaṃ, tādiso ahaṃ. Ehi dāni āvuso, ubho'va santā imaṃ<BR>
gaṇaṃ pariharāmā'ti. Iti kho bhāradvāja, āḷāro kālāmo ācariyo me samāno attano antevāsiṃ<BR>
maṃ samānaṃ attano samasamaṃ ṭhapesi, uḷārāya ca maṃ pūjāya pūjesi. Tassa mayhaṃ<BR>
bhāradvāja, etadahosi: " nāyaṃ dhammo nibbidāya na virāgāya na nirodhāya na upasamāya<BR>
na abhiññāya na sambodhāya na nibbānāya saṃvattati, yāvadeva ākiñcaññāyanūpapattiyā"ti.<BR>
So kho ahaṃ bhāradvāja, taṃ dhammaṃ analaṅkaritvā tasmā dhammā nibbijja apakkamiṃ.<BR>
<BR>
So kho ahaṃ bhāradvāja, kiṃkusalagavesī anuttaraṃ santivarapadaṃ pariyesamāno yena<BR>
uddako2 rāmaputto tenupasaṅkamiṃ. Upasaṅkamitvā uddakaṃ rāmaputtaṃ etadavocaṃ: "<BR>
icchāmahaṃ āvuso rāma1 imasmiṃ dhammavinaye brahmacariyaṃ caritu"nti. Evaṃ vutte<BR>
bhāradvāja, uddako rāmaputto maṃ etadavoca: 'viharatāyasmā, tādiso ayaṃ dhammo, yattha<BR>
viññū puriso na cirasseva sakaṃ ācariyakaṃ sayaṃ abhiññā sacchikatvā upasampajja<BR>
vihareyyā"ti. So kho ahaṃ bhāradvāja, na cirasseva khippameva taṃ dhammaṃ pariyāpuṇiṃ.<BR>
So kho ahaṃ bhāradvāja, tāvatakeneva oṭṭhappahatamattena lapita lāpanamattena<BR>
ñāṇavādañca vadāmi theravādañca 'jānāmi passāmī'ti ca paṭijānāmi ahañceva aññe ca.<BR>
Tassa mayhaṃ bhāradvāja, etadahosi: " na kho rāmo imaṃ dhammaṃ kevalaṃ<BR>
saddhāmattakena sayaṃ abhiññā sacchikatvā upasampajja viharāmī"ti. Pavedesi, addhā<BR>
rāmo imaṃ dhammaṃ jānaṃ passaṃ vihāsī'ti.<BR>
<BR>
Atha khvāhaṃ bhāradvāja, yena uddako2 rāmaputto tenupasaṅkamiṃ. Upasaṅkamitvā<BR>
uddakaṃ rāmaputtaṃ etadavocaṃ: " kittāvatā no āvuso, rāmo imaṃ dhammaṃ sayaṃ abhiññā<BR>
sacchikatvā upasampajja viharāmī'ti pavedesī"ti. Evaṃ vutte bhāradvāja, uddako rāmaputto<BR>
nevasaññānāsaññāyatanaṃ pavedesi. Tassa mayhaṃ bhāradvāja, etadahosi: " na kho<BR>
rāmasseva ahosi saddhā, mayhampatthi saddhā. Na kho rāmasseva ahosi viriyaṃ,<BR>
mayhampatthi virayaṃ. Na kho rāmasseva ahosi sati mayhampatthi sati. Na kho rāmasseva<BR>
ahosi samādhi ,mayhampatthi samādhi. Na kho rāmasseva ahosi paññā, mayhampatthi<BR>
paññā. Yannūnāhaṃ yaṃ dhammaṃ rāmo sayaṃ abhiññā sacchikatvā upasampajja viharāmī'ti<BR>
pavedesi. Tassa dhammassa sacchikiriyāya padaheyya"nti. So kho ahaṃ bhāradvāja, na<BR>
cirasseva khippameva taṃ dhammaṃ sayaṃ abhiññā sacchikatvā upasampajja vihāsiṃ.<BR>
<BR>
-------------------------<BR>
1.Āvuso-machasaṃ 2. Udako-machasaṃ.<BR>
<BR>
[BJT Page 744] [\x 744/]     <BR>
<BR>
Atha khvāhaṃ bhāradvāja, yena uddako rāmaputto tenupasaṅkamiṃ, upasaṅkamitvā<BR>
uddakaṃ rāmaputtaṃ etadavocaṃ: " ettāvatā no avuso rāma1 imaṃ dhammaṃ sayaṃ abhiññā<BR>
sacchikatvā upasampajja pavedesī"ti. Ettāvatā kho ahaṃ āvuso imaṃ dhammaṃ sayaṃ<BR>
abhiññā sacchikatvā upasampajja pavedemī'ti2. 'Ahampi kho āvuso, ettāvatā imaṃ<BR>
dhammaṃ sayaṃ abhiññā sacchikatvā upasampajja viharāmī'ti. Lābhā no āvuso, suladdhaṃ<BR>
no āvuso, ye mayaṃ āyasmantaṃ tādisaṃ brahmacāriṃ passāma. Iti yaṃ dhammaṃ rāmo<BR>
sayaṃ abhiññā sacchikatvā upasampajja pavedesi, taṃ tvaṃ dhammaṃ sayaṃ abhiññā<BR>
sacchikatvā upasampajja viharasi. Yaṃ tvaṃ dhammaṃ sayaṃ abhiññā sacchikatvā<BR>
upasampajja viharasi, taṃ dhammaṃ rāmo sayaṃ abhiññā sacchikatvā upasampajja pavedesi.<BR>
Iti yaṃ dhammaṃ rāmo abhiññāsi, taṃ tvaṃ dhammaṃ jānāsi. Yaṃ tvaṃ dhammaṃ jānāsi, taṃ<BR>
dhammaṃ rāmo abhiññāsi. Iti yādiso rāmo ahosi, tādiso tuvaṃ, yādiso tuvaṃ, tādiso rāmo<BR>
ahosi. Ehi dāni āvuso, tuvaṃ imaṃ gaṇaṃ pariharā'ti. Iti kho bhāradvāja, uddako rāmaputto<BR>
sabrahmacārī me samāno ācariyaṭṭhāne maṃ ṭhapesi, uḷārāya ca maṃ pūjāya pūjesi. Tassa<BR>
mayhaṃ bhāradvāja, etadahosi: " nāyaṃ dhammo nibbidāya na virāgāya na nirodhaya na<BR>
upasamāya na abhiññāya na sambodhāya na nibbānāya saṃvattati, yāvadeva<BR>
nevasaññānāsaññāyatanūpapattiyā"ti. So kho ahaṃ bhāradvāja, taṃ dhammaṃ analaṃkaritvā<BR>
tasmā dhammā nibbijja apakkamiṃ.<BR>
<BR>
So kho ahaṃ bhāradvāja, kiṃkusalagavesī anuttaraṃ santivarapadaṃ pariyesamāno<BR>
magadhesu anupubbena cārikaṃ caramāno yena uruvelā senānigamo tadavasariṃ.<BR>
Tatthaddasaṃ ramaṇīyaṃ bhūmibhāgaṃ pāsādikañca vaṇasaṇḍaṃ nadīñca sandantiṃ<BR>
setakaṃ supatitthaṃ ramaṇīyaṃ samantā ca gocaragāmaṃ. Tassa mayhaṃ bhāradvāja,<BR>
etadahosi: " ramaṇīyo vata bho bhūmibhāgo, pāsādiko ca vanasaṇḍo ,nadī ca sandati<BR>
setakā supatitthā ramaṇīyā, samantā ca gocaragāmo, alaṃ vatidaṃ kulaputtassa<BR>
padhānatthikassa padhānāyā"ti. So kho ahaṃ bhāradvāja, tattheva nisīdiṃ 'alamimaṃ<BR>
padhānāyā'ti. <BR>
<BR>
Apissu maṃ bhāradvāja, tisso upamāyo paṭibhaṃsu anacchariyā pubbe assutapubbā: <BR>
<BR>
Seyyathā'pi bhāradvāja, allaṃ kaṭṭhaṃ sasnehaṃ udake nikkhittaṃ, atha puriso āgaccheyya<BR>
uttarāraṇiṃ ādāya aggiṃ abhinibbattessāmi, tejo pātukirissāmī'ti. Taṃ kiṃ maññasi<BR>
bhāradvāja, api nu so puriso amuṃ allaṃ kaṭṭhaṃ sasnehaṃ udake nikkhittaṃ uttarāraṇiṃ<BR>
ādāya abhimanthento aggiṃ abhinibbatteyya tejo pātukareyyā'ti?<BR>
<BR>
-------------------------------<BR>
3. Rāmo-machasaṃ 2. Ettāvatā kho āvuso rāmo imaṃ dhammaṃ sayaṃ abhiññā sacchikatvā<BR>
upasampajja pavedesī'ti.Machasaṃ.<BR>
<BR>
[BJT Page 746] [\x 746/]     <BR>
<BR>
No hidaṃ bho gotama, taṃ kissa hetu: aduṃ hi bho gotama, allaṃ kaṭṭhaṃ sasnehaṃ. Tañca<BR>
pana udake nikkhittaṃ. Yāvadeva ca pana so puriso kilamathassa vighātassa bhāgī assā'ti.<BR>
<BR>
Evameva kho bhāradvāja, ye hi keci samaṇā vā brāhmaṇā vā kāyena ceva kāmehi<BR>
avupakaṭṭhā viharanti, yo ca nesaṃ kāmesu kāmacchando kāmasneho kāmamucchā<BR>
kāmapipāsā kāmapariḷāho, so ca ajjhattaṃ na suppahīno hoti, na suppaṭippassaddho.<BR>
Opakkamikā ce'pi te bhonto samaṇabrāhmaṇā dukkhā tippā1 kaṭukā vedanā vediyanti,<BR>
abhabbāva te ñāṇāya dassanāya anuttarāya sambodhāya. No ce'pi te bhonto<BR>
samaṇabrāhmaṇā oppakkamikā dukkhā tippā kaṭukā vedanā vediyanti, abhabbāva te<BR>
ñāṇāya dassanāya anuttarāya sambodhāya. Ayaṃ kho maṃ bhāradvāja, paṭhamā upamā<BR>
paṭihāsi anacchariyā pubbe assutapubbā.<BR>
<BR>
Aparā'pi maṃ bhāradvāja dutiyā upamā paṭibhāsi anacchariyā pubbe assutapubbā:<BR>
seyyathā'pi bhāradvāja, allaṃ kaṭṭhaṃ sasnehaṃ ārakā udakā thale nikkhittaṃ, atha puriso<BR>
āgaccheyya uttarāraṇiṃ ādāya aggiṃ abhinibbattessāmi, tejo pātukarissāmī'ti. Taṃ kiṃ<BR>
maññasi bhāradvāja, apinu so puriso amuṃ allaṃ kaṭṭhaṃ sasnehaṃ ārakā udakā thale<BR>
nikkhittaṃ uttarāraṇiṃ ādāya abhimanthento aggiṃ abhinibbatteyya tejo pātukareyyā'ti?<BR>
<BR>
No hidaṃ bho gotama, taṃ kissa hetu: aduṃ hi bho gotama, allaṃ kaṭṭhaṃ sasnehaṃ. Kiñcāpi<BR>
ārakā udakā thale nikkhittaṃ yāvadeva ca pana so puriso kilamathassa vighātassa bhāgī<BR>
assā'ti.<BR>
<BR>
Evameva kho bhāradvāja, ye hi keci samaṇā vā brāhmaṇā vā kāyena kho kāmehi<BR>
vūpakaṭṭhā viharanti. Yo ca nesaṃ kāmesu kāmacchando kāmasineho kāmamucchā<BR>
kāmapipāsā kāmapariḷāho, so ca ajjhattaṃ na suppahīno hoti na suppaṭippassaddho.<BR>
Opakkamikā ce'pi te bhonto samaṇabrāhmaṇā dukkhā tippā kaṭukā vedanā vediyanti.<BR>
Abhabbā va te ñāṇaya dassanāya anuttarāya sambodhāya no ce'pi te bhonto<BR>
samaṇabrāhmaṇā opakkamikā dukkhā tippā kaṭukā vedanā vediyanti2, ababbāva te<BR>
ñāṇāya dassanāya anuttarāya sambodhāya. Ayaṃ kho maṃ bhāradvāja, dutiyā upamā<BR>
paṭibhāsi anacchariyā pubbe assutapubbā.<BR>
<BR>
Aparā'pi kho maṃ bhāradvāja, tatiyā upamā paṭibhāsi, anacchariyā pubbe assutapubbā:<BR>
seyyathāpi bhāradvāja, sukkhaṃ kaṭṭhaṃ kolāpaṃ ārakā udakā thale nikkhittaṃ. Atha puriso<BR>
āgaccheyya uttarāraṇiṃ ādāya aggiṃ abhinibbattessāmi, tejo pātukarissāmī'ti. Taṃ kiṃ<BR>
maññasi bhāradvāja, apinu so puriso amuṃ sukkhaṃ kaṭṭhaṃ kolāpaṃ ārakā udakā thale<BR>
nikkhittaṃ uttarāraṇiṃ ādāya abhimanthento aggiṃ abhinibbatteyya, tejo pātukareyyā'ti?<BR>
<BR>
------------------------<BR>
1.Tibbā kharā -machasaṃ. 2.Vedayanti-machasaṃ.<BR>
<BR>
[BJT Page 748] [\x 748/]     <BR>
<BR>
Evaṃ bho gotama, taṃ kissa hetu: aduṃ hi bho gotama, sukkhaṃ kaṭṭhaṃ kolāpaṃ, tañca<BR>
pana ārakā udakā thale nikkhitta'nti.<BR>
<BR>
Evameva kho bhāradvāja, ye hi keci samaṇā vā brāhmaṇā vā kāyena ceva cittena ca kāmehi<BR>
vūpakaṭṭhā viharanti. Yo ca nesaṃ kāmesu kāmacchando kāmasineho kāmamucchā<BR>
kāmapipāsā kāmapariḷāho, so ca ajjhattaṃ suppahīno hoti suppaṭippassaddho. Opakkamikā<BR>
ce'pi te bhonto samaṇabrāhmaṇā dukkhā tippā kaṭukā vedanā vediyanti. Bhabbā va te<BR>
ñāṇāya dassanāya anuttarāya sambodhāya. Ayaṃ kho maṃ bhāradvāja, tatiyā upamā<BR>
paṭibhāsi anacchariyā pubbe assutapubbā. Imā kho maṃ bhāradvāja, tisso upamā paṭibhāsi<BR>
anacchariyā pubbe assutapubbā. <BR>
<BR>
Tassa mayhaṃ bhāradvāja, etadahosi: " yannūnāhaṃ dantebhidantamādhāya jivhāya tāluṃ<BR>
āhacca cetasā cittaṃ abhiniggaṇheyyaṃ abhinippīḷeyyaṃ abhisantāpeyya"nti. So kho ahaṃ<BR>
bhāradvāja, dantebhidantamādhāya jivhāya tāluṃ āhacca cetasā cittaṃ abhiniggaṇhāmi<BR>
abhinippīḷemi abhisantāpemi. Tassa mayhaṃ bhāradvāja, dantebhidantamādhāya jivhāya<BR>
tāluṃ āhacca cetasā cittaṃ abhiniggaṇhato abhinippīḷayato abhisantāpayato kacchehi sedā<BR>
muccanti. Seyyathāpi bhāradvāja, balavā puriso dubbalataraṃ purisaṃ sīse vā gahetvā<BR>
khandhe vā gahetvā abhiniggaṇheyya abhinippīḷeyya abhisantāpeyya, evameva kho me<BR>
bhāradvāja, dantebhidantamādhāya jivhāya tāluṃ āhacca cetasā cittaṃ abhiniggaṇhato<BR>
abhinippīḷayato abhisantāpayato kacchehi sedā muccanti. Āraddhaṃ kho pana me<BR>
bhāradvāja, viriyaṃ hoti asallīnaṃ, upaṭṭhitā sati apammuṭṭhā, sāraddho ca pana me kāyo<BR>
hoti appaṭippassaddho teneva dukkhappadhānena pādhānābhitunnassa sato.<BR>
<BR>
Tassa mayhaṃ bhāradvāja, etadahosi: " yannūnāhaṃ appāṇakaṃ1 jhānaṃ jhāyeyya"nti. So kho<BR>
ahaṃ bhāradvāja, mukhato ca nāsato ca assāsapassāse uparundhiṃ. Tassa mayhaṃ<BR>
bhāradvāja, mukhato ca nāsato ca assāsapassāsesu uparuddhesu kaṇṇasotehi vātānaṃ<BR>
nikkhamantānaṃ adhimatto saddo hoti. Seyyathāpi nāma kammāragaggariyā dhammānāya<BR>
adhimatto saddo hoti evameva kho me bhāradvāja, mukhato ca nāsato ca assāsapassāsesu<BR>
uparuddhesu kaṇṇasotehi vātānaṃ nikkhamantānaṃ adhimatto saddo hoti. Āraddhaṃ kho<BR>
pana me bhāradvāja, viriyaṃ hoti asallīnaṃ, upaṭṭhitā sati apammuṭṭhā2, sāraddho ca pana<BR>
me kāyo hoti appaṭippassaddho teneva dukkhappadhānena padhānābhitunnassa sato<BR>
<BR>
-------------------------<BR>
1. Appāṇakaṃyeva - machasaṃ 2.Asammuṭṭhā - machasaṃ.<BR>
<BR>
[BJT Page 750] [\x 750/]     <BR>
<BR>
Tassa mayhaṃ bhāradvāja, etadahosi: " yannūnāhaṃ appāṇakaṃyeva jhānaṃ jhāyeyya"nti. So<BR>
kho ahaṃ bhāradvāja, mukhato ca nāsato ca kaṇṇato ca assāsapassāse uparundhiṃ. Tassa<BR>
mayhaṃ bhāradvāja, mukhato ca nāsato ca kaṇṇato ca assāsapassāsesu uparuddhesu<BR>
adhimattā vātā muddhānaṃ1 ūhananti. Seyyathāpi bhāradvāja, balavā puriso tiṇhena<BR>
sikharena muddhani abhimantheyya, evameva kho me bhāradvāja, mukhato ca nāsato ca<BR>
kaṇṇato ca assāsapassāsesu uparuddhesu adhimattā vātā muddhani ūhananti. Āraddhaṃ<BR>
kho pana me bhāradvāja, viriyaṃ hoti asallīnaṃ, upaṭṭhitā sati apammuṭṭhā, sāraddho ca<BR>
pana me kāyo hoti appaṭippassaddho teneva dukkhappadhānena padhānābhitunnassa sato.<BR>
<BR>
Tassa mayhaṃ bhāradvāja, etadahosi: " yannūnāhaṃ appāṇakaṃyeva jhānaṃ jhāyeyya"nti. So<BR>
kho ahaṃ bhāradvāja, mukhato ca nāsato ca kaṇṇato ca assāsapassāse uparundhiṃ. Tassa<BR>
mayhaṃ bhāradvāja, mukhato ca nāsato ca kaṇṇatoca assāsapassāsesu uparuddhesu<BR>
adhimattā sīse sīsavedanā honti. Seyyathāpi bhāradvāja, balavā puriso daḷhena<BR>
varattakabandhena2 sīse sīsaveṭhaṃ dadeyya, evameva kho bhāradvāja mukhato ca nāsato<BR>
ca kaṇṇato ca assāsapassāsesu uparuddhesu adhimattā sīse sīsavedanā honti. Āraddhaṃ<BR>
kho pana me bhāradvāja, viriyaṃ hoti asallīnaṃ, upaṭṭhitā sati apammuṭṭhā, sāraddho ca<BR>
pana me kāyo hoti appaṭippassaddho teneva dukkhappadhānena padhānābhitunnassa sato.<BR>
<BR>
Tassa mayhaṃ bhāradvāja, etadahosi: " yannūnāhaṃ appāṇakaṃyeva jhānaṃ jhāyeyya"nti. So<BR>
kho ahaṃ bhāradvāja, mukhato ca nāsato ca kaṇṇato ca assāsapassāse uparundhiṃ. Tassa<BR>
mayhaṃ bhāradvāja, mukhato ca nāsato ca kaṇṇato ca assāsapassāsesu uparuddhesu<BR>
adhimattā vātā kucchiṃ parikantanti, seyyathāpi bhāradvāja, dakkho goghātako vā<BR>
goghātakantevāsī vā tiṇhena govikantanena kucchiṃ parikanteyya, evameva kho me<BR>
bhāradvāja, mukhato ca nāsato ca kaṇṇato ca assāsapassāsesu uparuddhesu adhimattā vātā<BR>
kucchiṃ parikantanti. Āraddhaṃ kho pana me bhāradvāja, viriyaṃ hoti asallīnaṃ, upaṭṭhitā<BR>
sati apammuṭṭhā, sāraddho ca pana me kāyo hoti appaṭippassaddho teneva<BR>
dukkhappadhānena padhānābhitunnassa sato. <BR>
<BR>
Tassa mayhaṃ bhāradvāja, etadahosi: " yannūnāhaṃ appaṇakaṃyeva jhānaṃ jhāyeyya"nti so<BR>
kho ahaṃ bhāradvāja, mukhato ca nāsato ca kaṇṇato ca assāsapassāse uparundhiṃ. Tassa<BR>
mayhaṃ bhāradvāja nāsato ca kaṇṇatoca assāsapassāsesu uparuddhesu adhimattā kāyasmiṃ<BR>
ḍāho hoti, seyyathāpi bhāradvāja, dve balavanto purisā dubbalataraṃ purisaṃ nānābāhāsu<BR>
gahetvā aṅgārakāsuyā santāpeyya samparitāpeyya evameva kho me bhāradvāja, mukhato ca<BR>
nāsato ca kaṇṇato ca assāsapassāsesu uparuddhesu adhimatto kāyasmiṃ ḍāho hoti.<BR>
Āraddhaṃ kho pana me bhāradvāja, viriyaṃ hoti asallīnaṃ, upaṭṭhitā sati apammuṭṭhā,<BR>
sāraddho ca pana me kāyo hoti appaṭippassaddho teneva dukkhappadhānena<BR>
padhānābhitunnassa sato.<BR>
<BR>
-------------------------<BR>
1.Muddhani-machasaṃ 2.Varattakkhaṇḍena-machasaṃ.<BR>
<BR>
[BJT Page 752] [\x 752/]     <BR>
<BR>
Apissu maṃ bhāradvāja, devatā disvā evamāhaṃsu:" kālakato1 samaṇo gotamo"ti ekaccā<BR>
devatā evamāhaṃsu: " na kālakato samaṇo gotamo, api ca kālaṅkarotī'ti. Ekaccā devatā<BR>
evamāhaṃsu: " na kālakato samaṇo gotamo, na'pi2 kālaṅkaroti. Arahaṃ samaṇo gotamo,<BR>
vihārotveveso3 arahato evarūpo hotī"ti.<BR>
<BR>
Tassa mayhaṃ bhāradvāja, etadahosi: " yannūnāhaṃ sabbaso āhārūpacchedāya<BR>
paṭipajjeyya"nti. Atha kho maṃ bhāradvāja, devatā upasaṅkamitvā etadavocuṃ: "mā kho<BR>
tvaṃ mārisa, sabbaso āhārūpacchedāya paṭipajji. Sace kho tvaṃ mārisa, sabbaso<BR>
āhārūpacchedāya paṭipajjissasi, tassa te mayaṃ dibbaṃ ojaṃ lomakūpehi ajjhohāressāma4<BR>
tāyaṃ tvaṃ yāpessatī'ti. Tassa mayhaṃ bhāradvāja, etadahosi: 'ahañceva kho pana sabbaso<BR>
ajaddhukaṃ5 paṭijāneyyaṃ, imā ca me devatā dibbaṃ ojaṃ lomakūpehi ajjhohāreyyuṃ, tāya<BR>
cāhaṃ yāpeyyaṃ, taṃ mamassa musā"ti. So kho ahaṃ bhāradvāja, tā devatā paccācikkhāmi,<BR>
halanti vadāmi.<BR>
<BR>
Tassa mayhaṃ bhāradvāja, etadahosi: "yannūnāhaṃ thokaṃ thokaṃ āhāraṃ āhāreyyaṃ pasataṃ<BR>
pasataṃ yadi vā muggayūsaṃ yadi vā kulatthayūsaṃ yadi vā kalāyayūsaṃ yadi vā<BR>
hareṇukayūsa"nti. So kho ahaṃ bhāradvāja, thokaṃ thokaṃ āhāraṃ āhāresiṃ pasataṃ pasataṃ<BR>
yadi vā muggayūsaṃ yadi vā kulatthayūsaṃ yadi vā kalāyayūsaṃ yadi vā hareṇukayūsaṃ.<BR>
Tassa mayhaṃ bhāradvāja, thokaṃ thokaṃ āhāraṃ āhārayato pasataṃ pasataṃ yadi vā<BR>
muggayūsaṃ yadi vā kulatthayūsaṃ yadi vā kalāyayūsaṃ yadi vā hareṇukayūsaṃ<BR>
adhimattakasīmānaṃ patto kāyo hoti seyyathāpi nāma āsītikapabbāni vā kāḷapabbāni vā,<BR>
evamevassu me aṅgapaccaṅgāni bhavanti tāyevappāhāratāya. Seyyathāpi nāma vaṭṭanāvalī,<BR>
evamevassu me piṭṭhikaṇṭako unnatāvanato hoti tāyevappāhāratāya. Seyyathāpi nāma jara<BR>
sālāya gopānasiyo oluggaviluggā bhavanti, evamassu me phāsuliyo oluggaviluggā bhavanti<BR>
tāyevappāhāratāya. Seyyathāpi nāma gambhīre udapāne udakatārakā gambhīragatā<BR>
okkhāyikā dissanti, evamevassu me akkhikūpesu akkhitārakā gambhīragatā okkhāyikā<BR>
dissanti tāyevappāhāratāya. Seyyathāpi nāma<BR>
<BR>
--------------------------<BR>
1.Kālaṅkato-machasaṃ 2.Nāpi-machasaṃ 3. Vihārotveva so - machasaṃ 4.Ajjhoha<BR>
ressāma-machasaṃ 5. Ajajjitaṃ-machasaṃ.<BR>
<BR>
[BJT Page 754] [\x 754/]     <BR>
<BR>
Tittakā lābu āmakacchinno vātātapena samphuṭito hoti sammilāto, evamevassu me<BR>
sīsacchavī samphuṭitā hoti sammilātā tāyevappāhāratāya. So kho ahaṃ bhāradvāja,<BR>
udaracchaviṃ parāmasissāmī'ti piṭṭhikaṇṭakaṃyeva parigaṇhāmi. 'Piṭṭhikaṇṭakaṃ<BR>
parāmasissāmī'ti udaracchaviṃyeva parigaṇhāmi. Yāvassu me bhāradvāja, udaracchavi<BR>
piṭṭhikaṇaṭakaṃ allinā hoti tāyevappahāratāya, so kho ahaṃ bhāradvāja,'vaccaṃ vā muttaṃ<BR>
vā karissāmī'ti tattheva avakujjo papatāmi tāyevappāhāratāya. So kho ahaṃ bhāradvāja,<BR>
imameva kāyaṃ assāsento pāṇīnā gattāni anumajjāmi. Tassa mayhaṃ bhāradvāja, pāṇinā<BR>
gattāni anumajjato pūtimūlāni lomāni kāyasmā papatanti tāyevappāhāratāya. Apissu maṃ<BR>
bhāradvāja, manussā disvā evamāhaṃsu: "kāḷo samaṇo gotamo"ti. Ekacce manussā<BR>
evamāhaṃsu: " na kāḷo samaṇo gotamo, sāmo samaṇo gotamo"ti ekacce manussā<BR>
evamāhaṃsu: " na kāḷo samaṇo gotamo ,na'pi sāmo, maṅguracchavi samaṇo gotamo"ti.<BR>
Yāvassu me bhāradvāja, tāva parisuddho chavivaṇṇo pariyodāto upahato hoti<BR>
tāyevappāhāratāya.<BR>
<BR>
Tassa mayhaṃ bhārādvāja, etadahosi: " ye kho keci atītamaddhānaṃ samaṇā vā brāhmaṇā<BR>
vā opakkamikā dukkhā tippā1 kaṭukā vedanā vediyiṃsu,2 etāva paramaṃ nayito bhiyyo.<BR>
Ye'pi hi keci anāgatamaddhānaṃ samaṇā vā brāhmaṇā vā opakkamikā dukkhā tippā1<BR>
kaṭukā vedanā vediyissanti,3 etāva paramaṃ nayito bhiyyo. Ye'pi hi keci etarahi samaṇā vā<BR>
brāhmaṇā vā opakkamikā dukkhā tippā kaṭukā vedanā vediyanti,4 etāva paramaṃ nayito<BR>
bhiyyo. Na kho panāhaṃ imāya kaṭukāya dukkarakāriyāya adhigacchāmi<BR>
uttarimanussadhammā alamariyañāṇadassanavisesaṃ. Siyā nu kho añño maggo bodhāyā"ti.?<BR>
<BR>
Tassa mayhaṃ bhāradvāja, etadahosi: " abhijānāmi kho panā'haṃ pitusakkassa kammante<BR>
sītāya jambucchāyāya nisinno vivicceva kāmehi vivicca akusalehi dhammehi savitakkaṃ<BR>
savicāraṃ vivekajaṃ pītisukhaṃ paṭhamaṃ jhānaṃ upasampajja viharitā. Siyā nukho eso<BR>
maggo bodhāyā"ti. Tassa mayhaṃ bhāradvāja, satānusārī viññāṇaṃ ahosi: " eso'va5 maggo<BR>
bodhāyā"ti. Tassa mayhaṃ bhāradvāja, etadahosi: " kiṃ nukho ahaṃ tassa sukhassa bhāyāmi,<BR>
yaṃ taṃ sukhaṃ aññatreva kāmehi aññatra akusalehi dhammehī"ti. Tassa mayhaṃ<BR>
bhāradvāja, etadahosi: " na kho ahaṃ tassa sukhassa bhāyāmi, yaṃ taṃ sukhaṃ aññatreva<BR>
kāmehi aññatra akusalehi dhammehī"ti.<BR>
<BR>
-------------------------<BR>
1.Tibbā kharā-machasaṃ 2. Vedayiṃsu-machasaṃ<BR>
3. Vedayissanti-machasaṃ 4. Vedayanti-machasaṃ 5. Eseva-machasaṃ.<BR>
<BR>
[BJT Page 756] [\x 756/]     <BR>
<BR>
Tassa mayhaṃ bhāradvāja, etadahosi:" na kho taṃ sukaraṃ sukhaṃ adhigantuṃ evaṃ<BR>
adhimattakasīmānaṃ pattakāyena, yannūnāhaṃ oḷārikaṃ āhāraṃ āhāreyyaṃ<BR>
odanakummāsa"nti. So kho ahaṃ bhāradvāja, oḷārikaṃ āhāraṃ āhāresiṃ odanakummāsaṃ.<BR>
Tena kho pana maṃ bhāradvāja, samayena pañcavaggiyā bhikkhū paccupaṭṭhitā honti, " yaṃ<BR>
kho samaṇo gotamo dhammaṃ adhigamissati, taṃ no ārocessatī"ti yato kho ahaṃ bhāradvāja<BR>
oḷārikaṃ āhāraṃ āhāresiṃ odanakummāsaṃ. Atha me te pañcavaggiyā bhikkhū nibbijja<BR>
pakkamiṃsu " bāhuliko1 samaṇo gotamo padhānavibbhanto āvatto bāhullāyā"ti.<BR>
<BR>
So kho ahaṃ bhāradvāja, oḷārikaṃ āhāraṃ āhāretvā balaṃ gahetvā vivicceva kāmehi vivicca<BR>
akusalehi dhammehi savitakkaṃ savicāraṃ vivekajaṃ pītisukhaṃ paṭhamaṃ jhānaṃ<BR>
upasampajja vihāsiṃ. Vitakkavicārānaṃ vūpasamā ajjhattaṃ sampasādanaṃ cetaso<BR>
ekodibhāvaṃ avitakkaṃ avicāraṃ samādhijaṃ pītisukhaṃ dutiyaṃjhānaṃ upasampajja vihāsiṃ.<BR>
Pītiyā ca virāgā upekkhako ca vihāsiṃ. Sato ca sampajāno sukhañca kāyena paṭisaṃvediṃ.<BR>
Yantaṃ ariyā ācikkhanti: upekkhako satimā sukhavihārīti taṃ tatiyaṃ jhānaṃ upasampajja<BR>
vihāsiṃ. Sukhassa ca pahānā dukkhassa ca pahānā, pubbeva somanassadomanassānaṃ<BR>
atthaṅgamā1 adukkhaṃ asukhaṃ2 upekkhāsatipārisuddhiṃ catutthaṃ jhānaṃ3 upasampajja<BR>
vihāsiṃ.<BR>
<BR>
So evaṃ samāhite citte parisuddhe pariyodāte anaṅgaṇe vigatūpakkilese mudubhūte<BR>
kammaniye ṭhite āneñjappatte4 pubbenivāsānussatiñāṇāya cittaṃ abhininnāmesiṃ. So<BR>
anekavihitaṃ pubbenivāsaṃ anussarāmi, seyyathīdaṃ: ekampi jātiṃ dvepi jātiyo, tissopi jātiyo<BR>
catassopi jātiyo pañcapi jātiyo dasapi jātiyo vīsatimpi jātiyo tiṃsampi jātiyo cattārīsampi<BR>
jātiyo paññāsampi jātiyo jātisatampi jātisahassampi jātisatasahassampi anekepi<BR>
saṃvaṭṭakappe anekepi vivaṭṭakappe anekepi saṃvaṭṭavivaṭṭakappe amutrāsiṃ evannāmo<BR>
evaṅgotto evaṃvaṇṇo evamāhāro evaṃsukhadukkhapaṭisaṃvedī evamāyupariyanto. So tato<BR>
cuto amutra udapādiṃ5 tatrāpāsiṃ evannāmo evaṅgotto evaṃvaṇṇo evamāhāro<BR>
evaṃsukhadukkhapaṭisaṃvedī evamāyupariyanto. So tato cuto idhūpapanno'ti. Iti sākāraṃ<BR>
sauddesaṃ anekavihitaṃ pubbenivāsaṃ anussarāmi. Ayaṃ kho me bhāradvāja, rattiyā<BR>
paṭhame yāme paṭhamā vijjā adhigatā, avijjā vihatā vijjā uppannā tamo vihato aloko<BR>
uppanno yathā taṃ appamattassa ātāpino pahitattassa viharato.<BR>
<BR>
So evaṃ samāhite citte parisuddhe pariyodāte anaṅgaṇe vigatūpakkilese mudubhūte<BR>
kammaniye ṭhite āneñjappatte4 sattānaṃ cutūpapātañāṇāya cittaṃ abhininnāmesiṃ. So<BR>
dibbena cakkhunā visuddhena atikkantamānusakena satte passāmi cavamāne upapajjamāne,<BR>
hine paṇīte suvaṇṇe dubbaṇṇe sugate duggate yathākammupage satte pajānāmi. Ime vata<BR>
bhonto sattā kāyaduccaritena samannāgatā vacīduccaritena samannāgatā manoduccaritena<BR>
samannāgatā ariyānaṃ upavādakā micchadiṭṭhikā micchādiṭṭhikammasamādānā, te kāyassa<BR>
bhedā parammaraṇā apāyaṃ duggatiṃ vinipātaṃ nirayaṃ upapannā, ime vā pana bhonto<BR>
sattā kāyasucaritena samannāgatā vacīsucaritena samannāgatā manosucaritena samannāgatā<BR>
ariyānaṃ anupavādakā sammādiṭṭhikā sammādiṭṭhikammasamādānā, te kāyassa bhedā<BR>
parammaraṇā sugatiṃ saggaṃ lokaṃ upannā'ti. Iti dibbena cakkhunā visuddhena<BR>
atikkantamānusakena satte passāmi cavamāne upapajjamāne hīne paṇīte suvaṇṇe<BR>
dubbaṇṇe sugate duggate yatākammūpage satte pajānāmi, ayaṃ kho me bhāradvāja, rattiyā<BR>
majjhime yāme dutiyā vijjā adhigatā, avijjā vihatā vijjā uppannā, tamo vihato āloko uppanno,<BR>
yathā taṃ appamattassa ātāpino pahītattassa viharato.<BR>
<BR>
------------------------<BR>
1.Bāhulliko-machasaṃ.<BR>
<BR>
[BJT Page 758] [\x 758/]     <BR>
<BR>
So evaṃ samāhite citte parisuddhe pariyodāte anaṅgaṇe vigatūpakkilese mudubhūte<BR>
kammaniye ṭhite āneñjappatte āsavānaṃ khayañāṇāya cittaṃ abhininnāmesiṃ. So idaṃ<BR>
dukkhanti yathābhūtaṃ abbhaññāsiṃ. Ayaṃ dukkhasamudayoti yathābhūtaṃ abbhaññāsiṃ.<BR>
Ayaṃ dukkhanirodhoti yathābhūtaṃ abbhāññāsiṃ. Ayaṃ dukkhanirodhagāmiṇīpaṭipadāti<BR>
yathābhūtaṃ abbhāññāsiṃ. Ime āsavāti yathābhūtaṃ abbhāññāsiṃ. Ayaṃ āsavasamudayoti<BR>
yathābhūtaṃ abbhāññāsiṃ. Ayaṃ āsavanirodhoti yathābhūtaṃ abbhāññāsiṃ ayaṃ<BR>
āsavanirodhagāminīpaṭipadāti yathābhūtaṃ abbhāññāsiṃ. Tassa me evaṃ jānato evaṃ<BR>
passato kāmāsavā pi cittaṃ vimuccittha. Bhavāsavāpi cittaṃ vimuccittha. Avijjāsavā pi cittaṃ<BR>
vimuccittha. Vimuttasmiṃ vimuttamiti ñāṇaṃ ahosi. Khīṇā jāti, vusitaṃ brahmacariyaṃ,<BR>
kataṃ karaṇīyaṃ, nāparaṃ itthattāyāti abbhaññāsiṃ. Ayaṃ kho me bhāradvāja, rattiyā<BR>
pacchime yāme tatiyā vijjā adhigatā, avijjā vihatā vijjā uppannā, tamo vihato ,āloko uppanno,<BR>
yathā taṃ appamattassa ātāpino pahītattassa viharatoti. <BR>
<BR>
Evaṃ vutte saṅgāravo māṇavo bhagavantaṃ etadavoca: aṭṭhitavataṃ bhoto gotamassa<BR>
padhānaṃ ahosi. Sappurisavataṃ bhoto gotamassa padhānaṃ ahosi, yathā taṃ arahato<BR>
sammāsambuddhassa. <BR>
<BR>
Kinnu kho bho gotama, atthi devāti.  hānaso metaṃ bhāradvāja, viditaṃ yadidaṃ atthi<BR>
devāti.<BR>
<BR>
Kinnu kho bho gotama, atthi devāti puṭṭho samāno, ṭhānaso metaṃ bhāradvāja, viditaṃ<BR>
yadidaṃ atthi devāti1 vadesi? Na nu kho bho gotama, evaṃ sante tucchā2 musā hotī'ti.<BR>
<BR>
Atthi devā'ti bhāradvāja, puṭṭho samāno, atthi devā'ti [PTS Page 213] [\q 213/]      yo<BR>
vadeyya.  hānaso me viditāti yo vadeyya, atha khevattha viññūnā purisena3 ekaṃsena<BR>
niṭṭhaṃ gantabbaṃ4 yadidaṃ atthi devāti.<BR>
<BR>
Kissa pana me bhavaṃ gotamo, ādikeneva na byākāsīti<BR>
<BR>
Uccena sammataṃ kho etaṃ bhāradvāja, lokasmiṃ yadidaṃ atthi devā'ti.<BR>
<BR>
---------------------------<BR>
1.Adhidevāti-sīmu. 2.Tucchā-sīmu. 3.Viññūpurisena [PTS,]syā 4.Gantuṃvā -syā. <BR>
<BR>
[BJT Page 760] [\x 760/]     <BR>
<BR>
Evaṃ vutte saṅgāravo māṇavo bhagavantaṃ etadavoca: abhikkantaṃ bho gotama<BR>
abhikkantaṃ bho gotama, seyyathāpi bho gotama, nikkujjitaṃ vā ukkujjeyya, paṭicchannaṃ<BR>
vā vivareyya, mūḷhassa vā maggaṃ ācikkheyya' andhakāre vā telapajjotaṃ dhāreyya,<BR>
'cakkhumanto rūpāni dakkhintī'ti, evamevaṃ gotamena anekapariyāyena dhammo pakāsito.<BR>
Esāhaṃ bhavantaṃ gotamaṃ saraṇaṃ gacchāmi dhammañca bhikkhusaṅghañca. Upāsakaṃ<BR>
maṃ bhavaṃ gotamo dhāretu ajjatagge pāṇupetaṃ saraṇaṃ gatanti.<BR>
<BR>
[PTS Page 214] [\q 214/]      <BR>
Saṅgāravasuttaṃ dasamaṃ.<BR>
<BR>
Brāhmaṇavaggo pañcamo<BR>
<BR>
Tassa vaggassa uddānaṃ<BR>
<BR>
Brahmāyu selassalāyano ghoṭamukho ca brāhmaṇo<BR>
Esu caṅkī dhanañjāni vāseṭṭho subha gāravoti.<BR>
<BR>
Idaṃ vaggāna'muddānaṃ<BR>
<BR>
Vaggo gahapati bhikkhu paribbājakanāmako<BR>
Rājavaggo brāhmaṇoti pañca majjhimaāgame<BR>
<BR>
Majjhimapaṇṇāsakaṃ samattaṃ <BR>
<BR>
<BR>
[BJT Vol M - 3] [\z M /] [\w III /]     <BR>
[BJT Page 002] [\x   2/]     <BR>
Suttantapiṭake<BR>
<BR>
Majjhimanikāyo<BR>
<BR>
Uparipaṇṇāsako<BR>
<BR>
1 Devadahavaggo<BR>
<BR>
Namo tassa bhagavato arahato sammā sambuddhassa<BR>
<BR>
3.1.1.<BR>
<BR>
Devadaha suttaṃ<BR>
<BR>
Evaṃ me sutaṃ: ekaṃ samayaṃ bhagavā sakkesu viharati devadahaṃ nāma sakyānaṃ nigamo.<BR>
Tatra kho bhagavā bhikkhū āmantesi bhikkhavo'ti. Bhadanteti te bhikkhū bhagavato<BR>
paccassosuṃ. Bhagavā etadavoca:<BR>
<BR>
Santi bhikkhave, eke samaṇabrāhmaṇā evaṃ vādino evaṃ diṭṭhino: 'yaṅkiñcāyaṃ<BR>
purisapuggalo paṭisaṃvedeti sukhaṃ vā dukkhaṃ vā adukkhamasukhaṃ vā, sabbaṃ taṃ<BR>
pubbekatahetu. Iti purāṇānaṃ kammānaṃ tapasā vyantībhāvā1 navānaṃ kammānaṃ akaraṇā<BR>
āyatiṃ anavassavo āyatiṃ anavassavā kammakkhayo kammakkhayā dukkhakkhayo<BR>
dukkhakkhayā vedanākkhayo vedanākkhayā sabbaṃ dukkhaṃ nijjiṇṇaṃ bhavissatī'ti<BR>
evaṃvādino bhikkhave nigaṇṭhā2.<BR>
<BR>
Evaṃ vādāhaṃ bhikkhave, nigaṇṭhe upasaṅkamitvā evaṃ vadāmi: saccaṃ kira tumhe āvuso<BR>
nigaṇṭhā evaṃvādino evaṃdiṭṭhino 'yaṅkiñcāyaṃ purisapuggalo paṭisaṃvedeti sukhaṃ vā<BR>
dukkhaṃ vā adukkhamasukhaṃ vā, sabbaṃ taṃ pubbekatahetu. Iti purāṇānaṃ kammānaṃ<BR>
tapasā vyantībhāvā1 navānaṃ kammānaṃ akaraṇā āyatiṃ anavassavo āyatiṃ anavassavā<BR>
kammakkhayo kammakkhayā dukkhakkhayo dukkhakkhayā vedanākkhayo vedanākkhayā<BR>
sabbaṃ dukkhaṃ nijjiṇṇaṃ bhavissatī'ti.<BR>
<BR>
Te ce me bhikkhave, nigaṇṭhā evaṃ puṭṭhā āmāti paṭijānanti: tyāhaṃ evaṃ vadāmi: 'kiṃ<BR>
pana tumhe āvuso nigaṇṭhā, jānātha. Ahuvamheva mayaṃ pubbe, na nāhuvamhā'ti.<BR>
<BR>
No hidaṃ āvuso.<BR>
<BR>
-------------------------<BR>
1.Byantībhāvā-majasaṃ.<BR>
Byantibhāvā-syā.<BR>
<BR>
2.Niganthā-syā.<BR>
<BR>
[BJT Page 004] [\x   4/]     <BR>
<BR>
Kiṃ pana tumhe āvuso nigaṇṭhā, jānātha: akaramheva mayaṃ pubbe pāpaṃ kammaṃ na<BR>
nākaramhā'ti.<BR>
<BR>
No hidaṃ āvuso.<BR>
<BR>
Kiṃ pana tumhe āvuso nigaṇṭhā jānātha evarūpaṃ vā pāpaṃ kammaṃ akaramhā'ti. <BR>
<BR>
No hidaṃ āvuso.<BR>
<BR>
Kiṃ pana tumhe āvuso nigaṇṭhā, jānātha: ettakaṃ vā dukkhaṃ nijjiṇṇaṃ, ettakaṃ vā<BR>
dukkhaṃ nijjiretabbaṃ1 ettakamhi vā dukkhe nijjiṇṇe sabbaṃ dukkhaṃ nijjiṇṇaṃ<BR>
bhavissatī'ti.<BR>
<BR>
[PTS Page 215] [\q 215/]      <BR>
<BR>
No hidaṃ āvuso.<BR>
<BR>
Kiṃ pana tumhe āvuso nigaṇṭhā, jānātha: diṭṭheva dhamme akusalānaṃ dhammānaṃ<BR>
pahānaṃ kusalānaṃ dhammānaṃ upasampada'nti.<BR>
<BR>
No hidaṃ āvuso.<BR>
<BR>
Iti kira tumhe āvuso nigaṇṭhā, na jānātha: 'ahuvamheva mayaṃ pubbe na nāhuvamhā'ti. Na<BR>
jānātha 'akaramheva mayaṃ pubbe pāpaṃ kammaṃ na nākaramhā'ti. Na jānātha, 'evarūpaṃ<BR>
vā evarūpaṃ vā pāpaṃ kammaṃ akaramhā'ti. Na jānātha 'ettakaṃ vā dukkhaṃ nijjiṇṇaṃ,<BR>
ettakaṃ vā dukkhaṃ nijjiretabbaṃ1, ettakamhi vā dukkhe nijjiṇṇe sabbaṃ dukkhaṃ nijjiṇṇaṃ<BR>
bhavissatī'ti. Na jānātha: diṭṭheva dhamme akusalānaṃ dhammānaṃ pahānaṃ, kusalānaṃ<BR>
dhammānaṃ upasampadaṃ. Evaṃ sante āyasmantānaṃ nigaṇṭhānaṃ na kallamassa<BR>
veyyākaraṇāya: "yaṅkiñcāyaṃ purisapuggalo paṭisaṃvedeti, sukhaṃ vā dukkhaṃ vā<BR>
adukkhamasukhaṃ vā sabbaṃ taṃ pubbe katahetu. Iti purāṇānaṃ kammānaṃ tapasā<BR>
vyantībhāvā navānaṃ kammānaṃ akaraṇā āyatiṃ anavassavo āyatiṃ anavassavā<BR>
kammakkhayo kammakkhayā dukkhakkhayo dukkhakkhayā vedanākkhayo vedanākkhayā<BR>
sabbaṃ dukkhaṃ nijjiṇṇaṃ bhavissatī"ti.<BR>
<BR>
Sace2 tumbhe āvuso nigaṇṭhā, jāneyyātha ahuvamheva mayaṃ pubbe na nāhuvamhā'ti.<BR>
Jāneyyātha akaramheva mayaṃ pubbe pāpaṃ kammaṃ na nākaramhā'ti. Jāneyyātha<BR>
'evarūpaṃ vā evarūpaṃ vā pāpaṃ kammaṃ akaramhā'ti, jāneyyātha 'ettakaṃ vā dukkhaṃ<BR>
nijjiṇṇaṃ ettakaṃ vā dukkhaṃ nijjiretabbaṃ,1 ettakamhi vā dukkhe nijjiṇṇe sabbaṃ dukkhaṃ<BR>
nijjiṇṇaṃ bhavissatī'ti. Jāneyyātha 'diṭṭheva dhamme akusalānaṃ dhammānaṃ pahānaṃ<BR>
kusalānaṃ dhammānaṃ upasampadaṃ, evaṃ sante āyasmantānaṃ nigaṇṭhānaṃ kallamassa<BR>
veyyākaraṇāya: "yaṅkiñcāyaṃ purisapuggalo paṭisaṃvedeti sukhaṃ vā dukkhaṃ vā<BR>
adukkhamasukhaṃ vā sabbaṃ taṃ pubbekatahetu. Iti purāṇānaṃ [PTS Page 216] [\q 216/] <BR>
    kammānaṃ tapasā vyantībhāvā navānaṃ kammānaṃ akaraṇā āyatiṃ anavassavo āyatiṃ<BR>
anavassavā kammakkhayo kammakkhayā dukkhakkhayo dukkhakkhayā vedanākkhayo<BR>
vedanākkhayā sabbaṃ dukkhaṃ nijjiṇṇaṃ bhavissatī"ti.<BR>
<BR>
------------------------<BR>
1.Nijjiretabbaṃ-majasaṃ.<BR>
2.Sace pana-sīmu, majasaṃ, syā.<BR>
<BR>
[BJT Page 006] [\x   6/]     <BR>
<BR>
Seyyathāpi āvuso nigaṇṭhā, puriso sallena viddho assa savisena gāḷhūpalepanena, so<BR>
sallassapi vedanāhetu1 dukkhā tippā2 kaṭukā vedanā vediyeyya. Tassa mittāmaccā<BR>
ñātisālohitā bhisakkaṃ sallakattaṃ upaṭṭhāpeyyuṃ. Tassa so bhisakko sallakatto satthena<BR>
vaṇamukhaṃ parikanteyya. So satthenapi vaṇamukhassa parikantanahetu dukkhā tippā2<BR>
kaṭukā vedanā vediyeyya. Tassa so bhisakko sallakatto esaniyā sallaṃ eseyya. So esaniyāpi<BR>
sallassa esanā hetu3 dukkhā tippā2 kaṭukā vedanā vediyeyya, tassa so bhisakko sallakatto<BR>
sallaṃ abbaheyya4. So sallassapi abbahanahetu5 dukkhā tippā kaṭukā vedanā vediyeyya.<BR>
Tassa so bhisakko sallakatto agadaṅgāraṃ vaṇamukhe odaheyya. So agadaṅgārassapi<BR>
vaṇamukhe odahanahetu dukkhā tippā kaṭukā vedanā vediyeyya. So aparena samayena<BR>
rūḷhena vaṇena sañchavinā arogo assa sukhī serī sayaṃvasī yena kāmaṅgamo. Tassa<BR>
evamassa: 'ahaṃ kho pubbe sallena viddho ahosiṃ savisena gāḷhūpalepanena. So'haṃ<BR>
sallassapi vedanāhetu dukkhā tippā kaṭukā vedanā vediyiṃ. Tassa me mittāmaccā<BR>
ñātisālohitā bhisakkaṃ sallakattaṃ upaṭṭhāpesuṃ6. Tassa me so bhisakko sallakatto satthena<BR>
vaṇamukhaṃ parikanti. So'haṃ satthenapi7 vaṇamukhassa parikantanahetu dukkhā tippā<BR>
kaṭukā vedanā vediyiṃ. Tassa me so bhisakko sallakatto esaniyā sallaṃ esi. So'haṃ esaniyāpi<BR>
sallassa esanāhetu3 dukkhā tippā kaṭukā vedanā vediyiṃ. Tassa me so bhisakko sallakatto<BR>
sallaṃ abbahi8 so'haṃ sallassāpi abbahanahetu5 dukkhā tippā kaṭukā vedanā vediyiṃ tassa<BR>
me so bhisakko sallakatto agadaṅgāraṃ vaṇamukhe odahi. So'haṃ agadaṅgārassapi<BR>
vaṇamukhe odahanahetu dukkhā tippā kaṭukā vedanā vediyiṃ. [PTS Page 217] [\q 217/] <BR>
    so'mhi etarahi rūḷhena vaṇena sañchavinā arogo sukhī serī sayaṃvasī yena<BR>
kāmaṅgamo'ti.<BR>
<BR>
Evameva kho āvuso nigaṇṭhā, sace tumhe jāneyyātha ahuvamheva mayaṃ pubbe, na<BR>
nānuvamhā'ti. Jāneyyātha evarūpaṃ vā evarūpaṃ vā pāpaṃ kammaṃ akaramhā'ti. Jāneyyātha<BR>
ettakaṃ vā dukkhaṃ nijjiṇṇaṃ, ettakaṃ vā dukkhaṃ nijjiretabbaṃ. Ettakamhi vā dukkhe<BR>
nijjiṇṇe sabbaṃ dukkhaṃ nijjiṇṇaṃ bhavissatī'ti. Jāneyyātha 'diṭṭheva dhamme akusalānaṃ<BR>
dhammānaṃ pahānaṃ, kusalānaṃ dhammānaṃ upasampadaṃ. Evaṃ sante āyasmantānaṃ<BR>
nigaṇṭhānaṃ kallamassa veyyākaraṇāya yaṅkiñcāyaṃ purisapuggalo paṭisaṃvedeti sukhaṃ<BR>
vā dukkhaṃ vā adukkhamasukhaṃ vā sabbaṃ taṃ pubbekatahetu: iti purāṇānaṃ kammānaṃ<BR>
tapasā vyantībhāvā navānaṃ kammānaṃ akaraṇā āyatiṃ anavassavo āyatiṃ anavassavā<BR>
kammakkhayo kammakkhayā dukkhakkhayo dukkhakkhayā vedanākkhayo vedanākkhayā<BR>
sabbaṃ dukkhaṃ nijjiṇṇaṃ bhavissatī'ti.<BR>
<BR>
--------------------------<BR>
1.Vedanahetu-syā<BR>
2.Tibbā-majasaṃ<BR>
3.Esanahetu-syā.<BR>
Esaṇāhetu-sīmu<BR>
4.Abbhuṇheyya-syā abbyaheyya-[PTS]<BR>
5.Abbhuṇhanahetu-syā.<BR>
Abbyahanahetu-[PTS]<BR>
6.Upaṭṭhapesuṃ-majasaṃ,syā.<BR>
7.Sallenapi-[PTS]<BR>
8.Abbyahi-[PTS]<BR>
Abbhuṇhi-syā.<BR>
<BR>
[BJT Page 008] [\x   8/]     <BR>
<BR>
Yasmā ca kho tumhe āvuso nigaṇṭhā, na jānātha 'ahuvamheva mayaṃ pubbe na<BR>
nāhuvamhā'ti. Na jānātha 'akaramheva mayaṃ pubbe pāpaṃ kammaṃ, na nākaramhā'ti. Na<BR>
jānātha 'evarūpaṃ vā evarūpaṃ vā pāpaṃ kammaṃ akaramhā'ti. Na jānātha ettakaṃ vā<BR>
dukkhaṃ nijjiṇṇaṃ ettakaṃ vā dukkhaṃ nijjiretabbaṃ, ettakamhi vā dukkhe nijjiṇṇe sabbaṃ<BR>
dukkhaṃ nijjiṇṇaṃ bhavissatī'ti. Na jānātha diṭṭheva dhamme akusalānaṃ dhammānaṃ<BR>
pahānaṃ kusalānaṃ dhammānaṃ upasampadaṃ. Tasmā āyasmantānaṃ nigaṇṭhānaṃ na<BR>
kallamassa veyyākaraṇāya: 'yaṅkiñcāyaṃ purisapuggalo paṭisaṃvedeti sukhaṃ vā dukkhaṃ<BR>
vā adukkhamasukhaṃ vā sabbaṃ taṃ pubbekatahetu. Iti purāṇānaṃ kammānaṃ tapasā<BR>
vyantībhāvā navānaṃ kammānaṃ akaraṇā āyatiṃ anavassavo. Āyatiṃ anavassavā<BR>
kammakkhayo kammakkhayā dukkhakkhayo dukkhakkhayā vedanākkhayo vedanākkhayā<BR>
sabbaṃ dukkhaṃ1 nijjiṇṇaṃ bhavissatī'ti.<BR>
<BR>
Evaṃ vutte bhikkhave, te nigaṇṭhā maṃ etadavocuṃ: [PTS Page 218  [\q 218/]    <BR>
']nigaṇṭho2 āvuso, nātaputto3 sabbaññū sabbadassāvī aparisesaṃ ñāṇadassanaṃ paṭijānāti:<BR>
'carato ca me tiṭṭhato ca suttassa ca jāgarassa ca satataṃ samitaṃ ñāṇadassanaṃ<BR>
paccupaṭṭhita'nti. So evamāha: 'atthi kho vo āvuso nigaṇṭhā, pubbeva pāpaṃ kammaṃ<BR>
kataṃ, taṃ imāya kaṭukāya dukkarakārikāya nijjīretha4. Yampanettha etarahi kāyena<BR>
saṃvutā vācāya saṃvutā manasā saṃvutā, taṃ āyatiṃ pāpassa kammassa5 akaraṇaṃ, iti<BR>
purāṇānaṃ kammānaṃ tapasā vyantībhāvā navānaṃ kammānaṃ akaraṇā āyatiṃ anavassavo<BR>
āyatiṃ anavassavā kammakkhayo kammakkhayā dukkhakkhayo dukkhakkhayā<BR>
vedanākkhayo vedanākkhayā sabbaṃ dukkhaṃ nijjiṇṇaṃ bhavissatī'ti. Tañca panamhākaṃ<BR>
ruccati ceva khamati ca, tena camhā attamanā'ti<BR>
<BR>
Evaṃ vutte ahaṃ bhikkhave, te nigaṇṭhe etadavocaṃ: 'pañca kho ime āvuso nigaṇṭhā,<BR>
dhammā diṭṭhevadhamme dvidhā vipākā. Katame pañca: saddhā ruci anussavo<BR>
ākāraparivitakko diṭṭhi nijjhānakkhanti. Ime kho āvuso nigaṇṭhā, pañca dhammā diṭṭheva<BR>
dhamme dvidhā vipākā. Tatrāyasmantānaṃ nigaṇṭhānaṃ kā atītaṃse satthari saddhā, kā<BR>
ruci, ko anussavo, ko ākāraparivitakko, kā diṭṭhinijjhānakkhantī'ti. Evaṃvādi kho ahaṃ<BR>
bhikkhave, nigaṇṭhesu na kiñci sahadhammikaṃ vādapaṭihāraṃ6 samanupassāmi<BR>
<BR>
Punacaparāhaṃ bhikkhave, te nigaṇṭhe evaṃ vadāmi: 'taṃ kimmaññathāvuso nigaṇṭhā,<BR>
yasmiṃ hi vo samaye tibbo upakammo hoti tibbaṃ padhānaṃ, tibbā7 tasmiṃ samaye<BR>
opakkamikā dukkhā tippā kaṭukā vedanā vedīyetha. Yasmiṃ pana vo samayena na tibbo<BR>
upakkamo hoti na nibbaṃ padhānaṃ, na tibbā tasmiṃ8 samaye opakkamikā dukkhā tippā<BR>
kaṭukā vedanā vedīyethā'ti.<BR>
<BR>
--------------------------<BR>
1.Sabbaṃ taṃ dukkhaṃ-[PTS]<BR>
2.Nigantho-syā.<BR>
3.Nāṭaputto-majasaṃ,syā.<BR>
4.Nijjiretha-sīmu,majasaṃ<BR>
5.Pāpakammassa-majasaṃ.<BR>
6.Parihāraṃ-majasaṃ,sīmu,syā.<BR>
7.Tippaṃ,tippā-[PTS]<BR>
8.Tamhi-[PTS]<BR>
<BR>
[BJT Page 010] [\x  10/]     <BR>
<BR>
Yasmiṃ no āvuso gotama, samaye tibbo upakkamo hoti tibbaṃ padhānaṃ, tibbā tasmiṃ<BR>
samaye opakkamikā dukkhā tippā kaṭukā vedanā vediyāma. Yasmiṃ pana no [PTS Page<BR>
219] [\q 219/]      samaye na tibbo upakkamo hoti, na tibbaṃ padhānaṃ,na tibbā tasmiṃ<BR>
samaye opakkamikā dukkhā tippā kaṭukā vedanā vediyamā'ti.<BR>
<BR>
Iti kirāvuso1 nigaṇṭhā, yasmiṃ vo2 samaye tibbo upakkamo hoti tibbaṃ padhānaṃ, tibbā<BR>
tasmiṃ samaye opakkamikā dukkhā tippā kaṭukā vedanā vediyetha. Yasmiṃ pana vo<BR>
samaye na tibbo upakkamo hoti, na tibbaṃ padhānaṃ, na tibbā tasmiṃ samaye opakkamikā<BR>
dukkhā tippā kaṭukā vedanā vediyetha. Evaṃ sante āyasmantānaṃ nigaṇṭhānaṃ na<BR>
kallamassa veyyākaraṇāya: 'yaṅkiñcāyaṃ purisapuggalo paṭisaṃvedeti sukhaṃ vā dukkhaṃ<BR>
vā adukkhamasukhaṃ vā, sabbaṃ taṃ pubbe katahetu. Iti purāṇānaṃ kammānaṃ tapasā<BR>
vyantībhāvā navānaṃ kammānaṃ akaraṇā āyatiṃ anavassavo āyatiṃ anavassavā<BR>
kammakkhayo kammakkhayā dukkhakkhayo dukkhakkhayā vedanākkhayo vedanākkhayā<BR>
sabbaṃ dukkhaṃ nijjiṇṇaṃ bhavissatī'ti.<BR>
<BR>
Sace āvuso nigaṇṭhā, yasmiṃ vo samaye tibbo upakkamo hoti tibbaṃ padhānaṃ, na tibbā<BR>
tasmiṃ samaye opakkamikā dukkhā tippā kaṭukā vedanā vediyetha. Yasmiṃ pana vo<BR>
samaye na tibbo upakkamo hoti na tibbaṃ padhānaṃ, tibbā yasmiṃ samaye opakkamikā<BR>
dukkhā tippā kaṭukā vedanā vediyetha. Evaṃ sante āyasmantānaṃ nigaṇṭhānaṃ kallamassa<BR>
veyyākaraṇāya: 'yaṅkiñcāyaṃ purisapuggalo paṭisaṃvedeti sukhaṃ vā dukkhaṃ vā<BR>
adukkhamasukhaṃ vā, sabbaṃ taṃ pubbekatahetu. Iti purāṇānaṃ kammānaṃ tapasā<BR>
vyantībhāvā navānaṃ kammānaṃ akaraṇā āyatiṃ anavassavo āyatiṃ<BR>
Anavassavā kammakkhayo kammakkhayā dukkhakkhayo dukkhakkhayā vedanākkhayo<BR>
vedanākkhayā sabbaṃ dukkhaṃ nijjiṇṇaṃ bhavissatī'ti.<BR>
<BR>
Yasmā ca kho āvuso nigaṇṭhā, yasmiṃ vo samaye tibbo upakkamo hoti tibbaṃ padhānaṃ,<BR>
tibbā tasmiṃ samaye opakkamikā dukkhā tippā kaṭukā vedanā vediyetha. Yasmiṃ pana vo<BR>
samaye na tibbo upakkamo hoti na tibbaṃ padhānaṃ, na tibbā tasmiṃ samaye opakkamikā<BR>
dukkhā tippā kaṭukā vedanā vediyetha. Te tumhe sāmaññeva opakkamikā dukkhā tippā<BR>
kaṭukā vedanā vediyamānā avijjā aññāṇā sammohā [PTS Page 220] [\q 220/]     <BR>
vipaccetha: 'yaṅkiñcāyaṃ purisapuggalo paṭisaṃvedeti sukhaṃ vā dukkhaṃ vā<BR>
adukkhamasukhaṃ vā, sabbaṃ taṃ pubbekatahetu. Iti purāṇānaṃ kammānaṃ tapasā<BR>
vyattībhāvā navānaṃ kammānaṃ akaraṇā āyatiṃ anavassavo. Āyatiṃ anavassavā<BR>
kammakkhayo kammakkhayā dukkhakkhayo dukkhakkhayā vedanākkhayo vedanākkhayā<BR>
sabbaṃ dukkhaṃ nijjiṇṇaṃ bhavissatī'ti. Evaṃ vādīpi kho ahaṃ bhikkhave, nigaṇṭhesu na<BR>
kañci3 sahadhammikaṃ vādapaṭihāraṃ samanupassāmi.<BR>
<BR>
Punacaparāhaṃ4 bhikkhave, te nigaṇṭhe evaṃ vadāmi: 'taṃ kiṃ maññathāvuso nigaṇṭhā,<BR>
'yamidaṃ kammaṃ diṭṭhadhammavedanīyaṃ, taṃ upakkamena vā padhānena vā<BR>
samparāyavedanīyaṃ hotū'ti labbhameta'nti.<BR>
<BR>
No hidaṃ āvuso.<BR>
<BR>
--------------------------<BR>
1.Kira āvuso-sīmu,majasaṃ.<BR>
2.Yasmiṃ vo pana-sīmu.<BR>
3.Kiñci-sīmu,[PTS]<BR>
4.Punacapanāhaṃ-[PTS']<BR>
<BR>
[BJT Page 012] [\x  12/]     <BR>
<BR>
Yaṃ panidaṃ kammaṃ samparāyavedanīyaṃ, taṃ upakkamena vā padhānena vā<BR>
diṭṭhadhammavedanīyaṃ hotū'ti labbhameta'nti.<BR>
<BR>
No hidaṃ āvuso<BR>
<BR>
Taṃ kiṃ maññathāvuso nigaṇṭhā, yamidaṃ kammaṃ sukhavedanīyaṃ, taṃ upakkamena vā<BR>
padhānena vā dukkhavedanīyaṃ hotū'ti labbhameta'nti.<BR>
<BR>
No hidaṃ āvuso.<BR>
<BR>
Yaṃ panidaṃ kammaṃ dukkhavedanīyaṃ, taṃ upakkamena vā padhānena vā<BR>
sukhavedanīyaṃ hotū'ti labbhameta'nti.<BR>
<BR>
No hidaṃ āvuso<BR>
<BR>
Taṃ kiṃ maññathāvuso nigaṇṭhā, yamidaṃ kammaṃ paripakkavedanīyaṃ, taṃ upakkamena<BR>
vā padhānena vā aparipakkavedanīyaṃ hotū'ti labbhameta'nti.<BR>
<BR>
No hidaṃ āvuso.<BR>
<BR>
Yaṃ panidaṃ kammaṃ aparipakkavedanīyaṃ, taṃ upakkamena vā padhānena vā<BR>
paripakkavedanīyaṃ hotū'ti labbhameta'nti<BR>
<BR>
No hidaṃ āvuso.<BR>
<BR>
Taṃ kiṃ maññathāvuso nigaṇṭhā, 'yamidaṃ kammaṃ [PTS Page 221] [\q 221/]     <BR>
bahuvedanīyaṃ, taṃ upakkamena vā padhānena vā 'appavedanīyaṃ hotū'ti labbhameta'nti.<BR>
<BR>
No hidaṃ āvuso.<BR>
<BR>
Yaṃ panidaṃ kammaṃ appavedanīyaṃ, taṃ upakkamena vā padhānena vā 'bahuvedanīyaṃ<BR>
hotū'ti labbhameta'nti.<BR>
<BR>
No hidaṃ āvuso.<BR>
<BR>
Taṃ kiṃ maññathāvuso nigaṇṭhā, 'yamidaṃ kammaṃ vedanīyaṃ taṃ upakkamena vā<BR>
padhānena vā 'avedanīyaṃ hotū'ti labbhameta'nti.<BR>
<BR>
No hidaṃ āvuso.<BR>
<BR>
Yaṃ panidaṃ kammaṃ avedanīyaṃ, taṃ upakkamena vā padhānena vā vedanīyaṃ hotū'ti<BR>
labbhametanti.<BR>
<BR>
No hidaṃ āvuso.<BR>
<BR>
[BJT Page 014] [\x  14/]     <BR>
<BR>
Iti kirāvuso nigaṇṭhā, yamidaṃ kammaṃ diṭṭhadhammavedanīyaṃ taṃ upakkamena vā<BR>
padhānena vā 'samparāyavedanīyaṃ hotū'ti alabbhametaṃ. Yamidaṃ1 kammaṃ<BR>
samparāyavedanīyaṃ, taṃ upakkamena vā padhānena vā 'diṭṭhadhammavedanīyaṃ hotū'ti<BR>
alabbhametaṃ. Yamidaṃ kammaṃ sukhavedanīyaṃ, taṃ upakkamena vā padhānena vā<BR>
'dukkhavedanīyaṃ hotū'ti alabbhametaṃ. Yamidaṃ kammaṃ dukkhavedanīyaṃ, taṃ<BR>
upakkamena vā padhānena vā sukhavedanīyaṃ hotū'ti alabbhametaṃ. Yamidaṃ kammaṃ<BR>
paripakkavedanīyaṃ, taṃ upakkamena vā padhānena vā aparipikkavedanīyaṃ hotū'ti<BR>
alabbhametaṃ, yamidaṃ kammaṃ aparipakkavedanīyaṃ, taṃ upakkamena vā padhānena vā<BR>
'paripakkavedanīyaṃ hotū'ti alabbhametaṃ. Yamidaṃ kammaṃ bahuvedanīyaṃ, taṃ<BR>
upakkamena vā padhānena vā appavedanīyaṃ hotū'ti. Yamidaṃ kammaṃ appavedanīyaṃ,<BR>
taṃ upakkamena vā padhāne vā bahuvedanīyaṃ hotū'ti alabbhametaṃ. Yamidaṃ kammaṃ<BR>
vedanīyaṃ, taṃ upakkamena vā padhānena vā avedanīyaṃ hotū'ti alabbhametaṃ. Yamidaṃ<BR>
kammaṃ avedanīyaṃ, taṃ upakkamena vā padhānena vā vedanīyaṃ hotū'ti alabbhametaṃ.<BR>
Evaṃ sante āyasmantānaṃ nigaṇṭhānaṃ aphalo [PTS Page 222] [\q 222/]      upakkamo hoti<BR>
aphalaṃ padhānaṃ. Evaṃvādi bhikkhave, nigaṇṭhā evaṃvādīnaṃ bhikkhave nigaṇṭhānaṃ<BR>
dasa sahadhammikā vādānuvādā gārayhaṃ ṭhānaṃ2 āgacchanti.<BR>
<BR>
Sace bhikkhave sattā pubbekatahetu sukhadukkhaṃ paṭisaṃvedenti, addhā bhikkhave,<BR>
nigaṇṭhā pubbe dukkatakammakārino, yaṃ etarahi evarūpā dukkhā tippā kaṭukā vedanā<BR>
vediyanti. Sace bhikkhave, sattā issaranimmāṇahetu sukhadukkhaṃ paṭisaṃvedenti, addhā<BR>
bhikkhave, nigaṇṭhā pāpakena issarena nimmitā, yaṃ etarahi evarūpā dukkhā tippā kaṭukā<BR>
vedanā vediyanti. Sace bhikkhave sattā saṅgatibhāvahetu sukhadukkhaṃ paṭisaṃvedenti,<BR>
addhā bhikkhave nigaṇṭhā pāpasaṅgatikā, yaṃ etarahi evarūpā dukkhā tippā kaṭukā vedanā<BR>
vediyanti. Sace bhikkhave, sattā abhijātihetu sukhadukkhaṃ paṭisaṃvedenti, addhā<BR>
bhikkhave,nigaṇṭhā pāpābhijātikā, yaṃ etarahi evarūpā dukkhā tippā kaṭukā vedanā<BR>
vediyanti. Sace bhikkhave, sattā diṭṭhadhammūpakkamahetu sukhadukkhaṃ paṭisaṃvedenti,<BR>
addhā bhikkhave, nigaṇṭhā pāpadiṭṭhadhammūpakkamā3. Yaṃ etarahi evarūpā dukkhā<BR>
tippā kaṭukā vedanā vediyanti.<BR>
<BR>
--------------------------<BR>
1.Yaṃ panidaṃ-sīmu.Majasaṃ.<BR>
2.Gārayhaṭṭhānaṃ-syā.<BR>
3.Evarūpā diṭṭhadhammupakkamā-sīmu,majasaṃ.<BR>
<BR>
[BJT Page 016] [\x  16/]     <BR>
Sace bhikkhave, sattā pubbekatahetu sukhadukkhaṃ paṭisaṃvedenti gārayhā nigaṇṭhā. No<BR>
ce sattā pubbekatahetu sukhadukkhaṃ paṭisaṃvedenti, gārayhā nigaṇṭhā. Sace bhikkhave,<BR>
sattā issaranimmāṇahetu sukhadukkhaṃ paṭisaṃvedenti, gārayhā nigaṇṭhā. No ce sattā<BR>
issaranimmāṇahetu sukhadukkhaṃ paṭisaṃvedenti, gārayhā nigaṇṭhā. Sace bhikkhave, sattā<BR>
saṅgatibhāvahetu sukhadukkhaṃ paṭisaṃvedenti, gārayhā nigaṇṭhā. Sace bhikkhave sattā<BR>
abhijātihetu sukhadukkhaṃ paṭisaṃvedenti, gārayhā nigaṇṭhā. No ce sattā abhijātihetu<BR>
sukhadukkhaṃ paṭisaṃvedenti, gārayhā nigaṇṭhā. Sace bhikkhave sattā<BR>
diṭṭhadhammūpakkamahetu sukhadukkhaṃ paṭisaṃvedenti, gārayhā nigaṇṭhā. No ce sattā<BR>
diṭṭhadhammūpakkamahetu sukhadukkhaṃ paṭisaṃvedenti, [PTS Page 223] [\q 223/]     <BR>
gārayhā nigaṇṭhā. Evaṃvādī bhikkhave nigaṇṭhā. Evaṃvādīnaṃ bhikkhave, nigaṇṭhānaṃ<BR>
ime dasa sahadhammikā vādānuvādā gārayhaṃ ṭhānaṃ āgacchanti. Evaṃ kho bhikkhave,<BR>
aphalo upakkamo hoti aphalaṃ padhānaṃ.<BR>
<BR>
Kathañca bhikkhave, saphalo upakkamo hoti saphalaṃ padhānaṃ. Idha bhikkhave, bhikkhu<BR>
na heva anaddhabhūtaṃ attānaṃ dukkhena addhabhāveti dhammikañca sukhaṃ na<BR>
pariccajati. Tasmiñca sukhe anadhimucchito1 hoti so evaṃ pajānāti: imassa kho me<BR>
dukkhanidānassa saṅkhāraṃ padahato saṅkhārappadhānā virāgo hoti. Imassa pana me<BR>
dukkhanidānassa ajjhupekkhato upekkhaṃ2 bhāvayato virāgo hotīti. So yassa hi khvāssa3<BR>
dukkhanidānassa saṅkhāraṃ padahato saṅkhārappadhānā virāgo hoti. Saṅkhāraṃ tattha<BR>
padahati. Yassa panassa4 dukkhanidānassa ajjhupekkhato upekkhaṃ bhāvayato virāgo hoti.<BR>
Upekkhaṃ tattha bhāveti. Tassa tassa dukkhanidānassa saṅkhāraṃ padahato<BR>
saṅkhārappadhānā virāgo hoti. Evampissa taṃ dukkhaṃ nijjiṇṇaṃ hoti. Tassa tassa<BR>
dukkhanidānassa ajjhupekkhato upekkhaṃ bhāvayato virāgo hoti. Evampissa taṃ dukkhaṃ<BR>
nijjiṇṇaṃ hoti.<BR>
<BR>
Seyyathāpi bhikkhave puriso itthiyā sāratto paṭibaddhacitto tibbacchando tibbāpekkho5. So<BR>
taṃ itthiṃ passeyya aññena purisena saddhiṃ santiṭṭhantiṃ sallapantiṃ sañjagghantiṃ<BR>
saṃhasantiṃ. Taṃ kiṃ maññatha bhikkhave, api nu tassa purisassa amuṃ itthiṃ disvā aññena<BR>
purisena saddhiṃ santiṭṭhantiṃ sallapantiṃ sañjagghantiṃ saṃhasantiṃ uppajjeyyuṃ<BR>
sokaparidevadukkhadomanassupāyāsāti.<BR>
<BR>
Evaṃ bhante, taṃ kissa hetu: asu hi6 bhante, puriso amussā itthiyā sāratto paṭibaddhacitto<BR>
tibbacchando tibbāpekkho5. [PTS Page 224] [\q 224/]      tasmā taṃ itthiṃ disvā aññena<BR>
purisena saddhiṃ santiṭṭhantiṃ sallapantiṃ sañjagghantiṃ saṃhasantiṃ uppajjeyyuṃ<BR>
sokaparidevadukkhadomanassupāyāsāti.<BR>
<BR>
-------------------------<BR>
1.Anadhimucchite-[PTS.]<BR>
2.Upekhaṃ-[PTS.]<BR>
3.Yassa hi khopanassa-sīmu<BR>
Yassa khavāssa-[PTS.]<BR>
4.Yassa hī khavāssa-sīmu.<BR>
5.Tibbāpekho-[PTS.]<BR>
6.Amuhi-[PTS.]<BR>
<BR>
[BJT Page 018] [\x  18/]     <BR>
<BR>
Atha kho bhikkhave, tassa purisassa evamassa: ahaṃ kho amussā itthiyā sāratto<BR>
paṭibaddhacitto tibbacchando tibbāpekkho. Tassa me amuṃ itthiṃ disvā aññena purisena<BR>
saddhiṃ santiṭṭhantiṃ sallapantiṃ sañjagghantiṃ saṃhasantiṃ uppajjanti<BR>
sokaparidevadukkhadomanassupāyāsā. Yannūnāhaṃ so me amussā itthiyā chandarāgo taṃ<BR>
pajaheyya'nti. So yo amussā itthiyā chandarāgo taṃ pajaheyya, so taṃ itthiṃ passeyya<BR>
aparena samayena aññena purisena saddhiṃ santiṭṭhantiṃ sallapantiṃ sañjagghantiṃ<BR>
saṃhasantiṃ. Taṃ kiṃ maññatha bhikkhave api nu tassa purisassa amuṃ itthiṃ disvā aññena<BR>
purisena saddhiṃ santiṭṭhantiṃ sallapantiṃ sañjagghantiṃ saṃhasantiṃ uppajjeyyuṃ<BR>
sokaparidevadukkhadomanassupāyāsāti.<BR>
<BR>
No hetaṃ bhante, taṃ kissa hetu: asu hi bhante, puriso amussā itthiyā vītarāgo, tasmā taṃ<BR>
itthiṃ disvā aññena purisena saddhiṃ santiṭṭhantiṃ sallapantiṃ sañjagghantiṃ saṃhasantiṃ<BR>
na uppajjeyyuṃ sokaparidevadukkhadomanassupāyāsāti. <BR>
<BR>
Evameva kho bhikkhave, bhikkhu na heva1 anaddhabhūtaṃ attānaṃ dukkhena<BR>
addhabhāveti, dhammikañca sukhaṃ na pariccajati, tasmiñca sukhe anadhimucchito hoti. So<BR>
evaṃ pajānāti: 'imassa kho me dukkhanidānassa saṅkhāraṃ padahato saṅkhārappadhānā<BR>
virāgo hoti. Imassa pana me dukkhanidānassa ajjhupekkhato upekkhaṃ bhāvayato virāgo<BR>
hotī'ti. So yassa khvāssa dukkhanidānassa saṅkhāraṃ padahato saṅkhārappadhānā virāgo<BR>
hoti. Saṅkhāraṃ tattha padahati. Yassa panassa dukkhanidānassa ajjhupekkhato upekkhaṃ<BR>
bhāvayato virāgo hoti. Upekkhaṃ tattha bhāveti. Tassa tassa dukkhanidānassa saṅkhāraṃ<BR>
padahato saṅkhārappadhānā virāgo hoti. Evampissa taṃ dukkhaṃ nijjiṇṇaṃ [PTS Page 225]<BR>
[\q 225/]      hoti. Tassa tassa dukkhanidānassa ajjhupekkhato upekkhaṃ bhāvayato virāgo<BR>
hoti. Evampissa taṃ dukkhaṃ2 nijjiṇṇaṃ hoti. Evampi bhikkhave saphalo upakkamo hoti,<BR>
saphalaṃ padhānaṃ.<BR>
<BR>
Puna ca paraṃ bhikkhave bhikkhu iti paṭisañcikkhati: 'yathāsukhaṃ kho me viharato akusalā<BR>
dhammā abhivaḍḍhanti, kusalā dhammā parihāyanti. Dukkhāya pana me attānaṃ padahato<BR>
akusalā dhammā parihāyanti. Kusalā dhammā abhivaḍḍhanti yannūnāhaṃ dukkhāya<BR>
attānaṃ padaheyya'nti. So dukkhāya attānaṃ padahati. Tassa dukkhāya attānaṃ padahato<BR>
akusalā dhammā parihāyanti. Kusalā dhammā abhivaḍḍhanti. So na aparena samayena<BR>
dukkhāya attānaṃ padahati. Taṃ kissa hetu: yassa hi so bhikkhave, bhikkhu atthāya<BR>
dukkhāya attānaṃ padaheyya, svāssa attho abhinipphanno hoti. Tasmā na aparena<BR>
samayena dukkhāya attānaṃ padahati.<BR>
<BR>
Seyyathāpi bhikkhave, usukāro tejanaṃ dvīsu alātesu ātāpeti paritāpeti ujuṃ karoti<BR>
kammaniyaṃ. Yato kho bhikkhave, usukārassa tejanaṃ dvīsu alātesu ātāpitaṃ hoti<BR>
paritāpitaṃ hoti ujuṃ kataṃ hoti kamaniyaṃ. Na so taṃ aparena samayena usukāro tejanaṃ<BR>
dvīsu alātesu ātāpeti ujuṃ karoti kammaniyaṃ. Taṃ kissa hetu: yassa hi so bhikkhave,<BR>
atthāya usukāro tejanaṃ dvīsu alātesu ātāpeyya paritāpeyya ujuṃ kareyya kammaniyaṃ.<BR>
Svāssa attho abhinipphanno hoti. Tasmā na aparena samayena usukāro tejanaṃ dvīsu<BR>
alātesu ātāpeti paritāpeti ujuṃ karoti kammaniyaṃ. <BR>
<BR>
-------------------------<BR>
1.Bhikkhave naheva-[PTS.]<BR>
2.Evampissa dukkhaṃ-[PTS.]<BR>
<BR>
[BJT Page 020] [\x  20/]     <BR>
<BR>
Evameva kho bhikkhave, bhikkhu iti paṭisañcikkhati: 'yathāsukhaṃ kho me viharato akusalā<BR>
dhammā abhivaḍḍhanti kusalā dhammā parihāyanti. Dukkhāya pana me attānaṃ padahato<BR>
akusalā dhammā parihāyanti kusalā dhammā abhivaḍḍhanti yannūnāhaṃ dukkhāya attānaṃ<BR>
padaheyya'nti. So dukkhāya attānaṃ padahati. Tassa dukkhāya attānaṃ padahato akusalā<BR>
dhammā parihāyanti. Kusalā dhammā abhivaḍḍhanti so na aparena samayena dukkhāya<BR>
[PTS Page 226] [\q 226/]      attānaṃ padahati. Taṃ kissa hetu: yassa hi so bhikkhave,<BR>
bhikkhu atthāya dukkhāya attānaṃ padaheyya. Svāssa attho abhinipphanno hoti. Tasmā na<BR>
aparena samayena dukkhāya attānaṃ padahati. Evampi bhikkhave, saphalo upakkamo hoti<BR>
saphalaṃ padhānaṃ. <BR>
<BR>
Punacaparaṃ bhikkhave, idha tathāgato loke uppajjati arahaṃ sammāsambuddho<BR>
vijjācaraṇasampanno sugato lokavidū anuttaro purisadammasārathi satthā devamanussānaṃ<BR>
buddho bhagavā. So imaṃ lokaṃ sadevakaṃ samārakaṃ sabrahmakaṃ sassamaṇabrāhmaṇiṃ<BR>
pajaṃ sadevamanussaṃ sayaṃ abhiññā sacchikatvā pavedeti. So dhammaṃ deseti<BR>
ādikalyāṇaṃ majjhekalyāṇaṃ pariyosānakalyāṇaṃ sātthaṃ sabyañjanaṃ, kevalaparipuṇṇaṃ<BR>
parisuddhaṃ brahmacariyaṃ pakāseti. Taṃ dhammaṃ suṇāti gahapati vā gahapatiputto vā<BR>
aññatarasmiṃ vā kule paccājāto, so taṃ dhammaṃ sutvā tathāgate saddhaṃ paṭilabhati. So<BR>
tena saddhāpaṭilābhena samannāgato iti paṭisañcikkhati: 'sambādho gharāvāso rajāpatho<BR>
abbhokāso pabbajjā, nayidaṃ sukaraṃ agāraṃ ajjhāvasatā ekantaparipuṇṇaṃ<BR>
ekantaparisuddhaṃ saṅkhalikhitaṃ brahmacariyaṃ carituṃ. Yannūnāhaṃ kesamassuṃ ohāretvā<BR>
kāsāyāni vatthāni acchādetvā agārasmā anagāriyaṃ pabbajeyya'nti. So aparena samayena<BR>
appaṃ vā bhogakkhandhaṃ pahāya mahantaṃ vā bhogakkhandhaṃ pahāya appaṃ vā<BR>
ñātiparivaṭṭaṃ pahāya mahantaṃ vā ñātiparivaṭṭaṃ pahāya kesamassuṃ ohāretvā kāsāyāni<BR>
vatthāni acchādetvā agārasmā anagāriyaṃ pabbajati.<BR>
<BR>
So evaṃ pabbajito samāno bhikkhūnaṃ sikkhāsājivasamāpanno pāṇātipātaṃ pahāya<BR>
pāṇātipātā paṭivirato hoti, nihitadaṇḍo nihitasattho lajjī dayāpanno<BR>
sabbapāṇabhūtahitānukampī viharati. Adinnādānaṃ pahāya adinnādānā paṭivirato hoti,<BR>
dinnādāyī dinnapāṭikaṅkhī athenena sucibhūtena attanā viharati. Abrahmacariyaṃ pahāya<BR>
brahmacāri hoti ārācārī virato methunā gāmadhammā. Musāvādaṃ pahāya musāvādā<BR>
paṭivirato hoti, saccavādī saccasandho theto paccayiko avisaṃvādako lokassa. Pisunaṃ vācaṃ<BR>
pahāya pisunāya vācāya paṭivirato hoti, ito sutvā na amutra akkhātā imesaṃ bhedāya,<BR>
amutra vā sutvā na imesaṃ akkhātā amūsaṃ bhedāya, iti bhinnānaṃ vā sandhātā sahitānaṃ<BR>
vā anuppadātā, samaggārāmo samaggarato samagganandī samaggakaraṇiṃ vācaṃ bhāsitaṃ<BR>
hoti. Pharusaṃ vācaṃ pahāya pharusāya vācāya paṭivirato hoti, yā sā vācā neḷā kaṇṇasukhā<BR>
pemanīyā hadayaṅgamā porī bahujanakantā bahujanamanāpā, tathārūpiṃ vācaṃ bhāsitā hoti.<BR>
Samphappalāpaṃ pahāya samphappalāpā paṭivirato hoti, kālavādī bhūtavādī atthavādī<BR>
vinayavādī nidhānavatiṃ vācaṃ bhāsitā kālena sāpadesaṃ pariyantavatiṃ atthasaṃhitaṃ.<BR>
<BR>
[BJT Page 022] [\x  22/]     <BR>
<BR>
So bījagāmabhūtagāmasamārambhā paṭivirato hoti. Ekabhattiko hoti rattūparato virato<BR>
vikālabhojanā. Naccagītavāditavisūkadassanā paṭivirato hoti.<BR>
Mālāgandhavilepanadhāraṇamaṇḍanavibhūsanaṭṭhānā paṭivirato hoti.<BR>
Uccāsayanamahāsayanā paṭivirato hoti. Jātarūparajatapaṭiggahaṇā paṭivirato hoti.<BR>
Āmakadhaññapaṭiggahaṇā paṭivirato hoti. Āmakamaṃsapaṭiggahaṇā paṭivirato hoti.<BR>
Itthikumārikā1 paṭiggahaṇā paṭivirato hoti. Dāsidāsapaṭiggahaṇā paṭivirato hoti.<BR>
Ajeḷakapaṭiggahaṇā paṭivirato hoti. Kukkuṭasūkarapaṭiggahaṇā paṭivirato hoti.<BR>
Hatthigavāssavaḷavā2paṭiggahaṇā paṭivirato hoti. Khettavatthupaṭiggahaṇā paṭivirato hoti.<BR>
Dūteyyapahinagamanānuyogā paṭivirato hoti. Kayavikkayā paṭivirato hoti.<BR>
Tulākūṭakaṃsakūṭamānakūṭā paṭivirato hoti. Ukkoṭanavañcananikatisāciyogā paṭivirato<BR>
hoti. Chedanavadhabandhanaviparāmosaālopasahasākārā paṭivirato hoti.<BR>
<BR>
So santuṭṭho hoti kāyaparihārikena cīvarena kucchiparihārikena piṇḍapātena. So yena<BR>
yeneva pakkamati samādāyeva pakkamati seyyathāpi nāma pakkhi sakuṇo yena yeneva<BR>
ḍeti sapattabhārova ḍeti. Evameva bhikkhu santuṭṭho hoti kāyaparihārikena cīvarena<BR>
kucchiparihārikena piṇḍapātena. So yena yeneva pakkamati samādāyeva pakkamati. So<BR>
iminā ariyena sīlakkhandhena samannāgato ajjhattaṃ anavajjasukhaṃ paṭisaṃvedeti.<BR>
<BR>
So cakkhunā rūpaṃ disvā na nimittaggāhī hoti nānubyañjanaggāhī, yatvādhikaraṇamenaṃ<BR>
cakkhundriyaṃ asaṃvutaṃ viharantaṃ abhijjhā domanassā pāpakā akusalā dhammā<BR>
anvāssaveyyuṃ, tassa saṃvarāya paṭipajjati rakkhati cakkhundriyaṃ cakkhundriye saṃvaraṃ<BR>
āpajjati. Sotena saddaṃ sutvā na nimittaggāhī hoti nānubyañjanaggāhī,<BR>
yatvādhikaraṇamenaṃ sotindriyaṃ asaṃvutaṃ viharantaṃ abhijjhā domanassā pāpakā<BR>
akusalā dhammā anvāssaveyyuṃ, tassa saṃvarāya paṭipajjati rakkhati sotindriyaṃ sotindriye<BR>
saṃvaraṃ āpajjati. Ghānena gandhaṃ ghāyitvā na nimittaggāhī hoti nānubyañjanaggāhī,<BR>
yatvādhikaraṇamenaṃ ghānindriyaṃ asaṃvutaṃ viharantaṃ abhijjhā domanassā pāpakā<BR>
akusalā dhammā anvāssaveyyuṃ, tassa saṃvarāya paṭipajjati rakkhati ghānindriyaṃ<BR>
ghānindriye saṃvaraṃ āpajjati. Jivhāya rasaṃ sāyitvā na nimittaggāhī hoti<BR>
nānubyañjanaggāhī, yatvādhikaraṇamenaṃ jivhindriyaṃ asaṃvutaṃ viharantaṃ abhijjhā<BR>
domanassā pāpakā akusalā dhammā anvāssaveyyuṃ, tassa saṃvarāya paṭipajjati rakkhati<BR>
jivhindriyaṃ jivhindriye saṃvaraṃ āpajjati. Kāyena phoṭṭhabbaṃ phusitvā na nimittaggāhī<BR>
hoti nānubyañjanaggāhī, yatvādhikaraṇamenaṃ kāyindriyaṃ asaṃvutaṃ viharantaṃ abhijjhā<BR>
domanassā pāpakā akusalā dhammā anvāssaveyyuṃ, tassa saṃvarāya paṭipajjati rakkhati<BR>
kāyindriyaṃ tāyindriye saṃvaraṃ āpajjati. Manasā dhammaṃ viññāya na nimittaggāhī hoti<BR>
nānubyañjanaggāhī. Yatvādhikaraṇamenaṃ manindriyaṃ asaṃvutaṃ viharantaṃ<BR>
abhijjhādomanassā pāpakā akusalā dhammā anvāssaveyyuṃ. Tassa saṃvarāya paṭipajjati<BR>
rakkhati manindriyaṃ manindriye saṃvaraṃ āpajjati. So iminā ariyena indriyasaṃvarena<BR>
samannāgato ajjhattaṃ abyāsekasukhaṃ paṭisaṃvedeti.<BR>
<BR>
So abhikkante paṭikkante sampajānakārī hoti ālokite vilokite sampajānakārī hoti.<BR>
Sammiñjite3 pasārite sampajānakārī hoti. Saṅghāṭipattacīvaradhāraṇe sampajānakārī hoti.<BR>
Asite pīte khāyite sāyite sampajānakārī hoti. Uccārapassāvakamme sampajānakārī hoti.<BR>
Gate ṭhite nisinne sutte jāgarite bhāsite tuṇhībhāve sampajānakārī hoti. So iminā ca ariyena<BR>
sīlakkhandhena samannāgato imāya ca ariyāya santuṭṭhiyā samannāgato iminā ca ariyena<BR>
indriyasaṃvarena samannāgato iminā ca ariyena satisampajaññena samanāgato vivittaṃ<BR>
senāsanaṃ bhajati araññaṃ rukkhamūlaṃ pabbataṃ kandaraṃ giriguhaṃ susānaṃ vanapatthaṃ<BR>
abbhokāsaṃ paḷālapuñjaṃ.<BR>
<BR>
--------------------------<BR>
1.Itthikumārika-sīmu,machasaṃ. 2.Gavāssavaḷava-sīmu,machasaṃ.<BR>
3.Samiñjite-machasaṃ.<BR>
<BR>
[BJT Page 024] [\x  24/]     <BR>
<BR>
So pacchābhattaṃ piṇḍapātapaṭikkanto nisīdati pallaṅkaṃ ābhujitvā ujuṃ kāyaṃ paṇidhāya<BR>
parimukhaṃ satiṃ upaṭṭhapetvā. So abhijjhaṃ loke pahāya vigatābhijjhena cetasā viharati.<BR>
Abhijjhāya cittaṃ parisodheti. Byāpādapadosaṃ pahāya abyāpannacitto viharati<BR>
sabbapāṇabhūtahitānukampī byāpādapadosā cittaṃ parisodheti. Thīnamiddhaṃ pahāya<BR>
vigatathīnamiddho viharati ālokasaññī sato sampajāno thīnamiddhā cittaṃ parisodheti.<BR>
Uddhaccakukkuccaṃ pahāya anuddhato viharati. Ajjhattaṃ vūpasantacitto<BR>
uddhaccakukkuccā cittaṃ parisodheti. Vicikicchaṃ pahāya tiṇṇavicikiccho viharati<BR>
akathaṅkathī kusalesu dhammesu vicikicchāya cittaṃ parisodheti.<BR>
<BR>
So ime pañca nīvaraṇe pahāya cetaso upakkilese paññāya dubbalīkaraṇe vivicceva kāmehi<BR>
vivicca akusalehi dhammehi savitakkaṃ savicāraṃ vivekajaṃ pītisukhaṃ paṭhamaṃ jhānaṃ<BR>
upasampajja viharati. Evampi bhikkhave, saphalo upakkamo hoti saphalaṃ padhānaṃ.<BR>
<BR>
Punacaparaṃ bhikkhave, bhikkhu vitakkavicārānaṃ vūpasamā,ajjhattaṃ sampasādanaṃ cetaso<BR>
ekodibhāvaṃ avitakkaṃ avicāraṃ samādhijaṃ pītisukhaṃ dutiyaṃ jhānaṃ upasampajja<BR>
viharati. Evampi bhikkhave, saphalo upakkamo hoti saphalaṃ padhānaṃ.<BR>
<BR>
Punacaparaṃ bhikkhave, bhikkhu pītiyā ca virāgā upekkhako ca viharati sato ca sampajāno,<BR>
sukhañca kāyena paṭisaṃvedeti. Yaṃ taṃ ariyā ācikkhanti 'upekkhako satimā sukhavihārī'ti<BR>
taṃ tatiyaṃ jhānaṃ upasampajja viharati. Evampi bhikkhave saphalo upakkamo hoti<BR>
saphalaṃ padhānaṃ.<BR>
<BR>
Punacaparaṃ bhikkhave, bhikkhu sukhassa ca pahānā dukkhassa ca pahānā pubbeva<BR>
somanassadomanassānaṃ atthaṅgamā adukkhaṃ asukhaṃ upekkhāsatipārisuddhiṃ catutthaṃ<BR>
jhānaṃ upasampajja viharati. Evampi bhikkhave, saphalo upakkamo hoti saphalaṃ<BR>
padhānaṃ. <BR>
So evaṃ samāhite citte parisuddhe pariyodāte anaṅgaṇe vigatūpakkilese mudubhute<BR>
kammanīye ṭhite āneñjappatte pubbenivāsānussatiñāṇāya cittaṃ abhininnāmeti. So<BR>
anekavihitaṃ pubbenivāsaṃ anussarati. Seyyathīdaṃ: ekampi jātiṃ dvepi jātiyo tissopi jātiyo<BR>
catassopi jātiyo pañcapi jātiyo, dasapi jātiyo vīsampi jātiyo tiṃsampi jātiyo cattāḷīsampi<BR>
jātiyo paññāsampi jātiyo jātisatampi jātisahassampi jātisatasahassampi, anekepi<BR>
saṃvaṭṭakappe anekepi vivaṭṭakappe anekepi saṃvaṭṭavivaṭṭakappe, amutrāsiṃ evaṃnāmo<BR>
evaṃgotto evaṃvaṇṇo evamāhāro evaṃsukhadukkhapaṭisaṃvedī evamāyupariyanto. So tato<BR>
cuto amutra udapādiṃ. Tatrāpāsiṃ evaṃnāmo evaṃgotto evaṃvaṇṇo evamāhāro<BR>
evaṃsukhadukkhapaṭisaṃvedī evamāyupariyanto so tato cuto idhūpapannoti. Iti sākāraṃ<BR>
sauddesaṃ anekavihitaṃ pubbe nivāsaṃ anussarati. Evampi bhikkhave, saphalo upakkamo<BR>
hoti saphalaṃ padhānaṃ.<BR>
<BR>
[BJT Page 026] [\x  26/]     <BR>
<BR>
So evaṃ samāhite citte parisuddhe pariyodāte anaṅgaṇe vigatūpakkilese mudubhute<BR>
kammaniye ṭhite āneñjappatte sattānaṃ cutūpapātañāṇāya cittaṃ abhininnāmeti. So dibbena<BR>
cakkhunā visuddhena atikkantamānusakena satte passati cavamāne upapajjamāne hīne<BR>
paṇīte suvaṇṇe dubbaṇṇe sugate duggate yathākammūpage satte pajānāti: 'ime vata<BR>
bhonto sattā kāya duccaritena samannāgatā vacīduccaritena samannāgatā manoduccaritena<BR>
samannāgatā ariyānaṃ upavādakā micchādiṭṭhikā micchādiṭṭhikammasamādānā. Te kāyassa<BR>
bhedā parammaraṇā apāyaṃ duggatiṃ vinipātaṃ nirayaṃ upapannā. Ime vā pana bhonto<BR>
sattā kāyasucariteta samannāgatā vacīsucaritena samannāgatā manosucaritena samannāgatā<BR>
ariyānaṃ anupavādakā sammādiṭṭhikā sammādiṭṭhikammasamādānā. Te kāyassa bhedā<BR>
parammaraṇā sugatiṃ saggaṃ lokaṃ upapannā'ti. Iti dibbena cakkhunā visuddhena<BR>
atikkantamānusakena satte passati cavamāne upapajjamāne hīne paṇīte suvaṇṇe<BR>
dubbaṇṇe sugate duggate yathākammūpage satte pajānāti. Evampi bhikkhave, saphalo<BR>
upakkamo hoti saphalaṃ padhānaṃ.<BR>
[PTS Page 227] [\q 227/]      <BR>
So evaṃ samāhite citte parisuddhe pariyodāte anaṅgaṇe vigatūpakkilese mudubhute<BR>
kammanīye ṭhite āneñjappatte āsavānaṃ khayañāṇāya cittaṃ abhininnāmeti. So idaṃ<BR>
dukkhanti yathābhūtaṃ pajānāti. Ayaṃ dukkhasamudayoti yathābhūtaṃ pajānāti. Ayaṃ<BR>
dukkhanirodhoti yathābhūtaṃ pajānāti. Ayaṃ dukkhanirodhagāminī paṭipadāti yathābhūtaṃ<BR>
pajānāti. Ime āsavāti yathābhūtaṃ pajānāti. Ayaṃ āsavasamudayoti yathābhūtaṃ pajānāti.<BR>
Ayaṃ āsavanirodhoti yathābhūtaṃ pajānāti. Ayaṃ āsavanirodhagāminī paṭipadāti<BR>
yathābhūtaṃ pajānāti. Tassa evaṃ jānato evaṃ passato kāmāsavāpi cittaṃ vimuccati<BR>
bhavāsavāpi cittaṃ vimuccati. Avijjāsavāpi cittaṃ vimuccati. Vimuttasmiṃ vimuttamiti ñāṇaṃ<BR>
hoti. "Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyā'ti pajānāti.<BR>
Evampi kho1 bhikkhave, saphalo upakkamo hoti saphalaṃ padhānaṃ.<BR>
<BR>
Evaṃvādī bhikkhave, tathāgato.2 Evaṃvādiṃ3 bhikkhave tathāgataṃ4 dasa sahadhammikā<BR>
pāsaṃsaṭṭhānā āgacchanti: sace bhikkhave, sattā pubbekatahetu sukhadukkhaṃ<BR>
paṭisaṃvedenti, addhā bhikkhave tathāgato pubbe sukatakammakārī, yaṃ etarahi evarūpā<BR>
anāsavā sukhā vedanā vedeti. Sace bhikkhave, sattā issaranimmāṇahetu sukhadukkhaṃ<BR>
paṭisaṃvedenti, addhā bhikkhave, tathāgato bhaddakena issarena nimmito, yaṃ etarahi<BR>
evarūpā anāsavā sukhā vedanā vedeti. Sace bhikkhave, sattā saṅgatibhāvahetu<BR>
sukhadukkhaṃ paṭisaṃvedenti, addhā bhikkhave, tathāgato kalyāṇasaṅgatiko, yaṃ etarahi<BR>
evarūpā anāsavā sukhā vedanā vedeti. Sace bhikkhave,sattā abhijātihetu sukhadukkhaṃ<BR>
paṭisaṃvedenti, addhā bhikkhave, tathāgato kalyāṇābhijātiko, yaṃ etarahi evarūpā anāsavā<BR>
sukhā vedanā vedeti. Sace bhikkhave, sattā diṭṭhadhammūpakkamahetu sukhadukkhaṃ<BR>
paṭisaṃvedenti, addhā bhikkhave, tathāgato kalyāṇadiṭṭhadhammūpakkamo, yaṃ etarahi<BR>
evarūpā sukhā vedanā vedeti.<BR>
<BR>
-------------------------<BR>
1.Evaṃ kho-[PTS.]<BR>
2.Tathāgato-sīmu,machasaṃ.<BR>
3.Evaṃ vādīnaṃ-sīmu,machasaṃ.<BR>
4.Tathāgatānaṃ-sīmu,machasaṃ.<BR>
<BR>
[BJT Page 028] [\x  28/]     <BR>
<BR>
Sace bhikkhave, sattā pubbekatahetu sukhadukkhaṃ paṭisaṃvedenti, pāsaṃso tathāgato. No<BR>
ce sattā pubbekatahetu sukhadukkhaṃ paṭisaṃvedenti, pāsaṃso tathāgato. Sace bhikkhave,<BR>
sattā issaranimmāṇahetu sukhadukkhaṃ paṭisaṃvedenti, pāsaṃso tathāgato. No ce sattā<BR>
issaranimmāṇahetu sukhadukkhaṃ paṭisaṃvedenti, pāsaṃso tathāgato. Sace bhikkhave, sattā<BR>
saṅgatibhāvahetu sukhadukkhaṃ paṭisaṃvedenti, pāsaṃso tathāgato.No ce sattā<BR>
saṅgatibhāvahetū sukhadukkhaṃ paṭisaṃvedenti, pāsaṃso tathāgato. Sace bhikkhave, sattā<BR>
abhijātihetu sukhadukkhaṃ paṭisaṃvedenti, pāsaṃso tathāgato, no ce sattā abhijātihetu<BR>
sukhadukkhaṃ paṭisaṃvedenti, pāsaṃso tathāgato. Sace bhikkhave, sattā<BR>
diṭṭhadhammūpakkamahetu [PTS Page 228] [\q 228/]      sukhadukkhaṃ paṭisaṃvedenti,<BR>
pāsaṃso tathāgato. No ce sattā diṭṭhadhammupakkamahetu sukhadukkhaṃ paṭisaṃvedenti,<BR>
pāsaṃso tathāgato evaṃvādi bhikkhave tathāgato1. Evaṃvādiṃ2 bhikkhave, tathāgataṃ3 ime<BR>
dasa sahadhammikā pāsaṃsaṭṭhānā āgacchantīti.<BR>
<BR>
Idamoca bhagavā, attamanā te bhikkhū bhagavato bhāsitaṃ abhinandunti.<BR>
<BR>
Devadahasuttaṃ paṭhamaṃ.<BR>
<BR>
--------------------------<BR>
1.Tathāgatā-sīmu,machasaṃ.<BR>
2.Evaṃ vādīnaṃ-sīmu,machasaṃ.<BR>
3.Tathāgatānaṃ-sīmu,machasaṃ<BR>
<BR>
[BJT Page 030] [\x  30/]     <BR>
<BR>
3.1.2<BR>
<BR>
Pañcattaya suttaṃ<BR>
<BR>
Evaṃ me sutaṃ: ekaṃ samayaṃ bhagavā sāvatthiyaṃ viharati jetavane anāthapiṇḍikassa<BR>
ārāme. Tatra kho bhagavā bhikkhu āmantesi bhikkhavoti. Bhadanteti te bhikkhu bhagavato<BR>
paccassosuṃ. Bhagavā etadavoca:<BR>
<BR>
Santi bhikkhave, eke samaṇabrāhmaṇā aparantakappikā aparantānudiṭṭhino aparantaṃ<BR>
ārabbha anekavihitāni adhivuttipadāni1 abhivadanti saññī attā hoti arogo parammaraṇā'ti<BR>
ittheke abhivadanti. 'Asaññī attā hoti arogo parammaraṇā'ti ittheke abhivadanti. 'Nevasaññī<BR>
nāsaññī attā hoti arogo parammaraṇā'ti ittheke abhivadanti. Sato vā pana sattassa ucchedaṃ<BR>
vināsaṃ vibhavaṃ paññāpenti. Diṭṭhadhammanibbānaṃ vā paneke abhivadanti iti santaṃ vā<BR>
attānaṃ paññāpenti arogaṃ parammaraṇā. Sato vā pana sattassa ucchedaṃ vināsaṃ vibhavaṃ<BR>
paññāpenti. Diṭṭhadhammanibbānaṃ vā paneke abhivadanti. Iti imāni pañca hutvā tīṇī<BR>
honti tīṇī hutvā pañca honti. Ayamuddeso pañcattayassa.<BR>
<BR>
Tatra bhikkhave, ye te samaṇabrāhmaṇā saññiṃ attānaṃ2 [PTS Page 229] [\q 229/]     <BR>
paññāpenti3 arogaṃ parammaraṇā. Rūpiṃ vā te bhonto samaṇabrāhmaṇā saññiṃ attānaṃ<BR>
paññāpenti arogaṃ parammaraṇā. Arūpiṃ vā te bhonto samaṇabrāhmaṇā saññiṃ attānaṃ<BR>
paññāpenti arogaṃ parammaraṇā. Rūpiñca arūpiñca vā te bhonto samaṇabrāhmaṇā saññiṃ<BR>
attānaṃ paññāpenti arogaṃ parammaraṇā. Nevarūpiṃ nārūpiṃ vā te bhonto<BR>
samaṇabrāhmaṇā saññiṃ attānaṃ paññāpenti arogaṃ parammaraṇā. Ekattasaññiṃ vā te<BR>
bhonto samaṇabrāhmaṇā saññiṃ attānaṃ paññāpenti arogaṃ parammaraṇā. Nānattasaññiṃ<BR>
vā te bhonto samaṇabrahmaṇā saññiṃ attānaṃ paññāpenti arogaṃ parammaraṇā.<BR>
Parittasaññiṃ vā te bhonto samaṇabrāhmaṇā saññiṃ attānaṃ paññāpenti arogaṃ<BR>
parammaraṇā appamāṇasaññiṃ vā te bhonto samaṇabrāhmaṇā saññiṃ attānaṃ paññāpenti<BR>
arogaṃ parammaraṇā. Etaṃ vā panekesaṃ upātivattataṃ viññāṇakasiṇaṃ eke abhivadanti<BR>
appamāṇaṃ āneñjaṃ. Tayidaṃ bhikkhave, tathāgato pajānāti.<BR>
<BR>
--------------------------<BR>
1.Adhimuttipadāti-syā.<BR>
2.Saññīmattānaṃ-sīmu.<BR>
3.Paññapenti-majasaṃ.<BR>
<BR>
[BJT Page 032] [\x  32/]     <BR>
<BR>
Ye kho te bhonto samaṇabrāhmaṇā saññiṃ attānaṃ paññāpenti arogaṃ parammaraṇā, rūpiṃ<BR>
vā te bhonto samaṇabrāhmaṇā saññiṃ attānaṃ paññāpenti arogaṃ parammaraṇā. Arūpiṃ vā<BR>
te bhonto samaṇabrāhmaṇā saññiṃ attānaṃ paññāpenti arogaṃ parammaraṇā. Rūpiñca<BR>
arūpiñca vā te bhonto samaṇabrāhmaṇā saññiṃ attānaṃ paññāpenti arogaṃ parammaraṇā.<BR>
Nevarūpiṃ nārūpiṃ vā te bhonto samaṇabrāhmaṇā saññiṃ attānaṃ paññāpenti arogaṃ<BR>
parammaraṇā. Ekattasaññiṃ vā te bhonto samaṇabrāhmaṇā saññiṃ attānaṃ paññāpenti<BR>
arogaṃ parammaraṇā. Nānattasaññiṃ vā te bhonto samaṇabrāhmaṇā saññiṃ attānaṃ<BR>
paññāpenti arogaṃ parammaraṇā. Parittasaññiṃ vā te bhonto samaṇabrāhmaṇā saññiṃ<BR>
attānaṃ paññāpenti arogaṃ parammaraṇā. Appamāṇasaññiṃ vā te bhonto samaṇabrāhmaṇā<BR>
saññiṃ attānaṃ paññāpenti arogaṃ parammaraṇā. Yā vā panetāsaṃ saññānaṃ parisuddhā<BR>
paramā aggā anuttariyā [PTS Page 230] [\q 230/]      akkhāyati. Yadi rūpasaññānaṃ yadi<BR>
arūpasaññānaṃ yadi ekattasaññānaṃ yadi nānattasaññānaṃ natthi kiñci'ti ākiñcaññāyatanaṃ<BR>
eke abhivadanti appamāṇaṃ āneñjaṃ. Tayidaṃ saṅkhataṃ oḷārikaṃ. Atthi kho pana<BR>
saṅkhārānaṃ nirodho, atthetanti iti viditvā tassa nissaraṇadassāvī tathāgato tadupātivatto <BR>
<BR>
Tatra bhikkhave, ye te samaṇabrāhmaṇā asaññiṃ attānaṃ paññāpenti arogaṃ parammaraṇā,<BR>
rūpiṃ vā te bhonto samaṇabrāhmaṇā asaññiṃ attānaṃ paññāpenti arogaṃ parammaraṇā.<BR>
Arūpiṃ vā te bhonto samaṇabrāhmaṇā asaññiṃ attānaṃ paññāpenti arogaṃ parammaraṇā.<BR>
Rūpiñca arūpiñca vā te bhonto samaṇabrāhmaṇā asaññiṃ attānaṃ paññāpenti arogaṃ<BR>
parammaraṇā. Nevarūpiṃ nārūpiṃ vā te bhonto samaṇabrāhmaṇā asaññiṃ attānaṃ<BR>
paññāpenti arogaṃ parammaraṇā. Tatra bhikkhave, ye te samaṇabrāhmaṇā saññiṃ attānaṃ<BR>
paññāpenti arogaṃ parammaraṇā, tesaṃ eke paṭikkosanti. Taṃ kissa hetu: saññārogo,<BR>
saññāgaṇḍo, saññāsallaṃ etaṃ sattaṃ etaṃ paṇītaṃ yadidaṃ asaññanti. Tayidaṃ bhikkhave,<BR>
tathāgato abhijānāti.<BR>
<BR>
Ye kho te bhonto samaṇabrāhmaṇā asaññiṃ attānaṃ paññāpenti arogaṃ parammaraṇā,<BR>
rūpiṃ vā te bhonto samaṇabrāhmaṇā asaññiṃ attānaṃ paññāpenti arogaṃ parammaraṇā.<BR>
Arūpiṃ vā te bhonto samaṇabrāhmaṇā asaññiṃ attānaṃ paññāpanti arogaṃ parammaraṇā.<BR>
Rūpiñca arūpiñca vā te bhonto samaṇabrāhmaṇā asaññiṃ attānaṃ paññāpenti arogaṃ<BR>
parammaraṇā. Nevarūpiṃ nārūpiṃ vā te bhonto samaṇabrāhmaṇā asaññiṃ attānaṃ<BR>
paññāpenti arogaṃ parammaraṇā. Yo hi koci bhikkhave, samaṇo vā brāhmaṇo vā evaṃ<BR>
vadeyya: 'ahamaññatra rūpā aññatra vedanāya aññatra saññāya aññatra saṅkhārehi<BR>
viññāṇassa1 āgatiṃ vā gatiṃ vā cutiṃ vā upapattiṃ2 vā vuddhiṃ vā virūḷhiṃ vā vepullaṃ vā<BR>
paññāpessāmī'ti, netaṃ ṭhānaṃ vijjati. Tayidaṃ saṅkhataṃ oḷārikaṃ. Atthi kho pana<BR>
saṅkhārānaṃ<BR>
[PTS Page 231] [\q 231/]      nirodho, atthetanti iti viditvā tassa nissaraṇadassāvī tathāgato<BR>
tadupātivatto. <BR>
<BR>
--------------------------<BR>
1.Aññatra viññāṇā-syā.<BR>
Aññatra viññāṇassa-[PTS.]<BR>
2.Uppattiṃ-sīmu,[PTS.]<BR>
<BR>
[BJT Page 034] [\x  34/]     <BR>
<BR>
Tatra bhikkhave, ye te samaṇabrāhmaṇā nevasaññiṃ nāsaññiṃ1 attānaṃ paññāpenti arogaṃ<BR>
parammaraṇā, rūpiṃ vā te bhonto samaṇabrāhmaṇā nevasaññiṃ nāsaññiṃ attānaṃ<BR>
paññāpenti arogaṃ parammaraṇā. Arūpiṃ vā te bhonto samaṇabrāhmaṇā nevasaññiṃ<BR>
nāsaññiṃ attānaṃ paññāpenti arogaṃ parammaraṇā. Rūpiñca arūpiñca vā te bhonto<BR>
samaṇabrāhmaṇā nevasaññiṃ nāsaññiṃ attānaṃ paññāpenti arogaṃ parammaraṇā.<BR>
Nevarūpiṃ nārūpiṃ vā te bhonto samaṇabrāhmaṇā nevasaññiṃ nāsaññiṃ attānaṃ paññāpenti<BR>
arogaṃ parammaraṇā. Tatra bhikkhave, ye te samaṇabrāhmaṇā saññiṃ attānaṃ paññāpenti<BR>
arogaṃ parammaraṇā,tesaṃ eke paṭikkosanti, yepi te bhonto samaṇabrāhmaṇā asaññiṃ<BR>
attānaṃ paññāpenti arogaṃ parammaraṇā. Tesaṃ eke paṭikkosanti. Taṃ kissa hetu: saññā<BR>
rogo, saññāgaṇḍo, saññā sallaṃ, asaññā sammoho. Etaṃ sattaṃ etaṃ paṇītaṃ yadidaṃ<BR>
nevasaññānāsaññanti, tayidaṃ bhikkhave, tathāgato abhijānāti.<BR>
<BR>
Ye kho te bhonto, samaṇabrāhmaṇā nevasaññiṃ nāsaññiṃ attānaṃ paññāpenti arogaṃ<BR>
parammaraṇā, rūpiṃ vā te bhonto samaṇabrāhmaṇā nevasaññiṃ nāsaññiṃ attānaṃ<BR>
paññāpenti arogaṃ parammaraṇā. Arūpiṃ vā te bhonto samaṇabrāhmaṇā nevasaññiṃ<BR>
nāsaññiṃ attānaṃ paññāpenti arogaṃ parammaraṇā. Rūpiñca arūpiñca vā te bhonto<BR>
samaṇabrāhmaṇā nevasaññiṃ nāsaññiṃ attānaṃ paññāpenti arogaṃ parammaraṇā.<BR>
Nevarūpiṃ nārūpiṃ vā te bhonto samaṇabrāhmaṇā nevasaññiṃ nāsaññiṃ attānaṃ paññāpenti<BR>
arogaṃ parammaraṇā. Ye hi keci bhikkhave, samaṇā vā brāhmaṇā vā<BR>
diṭṭhasutamutaviññātabbassa saṅkhāramattena2 etassa āyatanassa upasampadaṃ<BR>
paññāpenti. Byasanaṃ hetaṃ bhikkhave, akkhāyati etassa āyatanassa upasampadāya. [PTS<BR>
Page 232] [\q 232/]      na hetaṃ bhikkhave, āyatanaṃ sasaṅkhārasamāpatti3<BR>
pattabbamakkhāyati. Saṅkhārāvasesa4 samāpattipattabbametaṃ bhikkhave āyatanaṃ<BR>
akkhāyati. Tayidaṃ saṅkhataṃ oḷārikaṃ. Atthi kho pana saṅkhārānaṃ nirodho, atthetanti iti<BR>
viditvā tassa nissaraṇadassāvī tathāgato tadupātivatto. <BR>
<BR>
Tatra bhikkhave, ye te samaṇabrāhmaṇā sato sattassa ucchedaṃ vināsaṃ vibhavaṃ<BR>
paññāpenti. Tatra bhikkhave ye te samaṇabrāhmaṇā saññiṃ attānaṃ paññāpenti arogaṃ<BR>
parammaraṇā,tesameke paṭikkosanti. Yepi te bhonto samaṇabrāhmaṇā asaññiṃ attānaṃ<BR>
paññāpenti arogaṃ parammaraṇā tesameke paṭikkosanti. Yepi te bhonto samaṇabrāhmaṇā<BR>
nevasaññiṃ nāsaññiṃ attānaṃ5 paññāpenti arogaṃ parammaraṇā, tesameke paṭikkosanti.<BR>
Taṃ kissa hetu: sabbepime bhonto samaṇabrāhmaṇā uddhaṃsarā6 āsattiṃ yeva abhivadanti.<BR>
Iti pecca bhavissāma iti pecca bhavissāmā'ti. Seyyathāpi nāma vāṇijassa gacchato evaṃ hoti:<BR>
ito me idaṃ bhavissati, iminā idra lacchāmī'ti. Evameva ime7 bhonto samaṇabrāhmaṇā<BR>
vāṇijūpamā maññe paṭibhanti iti pecca bhavissāma, iti pecca bhavissāmī'ti. Tayidaṃ<BR>
bhikkhave, tathāgato abhijānāti.<BR>
<BR>
--------------------------<BR>
1.Nevasaññīnāsaññiṃ-majasaṃ.<BR>
2.Diṭṭhasutamuta viññātabbasaṅkhāramattena-sīmu,majasaṃ.<BR>
3.Saṅkhārasamāpatti-majasaṃ.<BR>
4.Sasaṅkhārāvasesa-sīmu.<BR>
5.Nevasaññīṃ nasaññiṃ attānaṃ-majasaṃ.<BR>
6.Uddhaṃ saraṃ-sīmu,majasaṃ<BR>
Uddhaṃ parāmasanti-syā.<BR>
7.Evamevime-majasaṃ.<BR>
Evameva khome-syā.<BR>
<BR>
[BJT Page 036] [\x  36/]     <BR>
<BR>
Ye kho te bhonto samaṇabrāhmaṇā sato sattassa ucchedaṃ vināsaṃ vibhavaṃ paññāpenti,<BR>
te sakkāyabhayā sakkāyaparijegucchā sakkāyaññeva anuparidhāvanti anuparivattanti.<BR>
Seyyathāpi nāma sā gaddulabaddho1 daḷeha thambhe vā khīle vā upanibaddho2. [PTS Page<BR>
233] [\q 233/]      thameva thambhaṃ vā khīlaṃ vā anuparidhāvati anuparivattati.<BR>
Evamevime bhonto samaṇabrāhmaṇā sakkāyabhayā sakkāyaparijegucchā sakkāyaññeva<BR>
anuparidhāvanti, anuparivattanti. Tayidaṃ saṅkhataṃ oḷārikaṃ, atthi kho pana saṅkhārānaṃ<BR>
nirodho atthetanti. Iti viditvā tassa nissaraṇadassāvī tathāgato tadupātivatto.<BR>
<BR>
Ye hi keci bhikkhave, samaṇā vā brāhmaṇā vā aparantakappikā aparantānudiṭṭhino<BR>
aparantaṃ ārabbha anekavihitāni adhivuttipadāni abhivadanti. Sabbe te imāneva<BR>
pañcāyatanāni abhivadanti etesaṃ vā aññataraṃ.<BR>
<BR>
Santi bhikkhave, eke samaṇabrāhmaṇā pubbantakappikā pubbantānudiṭṭhino pubbantaṃ<BR>
ārabbha anekavihitāni adhivuttipadāni abhivadanti. Sassato attā ca loko ca, idameva saccaṃ<BR>
moghamaññanti ittheke abhivadanti. Asassato attā<BR>
Ca loko ca, idameva saccaṃ moghamaññanti ittheke abhivadanti. Sassato ca asassato ca attā<BR>
ca loko ca, idameva saccaṃ moghamaññanti ittheke abhivadanti. Neva sassato nāsassato attā<BR>
ca loko ca, idameva saccaṃ moghamaññanti ittheke abhivadanti antavā attā ca loko ca,<BR>
idameva saccaṃ moghamaññanti ittheke abhivadanti. Anantavā attā ca loko ca, idameva<BR>
saccaṃ moghamaññanti ittheke abhivadanti. Antavā ca anantavā ca attā ca loko ca, idameva<BR>
saccaṃ moghamaññanti ittheke abhivadanti.Nevantavā nānantavā attā ca loko ca, idameva<BR>
saccaṃ moghamaññanti ittheke abhivadanti. Ekattasaññī attā ca loko ca, idameva saccaṃ<BR>
moghamaññanti ittheke abhivadanti. Nānattasaññī attā ca loko ca, idameva saccaṃ<BR>
moghamaññanti ittheke abhivadanti. Parittasaññi attā ca loko ca, idameva saccaṃ<BR>
moghamaññanti ittheke abhivadanti. Appamāṇasaññī attā ca loko ca, idameva saccaṃ<BR>
moghamaññanti ittheke abhivadanti. Ekantasukhī attā ca loko ca, idameva saccaṃ<BR>
moghamaññanti ittheke abhivadanti. Ekantadukkhī attā ca loko ca, idameva [PTS Page 234]<BR>
[\q 234/]      saccaṃ moghamaññanti ittheke abhivadanti. Sukhadukkhī attā ca loko ca,<BR>
idameva saccaṃ moghamaññanti ittheke abhivadanti. Adukkhamasukhī attā ca loko ca,<BR>
idameva saccaṃ moghamaññanti ittheke abhivadanti.<BR>
<BR>
--------------------------<BR>
1.Gaddulabandho-syā.<BR>
2.Upanibandho-syā<BR>
<BR>
[BJT Page 038] [\x  38/]     <BR>
<BR>
Tatra bhikkhave, ye te samaṇabrāhmaṇā evaṃ vādino evaṃdiṭṭhino: sassato attā ca loko ca,<BR>
idameva saccaṃ moghamaññanti. Tesaṃ vata aññatreva saddhāya aññatra ruciyā aññatra<BR>
anussavā aññatra ākāraparivitakkā aññatra diṭṭhinijjhānakkhantiyā paccattaṃ yeva ñāṇaṃ<BR>
bhavissati parisuddhaṃ pariyodātanti. Netaṃ ṭhānaṃ vijjati. Paccattaṃ kho pana bhikkhave,<BR>
ñāṇe asati parisuddhe pariyodāte, yadapi te bhonto samaṇabrāhmaṇā tattha<BR>
ñāṇabhāgamattameva pariyodapenti, tadapi tesaṃ bhavataṃ samaṇabrāhmaṇānaṃ<BR>
upādānamakkhāyati. Tayidaṃ saṅkhataṃ oḷārikaṃ, atthi kho pana saṅkhārānaṃ nirodho,<BR>
atthetanti iti viditvā tassa nissaraṇadassāvī tathāgato tadupātivatto.<BR>
<BR>
Tatra bhikkhave, ye te samaṇabrāhmaṇā evaṃvādino evaṃdiṭṭhino: asassato attā ca loko ca,<BR>
idameva saccaṃ moghamaññanti ittheke abhivadanti. Sassato ca asassato attā ca loko ca,<BR>
idameva saccaṃ moghamaññanti itteke abhivadanti.Neva sassato nāsassato attā ca loko ca<BR>
idameva saccaṃ moghamaññanti ittheke abhivadanti antavā attā ca loko ca, idameva saccaṃ<BR>
moghamaññanti ittheke abhivadanti. Anantavā attā ca loko ca, idameva saccaṃ<BR>
moghamaññanti ittheke abhivadanti. Antavā ca anantavā ca attā ca loko ca idameva saccaṃ<BR>
moghamaññanti ittheke abhivadanti.Nevantavā nānantavā attā ca loko ca idameva saccaṃ<BR>
moghamaññanti ittheke abhivadanti. Ekattasaññī attā ca loko ca idameva saccaṃ<BR>
moghamaññanti ittheke abhivadanti. Nānattasaññi attā ca loko ca idameva saccaṃ<BR>
moghamaññanti ittheke abhivadanti. Parittasaññī attā ca loko ca idameva saccaṃ<BR>
moghamaññanti ittheke abhivadanti. Appamāṇasaññī attā ca loko ca idameva saccaṃ<BR>
moghamaññanti ittheke abhivadanti. Ekantasukhī attā ca loko ca idameva saccaṃ<BR>
moghamaññanti ittheke abhivadanti. Ekantadukkhī attā ca loko ca idameva saccaṃ<BR>
moghamaññanti ittheke abhivadanti. Sukhadukkhī attā ca loko ca idameva saccaṃ<BR>
moghamaññanti ittheke abhivadanti. Adukkhamasukhī attā ca loko ca idameva saccaṃ<BR>
moghamasaññanti. Tesaṃ vata aññatreva saddhāya aññatra ruciyā aññatra anussavā aññatra<BR>
ākāraparivitakkā aññatra diṭṭhinijjhānakkhantiyā paccattaṃyeva ñāṇaṃ bhavissati<BR>
parisuddhaṃ pariyodātanti netaṃ [PTS Page 235] [\q 235/]      ṭhānaṃ vijjati. Paccattaṃ kho<BR>
pana bhikkhave, ñāṇe asati parisuddhe pariyodāte, yadipi te bhonto samaṇabrāhmaṇā<BR>
tattha ñāṇabhāgamattameva pariyodapenti. Tadipi tesaṃ bhavataṃ samaṇabrāhmaṇānaṃ<BR>
upādānamakkhāyati. Tayidaṃ saṅkhataṃ oḷārikaṃ. Atthi kho pana saṅkhārānaṃ nirodho,<BR>
atthetanti iti viditvā tassa nissaraṇadassāvī tathāgato tadupātivatto.<BR>
<BR>
Idha bhikkhave, ekacco samaṇo vā brāhmaṇo vā pubbantānudiṭṭhinañca paṭinissaggā<BR>
aparantānudiṭṭhinañca paṭinissaggā sabbaso kāmasaññojanānaṃ anadhiṭṭhānā pavivekaṃ<BR>
pītiṃ upasampajja viharati. 'Etaṃ santaṃ etaṃ paṇītaṃ, yadidaṃ pavivekaṃ pītiṃ<BR>
upasampajja viharāmī'ti. Tassa sā pavivekā pīti nirujjhati, pavivekāya pītiyā nirodhā<BR>
uppajjati domanassaṃ. Domanassassa nirodhā [PTS Page 236] [\q 236/]      uppajjati<BR>
pavivekā pīti. Seyyathāpi bhikkhave, yaṃ chāyā jahati taṃ ātapo pharati, yaṃ ātapo jahati,<BR>
taṃ chāyā pharati. Evameva kho bhikkhave, pavivekāya pītiyā nirodhā uppajjati<BR>
domanassaṃ, domanassassa nirodhā uppajjati pavivekā pīti. Tayidaṃ bhikkhave, tathāgato<BR>
abhijānāti:' ayaṃ kho bhavaṃ samaṇo vā brāhmaṇo vā pubbantānudiṭṭhinañca paṭinissaggā<BR>
aparantānudiṭṭhinañca paṭinissaggā sabbaso-<BR>
<BR>
[BJT Page 040] [\x  40/]     <BR>
<BR>
Kāmasaññojanānaṃ anadhiṭṭhānā, pavivekaṃ pītiṃ upasampajja viharati: 'etaṃ santaṃ etaṃ<BR>
paṇītaṃ, yadidaṃ pavivekaṃ pītiṃ upasampajja viharāmī'ti. Tassa sā pavivekā pīti<BR>
nirujjhati, pavivekāya pītiyā nirodhā uppajjati domanassaṃ. Domanassassa nirodhā uppajjati<BR>
pavivekā pīti. Tayidaṃ saṅkhataṃ oḷārikaṃ, atthi kho pana saṅkhārānaṃ nirodho, attheta'nti<BR>
iti viditvā tassa nissaraṇadassāvī tathāgato tadupātivatto. <BR>
<BR>
Idha pana bhikkhave, ekacco samaṇo vā brāhmaṇo vā pubbantānudiṭṭhīnañca<BR>
paṭinissaggā aparantānudiṭṭhīnañca paṭinissaggā sabbaso kāmasaññojanānaṃ anadhiṭṭhānā<BR>
pavivekāya pītiyā samatikkamā nirāmisaṃ sukhaṃ upasampajja viharati: 'etaṃ santaṃ etaṃ<BR>
paṇītaṃ-yadidaṃ [PTS Page 237] [\q 237/]      nirāmisaṃ sukhaṃ upasampajja viharāmī'ti<BR>
tassa taṃ nirāmisaṃ sukhaṃ nirujjhati. Nirāmisassa sukhassa nirodhā uppajjati pavivekā pīti.<BR>
Pavivekāya pītiyā nirodhā uppajjati nirāmisaṃ sukhaṃ. Seyyathāpi bhikkhave, yaṃ chāyā<BR>
jahati, taṃ ātapo pharati. Yaṃ ātapo jahati, taṃ chāyā pharati. Evameva kho bhikkhave,<BR>
nirāmisassa sukhassa nirodhā uppajjati pavivekā pīti , pavivekāya pītiyā nirodhā uppajjati<BR>
nirāmisaṃ sukhaṃ. Tayidaṃ bhikkhave, tathāgato abhijānāti: 'ayaṃ kho bhavaṃ samaṇo vā<BR>
brāhmaṇo vā pubbantānudiṭṭhinañca paṭinissaggā aparantānudiṭṭhīnañca paṭinissaggā<BR>
sabbaso kāmasaññojanānaṃ anadhiṭṭhānā pavivekāya pītiyā samatikkamā nirāmisaṃ sukhaṃ<BR>
upasampajja viharati: 'etaṃ santaṃ etaṃ paṇītaṃ yadidaṃ nirāmisaṃ sukhaṃ upasampajja<BR>
viharāmī'ti. Tassa taṃ nirāmisaṃ sukhaṃ nirujjhati. Nirāmisassa sukhassa nirodhā uppajjati<BR>
pavivekā pīti, pavivekāya pītiyā nirodhā uppajjati nirāmisaṃ sukhaṃ. Tayidaṃ saṅkhataṃ<BR>
oḷārikaṃ, atthi kho pana saṅkhārānaṃ nirodho, atthetanti iti viditvā tassa nissaraṇadassāvī<BR>
tathāgato tadupātivatto.<BR>
<BR>
Idha pana bhikkhave, ekacco samaṇo vā brāhmaṇo vā pubbantānudiṭṭhīnañca<BR>
paṭinissaggā aparantānudiṭṭhīnañca paṭinissaggā sabbaso kāmasaññojanānaṃ anadhiṭṭhānā<BR>
pavivekāya pītiyā samatikkamā nirāmisassa sukhassa samatikkamā adukkhamasukhaṃ<BR>
vedanaṃ upasampajja viharati.' Etaṃ santaṃ eta paṇītaṃ yadidaṃ adukakhamasukhaṃ<BR>
vedanaṃ upasampajja viharāmī'ti.Tassa sā adukkhamasukhā vedanā nirujjhati.<BR>
Adukkhamasukhāya vedanāya nirodhā uppajjati nirāmisaṃ sukhaṃ. Nirāmisassa sukhassa<BR>
nirodhā uppajjati adukkhamasukhā vedanā. Seyyathāpi bhikkhave, yaṃ chāyā jahati, taṃ<BR>
ātapo pharati. Yaṃ ātapo jahati, taṃ chāyā pharati. Evameva kho bhikkhave,<BR>
adukkhamasukhāya vedanāya nirodhā uppajjati nirāmisaṃ sukhaṃ, nirāmisassa sukhassa<BR>
nirodhā uppajjati adukkhamasukhā vedanā. Tayidaṃ bhikkhave, tathāgato pajānāti: 'ayaṃ<BR>
kho bhavaṃ samaṇo vā brāhmaṇo vā pubbantānudiṭṭhīnañca paṭinissaggā<BR>
aparantānudiṭṭhīnañca paṭinissaggā sabbaso kāmasaññojanānaṃ anadhiṭṭhānā pavivekāya<BR>
pītiyā samatikkamā nirāmisassa sukhassa samatikkamā adukkhamasukhaṃ vedanaṃ<BR>
upasampajja viharati: etaṃ santaṃ etaṃ paṇītaṃ yadidaṃ adukkhamasukhaṃ vedanaṃ<BR>
upasampajja viharāmī'ti. Tassa sā adukkhamasukhā vedanā nirujjhati. Adukkhamasukhāya<BR>
vedanāya nirodhā uppajjati nirāmisaṃ sukhaṃ. Nirāmisassa sukhassa nirodhā uppajjati<BR>
adukkhamasukhā vedanā. Tayidaṃ saṅkhataṃ oḷārikaṃ, atthi kho pana saṅkhārānaṃ nirodho,<BR>
atthetanti iti viditvā tassa nissaraṇadassāvī tathāgato tadupātivatto.<BR>
<BR>
[BJT Page 042] [\x  42/]     <BR>
<BR>
Idha pana bhikkhave, ekacco samaṇo vā brāhmaṇo vā pubbantānudiṭṭhīnañca<BR>
paṭinissaggā aparantānudiṭṭhīnañca paṭinissaggā sabbaso kāmasaññojanānaṃ anadhiṭṭhānā<BR>
pavivekāya pītiyā samatikkamā nirāmisassa sukhassa samatikkamā adukkhamasukhāya<BR>
vedanāya samatikkamā santohamasmi nibbutohamasmi anupādānohamasmī'ti<BR>
samanupassati. Tayidaṃ bhikkhave, tathāgato pajānāti: 'ayaṃ kho bhavaṃ samaṇo vā<BR>
brāhmaṇo vā pubbantānudiṭṭhīnañca paṭinissaggā aparantānudiṭṭhīnañca paṭinissaggā<BR>
sabbaso kāmasaññojanānaṃ anadhiṭṭhānā pavivekāya pītiyā samatikkamā nirāmisassa<BR>
sukhassa samatikkamā adukkhamasukhāya vedanāya samatikkamā santohamasmi<BR>
nibbutohamasmi anupādānohamasmī'ti samanupassati. Addhā ayamāyasmā<BR>
nibbānasappāyaññeva paṭipadaṃ abhivadati. Atha ca panāyaṃ bhavaṃ samaṇo vā<BR>
brāhmaṇo vā pubbantānudiṭṭhiṃ vā upādiyamāno upādiyati. Aparantānudiṭṭhiṃ vā<BR>
upādiyamāno upādiyati. Kāmasaññojanānaṃ vā upādiyamāno upādiyati. Pavivekaṃ vā pītiṃ<BR>
upādiyamāno upādiyati. Nirāmisaṃ vā sukhaṃ upādiyamāno upādiyati. Adukkhamasukhaṃ<BR>
vā vedanaṃ upādiyamāno upādiyati. Yañca kho ayamāyasmā 'santohamasmi,<BR>
nibbutohamasmi anupādinohamasmī'ti samanupassati. Tadapi imassa bhoto samaṇassa<BR>
brāhmaṇassa upādānamakkhāyati. Tayidaṃ saṅkhataṃ oḷārikaṃ, atthi kho pana saṅkhārānaṃ<BR>
nirodho, atthetanti iti viditvā tassa nissaraṇadassāvī tathāgato tadupātivatto.<BR>
<BR>
Idaṃ kho pana bhikkhave, tathāgatena anuttaraṃ santivarapadaṃ1 [PTS Page 238] [\q 238/] <BR>
    abhisambuddhaṃ 'yadidaṃ channaṃ phassāyatanānaṃ samudayañca atthaṅgamañca<BR>
assādañca ādīnavañca nissaraṇañca yathābhūtaṃ viditvā anupādā vimokkho'ti.<BR>
<BR>
Idamavoca bhagavā. Attamanā te bhikkhū bhagavato bhāsitaṃ abhinandunti.<BR>
<BR>
Pañcattayasuttaṃ dutiyaṃ<BR>
<BR>
--------------------------<BR>
1.Santaṃ varapadaṃ-syā.<BR>
<BR>
[BJT Page 044] [\x  44/]     <BR>
<BR>
3.1.3<BR>
<BR>
Kinti suttaṃ<BR>
<BR>
Evaṃ me sutaṃ: ekaṃ samayaṃ bhagavā kusiṇārāyaṃ1 viharati baliharaṇe vanasaṇḍe. Tatra<BR>
kho bhagavā bhikkhū āmantesi bhikkhavoti. Bhadanteti te bhikkhū bhagavato paccassosuṃ,<BR>
bhagavā etadavoca:<BR>
<BR>
Kinti vo bhikkhave, mayi hoti: 'cīvarahetu vā samaṇo gotamo dhammaṃ deseti,<BR>
piṇḍapātahetu vā samaṇo gotamo dhammaṃ deseti, senāsanahetu vā samaṇo gotamo<BR>
dhammaṃ deseti, iti bhavābhavahetu vā samaṇo gotamo dhammaṃ desetī'ti.<BR>
<BR>
Na kho no bhante, bhagavati evaṃ hoti: 'cīvarahetu vā samaṇo gotamo dhammaṃ deseti,<BR>
piṇḍapātahetu vā samaṇo gotamo dhammaṃ deseti, senāsanahetu vā samaṇo gotamo<BR>
dhammaṃ deseti, iti bhavābhavahetu vā samaṇo gotamo dhammaṃ deseti'tī.<BR>
<BR>
Na ca kira vo bhikkhave, mayi evaṃ hoti : 'cīvarahetu vā samaṇo gotamo dhammaṃ deseti,<BR>
piṇḍapātahetu vā samaṇo gotamo dhammaṃ deseti, senāsanahetu vā samaṇo gotamo<BR>
dhammaṃ deseti, iti bhavābhavahetu vā samaṇo gotamo dhammaṃ desetī'ti. Atha kinti<BR>
carahi vo bhikkhave mayi hotī'ti.<BR>
<BR>
Evaṃ kho no bhante, bhagavati hoti: 'anukampako bhagavā hitesī, anukampaṃ upādāya<BR>
dhammaṃ desetī'ti<BR>
<BR>
Evañca kira vo bhikkhave, mayi hoti: 'anukampako bhagavā hitesī, anukampaṃ upādāya<BR>
dhammaṃ desetī'ti. Tasmātiha bhikkhave, ye vo mayā dhammā abhiññā desitā,<BR>
Seyyathīdaṃ : 'cattāro satipaṭṭhānā cattāro sammappadhānā cattāro iddhipādā pañcindriyāni<BR>
pañca balāni satta [PTS Page 239] [\q 239/]      bojjhaṅgā ariyo aṭṭhaṅgiko maggo. Tattha<BR>
sabbeheva samaggehi sammodamānehi avivadamānehi sikkhitabbaṃ.<BR>
<BR>
------------------------<BR>
1.Pisinārāyaṃ-machasaṃ.<BR>
<BR>
[BJT Page 046] [\x  46/]     <BR>
<BR>
Tesañca vo bhikkhave, samaggānaṃ sammodamānānaṃ avivadamānānaṃ sikkhataṃ, tattha<BR>
siyuṃ1 dve bhikkhū abhidhamme nānāvādā. Tatra ce tumhākaṃ evamassa: 'imesaṃ kho<BR>
āyasmantānaṃ atthato ceva nānaṃ byañjanato ca nāna'nti. Tattha yaṃ bhikkhuṃ suvacataraṃ<BR>
maññeyyātha so upasaṅkamitvā evamassa vacanīyo: 'āyasmantānaṃ kho atthato ceva nānaṃ.<BR>
Byanañjanato ca nānaṃ. Tadamināpetaṃ āyasmanto jānātha yathā atthato ceva nānaṃ<BR>
byañjanato ca nānaṃ mā āyasmanto vivādaṃ āpajjitthā'ti. Athāparesaṃ ekato pakkhikānaṃ<BR>
bhikkhūnaṃ yaṃ bhikkhuṃ suvacataraṃ maññeyyātha, so upasaṅkamitvā evamassa vacanīyo:<BR>
' āyasmantānaṃ kho atthato ceva nānaṃ byañjanato ca nānaṃ. Tadamināpetaṃ āyasmanto<BR>
jānātha yathā atthato ceva nānaṃ byañjanato ca nānaṃ mā āyasmanto vivādaṃ āpajjitthā'ti.<BR>
Iti duggahitaṃ duggahitato dhāretabbaṃ suggahitaṃ suggahitato dhāretabbaṃ duggahitaṃ<BR>
duggahitato dhāretvā suggahitaṃ suggahitato dhāretvā yo dhammo yo vinayo so bhāsitabbo.<BR>
<BR>
Tatra ce tumhākaṃ evamassa. 'Imesaṃ kho āyasmantānaṃ atthato hi kho nānaṃ, byañjanato<BR>
sametī'ti. Tattha yaṃ bhikkhuṃ suvacataraṃ maññeyyātha, so upasaṅkamitvā evamassa<BR>
vacanīyo: 'āyasmantānaṃ atthato hi kho nānaṃ, byañjanato sameti. Tadamināpetaṃ<BR>
āyasmanto jānātha yathā atthato hi kho nānaṃ, byañjanato sameti. Mā āyasmanto vivādaṃ<BR>
āpajjitthā'ti. Athāparesaṃ ekato pakkhikānaṃ bhikkhūnaṃ yaṃ bhikkhuṃ suvacataraṃ<BR>
maññeyyātha, so upasaṅkamitvā evamassa vacanīyo: 'āyasmantānaṃ kho atthato hi kho<BR>
nānaṃ byañjanato sameti. Tadamināpetaṃ āyasmanto jānātha 'yathā atthato hi kho nānaṃ,<BR>
byañjanato sameti. Mā āyasmanto vivādaṃ āpajjitthā'ti. [PTS Page 240] [\q 240/]      iti<BR>
duggahitaṃ duggahitato dhāretabbaṃ suggahitaṃ suggahitato dhāretabbaṃ. Duggahitaṃ<BR>
duggahito dhāretvā suggahitaṃ suggahitato dhāretvā yo dhammo yo vinayo so bhāsitabbo.<BR>
<BR>
Tatra ce tumhākaṃ evamassa: 'imesaṃ kho āyasmantānaṃ atthato hi kho sameti. Byañjanato<BR>
nāna'nti. Tattha yaṃ bhikkhuṃ suvacataraṃ maññeyyātha, so upasaṅkamitvā evamassa<BR>
vacanīyo: 'āyasmantānaṃ kho atthato hi sameti. Byañjanato nānaṃ. Tadamināpetaṃ<BR>
āyasmanto jānātha 'yathā atthato hi kho sameti. Byañjanato nānaṃ. Appamattakaṃ kho<BR>
panetaṃ yadidaṃ byañjanaṃ mā āyasmanto appamattake vivādaṃ āpajjitthā'ti. Athāparesaṃ<BR>
ekato pakkhikānaṃ bhikkhunaṃ yaṃ bhikkhuṃ suvacataraṃ maññeyyātha, so upasaṅkamitvā<BR>
evamassa vacanīyo: āyasmantānaṃ kho atthato hi kho sameti. Byañjanato nānaṃ.<BR>
Tadamināpetaṃ āyasmanto jānātha 'yathā atthato hi kho sameti byañjanato nānaṃ.<BR>
Appamattakaṃ kho panetaṃ yadidaṃ byañjanaṃ. Mā āyasmanto appamattake vivādaṃ<BR>
āpajjitthā'ti. Iti suggahitaṃ suggahitato dharetabbaṃ duggahitaṃ duggahitato dhāretabbaṃ.<BR>
Suggahitaṃ suggahitato dhāretvā duggahitaṃ duggahitato dhāretvā yo dhammo yo vinayo<BR>
so bhāsitabbo.<BR>
<BR>
--------------------------<BR>
1.Siyaṃsu-machasaṃ,sīmū.<BR>
<BR>
[BJT Page 048] [\x  48/]     <BR>
<BR>
Tatra ce tumhākaṃ evamassa: 'imesaṃ kho āyasmantānaṃ atthato ceva sameti. Byañjanato ca<BR>
sametī'ti. Tattha yaṃ bhikkhuṃ suvacataraṃ maññeyyātha so upasaṅkamitvā evamassa<BR>
vacanīyo: 'āyasmantānaṃ kho atthato ceva sameti. Byañjanato ca sameti. Tadamināpetaṃ<BR>
āyasmanto jānātha 'yathā atthato ceva sameti, byañjanato ca sameti.Mā āyasmanto vivādaṃ<BR>
āpajjitthā'ti. Athāparesaṃ ekato pakkhikānaṃ bhikkhūnaṃ yaṃ bhikkhuṃ suvacataraṃ<BR>
maññeyyātha, so upasaṅkamitvā evamassa vacanīyo: 'āyasmantānaṃ kho attato ceva sameti.<BR>
Byañjanato ca sameti. Tadamināpetaṃ āyasmanto jānātha 'yathā atthato ceva sameti,<BR>
byañjanato ca sameti. Mā āyasmanto [PTS Page 241] [\q 241/]      vivādaṃ āpajjitthā'ti. Iti<BR>
suggahitaṃ suggahitato dhāretabbaṃ suggahitaṃ suggahitato dhāretvā yo dhammo yo vinayo<BR>
so bhāsitabbo.<BR>
<BR>
Tesañca vo bhikkhave, samaggānaṃ sammodamānānaṃ avivadamānānaṃ sikkhataṃ, siyā<BR>
aññatarassa bhikkhuno āpatti siyā vītikkamo tatra bhikkhave, na codanāya taritabbaṃ,<BR>
puggalo upaparikkhitabbo, iti mayhañca avihesā bhavissati. Parassa ca puggalassa<BR>
anupaghāto, paro hi puggalo akkodhano anupanāhī adandhadiṭṭhī suppaṭinissaggī,<BR>
sakkomi cā' haṃ etaṃ puggalaṃ akusalā vuṭṭhāpetvā kusale patiṭṭhāpetu'nti. Sace<BR>
bhikkhave, evamassa kallaṃ vacanāya.<BR>
<BR>
Sace pana bhikkhave, evamassa: 'mayhaṃ kho avihesā bhavissati. Parassa ca puggalassa<BR>
upaghāto, paro hi puggalo kodhano upanāhī adandhadiṭṭhī suppaṭinissaggī, sakkomi<BR>
cāhaṃ etaṃ puggalaṃ akusalā vuṭṭhāpetvā kusale patiṭṭhāpetuṃ. Appamattakaṃ kho<BR>
panetaṃ yadidaṃ parassa puggalassa upaghāto. Atha kho etadeva bahutaraṃ, 'sohaṃ1<BR>
sakkomi etaṃ puggalaṃ akusalā vuṭṭhāpetvā kusale patiṭṭhāpetu'nti. Sace<BR>
bhikkhave,evamassa kallaṃ vacanāya.<BR>
<BR>
Sace pana bhikkhave, evamassa: 'mayhaṃ kho vihesā bhavissati. Parassa ca puggalassa<BR>
Anupaghāto, paro hi puggalo akkodhano anupanāhī adandhadiṭṭhī duppaṭinissaggī.<BR>
Sakkomi cāhaṃ etaṃ puggalaṃ akusalā vuṭṭhāpetvā kusale patiṭṭhāpetuṃ. Appamattakaṃ<BR>
kho panetaṃ 'yadidaṃ mayhaṃ vihesā. Atha kho etadeva bahutaraṃ, sohaṃ<BR>
Sakkomi etaṃ puggalaṃ akusalā vuṭṭhāpetvā kusale patiṭṭhāpetu'nti. Sace<BR>
bhikkhave,evamassa kallaṃ vacanāya.<BR>
<BR>
Sace pana bhikkhave, evamassa: mayhañca kho vihesā bhavissati. Parassa ca puggalassa<BR>
Upaghāto, paro hi puggalo kodhano upanāhī adandhadiṭṭhī duppaṭinissaggī.<BR>
Sakkomi cāhaṃ etaṃ puggalaṃ akusalā vuṭṭhāpetvā kusale patiṭṭhāpetuṃ. Appamattakaṃ<BR>
kho panetaṃ 'yadidaṃ mayhañca vihesā parassa ca puggalassa upaghāto,<BR>
Atha kho etadeva bahutaraṃ, sohaṃ sakkomi etaṃ puggalaṃ akusalā<BR>
Vuṭṭhāpetvā kusale patiṭṭhāpetu'nti. Sace bhikkhave, evamassa kallaṃ vacanāya. <BR>
<BR>
-------------------------<BR>
1.Svāhaṃ-machasaṃ.<BR>
<BR>
[BJT Page 050] [\x  50/]     <BR>
<BR>
Sace pana bhikkhave, evamassa: 'mayhañca kho vihesā bhavissati. Parassa ca puggalassa<BR>
upaghāto, paro [PTS Page 242] [\q 242/]      hi puggalo kodhano upanāhī dandhadiṭṭhī<BR>
duppaṭinissaggī. Na cāhaṃ sakkomi etaṃ puggalaṃ akusalā vuṭṭhāpetvā kusale<BR>
patiṭṭhāpetu'nti. Evarūpe bhikkhave, puggale upekkhā nātimaññitabbā<BR>
<BR>
Tesañca vo bhikkhave, samaggānaṃ sammodamānānaṃ avivadamānānaṃ sikkhataṃ<BR>
aññamaññassa vacīsaṃsāro1 uppajjeyya diṭṭhipalāso cetaso āghāto appaccayo anabhiraddhi.<BR>
Tattha ekato pakkhikānaṃ bhikkhūnaṃ yaṃ bhikkhuṃ suvacataraṃ maññeyyātha, so<BR>
upasaṅkamitvā evamassa vacanīyo: 'yaṃ no āvuso, amhākaṃ samaggānaṃ<BR>
sammodamānānaṃ avivadamānānaṃ sikkhataṃ aññamaññassa vacīsaṃsāro uppanno<BR>
diṭṭhipalāso cetaso āghāto appaccayo anabhiraddhi. Taṃ jānamāno samāno2 garaheyyāti.<BR>
Sammā byākaramāno [PTS Page 243] [\q 243/]      bhikkhave, bhikkhu evaṃ byākareyya:<BR>
yaṃ no āvuso amhākaṃ samaggānaṃ sammodamānānaṃ avivadamānānaṃ sikkhataṃ<BR>
aññamaññassa vacīsaṃsāro1 uppanno diṭṭhipalāso cetaso āghāto appaccayo anabhiraddhi.<BR>
Taṃ jānamāno samāno2 garaheyyāti. Etaṃ panāvuso dhammaṃ appahāya nibbānaṃ<BR>
sacchikareyyāti. Sammā byākaramāno bhikkhave, evaṃ byākareyya: etaṃ kho āvuso,<BR>
dhammaṃ appahāya na nibbānaṃ sacchikareyyāti.<BR>
<BR>
Athāparesaṃ ekato pakkhikānaṃ bhikkhūnaṃ yaṃ bhikkhuṃ suvacatarā maññeyyātha, so<BR>
upasaṅkamitvā evamassa vacanīyo: yaṃ no āvuso amhākaṃ samaggānaṃ sammodamānānaṃ<BR>
avivadamānānaṃ sikkhataṃ aññamaññassa vacīsaṃsaro1 uppanno diṭṭhipalāso cetaso āghāto<BR>
appaccayo anabhiraddhi. Taṃ jānamāno samāno2 garaheyyāti. Sammā byākaramāno<BR>
bhikkhave, bhikkhu evaṃ byākareyya: yaṃ no āvuso amhākaṃ samaggānaṃ<BR>
sammodamānānaṃ avivadamānānaṃ sikkhataṃ aññamaññassa vacīsaṃsāro uppanno<BR>
diṭṭhipalāso cetaso āghāto appaccayo anabhiraddhi. Taṃ jānamāno samāno garaheyyāti.<BR>
Etaṃ panāvuso dhammaṃ appahāya na nibbānaṃ sacchikareyyāti. Sammā byākaramāno<BR>
bhikkhave, bhikkhu evaṃ byākareyya: etaṃ kho āvuso, dhammaṃ appahāya na nibbānaṃ<BR>
sacchikareyyā'ti.<BR>
<BR>
Tañce bhikkhave, bhikkhuṃ pare evaṃ puccheyyuṃ: āyasmatā no ete bhikkhū akusalā<BR>
vuṭṭhāpetvā kusale patiṭṭhāpitāti. Sammā byākaramāno bhikkhave, bhikkhu evaṃ<BR>
byākareyya: idhāhaṃ āvuso, yena bhagavā tenupasaṅkamiṃ, tassa me bhagavā dhammaṃ<BR>
desesi, tāhaṃ dhammaṃ sutvā tesaṃ bhikkhūnaṃ abhāsiṃ: taṃ te bhikkhū dhammaṃ sutvā<BR>
akusalā vuṭṭhahiṃsu. Kusale patiṭṭhahiṃsū'ti. Evaṃ byākaramāno kho bhikkhave, bhikkhu<BR>
na ceva attānaṃ ukkaṃseti, na paraṃ vambheti, dhammassa cānudhammaṃ byākaroti, na ca<BR>
koci sahadhammiko vādānuvādo gārayhaṃ ṭhānaṃ āgacchatī'ti.<BR>
<BR>
Idamavoca bhagavā attamanā te bhikkhū bhagavato bhāsitaṃ abhinandunti.<BR>
<BR>
Kinti suttaṃ tatiyaṃ<BR>
<BR>
--------------------------<BR>
1.Vacīsaṃhāro-machasaṃ.<BR>
Saṃkhāro-sīmu.<BR>
2.Samaṇo-machasaṃ,[PTS.]<BR>
<BR>
[BJT Page 052] [\x  52/]     <BR>
<BR>
3.1.4<BR>
<BR>
Sāmagāma suttaṃ<BR>
Evaṃ me sutaṃ: ekaṃ samayaṃ bhagavā sakkesu viharati sāmagāme. Tena kho pana<BR>
samayena nigaṇṭho nātaputto1 pāvāyaṃ adhunā kālakato2 hoti. Tassa kālakiriyāya3 bhinnā<BR>
nigaṇṭhā dvedhikajātā bhaṇḍanajātā kalahajātā vivādāpannā aññamaññaṃ mukhasattīhi<BR>
vitudantā viharanti. 'Na tvaṃ imaṃ dhammavinayaṃ ājānāsi, ahaṃ imaṃ dhammavinayaṃ<BR>
ājānāmi, kiṃ tvaṃ imaṃ dhammavinayaṃ ājānissasi? Micchā paṭipanno tvamasi, ahamasmi<BR>
sammāpaṭipanno. Sahitaṃ me, asahitaṃ te. Pure vacanīyaṃ pacchā [PTS Page 244] [\q 244/] <BR>
    avaca pacchā vacanīyaṃ pure avaca. Āciṇṇaṃ4 te viparāvattaṃ, āropito te vādo,<BR>
niggahitosi, cara vādappamokkhāya, nibbeṭhehi vā sace pahosī'ti. Vadho yeva kho5 maññe<BR>
nigaṇṭhesu nātaputtiyesu vattati.<BR>
<BR>
Yepi nigaṇṭhassa nātaputtassa sāvakā gihī odātavasanā, tepi nigaṇṭhesu nātaputtiyesu<BR>
nibbinnarūpā virattarūpā paṭivānarūpā, yathā taṃ durakkhāte dhammavinaye duppavedite<BR>
aniyyāṇike anupasamasaṃvattanike asammāsambuddhappavedite bhinnathūpe<BR>
appaṭisaraṇe'ti.<BR>
<BR>
Atha kho cundo samaṇuddeso pāvāyaṃ vassaṃ vuttho6 yena sāmagāmo yenāyasmā ānando<BR>
tenupasaṅkami, upasaṅkamitvā āyasmantaṃ ānandaṃ abhivādetvā ekamantaṃ nisīdi,<BR>
ekamantaṃ nisinno kho cundo samaṇuddeso āyasmantaṃ ānandaṃ etadavoca: nigaṇṭho<BR>
bhante, nātaputto pāvāyaṃ adhunā kālakato. Tassa kālakiriyāya bhinnā nigaṇṭhā<BR>
dvedhikajātā bhaṇḍanajātā kalahajātā vivādāpantā aññamaññaṃ mukhasattīhi vitudantā<BR>
viharanti 'na tvaṃ imaṃ dhammavinayaṃ ājānāsi ahaṃ<BR>
Imaṃ dhammavinayaṃ ājānāmi, kiṃ tvaṃ imaṃ dhammavinayaṃ ājānissasi? Micchā<BR>
paṭipanno tvamasi, ahamasmi sammāpaṭipanno. Sahitaṃ me, asahitaṃ te. Pure vacanīyaṃ<BR>
pacchā avaca pacchā vacanīyaṃ pure avaca. Āciṇṇaṃ te viparāvattaṃ, āropito te vādo,<BR>
niggahitosi, cara vādappamokkhāya, nibbeṭhehi vā sace pahosī'ti. Vadho yeva kho maññe<BR>
nigaṇṭhesu nātaputtiyesu vattati.<BR>
<BR>
Yepi nigaṇṭhassa nātaputtassa sāvakā gihī odātavasanā, tepi nigaṇṭhesu nātaputtiyesu<BR>
nibbinnarūpā virattarūpā paṭivānarūpā, yathā taṃ durakkhāte dhammavinaye duppavedite<BR>
aniyyāṇike anupasamasaṃvattanike asammāsambuddhappavedite bhinnathūpe<BR>
appaṭisaraṇe'ti.<BR>
<BR>
Evaṃ vutte āyasmā ānando cundaṃ samaṇuddesaṃ etadavoca: atthi kho idaṃ āvuso cunda,<BR>
kathāpābhataṃ bhagavantaṃ dassanāya. Āyāmāvuso cunda, yena bhagavā<BR>
tenupasaṅkamissāma, upasaṅkamitvā etamatthaṃ bhagavato ārocessāmā'ti. Evaṃ bhanteti<BR>
kho cundo samaṇuddeso āyasmato ānandassa paccassosi.<BR>
<BR>
--------------------------<BR>
1.Nāthaputto-machasaṃ,syā.<BR>
2.Kālaṅkato-machasaṃ,simu.<BR>
3.Kālaṅkiriyāya-machasaṃ,<BR>
4.Adhiviṇṇaṃ-machasaṃ. Aviciṇṇaṃ-sīmu.<BR>
5.Vadho yeveko-sīmu,[PTS.]<BR>
6.Vassaṃ vuṭṭho-machasaṃ.<BR>
Vassavuttho-[PTS.]<BR>
<BR>
[BJT Page 054] [\x  54/]     <BR>
<BR>
Atha kho āyassamā ca ānando cundo ca samaṇuddeso yena bhagavā tenupasaṅkamiṃsu.<BR>
Upasaṅkamitvā bhagavantaṃ abhivādetvā ekamantaṃ nisīdiṃsu. Ekamantaṃ nisinno kho<BR>
[PTS Page 245] [\q 245/]      āyasmā ānando bhagavantaṃ etadavoca: ayaṃ bhante, cundo<BR>
samaṇuddeso evamāha: nigaṇṭho bhante, nātaputto pāvāyaṃ adhunā kālakato. Tassa<BR>
kālakiriyāya bhinnā nigaṇṭhā dvedhikajātā bhaṇḍanajātā kalahajātā vivādāpantā<BR>
aññamaññaṃ mukhasattīhi vitudantā viharanti 'na tvaṃ imaṃ dhammavinayaṃ ājānāsi ahaṃ<BR>
imaṃ dhammavinayaṃ ājānāmi, kiṃ tvaṃ imaṃ dhammavinayaṃ ājānissasi? Micchā<BR>
paṭipanno tvamasi, ahamasmi sammāpaṭipanno. Sahitaṃ me, asahitaṃ te. Pure vacanīyaṃ<BR>
pacchā avaca pacchā vacanīyaṃ pure avaca. Āciṇṇaṃ te viparāvattaṃ, āropito te vādo,<BR>
niggahitosi, cara vādappamokkhāya, nibbeṭhehi vā sace pahosī'ti. Vadho yeva kho maññe<BR>
nigaṇṭhesu nātaputtiyesu vattati.<BR>
<BR>
Yepi nigaṇṭhassa nātaputtassa sāvakā gihī odātavasanā, tepi nigaṇṭhesu nātaputtiyesu<BR>
nibbinnarūpā virattarūpā paṭivānarūpā, yathā taṃ durakkhāte dhammavinaye duppavedite<BR>
aniyyāṇike anupasamasaṃvattanike asammāsambuddhappavedite bhinnathūpe<BR>
appaṭisaraṇe'ti. Tassa mayhaṃ bhante, evaṃ hoti: māheva bhagavato accayena saṅghe<BR>
vivādo uppajji. Sossa1 vivādo bahu janāhitāya bahujanāsukhāya bahuno janassa anatthāya<BR>
ahitāya dukkhāya devamanussāna'nti.<BR>
<BR>
Taṃ kiṃ maññasi ānanda, ye vo mayā dhammā abhiññā desitā seyyathīdaṃ: cattāro<BR>
satipaṭṭhānā cattāro sammappadhānā cattāro iddhipādā pañcindriyāni pañca balāni satta<BR>
bojjhaṅgā ariyo aṭṭhaṅgiko maggo. Passasi no tvaṃ ānanda, imesu dhammesu dvepi bhikkhū<BR>
nānāvāde'ti. Yeme bhante, dhammā bhagavatā abhiññā desitā, seyyathīdaṃ: cattāro<BR>
satipaṭṭhānā cattāro sammappadhānā cattāro iddhipādā pañcindriyāni pañca balāni satta<BR>
bojjhaṅgā ariyo aṭṭhaṅgiko maggo. Nāhaṃ passāmi imesu dhammesu dvepi bhikkhū<BR>
nānāvāde. Ye ca kho2 bhante, puggalā bhagavantaṃ patissayamānarūpā viharanti. Tepi<BR>
bhagavato accayena saṅghe vivādaṃ janeyyuṃ ajjhājīve vā adhipātimokkhe vā. Sossa1<BR>
vivādo bahujanāhitāya bahujanāsukhāya bahuno janassa anatthāya ahitāya dukkhāya<BR>
devamanussānanti.<BR>
<BR>
Appamattako so ānanda, vivādo yadidaṃ ajjhājīve vā adhipātimokkhe vā magge vāpi<BR>
ānanda, paṭipadāya vā saṅghe vivādo uppajjamāno uppajjeyya. Sossa1 vivādo<BR>
bahujanāhitāya bahujanāsukhāya bahuno janassa anatthāya ahitāya dukkhāya<BR>
dvemanussānanti.<BR>
<BR>
Chayimāni ānanda, vivādamūlāni. Katamāni cha: idhānanda, bhikkhu kodhano hoti<BR>
upanāhī, yo so ānanda bhikkhu kodhano hoti upanāhī, so sattharipi agāravo viharati<BR>
appatisso. Dhammepi agāravo viharati appatisso. Saṅghepi agāravo [PTS Page 246] [\q<BR>
246/]      viharati appatisso. Sikkhāyapi na paripūrakāri hoti. Yo so ānanda, bhikkhu satthari<BR>
agāravo viharati appatisso. Dhamme agāravo viharati appatisso. Saṅghe agāravo viharati<BR>
appatisso. Sikkhāya na paripūrakāri hoti. So saṅghe vivādaṃ janeti, yo hoti vivādo<BR>
bahujanāhitāya bahujanāsukhāya bahuno janassa anatthāya ahitāya dukkhāya<BR>
devamanussānaṃ. Evarūpaṃ ce tumhe ānanda, vivādamūlaṃ ajjhattaṃ vā bahiddhā vā<BR>
samanupasseyyātha. Tatra tumhe ānanda, tasseva pāpakassa vivādamūlassa pahānāya<BR>
vāyameyyātha. Evarūpaṃ ce tumhe ānanda, vivādamūlaṃ ajjhattaṃ vā bahiddhā vā na<BR>
samanupasseyyātha. Tatra tumhe ānanda, tasseva pāpakassa vivādamūlassa āyatiṃ<BR>
anavassavāya paṭipajjeyyātha. Evametassa pāpakassa vivādamūlassa pahānaṃ hoti,<BR>
evametassa pāpakassa vivādamūlassa āyatiṃ anavassavo hoti.<BR>
<BR>
--------------------------<BR>
1.Svāssa-machasaṃ,syā.<BR>
2.Santi ca kho-syā.<BR>
<BR>
[BJT Page 056] [\x  56/]     <BR>
<BR>
Puna ca paraṃ ānanda, bhikkhu makkhī hoti palāsī<BR>
Yo so ānanda bhikkhu kodhano hoti upanāhī, so sattharipi agāravo<BR>
Viharati appatisso. Dhammepi agāravo viharati appatisso. Saṅghepi agāravo viharati<BR>
appatisso. Sikkhāyapi na paripūrakāri hoti. Yo so ānanda, bhikkhu satthari agāravo viharati<BR>
appatisso. Dhamme agāravo viharati appatisso. Saṅghe agāravo viharati appatisso. Sikkhāya<BR>
na paripurakāri hoti. So saṅghe vivādaṃ janeti, yo hoti vivādo bahujanāhitāya<BR>
bahujanāsukhāya bahuno janassa anatthāya ahitāya dukkhāya devamanussānaṃ. Evarūpaṃ<BR>
ce tumhe ananda, vivādamūlaṃ ajjhattaṃ vā bahiddhā vā samanupasseyyātha. Tatra tumhe<BR>
ānanda, tasseva pāpakassa vivādamūlassa pahānāya vāyameyyātha. Evarūpaṃ ce tumhe<BR>
ānanda, vivādamūlaṃ ajjhattaṃ vā bahiddhā vā na samanupasseyyātha. Tatra tumhe ānanda,<BR>
tasseva pāpakassa vivādamūlassa āyatiṃ anavassavāya paṭipajjeyyātha. Evametassa<BR>
pāpakassa vivādamūlassa pahānaṃ [PTS Page 247] [\q 247/]      hoti, evametassa pāpakassa<BR>
vivādamūlassa āyatiṃ anavassavo hoti. Issukī hoti maccharī yo so ānanda bhikkhu kodhano<BR>
hoti upanāhī, so sattharipi agāravo viharati appatisso. Dhammepi agāravo viharati<BR>
appatisso. Saṅghepi agāravo viharati appatisso. Sikkhāyapi na paripūrakāri hoti. Yo so<BR>
ānanda, bhikkhu satthari agāravo viharati appatisso. Dhamme agāravo viharati appatisso.<BR>
Saṅghe agāravo viharati appatisso. Sikkhāya na paripurakāri hoti. So saṅghe vivādaṃ janeti,<BR>
yo hoti vivādo bahujanāhitāya bahujanāsukhāya bahuno janassa anatthāya ahitāya dukkhāya<BR>
devamanussānaṃ. Evarūpaṃ ce tumhe ananda, vivādamūlaṃ ajjhattaṃ vā bahiddhā vā<BR>
samanupasseyyātha. Tatra tumhe ānanda, tasseva pāpakassa vivādamūlassa pahānāya<BR>
vāyameyyātha. Evarūpaṃ ce tumhe ānanda, vivādamūlaṃ ajjhattaṃ vā bahiddhā vā na<BR>
samanupasseyyātha. Tatra tumhe ānanda, tasseva pāpakassa vivādamūlassa āyatiṃ<BR>
anavassavāya paṭipajjeyyātha. Evametassa pāpakassa vivādamūlassa pahānaṃ hoti,<BR>
evametassa pāpakassa vivādamūlassa āyatiṃ anavassavo hoti. Saṭho hoti māyāvi yo so<BR>
ānanda bhikkhu kodhano hoti upanāhī, so sattharipi agāravo viharati appatisso. Dhammepi<BR>
agāravo viharati appatisso. Saṅghepi agāravo viharati appatisso. Sikkhāyapi na paripūrakāri<BR>
hoti. Yo so ānanda, bhikkhu satthari agāravo viharati appatisso. Dhamme agāravo viharati<BR>
appatisso. Saṅghe agāravo viharati appatisso. Sikkhāya na paripurakāri hoti. So saṅghe<BR>
vivādaṃ janeti, yo hoti vivādo bahujanāhitāya bahujanāsukhāya bahuno janassa anatthāya<BR>
ahitāya dukkhāya devamanussānaṃ. Evarūpaṃ ce tumhe ananda, vivādamūlaṃ ajjhattaṃ vā<BR>
bahiddhā vā samanupasseyyātha. Tatra tumhe ānanda, tasseva pāpakassa vivādamūlassa<BR>
pahānāya vāyameyyātha. Evarūpaṃ ce tumhe ānanda, vivādamūlaṃ ajjhattaṃ vā bahiddhā vā<BR>
na samanupasseyyātha. Tatra tumhe ānanda, tasseva pāpakassa vivādamūlassa āyatiṃ<BR>
anavassavāya paṭipajjeyyātha. Evametassa pāpakassa vivādamūlassa pahānaṃ hoti,<BR>
evametassa pāpakassa vivādamūlassa āyatiṃ anavassavo hoti. Pāpiccho hoti<BR>
Micchādiṭṭhi yo so ānanda bhikkhu kodhano hoti upanāhī, so sattharipi agāravo viharati<BR>
appatisso. Dhammepi agāravo viharati appatisso. Saṅghepi agāravo viharati appatisso.<BR>
Sikkhāyapi na paripūrakāri hoti. Yo so ānanda, bhikkhu satthari agāravo viharati appatisso.<BR>
Dhamme agāravo viharati appatisso. Saṅghe agāravo viharati appatisso. Sikkhāya na<BR>
paripurakāri hoti. So saṅghe vivādaṃ janeti, yo hoti vivādo bahujanāhitāya bahujanāsukhāya<BR>
bahuno janassa anatthāya ahitāya dukkhāya devamanussānaṃ. Evarūpaṃ ce tumhe ananda,<BR>
vivādamūlaṃ ajjhattaṃ vā bahiddhā vā samanupasseyyātha. Tatra tumhe ānanda, tasseva<BR>
pāpakassa vivādamūlassa pahānāya vāyameyyātha. Evarūpaṃ ce tumhe ānanda,<BR>
vivādamūlaṃ ajjhattaṃ vā bahiddhā vā na samanupasseyyātha. Tatra tumhe ānanda, tasseva<BR>
pāpakassa vivādamūlassa āyatiṃ anavassavāya paṭipajjeyyātha. Evametassa pāpakassa<BR>
vivādamūlassa pahānaṃ hoti, evametassa pāpakassa vivādamūlassa āyatiṃ anavassavo hoti.<BR>
Sandiṭṭhiparāmāsī hoti ādhānagāhi1 duppaṭinissaggī. Yo so ānanda, bhikkhu<BR>
sandiṭṭhiparāmāsī hoti ādhānagāhī duppaṭinissaggī. So sattharipi agāravo viharati<BR>
appatisso., Dhammepi agāravo viharati appatisso, saṅghepi agāravo viharati appatisso,<BR>
sikkhāyapi na paripūrakārī hoti. Yo so ānanda, bhikkhu satthari agāravo viharati appatisso.,<BR>
Dhamme agāravo viharati appatisso. Saṅghe agāravo viharati appatisso. Sikkhāya na<BR>
paripūrakārī hoti. So saṅghe vivādaṃ janeti. Yo hoti vivādo bahujanāhitāya bahujanāsukhāya<BR>
bahuno janassa anatthāya ahitāya dukkhāya devamanussānaṃ. Evarūpaṃ ce tumhe ānanda,<BR>
vivādamūlaṃ ajjhattaṃ vā bahiddhā vā samanupasseyyātha. Tatra tumhe ānanda, tasseva<BR>
pāpakassa vivādamūlassa pahānāya vāyameyyātha. Evarūpaṃ ce tumhe ānanda,<BR>
vivādamūlaṃ ajjhattaṃ vā na samanupasseyyātha. Tatra tumhe ānanda, tasseva pāpakassa<BR>
vivādamūlassa āyatiṃ anavassavāya paṭipajjeyyātha evametassa pāpakassa vivādamūlassa<BR>
pahānaṃ hoti. Evametassa pāpakassa vivādamūlassa āyatiṃ anavassavo hoti. Imāni kho<BR>
ānanda, cha vivādamūlāni.<BR>
<BR>
Cattārimāni ānanda, adhikaraṇāni. Katamāni cattāri: vivādādhikaraṇaṃ anuvādādhikaraṇaṃ<BR>
āpattādhikaraṇaṃ kiccādhikaraṇaṃ, imāni kho ānanda cattāri adhikaraṇāni.<BR>
Satta kho panime ānanda, adhikaraṇasamathā upannuppannānaṃ adhikaraṇānaṃ samathāya<BR>
vūpasamāya, sammukhāvinayo dātabbo sativinayo dātabbo amūḷahavinayo dātabbo<BR>
paṭiññāya kāretabbaṃ yebhuyyasikā tassapāpiyyasikā tiṇavatthārako'ti.<BR>
<BR>
Kathañca ānanda, sammukhāvinayo hoti: idhānanda bhikkhu vivadanti dhammoti vā<BR>
adhammoti vā vinayoti vā avinayoti vā. Tehānanda2 bhikkhuhi sabbeheva samaggehi<BR>
sannipatitabbaṃ. Sannipatitvā dhammanetti samanumajjitabbā. Dhammanettiṃ<BR>
samanumajjitvā yathā tattha sameti. Tathā taṃ adhikaraṇaṃ vūpasametabbaṃ. Evaṃ kho<BR>
ānanda, sammukhāvinayo hoti. Evañca panidhekaccānaṃ adhikaraṇānaṃ vupasamo hoti,<BR>
yadidaṃ sammukhāvinayena. <BR>
Kathañca ānanda, yebhuyyasikā hoti: te ce ānanda, bhikkhu na sakkonti taṃ adhikaraṇaṃ<BR>
tasmiṃ āvāse vūpasametuṃ. Tehānanda, bhikkhuhi yasmiṃ āvāse bahutarā bhikkhu, so āvāso<BR>
gantabbo. Tattha sabbeheva samaggehi sannipatitabbaṃ. Sannipatitvā dhammanetti<BR>
samanumajjitabbā. Dhammanettiṃ samanumajjitvā yathā tattha sameti, tathā taṃ<BR>
adhikaraṇaṃ vūpasammetabbaṃ. Evaṃ kho ānanda, yebhuyyasikā hoti. Evañca<BR>
panidhekaccānaṃ adhikaraṇānaṃ vūpasamo hoti, yadidaṃ yebhuyyasikāya.<BR>
<BR>
--------------------------<BR>
1.Ādhānaggāhī-majasaṃ.<BR>
2.Teneva ānanda-sīmu,syā.<BR>
<BR>
[BJT Page 058] [\x  58/]     <BR>
<BR>
Katañca ānanda, sativinayo hoti: idhānanda, bhikkhu bhikkhuṃ evarūpāya garukāya āpattiyā<BR>
codeti pārājikena vā pārājikasāmantena vā 'saratāyasmā evarūpiṃ1 garukaṃ āpattiṃ āpajjitā<BR>
pārājikaṃ vā pārājikasāmantaṃ vā'ti. So evamāha: 'na kho ahaṃ āvuso, sarāmi evarūpiṃ<BR>
garukaṃ āpattiṃ āpajjitā pārājikaṃ vā pārājikasāmantaṃ [PTS Page 248] [\q 248/]      vā'ti.<BR>
Tassa kho ānanda2, bhikkhuno sativinayo dātabbo. Evaṃ kho ānanda, sativinayo hoti.<BR>
Evañca panidhekaccānaṃ adhikaraṇānaṃ vūpasamo hoti, yadidaṃ sativinayena.<BR>
<BR>
Kathañca ānanda, amūlhavinayo hoti: idhānanda, bhikkhu bhikkhuṃ evarūpāya garukāya<BR>
āpattiyā codeti pārājikena vā pārājikasāmantena vā saratāyasmā evarūpiṃ1 garukaṃ āpattiṃ<BR>
āpajjitā pārājikaṃ vā pārājikasāmantaṃ vāti. So evamāha: 'na kho ahaṃ āvuso, sarāmi<BR>
evarūpiṃ garukaṃ āpattiṃ āpajjitā pārājikaṃ vā pārājikasāmantaṃ vā'ti. Tamenaṃ so<BR>
nibbeṭhentaṃ ativeṭheti3 iṅghāyasmā sādhukameva jānāhi, yadi sarasi evarūpiṃ garukaṃ<BR>
āpattiṃ āpajjitā pārājikaṃ vā pārājikasāmantaṃ vā'ti. So evamāha: 'ahaṃ kho āvuso, ummādaṃ<BR>
pāpuṇiṃ cetaso vipariyesaṃ4. Tena me ummattakena bahuṃ assāmaṇakaṃ ajjhāciṇṇaṃ<BR>
bhāsitaparikantaṃ5, nāhaṃ taṃ sarāmi. Mūḷhena me etaṃ katanti. Tassa kho ānanda,<BR>
bhikkhuno amūḷhavinayo dātabbo. Evaṃ kho ānanda, amūḷhavinayo hoti. Evañca<BR>
panidhekaccānaṃ adhikaraṇānaṃ vūpasamo hoti, yadidaṃ amūḷhavinayena.<BR>
<BR>
Kathañca ānanda, paṭiññātakaraṇaṃ hoti: idhānanda, bhikkhu codito vā acodito vā6 āpattiṃ<BR>
sarati vivarati uttānīkaroti. Tenānanda, bhikkhunā buḍḍhataro bhikkhu7 upasaṅkamitvā<BR>
ekaṃsaṃ cīvaraṃ katvā pāde vanditvā ukkuṭikaṃ nisīditvā añjaliṃ paggahetvā evamassa<BR>
vacanīyo 'ahaṃ bhante, itthannāmaṃ āpattiṃ āpanno, taṃ paṭidesemī'ti. So evamāha:<BR>
'passasī'ti, 'passāmī'ti8. Āyatiṃ saṃvaraṃ āpajjeyyāsīti9 saṃvaraṃ āpajjissāmīti10. Evaṃ kho<BR>
ānanda, paṭiññātakaraṇaṃ hoti. Evañca panidhekaccānaṃ adhikaraṇānaṃ vūpasamo hoti,<BR>
yadidaṃ paṭiññātakaraṇena. [PTS Page 249] [\q 249/]      <BR>
Katañca ānanda, tassapāpiyyasikā11 hoti: idhānanda, bhikkhu bhikkhuṃ evarūpāya garukāya<BR>
āpattiyā codeti pārājikena vā pārājikasāmantena vā, 'saratāyasmā evarūpiṃ garukaṃ āpattiṃ<BR>
<BR>
--------------------------<BR>
1.Evarūpaṃ-syā.<BR>
2.Tassa kho evaṃ ānanda-sīmu,syā.[PTS.]<BR>
3.Nibbedhentaṃ ativedheti-syā.<BR>
4.Vipariyāsaṃ-majasaṃ,[PTS.]<BR>
5.Parikkantaṃ-majasaṃ<BR>
6.Cudito vā acudito vā-syā.<BR>
7.Vuḍḍhataraṃ bhikkhuṃ-majasaṃ,sīmu.<BR>
8.Āma passāmiti-sīmu, majasaṃ.<BR>
9.Āyatiṃ saṃvareyyāsīti-majasaṃ.<BR>
10.Saṃvarissāmīti-majasaṃ.<BR>
11.Tassapāpiyasikā-majasaṃ,syā.<BR>
<BR>
[BJT Page 060] [\x  60/]     <BR>
<BR>
Āpajjitā pārājikaṃ vā pārājikasāmantaṃ vā'ti. So evamahā: 'na kho ahaṃ āvuso, sarāmi<BR>
evarūpiṃ garukaṃ āpattiṃ āpajjitā pārājikaṃ vā pārājikasāmantaṃ vā'ti tamenaṃ so<BR>
nibbaṭhentaṃ ativeṭheti. Iṅghāyasmā sādhukameva jānāhi, yadi sarasi evarūpiṃ garukaṃ<BR>
āpattiṃ āpajjitā pārājikaṃ vā pārājikasāmantaṃ vā'ti. So evamāha: 'na kho ahaṃ āvuso, sarāmi<BR>
evarūpiṃ garukaṃ āpattiṃ āpajjitā pārājikaṃ vā pārājikasāmantaṃ vā, sarāmi kho ahaṃ āvuso<BR>
evarūpiṃ appamattikaṃ āpattiṃ āpajjitā'ti tamenaṃ so nibbeṭhentaṃ ativeṭheti, iṅghāyasmā<BR>
sādhukameva jānāhi, yadi sarasi evarūpiṃ garukaṃ āpattiṃ āpajjitā pārājikaṃ vā<BR>
pārājikasāmantaṃ vā'ti. So evamāha: 'imaṃ hi nāmāhaṃ āvuso, appamattikaṃ āpattiṃ āpajjitvā<BR>
apuṭṭho paṭijānissāmi. Kimpanāhaṃ evarūpiṃ garukaṃ āpattiṃ āpajjitvā pārājikaṃ vā<BR>
pārājikasāmantaṃ vā puṭṭho na paṭijānissāmī'ti. So evamāha: 'imaṃ hi nāma tvaṃ āvuso,<BR>
appamattikaṃ āpattiṃ āpajjitvā apuṭṭho na paṭijānissasi. Kimpana tvaṃ evarūpiṃ garukaṃ<BR>
āpattiṃ āpajjitvā pārājikaṃ vā pārājikasāmantaṃ vā puṭṭho paṭijānissasi, 'iṅghāyasmā<BR>
sādhukameva jānāhi, yadi sarasi evarūpiṃ garukaṃ āpattiṃ āpajjitā pārājikaṃ vā<BR>
pārājikasāmantaṃ vā'ti. So evamāha: 'sarāmi kho ahaṃ āvuso , evarūpiṃ garukaṃ āpattiṃ<BR>
āpajjitā pārājikaṃ vā pārājikasāmantaṃ vā 'davā me evaṃ vuttaṃ, ravā me evaṃ vuttaṃ,<BR>
'nāhaṃ taṃ sarāmi evarūpiṃ garukaṃ āpattiṃ āpajjitā pārājikaṃ vā pārājikasāmantaṃ vā'ti.<BR>
Evaṃ kho ānanda, tassapāpiyyasikā hoti. Evañca panidhekaccānaṃ adhikaraṇānaṃ vūpasamo<BR>
hoti, yadidra tassapāpiyyasikāya.<BR>
[PTS Page 250] [\q 250/]      <BR>
Kathañca ānanda, tiṇavatthārako hoti: idhānanda, bhikkhunaṃ bhaṇḍanajātānaṃ<BR>
kalahajātānaṃ vivādāpannānaṃ viharataṃ bahuṃ assāmaṇakaṃ ajjhāciṇṇaṃ hoti<BR>
bhāsitaparikantaṃ. Tehānanda, bhikkhuhi sabbeheva samaggehi sannipatitabbaṃ.<BR>
Sannipatitvā ekato pakkhikānaṃ bhikkhunaṃ byattatarena1. Bhikkhunā uṭṭhāyāsanā ekaṃsaṃ<BR>
cīvaraṃ katvā añjalimpanāmetvā saṅgho ñāpetabbo.<BR>
<BR>
'Suṇātu me bhante, saṅgho: idaṃ amhākaṃ bhaṇḍanajātānaṃ kalahajātānaṃ vivādāpannānaṃ<BR>
viharataṃ bahuṃ assāmaṇakaṃ ajjhāciṇṇaṃ bhāsiparikantaṃ. Yadi saṅghassa pattakallaṃ,<BR>
ahaṃ yā ceva imesaṃ āyasmantānaṃ āpatti, yā ca attano āpatti, imesañceva āyasmantānaṃ<BR>
atthāya attanoca atthāya saṅghamajjhe tiṇavatthārakena deseyyaṃ ṭhapetvā thullavajjaṃ<BR>
ṭhapetvā gihīpaṭisaṃyutta'nti.<BR>
<BR>
Athāparesaṃ ekato pakkhikānaṃ bhikkhunaṃ byattatarena1 bhikkhunā uṭṭhāyāsanā ekaṃsaṃ<BR>
cīvaraṃ katvā añjalimpanāmetvā saṅgho ñāpetabbo:<BR>
<BR>
--------------------------<BR>
1.Byattena-majasaṃ,syā.<BR>
<BR>
[BJT Page 062] [\x  62/]     <BR>
<BR>
'Suṇātu me bhante, saṅgho: idaṃ amhākaṃ1 bhaṇḍanajātānaṃ kalahajātānaṃ<BR>
vivādāpannānaṃ viharataṃ bahuṃ assāmaṇakaṃ ajjhāciṇṇaṃ bhāsitaparikantaṃ. Yadi<BR>
saṅghassa pattakallaṃ, ahaṃ yā ceva imesaṃ āyasmantānaṃ āpatti, yā ca attano āpatti,<BR>
imesañceva āyasmantānaṃ atthāya attanoca atthāya saṅghamajjhe tiṇavatthārakena deseyyaṃ<BR>
ṭhapetvā thullavajjaṃ ṭhapetvā gihīpaṭisaṃyutta'nti.<BR>
<BR>
Evaṃ kho ānanda, tiṇavatthārako hoti. Evañca panidhekaccānaṃ adhikaraṇānaṃ vūpasamo<BR>
hoti, yadidaṃ tiṇavatthārakena.<BR>
<BR>
Chayime ānanda, dhammā sārāṇīyā2 piyakaraṇā garukaraṇā saṅgahāya avivādāya<BR>
sāmaggiyā ekībhāvāya saṃvattanti. Katame cha: idhānanda, bhikkhuno mettaṃ kāyakammaṃ<BR>
paccuṭṭhitaṃ hoti sabrahmacārīsu āvīceva raho ca. Ayampi dhammo sārāṇīyo piyakaraṇo<BR>
garukaraṇo saṅgahāya avivādāya sāmaggiyā ekībhāvāya saṃvattati.<BR>
<BR>
Punacaparaṃ ānanda, bhikkhuno mettaṃ vacīkammaṃ paccupaṭṭhitaṃ hoti. Sabrahmacārisu<BR>
āvī ceva raho ca. Ayampi dhammo sārāṇīyo piyakaraṇo garukaraṇo saṅgahāya avivādāya<BR>
sāmaggiyā ekībhāvāya saṃvattati.<BR>
<BR>
Punacaparaṃ ānanda, bhikkhuno mettaṃ manokammaṃ paccupaṭṭhitaṃ hoti.<BR>
Sabrahmacārisu āvī ceva raho ca. Ayampi dhammo sārāṇīyo piyakaraṇo garukaraṇo [PTS<BR>
Page 251] [\q 251/]      saṅgahāya avivādāya sāmaggiyā ekībhāvāya saṃvattati.<BR>
<BR>
Punacaparaṃ ānanda, bhikkhu ye te lābhā dhammikā dhammaladdhā antamaso<BR>
pattapariyāpannamattampi, tathārūpehi lābhehi appaṭivibhattabhogi3 hoti sīlavantehi<BR>
sabrahmacārīhi sādhāraṇabhogī. Ayampi dhammo sārāṇīyo piyakaraṇo garukaraṇo<BR>
saṅgahāya avivādāya sāmaggiyā ekībhāvāya saṃvattati.<BR>
<BR>
Punacaparaṃ ānanda, bhikkhu yāni tāni sīlāni akhaṇḍāni acchiddāni asabalāni akammāsāni<BR>
bhujissāni4 viññuppasatthāni aparāmaṭṭhāni samādhisaṃvattanikāni. Tathārūpesu sīlesu<BR>
sīlasāmaññagato viharati sabrahmacārīhi āvī ceva raho ca ayampi dhammo sārāṇīyo<BR>
piyakaraṇo garukaraṇo saṅgahāya avivādāya sāmaggiyā ekībhāvāya saṃvattati.<BR>
<BR>
Punacaparaṃ ānanda, bhikkhu yāyaṃ diṭṭhi ariyā niyyāṇikā niyyāti takkarassa sammā<BR>
dukkhakkhayāya. Tathārūpāya diṭṭhiyā diṭṭhisāmaññagato viharati sabrahmacārīhi āvī<BR>
Ceva raho ca. Ayampi dhammo sārāṇīyo piyakaraṇo garukaraṇo saṅgahāya avivādāya<BR>
sāmaggiyā ekībhāvāya saṃvattati.<BR>
<BR>
Ime kho ānanda, cha sārāṇīyā dhammā piyakaraṇā garukaraṇā saṅgahāya avivādāya<BR>
sāmaggiyā ekībhāvāya saṃvattanti.<BR>
<BR>
--------------------------<BR>
1.Idhamhākaṃ-syā.<BR>
2.Sārāṇīyā-majasaṃ.<BR>
3.Apaṭivibhattabhogī-sīmu.<BR>
4.Bhujjissāni-[PTS.]<BR>
[BJT Page 064] [\x  64/]     <BR>
<BR>
Ime ce tumhe ānanda, cha sārāṇīye dhamme samādāya saṃvatteyyātha. Passatha no tumhe,<BR>
ānanda, taṃ vacanapathaṃ aṇuṃ vā thulaṃ vā, yaṃ tumhe nādhivāseyyāthāti. <BR>
No hetaṃ bhante,<BR>
<BR>
Tasmātihānanda, ime cha sārāṇīye dhamme samādāya vattatha1. Taṃ vo bhavissati<BR>
dīgharattaṃ hitāya sukhāyāti.<BR>
<BR>
Idamavoca bhagavā. Attamano āyasmā ānando bhagavato bhāsitaṃ abhinandīti. [PTS Page<BR>
252] [\q 252/]      <BR>
Sāmagāma suttaṃ catutthaṃ.<BR>
<BR>
--------------------------<BR>
1.Saṃvatteyyātha-syā.<BR>
<BR>
[BJT Page 066] [\x  66/]     <BR>
<BR>
3.1.5<BR>
<BR>
Sunakkhatta suttaṃ<BR>
<BR>
Evaṃ me sutaṃ: ekaṃ samayaṃ bhagavā vesāliyaṃ viharati mahāvane kūṭāgārasālāyaṃ. Tena<BR>
kho pana samayena sambahulehi bhikkhūhi bhagavato santike aññā byākatā hoti 'khīṇā jāti,<BR>
vusitaṃ brahmacariyaṃ, kataṃ karaṇīyaṃ, nāparaṃ itthattāyāti pajānāmā'ti. Assosi kho<BR>
sunakkhatto licchaviputto 'sambahulehi kira bhikkhūhi bhagavato santike aññā byākatā hoti<BR>
'khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyā'ti pajānāmā'ti.<BR>
<BR>
Atha kho sunakkhatto licchaviputto yena bhagavā tenupasaṅkami, upasaṅkamitvā<BR>
bhagavantaṃ abhivādetvā ekamantaṃ nisīdi, ekamantaṃ nisinno kho sunakkhatto<BR>
licchaviputto bhagavantaṃ etadavoca:<BR>
<BR>
'Sutaṃ metaṃ bhante sambhahulehi kira bhikkhūhi bhagavato santike aññā byākatā 'khīṇā<BR>
jāti, vusitaṃ brahmacariyaṃ, kataṃ karaṇīyaṃ, nāparaṃ itthattayā'ti pajānāmā'ti. Ye te bhante,<BR>
bhikkhū bhagavato santike aññaṃ byākaṃsu 'khīṇā jāti, vusitaṃ brahmacariyaṃ, kataṃ<BR>
karaṇīyaṃ, nāparaṃ itthattayā'ti pajānāmā'ti. Kacci te bhante, bhikkhū sammadeva aññaṃ<BR>
byākaṃsu udāhu santetthekacce bhikkhū adhimānena aññaṃ byākaṃsū'ti.?<BR>
<BR>
Ye te sunakkhatta, bhikkhū mama santike aññaṃ byākaṃsu 'khīṇā jāti, vusitaṃ<BR>
brahmacariyaṃ, kataṃ karaṇīyaṃ, nāparaṃ itthattāyāti pajānāmā'ti. Santetthekacce bhikkhū<BR>
sammadeva aññaṃ byākaṃsu,santi panidhekacce bhikkhū adhimānenapi aññaṃ byākaṃsu.<BR>
Tatra sunakkhatta, ye te bhikkhū sammadeva aññaṃ byākaṃsu tesaṃ taṃ tatheva hoti. Ye<BR>
pana te bhikkhū adhimānena aññaṃ byākaṃsu, tatra sunakkhatta, tathāgatassa evaṃ hoti:<BR>
'dhammaṃ nesaṃ desessa'nti. Evañcettha sunakkhatta, tathāgatassa hoti: 'dhammaṃ nesaṃ<BR>
desessa'nti. Atha ca panidhekacce moghapurisā pañhaṃ abhisaṅkharitvā abhisaṅkharitvā<BR>
tathāgataṃ upasaṅkamitvā pucchanti. Tatra sunakkhatta, [PTS Page 253] [\q 253/]      yampi<BR>
tathāgatassa evaṃ hoti: 'dhammaṃ nesaṃ desessa'nti. Tassapi hoti aññathattanti.<BR>
<BR>
Etassa bhagavā kālo, etassa sugata kālo. 'Yaṃ bhagavā dhammaṃ deseyya, bhagavato sutvā<BR>
bhikkhū dhāressantī'ti. Tena hi sunakkhatta, suṇohi sādhukaṃ manasi karohi bhāsissāmīti.<BR>
<BR>
Evaṃ bhantehi kho sunakkhatto licchaviputto bhagavato paccassosi. Bhagavā etadavoca:<BR>
<BR>
[BJT Page 068] [\x  68/]     <BR>
<BR>
Pañca kho ime sunakkhatta, kāmaguṇā. Katame pañca: cakkhuviññeyyā rūpā iṭṭhā kantā<BR>
manāpā piyarūpā kāmūpasaṃhitā rajanīyā, sotaviññeyyā saddā iṭṭhā kantā manāpā piyarūpā<BR>
kāmūpasaṃhitā rajanīyā, ime kho sunakkhatta pañca kāmaguṇā.<BR>
Ghānaviññeyyā gandhā iṭṭhā kantā manāpā piyarūpā kāmūpasaṃhitā rajanīyā, ime kho<BR>
sunakkhatta pañca kāmaguṇā. Jivhāviññeyyā rasā iṭṭhā kantā manāpā piyarūpā<BR>
kāmūpasaṃhitā rajanīyā, ime kho sunakkhatta pañca kāmaguṇā. Kāyaviññeyyā phoṭṭhabbā<BR>
iṭṭhā kantā manāpā piyarūpā kāmūpasaṃhitā rajanīyā, ime kho sunakkhatta pañca<BR>
kāmaguṇā.<BR>
<BR>
 hānaṃ kho panetaṃ sunakkhatta, vijjati yaṃ idhekacco purisapuggalo lokāmisādhimutto<BR>
assa, lokāmisādhimuttassa kho sunakkhatta, purisapuggalassa tappatirūpī ceva kathā<BR>
saṇṭhāti, tadanudhammañca anuvitakketi, anuvicāreti, tañca purisaṃ bhajati, tena ca vittiṃ<BR>
āpajjati. Āneñjapaṭisaṃyuttāya ca pana kathāya kacchamānāya na sussūsati, na sotaṃ odahati,<BR>
na aññā cittaṃ upaṭṭhapeti1, na ca taṃ purisaṃ bhajati, na ca tena vittiṃ āpajjati.<BR>
<BR>
Seyyathāpi sunakkhatta, puriso sakammā gāmā vā nigamā vā ciravippavutto assa, so<BR>
aññataraṃ purisaṃ passeyya tamhā gāmā vā nigamā vā acirapakkantaṃ, so taṃ purisaṃ tassa<BR>
gāmassa vā nigamassa vā khematañca subhikkhatañca appābādhatañca puccheyya, tassa so<BR>
puriso tassa gāmassa vā nigamassa vā khematañca subhikkhatañca [PTS Page 254] [\q 254/] <BR>
    appābādhatañca puccheyya, tassa so puriso tassa gāmassa vā nigamassa vā khematañca<BR>
subhikkhatañca appābādhatañca saṃseyya. Taṃ kiṃ maññasi sunakkhatta, api nu so puriso<BR>
tassa pūrisassa sussūseyyā,2 sotaṃ odaheyya, aññā cittaṃ upaṭṭhapeyya, tañca purisaṃ<BR>
bhajeyya, tena ca vittiṃ āpajjeyyā'ti?<BR>
<BR>
Evaṃ bhante.<BR>
<BR>
Evameva kho, sunakkhatta, ṭhānametaṃ3 vijjati: yaṃ idhekacco purisapuggalo<BR>
lokāmisādhimutto assa, lokāmisādhimuttassa kho sunakkhatta, purisapuggalassa tappatirūpi<BR>
ceva kathā saṇṭhāti. Tadanudhamamañca anuvitakketi, anuvicāreti, tañca purisaṃ bhajati,<BR>
tena ca vittiṃ āpajjati. Āneñjapaṭisaññuttāya ca pana kathāya kacchamānāya na sussūsati, na<BR>
sotaṃ odahati, na aññā cittaṃ upaṭṭhapeti,1 na ca taṃ purisaṃ bhajati, na ca tena vittiṃ<BR>
āpajjati. So evamassa veditabbo: āneñjasaṃyojanena hi kho visaṃyutto lokāmisādhimutto<BR>
purisapuggaloti.<BR>
<BR>
 hānaṃ kho panetaṃ sunakkhatta, vijjati: yaṃ idhekacco purisapuggalo āneñjādhimutto assa,<BR>
āneñjādhimuttassa kho sunakkhatta, purisapuggalassa tappatirūpī ceva kathā saṇṭhāti,<BR>
tadanudhammañca anuvitakketi, anuvicāreti, tañca purisaṃ bhajati, tena ca vittiṃ āpajjati.<BR>
Lokāmisapaṭisaññuttāya ca pana kathāya kacchamānāya na sussūsati, na sotaṃ odahati, na<BR>
aññā cittaṃ upaṭṭhapeti1, na ca taṃ purisaṃ bhajati, na ca tena vittiṃ āpajjati.<BR>
<BR>
--------------------------<BR>
1.Upaṭṭhāpeti-majasaṃ. 2.Tassa sussūseyya-[PTS.]<BR>
3. hānaṃ etaṃ-sīmu.<BR>
<BR>
[BJT Page 070] [\x  70/]     <BR>
<BR>
Seyyathāpi sunakkhatta, pāṇḍupalāso bandhanā pavutto abhabbo haritattāya. Evameva kho<BR>
sunakkhatta, āneñjādhimuttassa purisapuggalassa ye lokāmisasaññojane se pavutte. So<BR>
evamassa veditabbo: lokāmisasaññojanena hi kho visaññutto āneñjādhimutto<BR>
purisapuggalo'ti.<BR>
<BR>
 hānaṃ kho panetaṃ sunakkhatta, vijjati: yaṃ idhekacco purisapuggalo<BR>
ākiñcaññāyatanādhimutto assa, ākiñcaññāyatanādhimuttassa kho sunakkhatta,<BR>
purisapuggalassa tappatirūpī ceva kathā saṇṭhāti, tadanudhammañca anuvitakketi,<BR>
anuvicāreti, tañca purisaṃ bhajati, tena ca vittiṃ [PTS Page 255] [\q 255/]      āpajjati.<BR>
Āneñjapaṭisaññuttāya ca pana kathāya kacchamānāya na sussūsati, na sotaṃ odahati, na aññā<BR>
cittaṃ upaṭṭhapeti, na ca taṃ purisaṃ bhajati, na ca tena vittiṃ āpajjati.<BR>
<BR>
Seyyathāpi sunakkhatta, puthusilā dvedhā bhinnā appaṭisandhikā hoti. Evameva kho<BR>
sunakkhatta, ākiñcaññāyatanādhimuttassa purisapuggalassa ye āneñjasaññojane se bhinne.<BR>
So evamassa veditabbo: āneñjasaññojanena hi kho visaññutto ākiñcaññāyatanādhimutto<BR>
purisapuggalo'ti.<BR>
<BR>
 hānaṃ kho panetaṃ sunakkhatta, vijjati: yaṃ idhekacco purisapuggalo<BR>
nevasaññānāsaññāyatanādhimutto assa, nevasaññānāsaññāyatanādhimuttassa kho<BR>
sunakkhatta, purisapuggalassa tappatirūpī ceva kathā saṇṭhāti, tadanudhammañca<BR>
anuvitakketi, anuvicāreti, tañca purisaṃ bhajati, tena ca vittiṃ āpajjati.<BR>
Ākiñcaññāyatanapaṭisaññuttāya ca pana kathāya kacchamānāya na sussūsati, na sotaṃ<BR>
odahati, na aññā cittaṃ upaṭṭhapeti,<BR>
Na ca taṃ purisaṃ bhajati, na ca tena vittiṃ āpajjati.<BR>
<BR>
Seyyathāpi sunakkhatta, puriso manuññabhojanaṃ bhuttāvi chaḍḍeyya. Taṃ kiṃ maññasi<BR>
sunakkhatta, api nu tassa purisassa tasmiṃ bhante puna bhottukamyatā1 assā'ti?<BR>
<BR>
No hetaṃ bhante, taṃ kissa hetu: aduṃ hi bhante, bhattaṃ paṭikkulasammatanti.<BR>
<BR>
Evameva kho sunakkhatta, nevasaññānāsaññāyatanādhimuttassa purisapuggalassa ye<BR>
ākiñcaññāyatanasaññojane se vante. So evamassa veditabbo: ākiñcaññāyatanasaññojanena hi<BR>
kho visaññutto nevasaññānāsaññāyatanādhimutto purisapuggalo'ti.<BR>
<BR>
--------------------------<BR>
1.Bhattakamyatā5-[PTS.]<BR>
<BR>
[BJT Page 072] [\x  72/]     <BR>
<BR>
 hānaṃ kho panetaṃ sunakkhatta, vijjati: yaṃ idhekacco purisapuggalo<BR>
sammānibbānādhimutto assa, sammānibbānādhimuttassa kho sunakkhatta,<BR>
Purisapuggalassa tappatirūpī ceva kathā saṇṭhāti, tadanudhammañca anuvitakketi,<BR>
anuvicāreti, tañca purisaṃ bhajati, tena ca vittiṃ āpajjati.<BR>
Nevasaññānāsaññāyatanapaṭisaññuttāya ca pana kathāya [PTS Page 256] [\q 256/]     <BR>
kacchamānāya na sussūsati, na sotaṃ odahati, na aññā cittaṃ upaṭṭhapeti, na ca taṃ purisaṃ<BR>
bhajati, na ca tena vittiṃ āpajjati.<BR>
<BR>
Seyyathāpi sunakkhatta, tālo matthakacchinno abhabbo puna virūḷhiyā. Evameva kho<BR>
sunakkhatta, sammānibbānādhimuttassa purisapuggalassa ye<BR>
nevasaññānāsaññāyatanasaññojane se ucchinnamūle tālāvatthukate anabhāvakate1 āyatiṃ<BR>
anuppādadhamme. So evamassa veditabbo: 'nevasaññānāsaññāyatanasaññojanena hi kho<BR>
visaññutto sammā nibbānādhimutto purisapuggalo'ti.<BR>
<BR>
 hānaṃ kho panetaṃ sunakkhatta vijjati. Yaṃ idhekaccassa bhikkhuno evamassa: taṇhā kho<BR>
sallaṃ samaṇena vuttaṃ avijjāvisadoso chandarāgabyāpādena ruppati. Taṃ me taṇhāsallaṃ<BR>
pahīnaṃ, apanīto avijjāvisadoso, sammānibbānādhimuttohamasmī'ti. Evaṃ mānī2 assa<BR>
atathaṃ 'sa mānaṃ3. So yāni sammā nibbānādhimuttassa asappāyāni, tāni anuyuñjeyya:<BR>
asappāyaṃ cakkhunā rūpadassanaṃ anuyuñjeyya, asappāyaṃ sotena saddaṃ anuyuñjeyya,<BR>
asappāyaṃ ghānena gandhaṃ anuyuñjeyya, asappāyaṃ jivhāya rasaṃ anuyuñjeyya,<BR>
asappāyaṃ kāyena phoṭṭhabbaṃ anuyuñjeyya, asappāyaṃ manasā dhammaṃ anuyuñjeyya.<BR>
Tassa asappāyaṃ cakkhunā rūpadassanaṃ anuyuttassa, asappāyaṃ sotena saddaṃ<BR>
anuyuttassa, asappāyaṃ ghāneta gandhaṃ anuyuttassa, asappāyaṃ jivhāya rasaṃ<BR>
anuyuttassa, asappāyaṃ kāyena phoṭṭhabbaṃ anuyuttassa, asappāyaṃ manasā dhammaṃ<BR>
anuyuttassa rāgo cittaṃ anuddhaṃseyya. So rāgānuddhaṃsitena cittena maraṇaṃ vā<BR>
nigaccheyya maraṇamattaṃ vā dukkhaṃ.<BR>
Seyyathāpi sunakkhatta, puriso sallena viddho assa savisena gāḷhupalepanena. Tassa<BR>
mittāmaccā ñātisālohitā bhisakkaṃ sallakattaṃ upaṭṭhāpeyyuṃ4 tassa so bhisakko sallakatto<BR>
satthena vaṇamukhaṃ parikanteyya, satthena vaṇamukhaṃ parikantetvā esaniyā sallaṃ<BR>
eseyya, esaniyā sallaṃ esetvā [PTS Page 257] [\q 257/]      sallaṃ abbaheyya5 apaneyya<BR>
visadosaṃ saupādisesaṃ saupādisesoti6 maññamāno7 so evaṃ vadeyya: 'ambho purisa,<BR>
ubbhataṃ kho te sallaṃ, apanīto<BR>
-------------------------<BR>
1.Anabhāvaṃ kate-sīmu,majasaṃ<BR>
Anabhāvaṃ gate-syā. 2.Evaṃmāni-majasaṃ,evamāni-syā.<BR>
3.Atthaṃ samānaṃ-[PTS,]syā. 4.Upaṭṭhapeyyuṃ-sīmu,syā,majasaṃ.<BR>
Atathaṃ samānaṃ-sīmu.<BR>
5.Abbuheyya-sīmu,majasaṃ.<BR>
Abbāheyya-syā. 6.Anupādisesoti-syā,[PTS.]<BR>
7.Jānamāno-sīmu,majasaṃ.Syā.<BR>
<BR>
[BJT Page 074] [\x  74/]     <BR>
<BR>
Visadoso saupādiseso1, analañca2 te antarāyāya. Sappāyāni ceva bhojanāni bhuñjeyyāsi, mā<BR>
te asappāyāni bhojanāni bhuñjato vaṇo assāvi assa. Kālena ca kālaṃ vaṇaṃ dhoveyyāsi,<BR>
kālena ca kālaṃ vaṇamukhaṃ ālimpeyyāsi, mā te na kālena kālaṃ vaṇaṃ dhovato na kālena<BR>
kālaṃ vaṇamukhaṃ ālimpato pubbalohitaṃ vaṇamukhaṃ pariyonandhi, mā ca vātātape<BR>
cārittaṃ anuyuñji, mā te vātātape cārittaṃ anuyuttassa rājosūkaṃ3 vaṇamukhaṃ<BR>
anuddhaṃsesi, vaṇānurakkhī ca ambho purisa vihareyyāsi vaṇasāropī'ti. Tassa evamassa:<BR>
'ubbhataṃ kho me sallaṃ, apanīto visadoso anupādiseso, analañca me antarāyāyā'ti. So<BR>
asappayāni ceva bhojanāni bhuñjeyya. Tassa asappāyāni bhojanāni bhuñjato vaṇo assāvi<BR>
assa. Na ca kālena kālaṃ vaṇaṃ dhoveyya. Na ca kālena kālaṃ vaṇamukhaṃ ālimpeyya.<BR>
Tassa na kālena kālaṃ vaṇaṃ dhovato na kālena kālaṃ vaṇamukhaṃ ālimpato pubbalohitaṃ<BR>
vaṇamukhaṃ pariyonandheyya. Vātātape ca cārittaṃ anuyuñjeyya. Tassa vātātape cārittaṃ<BR>
anuyuttassa rajosūkaṃ3 vaṇamukhaṃ anuddhaṃseyya na ca vaṇānurakkhī vihareyya na<BR>
vaṇasāropī. Tassa imissā ca4 asappāyakiriyāya, asu ca visadosā5 apanīto saupādiseso,<BR>
tadubhayena vaṇo puthuttaṃ gaccheyya, so puthuttaṃ gatena vaṇena maraṇaṃ vā<BR>
nigaccheyya maraṇamattaṃ vā dukkhaṃ.<BR>
<BR>
Evameva kho sunakkhatta, ṭhānametaṃ vijjati yaṃ idhekaccassa bhikkhuno evamassa: taṇhā<BR>
kho sallaṃ samaṇena vuttaṃ, avijjāvisadoso chandarāgabyāpādena6 ruppati, taṃ me<BR>
taṇhāsallaṃ pahīnaṃ, [PTS Page 258] [\q 258/]      apanīto avijjāvisadoso, sammā<BR>
nibbānādhimuttohama'smī'ti evaṃ māni assa. Atathaṃ'sa mānaṃ7. So yāni<BR>
sammānibbānādhimuttassa asappāyāni tāni anuyuñjeyya: asappāyaṃ cakkhunā rūpadassanaṃ<BR>
anuyuñjeyya, asappāyaṃ sotena saddaṃ anuyuñjeyya, asappāyaṃ ghānena gandhaṃ<BR>
anuyuñjeyya, asappāyaṃ jivhāya rasaṃ anuyuñjeyya, asappāyaṃ kāyena phoṭṭhabbaṃ<BR>
anuyuñjeyya, asappāyaṃ manasā dhammaṃ anuyuñjeyya. Tassa asappāyaṃ cakkhunā<BR>
rūpadassanaṃ anuyuttassa, asappāyaṃ sotena saddaṃ anuyuttassa, asappāyaṃ ghānena<BR>
gandhaṃ anuyuttassa, asappāyaṃ jivhāya rasaṃ anuyuttassa, asappāyaṃ kāyena voṭṭhabbaṃ<BR>
anuyuttassa, asappāyaṃ manasā dhammaṃ anuyuttassa rāgo cittaṃ anuddhaṃseyya. So<BR>
rāgānuddhaṃsitena cittena maraṇaṃ vā nigaccheyya, maraṇa mattaṃ vā dukkhaṃ. Maraṇaṃ<BR>
hetaṃ sunakkhatta, ariyassa vinaye yo sikkhaṃ paccakkhāya hīnāyāvattati. Maraṇamattaṃ<BR>
hetaṃ sunakkhatta, dukkhaṃ yo aññataraṃ saṅkiliṭṭhaṃ āpattiṃ āpajjati.<BR>
<BR>
--------------------------<BR>
1.Anupādiseso-syā,[PTS.]<BR>
2.Alañca-syā,[PTS. 6.]Chandarāgavyāpādehi-[PTS,]syā<BR>
3.Rajosukaṃ-syā,[PTS, 7.]Atthaṃ samānaṃ-sabbattha.<BR>
4.Imissāva-syā. 5.Asuci visadoso-sabbattha.<BR>
6. Chandarāgavyāpādehi - [PTS,] syā. 7.Atthaṃ samānaṃ sabbattha.<BR>
<BR>
[BJT Page 076] [\x  76/]     <BR>
<BR>
 hānaṃ kho panetaṃ, sunakkhatta, vijjati yaṃ idhekaccassa bhikkhuno evamassa: 'taṇhā kho<BR>
sallaṃ samaṇena vuttaṃ, avijjāvisadoso chandarāgabyāpādena ruppati. Taṃ me taṇhāsallaṃ<BR>
pahīnaṃ apanīto avijjāvisadoso. Sammā nibbānādhimuttohamasmī'ti sammā<BR>
nibbānādhimuttasseva sato. So yāni sammānibbānādhimuttassa asappāyāni, tāni<BR>
nānuyuñjeyya, asappāyaṃ cakkhunā rūpadassanaṃ nānuyuñjeyya, asappāyaṃ sotena saddaṃ<BR>
nānuyuñjeyya, asappāyaṃ ghānena gandhaṃ nānuyuñjeyya, asappāyaṃ jivhāya rasaṃ<BR>
nānuyuñejayya, asappāyaṃ kāyena phoṭṭhabbaṃ nānuyuñjeyya: asappāyaṃ manasā<BR>
dhammaṃ nānuyuñjeyya. Tassa asappāyaṃ cakkhunā rūpadassanaṃ nānuyuttassa, asappāyaṃ<BR>
sotena saddaṃ nānuyuttassa, asappāyaṃ ghānena gandhaṃ nānuyuttassa, asappāyaṃ jivhāya<BR>
rasaṃ nānuyuttassa, asappāyaṃ kāyena phoṭṭhabbaṃ nānuyuttassa rāgo cittaṃ<BR>
nānuddhaṃseyya. So na [PTS Page 259] [\q 259/]      rāgānuddhaṃsitena cittena neva<BR>
maraṇaṃ vā nigaccheyya, na maraṇamattaṃ vā dukkhaṃ.<BR>
<BR>
Seyyathāpi sunakkhatta, puriso sallena viddho assa savisena gāḷhūpalepanena. Tassa<BR>
mittāmaccā ñātisālohitā bhisakkaṃ sallakattaṃ upaṭṭhāpeyyuṃ. Tassa so bhisakko sallakatto<BR>
satthena vaṇamukhaṃ parikanteyya. Satthena vaṇamukhaṃ parikantetvā esaniyā sallaṃ<BR>
eseyya. Esaniyā sallaṃ esetvā sallaṃ abbaheyya1 apaneyya visadosaṃ anupādisesaṃ.<BR>
Anupādisesoti jānamāno. So evaṃ vadeyya: amho purisa, ubbhataṃ kho te sallaṃ apanīto<BR>
visadoso anupādiseso, analañca te antarāyāya. Sappayāni ceva bhojanāni bhuñjeyyāsi. Mā te<BR>
asappāyāni bhojanāni bhuñjato vaṇo assāvī assa. Kālena ca kālaṃ vaṇaṃ dhoveyyāsi.<BR>
Kālena ca kālaṃ vaṇamukhaṃ ālimpeyyāsi. Mā te na kālena kālaṃ vaṇaṃ dhevato na kālena<BR>
kālaṃ vaṇamukhaṃ ālimpato pubbalohitaṃ vaṇamukhaṃ pariyonandhi. Mā ca vātā tape<BR>
cārittaṃ anuyuñji. Mā te vātātape cārittaṃ ananuyuttassa2 rajosūkaṃ vaṇamukhaṃ<BR>
anuddhaṃsesi. Vaṇānurakkhī ca ambho purisa, vihareyyāsi vaṇasāropi'ti. Tassa evamassa:<BR>
ubbhataṃ kho me sallaṃ apanīto visadoso anupādiseso, analañca me antarāyāyā'ti. So<BR>
sappāyāni ceva bhojanāni bhuñjeyya, tassa sappāyāni bhojanāni bhuñjato vaṇo na assāvī<BR>
assa. Kālena ca kālaṃ vaṇaṃ dhoveyya, kālena ca kālaṃ vaṇamukhaṃ ālimpeyya, tassa<BR>
kālena kālaṃ vaṇaṃ dhovato kālena kālaṃ vaṇamukhaṃ ālimpato pubbalohitaṃ<BR>
vaṇamukhaṃ na pariyonandheyya, na ca vātātape cārittaṃ anuyuñjeyya, tassa vātātape<BR>
cārittaṃ ananuyuttassa rajosūkaṃ vaṇamukhaṃ nānuddhaṃseyya, vaṇānurakkhī ca<BR>
vihareyya vaṇasāropī. Tassa imissā ca sappāya kiriyāya asu ca visadoso apanīto<BR>
anupādiseso. Tadūbhayena vaṇo virūheyya3 so rūḷhena vaṇena sañchavinā neva maraṇaṃ<BR>
vā nigaccheyya, na maraṇamattaṃ vā dukkhaṃ.<BR>
<BR>
-------------------------<BR>
1.Abbuheyya-majasaṃ. 2.Anuyuttassa-[PTS.]<BR>
Abbāheyya-syā 4.Parūheyya-[PTS.]<BR>
<BR>
[BJT Page 078] [\x  78/]     <BR>
<BR>
Evameva kho sunakkhatta, ṭhānametaṃ vijjati yaṃ idhekaccassa bhikkhuno evamassa: taṇhā<BR>
kho sallaṃ samaṇena [PTS Page 260] [\q 260/]      vuttaṃ. Avijjā visadoso<BR>
chandarāgabyāpādena ruppati. Taṃ me taṇhāsallaṃ pahīnaṃ, apanīto avijjāvisadoso. Sammā<BR>
nibbānādhimuttohamasmī'ti sammā nibbānādhimuttasseva sato so yāni sammā<BR>
nibbānādhimuttassa asappāyāni, tāni nānuyuñjeyya: asappāyaṃ cakkhunā rūpadassanaṃ<BR>
nānuyuñjeyya, asappāyaṃ sotena saddaṃ nānuyuñjeyya, asappāyaṃ ghānena gandhaṃ<BR>
nānuyuñjeyya, asappāyaṃ jivhāya rasaṃ nānuyuñjeyya, asappāyaṃ kāyena phoṭṭhabbaṃ<BR>
nānuyuñjeyya, asappāyaṃ manasā dhammaṃ nānuyuñjeyya. Tassa asappāyaṃ cakkhunā<BR>
rūpadassanaṃ nānuyuttassa asappāyaṃ sotena saddaṃ nānuyuttassa asappāyaṃ ghānena<BR>
gandhaṃ nānuyuttassa asappāyaṃ jivhāya rasaṃ nānuyuttassa asappāyaṃ kāyena<BR>
phoṭṭhabbaṃ nānuyuttassa asappāyaṃ manasā dhammaṃ nānuyuttassa rāgo cittaṃ<BR>
nānuddhaṃseyya, so na rāgānuddhaṃsitena cīttena neva maraṇaṃ vā nigaccheyya, na<BR>
maraṇamattaṃ vā dukkhaṃ.<BR>
<BR>
Upamā kho me ayaṃ sunakkhatta, katā atthassa viññāpanāya. Ayamevettha attho: vaṇoti<BR>
kho sunakkhatta, channetaṃ ajjhattikānaṃ āyatanānaṃ adhivacanaṃ. Visadosoti kho<BR>
sunakkhatta, avijjāyetaṃ adhivacanaṃ. Sallanti kho sunakkhatta, taṇhāyetaṃ adhivacanaṃ.<BR>
Esanīti kho sunakkhatta, satiyāyetaṃ adhivacanaṃ. Satthanti kho sunakkhatta, ariyāyetaṃ<BR>
paññāya adhivacanaṃ.Bhisakko sallakattoti kho sunakkhatta, tathāgatassetaṃ adhivacanaṃ<BR>
arahato sammāsambuddhassa. So vata sunakkhatta, bhikkhu chasu essāyatanesu<BR>
saṃvutakārī. Upadhi dukkhassa mūlanti1 iti vidatvā nirupadhi, upadhisaṅkhaye vimutto<BR>
upadhismiṃ vā kāyaṃ upasaṃharissati cittaṃ vā uppādessatī'ti netaṃ ṭhānaṃ vijjati. <BR>
<BR>
Seyyathāpi sunakkhatta, āpāniyakaṃso vaṇṇasampanno gandhasampanno rasasampanno,<BR>
so ca kho visena saṃsaṭṭho. Atha puriso āgaccheyya jīvitukāmo amaritukāmo sukhakāmo<BR>
dukkhapaṭikkūlo. Taṃ kiṃ maññasi sunakkhatta, api nu so puriso amuṃ āpāniyakaṃsa<BR>
piveyya. Yaṃ jaññā imāhaṃ pivitvā maraṇaṃ vā nigacchāmi, maraṇamattaṃ vā dukkha'nti?<BR>
<BR>
No hetaṃ bhante.<BR>
[PTS Page 261] [\q 261/]      <BR>
Evameva kho sunakkhatta, so vata bhikkhu chasu phassāyatanesu saṃvutakārī upadhi<BR>
dukkhassa mūlanti iti viditvā nirupadhi, upadhisaṅkhaye vimutto upadhismiṃ vā kāyaṃ<BR>
upasaṃharissati, cittaṃ vā uppādessatīti netaṃ ṭhānaṃ vijjati.<BR>
<BR>
-------------------------<BR>
1.Dukkhamūlaṃ-syā.<BR>
<BR>
[BJT Page 080] [\x  80/]     <BR>
<BR>
Seyyathāpi sunakkhatta, āsīviso ghoraviso, atha puriso āgaccheyya jīvitukāmo amaritukāmo<BR>
sukhakāmo dukkhapaṭikkulo. Taṃ kiṃ maññasi sunakkhatta, api nu so puriso amussa<BR>
āsīvisassa ghoravisassa hatthaṃ aṅguṭṭhaṃ vā yuñjeyya yaṃ jaññā imināhaṃ daṭṭho<BR>
maraṇaṃ vā nigacchāmi, maraṇamattaṃ vā dukkha'nti?<BR>
<BR>
No hetaṃ bhante.<BR>
<BR>
Evameva kho sunakkhatta, so vata bhikkhu chasu phassāyatanesu saṃvutakārī, upadhi<BR>
dukkhassa mūlanti iti viditvā nirupadhi, upadhi saṅkhaye vimutto upadhismiṃ vā kāyaṃ<BR>
upasaṃharissati, cittaṃ vā uppādessatī'ti netaṃ ṭhānaṃ vijjatīti.<BR>
<BR>
Idamavoca bhagavā attamano sunakkhatto licchaviputto bhagavato bhāsitaṃ abhinandī'ti. <BR>
Sunakkhatta suttaṃ pañcamaṃ<BR>
<BR>
[BJT Page 082] [\x  82/]     <BR>
<BR>
3.1.6<BR>
<BR>
Āneñjasappāya suttaṃ<BR>
<BR>
Evaṃ me sutaṃ: ekaṃ samayaṃ bhagavā kurūsu viharati kammāsadammaṃ nāma kurūnaṃ<BR>
nigamo. Tatra kho bhagavā bhikkhu āmantesi bhikkhavoti, bhadanteti te bhikkhu bhagavato<BR>
paccassosuṃ. Bhagavā etadavoca:<BR>
<BR>
Aniccā bhikkhave, kāmā tucchā mosadhammā. Māyākatametaṃ bhikkhave, bālalāpanaṃ. Ye<BR>
ca diṭṭhadhammikā kāmā, ye ca samparāyikā kāmā, yā ca diṭṭhadhammikā [PTS Page 262]<BR>
[\q 262/]      kāmasaññā, yā ca samparāyikā kāmasaññā, ubhayametaṃ māradheyyaṃ,<BR>
mārassesavisayo, marassesanivāpo, mārassesagocaro. Etthete pāpakā akusalā mānasā<BR>
abhijjhāpi byāpādāpi sārambhāpi saṃvattanti. Teva ariyasāvakassa idhamanusikkhato<BR>
antarāyāya sambhavanti.<BR>
<BR>
Tatra bhikkhave ariyasāvako iti paṭisañcikkhati: ye ca diṭṭhadhammikā kāmā ye ca<BR>
samparāyikā kāmā, yā ca diṭṭhadhammikā kāmasaññā yā ca samparāyikā kāmasaññā,<BR>
ubhayametaṃ māradheyyaṃ. Mārassesavisayo, mārassesanivāpo, mārassesagocaro. Etthete<BR>
pāpakā akusalā mānasā abhijjhāpi byāpādāpi sārambhāpi saṃvattanti. Teva ariyasāvakassa<BR>
idhamanusikkhato antarāyāya sambhavanti. Yannūnāhaṃ vipulena mahaggatena cetasā<BR>
vihareyyaṃ abhibhuyya lokaṃ adhiṭṭhāya manasā. Vipulena hi me mahaggatena cetasā<BR>
viharato abhibhuyya lokaṃ adhiṭṭhāya manasā. Ye pāpakā akusalā manasā abhijjhāpi<BR>
Sārambhāpi, te na bhavissanti. Tesaṃ pahānā aparittañca me cittaṃ bhavissati, appamāṇaṃ<BR>
subhāvita'nti. Tassa evaṃ paṭipannassa tabbahulavihārino āyatane cittaṃ pasīdati.Sampasāde<BR>
sati etarahi vā āneñjaṃ1 samāpajjati, paññāya vā adhimuccati. Kāyassa bhedā parammaraṇā<BR>
ṭhānametaṃ vijjati: yaṃ taṃ saṃvattanikaṃ viññāṇaṃ assa āneñjupagaṃ. Ayaṃ bhikkhave,<BR>
paṭhamā āneñjasappāyā paṭipadā akkhāyati.<BR>
<BR>
------------------------<BR>
1.Ānejjaṃ-sīmu.<BR>
<BR>
[BJT Page 084] [\x  84/]     <BR>
<BR>
Puna ca paraṃ bhikkhave, ariyasāvako iti paṭisañcikkhati, ye ca diṭṭhadhammikā kāmā ye<BR>
ca samparāyikā kāmā, yā ca diṭṭhadhammikā kāmasaññā yā ca samparāyikā kāmasaññā,<BR>
yaṃ kiñci rūpaṃ1 cattāri ca mahābhūtāni catunnañca mahābhūtānaṃ rūpa'nti. Tassa evaṃ<BR>
paṭipannassa tabbahulavihārino āyatane cittaṃ pasīdati. Sampasāde sati etarahi vā āneñjaṃ<BR>
samāpajjati, paññāya vā adhimuccati. Kāyassa bhedā parammaraṇā ṭhānametaṃ vijjati: yaṃ<BR>
taṃ saṃvattanikaṃ viññāṇaṃ assa āneñjupagaṃ. Ayaṃ bhikkhave, dutiyā āneñjasappāyā<BR>
paṭipadā akkhāyati.<BR>
[PTS Page 263] [\q 263/]      <BR>
Puna ca paraṃ bhikkhave, ariyasāvako iti paṭisañcikkhati, ye ca diṭṭhadhammikā kāmā ye<BR>
ca samparāyikā kāmā, yā ca diṭṭhadhammikā kāmasaññā yā ca samparāyikā kāmasaññā,<BR>
yeca diṭṭhadhammikā rūpā, ye ca samparāyikā rūpā, yā ca diṭṭhadhammikā rūpasaññā yā<BR>
ca samparāyikā rūpasaññā ubhayametaṃ aniccaṃ yadaniccaṃ taṃ nālaṃ abhinandituṃ, nālaṃ<BR>
abhivadituṃ, nālaṃ ajjhositu'nti. Tassa evaṃ paṭipannassa tabbahulavihārino āyatane cittaṃ<BR>
pasīdati. Sampasāde sati etarahi vā āneñjaṃ samāpajjati,<BR>
Paññāya vā adhimuccati. Kāyassa bhedā parammaraṇā ṭhānametaṃ vijjati: yaṃ taṃ<BR>
saṃvattanikaṃ viññāṇaṃ assa āneñjupagaṃ. Ayaṃ bhikkhave, tatiyā āneñjasappāyā paṭipadā<BR>
akkhāyati.<BR>
<BR>
<BR>
Puna ca paraṃ bhikkhave, ariyasāvako iti paṭisañcikkhati. Ye ca diṭṭhadhammikā kāmā ye<BR>
ca samparāyikā kāmā, yā ca diṭṭhadhammikā kāmasaññā yā ca samparāyikā kāmasaññā, ye<BR>
ca diṭṭhadhammikā rūpā ye ca samparāyikā rūpā, yā ca diṭṭhadhammikā rūpasaññā yā ca<BR>
samparāyikā rūpasaññā yā ca āneñjasaññā, sabbā saññā yatthetā aparisesā nirujjhanti. Etaṃ<BR>
santaṃ etaṃ paṇītaṃ yadidaṃ ākiñcaññāyatana'nti. Tassa evaṃ paṭipannassa<BR>
tabbahulavihārino āyatane cittaṃ pasīdati. Sampasāde sati etarahi vā ākiñcaññāyatanaṃ<BR>
samāpajjati. Paññāya vā adhimuccati. Kāyassa bhedā parammaraṇā ṭhānametaṃ vijjati: yaṃ<BR>
taṃ saṃvattanikaṃ viññāṇaṃ assa ākiñcaññāyatanūpagaṃ. Ayaṃ bhikkhave, paṭhamā<BR>
ākiñcaññāyatanasappāyā paṭipadā akkhāyati.<BR>
<BR>
Puna ca paraṃ bhikkhave, ariyasāvako araññagato vā rukkhamūlagato vā suññāgāragato vā<BR>
iti paṭisañcikkhati: suññamidaṃ attena vā attaniyena vā'ti. Tassa evaṃ<BR>
Paṭipannassa tabbahulavihārino āyatane cittaṃ pasīdati. Sampasāde sati etarahi vā<BR>
ākiñcaññāyatanaṃ samāpajjati. Paññāya vā adhimuccati. Kāyassa bhedā parammaraṇā<BR>
ṭhānametaṃ vijjati: yaṃ taṃ saṃvattanikaṃ viññāṇaṃ assa ākiñcaññāyatanūpagaṃ. Ayaṃ<BR>
bhikkhave, dutiyā ākiñcaññāyatanasappāyā paṭipadā akkhāyati.<BR>
<BR>
-------------------------<BR>
1.Yaṃ kiññi rūpaṃ sabbaṃ rūpaṃ-majasaṃ,syā.<BR>
<BR>
[BJT Page 086] [\x  86/]     <BR>
Puna ca paraṃ bhikkhave, ariyasāvako iti paṭisañcikkhati: nāhaṃ kvacani kassacī<BR>
kiñcanattasmiṃ, na ca [PTS Page 264] [\q 264/]      mama kvacani kismici kiñcanatatthi'ti1<BR>
tassa evaṃ paṭipannassa tabbahulavihārino āyatane cittaṃ pasīdati. Sampasāde sati etarahi<BR>
vā ākiñcaññāyatanaṃ samāpajjati. Paññāya vā adhimuccati. Kāyassa bhedā parammaraṇā<BR>
ṭhānametaṃ vijjati: yaṃ taṃ saṃvattanikaṃ viññāṇaṃ assa ākiñcaññāyatanūpagaṃ. Ayaṃ<BR>
bhikkhave, tatiyā ākiñcaññāyatanasappāyā paṭipadā akkhāyati.<BR>
<BR>
Puna ca paraṃ bhikkhave, ariyasāvako iti paṭisañcikkhati: ye ca diṭṭhadhammikā kāmā ye<BR>
ca samparāyikā kāmā, yā ca diṭṭhadhammikā kāmasaññā yā ca samparāyikā kāmasaññā, ye<BR>
ca diṭṭhadhammikā rūpā ye ca samparāyikā rūpā, yā ca diṭṭhadhammikā rūpasaññā yā ca<BR>
samparāyikā rūpasaññā, yā ca āneñjasaññā, yā ca ākiñcaññāyatanasaññā, sabbā saññā<BR>
yatthetā aparisesā nirujjhanti. Etaṃ santaṃ etaṃ paṇītaṃ yadidaṃ<BR>
nevasaññānāsaññāyatana'nti. Tassa evaṃ paṭipannassa<BR>
Tabbahulavihārino āyatane cittaṃ pasīdati. Sampasāde sati etarahi vā<BR>
nevasaññānāsaññāyatanaṃ samāpajjati, paññāya vā adhimuccati. Kāyassa bhedā<BR>
parammaraṇā ṭhānametaṃ vijjati: yaṃ taṃ saṃvattanikaṃ viññāṇaṃ assa<BR>
nevasaññānāsaññāyatanūpagaṃ, ayaṃ bhikkhave, nevasaññānāsaññāyatanasappāyā paṭipadā<BR>
akkhāyatīti.<BR>
<BR>
Evaṃ vutte āyasmā ānando bhavantaṃ etadavoca: 'idha bhante. Bhikkhu evaṃ paṭipanno<BR>
hoti, no cassa, no ca me siyā na bhavissati, na me bhavissati. Yadatthi yaṃ bhūtaṃ taṃ<BR>
pajāhāmī'ti evaṃ upekkhaṃ paṭilabhati. Parinibbāyeyya nu kho so bhante. Bhikkhu na vā<BR>
parinibbāyeyyā'ti.<BR>
<BR>
Apetthekacco ānanda, bhikkhu parinibbāyeyya, apetthekacco bhikkhu na parinibbāyeyyā'ti.<BR>
<BR>
Ko nu kho bhante, hetu, ko paccayo, yenapetthekacco bhikkhu parinibbāyeyya, apetthekacco<BR>
bhikkhu na parinibbāyeyyāti. <BR>
<BR>
Idhānanda bhikkhu evaṃ paṭipanno hoti: 'no cassa, no ca me siyā. Na bhavissati. Yadatthi<BR>
[PTS Page 265] [\q 265/]      yaṃ bhūtaṃ taṃ pajāhāmī'ti evaṃ upekkhaṃ paṭilabhati. So taṃ<BR>
upekkhaṃ abhinandati, abhivadati, ajjhosāya tiṭṭhati. Tassa taṃ upekkhaṃ abhinandato<BR>
abhivadato ajjhosāya tiṭṭhato taṃ nissitaṃ hoti viññāṇaṃ, tadupādānaṃ saupādāno ānanda,<BR>
bhikkhu na parinibbāyatī'ti.<BR>
<BR>
--------------------------<BR>
1.Kiñcanaṃ natthiti-sīmu,majasaṃ,[PTS.]<BR>
<BR>
[BJT Page 088] [\x  88/]     <BR>
<BR>
'Kahampana so bhante, bhikkhu upādiyamāno upādiyatī'ti.<BR>
<BR>
Nevasaññānāsaññāyatanaṃ ānandāti.<BR>
<BR>
Upādānaseṭṭhaṃ kira so bhante, bhikkhu upādiyamāno upādiyatīti.<BR>
<BR>
Upādānaseṭṭhaṃ hi so ānanda, bhikkhu upādiyamāno upādiyati. Upādānaseṭṭhaṃ hetaṃ<BR>
ānanda, yadidaṃ nevasaññānāsaññāyatanaṃ.<BR>
<BR>
Idhānanda bhikkhu evaṃ paṭipanno hoti: no cassa, no ca me siyā. Na bhavissati. Na me<BR>
bhavissati. Yadatthi yaṃ bhūtaṃ taṃ pajahāmī'ti. Evaṃ upekkhaṃ paṭilabhati. So taṃ<BR>
upekkhaṃ nābhinandati, nābhivadati, nājjhosāya tiṭṭhati. Tassa taṃ upekkhaṃ anabhinandato<BR>
anabhivadato anajjhosāya tiṭṭhato na taṃ nissitaṃ hoti viññāṇaṃ, na tadupādānaṃ<BR>
anupādāno ānanda, bhikkhu parinibbāyatīti.<BR>
<BR>
Acchariyaṃ bhante! Abbhutaṃ bhante! Nissāya nissāya kira no bhante, bhagavatā oghassa<BR>
nittharaṇā akkhātā. Katamo pana bhante, ariyo vimokkhoti<BR>
<BR>
Idhānanda, ariyasāvako bhikkhu itipaṭisañcikkhati: ye ca diṭṭhadhammikā kāmā, ye ca<BR>
samparāyikā kāmā, yā ca diṭṭhadhammikā kāmasaññā, yā ca samparāyikā kāmasaññā ye ca<BR>
diṭṭhadhammikā rūpā ye ca samparāyikā rūpā yā ca diṭṭhadhammikā rūpasaññā, yā ca<BR>
samparāyikā rūpasaññā, yā ca āneñjasaññā, yā ca ākiñcaññāyatanasaññā, yā ca<BR>
nevasaññānāsaññāyatanasaññā, esa sakkāyo, yāvatā sakkāyo, etaṃ amataṃ yadidaṃ anupādā<BR>
cittassa vimokkho.<BR>
<BR>
Iti kho ānanda, desitā mayā aneñjasappayā paṭipadā, desitā ākiñcaññāyatanasappāyā<BR>
paṭipadā, desitā nevasaññānāsaññāyatanasappāyā paṭipadā, desitā nissāya nissāya oghassa<BR>
nittharaṇā, desito ariyo vimokkho. Yaṃ kho ānanda, satthārā karaṇīyaṃ sāvakānaṃ hitesinā<BR>
anukampakena anukampaṃ upādāya. [PTS Page 266] [\q 266/]      kataṃ vo taṃ mayā. Etāni<BR>
ānanda, rukkhamūlāni, etāni suññāgārāni, jhāyatha ānanda, mā pamādattha, mā pacchā<BR>
vippaṭisārino ahuvattha. Ayaṃ vo amhākaṃ anusāsanīti. <BR>
Idamavoca bhagavā, attamano āyasmā ānando bhagavato bhāsitaṃ abhinandīti.<BR>
<BR>
Āneñjasappāya suttaṃ jaṭaṭhaṃ.<BR>
<BR>
<BR>
<BR>
<BR>
</body></html>
