<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title>Uttarajjhaya</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

Uttarajjhaya<BR>
<BR>
22/7/1997<BR>
This text in Roman has been transcribed by M. Yamazaki and Y. Ousaka <BR>
from the one in Devanagari, based on Charpentier's edition <BR>
[Uttaradhyanam-sutra, Uppsala 1922].<BR>
<BR>


<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>


U/1 viṇayasuyaṃ prathamam adhyayanam /<BR>
 saṃjogā vippamukkassa | aṇagārassa bhikkhuṇo /<BR>
 viṇayaṃ pāukarissāmi | āṇupuvviṃ suṇeha me ||1||<BR>
 āṇāniddesakare | gurūṇam uvavāyakārae /<BR>
 iṃgiyāgārasaṃpanne | se viṇīe tti vuccaī ||2||<BR>
 āṇāniddesakare | gurūṇam aṇuvavāyakārae /<BR>
 paḍaṇīe asaṃbuddhe | aviṇīe tti vuccaī ||3||<BR>
 jahā suṇī pūikaṇṇī | nikkasijjai savvaso /<BR>
 evaṃ dussīlapaḍiṇīe | muharī nikkasijjaī ||4||<BR>
 kaṇakuṇḍagaṃ caittāṇaṃ | viṭhaṃ bhuṃjai sūyare /<BR>
 evaṃ sīlaṃ caittāṇaṃ | dussīle ramaī mie ||5||<BR>
 suṇiyā bhāvaṃ sāṇassa | sūyarassa narassa ya /<BR>
 viṇae ṭhavejja appāṇam | icchanto hiyam appaṇo ||6||<BR>
 tamhā viṇayamesijjā | sīlaṃ paḍilabhejjae /<BR>
 buddhaputte niyāgaṭhī | na nikkasijjai kaṇhuī ||7||<BR>
 nisante siyāmuharī | buddhāṇam antie sayā /<BR>
 aṭhajuttāṇi sikkhijjā | niraṭhāṇi u vajjae ||8||<BR>
 aṇusāsio na kuppijjā | khaṃtiṃ sevijja paṇḍie /<BR>
 khuḍḍehiṃ saha saṃsaggiṃ | hāsaṃ kīḍaṃ ca vajjae ||9||<BR>
 mā ya caṇḍāliyaṃ kāsī | bahuyaṃ mā ya ālave /<BR>
 kāleṇa ya ahijjittā | tao jhāijja egago ||10||<BR>
 āhacca caṇḍāliyaṃ kau | na niṇhavijja kayāi vi /<BR>
 kaḍaṃ kaḍe tti bhāsejjā | akaḍaṃ no kaḍe tti ya ||11||<BR>
 mā galiyasse va kasaṃ | vayaṇam icche puṇo puṇo /<BR>
 kasaṃ va daṭhum āiṇṇe | pāvagaṃ parivajjae ||12||<BR>
 aṇāsavā thūlavayā kusīlā | miuṃ pi caṇḍaṃ pakarinti sīsā /<BR>
 cittāṇuyā lahu dakkhovaveyā | pasāyae te hu durāsayaṃ pi ||13||<BR>
 nāpuṭho vāgare kiṃci | puṭho vā nāliyaṃ vae /<BR>
 kohaṃ asaccaṃ kuvvejjā | dhārejjā piyamappiyaṃ ||14||<BR>
 appā ceva dameyavvo | appā hu khalu duddamo /<BR>
 appā danto suhī hoi | assiṃ loe parattha ya ||15||<BR>
 vari me appā danto | saṃjameṇa taveṇa ya /<BR>
 māhaṃ parehi dammanto | bandhaṇehi vahehi ya ||16||<BR>
 paḍaṇīyaṃ ca buddhāṇaṃ | vāyā aduva kammuṇā /<BR>
 āvī vā jai vā rahasse | neva kujjā kayāi vi ||17||<BR>
 na pakkhao na purao | neva kiccāṇa piṭhao /<BR>
 na juṃje ūruṇā ūruṃ | sayaṇe no paḍissuṇe ||18||<BR>
 neva palhatthiyaṃ kujjā | pakkhapiṇḍaṃ ca saṃjae /<BR>
 pāe pasārie vāvi | na ciṭhe guruṇantie ||19||<BR>
 āyāriehiṃ vāhitto | tusiṇīo na kayāi vi /<BR>
 pasāyapehī niyāgaṭhī | uvaciṭhe guruṃ sayā ||20||<BR>
 ālavante lavante vā | na nisīejja kayāi vi /<BR>
 caiūṇam āsaṇaṃ dhīro | jao jattaṃ paḍissuṇe ||21||<BR>
 āsaṇagao na pucchejjā | neva sejjāgao kayā /<BR>
 āgammukkuḍuo santo | pucchijjā paṃjalīuḍo ||22||<BR>
 evaṃ viṇayajuttassa | suttaṃ atthaṃ ca tadubhayaṃ /<BR>
 pucchamāṇassa sīsassa | vāgarijja jahāsuyaṃ ||23||<BR>
 musaṃ parihare bhikkhū | na ya ohāriṇiṃ vae /<BR>
 bhāsādosaṃ parihare | māyaṃ ca vajjae sayā ||24||<BR>
 na lavejja puṭho sāvajjaṃ | na niraṭhaṃ na mammayaṃ /<BR>
 appaṇaṭhā paraṭhā vā | ubhayassantareṇa vā ||25||<BR>
 samaresu agāresu | sandhīsu ya mahāpahe /<BR>
 ego egatthie saddhiṃ | neva ciṭhe na saṃlave ||26||<BR>
 jam me buddhāṇusāsanti | sīeṇa pharuseṇa vā /<BR>
 mama lābho tti pehāe | payao taṃ paḍissuṇe ||27||<BR>
 aṇusāsaṇam ovāyaṃ | dukkaḍassa ya coyaṇaṃ /<BR>
 hiyaṃ taṃ maṇṇaī paṇṇo | besaṃ hoi asāhuṇo ||28||<BR>
 hiyaṃ vigayabhayā buddhā | pharusaṃ pi aṇusāsaṇaṃ /<BR>
 besaṃ taṃ hoi mūḍhāṇaṃ | khantisohikaraṃ payaṃ ||29||<BR>
 āsaṇe uvaciṭhejjā | aṇucce akue thire /<BR>
 appuṭhāī niruṭhāī | nisīejjappakukkue ||30||<BR>
 kāleṇa nikkhame bhikkhū | kāleṇa ya paḍikkame /<BR>
 akālaṃ ca vivajjittā | kāle kālaṃ samāyare ||31||<BR>
 parivāḍīe na ciṭhejjā | bhikkhū dattesaṇaṃ care /<BR>
 paḍirūveṇa esittā | miyaṃ kāleṇa bhakkhae ||32||<BR>
 nāidūramaṇāsanne | nannesiṃ cakkhuphāsao /<BR>
 ego ciṭhejja bhattaṭhā | laṃghiyā taṃ naikkame ||33||<BR>
 nāiucce na nīe vā | nāsanne nāidūrao /<BR>
 phāsuyaṃ parakaḍaṃ piṇḍaṃ | paḍigāhejja saṃjae ||34||<BR>
 appapāṇe 'ppabīyaṃmi | paḍicchannaṃmi saṃvuḍe /<BR>
 samayaṃ saṃjae bhuṃje | jayaṃ aparisāḍiyaṃ ||35||<BR>
 sukaḍi tti supakki tti | succhinne suhaḍe maḍe /<BR>
 suṇiṭhie suladdhi tti | sāvajjaṃ vajjae muṇī ||36||<BR>
 ramae paṇḍie sāsaṃ | hayaṃ bhaddaṃ va vāhae /<BR>
 bālaṃ sammai sāsanto | galiyassaṃ va vāhae ||37||<BR>
 khaḍḍuyā me caveḍā me | akkosā ya vahā ya me /<BR>
 kallāṇam aṇusāsanto | pāvadiṭhi tti mannaī ||38||<BR>
 putto me bhāya nāi tti | sāhū kallāṇa mannaī /<BR>
 pāvadiṭhi u appāṇaṃ | sāsaṃ dāsu tti mannaī ||39||<BR>
 na kovae āyariyaṃ | appāṇaṃ pi na kovae /<BR>
 buddhovaghāī na siyā | na siyā tottagavesae ||40||<BR>
 āyariyaṃ kuviyaṃ naccā | pattieṇa pasāyae /<BR>
 vijjhavejja paṃjalīuḍo | vaejja na puṇu tti ya ||41||<BR>
 dhammajjiyaṃ ca vavahāraṃ | buddhehāyariyaṃ sayā /<BR>
 tam āyaranto vavahāraṃ | garahaṃ nābhigacchaī ||42||<BR>
 maṇogayaṃ vakkagayaṃ | jāṇittāyariyassa u /<BR>
 taṃ parigijjha vāyāe | kammuṇā uvavāyae ||43||<BR>
 vitte acoie niccaṃ | khippaṃ havai sucoie /<BR>
 jahovaiṭhaṃ sukayaṃ | kiccāiṃ kuvvaī sayā ||44||<BR>
 naccā nayai mehāvī | loe kittī se jāyae /<BR>
 havaī kiccāṇaṃ saraṇaṃ | bhūyāṇaṃ jagaī jahā ||45||<BR>
 pujjā jassa pasīyanti | saṃbuddhā puvvasaṃthuyā /<BR>
 pasannā lābhaissanti | viulaṃ aṭhiyaṃ suyaṃ ||46||<BR>
 sa pujjasatthe suviṇīyasaṃsae | maṇoruī ciṭhai kammasaṃpayā /<BR>
 tavosamāyārisamāhisaṃvuḍe | mahajjuī paṃca vayāiṃ pāliyā ||47||<BR>
 sa devagandhavvamaṇussapūie | caittu dehaṃ malapaṃkapuvvayaṃ /<BR>
 siddhe vā havai sāsae | deve vā apparae mahiḍḍhie ||48|| tti bemi ||<BR>
                  || viṇaya-suyaṃ samattaṃ ||1||<BR>
<BR>
U/2 parīsahajjhayaṇaṃ dvitīyam adhyayanam /<BR>
<BR>
suyaṃ me āusaṃ teṇaṃ bhagavayā evam akkhāyaṃ | iha khalu ||*74.1||<BR>
bāvīsaṃ parīsahā samaṇeṇaṃ bhagavayā mahāvīreṇaṃ kāsaveṇaṃ ||*74.2||<BR>
 paveiyā, je bhikkhū soccā naccā jiccā abhibhūya bhikkhāyariyāe ||*74.3||<BR>
 paricvvayanto puṭho no niṇhavejjā | kayare te ||*74.4||<BR>
khalu bāvīsaṃ parīsahā samaṇeṇaṃ bhagavayā mahāvīreṇaṃ ||*74.5||<BR>
 kāsaveṇaṃ paveiyā, je bhikkhū soccā naccā jiccā abhibhūya ||*74.6||<BR>
bhikkhāyariyāe parivvayanto puṭho no niṇhavejjā | ime te ||*74.7||<BR>
khalu bāvīsaṃ parīsahā samaṇeṇaṃ bhagavayā mahāvīreṇaṃ kāsaveṇaṃ ||*74.8||<BR>
 paveiyā, je bhikkhū soccā naccā jiccā abhibhūya bhikkhāyariyāe ||*74.9||<BR>
 parivvayanto puṭho no niṇhavejjā | taṃ jahā ||*74.10||<BR>
digiṃchāparīsahe 1 pivāsāparīsahe 2 sīyaparīsahe 3 usiṇaparīsahe 4 ||*74.11||<BR>
daṃsamasayaparīsahe 5 acelaparīsahe 6 araiparīsahe 7 ||*74.12||<BR>
itthīparīsahe 8 cariyāparīsahe 9 nisīhiyāparīsahe 10 ||*75.1||<BR>
sejjāparīsahe 11 akkosaparīsahe 12 vahaparīsahe 13 ||*75.2||<BR>
jāyaṇāparīsahe 14 alābhaparīsahe 15 rogaparīsahe 16 ||*75.3||<BR>
taṇaphāsaparīsahe 17 jallaparīsahe  18 sakkārapurakkāraparīsahe 19 ||*75.4||<BR>
pannā-parīsahe 20 annāṇaparīsahe 21 daṃsaṇaparīsahe 22 ||*75.5||   <BR>
     parīsahāṇaṃ pavibhattī | kāsaveṇaṃ paveiyā /<BR>
     taṃ bhe udāharissāmi | āṇupuvviṃ suṇeha me ||1||<BR>
   1 digiṃchāparigae dehe | tavassī bhikkhū thāmavaṃ /<BR>
     na chinde na chindāvae | na pae na payāvae ||2||<BR>
     kālīpavvaṃgasaṃkāse | kise dhamaṇisaṃtae /<BR>
     māyanne asaṇapāṇassa | adīṇamaṇaso care ||3||<BR>
   2 tao puṭho pivāsāe | doguṃchī lajjasaṃjae /<BR>
     sīodagaṃ na sevijjā | viyaḍassesaṇaṃ care ||4||<BR>
     chinnāvāesu panthesu | āure supivāsie /<BR>
     parisukkhamuhadīṇe | taṃ titikkhe parīsahaṃ ||5||<BR>
   3 carantaṃ virayaṃ lūhaṃ | sīyaṃ phusai egayā /<BR>
     nāivelaṃ muṇī gacche | soccāṇaṃ jiṇasāsaṇaṃ ||6||<BR>
     na me nivāraṇam atthi | chavittāṇaṃ na vijjaī /<BR>
     ahe tu aggiṃ sevāmi | ii bhikkhū na cintae ||7||<BR>
   4 usiṇaṃ pariyāveṇaṃ | paridāheṇa tajjie /<BR>
     ghiṃsu vā pariyāveṇaṃ | sāyaṃ no paridevae ||8||<BR>
     uṇhāhitatte mehāvī | siṇāṇaṃ vi no patthae /<BR>
     gāyaṃ no parisiṃcejjā | na vīejjā ya appayaṃ ||9||<BR>
   5 puṭho ya daṃsamasaehiṃ | samareva mahāmuṇī /<BR>
     nāgo saṃgāmasīse vā | sūro abhihaṇe paraṃ ||10||<BR>
     na saṃtase na vārejjā | maṇaṃ pi na paosae /<BR>
     uvehe na haṇe pāṇe | bhuṃjante maṃsasoṇiyaṃ ||11||<BR>
   6 parijuṇṇehi vatthehiṃ | hokkhāmi tti acelae /<BR>
     aduvā sacele hokkhāmi | ii bhikkhū na cintae ||12||<BR>
     egayācelae hoi | sacele āvi egayā /<BR>
     eyaṃ dhammahiyaṃ naccā | nāṇī no paridevae ||13||<BR>
   7 gāmāṇugāmaṃ rīyantaṃ | aṇagāraṃ akiṃcaṇaṃ /<BR>
     araī aṇuppavesejjā | taṃ titikkhe parīsahaṃ ||14||<BR>
     araiṃ piṭhao kiccā | virae āyarakkhie /<BR>
     dhammārāme nirārambhe | uvasante muṇī care ||15||<BR>
   8 saṃgo esa maṇūsāṇaṃ | jāo logaṃmi itthio /<BR>
     jassa eyā parinnāyā | sukaḍaṃ tassa sāmaṇṇaṃ ||16||<BR>
     eyam ādāya mehāvī | paṃkabhūyā u itthio /<BR>
     no tāhiṃ viṇihammejjā | carejjattagavesae ||17||<BR>
   9 ega eva care lāḍhe | abhibhūya parīsahe /<BR>
     gāme vā nagare vāvi | nigame vā rāyahāṇie ||18||<BR>
     asamāṇe care bhikkhū | neva kujjā pariggahaṃ /<BR>
     asaṃsatte gihatthehiṃ | aṇieo parivvae ||19||<BR>
  10 susāṇe sunnagāre vā | rukkhamūle va egao /<BR>
     akukkuo nisīejjā | na ya vittāsae paraṃ ||20||<BR>
     tattha se ciṭhamāṇassa | uvasaggābhidhārae /<BR>
     saṃkābhīo na gacchejjā | uṭhittā annam āsaṇaṃũ||21||<BR>
  11 uccāvayāhiṃ sejjāhiṃ | tavassī bhikkhu thāmavaṃ /<BR>
     nāivelaṃ vihammejjā | pāvadiṭhī vihammaī ||22||<BR>
     pairikkuvassayaṃ laddhuṃ | kallāṇam aduvā pāvayaṃ /<BR>
     kim egarāiṃ karissai | evaṃ tattha 'hiyāsae ||23||<BR>
  12 akkosejjā pare bhikkhuṃ | na tesiṃ paḍisaṃjale /<BR>
     sariso hoi bālāṇaṃ | tamhā bhikkhū na saṃjale ||24||<BR>
     soccāṇaṃ pharusā bhāsā | dāruṇā gāmakaṇagā /<BR>
     tusiṇīo uvehejjā | na tāo maṇasī kare ||25||<BR>
  13 hao na saṃjale bhikkhū | maṇaṃ pi na paosae /<BR>
     titikkhaṃ paramaṃ naccā | bhikkhū dhammaṃ samāyare ||26||<BR>
     samaṇaṃ saṃjayaṃ dantaṃ | haṇejjā koi katthaī /<BR>
     natthi jīvassa nāsu tti | evaṃ pehejja saṃjae ||27||<BR>
  14 dukkaraṃ khalu bho niccaṃ | aṇagārassa bhikkhuṇo /<BR>
     savvaṃ se jāiyaṃ hoi | natthi kiṃci ajāiyaṃ ||28||<BR>
     goyaraggapaviṭhassa | pāṇī no suppasārae /<BR>
     seo agāravāsu tti | ii bhikkhū na cintae ||29||<BR>
  15 paresu ghāsam esejjā | bhoyaṇe pariṇiṭhie /<BR>
     laddhe piṇḍe aladdhe vā | nāṇutappejja paṇḍie ||30||<BR>
     ajjevāhaṃ na labbhāmi | avi lābho sue siyā /<BR>
     jo evaṃ paḍisaṃcikkhe | alābho taṃ na tajjae ||31||<BR>
  16 naccā uppaiyaṃ dukkhaṃ | veyaṇāe duhaṭhie /<BR>
     adīṇo thāvae pannaṃ | puṭho tatthahiyāsae ||32||<BR>
     teicchaṃ nābhinandejjā | saṃcikkhattagavesae /<BR>
     evaṃ khu tassa sāmaṇṇaṃ | jaṃ na kujjā na kārave ||33||<BR>
  17 acelagassa lūhassa | saṃjayassa tavassiṇo /<BR>
     taṇesu sayamāṇassa | hujjā gāyavirāhaṇā ||34||<BR>
     āyavassa nivāeṇa | aulā havai veyaṇā /<BR>
     evaṃ naccā na sevanti | tantujaṃ taṇatajjiyā ||35||<BR>
  18 kilinnagāe mehāvī | paṃkeṇa va raeṇa vā /<BR>
     ghiṃsu vā pariyāveṇa | sāyaṃ no paridevae ||36||<BR>
     veejja nijjarāpehī | āriyaṃ dhammaṇuttaraṃ /<BR>
     jāva sarīrabheu tti | jallaṃ kāeṇa dhārae ||37||<BR>
  19 abhivāyaṇam abbhuṭhāṇaṃ | sāmī kujjā nimantaṇaṃ /<BR>
     je tāiṃ paḍisevanti | na tesiṃ pīhae muṇī ||38||<BR>
     aṇukkasāī appicche | annāesī alolue /<BR>
     rasesu nāṇugijjhejjā | nāṇutappejja pannavaṃ ||39||<BR>
  20 se nūṇaṃ mae puvvaṃ | kammāṇāṇaphalā kaḍā /<BR>
     jeṇāhaṃ nābhijāṇāmi | puṭho keṇai kaṇhuī ||40||<BR>
     aha pacchā uijjanti | kammāṇāṇaphalā kaḍā /<BR>
     evam assāsi appāṇaṃ | naccā kammavivāgayaṃ ||41||<BR>
  21 niraṭhagammi virao | mehuṇāo susaṃvuḍo /<BR>
     jo sakkhaṃ nābhijāṇāmi | dhammaṃ kallāṇapāvagaṃ ||42||<BR>
     tavovahāṇam ādāya | paḍimaṃ paḍivajjao /<BR>
     evaṃ pi viharao me | chaumaṃ na niyaaī ||43||<BR>
  22 natthi nūṇaṃ pare loe | iḍḍhī vāvi tavassiṇo /<BR>
     aduvā vaṃcio mi tti | ii bhikkhū na cintae ||44||<BR>
     abhū jiṇā atthi jiṇā | aduvā vi bhavissaī /<BR>
     musaṃ te evam āhaṃsu | ii bhikkhū na cintae ||45||<BR>
     ee parīsahā savve | kāsaveṇa niveiyā /<BR>
     je bhikkhū na vihammejjā | puṭho keṇai kaṇhuī ||46|| tti bemi ||     <BR>
          || parīsahajjhayaṇaṃ samattaṃ ||2||<BR>
<BR>
U/3 cāuraṃgijjaṃ tṛtīyam adhyayanam /<BR>
        <BR>
cattāri param aṃgāṇi | dullahāṇīha jantuṇo /<BR>
māṇusattaṃ suī saddhā | saṃjamaṃmi ya vīriyaṃ ||1||<BR>
samāvannāṇa saṃsāre | nāṇāgottāsu jāisu /<BR>
kammā nāṇāvihā kau | puḍho vissaṃbhiyā payā ||2||<BR>
egayā devaloesu | naraesu vi egayā /<BR>
egayā āsuraṃ kāyaṃ | āhākammehiṃ gacchaī ||3||<BR>
egayā khattio hoi | tao caṇḍālavokkaso /<BR>
tao kīḍapayaṃgo ya | tao kunthupivīliyā ||4||<BR>
evam āvaajoṇīsu | pāṇiṇo kammakivvisā /<BR>
na nivijjanti saṃsāre | savvaṭhesu va khattiyā ||5||<BR>
kammasaṃgehiṃ sammūḍhā | dukkhiyā bahuveyaṇā /<BR>
amāṇusāsu joṇīsu | viṇihammanti pāṇiṇo ||6||<BR>
kammāṇaṃ tu pahāṇāe | āṇupuvvī kayāi u /<BR>
jīvā sohim aṇuppattā | āyayanti maṇussayaṃ ||7||<BR>
māṇussaṃ viggahaṃ laddhuṃ | suī dhammassa dullahā /<BR>
jaṃ soccā paḍivajjanti | tavaṃ khantim ahiṃsayaṃ ||8||<BR>
āhacca savaṇaṃ laddhuṃ | saddhā paramadullahā /<BR>
soccā neāuyaṃ maggaṃ | bahave paribhassaī ||9||<BR>
suiṃ ca laddhuṃ saddhaṃ ca | vīriyaṃ puṇa dullahaṃ /<BR>
bahave royamāṇā vi | no ya -aṃ paḍivajjae ||10||<BR>
māṇusattaṃmi āyāo | jo dhammaṃ socca saddahe /<BR>
tavassī vīriyaṃ laddhuṃ | saṃvuḍe niddhuṇe rayaṃ ||11||<BR>
sohī ujjuyabhūyassa | dhammo suddhassa ciṭhaī /<BR>
nivvāṇaṃ paramaṃ jāi | ghayasitti vva pāvae ||12||<BR>
vigiṃca kammuṇo heuṃ | jasaṃ saṃciṇu khantie /<BR>
sarīraṃ pāḍhavaṃ hiccā | uḍḍhaṃ pakkamaī disaṃ ||13||<BR>
visālisehiṃ sīlehiṃ | jakkhā uttarauttarā /<BR>
mahāsukkā va dippantā | mannantā apuṇaccavaṃ ||14||<BR>
appiyā devakāmāṇaṃ | kāmarūvaviuvviṇo /<BR>
uḍḍhaṃ kappesu ciṭhanti | puvvā vāsasayā bahū ||15||<BR>
tattha ṭhiccā jahāṭhāṇaṃ | jakkhā āukkhae cuyā /<BR>
uventi māṇusaṃ joṇiṃ | se dasaṃge 'bhijāyaī ||16||<BR>
khettaṃ vatthuṃ hiraṇṇaṃ ca | pasavo dāsaporusaṃ /<BR>
cattāri kāmakhandhāṇi | tattha se uvavajjaī ||17||<BR>
mittavaṃ nāyavaṃ hoi | uccāgoe ya vaṇṇavaṃ /<BR>
appāyake mahāpanne | abhijāe jasobale ||18||<BR>
bhoccā māṇussae bhoe | appaḍirūve ahāuyaṃ /<BR>
puvviṃ visuddhasaddhamme | kevalaṃ bohi bujjhiyā ||19||<BR>
cauraṃgaṃ dullahaṃ mattā | saṃjamaṃ paḍivajjiyā /<BR>
tavasā dhuyakammaṃse | siddhe havai sāsae ||20|| tti bemi ||<BR>
      || cāuraṃgijjaṃ samattaṃ ||3||<BR>
<BR>
U/4 asaṃkhayaṃ catuturthaṃ adhyayanam /<BR>
    <BR>
asaṃkhayaṃ jīviya mā pamāyae | jarovaṇīyassa hu natthi tāṇaṃ /<BR>
evaṃ vijāṇāhi jaṇe pamatte | ki- -ū vihiṃsā ajayā gahinti ||1||<BR>
je pāvakammehi dhaṇaṃ maṇūsā | samāyayantī amaiṃ gahāya /<BR>
pahāya te pāsapayaie nare | verāṇubaddhā narayaṃ uventi ||2||<BR>
teṇe jahā sandhimuhe gahīe | sakammuṇā kiccai pāvakārī /<BR>
evaṃ payā pecca ihaṃ ca loe | kaḍāṇa kammāṇa na mukkha atthi ||3||<BR>
saṃsāram āvanna parassa aṭhā | sāhāraṇaṃ jaṃ ca karei kammaṃ /<BR>
kammassa te tassa u veyakāle | na bandhavā bandhavayaṃ uventi ||4||<BR>
vitteṇa tāṇaṃ na labhe pamatte | imaṃmi loe aduvā paratthā /<BR>
dīvappaṇaṭhe va aṇantamohe | neyāuyaṃ daṭhum adaṭhum eva ||5||<BR>
sattesu yāvī paḍibuddhajīvī | na vīsase paṇḍie āsupanne /<BR>
ghorā muhuttā abalaṃ sarīraṃ | bhāruṇḍapakkhī va carappamatte ||6||<BR>
care payāiṃ parisaṃkamāṇo | jaṃ kiṃci pāsaṃ iha maṇṇamāṇo /<BR>
lābhantare jīviya vūhaittā | pacchā parinnāya malāvadhaṃsī ||7||<BR>
chandaṃniroheṇa uvei mokkhaṃ | āse jahā sikkhiya vammadhārī /<BR>
puvvāiṃ vāsāiṃ carappamatte | tamhā muṇī khippam uvei mokkhaṃ ||8||<BR>
sa puvvam evaṃ na labhejja pacchā | esovamā sāsayavāiyāṇaṃ /<BR>
visīyaī siḍhile āuyaṃmi | kālovaṇīe sarīrassa bhee ||9||<BR>
khippaṃ na sakkei vivegameuṃ | tamhā samuṭhāya pahāya kāme /<BR>
samicca loyaṃ samayā mahesī | āyāṇurakkhī caramappamatte ||10||<BR>
muhuṃ muhuṃ mohaguṇe jayantaṃ | aṇegarūvā samaṇaṃ carantaṃ /<BR>
phāṃsā phusantī asamaṃjasaṃ ca | na tesi bhikkhū maṇasā pausse ||11||<BR>
mandā ya phāsā bahulohaṇijjā | tahappagāresu maṇaṃ na kujjā /<BR>
rakkhijja kohaṃ viṇaejja māṇaṃ | māyaṃ na seve payahejja lohaṃ ||12||<BR>
je 'saṃkhayā tucchā parappavāī | te pijjadosāṇugayā parabbhā /<BR>
ee ahamme tti duguṃchamāṇo | kaṃkhe guṇe jāva sarīrabheu ||13|| tti bemi ||<BR>
        ||asaṃkhyaṃ samattaṃ ||4||<BR>
<BR>
U/5 akāmamaraṇijjaṃ pañcamaṃ adhyayanam /<BR>
     <BR>
aṇṇavaṃsi mahoghaṃsi | ege tiṇṇe duruttaraṃ /<BR>
tattha ege mahāpanne | imaṃ paṇham udāhare ||1||<BR>
santime ya duve ṭhāṇā | akkhāyā māraṇantiyā /<BR>
akāmamaraṇaṃ ceva | sakāmamaraṇaṃ tahā ||2||<BR>
bālāṇaṃ tu akāmaṃ tu | maraṇaṃ asaiṃ bhave /<BR>
paṇḍiyāṇaṃ sakāmaṃ tu | ukkoseṇa saiṃ bhave ||3||<BR>
tatthimaṃ paḍhamaṃ ṭhāṇaṃ | mahāvīreṇa desiyaṃ /<BR>
kāmagiddhe jahā bāle | bhisaṃ kūrāiṃ kuvvaī ||4||<BR>
je giddhe kāmabhogesu | ege kūḍāya gacchaī /<BR>
na me diṭhe pare loe | cakkhudiṭhā imā raī ||5||<BR>
hatthāgayā ime kāmā | kāliyā je aṇāgayā /<BR>
ko jāṇai pare loe | atthi vā natthi vā puṇo ||6||<BR>
jaṇeṇa saddhiṃ hokkhāmi | ii bāle pagabbhaī /<BR>
kāmabhogāṇurāeṇaṃ | kesaṃ saṃpaḍivajjaī ||7||<BR>
tao se daṇḍaṃ samārabhaī | tasesu thāvaresu ya /<BR>
aṭhāe ya aṇaṭhāe | bhūyagāmaṃ vihiṃsaī ||8||<BR>
hiṃse bāle musāvāī | māille pisuṇe saḍhe /<BR>
bhuṃjamāṇe suraṃ maṃsaṃ | seyam eyaṃ ti mannaī ||9||<BR>
kāyasā vayasā matte | vitte giddhe ya itthisu /<BR>
duhao malaṃ saṃciṇai | siṃsuṇāgu vva maiyaṃ ||10||<BR>
tao puṭho āyaṃkeṇaṃ | gilāṇo paritappaī /<BR>
pabhīo paralogassa | kammāṇuppehi appaṇo ||11||<BR>
suyā me narae ṭhāṇā | asīlāṇaṃ ca jā gaī /<BR>
bālāṇaṃ kūrakammāṇaṃ | pagāḍhā jattha veyaṇā ||12||<BR>
tatthovavāiyaṃ ṭhāṇaṃ | jahā meyam aṇussuyaṃ /<BR>
āhākammehiṃ gacchanto | so pacchā paritappaī ||13||<BR>
jahā sāgaḍio jāṇaṃ | samaṃ hiccā mahāpahaṃ /<BR>
visamaṃ maggam oiṇṇo | akkhe bhaggaṃmi soyaī ||14||<BR>
evaṃ dhammaṃ viukkammaṃ | ahammaṃ paḍivajjiyā /<BR>
bāle maccumuhaṃ patte | akkhe bhagge va soyaī ||15||<BR>
tao sa maraṇantaṃmi | bāle santasaī bhayā /<BR>
akāmamaraṇaṃ maraī | dhutte va kalinā jie ||16||<BR>
eyaṃ akāmamaraṇaṃ | bālāṇaṃ tu paveiyaṃ /<BR>
etto sakāmamaraṇaṃ | paṇḍiyāṇaṃ suṇeha me ||17||<BR>
maraṇaṃ pi sapuṇṇāṇaṃ | jahā meyam aṇussuyaṃ /<BR>
vippasaṇṇam aṇāghāyaṃ | saṃjayāṇa vusīmao ||18||<BR>
na imaṃ savvesu bhikkhūsu | na imaṃ savvesu 'gārisu /<BR>
nāṇāsīlā agāratthā | visamasīlā ya bhikkhuṇo ||19||<BR>
santi egehiṃ bhikkhūhiṃ | gāratthā saṃjam uttarā /<BR>
gāratthehi ya savvehiṃ | sāhavo saṃjam uttarā ||20||<BR>
cīrājiṇaṃ nagiṇiṇaṃ | jaḍī saṃghāḍimuṇḍiṇaṃ /<BR>
eyāṇi vi na tāyanti | dussīlaṃ pariyāgayaṃ ||21||<BR>
piṇḍola evva dussīle | naragāo na muccaī /<BR>
bhikkhāe vā gihatthe vā | suvvae kammaī divaṃ ||22||<BR>
agārisāmāiyaṃgāṇi | saḍḍhī kāeṇa phāsae /<BR>
posahaṃ duhao pakkhaṃ | egarāyaṃ na hāvae ||23||<BR>
evaṃ sikkhāsamāvanne | gihivāse vi suvvae /<BR>
muccaī chavipavvāo | gacche jakkhasalogayaṃ ||24||<BR>
aha je saṃvuḍe bhikkhū | doṇhaṃ annayare siyā /<BR>
savvadukkhapahīṇe vā | deve vāvi mahiḍḍhie ||25||<BR>
uttarāiṃ vimohāiṃ | juīmantāṇupuvvaso /<BR>
samāiṇṇāiṃ jakkhehiṃ | āvāsāiṃ jasaṃsiṇo ||26||<BR>
dīhāuyā iḍḍhimantā | samiddhā kāmarūviṇo /<BR>
ahuṇovavannasaṃkāsā | bhujjo accimalippabhā ||27||<BR>
tāṇi ṭhāṇāṇi gacchanti | sikkhittā saṃjamaṃ tavaṃ /<BR>
bhikkhāge vā gihitthe vā | je santi paḍinivvuḍā ||28||<BR>
tesiṃ soccā sapujjāṇaṃ | saṃjayāṇa vusīmao /<BR>
na saṃtasanti maraṇante | sīlavantā bahussuyā ||29||<BR>
tuliyā visesamādāya | dayādhammassa khantie /<BR>
vippasīejja mehāvī | tahābhūeṇa appaṇā ||30||<BR>
tao kāle abhippee | saḍḍhī tālisamantie /<BR>
viṇaejja lomaharisaṃ | bheyaṃ dehassa kaṃkhae ||31||<BR>
aha kālaṃmi saṃpatte | āghāyāya samussayaṃ /<BR>
sakāmamaraṇaṃ maraī | tiṇham annayaraṃ muṇī ||32|| tti bemi ||<BR>
       || akāmamaraṇijjaṃ samattaṃ ||5||<BR>
<BR>
U/6 khuḍḍāganiyaṇṭhijjaṃ ṣaṣṭham adhyayanam /<BR>
    <BR>
jāvantavijjāpurisā | savve te dukkhasaṃbhavā /<BR>
luppanti bahuso mūḍhā | saṃsāraṃmi aṇantae ||1||<BR>
samikkha paṃḍie tamhā | pāsajāī pahe bahū /<BR>
appaṇā saccam esejjā | mettiṃ bhūesu kappae ||2||<BR>
māyā piyā nhusā bhāyā | bhajjā puttā ya orasā /<BR>
nālaṃ te mama tāṇāe | luppantassa sakammuṇā ||3||<BR>
eyam aṭhaṃ sapehāe | pāse samiyadaṃsaṇe /<BR>
chinda geddhiṃ siṇehaṃ ca | na kaṃkhe puvvasaṃthuyaṃ ||4||<BR>
gavāsaṃ maṇikuṃḍalaṃ | pasavo dāsaporusaṃ /<BR>
savvam eyaṃ caittāṇaṃ | kāmarūvī bhavissasi ||5||<BR>
ajjhatthaṃ savvao savvaṃ | dissa pāṇe piyāyae /<BR>
na haṇe pāṇiṇo pāṇe | bhayaverāo uvarae ||6||<BR>
āyāṇaṃ narayaṃ dissa | nāyaejja taṇām avi /<BR>
doguṃchī appaṇo pāe | dinnaṃ bhuṃjejja bhoyaṇaṃ ||7||<BR>
iham ege u mannanti | appaccakkhāya pāvagaṃ /<BR>
āyāriyaṃ vidittāṇaṃ | savvadukkhāṇa muccaī ||8||<BR>
bhaṇantā akarentā ya | bandhamokkhapaiṇṇiṇo /<BR>
vāyāviriyametteṇa | samāsāsenti appayaṃ ||9||<BR>
na cittā tāyae bhāsā | kuo vijjāṇusāsaṇaṃ /<BR>
visannā pāvakammehiṃ | bālā paṃḍiyamāṇiṇo ||10||<BR>
je kei sarīre sattā | vaṇṇe rūve ya savvaso /<BR>
maṇasā kāyavakkeṇaṃ | savve te dukkhasanbhavā ||11||<BR>
āvannā dīham addhāṇaṃ | saṃsāraṃmi aṇantae /<BR>
tamhā savvadisaṃ passaṃ | appamatto parivvae ||12||<BR>
bahiyā uḍḍham ādāya | nāvakaṃkhe kayāi vi /<BR>
puvvakammakhayaṭhāe | imaṃ dehaṃ samuddhare ||13||<BR>
vivicca kammuṇo heuṃ | kālakaṃkhī parivvae /<BR>
māyaṃ piṃḍassa pāṇassa | kaḍaṃ laddhūṇa bhakkhae ||14||<BR>
sannihiṃ ca na kuvvejjā | levamāyāe saṃjae /<BR>
pakkhī pattaṃ samādāya | niravekkho parivvae ||15||<BR>
esaṇāsamio lajjū | gāme aṇiyao care /<BR>
appamatto pamattehiṃ | piṃḍavāyaṃ gavesae ||16||<BR>
      || khuḍḍāganiyaṃṭhijjaṃ samattaṃ ||6||<BR>
            <BR>
U/7 elayaṃ saptamam adhyayanam /<BR>
       <BR>
jahāesaṃ samuddissa | koi posejja elayaṃ /<BR>
oyaṇaṃ javasaṃ dejjā | posejjā vi sayaṃgaṇe ||1||<BR>
tao se puṭhe parivūḍhe | jāyamee mahodare /<BR>
pīṇie viule dehe | āesaṃ parikaṃkhae ||2||<BR>
jāva na ei āese | tāva jīvai so duhī /<BR>
aha pattaṃmi āese | sīsaṃ chettūṇa bhujjaī ||3||<BR>
jahā se khalu urabbhe | āesāe samīhie /<BR>
evaṃ bāle ahammiṭhe | īhaī narayāuyaṃ ||4||<BR>
hiṃse bāle musāvāī | addhāṇaṃsi vilovae /<BR>
annadattahare teṇe | māī kaṃ nu hare saḍhe ||5||<BR>
itthīvisayagiddhe ya | mahāraṃbhapariggahe /<BR>
bhuṃjamāṇe suraṃ maṃsaṃ | parivūḍhe paraṃdame ||6||<BR>
ayakakkarabhoī ya | tuṃḍille ciyalohie /<BR>
āuyaṃ narae kaṃkhe | jahāesaṃ va elae ||7||<BR>
āsaṇaṃ sayaṇaṃ jāṇaṃ | vittaṃ kāme ya bhuṃjiyā /<BR>
dussāhaḍaṃ dhaṇaṃ hiccā | bahuṃ saṃciṇiyā rayaṃ ||8||<BR>
tao kammagurū jantū | paccuppannaparāyaṇe /<BR>
aya vva āgayāese | maraṇantaṃmi soyaī ||9||<BR>
tao āuparikkhīṇe | cuyā dehā vihiṃsagā /<BR>
āsurīyaṃ disaṃ bālā | gacchanti avasā tamaṃ ||10||<BR>
jahā kāgaṇie heuṃ | sahassaṃ hārae naro /<BR>
apacchaṃ ambagaṃ bhoccā | rāyā rajjaṃ tu hārae ||11||<BR>
evaṃ māṇussagā kāmā | devakāmāṇa antie /<BR>
sahassaguṇiyā bhujjo | āuṃ kāmā ya divviyā ||12||<BR>
aṇegavāsānauyā | jā sā pannavao ṭhiī /<BR>
jāṇi jīyanti dummehā | ūṇavāsayāue ||13||<BR>
jahā ya tinni vāṇiyā | mūlaṃ ghettūṇa niggayā /<BR>
ego 'ttha lahaī lābhaṃ | ego mūleṇa āgao ||14||<BR>
ego mūlaṃ pi hārittā | āgao tattha vāṇio /<BR>
vavahāre uvamā esā | evaṃ dhamme viyāṇaha ||15||<BR>
māṇusattaṃ bhave mūlaṃ | lābho devagaī bhave /<BR>
mūlaccheeṇa jīvāṇaṃ | naragatirikkhattaṇaṃ dhuvaṃ ||16||<BR>
duhao gaī bālassa | āvaī vahamūliyā /<BR>
devattaṃ māṇusattaṃ ca | jaṃ jie lolayāsaḍhe ||17||<BR>
tao jie saī hoi | duvihaṃ doggaiṃ gae /<BR>
dullahā tassa ummuggā | addhāe suirādavi ||18||<BR>
evaṃ jiyaṃ sapehāe | tuliyā bālaṃ ca paṃḍiyaṃ /<BR>
mūliyaṃ te pavesanti | māṇusiṃ joṇim enti je ||19||<BR>
vemāyāhiṃ sikkhāhiṃ | je narā gihisuvvayā /<BR>
uventi māṇusaṃ joṇiṃ | kammasaccā hu pāṇiṇo ||20||<BR>
jesiṃ tu viulā sikkhā | mūliyaṃ te aicchithā /<BR>
sīlavantā savīsesā | adīṇā janti devayaṃ ||21||<BR>
evam addīṇavaṃ bhikkhuṃ | āgāriṃ ca viyāṇiyā /<BR>
kaha- -u jiccam elikkhaṃ | jiccamāṇe na saṃvide ||22||<BR>
jahā kusagge udagaṃ | samuddeṇa samaṃ miṇe /<BR>
evaṃ māṇussagā kāmā | devakāmāṇa antie ||23||<BR>
kusaggamettā ime kāmā | sanniruddhaṃmi āue /<BR>
kassa heuṃ purākāuṃ | jogakkhemaṃ na saṃvide ||24||<BR>
iha kāmāṇiyaṭhassa | attaṭhe avarajjhaī /<BR>
soccā neyāuyaṃ maggaṃ | jaṃ bhujjo paribhassaī ||25||<BR>
iha kāmaṇiyaṭhassa | attaṭhe nāvarajjhaī /<BR>
pūidehaniroheṇaṃ | bhave devi tti me suyaṃ ||26||<BR>
iḍḍhī juī jaso vaṇṇo | āuṃ suham aṇuttaraṃ /<BR>
bhujjo jattha maṇussesu | tattha se uvavajjaī ||27||<BR>
bālassa passa bālattaṃ | ahammaṃ paḍivajjiyā /<BR>
ciccā dhammaṃ ahammiṭhe | narae uvavajjaī ||28||<BR>
dhīrassa passa dhīrattaṃ | saccadhammāṇuvattiṇo /<BR>
ciccā adhammaṃ dhammiṭhe | devesu uvavajjaī ||29||<BR>
tuliyāṇa bālabhāvaṃ | abālaṃ ceva paṇḍie /<BR>
caiūṇa bālabhāvaṃ | abālaṃ sevaī muṇi ||30|| tti bemi ||<BR>
      || elayajjhayaṇaṃ samattaṃ ||7||<BR>
<BR>
U/8 kāvilīyaṃ aṣamam adhyayanam /<BR>
     <BR>
adhuve asāsayaṃmī | saṃsāraṃmi dukkhapaurāe /<BR>
kiṃ nāma hojja taṃ kammayaṃ | jeṇāhaṃ doggaiṃ na gacchejjā ||1||<BR>
vijahittu puvvasaṃjoyaṃ | na siṇehaṃ kahiṃci kuvvejjā /<BR>
asiṇehasiṇehakarehiṃ | dosapaosehi muccae bhikkhū ||2||<BR>
to nāṇadaṃsaṇasamaggo | hiyanissesāya savvajīvāṇaṃ /<BR>
tesiṃ vimokkhaṇaṭhāe | bhāsaī muṇivaro vigayamoho ||3||<BR>
savvaṃ ganthaṃ kalahaṃ ca | vippajahe tahāvihaṃ bhikkhū /<BR>
savvesu kāmajāesu | pāsamāṇo na lippaī tāī ||4||<BR>
bhogāmisadosavisanne | hiyanisseyasabuddhivoccatthe /<BR>
bāle ya mandie mūḍhe | bajjhaī macchiyā va khelaṃmi ||5||<BR>
dupariccayā ime kāmā | no sujahā adhīrapurisehiṃ /<BR>
aha santi suvvayā sāhū | je taranti ataraṃ vaṇiyā vā ||6||<BR>
samaṇā mu ege vayamāṇā | pāṇavahaṃ miyā ayāṇantā /<BR>
mandā nirayaṃ gacchanti | bālā pāviyāhiṃ diṭhīhiṃ ||7||<BR>
na hu pāṇavahaṃ aṇujāṇe | muccejja kayāi savvadukkhāṇaṃ /<BR>
evāriehiṃ akkhāyaṃ | jehiṃ imo sāhudhammo pannatto ||8||<BR>
pāṇe ya nāivāejjā | se samīi tti vuccaī tāī /<BR>
tao se pāvayaṃ kammaṃ | nijjāi udagaṃ va thalāo ||9||<BR>
jaganissiehiṃ bhūehiṃ | tasanāmehiṃ thāvarehiṃ ca /<BR>
no tesim ārabhe daṃḍaṃ | maṇasā vayasā kāyasā ceva ||10||<BR>
suddhesaṇāo naccāṇaṃ | tattha ṭhavejja bhikkhū appāṇaṃ /<BR>
jāyāe ghāsam esejjā | rasagiddhe na siyā bhikkhāe ||11||<BR>
pantāṇi ceva sevejjā | sīyapiṃḍaṃ purāṇakummāsaṃ /<BR>
adu vakkasaṃ pulāgaṃ vā | javaṇaṭhāe nisevae maṃghuṃ ||12||<BR>
je lakkhaṇaṃ ca suviṇaṃ | aṃgavijjaṃ ca je pauṃjanti /<BR>
na hu te samaṇā vuccanti | evaṃ āyariehiṃ akkhāyaṃ ||13||<BR>
ihajīviyaṃ aṇiyamettā | pabhaṭhā samāhijoehiṃ /<BR>
te kāmabhogarasagiddhā | uvavajjanti āsure kāe ||14||<BR>
tatto vi ya uvvaittā | saṃsāraṃ bahuṃ aṇupariyaḍanti /<BR>
bahukammalevalittāṇaṃ | bohī hoi sudullahā tesiṃ ||15||<BR>
kasiṇaṃ pi jo imaṃ loyaṃ | paḍipuṇṇaṃ dalejja ikkassa /<BR>
teṇāvi se na saṃtusse | ii duppūrae ime āyā ||16||<BR>
jahā lāhā tahā loho | lāhā loho pavaḍḍhaī /<BR>
domāsakayaṃ kajjaṃ | koḍīe vi na niṭhiyaṃ ||17||<BR>
no rakkhasīsu gijjhejjā | gaṃḍavacchāsu 'egacittāsu /<BR>
jāo purisaṃ palobhittā | khellanti jahā va dāsehiṃ ||18||<BR>
nārīsu novagijjhejjā | itthī vippajahe aṇāgāre /<BR>
dhammaṃ ca pesalaṃ naccā | tattha ṭhavejja bhikkhū appāṇaṃ ||19||<BR>
ii esa dhamme akkhāe | kavileṇaṃ ca visuddhapanneṇaṃ /<BR>
tarihinti je u kāhinti | tehiṃ ārāhiyā duve loga ||20|| tti bemi ||<BR>
      || kāvilīyaṃ samattaṃ ||8||<BR>
      <BR>
U/9 namipavvajjā navamam adhyayanam /<BR>
    <BR>
caiūṇa devalogāo | uvavanno māṇusaṃmi logaṃmi /<BR>
uvasantamohaṇijjo | saraī porāṇiyaṃ jāiṃ ||1||<BR>
jāiṃ sarittu bhayavaṃ | sahasaṃbuddho aṇuttare dhamme /<BR>
puttaṃ ṭhavettu rajje | abhiṇikkhamaī namī rāyā ||2||<BR>
se devalogasarise | anteuravaragao vare bhoe /<BR>
bhuṃjittu namī rāyā | budho bhoge pariccayaī ||3||<BR>
mihilaṃ sapurajaṇavayaṃ | balam orohaṃ ca pariyaṇaṃ savvaṃ /<BR>
ciccā abhinikkhanto | egantam ahiḍḍhio bhayavaṃ ||4||<BR>
kolāhalagabhūyaṃ | āsī mihilāe pavvayantaṃmi /<BR>
taiyā rāyarisiṃmi | namiṃmi abhiṇikkhamantaṃmi ||5||<BR>
abbhuṭhiyaṃ rāyarisiṃ | pavvajjāṭhāṇam uttamaṃ /<BR>
sakko māhaṇarūveṇa | imaṃ vayaṇam abbavī ||6||<BR>
ki- -u bho ajja mihilā | kolāhalagasaṃkulā /<BR>
suvvanti dāruṇā saddā | pāsāesu gihesu ya ||7||<BR>
eyam aṭhaṃ nisāmittā | heūkāraṇacoio /<BR>
tao namī rāyarisī | devindaṃ iṇam abbavī ||8||<BR>
mihilāe ceie vacche | sīyacchāe maṇorame /<BR>
pattapupphaphalovee | bahūṇaṃ bahuguṇe sayā ||9||<BR>
vāeṇa hīramāṇaṃmi | ceiyaṃmi maṇorame /<BR>
duhiyā asaraṇā attā | ee kandanti bho khagā ||10||<BR>
eyam aṭhaṃ nisāmittā | heūkāraṇacoio /<BR>
tao namiṃ rāyarisiṃ | devindo iṇam abbavī ||11||<BR>
esa aggī ya vāū ya | eyaṃ ḍajjhai mandiraṃ /<BR>
bhayavaṃ anteuraṃ teṇaṃ | kīsa -aṃ nāvapekkhaha ||12||<BR>
eyam aṭhaṃ nisāmittā | heūkāraṇacoio /<BR>
tao namī rāyarisī | devindaṃ iṇam abbavī ||13||<BR>
suhaṃ vasāmo jīvāmo | jesi mo natthi kiṃcaṇa /<BR>
mihilāe ḍajjhamāṇīe | na me ḍajjhai kiṃcaṇa ||14||<BR>
cattaputtakalattassa | nivvāvārassa bhikkhuṇo /<BR>
piyaṃ na vijjaī kiṃci | appiyaṃ pi na vijjaī ||15||<BR>
bahuṃ khu muṇiṇo bhaddaṃ | aṇagārassa bhikkhuṇo /<BR>
savvao vippamukkassa | egantam aṇupassao ||16||<BR>
eyam aṭhaṃ nisāmittā | heūkāraṇacoio /<BR>
tao namiṃ rāyarisiṃ | devindo iṇam abbavī ||17||<BR>
pāgāraṃ kāraittāṇaṃ | gopuraālagāṇi ca /<BR>
ussūlagasayagghīo | tao gacchasi khattiyā ||18||<BR>
eyam aṭhaṃ nisāmittā | heūkāraṇacoio /<BR>
tao namī rāyarisī | devindaṃ iṇam abbavī ||19||<BR>
saddhaṃ nagaraṃ kiccā | tavasaṃvaram aggalaṃ /<BR>
khantiṃ niuṇapāgāraṃ | tiguttaṃ duppadhaṃsayaṃ ||20||<BR>
dhaṇuṃ parakkamaṃ kiccā | jīvaṃ ca iriyaṃ sayā /<BR>
dhiiṃ ca keyaṇaṃ kiccā | sacceṇa palimanthae ||21||<BR>
tavanārāyajutteṇa | bhittūṇaṃ kammakaṃcuyaṃ /<BR>
muṇī vigayasaṃgāmo | bhavāo parimuccae ||22||<BR>
eyam aṭhaṃ nisāmittā | heūkāraṇacoio /<BR>
tao namiṃ rāyarisiṃ | devindo iṇam abbavī ||23||<BR>
pāsāe kāraittāṇaṃ | vaddhamāṇagihāṇi ya /<BR>
bālaggapoiyāo ya | tao gacchasi khattiyā ||24||<BR>
eyam aṭhaṃ nisāmittā | heūkāraṇacoio /<BR>
tao namī rāyarisī | devindaṃ iṇam abbavī ||25||<BR>
saṃsayaṃ khalu so kuṇaī | jo maggo kuṇaī gharaṃ /<BR>
jattheva gantum icchejjā | tattha kuvvejja sāsayaṃ ||26||<BR>
eyam aṭhaṃ nisāmittā | heūkāraṇacoio /<BR>
tao namiṃ rāyarisiṃ | devindo iṇam abbavī ||27||<BR>
āmose lomahāre ya | gaṃṭhibhee ya takkare /<BR>
nagarassa khemaṃ kāūṇaṃ | tao gacchasi khattiyā ||28||<BR>
eyam aṭhaṃ nisāmittā | heūkāraṇacoio /<BR>
tao namī rāyarisī | devindaṃ iṇam abbavī ||29||<BR>
asaiṃ tu maṇussehiṃ | micchā daṃḍo pajuṃjaī /<BR>
akāriṇo 'ttha bajjhanti | muccaī kārao jaṇo ||30||<BR>
eyam aṭhaṃ nisāmittā | heūkāraṇacoio /<BR>
tao namiṃ rāyarisiṃ | devindo iṇam abbavī ||31||<BR>
je kei patthivā tujjhaṃ | nānamanti narāhivā /<BR>
vase te ṭhāvaittāṇaṃ | tao gacchasi khattiyā ||32||<BR>
eyam aṭhaṃ nisāmittā | heūkāraṇacoio /<BR>
tao namī rāyarisī | devindaṃ iṇam abbavī ||33||<BR>
jo sahassaṃ sahassāṇaṃ | saṃgāme dujjae jiṇe /<BR>
egaṃ jiṇejja appāṇaṃ | esa se paramo jao ||34||<BR>
appāṇam eva jujjhāhi | kiṃ te jujjheṇa bajjhao /<BR>
appaṇāmevamappāṇaṃ | jaittā suham ehae ||35||<BR>
paṃcindiyāṇi kohaṃ | māṇaṃ māyaṃ taheva lohaṃ ca /<BR>
dujjayaṃ ceva appāṇaṃ | savvaṃ appe jie jiyaṃ ||36||<BR>
eyam aṭhaṃ nisāmittā | heūkāraṇacoio /<BR>
tao namiṃ rāyarisiṃ | devindo iṇam abbavī ||37||<BR>
jaittā viule janne | bhoittā samaṇamāhaṇe /<BR>
dattā bhoccā ya jiṭhā ya | tao gacchasi khattiyā ||38||<BR>
eyam aṭhaṃ nisāmittā | heūkāraṇacoio /<BR>
tao namī rāyarisī | devindaṃ iṇam abbavī ||39||<BR>
jo sahassaṃ sahassāṇaṃ | māse māse gavaṃ dae /<BR>
tassa vi saṃjamo seo | adintassa vi kiṃcaṇa ||40||<BR>
eyam aṭhaṃ nisāmittā | heūkāraṇacoio /<BR>
tao namiṃ rāyarisiṃ | devindo iṇam abbavī ||41||<BR>
ghorāsamaṃ caittāṇaṃ | annaṃ patthesi āsamaṃ /<BR>
iheva posaharao | bhavāhi maṇuyāhivā ||42||<BR>
eyam aṭhaṃ nisāmittā | heūkāraṇacoio /<BR>
tao namī rāyarisī | devindaṃ iṇam abbavī ||43||<BR>
māse māse tu jo bālo | kusaggeṇa tu bhuṃjae /<BR>
na so sukkhāyadhammassa | kalaṃ agghai solasiṃ ||44||<BR>
eyam aṭhaṃ nisāmittā | heūkāraṇacoio /<BR>
tao namiṃ rāyarisiṃ | devindo iṇam abbavī ||45||<BR>
hiraṇṇaṃ suvaṇṇaṃ maṇimuttaṃ | kaṃsaṃ dūsaṃ ca vāhaṇaṃ /<BR>
kosaṃ vaḍḍhāvaittāṇaṃ | tao gacchasi khattiyā ||46||<BR>
eyam aṭhaṃ nisāmittā | heūkāraṇacoio /<BR>
tao namī rāyarisī | devindaṃ iṇam abbavī ||47||<BR>
suvaṇṇaruppassa u pavvayā bhave | siyā hu kelāsasamā asaṃkhayā /<BR>
narassa luddhassa na tehiṃ kiṃci | icchā u āgāsasamā aṇantiyā ||48||<BR>
puḍhavī sālī javā ceva | hiraṇṇaṃ pasubhis saha /<BR>
paḍipuṇṇaṃ nālam egassa | ii vijjā tavaṃ care ||49||<BR>
eyam aṭhaṃ nisāmittā | heūkāraṇacoio /<BR>
tao namiṃ rāyarisiṃ | devindo iṇam abbavī ||50||<BR>
accherayam abbhudae | bhoe cayasi patthivā /<BR>
asante kāme patthesi | saṃkappeṇa vihammasi ||51||<BR>
eyam aṭhaṃ nisāmittā | heūkāraṇacoio /<BR>
tao namī rāyarisī | devindaṃ iṇam abbavī ||52||<BR>
sallaṃ kāmā visaṃ kāmā | kāmā āsīvisovamā /<BR>
kāme patthemāṇā | akāmā janti doggaiṃ ||53||<BR>
ahe vayanti koheṇaṃ | māṇeṇaṃ ahamā gaī /<BR>
māyā gaīpaḍigghāo | lobhāo duhao bhayaṃ ||54||<BR>
avaujjhiūṇa māhaṇa | rūvaṃ viuvviūṇa indattaṃ /<BR>
vandai abhitthuṇanto | imāhi mahurāhiṃ vaggūhiṃ ||55||<BR>
aho te nijjio koho | aho māṇo parājio /<BR>
aho nirakkiyā māyā | aho lobho vasīkao ||56||<BR>
aho te ajjavaṃ sāhu | aho te sāhu maddavaṃ /<BR>
aho te uttamā khantī | aho te mutti uttamā ||57||<BR>
ihaṃ si uttamo bhante | pacchā hohisi uttamo /<BR>
loguttam uttamaṃ ṭhāṇaṃ | siddhiṃ gacchasi nīrao ||58||<BR>
evaṃ abhitthuṇanto | rāyarisiṃ uttamāe saddhāe /<BR>
payāhiṇaṃ karento | puṇo puṇo vandaī sakko ||59||<BR>
to vandiūṇa pāe | cakkaṃkusalakkhaṇe muṇivarassa /<BR>
āgāseṇuppaio | laliyacalakuṃḍalatirīḍī ||60||<BR>
namī namei appāṇaṃ | sakkhaṃ sakkeṇa coio /<BR>
caiūṇa gehaṃ vedehī | sāmaṇṇe pajjuvaṭhio ||61||<BR>
evaṃ karenti saṃbuddhā | paṃḍiyā paviyakkhaṇā /<BR>
viṇiyaanti bhogesu | jahā se namī rāyarisī ||62|| tti bemi ||<BR>
      || namipavajjā samattā ||9||<BR>
<BR>
U/10 dumapattayaṃ daśamam adhyayanam ||<BR>
 <BR>
dumapattae paṇḍuyae jahā | nivaḍai rāigaṇāṇa accae /<BR>
evaṃ maṇuyāṇa jīviyaṃ | samayaṃ goyama mā pamāyae ||1||<BR>
kusagge jaha osabindue | thovaṃ ciṭhai lambamāṇae /<BR>
evaṃ maṇuyāṇa jīviyaṃ | samayaṃ goyama mā pamāyae ||2||<BR>
ii ittariyammi āue | jīviyae bahupaccavāyae /<BR>
vihuṇāhi rayaṃ pure kaḍaṃ | samayaṃ goyama mā pamāyae ||3||<BR>
dullahe khalu māṇuse bhave | cirakāleṇa vi savvapāṇiṇaṃ /<BR>
gāḍhā ya vivāga kammuṇo | samayaṃ goyama mā pamāyae ||4||<BR>
puḍhavikkāyamaigao | ukkosaṃ jīvo u saṃvase /<BR>
kālaṃ saṃkhāīyaṃ | samayaṃ goyama mā pamāyae ||5||<BR>
āukkāyam aigao | ukkosaṃ jīvo u saṃvase /<BR>
kālaṃ saṃkhāīyaṃ | samayaṃ goyama mā pamāyae ||6||<BR>
teukkāyam aigao | ukkosaṃ jīvo u saṃvase /<BR>
kālaṃ saṃkhāīyaṃ | samayaṃ goyama mā pamāyae ||7||<BR>
vāukkāyam aigao | ukkosaṃ jīvo u saṃvase /<BR>
kālaṃ saṃkhāīyaṃ | samayaṃ goyama mā pamāyae ||8||<BR>
vaṇassaikāyam aigao | ukkosaṃ jīvo u saṃvase /<BR>
kālam aṇantadurantayaṃ | samayaṃ goyama mā pamāyae ||9||<BR>
beindiyakāyam aigao | ukkosaṃ jīvo u saṃvase /<BR>
kālaṃ saṃkhijjasanniyaṃ | samayaṃ goyama mā pamāyae ||10||<BR>
teindiyakāyam aigao | ukkosaṃ jīvo u saṃvase /<BR>
kālaṃ saṃkhijjasanniyaṃ | samayaṃ goyama mā pamāyae ||11||<BR>
caurindiyakāyam aigao | ukkosaṃ jīvo u saṃvase /<BR>
kālaṃ saṃkhijjasanniyaṃ | samayaṃ goyama mā pamāyae ||12||<BR>
paṃcindiyakāyam aigao | ukkosaṃ jīvo u saṃvase /<BR>
sattaṭhabhavagahaṇe | samayaṃ goyama mā pamāyae ||13||<BR>
deve neraie yamaigao | ukkosaṃ jīvo u saṃvase /<BR>
ikkekkabhavagahaṇe | samayaṃ goyama mā pamāyae ||14||<BR>
evaṃ bhavasaṃsāre | saṃsarai suhāsuhehi kammehiṃ /<BR>
jīvo pamāyabahulo | samayaṃ goyama mā pamāyae ||15||<BR>
laddhūṇa vi māṇusattaṇaṃ | āriattaṃ puṇarāvi dullahaṃ /<BR>
bahave dasuyā milakkhuyā | samayaṃ goyama mā pamāyae ||16||<BR>
laddhūṇa vi āriyattaṇaṃ | ahīṇapaṃcendiyayā hu dullahā /<BR>
vigalindiyayā hu dīsaī | samayaṃ goyama mā pamāyae ||17||<BR>
ahīṇapaṃcendiyattaṃ pi se lahe | uttamadhammasuī hu dullahā /<BR>
kutitthinisevae jaṇe | samayaṃ goyama mā pamāyae ||18||<BR>
laddhūṇa vi uttamaṃ suiṃ | saddahaṇā puṇarāvi dullahā /<BR>
micchattanisevae jaṇe | samayaṃ goyama mā pamāyae ||19||<BR>
dhammaṃ pi hu saddahantayā | dullahayā kāeṇa phāsayā /<BR>
iha kāmaguṇehi mucchiyā | samayaṃ goyama mā pamāyae ||20||<BR>
parijūrai te sarīrayaṃ | kesā paṇḍurayā havanti te /<BR>
se soyabale ya hāyaī | samayaṃ goyama mā pamāyae ||21||<BR>
parijūrai te sarīrayaṃ | kesā paṇḍurayā havanti te /<BR>
se cakkhubale ya hāyaī | samayaṃ goyama mā pamāyae ||22||<BR>
parijūrai te sarīrayaṃ | kesā paṇḍurayā havanti te /<BR>
se ghāṇabale ya hāyaī | samayaṃ goyama mā pamāyae ||23||<BR>
parijūrai te sarīrayaṃ | kesā paṇḍurayā havanti te /<BR>
se jibbhabale ya hāyaī | samayaṃ goyama mā pamāyae ||24||<BR>
parijūrai te sarīrayaṃ | kesā paṇḍurayā havanti te /<BR>
se phāsabale ya hāyaī | samayaṃ goyama mā pamāyae ||25||<BR>
parijūrai te sarīrayaṃ | kesā paṇḍurayā havanti te /<BR>
se savvabale ya hāyaī | samayaṃ goyama mā pamāyae ||26||<BR>
araī gaṇḍaṃ visūiyā | āyaṃkā vivihā phusanti te /<BR>
vihaḍai viddhaṃsai te sarīrayaṃ | samayaṃ goyama mā pamāyae ||27||<BR>
vocchinda siṇeham appaṇo | kumuyaṃ sāraiyaṃ va pāṇiyaṃ /<BR>
se savvasiṇehavajjie | samayaṃ goyama mā pamāyae ||28||<BR>
ciccāṇa dhaṇaṃ ca bhāriyaṃ | pavvaio hi si aṇagāriyaṃ /<BR>
mā vantaṃ puṇo vi āie | samayaṃ goyama mā pamāyae ||29||<BR>
avaujjhiya mittabandhavaṃ | viulaṃ ceva dhaṇohasaṃcayaṃ /<BR>
mā taṃ biiyaṃ gavesae | samayaṃ goyama mā pamāyae ||30||<BR>
na hu jiṇe ajja dissaī | bahumae dissai maggadesie /<BR>
saṃpai neyāue pahe | samayaṃ goyama mā pamāyae ||31||<BR>
avasohiya kaṇagā pahaṃ | oiṇṇo si pahaṃ mahālayaṃ /<BR>
gacchasi maggaṃ visohiyā | samayaṃ goyama mā pamāyae ||32||<BR>
abale jaha bhāravāhae | mā magge visame vagāhiyā /<BR>
pacchā pacchāṇutāvae | samayaṃ goyama mā pamāyae ||33||<BR>
tiṇṇo hu si aṇṇavaṃ mahaṃ | kiṃ puṇa ciṭhasi tīram āgao /<BR>
abhitura pāraṃ gamittae | samayaṃ goyama mā pamāyae ||34||<BR>
akalevaraseṇim ussiyā | siddhiṃ goyama loyaṃ gacchasi /<BR>
khemaṃ ca sivaṃ aṇuttaraṃ | samayaṃ goyama mā pamāyae ||35||<BR>
buddhe parinivvuḍe care | gāmagae nagare va saṃjae /<BR>
santīmaggaṃ ca vūhae | samayaṃ goyama mā pamāyae ||36||<BR>
buddhassa nisamma bhāsiyaṃ | sukahiyam aṭhapaovasohiyaṃ /<BR>
rāgaṃ dosaṃ ca chindiyā | siddhigaiṃ gae goyame ||37|| tti bemi ||<BR>
     || dumapattayaṃ samattaṃ ||10||<BR>
<BR>
U/11 bahussuyapujjam ekādaśaṃ adhyayanam ||<BR>
<BR>
saṃjogā vippamukkassa | aṇagārassa bhikkhuṇo /<BR>
āyāraṃ pāukarissāmi | āṇupuvviṃ suṇeha me ||1||<BR>
je yāvi hoi nivvijje | thaddhe luddhe aṇiggahe /<BR>
abhikkhaṇaṃ ullavaī | aviṇīe abahussue ||2||<BR>
aha paṃcahiṃ ṭhāṇehiṃ | jehiṃ sikkhā na labbhaī /<BR>
thambhā kohā pamāeṇaṃ | rogeṇālassaeṇa ya ||3||<BR>
aha aṭhahiṃ ṭhāṇehiṃ | sikkhāsīli tti vuccaī /<BR>
ahassire sayā dante | na ya mammam udāhare ||4||<BR>
nāsīle na visīle | na siyā ailolue /<BR>
akohaṇe saccarae | sikkhāsīli tti vuccaī ||5||<BR>
aha coddasahiṃ ṭhāṇehiṃ | vaamāṇe u saṃjae /<BR>
aviṇīe vuccaī so u | nivvāṇaṃ ca na gacchai ||6||<BR>
abhikkhaṇaṃ kohī havai | pabandhaṃ ca pakuvvaī /<BR>
mettijjamāṇo vamai | suyaṃ laddhūṇa majjaī ||7||<BR>
avi pāvaparikkhevī | avi mittesu kuppaī /<BR>
suppiyassāvi mittassa | rahe bhāsai pāvayaṃ ||8||<BR>
paiṇṇavāī duhile | thaddhe luddhe aṇiggahe /<BR>
asaṃvibhāgī aviyatte | aviṇīe tti vuccaī ||9||<BR>
aha pannarasahiṃ ṭhāṇehiṃ | suviṇīe tti vuccaī /<BR>
nīyāvattī acavale | amāī akuūhale ||10||<BR>
appaṃ ca ahikkhivaī | pabandhaṃ ca na kuvvaī /<BR>
mettijjamāṇo bhayaī | suyaṃ laddhuṃ na majjaī ||11||<BR>
na ya pāvaparikkhevī | na ya mittesu kuppaī /<BR>
appiyassāvi mittassa | rahe kallāṇa bhāsaī||12||<BR>
kalahaḍamaravajjie | buddhe abhijāie /<BR>
hirimaṃ paḍisaṃlīṇe | suviṇīe tti vuccaī||13||<BR>
vase gurukule niccaṃ | jogavaṃ uvahāṇavaṃ /<BR>
piyaṃkare piyaṃvāī | se sikkhaṃ laddhum arihaī ||14||<BR>
jahā saṃkhammi payaṃ | nihiyaṃ duhao vi virāyai /<BR>
evaṃ bahussue bhikkhū | dhammo kittī tahā suyaṃ ||15||<BR>
jahā se kamboyāṇaṃ | āiṇṇe kanthae siyā /<BR>
āse javeṇa pavare | evaṃ havai bahussue ||16||<BR>
jahāiṇṇasamārūḍhe | sūre daḍhaparakkame /<BR>
ubhao nandighoseṇaṃ | evaṃ havai bahussue ||17||<BR>
jahā kareṇuparikiṇṇe | kuṃjare saṭhihāyaṇe /<BR>
balavante appaḍihae | evaṃ havai bahussue ||18||<BR>
jahā se tikkhasiṃge | jāyakhandhe virāyaī /<BR>
vasahe jūhāhivaī | evaṃ havai bahussue ||19||<BR>
jahā se tikkhadāḍhe | udagge duppahaṃsae /<BR>
sīhe miyāṇa pavare | evaṃ havai bahussue ||20||<BR>
jahā se vāsudeve | saṃkhacakkagayādhare /<BR>
appaḍihayabale johe | evaṃ havai bahussue ||21||<BR>
jahā se cāurante | cakkavaī mahiḍḍhie /<BR>
coddasarayaṇāhivaī | evaṃ havai bahussue ||22||<BR>
jahā se sahassakkhe | vajjapāṇī purandare /<BR>
sakke devāhivaī | evaṃ havai bahussue ||23||<BR>
jahā se timiraviddhaṃse | ucciṭhante divāyare /<BR>
jalante iva teeṇa | evaṃ havai bahussue ||24||<BR>
jahā se uḍuvaī cande | nakkhattaparivārie /<BR>
paḍipuṇṇe puṇṇamāsīe | evaṃ havai bahussue ||25||<BR>
jahā se sāmāiyāṇaṃ | koṭhāgāre surakkhie /<BR>
nāṇādhannapaḍipuṇṇe | evaṃ havai bahussue ||26||<BR>
jahā sā dumāṇa pavarā | jambū nāma sudaṃsaṇā /<BR>
aṇāḍhiyassa devassa | evaṃ havai bahussue ||27||<BR>
jahā sā naīṇa pavarā | salilā sāgaraṃgamā /<BR>
sīyā nīlavantapavahā | evaṃ havai bahussue ||28||<BR>
jahā se nagāṇa pavare | sumahaṃ mandare girī /<BR>
nāṇosahipajjalie | evaṃ havai bahussue ||29||<BR>
jahā se sayaṃbhuramaṇe | udahī akkhaodae /<BR>
nāṇārayaṇapaḍipuṇṇe | evaṃ havai bahussue ||30||<BR>
samuddagambhīrasamā durāsayā | acakkiyā keṇai duppahaṃsayā /<BR>
suyassa puṇṇā viulassa tāiṇo | khavittu kammaṃ gaim uttamaṃ gayā ||31||<BR>
tamhā suyamahiṭhijjā | uttamaṭhagavesae /<BR>
jeṇappāṇaṃ paraṃ ceva | siddhiṃ saṃpāuṇejjāsi ||32|| tti bemi ||<BR>
      || bahussuyapujjaṃ samattaṃ ||11||<BR>
<BR>
U/12 hariesijjaṃ dvādaśam adhyayanam ||<BR>
 <BR>
sovāgakulasaṃbhūo | guṇuttaradharo muṇī /<BR>
hariesabalo nāma | āsi bhikkhū jiindio ||1||<BR>
iriesaṇabhāsāe | uccārasamiīsu ya /<BR>
jao āyāṇanikkheve | saṃjao susamāhio ||2||<BR>
maṇagutto vayagutto | kāyagutto jiindio /<BR>
bhikkhaṭhā bambhaijjammi | jannavāḍe uvaṭhio ||3||<BR>
taṃ pāsiūṇam ejjantaṃ | taveṇa parisosiyaṃ /<BR>
pantovahiuvagaraṇaṃ | uvahasanti aṇāriyā ||4||<BR>
jāīmayapaḍithaddhā | hiṃsagā ajiindiyā /<BR>
abambhacāriṇo bālā | imaṃ vayaṇam abbavī ||5||<BR>
kayare āgacchai dittarūve | kāle vigarāle phokkanāse /<BR>
omacelae paṃsupisāyabhūe | saṃkaradūsaṃ parivariya kaṇṭhe ||6||<BR>
ko re tuvaṃ iya adaṃsaṇijje | kāe va āsāihamāgao si /<BR>
omacelayā paṃsupisāyabhūyā | gaccha kkhalāhi kim ihaṃ ṭhio si ||7||<BR>
jakkhe tahiṃ tinduyarukkhavāsī | aṇukampao tassa mahāmuṇissa /<BR>
pacchāyaittā niyagaṃ sarīraṃ | imāiṃ vayaṇāim udāharitthā ||8||<BR>
samaṇo ahaṃ saṃjao bambhayārī | virao dhaṇapayaṇapariggahāo /<BR>
parappavittassa u bhikkhakāle | annassa aṭhā ihamāgao mi ||9||<BR>
viyarijjai khajjai bhujjaī | annaṃ pabhūyaṃ bhavayāṇam eyaṃ /<BR>
jāṇeha me jāyaṇajīviṇu tti | sesāvasesaṃ labhaū tavassī ||10||<BR>
uvakkhaḍaṃ bhoyaṇa māhaṇāṇaṃ | attaṭhiyaṃ siddham ihegapakkhaṃ /<BR>
na ū vayaṃ erisam annapāṇaṃ | dāhāmu tujjhaṃ kim ihaṃ ṭhiosi ||11||<BR>
thalesu bīyāi vavanti kāsagā | taheva ninnesu ya āsasāe /<BR>
eyāe saddhāe dalāha majjhaṃ | ārāhae puṇṇam iṇaṃ khu khittaṃ ||12||<BR>
khettāṇi amhaṃ viiyāṇi loe | jahiṃ pakiṇṇā viruhanti puṇṇā /<BR>
je māhaṇā jāivijjovaveyā | tāiṃ tu khettāi supesalāiṃ ||13||<BR>
koho ya māṇo ya vaho ya jesiṃ | mosaṃ adattaṃ ca pariggahaṃ ca /<BR>
te māhaṇā jāivijjāvihūṇā | tāiṃ tu khettāi supāvayāiṃ ||14||<BR>
tubbhettha bho bhāradharā girāṇaṃ | aṭhaṃ na jāṇeha ahijja vee /<BR>
uccāvayāiṃ muṇiṇo caranti | tāiṃ tu khettāi supesalāiṃ ||15||<BR>
ajjhāvayāṇaṃ paḍikūlabhāsī | pabhāsase kiṃ tu sagāsi amhaṃ /<BR>
avi eyaṃ viṇassau annapāṇaṃ | na ya -aṃ dāhāmu tumaṃ niyaṇṭhā ||16||<BR>
samiīhi majjhaṃ susamāhiyassa | guttīhi guttassa jiindiyassa /<BR>
jai me na dāhittha ahesaṇijjaṃ | kim ajja jannāṇa lahittha lāhaṃ ||17||<BR>
ke ettha khattā uvajoiyā vā | ajjhāvayā vā saha khaṇḍiehiṃ /<BR>
eyaṃ daṇḍeṇa phalaeṇa hantā | kaṇṭhammi ghettūṇa khalejja jo -aṃ ||18||<BR>
ajjhāvayāṇaṃ vayaṇaṃ suṇettā | uddhāiyā tattha bahū kumārā /<BR>
daṇḍehi vittehi kasehi ceva | samāgayā taṃ isi tālayanti ||19||<BR>
ranno tahiṃ kosaliyassa dhūyā | bhadda tti nāmeṇa aṇindiyaṃgī /<BR>
taṃ pāsiyā saṃjaya hammamāṇaṃ | kuddhe kumāre parinivvavei ||20||<BR>
devābhiogeṇa nioieṇaṃ | dinnā mu rannā maṇasā na jhāyā /<BR>
narindadevindabhivandieṇaṃ | jeṇam hi vantā isiṇā sa eso ||21||<BR>
eso hu so uggatavo mahappā | jitindio saṃjao bambhayārī /<BR>
jo me tayā necchai dijjamāṇiṃ | piuṇā sayaṃ kosalieṇa rannā ||22||<BR>
mahājaso eso mahāṇubhāgo | ghoravvao ghoraparakkamo ya /<BR>
mā eyaṃ hīleha ahīlaṇijjaṃ | mā savve teeṇa bhe niddahejjā ||23||<BR>
eyāiṃ tīse vayaṇāi soccā | pattīi bhaddāi suhāsiyāiṃ /<BR>
isissa veyāvaḍiyaṭhayāe | jakkhā kumāre viṇivārayanti ||24||<BR>
te ghorarūvā ṭhiya antalikkhe | 'surā tahiṃ taṃ jaṇa tālayanti /<BR>
te bhinnadehe ruhiraṃ vamante | pāsittu bhaddā iṇam āhu bhujjo ||25||<BR>
giriṃ nahehiṃ khaṇaha | ayaṃ dantehiṃ khāyaha /<BR>
jāyateyaṃ pāehi haṇaha | je bhikkhuṃ avamannaha ||26||<BR>
āsīviso uggatavo mahesī | ghoravvao ghoraparakkamo ya /<BR>
agaṇiṃ va pakkhanda payaṃgaseṇā | je bhikkhuyaṃ bhattakāle vaheha ||27||<BR>
sīseṇa eyaṃ saraṇaṃ uveha | samāgayā savvajaṇeṇa tubbhe /<BR>
jai icchaha jīviyaṃ vā dhaṇaṃ vā | logaṃ pi eso kuvio ḍahejjā ||28||<BR>
avaheḍiya piṭhisauttamaṃge | pasāriyā bāhu akammaceṭhe /<BR>
nijjheriyacche ruhiraṃ vamante | uddhaṃ muhe niggayajīhanette ||29||<BR>
te pāsiyā khaṇḍiyakaṭhabhūe | vimaṇo visaṇṇo aha māhaṇo so /<BR>
isiṃ pasāei sabhāriyāo | hīlaṃ ca nindaṃ ca khamāha bhante ||30||<BR>
bālehi mūḍhehi ayāṇaehiṃ | jaṃ hīliyā tassa khamāha bhante /<BR>
mahappasāyā isiṇo havanti | na hu muṇī kovaparā havanti ||31||<BR>
puvviṃ ca iṇhiṃ ca aṇāgayaṃ ca | maṇappadoso na me atthi koi /<BR>
jakkhā hu veyāvaḍiyaṃ karenti | tamhā hu ee nihayā kumārā ||32||<BR>
atthaṃ ca dhammaṃ ca viyāṇamāṇā | tubbhaṃ na vi kuppaha bhūipannā /<BR>
tubbhaṃ tu pāe saraṇaṃ uvemo | samāgayā savvajaṇeṇa amhe ||33||<BR>
accemu te mahābhāga | na te kiṃci na accimo /<BR>
bhuṃjāhi sālimaṃ kūraṃ | nāṇāvaṃjaṇasaṃjuyaṃ ||34||<BR>
imaṃ ca me atthi pabhūyam annaṃ | taṃ bhuṃjasū amha aṇuggahaṭhā /<BR>
bāḍhaṃ ti paḍicchai bhattapāṇaṃ | māsassa ū pāraṇae mahappā ||35||<BR>
tahiyaṃ gandhodayapupphavāsaṃ | divvā tahiṃ vasuhārā ya vuṭhā /<BR>
pahayāo dunduhīo surehiṃ | āgāse aho dāṇaṃ ca ghuṭhaṃ ||36||<BR>
sakkhaṃ khu dīsai tavoviseso | na dīsaī jāivisesa koī /<BR>
sovāgaputtaṃ hariesasāhuṃ | jasserisā iḍḍhi mahāṇubhāgā ||37||<BR>
kiṃ māhaṇā joisamārabhantā | udaeṇa sohiṃ bahiyā vimaggaha /<BR>
jaṃ maggahā bāhiriyaṃ visohiṃ | na taṃ suiṭhaṃ kusalā vayanti ||38||<BR>
kusaṃ ca jūvaṃ taṇakaṭham aggiṃ | sāyaṃ ca pāyaṃ udagaṃ phusantā /<BR>
pāṇāi bhūyāi viheḍayantā | bhujjo vi mandā pagareha pāvaṃ ||39||<BR>
kahaṃ ca re bhikkhu vayaṃ jayāmo | pāvāi kammāi puṇollayāmo /<BR>
akkhāhi -e saṃjaya jakkhapūiyā | kahaṃ sujaṭhaṃ kusalā vayanti ||40||<BR>
chajjīvakāe asamārabhantā | mosaṃ adattaṃ ca asevamāṇā /<BR>
pariggahaṃ itthio māṇamāyaṃ | eyaṃ parinnāya caranti dantā ||41||<BR>
susaṃvuḍā paṃcahi saṃvarehiṃ | iha jīviyaṃ aṇavakaṃkhamāṇā /<BR>
vosaṭhakāi suicattadehā | mahājayaṃ jayai jannasiṭhaṃ ||42||<BR>
ke te joī ke va te joiṭhāṇe | kā te suyā kiṃ va te kārisaṃgaṃ /<BR>
ehā ya te kayarā santi bhikkhū | kayareṇa homeṇa huṇāsi joiṃ ||43||<BR>
tavo joī jīvo joiṭhāṇaṃ | jogā suyā sarīraṃ kārisaṃgaṃ /<BR>
kammehā saṃjamajogasantī | homaṃ huṇāmi isiṇaṃ pasatthaṃ ||44||<BR>
ke te harae ke ya te santititthe | kahiṃ siṇāo va rayaṃ jahāsi /<BR>
āikkha -e saṃjaya jakkhapūiyā | icchāmo nāuṃ bhavao sagāse ||45||<BR>
dhamme harae bambhe santititthe | aṇāvile attapasannalese /<BR>
jahiṃ siṇāo vimalo visuddho | susīibhūo pajahāmi dosaṃ ||46||<BR>
eyaṃ siṇāṇaṃ kusalehi diṭhaṃ | mahāsiṇāṇa isiṇaṃ pasatthaṃ /<BR>
jahi siṇāyā vimalā visuddhā | mahārisī uttamaṃ ṭhāṇaṃ patta ||47|| tti bemi ||<BR>
     || hariesijjaṃ samattaṃ ||12||<BR>
<BR>
U/13 cittasambhūijjaṃ trayodaśam adhyayanam /<BR>
      <BR>
jāīparāio khalu | kāsi niyāṇaṃ tu hatthiṇapurammi /<BR>
culaṇīe bambhadatto | uvavanno paumagummāo ||1||<BR>
kampille sambhūo | citto puṇa jāo purimatālammi /<BR>
seṭhikulammi visāle | dhammaṃ soūṇa pavvaio ||2||<BR>
kampillammi ya nayare | samāgayā do vi cittasambhūyā /<BR>
suhadukkhaphalavivāgaṃ | kahenti te ekkam ekkassa ||3||<BR>
cakkavaī mahiḍḍhīo | bambhadatto mahāyaso /<BR>
bhāyaraṃ bahumāṇeṇaṃ | imaṃ vayaṇam abbavī ||4||<BR>
āsīmu bhāyaro do vi | annam annavasāṇugā /<BR>
annamannam aṇūrattā | annamannahiesiṇo ||5||<BR>
dāsā dasaṇṇe āsīmu | miyā kāliṃjare nage /<BR>
haṃsā mayaṃgatīre | sovāgā kāsibhūmie ||6||<BR>
devā ya devalogammi | āsi amhe mahiḍḍhiyā /<BR>
imā no chaṭhiyā jāī | annamanneṇa jā viṇā ||7||<BR>
kammā niyāṇapayaḍā | tume rāya vicintiyā /<BR>
tesiṃ phalavivāgeṇa | vippaogam uvāgayā ||8||<BR>
saccasoyappagaḍā | kammā mae purā kaḍā /<BR>
te ajja paribhuṃjāmo | kiṃ tu citte vi se tahā ||9||<BR>
savvaṃ suciṇṇaṃ saphalaṃ narāṇaṃ | kaḍāṇa kammāṇa na mokkha atthi /<BR>
atthehi kāmehi ya uttamehiṃ | āyā mamaṃ puṇṇaphalovavee ||10||<BR>
jāṇāhi saṃbhūya mahāṇubhāgaṃ | mahiḍḍhiyaṃ puṇṇaphalovaveyaṃ /<BR>
cittaṃ pi jāṇāhi taheva rāyaṃ | iḍḍhī juī tassa vi ya ppabhūyā ||11||<BR>
mahattharūvā vayaṇappabhūyā | gāhāṇugīyā narasaṃghamajjhe /<BR>
jaṃ bhikkhuṇo sīlaguṇovaveyā | ihaṃ jayante samaṇo mi jāo ||12||<BR>
uccoyae mahu kakke ya bambhe | paveiyā āvasahā ya rammā /<BR>
imaṃ gihaṃ citta dhaṇappabhūyaṃ | pasāhi paṃcālaguṇovaveyaṃ ||13||<BR>
naehi gīehi ya vāiehiṃ | nārījaṇāhiṃ pariyārayanto /<BR>
bhuṃjāhi bhogāi imāi bhikkhū | mama royaī pavvajjā hu dukkhaṃ ||14||<BR>
taṃ puvvaneheṇa kayāṇurāgaṃ | narāhivaṃ kāmaguṇesu giddhaṃ /<BR>
dhammassio tassa hiyāṇupehī | citto imaṃ vayaṇam udāharitthā ||15||<BR>
savvaṃ vilaviyaṃ gīyaṃ | savvaṃ naaṃ viḍambiyaṃ /<BR>
savve ābharaṇā bhārā | savve kāmā duhāvahā ||16||<BR>
bālābhirāmesu duhāvahesu | na taṃ suhaṃ kāmaguṇesu rāyaṃ /<BR>
virattakāmāṇa tavohaṇāṇaṃ | jaṃ bhikkhuṇaṃ sīlaguṇe rayāṇaṃ ||17||<BR>
nariṃda jāī ahamā narāṇaṃ | sovāgajāī duhao gayāṇaṃ /<BR>
jahiṃ vayaṃ savvajaṇassa vessā | vasī ya sovāganivesaṇesu ||18||<BR>
tīse ya jāīi u pāviyāe | vucchāmu sovāganivesaṇesu /<BR>
savvassa logassa dugaṃchaṇijjā | ihaṃ tu kammāi pure kaḍāiṃ ||19||<BR>
so dāṇi siṃ rāya mahāṇubhāgo | mahiḍḍhio puṇṇaphalovaveo /<BR>
caittu bhogāi asāsayāiṃ | ādāṇaheuṃ abhiṇikkhamāhi ||20||<BR>
iha jīvie rāya asāsayammi | dhaṇiyaṃ tu puṇṇāi akuvvamāṇo /<BR>
se soyaī maccumuhovaṇīe | dhammaṃ akāūṇa paraṃsi loe ||21||<BR>
jaheha sīho va miyaṃ gahāya | maccū naraṃ nei hu antakāle /<BR>
na tassa māyā va piyā va bhāyā | kālammi tammaṃsaharā bhavaṃti ||22||<BR>
na tassa dukkhaṃ vibhayanti nāio | na mittavaggā na suyā na baṃdhavā /<BR>
ekko sayaṃ paccaṇuhoi dukkhaṃ | kattāram eva aṇujāi kammaṃ ||23||<BR>
ceccā dupayaṃ ca cauppayaṃ ca | khettaṃ gihaṃ dhaṇadhannaṃ ca savvaṃ /<BR>
sakammabīo avaso payāi | paraṃ bhavaṃ suṃdara pāvagaṃ vā ||24||<BR>
taṃ ekkaṃ tucchasarīragaṃ se | ciīgayaṃ dahiya u pāvageṇaṃ /<BR>
bhajjā ya puttāvi ya nāyao ya | dāyāram annaṃ aṇusaṃkamanti ||25||<BR>
uvaṇijjaī jīviyam appamāyaṃ | vaṇṇaṃ jarā harai narassa rāya /<BR>
paṃcālarāyā vayaṇaṃ suṇāhi | mā kāsi kammāi mahālayāiṃ ||26||<BR>
ahaṃ pi jāṇāmi jaheha sāhū | jaṃ me tumaṃ sāhasi vakkam eyaṃ /<BR>
bhogā ime saṃgakarā havanti | je dujjayā ajjo amhārisehiṃ ||27||<BR>
hatthiṇapurammi cittā | daṭhūṇaṃ naravaiṃ mahiḍḍhīyaṃ /<BR>
kāmabhogesu giddheṇaṃ | niyāṇam asuhaṃ kaḍaṃ ||28||<BR>
tassa me apaḍikantassa | imaṃ eyārisaṃ phalaṃ /<BR>
jāṇamāṇo vi jaṃ dhammaṃ | kāmabhogesu mucchio ||29||<BR>
nāgo jahā paṃkajalāvasanno | daṭhuṃ thalaṃ nābhisamei tīraṃ /<BR>
evaṃ vayaṃ kāmaguṇesu giddhā | na bhikkhuṇo maggam aṇuvvayāmo ||30||<BR>
accei kālo taranti rāio | na yāvi bhogā purisāṇa niccā /<BR>
uvicca bhogā purisaṃ cayanti | dumaṃ jahā khīṇaphalaṃ va pakkhī ||31||<BR>
jai taṃ si bhoge caiuṃ asatto | ajjāi kammāi karehi rāyaṃ /<BR>
dhamme ṭhio savvapayāṇukampī | to hohisi devo io viuvvī ||32||<BR>
na tujjha bhoge caiūṇa buddhī | giddho si ārambhapariggahesu /<BR>
mohaṃ kao ettiu vippalāvu | gacchāmi rāyaṃ āmantio si ||33||<BR>
paṃcālarāyā vi ya bambhadatto | sāhussa tassa vayaṇaṃ akāuṃ /<BR>
aṇuttare bhuṃjiya kāmabhoge | aṇuttare so narae paviṭho ||34||<BR>
citto vi kāmehi virattakāmo | udaggacārittatavo mahesī /<BR>
aṇuttaraṃ saṃjama pālaittā | aṇuttaraṃ siddhigaiṃ gao ||35|| tti bemi ||<BR>
      || cittasaṃbhūijjaṃ samattaṃ ||13||<BR>
<BR>
U/14 usuyārijjaṃ caturdaśam adhyayanam /<BR>
<BR>
devā bhavittāṇa pure bhavammī | keī cuyā egavimāṇavāsī /<BR>
pure purāṇe usuyāranāme | khāe samiddhe suralogaramme ||1||<BR>
sakammaseseṇa purākaeṇaṃ | kulesudaggesu ya te pasūyā /<BR>
nivviṇṇasaṃsārabhayā jahāya | jiṇiṃdamaggaṃ saraṇaṃ pavannā ||2||<BR>
pumattam āgamma kumāra do vī | purohio tassa jasā ya pattī /<BR>
visālakittī ya tahosuyāro | rāyattha devī kamalāvaī ya ||3||<BR>
jāījarāmaccubhayābhibhūyā | bahiṃvihārābhiniviṭhacittā /<BR>
saṃsāracakkassa vimokkhaṇatthā | datthūṇa te kāmaguṇe virattā ||4||<BR>
piyaputtagā donni vi māhaṇassa | sakammasīlassa purohiyassa /<BR>
sarittu porāṇiya tattha jāiṃ | tahā suciṇṇaṃ tavasaṃjamaṃ ca ||5||<BR>
te kāmabhogesu asajjamāṇā | māṇussaesuṃ je yāvi divvā /<BR>
mokkhābhikaṃkhī abhijāyasaḍḍhā | tāyaṃ uvāgamma imaṃ udāhu ||6||<BR>
asāsayaṃ datthu imaṃ vihāraṃ | bahuantarāyaṃ na ya dīham āuṃ /<BR>
tamhā gihaṃsi na raiṃ lahāmo | āmantayāmo carissāmu moṇaṃ ||7||<BR>
aha tāyago tattha muṇīṇa tesiṃ | tavassa vāghāyakaraṃ vayāsī /<BR>
imaṃ vayaṃ veyavio vayanti | jahā na hoī asuyāṇa logo ||8||<BR>
ahijja vee parivissa vippe | putte pariṭhappa gihaṃsi jāyā /<BR>
bhoccāṇa bhoe saha itthiyāhiṃ | āraṇṇagā hoha muṇī pasatthā ||9||<BR>
soyaggiṇā āyaguṇindhaṇeṇaṃ | mohāṇilā pajjalaṇāhieṇaṃ /<BR>
saṃtattabhāvaṃ paritappamāṇaṃ | lālappamāṇaṃ bahuhā bahuṃ ca ||10||<BR>
purohiyaṃ taṃ kamaso 'uṇintaṃ | nimaṃtayantaṃ ca sue dhaṇeṇaṃ ũ/<BR>
jahakkamaṃ kāmaguṇehi ceva | kumāragā te pasamikkha vakkaṃ ||11||<BR>
veyā ahīyā na bhavanti tāṇaṃ | bhuttā diyā ninti tamaṃ tameṇaṃ ũ/<BR>
jāyā ya puttā na havanti tāṇaṃ | ko -āma te aṇumannejja eyaṃ ||12||<BR>
khaṇamettasokkhā bahukāladukkhā | pagāmadukkhā aṇigāmasokkhā /<BR>
saṃsāramokkhassa vipakkhabhūyā | khāṇī aṇatthāṇa u kāmabhogā ||13||<BR>
parivvayante aṇiyattakāme | aho ya rāo paritappamāṇe /<BR>
annappamatte dhaṇam esamāṇe | pappoti maccuṃ purise jaraṃ ca ||14||<BR>
imaṃ ca me atthi imaṃ ca natthi | imaṃ ca me kicca imaṃ akiccaṃ /<BR>
taṃ evamevaṃ lālappamāṇaṃ | harā haraṃti tti kahaṃ pamāe ||15||<BR>
dhaṇaṃ pabhūyaṃ saha itthiyāhiṃ | sayaṇā tahā kāmaguṇā pagāmā /<BR>
tavaṃ kae tappai jassa logo | taṃ savvasāhīṇam iheva tubbhaṃ ||16||<BR>
dhaṇeṇa kiṃ dhammadhurāhigāre | sayaṇeṇa vā kāmaguṇehi ceva /<BR>
samaṇā bhavissāmu guṇohadhārī | bahiṃvihārā abhigamma bhikkhaṃ ||17||<BR>
jahā ya aggī araṇī asanto | khīre ghayaṃ tellam ahā tilesu /<BR>
emeva tāyā sarīraṃsi sattā | saṃmucchaī nāsai nāvaciṭhe ||18||<BR>
no indiyaggejjha amuttabhāvā | amuttabhāvā vi ya hoi nicco /<BR>
ajjhatthaheuṃ niyayassa bandho | saṃsāraheuṃ ca vayanti bandhaṃ ||19||<BR>
jahā vayaṃ dhammam ajāṇamāṇā | pāvaṃ purā kammam akāsi mohā /<BR>
orubbhamāṇā parirakkhiyantā | taṃ neva bhujjo vi samāyarāmo ||20||<BR>
abbhāhayaṃmi logaṃmi | savvao parivārie /<BR>
amohāhiṃ paḍantīhiṃ | gihaṃsi na raiṃ labhe ||21||<BR>
keṇa abbhāhao logo | keṇa vā parivārio /<BR>
kā vā amohā vuttā | jāyā ciṃtāvaro hume ||22||<BR>
maccuṇā 'bbhāhao logo | jarāe parivārio /<BR>
amohā rayaṇī vuttā | evaṃ tāya vijāṇaha ||23||<BR>
jā jā vaccai rayaṇī | na sā paḍiniyattaī /<BR>
ahammaṃ kuṇamāṇassa | aphalā janti rāio ||24||<BR>
jā jā vaccai rayaṇī | na sā paḍiniyattaī /<BR>
dhammaṃ ca kuṇamāṇassa | saphalā janti rāio ||25||<BR>
egao saṃvasittāṇaṃ | duhao sammattasaṃjuyā /<BR>
pacchā jāyā gamissāmo | bhikkhamāṇā kule kule ||26||<BR>
jassatthi maccuṇā sakkhaṃ | jassa catthi palāyaṇaṃ /<BR>
jo jāṇe na marissāmi | so hu kaṃkhe sue siyā ||27||<BR>
ajjeva dhammaṃ paḍivajjayāmo | jahiṃ pavannā na puṇabbhavāmo /<BR>
aṇāgayaṃ neva ya atthi kiṃcī | saddhākhamaṃ -e viṇaittu rāgaṃ ||28||<BR>
pahīṇaputtassa hu natthi vāso | vāsiṭhi bhikkhāyariyāi kālo /<BR>
sāhāhi rukkho lahaī samāhiṃ | chinnāhi sāhāhi tam eva khāṇuṃ ||29||<BR>
paṃkhāvihūṇo vva jaheva pakkhī | bhiccavihūṇo vva raṇe narindo /<BR>
vivannasāro vaṇio vva poe | pahīṇaputto mi tahā ahaṃ pi ||30||<BR>
susaṃbhiyā kāmaguṇā ime te | saṃpiṇḍiyā aggarasappabhūyā /<BR>
bhuṃjāmu tā kāmaguṇe pagāmaṃ | pacchā gamissāmu pahāṇamaggaṃ ||31||<BR>
bhuttā rasā bhoi jahāi -e vao | na jīviyaṭhā pajahāmi bhoe /<BR>
lābhaṃ alābhaṃ ca suhaṃ ca dukkhaṃ | saṃcikkhamāṇo carissāmi moṇaṃ ||32||<BR>
mā hū tumaṃ soyariyāṇa sambhare | juṇṇo va haṃso paḍisottagāmī /<BR>
bhuṃjāhi bhogāi mae samāṇaṃ | dukkhaṃ khu bhikkhāyariyāvihāro ||33||<BR>
jahā ya bhoī taṇuyaṃ bhuyaṃgo | nimmoyaṇiṃ hicca palei mutto /<BR>
em ee jāyā payahanti bhoe | te haṃ kahaṃ nāṇugamissam ekko ||34||<BR>
chindittu jālaṃ abalaṃ va rohiyā | macchā jahā kāmaguṇe pahāya /<BR>
dhoreyasīlā tavasā udārā | dhīrā hu bhikkhāyariyaṃ caranti ||35||<BR>
naheva kuṃcā samaikkamantā | tayāṇi jālāṇi dalittu haṃsā /<BR>
palenti puttā ya paī ya majjhaṃ | te haṃ kahaṃ nāṇugamissam ekkā ||36||<BR>
purohiyaṃ taṃ sasuyaṃ sadāraṃ | soccā 'bhinikkhamma pahāya bhoe /<BR>
kuḍumbasāraṃ viuluttamaṃ ca | rāyaṃ abhikkhaṃ samuvāya devī ||37||<BR>
vantāsī puriso rāyaṃ | na so hoi pasaṃsio /<BR>
māhaṇeṇa pariccattaṃ | dhaṇaṃ ādāum icchasi ||38||<BR>
savvaṃ jagaṃ jai tuhaṃ | savvaṃ vāvi dhaṇaṃ bhave /<BR>
savvaṃ pi te apajjattaṃ | neva tāṇāya taṃ tava ||39||<BR>
marihisi rāyaṃ jayā tayā vā | maṇorame kāmaguṇe vihāya /<BR>
ekko hu dhammo naradeva tāṇaṃ | na vijjaī annam iheha kiṃci ||40||<BR>
nāhaṃ rame pakkhiṇi paṃjare vā | saṃtāṇachinnā carissāmi moṇaṃ /<BR>
akiṃcaṇā ujjukaḍā nirāmisā | pariggahārambhaniyattadosā ||41||<BR>
davaggiṇā jahā raṇṇe | ḍajjhamāṇesu jantusu /<BR>
anne sattā pamoyanti | rāgaddosavasaṃ gayā ||42||<BR>
evameva vayaṃ mūḍhā | kāmabhogesu mucchiyā /<BR>
ḍajjhamāṇaṃ na bujjhāmo | rāgaddosaggiṇā jagaṃ ||43||<BR>
bhoge bhoccā vamittā ya | lahubhūyavihāriṇo /<BR>
āmoyamāṇā gacchanti | diyā kāmakamā iva ||44||<BR>
ime ya baddhā phandanti | mama hatthajjamāgayā /<BR>
vayaṃ ca sattā kāmesu | bhavissāmo jahā ime ||45||<BR>
sāmisaṃ kulalaṃ dissa | bajjhamāṇaṃ nirāmisaṃ /<BR>
āmisaṃ savvam ujjhittā | viharissāmi nirāmisā ||46||<BR>
giddhovamā u naccāṇaṃ | kāme saṃsāravaḍḍhaṇe /<BR>
urago suvaṇṇapāse vva | saṃkamāṇo taṇuṃ care ||47||<BR>
nāgo vva bandhaṇaṃ chittā | appaṇo vasahiṃ vae /<BR>
eyaṃ pacchaṃ mahārāyaṃ | ussuyāri tti me suyaṃ ||48||<BR>
caittā viulaṃ rajjaṃ | kāmabhoge ya duccae /<BR>
nivvisayā nirāmisā | ninnehā nippariggahā ||49||<BR>
sammaṃ dhammaṃ viyāṇittā | ceccā kāmaguṇe vare /<BR>
tavaṃ pagijjhahakkhāyaṃ | ghoraṃ ghoraparakkammā ||50||<BR>
evaṃ te kamaso buddhā | savve dhammaparāyaṇā /<BR>
jammamaccubhauvviggā | dukkhassantagavesiṇo ||51||<BR>
sāsaṇe vigayamohāṇaṃ | puvviṃ bhāvaṇabhāviyā /<BR>
acireṇeva kāleṇa | dukkhassantam uvāgayā ||52||<BR>
rāyā saha devīe | māhaṇo ya purohio /<BR>
māhaṇī dāragā ceva | savve te parinivvuḍa ||53|| tti bemi ||<BR>
     || usuyārijjaṃ samattaṃ ||14|| <BR>
<BR>
U/15 sabhikkhū pañcadaśm adhyayanam /<BR>
 <BR>
moṇaṃ carissāmi samicca dhammaṃ | sahie ujjukaḍe niyāṇachinne /<BR>
saṃthavaṃ jahijja akāmakāme | annāyaesī parivvae sa bhikkhū ||1||<BR>
rāovarayaṃ carejja lāḍhe | virae veyaviyāyarakkhie /<BR>
panne abhibhūya savvadaṃsī | je kamhi ci na mucchie sa bhikkhū ||2||<BR>
akkosavahaṃ viittu dhīre | muṇī care lāḍhe niccam āyagutte /<BR>
avvaggamaṇe asaṃpahiṭhe | je kasiṇaṃ ahiyāsae sa bhikkhū ||3||<BR>
pantaṃ sayaṇāsaṇaṃ bhaittā | sīuṇhaṃ vivihaṃ ca daṃsamasagaṃ /<BR>
avvaggamaṇe asaṃpahiṭhe | je kasiṇaṃ ahiyāsae sa bhikkhū ||4||<BR>
no sakkaim icchaī na pūyaṃ | no vi ya vandaṇagaṃ kuo pasaṃsaṃ /<BR>
se saṃjae suvvae tavassī | sahie āyagavesae sa bhikkhū ||5||<BR>
jeṇa puṇa jahāi jīviyaṃ | mohaṃ vā kasiṇaṃ niyacchaī /<BR>
naranāriṃ pajahe sayā tavassī | na ya koūhalaṃ uvei sa bhikkhū ||6||<BR>
chinnaṃ saraṃ bhomam antalikkhaṃ | sumiṇaṃ lakkhaṇadaṇḍavatthuvijjaṃ /<BR>
aṃgaviyāraṃ sarassa vijayaṃ | je vijjāhiṃ na jīvai sa bhikkhū ||7||<BR>
mantaṃ mūlaṃ vivihaṃ vejjacintaṃ | vamaṇavireyaṇadhūmaṇettasiṇāṇaṃ /<BR>
āure saraṇaṃ tigicchiyaṃ ca | taṃ parinnāya parivvae sa bhikkhū ||8||<BR>
khattiyagaṇa ugga rāyaputtā | māhaṇa bhoiya vivihā ya sippiṇo /<BR>
no tesiṃ vayai silogapūyaṃ | taṃ parinnāya parivvae sa bhikkhū ||9||<BR>
gihiṇo je pavvaieṇa diṭhā | appavaieṇa va saṃthuyā havijjā /<BR>
tesiṃ ihaloiyaphalaṭhā | jo saṃthavaṃ na karei sa bhikkhū ||10||<BR>
sayaṇāsaṇapāṇabhoyaṇaṃ | vivihaṃ khāimasāimaṃ paresiṃ /<BR>
adae paḍisehie niyaṇṭhe | je tattha na paussaī sa bhikkhū ||11||<BR>
jaṃ kiṃ ca āhārapāṇajāyaṃ | vivihaṃ khāimasāimaṃ paresiṃ laddhuṃ /<BR>
jo taṃ tiviheṇa nāṇukampe | maṇavayakāyasusaṃvuḍe sa bhikkhū ||12||<BR>
āyāmagaṃ ceva javodaṇaṃ ca | sīyaṃ sovīrajavodagaṃ ca /<BR>
no hīlae piṇḍaṃ nīrasaṃ tu | pantakulāiṃ parivvae sa bhikkhū ||13||<BR>
saddā vivihā bhavanti loe | divvā māṇussagā tiricchā /<BR>
bhīmā bhayabheravā urālā | soccā na vihijjaī sa bhikkhū ||14||<BR>
vādaṃ vivihaṃ samicca loe | sahie kheyāṇugae ya koviyappā /<BR>
panne abhibhūya savvadaṃsī | uvasante aviheḍae sa bhikkhū ||15||<BR>
asippajīvī agihe amitte | jiindie savvao vippamukke /<BR>
aṇukkasāī lahuappabhakkhī | ceccā gihaṃ egacare sa bhikkhu ||16|| tti bemi ||<BR>
     || sabhikkhuyaṃ nāma samattaṃ ||15||<BR>
<BR>
U/16 bambhacerasamāhiṭhāṇā  ṣoḍaśam adhyayanam /<BR>
 <BR>
suyaṃ me āusaṃ teṇaṃ bhagavayā evam akkhāyaṃ | iha khalu ||*128.1||<BR>
therehiṃ bhagavantehiṃ dasa bambhacerasamāhiṭhāṇā pannattā je ||*128.2||<BR>
bhikkhū soccā nisamma saṃjamabahule saṃvarabahule samāhibahule ||*128.3||<BR>
gutte guttindie guttabambhayārī sayā appamatte  viharejjā ||*128.4||<BR>
kayare khalu te therehiṃ bhagavantehiṃ dasa bambhacerasamāhiṭhāṇā ||*128.5||<BR>
pannattā je bhikkhū soccā nisamma saṃjamabahule saṃvarabahule ||*128.6||<BR>
samāhibahule gutte guttindie guttabambhayārī sayā appamatte ||*128.7||<BR>
viharejjā  ime khalu te therehiṃ bhagavantehiṃ dasa bambhaceraṭhāṇā ||*128.8||<BR>
pannattā je bhikkhū soccā nisamma saṃjamabahule saṃvarabahule ||*128.9||<BR>
samāhibahule gutte guttindie guttabambhayārī sayā appamatte ||*128.10||<BR>
viharejjā | taṃ jahā | vivittāiṃ sayaṇāsaṇāiṃ sevittā havai ||*128.11||<BR>
se nigganthe | no itthīpasupaṇḍagasaṃsattāiṃ sayaṇāsaṇāiṃ ||*128.12||<BR>
sevittā havai se nigganthe | taṃ kaham iti ce | āyariyāha ||*128.13||<BR>
nigganthassa khalu itthipasupaṇḍagasaṃsattāiṃ sayaṇāsaṇāiṃ sevamāṇassa ||*128.14||<BR>
bambhayārissa bambhacere saṃkā vā kaṃkhā vā viigicchā ||*129.1||<BR>
vā samuppajjijjā bhedaṃ vā labhejjā ummāyaṃ vā pāuṇijjā ||*129.2||<BR>
dīhakāliyaṃ vā rogāyaṃkaṃ havejjā kevalipannattāo dhammāo ||*129.3||<BR>
bhaṃsejjā | tamhā no itthipasupaṇḍagasaṃsattāiṃ sayaṇāsaṇāiṃ ||*129.4||<BR>
sevittā havai se nigganthe 1 ||*129.5||<BR>
  no itthīṇaṃ kahaṃ kahittā havai se nigganthe | taṃ kaham iti ||*129.6||<BR>
ce | āyariyāha | nigganthassa khalu itthīṇaṃ kahaṃ kahemāṇassa ||*129.7||<BR>
bambhayārissa bambhacere saṃkā vā kaṃkhā vā viigicchā vā ||*129.8||<BR>
samupajjijjā bhedaṃ vā labhejjā ummāyaṃ vā pāuṇijjā ||*129.9||<BR>
dīhakāliyaṃ vā rogāyaṃkaṃ havejjā kevalipannattāo dhammāo ||*129.10||<BR>
bhaṃsejjā | tamhā no itthīṇaṃ kahaṃ kahejjā 2 ||*129.11||<BR>
  no itthīṇaṃ saddhiṃ sannisejjāgae viharettā havai se ||*129.12||<BR>
nigganthe | taṃ kaham iti ce | āyariyāha | nigganthassa khalu ||*129.13||<BR>
itthīhiṃ saddhiṃ sannisejjāgayassa bambhayārissa bambhacere saṃkā ||*129.14||<BR>
vā kaṃkhā vā viigicchā vā samupajjijjā bhedaṃ vā labhejjā ||*129.15||<BR>
ummāyaṃ vā pāuṇijjā dīhakāliyaṃ vā rogāyaṃkaṃ havejjā ||*129.16||<BR>
kevalipannattāo dhammāo bhaṃsejjā | tamhā khalu no niggaṃthe ||*129.17||<BR>
itthīhiṃ saddhiṃ sannisejjāgae viharejjā 3 ||*129.18||<BR>
  no itthīṇaṃ indiyāiṃ maṇoharāiṃ maṇoramāiṃ āloittā ||*129.19||<BR>
nijjhāittā havai se nigganthe | taṃ kaham iti ce | āyariyāha ||*129.20||<BR>
nigganthassa khalu itthīṇaṃ indiyāiṃ maṇoharāiṃ maṇoramāiṃ ||*129.21||<BR>
āloemāṇassa nijjhāyamāṇassa bambhayārissa bambhacere ||*130.1||<BR>
saṃkā vā kaṃkhā vā viigicchā vā samupajjijjā bhedaṃ vā ||*130.2||<BR>
labhejjā ummāyaṃ vā pāuṇijjā dīhakāliyaṃ vā rogāyaṃkaṃ ||*130.3||<BR>
havejjā kevalipannattāo dhammāo bhaṃsejjā | tamhā khalu no ||*130.4||<BR>
nigganthe itthīṇaṃ indiyāiṃ maṇoharāiṃ maṇoramāiṃ āloejjā ||*130.5||<BR>
nijjhāejjā 4 ||*130.6||<BR>
  no itthīṇaṃ kuḍḍantaraṃsi vā dūsantaraṃsi vā bhittantaraṃsi ||*130.7||<BR>
vā kūiyasaddaṃ vā ruiyasaddaṃ vā gīyasaddaṃ vā hasiyasaddaṃ vā ||*130.8||<BR>
thaṇiyasaddaṃ vā kandiyasaddaṃ vā vilaviyasaddaṃ vā suṇettā havai ||*130.9||<BR>
se nigganthe | taṃ kaham iti ce | āyariyāha | nigganthassa ||*130.10||<BR>
khalu itthīṇaṃ kuḍḍantaraṃsi vā dūsantaraṃsi vā bhittantaraṃsi vā ||*130.11||<BR>
kūiyasaddaṃ vā ruiyasaddaṃ vā gīyasaddaṃ vā hasiyasaddaṃ vā thaṇiyasaddaṃ ||*130.12||<BR>
vā kandiyasaddaṃ vā vilaviyasaddaṃ vā suṇemāṇassa bambhayārissa ||*130.13||<BR>
bambhacere saṃkā vā kaṃkhā vā viigicchā vā samupajjijjā ||*130.14||<BR>
bhedaṃ vā labhejjā ummāyaṃ vā pāuṇijjā dīhakāliyaṃ ||*130.15||<BR>
vā rogāyaṃkaṃ havejjā kevalipannattāo dhammāo bhaṃsejjā  ||*130.16||<BR>
tamhā khalu no nigganthe itthīṇaṃ kuḍḍantaraṃsi vā dūsantaraṃsi ||*130.17||<BR>
vā bhittantaraṃsi vā kūiyasaddaṃ vā ruiyasaddaṃ vā gīyasaddaṃ vā ||*130.18||<BR>
hasiyasaddaṃ vā thaṇiyasaddaṃ vā kandiyasaddaṃ vā vilaviyasaddaṃ vā ||*130.19||<BR>
suṇemāṇe viharejjā 5 ||*130.20||<BR>
  no nigganthe puvvarayaṃ puvvakīliyaṃ aṇusarittā havai se ||*130.21||<BR>
nigganthe | taṃ kaham iti ce | āyariyāha | nigganthassa khalu ||*131.1||<BR>
puvvarayaṃ puvvakīliyaṃ aṇusaramāṇassa bambhayārissa bambhacere ||*131.2||<BR>
saṃkā vā kaṃkhā vā viigicchā vā samupajjijjā bhedaṃ vā ||*131.3||<BR>
labhejjā ummāyaṃ vā pāuṇijjā dīhakāliyaṃ vā rogāyaṃkaṃ ||*131.4||<BR>
havejjā kevalipannattāo dhammāo bhaṃsejjā | tamhā khalu no ||*131.5||<BR>
nigganthe puvvarayaṃ puvvakīliyaṃ aṇusarejjā 6 ||*131.6||<BR>
  no paṇīyaṃ āhāraṃ āharittā havai se nigganthe | taṃ ||*131.7||<BR>
kaham iti ce | āyariyāha | nigganthassa khalu paṇīyaṃ āhāraṃ ||*131.8||<BR>
āhāremāṇassa bambhayārissa bambhacere saṃkā vā kaṃkhā vā ||*131.9||<BR>
viigicchā vā samupajjijjā bhedaṃ vā labhejjā ummāyaṃ vā ||*131.10||<BR>
pāuṇijjā | dīhakāliyaṃ vā rogāyaṃkaṃ havejjā kevalipannattāo ||*131.11||<BR>
dhammāo bhaṃsejjā | tamhā khalu no nigganthe paṇīyaṃ ||*131.12||<BR>
āhāraṃ āhārejjā 7 ||*131.13||<BR>
  no aimāyāe pāṇabhoyaṇaṃ āhārettā havai se ||*131.14||<BR>
nigganthe | taṃ kaham iti ce | āyariyāha | nigganthassa khalu ||*131.15||<BR>
aimāyāe pāṇabhoyaṇaṃ āhāremāṇassa bambhayārissa bambhacere ||*131.16||<BR>
saṃkā vā kaṃkhā vā viigicchā vā samupajjijjā bhedaṃ vā ||*131.17||<BR>
labhejjā ummāyaṃ vā pāuṇijjā dīhakāliyaṃ vā rogāyaṃkaṃ ||*131.18||<BR>
havejjā kevalipannattāo dhammāo bhaṃsejjā | tamhā khalu no ||*131.19||<BR>
nigganthe aimāyāe pāṇabhoyaṇaṃ āhārejjā 8 ||*131.20||<BR>
  no vibhūsāṇuvādī havai se nigganthe | taṃ kaham iti ce ||*131.21||<BR>
āyariyāha vibhūsāvattie vibhūsiyasarīre itthijaṇassa ||*132.1||<BR>
abhilasaṇijje havai | tao -aṃ itthijaṇeṇaṃ abhilasijjamāṇassa ||*132.2||<BR>
bambhacere saṃkā vā kaṃkhā vā vā viigiccā vā samupajjijjā ||*132.3||<BR>
bhedaṃ vā labhejjā ummāyaṃ vā pāuṇijjā dīhakāliyaṃ ||*132.4||<BR>
vā rogāyaṃkaṃ havejjā kevalipannattāo dhammāo bhaṃsejjā | ||*132.5||<BR>
tamhā khalu no nigganthe vibhūsāṇuvādī havijjā 9 ||*132.6||<BR>
  no saddarūvarasagandhaphāsāṇuvādī havai se nigganthe | taṃ ||*132.7||<BR>
kaham iti ce | āyariyāha | nigganthassa khalu saddarūvagandhaphāsāṇuvādissa ||*132.8||<BR>
bambhayārissa bambhacere saṃkā vā kaṃkhā vā ||*132.9||<BR>
viigiccā vā samupajjijjā bhedaṃ vā labhejjā ummāyaṃ vā ||*132.10||<BR>
pāuṇijjā dīhakāliyaṃ vā rogāyaṃkaṃ havejjā kevalipannattāo ||*132.11||<BR>
dhammāo bhaṃsejjā | tamhā khalu no saddarūvarasagandhaphāsāṇuvādī ||*132.12||<BR>
bhavejjā se nigganthe | dasame bambhacerasamāhiṭhāṇe ||*132.13||<BR>
havai 10 ||*132.14||<BR>
jaṃ vivittam aṇāiṇṇaṃ | rahiyaṃ itthijaṇeṇa ya /<BR>
bambhacerassa rakkhaṭhā | ālayaṃ tu nisevae ||1||<BR>
maṇapalhāyajaṇaṇī | kāmarāgavivaḍḍhaṇī /<BR>
bambhacerarao bhikkhū | thīkahaṃ tu vivajjae ||2||<BR>
samaṃ ca saṃthavaṃ thīhiṃ | saṃkahaṃ ca abhikkhaṇaṃ /<BR>
bambhacerarao bhikkhū | niccaso parivajjae ||3||<BR>
aṃgapaccaṃgasaṃṭhāṇaṃ | cārullaviyapehiyaṃ /<BR>
bambhacerarao thīṇaṃ | cakkhugijjhaṃ vivajjae ||4||<BR>
kūiyaṃ ruiyaṃ gīyaṃ | hasiyaṃ thaṇiyakandiyaṃ /<BR>
bambhacerarao thīṇaṃ | soyagejjhaṃ vivajjae ||5||<BR>
hāsaṃ kiḍḍaṃ raiṃ dappaṃ | sahasāvittāsiyāṇi ya /<BR>
bambhacerarao thīṇaṃ | nāṇucinte kayāi vi ||6||<BR>
paṇīyaṃ bhattapāṇaṃ tu | khippaṃ mayavivaḍḍhaṇaṃ /<BR>
bambhacerarao bhikkhū | niccaso parivajjae ||7||<BR>
dhammaladdhaṃ miyaṃ kāle | jattatthaṃ paṇihāṇavaṃ /<BR>
nāimattaṃ tu bhuṃjejjā | bambhacerarao sayā ||8||<BR>
vibhūsaṃ parivajjejjā | sarīraparimaṇḍaṇaṃ /<BR>
bambhacerarao bhikkhū | siṃgāratthaṃ na dhārae ||9||<BR>
sadde rūve ya gandhe ya | rase phāse taheva ya /<BR>
paṃcavihe kāmaguṇe | niccaso parivajjae ||10||<BR>
ālao thījaṇāiṇṇo | thīkahā ya maṇoramā /<BR>
saṃthavo ceva nārīṇaṃ | tāsiṃ indiyadarisaṇaṃ ||11||<BR>
kūiyaṃ ruiyaṃ gīyaṃ | hāsabhuttāsiyāṇi ya /<BR>
paṇīyaṃ bhattapāṇaṃ ca | aimāyaṃ pāṇabhoyaṇaṃ ||12||<BR>
gattabhūsaṇam iṭhaṃ ca | kāmabhogā ya dujjayā /<BR>
narassattagavesissa | visaṃ tālauḍaṃ jahā ||13||<BR>
dujjae kāmabhoge ya | niccaso parivajjae /<BR>
saṃkāthāṇāṇi savvāṇi | vajjejjā paṇihāṇavaṃ ||14||<BR>
dhammārāme care bhikkhū | dhiimaṃ dhammasārahī /<BR>
dhammārāmarate dante | bambhacerasamāhie ||15||<BR>
devadāṇavagandhavvā | jakkharakkhasakinnarā /<BR>
bambhayāriṃ namaṃsanti | dukkaraṃ je karanti taṃ ||16||<BR>
esa dhamme dhuve nicce | sāsae jiṇadesie /<BR>
siddhā sijjhanti cāṇeṇa | sijjhissanti tahāvare ||17|| tti bemi ||<BR>
     || bambhacerasamāhiṭhāṇā samattā ||16||<BR>
<BR>
U/17 pāvasamaṇijjaṃ saptadaśam adhyayanam /<BR>
 <BR>
je kei u pavvaie niyaṇe | dhammaṃ suṇittā viṇaovavanne /<BR>
sudullahaṃ lahiuṃ bohilābhaṃ | viharejja pacchā ya jahāsuhaṃ tu ||1||<BR>
sejjā daḍhā pāuraṇaṃ mi atthi | uppajjaī bhottu taheva pāuṃ /<BR>
jāṇāmi jaṃ vaai āusu tti | kiṃ nāma kāhāmi sueṇa bhante ||2||<BR>
je keī pavvaie | niddāsīle pagāmaso /<BR>
bhoccā peccā suhaṃ suvai | pāvasamaṇi tti vuccaī ||3||<BR>
āyariyauvajjhāehiṃ | suyaṃ viṇayaṃ ca gāhie /<BR>
te ceva khiṃsaī bāle | pāvasamaṇi tti vuccaī ||4||<BR>
āyariyauvajjhāyāṇaṃ | sammaṃ na paḍitappai /<BR>
appaḍipūyae thaddhe | pāvasamaṇi tti vuccaī ||5||<BR>
sammaddamāṇo pāṇāṇi | bīyāṇi hariyāṇi ya /<BR>
asaṃjae sajayamannamāṇo | pāvasamaṇi tti vuccaī ||6||<BR>
saṃthāraṃ phalagaṃ pīḍhaṃ | nisejjaṃ pāyakambalaṃ /<BR>
appamajjiyam āruhai | pāvasamaṇi tti vuccaī ||7||<BR>
davadavassa caraī | pamatte ya abhikkhaṇaṃ /<BR>
ullaṃghaṇe ya caṇḍe ya | pāvasamaṇi tti vuccaī ||8||<BR>
paḍilehei pamatte | paujjhai pāyakambalaṃ /<BR>
paḍilehā aṇāutte | pāvasamaṇi tti vuccaī ||9||<BR>
paḍilehei pamatte | se kiṃci hu nisāmiyā /<BR>
gurupāribhāvae niccaṃ | pāvasamaṇi tti vuccaī ||10||<BR>
bahumāī pamuhare | thaddhe luddhe aṇiggahe /<BR>
asaṃvibhāgī aviyatte | pāvasamaṇi tti vuccaī ||11||<BR>
vivādaṃ ca udīrei | ahamme attapannahā /<BR>
vuggahe kalahe ratte | pāvasamaṇi tti vuccaī ||12||<BR>
athirāsaṇe kukuie | jattha tattha nisīyaī /<BR>
āsaṇammi aṇāutte | pāvasamaṇi tti vuccaī ||13||<BR>
sasarakkhapāe suvaī | sejjaṃ na paḍilehai /<BR>
saṃthārae aṇāutte | pāvasamaṇi tti vuccaī ||14||<BR>
duddhadahīvigaīo | āhārei abhikkhaṇaṃ /<BR>
arae ya tavokamme | pāvasamaṇi tti vuccaī ||15||<BR>
atthantammi ya sūrammi | āhārei abhikkhaṇaṃ /<BR>
coio paḍicoei | pāvasamaṇi tti vuccaī ||16||<BR>
āyariyapariccāī | parapāsaṇḍasevae /<BR>
gāṇaṃgaṇie dubbhūe | pāvasamaṇi tti vuccaī ||17||<BR>
sayaṃ gehaṃ paricajja | paragehaṃsi vāvare /<BR>
nimitteṇa ya vavaharai | pāvasamaṇi tti vuccaī ||18||<BR>
sannāi piṇḍaṃ jemei | necchaī sāmudāṇiyaṃ /<BR>
gihinisejjaṃ ca vāhei | pāvasamaṇi tti vuccaī ||19||<BR>
eyārise paṃcakusīlasaṃvuḍe | rūvaṃdhare muṇipavarāṇa heṭhime /<BR>
ayaṃsi loe visam eva garahie | na se ihaṃ neva paratthaloe ||20||<BR>
je vajjae ee sayā u dose | se suvvae hoi muṇīṇa majjhe /<BR>
ayaṃsi loe amayaṃ va pūie | ārāhae logam iṇaṃ tahā paraṃ ||21|| tti bemi ||<BR>
     ||pāvasamanijjaṃ samattaṃ ||17||<BR>
     <BR>
U/18 saṃjaijjaṃ aṣādaśam adhyayanam /<BR>
 <BR>
kampille nayare rāyā | udiṇṇabalavāhaṇe /<BR>
nāmeṇaṃ saṃjae nāmaṃ | migavvaṃ uvaṇiggae ||1||<BR>
hayāṇīe gayāṇīe | rahāṇīe taheva ya /<BR>
pāyattāṇīe mahayā | savvao parivārie ||2||<BR>
mie chuhittā hayagao | kampillujjāṇa kesare /<BR>
bhīe sante mie tattha | vahei rasamucchie ||3||<BR>
aha kesarammi ujjāṇe | aṇagāre tavodhaṇe /<BR>
sajjhāyajjhāṇasaṃjutte | dhammajjhāṇaṃ jhiyāyai ||4||<BR>
apphovamaṇḍavammi | jhāyai kkhaviyāsave /<BR>
tassāgae mige pāsaṃ | vaheī se narāhive ||5||<BR>
aha āsagao rāyā | khippam āgamma so tahiṃ /<BR>
hae mie u pāsittā | aṇagāraṃ tattha pāsaī ||6||<BR>
aha rāyā tattha saṃbhanto | aṇagāro maṇā hao /<BR>
mae u mandapuṇṇeṇaṃ | rasagiddheṇa ghannuṇā ||7||<BR>
āsaṃ visajjaittāṇaṃ | aṇagārassa so nivo /<BR>
viṇaeṇa vandae pāe | bhagavaṃ ettha me khame ||8||<BR>
aha moṇeṇa so bhagavaṃ | aṇagāre jhāṇam assie /<BR>
rāyāṇaṃ na paḍimantei | tao rāyā bhayadduo ||9||<BR>
saṃjao aham ammīti | bhagavaṃ vāharāhi me /<BR>
kuddhe teeṇa aṇagāre | ḍahejja narakoḍio ||10||<BR>
abhao patthivā tubbhaṃ | abhayadāyā bhavāhi ya /<BR>
aṇicce jīvalogammi | kiṃ hiṃsāe pasajjasī ||11||<BR>
jayā savvaṃ pariccajja | gantavvam avasassa te /<BR>
aṇicce jīvalogammi | kiṃ rajjammi pasajjasī ||12||<BR>
jīviyaṃ ceva rūvaṃ ca | vijjusaṃpāyacaṃcalaṃ /<BR>
jattha taṃ mujjhasī rāyaṃ | peccatthaṃ nāvabujjhase ||13||<BR>
dārāṇi ya suyā ceva | mittā ya taha bandhavā /<BR>
jīvantam aṇujīvanti | mayaṃ nāṇuvvayanti ya ||14||<BR>
nīharanti mayaṃ puttā | pitaraṃ paramadukkhiyā /<BR>
pitaro vi tahā putte | bandhū rāyaṃ tavaṃ care ||15||<BR>
tao teṇajjie davve | dāre ya parirakkhie /<BR>
kīlanti 'nne narā rāyaṃ | haṭhatuṭhamalaṃkiyā ||16||<BR>
teṇāvi jaṃ kayaṃ kammaṃ | suhaṃ vā jai vā duhaṃ /<BR>
kammuṇā teṇa saṃjutto | gacchaī u paraṃ bhavaṃ ||17||<BR>
soūṇa tassa so dhammaṃ | aṇagārassa antie /<BR>
mahayā saṃveganivvedaṃ | samāvanno narāhivo ||18||<BR>
saṃjao caiuṃ rajjaṃ | nikkhanto jiṇasāsaṇe /<BR>
gaddabhālissa bhagavao | aṇagārassa antie ||19||<BR>
ciccā raṭhaṃ pavvaie | khattie paribhāsai /<BR>
jahā te dāsaī rūvaṃ | pasannaṃ te tahā maṇo ||20||<BR>
kiṃ nāme kiṃ gotte | kassa ṭhāe va māhaṇe /<BR>
kahaṃ paḍiyarasī buddhe | kahaṃ viṇīe tti vuccasī ||21||<BR>
saṃjao nāma nāmeṇaṃ | tahā gotteṇa goyamo /<BR>
gaddabhālī mamāyariyā | vijjācaraṇapāragā ||22||<BR>
kiriyaṃ akiriyaṃ viṇayaṃ | annāṇaṃ ca mahāmuṇī /<BR>
eehiṃ cauhiṃ ṭhāṇehiṃ | meyanne kiṃ pabhāsaī ||23||<BR>
ii pāukare buddhe | nāyae parinivvue /<BR>
vijjācaraṇasaṃpanne | sacce saccaparakkame ||24||<BR>
paḍanti narae ghore | je narā pāvakāriṇo /<BR>
divvaṃ ca gaiṃ gacchanti | carittā dhammamāriyaṃ ||25||<BR>
māyāvuiyam eyaṃ tu | musābhāsā niratthiyā /<BR>
saṃjamamāṇo vi ahaṃ | vasāmi iriyāmi ya ||26||<BR>
savvee viiyā majjhaṃ | micchādiṭhī aṇāriyā /<BR>
vijjamāṇe pare loe | sammaṃ jāṇāmi appagaṃ ||27||<BR>
aham āsi mahāpāṇe | juimaṃ varisasaovame /<BR>
jā sā pālīmahāpālī | divvā varisasaovamā ||28||<BR>
se cue bambhalogāo | māṇusaṃ bhavamāgae /<BR>
appaṇo ya paresiṃ ca | āuṃ jāṇe jahā tahā ||29||<BR>
nāṇāruiṃ ca chandaṃ ca | parivajjejja saṃjae /<BR>
aṇaṭhā je ya savvatthā | iya vijjāmaṇusaṃcare ||30||<BR>
paḍikkamāmi pasiṇāṇaṃ | paramantehiṃ vā puṇo /<BR>
aho uṭhie ahorāyaṃ | ii vijjā tavaṃ care ||31||<BR>
jaṃ ca me pucchasī kāle | sammaṃ suddheṇa ceyasā /<BR>
tāiṃ pāukare buddhe | taṃ nāṇaṃ jiṇasāsaṇe ||32||<BR>
kiriyaṃ ca royaī dhīre | akiriyaṃ parivajjae /<BR>
diṭhīe diṭhīsaṃpanne | dhammaṃ carasu duccaraṃ ||33||<BR>
eyaṃ puṇṇapayaṃ soccā | atthadhammovasohiyaṃ /<BR>
bharaho vi bhārahaṃ vāsaṃ | ceccā kāmāi pavvae ||34||<BR>
sagaro vi sāgarantaṃ | bharahavāsaṃ narāhivo /<BR>
issariyaṃ kevalaṃ hiccā | dayāi parinivvuḍe ||35||<BR>
caittā bhārahaṃ vāsaṃ | cakkavaī mahiḍḍhio /<BR>
pavvajjam abbhuvagao | maghavaṃ nāma mahājaso ||36||<BR>
saṇaṃkumāro maṇussindo | cakkavaī mahaḍḍhio /<BR>
puttaṃ rajje ṭhaveūṇaṃ | so vi rāyā tavaṃ care ||37||<BR>
caittā bhārahaṃ vāsaṃ | cakkavaī mahaḍḍhio /<BR>
santī santikare loe | patto gaim aṇuttaraṃ ||38||<BR>
ikkhāgarāyavasabho | kunthū nāma narīsaro /<BR>
vikkhāyakittī bhagavaṃ | patto gaim aṇuttaraṃ ||39||<BR>
sāgarantaṃ caittāṇaṃ | bharahaṃ naravarīsaro /<BR>
aro ya arayaṃ patto | patto gaim aṇuttaraṃ ||40||<BR>
caittā bhārahaṃ vāsaṃ | caittā balavāhaṇaṃ /<BR>
caittā uttame bhoe | mahāpaume tavaṃ care ||41||<BR>
egacchattaṃ pasāhittā | mahiṃ māṇanisūraṇo /<BR>
hariseṇo maṇussindo | patto gaim aṇuttaraṃ ||42||<BR>
annio rāyasahassehiṃ | supariccāī damaṃ care /<BR>
jayanāmo jiṇakkhāyaṃ | patto gaim aṇuttaraṃ ||43||<BR>
dasaṇṇarajjaṃ mudiyaṃ | caittāṇaṃ muṇī care /<BR>
dasaṇṇabhaddo nikkhanto | sakkhaṃ sakkeṇa coio ||44||<BR>
namī namei appāṇaṃ | sakkhaṃ sakkeṇa coio /<BR>
caiūṇa gehaṃ vaidehī | sāmaṇṇe pajjuvaṭhio ||45||<BR>
karakaṇḍū kaliṃgesu | paṃcālesu ya dummuho /<BR>
namī rāyā videhesu | gandhāresu ya naggaī ||46||<BR>
ee narindavasabhā | nikkhantā jiṇasāsaṇe /<BR>
putte rajje ṭhaveūṇaṃ | sāmaṇṇe pajjuvaṭhiyā ||47||<BR>
sovīrarāyavasabho | caittāṇa muṇī care /<BR>
udāyaṇo pavvaio | patto gaim aṇuttaraṃ ||48||<BR>
taheva kāsīrāyā | seosaccaparakkame /<BR>
kāmabhoge pariccajja | pahaṇe kammamahāvaṇaṃ ||49||<BR>
taheva vijao rāyā | aṇaṭhākitti pavvae /<BR>
rajjaṃ tu guṇasamiddhaṃ | payahittu mahājaso ||50||<BR>
tahevuggaṃ tavaṃ kiccā | avvakkhitteṇa ceyasā /<BR>
mahabbalo rāyarisī | ādāya sirasā siriṃ ||51||<BR>
kahaṃ dhīro aheūhiṃ | ummatto va mahiṃ care /<BR>
ee visesamādāya | sūrā daḍhaparakkamā ||52||<BR>
accantaniyāṇakhamā | saccā me bhāsiyā vaī /<BR>
atariṃsu tarantege | tarissanti aṇāgayā ||53||<BR>
kahiṃ dhīre aheūhiṃ | attāṇaṃ pariyāvase /<BR>
savvasaṃgavinimmukke | siddhe bhavai nīrae ||54|| tti bemi ||<BR>
     ||saṃjaijjaṃ samattaṃ ||18||<BR>
     <BR>
U/19 miyāputtīyaṃ ekonaviṃśatitamam adhyayanam /<BR>
 <BR>
suggīve nayare ramme | kāṇaṇujjāṇasohie /<BR>
rāyā balabhaddi tti | miyā tassaggamāhisī ||1||<BR>
tesiṃ putte balasirī | miyāputte tti vissue /<BR>
ammāpiūṇa daie | juvarāyā damīsare ||2||<BR>
nandaṇe so u pāsāe | kīlae saha itthihiṃ /<BR>
deve dogundage ceva | niccaṃ muiyamāṇaso ||3||<BR>
maṇirayaṇakoimatale | pāsāyāloyaṇaṭhio /<BR>
āloei nagarassa | caukkattiyacaccare ||4||<BR>
aha tattha aicchantaṃ | pāsaī samaṇasaṃjayaṃ /<BR>
tavaniyamasaṃjamadharaṃ | sīlaḍḍhaṃ guṇaāgaraṃ ||5||<BR>
taṃ dehaī miyāputte | diṭhīe aṇimisāe u /<BR>
kahiṃ mannerisaṃ rūvaṃ | diṭhapuvvaṃ mae purā ||6||<BR>
sāhussa darisaṇe tassa | ajjhavasāṇammi sohaṇe /<BR>
mohaṃgayassa santassa | jāīsaraṇaṃ samuppannaṃ ||7||<BR>
jāīsaraṇe samuppanne | miyāputte mahiḍḍhie /<BR>
saraī porāṇiyaṃ jāiṃ | sāmaṇṇaṃ ca purā kayaṃ ||8||<BR>
visaehi arajjanto | rajjanto saṃjamammi ya /<BR>
ammāpiyaram uvāgamma | imaṃ vayaṇam abbavī ||9||<BR>
suyāṇi me paṃca mahavvayāṇi | naraesu dukkhaṃ ca tirikkhajoṇisu /<BR>
nivviṇṇakāmo mi mahaṇṇavāu | aṇujāṇaha pavvaissāmi ammo ||10||<BR>
amma tāya mae bhogā | bhuttā visaphalovamā /<BR>
pacchā kaḍuyavivāgā | aṇubandhaduhāvahā ||11||<BR>
imaṃ sarīraṃ aṇiccaṃ | asuiṃ asuisaṃbhavaṃ /<BR>
asāsayāvāsam iṇaṃ | dukkhakesāṇa bhāyaṇaṃ ||12||<BR>
asāsae sarīrammi | raiṃ novalabhām ahaṃ /<BR>
pacchā purā va caiyavve | pheṇabubbuyasannibhe ||13||<BR>
māṇusatte asārammi | vāhīrogāṇa ālae /<BR>
jarāmaraṇaghatthammi | khaṇaṃ pi na ramām ahaṃ ||14||<BR>
jammaṃ dukkhaṃ jarā dukkhaṃ | rogāṇi maraṇāṇi ya /<BR>
aho dukkho hu saṃsāro | jattha kīsanti jantavo ||15||<BR>
khettaṃ vatthuṃ hiraṇṇaṃ ca | puttadāraṃ ca bandhavā /<BR>
caittāṇaṃ imaṃ dehaṃ | gantavvam avasassa me ||16||<BR>
jaha kimpāgaphalāṇa | pariṇāmo na sundaro /<BR>
evaṃ bhuttāṇa bhogāṇaṃ | pariṇāmo na sundaro ||17||<BR>
addhāṇaṃ jo mahantaṃ tu | appāheo pavajjaī /<BR>
gacchanto so duhī hoi | chuhātaṇhāe pīḍio ||18||<BR>
evaṃ dhammaṃ akāūṇaṃ | jo gacchai paraṃ bhavaṃ /<BR>
gacchanto so duhī hoi | vāhīrogehiṃ pīḍio ||19||<BR>
addhāṇaṃ jo mahantaṃ tu | sapāheo pavajjaī /<BR>
gacchanto so suhī hoi | chuhātanhāvivajjio ||20||<BR>
evaṃ dhammaṃ pi kāūṇaṃ | jo gacchai paraṃ bhavaṃ /<BR>
gacchanto so suhī hoi | appakamme aveyaṇe ||21||<BR>
jahā gehe palittammi | tassa gehassa jo pahū /<BR>
sārabhaṇḍāṇi nīṇei | asāraṃ avaijjhai ||22||<BR>
evaṃ loe palittammi | jarāe maraṇeṇa ya /<BR>
appāṇaṃ tāraissāmi | tubbhehiṃ aṇumannio ||23||<BR>
taṃ binti ammāpiyaro | sāmaṇṇa putta duccaraṃ /<BR>
guṇāṇaṃ tu sahassāiṃ | dhāreyavvāiṃ bhikkhuṇā ||24||<BR>
samayā savvabhūesu | sattumittesu vā jage /<BR>
pāṇāivāyaviraī | jāvaj jīvāe dukkaraṃ ||25||<BR>
niccakālappamatteṇaṃ | musāvāyavivajjaṇaṃ /<BR>
bhāsiyavvaṃ hiyaṃ saccaṃ | niccāutteṇa dukkaraṃ ||26||<BR>
dantasohaṇam āissa | adattassa vivajjaṇaṃ /<BR>
aṇavajjesaṇijjassa | giṇhaṇā avi dukkaraṃ ||27||<BR>
viraī abambhacerassa | kāmabhogarasannuṇā /<BR>
uggaṃ mahavvayaṃ bambhaṃ | dhāreyavvaṃ sudukkaraṃ ||28||<BR>
dhaṇadhannapesavaggesu | pariggahavivajjaṇaṃ /<BR>
savvārambhapariccāo | nimmamattaṃ sudukkaraṃ ||29||<BR>
cauvvihe vi āhāre | rāībhoyaṇavajjaṇā /<BR>
sannihīsaṃcao ceva | vajjeyavvo sudukkaraṃ ||30||<BR>
chuhā taṇhā ya sīuṇhaṃ | daṃsamasagaveyaṇā /<BR>
akkosā dukkhasejjā ya | taṇaphāsā jallam eva ya ||31||<BR>
tālaṇā tajjaṇā ceva | vahabandhaparīsahā /<BR>
dukkhaṃ bhikkhāyariyā | jāyaṇā ya alābhayā ||32||<BR>
kāvoyā jā imā vittī | kesaloo ya dāruṇo /<BR>
dukkhaṃ bambhavvayaṃ ghoraṃ | dhāreu ya mahappaṇo ||33||<BR>
suhoio tumaṃ puttā | sukumālo sumajjio /<BR>
na hu sī pabhū tumaṃ puttā | sāmaṇṇam aṇupāliyā ||34||<BR>
jāvaj jīvam avissāmo | guṇāṇaṃ tu mahabbharo /<BR>
gurū u lohabhāru vva | jo puttā hoi duvvaho ||35||<BR>
āgāse gaṃgasou vva | paḍisou vva duttaro /<BR>
bāhāhiṃ sāgaro ceva | tariyavvo guṇodahī ||36||<BR>
vāluyākavalo ceva | nirassāe u saṃjame /<BR>
asidhārāgamaṇaṃ ceva | dukkaraṃ cariuṃ tavo ||37||<BR>
ahī vegantadiṭhīe | caritte putta dukkare /<BR>
javā lohamayā ceva | cāveyavvā sudukkaraṃ ||38||<BR>
jahā aggisihā dittā | pāuṃ hoi sudukkarā /<BR>
tahā dukkaraṃ kareuṃ je | tāruṇṇe samaṇattaṇaṃ ||39||<BR>
jahā dukkhaṃ bhareuṃ je | hoi vāyassa kotthalo /<BR>
tahā dukkhaṃ kareuṃ je | kīveṇaṃ samaṇattaṇaṃ ||40||<BR>
jahā tulāe toleuṃ | dukkaro mandaro girī /<BR>
tahā nihuyanīsaṃkaṃ | dukkaraṃ samaṇattaṇaṃ ||41||<BR>
jahā bhuyāhiṃ tariuṃ | dukkaraṃ rayaṇāyaro /<BR>
tahā aṇuvasanteṇaṃ | dukkaraṃ damasāgaro ||42||<BR>
bhuṃja māṇussae bhoge | paṃcalakkhaṇae tumaṃ /<BR>
bhuttabhogī tao jāyā | pacchā dhammaṃ carissasi ||43||<BR>
so bei ammāpiyaro | evam eyaṃ jahā phuḍaṃ /<BR>
iha loe nippivāsassa | natthi kiṃcivi dukkaraṃ ||44||<BR>
sārīramāṇasā ceva | veyaṇāo aṇantaso /<BR>
mae soḍhāo bhīmāo | asaiṃ dukkhabhayāṇi ya ||45||<BR>
jarāmaraṇakantāre | cāurante bhayāgare /<BR>
mae soḍhāṇi bhīmāṇi | jammāṇi maraṇāṇi ya ||46||<BR>
jahā ihaṃ agaṇī uṇho | etto 'antaguṇe tahiṃ /<BR>
naraesu veyaṇā uṇhā | assāyā veiyā mae ||47||<BR>
jahā imaṃ ihaṃ sīyaṃ | etto 'antaguṇe tahiṃ /<BR>
naraesu veyaṇā sīyā | assāyā veiyā mae ||48||<BR>
kandanto kaṃdukumbhīsu | uḍḍhapāo ahosiro /<BR>
huyāsaṇe jalantammi | pakkapuvvo aṇantaso ||49||<BR>
mahādavaggisaṃkāse | marummi vairavālue /<BR>
kalambavāluyāe ya | daḍḍhapuvvo aṇantaso ||50||<BR>
rasanto kandukumbhīsu | uḍḍhaṃ baddho abandhavo /<BR>
karavattakarakayāīhiṃ | chinnapuvvo aṇantaso ||51||<BR>
aitikkhakaṇagāiṇṇe | tuṃge simbalipāyave /<BR>
kheviyaṃ pāsabaddheṇaṃ | kaḍḍhokaḍḍhāhiṃ dukkaraṃ ||52||<BR>
mahājantesu ucchū vā | ārasanto subheravaṃ ũ/<BR>
pīḍio mi sakammehiṃ | pāvakammo aṇantaso ||53||<BR>
kūvanto kolasuṇaehiṃ | sāmehiṃ sabalehi ya /<BR>
phāḍio phālio chinno | vipphuranto aṇegaso ||54||<BR>
asīhi ayasivaṇṇāhiṃ | bhallehiṃ paisehi ya /<BR>
chinno bhinno vibhinno ya | oiṇṇo pāvakammuṇā ||55||<BR>
avaso loharahe jutto | jalante samilājue /<BR>
coio tottajuttehiṃ | rojjho vā jaha pāḍio ||56||<BR>
huyāsaṇe jalantammi | ciyāsu mahiso viva /<BR>
daḍḍho pakko ya avaso | pāvakammehi pāvio ||57||<BR>
balā saṃḍāsatuṇḍehiṃ | lohatuṇḍehi pakkhihiṃ /<BR>
vilutto vilavanto haṃ | ḍhaṃkagiddhehi 'antaso ||58||<BR>
taṇhākilanto dhāvanto | patto veyaraṇiṃ nadiṃ /<BR>
jalaṃ pāhiṃ ti cintanto | khuradhārāhiṃ vivāio ||59||<BR>
uṇhābhitatto saṃpatto | asipattaṃ mahāvaṇaṃ /<BR>
asipattehiṃ paḍantehiṃ | chinnapuvvo aṇegaso ||60||<BR>
muggarehiṃ musaṃṭhīhiṃ | sūlehiṃ musalehi ya /<BR>
gayāsaṃ bhaggagattehiṃ | pattaṃ dukkhaṃ aṇantaso ||61||<BR>
khurehiṃ tikkhadhārehiṃ | churiyāhiṃ kappaṇīhi ya /<BR>
kappio phālio chinno | ukkitto ya aṇegaso ||62||<BR>
pāsehiṃ kūḍajālehiṃ | mio vā avaso ahaṃ /<BR>
vāhio baddharuddho vā | bahū ceva vivāio ||63||<BR>
galehiṃ magarajālehiṃ | maccho vā avaso ahaṃ /<BR>
ullio phālio gahio | mārio ya aṇantaso ||64||<BR>
vīdaṃsaehi jālehiṃ | leppāhiṃ sauṇo viva /<BR>
gahio laggo baddho ya | mārio ya aṇantaso ||65||<BR>
kuhāḍapharasumāīhiṃ | vaḍḍhaīhiṃ dumo viva /<BR>
kuio phālio chinno | tacchio ya aṇantaso ||66||<BR>
caveḍamuṭhimāīhiṃ | kumārehiṃ ayaṃ piva /<BR>
tāḍio kuio bhinno | cuṇṇio ya aṇantaso ||67||<BR>
tattāiṃ tambalohāiṃ | tauyāiṃ sīsayāṇi ya /<BR>
pāio kalakalantāiṃ | ārasanto subheravaṃ ||68||<BR>
tuhaṃ piyāiṃ maṃsāiṃ | khaṇḍāiṃ sollagāṇi ya /<BR>
khāvio misamaṃsāiṃ | aggivaṇṇāi 'egaso ||69||<BR>
tuhaṃ piyā surā sīhū | merao ya mahūṇi ya /<BR>
pāio mi jalantīo | vasāo ruhirāṇi ya ||70||<BR>
niccaṃ bhīeṇa tattheṇa | duhieṇa vahieṇa ya /<BR>
paramā duhasaṃbaddhā | veyaṇā veditā mae ||71||<BR>
tivvacaṇḍappagāḍhāo | ghorāo aidussahā /<BR>
mahabbhayāo bhīmāo | naraesu veditā mae ||72||<BR>
jārisā māṇuse loe | tāyā dīsanti veyaṇā /<BR>
etto aṇantaguṇiyā | naraesu dukkhaveyaṇā ||73||<BR>
savvabhavesu assāyā | veyaṇā veditā mae /<BR>
nimesantaramittaṃ pi | jaṃ sātā natthi veyaṇā ||74||<BR>
taṃ bintammāpiyaro | chandeṇaṃ putta pavvayā /<BR>
navaraṃ puṇa sāmaṇṇe | dukkhaṃ nippaḍikammayā ||75||<BR>
so bei ammāpiyaro | evam eyaṃ jahā phuḍaṃ /<BR>
paḍikammaṃ ko kuṇaī | araṇṇe miyapakkhiṇaṃ ||76||<BR>
egabbhūe araṇṇe va | jahā u caraī mige /<BR>
evaṃ dhammaṃ carissāmi | saṃjameṇa taveṇa ya ||77||<BR>
jayā migassa āyaṃko | mahāraṇṇammi jāyaī /<BR>
accantaṃ rukkhamūlammi | ko -aṃ tāhe tigicchaī ||78||<BR>
ko vā se osahaṃ dei | ko vā se pucchaī suhaṃ /<BR>
ko se bhattaṃ ca pāṇaṃ vā | āharittu paṇāmae ||79||<BR>
jayā ya se suhī hoi | tayā gacchai goyaraṃ /<BR>
bhattapāṇassa aṭhāe | vallarāṇi sarāṇi ya ||80||<BR>
khāittā pāṇiyaṃ pāuṃ | vallarehiṃ sarehi ya /<BR>
migacāriyaṃ carittāṇaṃ | gacchaī migacāriyaṃ ||81||<BR>
evaṃ samuṭhio bhikkhū | evameva aṇegae /<BR>
migacāriyaṃ carittāṇaṃ | uḍḍhaṃ pakkamaī disaṃ ||82||<BR>
jahā mige ege aṇegacārī | aṇegavāse dhuvagoyare ya /<BR>
evaṃ muṇī goyariyaṃ paviṭhe | no hīlae no vi ya khiṃsaejjā ||83||<BR>
migacāriyaṃ carissāmi | evaṃ puttā jahā suhaṃ /<BR>
ammāpiīhi 'unnāo | jahāi uvahiṃ tahā ||84||<BR>
miyacāriyaṃ carissāmi | savvadukkhavimokkhaṇiṃ /<BR>
tubbhehiṃ ambaṇunnāo | gaccha putta jahā suhaṃ ||85||<BR>
evaṃ so ammāpiyaro | aṇumāṇittāṇa bahuvihaṃ /<BR>
mamattaṃ chindaī tāhe | mahānāgo vva kaṃcuyaṃ ||86||<BR>
iḍḍhī vittaṃ ca mitte ya | puttadāraṃ ca nāyao /<BR>
reṇuyaṃ va paḍe laggaṃ | niddhuṇittāṇa niggao ||87||<BR>
paṃcamahavvayajutto | paṃcahi samio tiguttigutto ya /<BR>
sabbhintarabāhirao | tavokammaṃsi ujjutto ||88||<BR>
nimmamo nirahaṃkāro | nisaṃgo cattagāravo /<BR>
samo ya savvabhūesu | tasesu thāvaresu ya ||89||<BR>
lābhālābhe suhe dukkhe | jīvie maraṇe tahā /<BR>
samo nindāpasaṃsāsu | tahā māṇāvamāṇao ||90||<BR>
gāravesuṃ kasāesuṃ | daṇḍasallabhaesu ya /<BR>
niyatto hāsasogāo | aniyāṇo abandhaṇo ||91||<BR>
aṇissio ihaṃ loe | paraloe aṇissio /<BR>
vāsīcandaṇakappo ya | asaṇe aṇasaṇe tahā ||92||<BR>
appasatthehiṃ dārehiṃ | savvao pihiyāsave /<BR>
ajjhappajjhāṇajogehiṃ | pasatthadamasāsaṇe ||93||<BR>
evaṃ nāṇeṇa caraṇeṇa | daṃsaṇeṇa taveṇa ya /<BR>
bhāvaṇāhi ya suddhāhiṃ | sammaṃ bhāvettu appayaṃ ||94||<BR>
bahuyāṇi u vāsāṇi | sāmaṇṇam aṇupāliyā /<BR>
māsieṇa u bhatteṇa | siddhiṃ patto aṇuttaraṃ ||95||<BR>
evaṃ karanti saṃbuddhā | paṇḍiyā paviyakkhaṇā /<BR>
viṇiaanti bhogesu | miyāputte jahāmisī ||96||<BR>
mahāpabhāvassa mahājasassa | miyāi puttassa nisamma bhāsiyaṃ /<BR>
tavappahāṇaṃ cariyaṃ ca uttamaṃ | gaippahāṇaṃ ca tilogavissutaṃ ||97||<BR>
viyāṇiyā dukkhavivaddhaṇaṃ dhaṇaṃ | mamattabandhaṃ ca mahābhayāvahaṃ /<BR>
suhāvahaṃ dhammadhuraṃ aṇuttaraṃ | dhārejja nivvāṇaguṇāvahaṃ mahaṃ ||98|| tti bemi<BR>
||<BR>
     || miyāputtīyaṃ samattaṃ ||19||<BR>
     <BR>
U/20 mahāniyaṇṭhijjaṃ viṃśatitamam adhyayanam /<BR>
<BR>
siddhāṇa namo kiccā | saṃjayāṇaṃ ca bhāvao /<BR>
atthadhammagaiṃ taccaṃ | aṇusaṭhiṃ suṇeha me ||1||<BR>
pabhūyarayaṇo rāyā | seṇio magahāhivo /<BR>
vihārajattaṃ nijjāo | maṇḍikucchiṃsi ceie ||2||<BR>
nāṇādumalayāiṇṇaṃ | nāṇāpakkhiniseviyaṃ /<BR>
nāṇākusumasaṃchannaṃ | ujjāṇaṃ nandaṇovamaṃ ||3||<BR>
tattha so pāsaī sāhuṃ | saṃjayaṃ susamāhiyaṃ /<BR>
nisinnaṃ rukkhamūlammi | sukumālaṃ suhoiyaṃ ||4||<BR>
tassa rūvaṃ tu pāsittā | rāiṇo tammi saṃjae /<BR>
accantaparamo āsī | aulo rūvavimhao ||5||<BR>
aho vaṇṇo aho rūvaṃ | aho ajjassa somayā /<BR>
aho khantī aho muttī | aho bhoge asaṃgayā ||6||<BR>
tassa pāe u vandittā | kāūṇa ya payāhiṇaṃ /<BR>
nāidūramaṇāsanne | paṃjalī paḍipucchaī ||7||<BR>
taruṇo si ajjo pavvaio | bhogakālammi saṃjayā /<BR>
uvaṭhio si sāmaṇṇe | eyam aṭhaṃ suṇemi tā ||8||<BR>
aṇāho mi mahārāya | nāho majjha na vijjaī /<BR>
anukampagaṃ suhiṃ vāvi | kaṃci nābhisamemahaṃ ||9||<BR>
tao so pahasio rāyā | seṇio magahāhivo /<BR>
evaṃ te iḍḍhimantassa | kahaṃ nāho na vijjaī ||10||<BR>
homi nāho bhayantāṇaṃ | bhoge bhuṃjāhi saṃjayā /<BR>
mittanāīparivuḍo | māṇussaṃ khu sudullahaṃ ||11||<BR>
appaṇā vi aṇāho si | seṇiyā magahāhivā /<BR>
appaṇā aṇāho santo | kassa nāho bhavissasi ||12||<BR>
evaṃ vutto narindo so | susaṃbhanto suvimhio /<BR>
vayaṇaṃ assuyapuvvaṃ | sāhuṇā vimhayannio ||13||<BR>
assā hatthī maṇussā me | puraṃ anteuraṃ ca me /<BR>
bhuṃjāmi māṇuse bhoge | āṇā issariyaṃ ca me ||14||<BR>
erise sampayaggammi | savvakāmasamappie /<BR>
kahaṃ aṇāho bhavai | mā hu bhante musaṃ vae ||15||<BR>
na tumaṃ jāṇe aṇāhassa | atthaṃ potthaṃ ca patthivā /<BR>
jahā aṇāho bhavaī | saṇāho vā narāhivā ||16||<BR>
suṇeha me mahārāya | avvakkhitteṇa ceyasā /<BR>
jahā aṇāho bhavaī | jahā meyaṃ pavattiyaṃ ||17||<BR>
kosambī nāma nayarī | purāṇa purabheyaṇī /<BR>
tattha āsī piyā majjha | pabhūyadhaṇasaṃcao ||18||<BR>
paḍhame vae mahārāya | aulā me acchiveyaṇā /<BR>
ahotthā viulo ḍāho | savvagattesu ya patthivā ||19||<BR>
satthaṃ jahā parasatikkhaṃ | sarīravivarantare /<BR>
āvīlijja arī kuddho | evaṃ me acchiveyaṇā ||20||<BR>
tiyaṃ me antaricchaṃ ca | uttamaṃgaṃ ca pīḍaī /<BR>
indāsaṇisamā ghorā | veyaṇā paramadāruṇā ||21||<BR>
uvaṭhiyā me āyariyā | vijjāmantatigicchayā /<BR>
adhīyā satthakusalā | mantamūlavisārayā ||22||<BR>
te me tigicchaṃ kuvvanti | cāuppāyaṃ jahāhiyaṃ /<BR>
na ya dukkhā vimoyanti | esā majjha aṇāhayā ||23||<BR>
piyā me savvasāraṃ pi | dijjā hi mama kāraṇā /<BR>
na ya dukkhā vimoei | esā majjha aṇāhayā ||24||<BR>
māyā ya me mahārāya | puttasogaduhaiyā /<BR>
na ya dukkhā vimoei | esā majjha aṇāhayā ||25||<BR>
bhāyaro me mahārāya | sagā jeṭhakaṇiṭhagā /<BR>
na ya dukkhā vimoyanti | esā majjha aṇāhayā ||26||<BR>
bhaiṇīo me mahārāya | sagā jeṭhakaṇiṭhagā /<BR>
na ya dukkhā vimoyanti | esā majjha aṇāhayā ||27||<BR>
bhāriyā me mahārāya | aṇurattā aṇuvvayā /<BR>
aṃsupuṇṇehiṃ nayaṇehiṃ | uraṃ me parisiṃcaī ||28||<BR>
annaṃ pāṇaṃ ca ṇhāṇaṃ ca | gandhamallavilevaṇaṃ /<BR>
mae nāyam aṇāyaṃ vā | sā bālā neva bhuṃjaī ||29||<BR>
khaṇaṃ pi me mahārāya | pāsāo me na phiaī /<BR>
na ya dukkhā vimoei | esā majjha aṇāhayā ||30||<BR>
tao haṃ evam āhaṃsu | dukkhamā hu puṇo puṇo /<BR>
veyaṇā aṇubhaviuṃ je | saṃsārammi aṇantae ||31||<BR>
saiṃ ca jai muccejjā | veyaṇā viulā io /<BR>
khanto danto nirārambho | pavvae aṇagāriyaṃ ||32||<BR>
evaṃ ca cintaittāṇaṃ | pasutto mi narāhivā /<BR>
pariyattantīe rāīe | veyaṇā me khayaṃ gayā ||33||<BR>
tao kalle pabhāyammi | āpucchittāṇa bandhave /<BR>
khanto danto nirārambho | pavvaio 'agāriyaṃ ||34||<BR>
to haṃ nāho jāo | appaṇo ya parassa ya /<BR>
savvesiṃ ceva bhūyāṇaṃ | tasāṇa thāvarāṇa ya ||35||<BR>
appā naī veyaraṇī | appā me kūḍasāmalī /<BR>
appā kāmaduhā dheṇū | appā me nandaṇaṃ vaṇaṃ ||36||<BR>
appā kattā vikattā ya | dukkhāṇa ya suhāṇa ya /<BR>
appā mittam amittaṃ ca | duppaṭhiyasupaṭhio ||37||<BR>
imā hu annā vi aṇāhayā nivā | tamegacitto nihuo suṇehi /<BR>
niyaṇṭhadhammaṃ lahiyāṇa vī jahā | sīyanti ege bahukāyarā narā ||38||<BR>
jo pavvaittāṇa mahavvayāiṃ | sammaṃ ca no phāsayaī pamāyā /<BR>
aniggahappā ya rasesu giddhe | na mūlao chinnai bandhaṇaṃ se ||39||<BR>
āuttayā jassa na atthi kāi | iriyāe bhāsāe tahesaṇāe /<BR>
āyāṇanikkhevaduguṃchaṇāe | na dhīrajāyaṃ aṇujāi maggaṃ ||40||<BR>
ciraṃ pi se muṇḍaruī bhavittā | athiravvae tavaniyamehi bhaṭhe /<BR>
ciraṃ pi appāṇa kilesaittā | na pārae hoi hu saṃparāe ||41||<BR>
polleva muṭhī jaha se asāre | ayantie kūḍakahāvaṇe vā /<BR>
rāḍhāmaṇī veruliyappagāse | amahagghae hoi hu jāṇaesu ||42||<BR>
kusīlaliṃgaṃ iha dhāraittā | isijjhayaṃ jīviya būhaittā /<BR>
asaṃjae saṃjayalappamāṇe | viṇigghāyam āgacchai se ciraṃ pi ||43||<BR>
visaṃ tu pīyaṃ jaha kālakūḍaṃ | haṇāi satthaṃ jaha kuggahīyaṃ /<BR>
eso vi dhammo visaovavanno | haṇāi veyāla ivāvivanno ||44||<BR>
je lakkhaṇaṃ suviṇa pauṃjamāṇe | nimittakoūhalasaṃpagāḍhe /<BR>
kuheḍavijjāsavadārajīvī | na gacchaī saraṇaṃ tammi kāle ||45||<BR>
tamaṃ tameṇeva u se asīle | sayā duhī vippariyāsuvei /<BR>
saṃdhāvaī naragatirikkhajoṇiṃ | moṇaṃ virāhettu asāhurūve ||46||<BR>
ūddesiyaṃ kīyagaḍaṃ niyāgaṃ | na muṃcaī kiṃci aṇesaṇijjaṃ /<BR>
aggī vivā savvabhakkhī bhavittā | itto cue gacchai kau pāvaṃ ||47||<BR>
na taṃ arī kaṇṭhachettā karei | jaṃ se kare appaṇiyā durappayā /<BR>
se nāhaī maccumuhaṃ tu patte | pacchāṇutāveṇa dayāvihūṇo ||48||<BR>
niraṭhiyā naggaruī u tassa | je uttamaṭhaṃ vivajjāsamei /<BR>
ime vi se natthi pare vi loe | duhao vi se jhijjai tattha loe ||49||<BR>
emeva hā chandakusīlarūve | maggaṃ virāhettu jiṇuttamāṇaṃ /<BR>
kurarī vivā bhogarasāṇugiddhā | niraṭhasoyā pariyāvamei ||50||<BR>
soccāṇa mehāvi subhāsiyaṃ imaṃ | aṇusāsaṇaṃ nāṇaguṇovaveyaṃ /<BR>
maggaṃ kusīlāṇa jahāya savvaṃ | mahāniyaṇṭhāṇa vae paheṇa ||51||<BR>
carittamāyāraguṇannie tao | aṇuttaraṃ saṃjama pāliyāṇa /<BR>
nirāsave saṃkhaviyāṇa kammaṃ | uvei ṭhāṇaṃ viuluttamaṃ dhuvaṃ ||52||<BR>
evuggadante vi mahātavodhaṇe | mahāmuṇī mahāpainne mahāyase /<BR>
mahāniyaṇṭhijjam iṇaṃ mahāsuyaṃ | se kāheī mahayā vitthareṇaṃ ||53||<BR>
tuṭho ya seṇio rāyā | iṇam udāhu kayaṃjalī /<BR>
aṇāhattaṃ jahābhūyaṃ | suṭhu me uvadaṃsiyaṃ ||54||<BR>
tujjhaṃ suladdhaṃ khu maṇussajammaṃ | lābhā suladdhā ya tume mahesī /<BR>
tubbhe saṇāhā ya sabandhavā ya | jaṃ bhe ṭhiyā magge jiṇuttamāṇa ||55||<BR>
taṃ si nāho aṇāhāṇaṃ | savvabhūyāṇa saṃjayā /<BR>
khāmemi te mahābhāga | icchāmi aṇusāsiuṃ ||56||<BR>
pucchiūṇa mae tubbhaṃ | jhāṇavigghāo jo kao /<BR>
nimantiyā ya bhogehiṃ | taṃ savvaṃ marisehi me ||57||<BR>
evaṃ thuṇittāṇa sa rāyasīho | aṇagārasīhaṃ paramāi bhattīe /<BR>
saoroho sapariyaṇo sabandhavo | dhammāṇuratto vimaleṇa ceyasā ||58||<BR>
ūsasiyaromakūvo | kāūṇa ya payāhiṇaṃ /<BR>
abhivandiūṇa sirasā | aiyāo narāhivo ||59||<BR>
iyaro vi guṇasamiddho | tiguttigutto tidaṇḍavirao ya /<BR>
vihaga iva vippamukko | viharai vasuhaṃ vigayamoho ||60|| tti bemi ||<BR>
     || mahāniyaṇṭhijjaṃ samattaṃ ||20||<BR>
     <BR>
U/21 samuddapālīyam ekaviṃśam adhyayanam /<BR>
 <BR>
campāe pālie nāma | sāvae āsi vāṇie /<BR>
mahāvīrassa bhagavao | sīse so u mahappaṇo ||1||<BR>
nigganthe pāvayaṇe | sāvae se vi kovie /<BR>
poeṇa vavaharante | pihuṇḍaṃ nagaram āgae ||2||<BR>
pihuṇḍe vavaharantassa | vāṇio dei dhūyaraṃ /<BR>
taṃ sasattaṃ paigijjha | sadesam aha patthio ||3||<BR>
aha pāliyassa gharaṇī | samuddaṃmi pasavaī /<BR>
aha bālae tahiṃ jāe | samuddapāli tti nāmae ||4||<BR>
khemeṇa āgae campaṃ | sāvae vāṇie gharaṃ /<BR>
saṃvaḍḍhaī tassa ghare | dārae se suhoie ||5||<BR>
bāvattarī kalāo ya | sikkhaī nīikovie /<BR>
jovvaṇeṇa ya saṃpanne | surūve piyadaṃsaṇe ||6||<BR>
tassa rūvavaiṃ bhajjaṃ | piyā āṇei rūviṇiṃ /<BR>
pāsāe kīlae ramme | devo dogundao jahā ||7||<BR>
aha annayā kayāī | pāsāyāloyaṇe ṭhio /<BR>
vajjhamaṇḍaṇasobhāgaṃ | vajjhaṃ pāsai vajjhagaṃ ||8||<BR>
taṃ pāsiūṇa saṃvegaṃ | samuddapālo iṇam abbavī /<BR>
aho 'subhāṇa kammāṇaṃ | nijjāṇaṃ pāvagaṃ imaṃ ||9||<BR>
saṃbuddho so tahiṃ bhagavaṃ | paramasaṃvegam āgao /<BR>
āpucchammāpiyaro | pavvae aṇagāriyaṃ ||10||<BR>
jahittu 'sagganthamahākilesaṃ | mahantamohaṃ kasiṇaṃ bhayāvahaṃ /<BR>
pariyāyadhammaṃ cabhiroyaejjā | vayāṇi sīlāṇi parīsahe ya ||11||<BR>
ahiṃsasaccaṃ ca ateṇagaṃ ca | tatto ya bambhaṃ apariggahaṃ ca /<BR>
paḍivajjiyā paṃca mahavvayāṇi | carijja dhammaṃ jiṇadesiyaṃ vidū ||12||<BR>
savvehiṃ bhūehiṃ dayāṇukampī | khantikkhame saṃjayabambhayārī /<BR>
sāvajjajogaṃ parivajjayanto | carijja bhikkhū susamāhiindie ||13||<BR>
kāleṇa kālaṃ viharejja raṭhe | balābalaṃ jāṇiya appaṇo ya /<BR>
sīho va saddeṇa na saṃtasejjā | vayajoga succā na asaccamāhu ||14||<BR>
uvehamāṇo u parivvaejjā | piyam appiyaṃ savva titikkhaejjā /<BR>
na savva savvattha 'bhiroyaejjā | na yāvi pūyaṃ garahaṃ ca saṃjae ||15||<BR>
aṇegachandām iha māṇavehiṃ | je bhāvao saṃpagarei bhikkhū /<BR>
bhayabheravā tattha uinti bhīmā | divvā maṇussā aduvā tiricchā ||16||<BR>
parīsahā duvvisahā aṇege | sīyanti jatthā bahukāyarā narā / <BR>
se tattha patte na vahijja bhikkhū | saṃgāmasīse iva nāgarāyā ||17||<BR>
sīosiṇā daṃsamasā ya phāsā | āyaṃkā vivihā phusanti dehaṃ /<BR>
akukkuo tattha 'hiyāsaejjā | rayāi khevejja pure kayāiṃ ||18||<BR>
pahāya rāgaṃ ca taheva dosaṃ | mohaṃ ca bhikkhū satataṃ viyakkhaṇo /<BR>
meru vva vāeṇa akampamāṇo | parīsahe āyagutte sahejjā ||19||<BR>
aṇunnae nāvaṇae mahesī | na yāvi pūyaṃ garahaṃ ca saṃjae /<BR>
sa ujjabhāvaṃ paḍivajja saṃjae | nivvāṇamaggaṃ virae uvei ||20||<BR>
arairaisahe pahīṇasaṃthave | virae āyahie pahāṇavaṃ /<BR>
paramaṭhapaehiṃ ciṭhaī | chinnasoe amame akiṃcaṇe ||21||<BR>
vivittalayaṇāi bhaejja tāī | nirovalevāi asaṃthaḍāiṃ /<BR>
isīhi ciṇṇāi mahāyasehiṃ | kāeṇa phāsejja parīsahāiṃ ||22||<BR>
sannāṇanāṇovagae mahesī | aṇuttaraṃ cariuṃ dhammasaṃcayaṃ /<BR>
aṇuttare nāṇadhare jasaṃsī | obhāsaī sūrie vantalikkhe ||23||<BR>
duvihaṃ khaveūṇa ya puṇṇapāvaṃ | niraṃgaṇe savvao vippamukke /<BR>
tarittā samuddaṃ va mahābhavoghaṃ | samuddapāle apuṇāgamaṃ gae ||24|| tti bemi ||<BR>
     || samuddapālīyaṃ samattaṃ ||21||<BR>
     <BR>
U/22 rahanemijjaṃ ddhāviṃśam adhyayanam /<BR>
 <BR>
soriyapuraṃmi nayare | āsi rāyā mahiḍḍhie /<BR>
vasudevu tti nāmeṇaṃ | rāyalakkhaṇasaṃjue ||1||<BR>
tassa bhajjā duve āsī | rohiṇī devaī tahā /<BR>
tāsiṃ doṇhaṃ duve puttā | iṭhā rāmakesavā ||2||<BR>
soriyapuraṃmi nayare | āsī rāyā mahiḍḍhie /<BR>
samuddavijae nāmaṃ | rāyalakkhaṇasaṃjue ||3||<BR>
tassa bhajjā sivā nāma | tīse putto mahāyaso /<BR>
bhagavaṃ ariṭhanemi tti | loganāhe damīsare ||4||<BR>
so 'riṭhanemināmo u | lakkhaṇassarasaṃjuo /<BR>
aṭhasahassalakkhaṇadharo | goyamo kālagacchavī ||5||<BR>
vajjarisahasaṃghayaṇo | samacauraṃso jhasoyaro /<BR>
tassa rāyamaīkannaṃ | bhajjaṃ jāyai kesavo ||6||<BR>
aha sā rāyavarakannā | susīlā cārupehaṇī /<BR>
savvalakkhaṇasaṃpannā | vijjusoyāmaṇippabhā ||7||<BR>
ahāha jaṇao tīse | vāsudevaṃ mahiḍḍhiyaṃ /<BR>
ihāgacchaū kumāro | jā se kannaṃ dadāmi haṃ ||8||<BR>
savvosahīhiṃ ṇhavio | kayakouyamaṃgalo /<BR>
divvajuyalaparihio | ābharaṇehiṃ vibhūsio ||9||<BR>
mattaṃ ca gandhahatthi | vāsudevassa jeṭhagaṃ /<BR>
ārūḍho sohae ahiyaṃ | sire cūḍāmaṇī jahā ||10||<BR>
aha ūsieṇa chatteṇa | cāmarāhi ya sohie /<BR>
dasāracakkeṇa ya so | savvao parivārio ||11||<BR>
cauraṃgiṇīe senāe | raiyāe jahakkamaṃ /<BR>
turiyāṇa sannināeṇa | divveṇa gagaṇaṃ phuse ||12||<BR>
eyārisāe iḍḍhīe | jutīe uttamāi ya /<BR>
niyagāo bhavaṇāo | nijjāo vaṇhipuṃgavo ||13||<BR>
aha so tattha nijjanto | dissa pāṇe bhayaddue /<BR>
vāḍehiṃ paṃjarehiṃ ca | sanniruddhe sudukkhie ||14||<BR>
jīviyantaṃ tu saṃpatte | maṃsaṭhā bhakkhiyavvae /<BR>
pāsettā se mahāpanne | sārahiṃ iṇam abbavī ||15||<BR>
kassa aṭhā ime pāṇā | ee savve suhesiṇo /<BR>
vāḍehiṃ paṃjarehiṃ ca | sanniruddhā ya acchahiṃ ||16||<BR>
aha sārahī tao bhaṇai | ee bhaddā u pāṇiṇo /<BR>
tujjhaṃ vivāhakajjaṃmi | bhoyāveuṃ bahuṃ jaṇaṃ ||17||<BR>
soūṇa tassa vayaṇaṃ | bahupāṇiviṇāsaṇaṃ /<BR>
cintei se mahāpanno | sāṇukkose jiehiu ||18||<BR>
jai majjha kāraṇā ee | hammanti subahū jiyā /<BR>
na me eyaṃ tu nissesaṃ | paraloge bhavissaī ||19||<BR>
so kuṇḍalāṇa juyalaṃ | suttagaṃ ca mahāyaso /<BR>
ābharaṇāṇi ya savvāṇi | sārahissa paṇāmae ||20||<BR>
maṇapariṇāme ya kae | devā ya jahoiyaṃ samoiṇṇā /<BR>
savviḍḍhīi saparisā | nikkhamaṇaṃ tassa kāuṃ je ||21||<BR>
devamaṇussaparivuḍo | sīyārayaṇaṃ tao samārūḍho /<BR>
nikkhamiya bāragāo | revayayaṃmi ṭhio bhagavaṃ ||22||<BR>
ujjāṇaṃ saṃpatto | oiṇṇo uttimāu sīyāo /<BR>
sāhassīi parivuḍo | aha nikkhamaī u cittāhiṃ ||23||<BR>
aha se sugandhagandhie | turiyaṃ maukuṃcie /<BR>
sayam eva luṃcaī kese | paṃcamuṭhīhiṃ samāhio ||24||<BR>
vāsudevo ya -aṃ bhaṇai | luttakesaṃ jiindiyaṃ /<BR>
icchiyamaṇorahaṃ turiyaṃ | pāvasū taṃ damīsarā ||25||<BR>
nāṇeṇaṃ daṃsaṇeṇaṃ ya | caritteṇa taheva ya /<BR>
khantīe muttīe | vaḍḍhamāṇo bhavāhi ya ||26||<BR>
evaṃ te rāmakesavā | dasārā ya bahū jaṇā /<BR>
ariṭhaṇemiṃ vandittā | abhigayā bāragāpuriṃ ||27||<BR>
soūṇa rāyakannā | pavvajjaṃ sā jiṇassa u /<BR>
nīhāsā ya nirāṇandā | sogeṇa u samutthiyā ||28||<BR>
rāīmaī vicintei | dhiratthu mama jīviyaṃ /<BR>
jā haṃ teṇa pariccattā | seyaṃ pavvaiuṃ mama ||29||<BR>
aha sā bhamarasannibhe | kuccaphaṇagasāhie /<BR>
sayameva luṃcaī kese | dhiimantā vavassiyā ||30||<BR>
vāsudevo ya -aṃ bhaṇai | luttakesaṃ jiindiyaṃ /<BR>
saṃsārasāgaraṃ ghoraṃ | tara kanne lahuṃ lahuṃ ||31||<BR>
sā pavvaiyā santī | pavvāvesī tahiṃ bahuṃ /<BR>
sayaṇaṃ pariyaṇaṃ ceva | sīlavantā bahussuyā ||32||<BR>
giriṃ revatayaṃ jantī | vāseṇullā u antarā /<BR>
vāsante andhayāraṃmi | anto layaṇassa sā ṭhiyā ||33||<BR>
cīvarāiṃ visārantī | jahā jāya tti pāsiyā /<BR>
rahanemī bhaggacitto | pacchā diṭho ya tīi vi ||34||<BR>
bhīyā ya sā tahiṃ daṭhuṃ | egante saṃjayaṃ tayaṃ /<BR>
bāhāhiṃ kāu saṃgopphaṃ | vevamāṇī nisīyaī ||35||<BR>
aha so vi rāyaputto | samuddavijayaṃgao /<BR>
bhīyaṃ paveviyaṃ daṭhuṃ | imaṃ vakkaṃ udāhare ||36||<BR>
rahanemī ahaṃ bhadde | surūve cārubhāsiṇi /<BR>
mamaṃ bhayāhi suyaṇu | na te pīlā bhavissaī ||37||<BR>
ehi tā bhuṃjimo bhoe | māṇussaṃ khu sudullahaṃ /<BR>
bhuttabhogī puṇo pacchā | jiṇamaggaṃ carissamo ||38||<BR>
daṭhūṇa rahanemiṃ taṃ | bhaggujjoyaparājiyaṃ /<BR>
rāīmaī asambhantā | appāṇaṃ saṃvare tahiṃ ||39||<BR>
aha sā rāyavarakannā | suṭhiyā niyamavvae /<BR>
jāī kulaṃ ca sīlaṃ ca | rakkhamāṇī tayaṃ vae ||40||<BR>
jai si rūveṇa vesamaṇo | lalieṇa nalakuvvaro /<BR>
tahā vi te na icchāmi | jai si sakkhaṃ purandaro ||41||<BR>
dhiratthu te jasokāmī | jo taṃ jīviyakāraṇā /<BR>
vantaṃ icchasi āvāuṃ | seyaṃ te maraṇaṃ bhave ||42||<BR>
ahaṃ ca bhogarāyassa | taṃ ca si andhagavaṇhiṇo /<BR>
mā kule gandhaṇā homo | saṃjamaṃ nihuo cara ||43||<BR>
jai taṃ kāhisi bhāvaṃ | jā jā dacchasi nārio /<BR>
vāyāiddho vva haḍho | aṭhiappā bhavissasi ||44||<BR>
govālo bhaṇḍavālo vā | jahā tad davvaṇissaro /<BR>
evaṃ aṇissaro taṃ pi | sāmaṇṇassa bhavissasi ||45||<BR>
tīse so vayaṇaṃ soccā | saṃjayāe subhāsiyaṃ /<BR>
aṃkuseṇa jahā nāgo | dhamme saṃpaḍivāio ||46||<BR>
maṇagutto vayagutto | kāyagutto jiindio /<BR>
sāmaṇṇaṃ niccalaṃ phāse | jāvaj jīvaṃ daḍhavvao ||47||<BR>
uggaṃ tavaṃ carittāṇaṃ | jāyā doṇṇi vi kevalī /<BR>
savvaṃ kammaṃ khavittāṇaṃ | siddhiṃ pattā aṇuttaraṃ ||48||<BR>
evaṃ karenti saṃbuddhā | paṇḍiyā paviyakkhaṇā /<BR>
viṇiyaanti bhogesu | jahā so purisottamo ||49|| tti bemi ||<BR>
     || rahanemijjaṃ samattaṃ ||22||<BR>
     <BR>
U/23 kesigoyamijjaṃ trayoviṃśam adhyayanam /<BR>
<BR>
jiṇe pāsi tti nāmeṇa | arahā logapūio /<BR>
saṃbuddhappā ya savvannū | dhammatitthayare jiṇe ||1||<BR>
tassa logapadīvassa | āsi sīse mahāyase /<BR>
kesīkumārasamaṇe | vijjācaraṇapārage ||2||<BR>
ohināṇasue buddhe | sīsasaṃghasamāule /<BR>
gāmāṇugāmaṃ rīyante | sāvatthiṃ puram āgae ||3||<BR>
tinduyaṃ nāma ujjāṇaṃ | tammī nagaramaṇḍale /<BR>
phāsue sijjasaṃthāre | tattha vāsam uvāgae ||4||<BR>
aha teṇeva kāleṇaṃ | dhammatitthayare jiṇe /<BR>
bhagavaṃ vaddhamāṇi tti | savvalogammi vissue ||5||<BR>
tassa logapadīvassa | āsi sīse mahāyase /<BR>
bhagavaṃ goyame nāmaṃ | vijjācaraṇapārae ||6||<BR>
bārasaṃgaviū buddhe | sīsasaṃghasamāule /<BR>
gāmāṇugāmaṃ rīyante | se vi sāvatthim āgae ||7||<BR>
koṭhagaṃ nāma ujjāṇaṃ | tammī nagaramaṇḍale /<BR>
phāsue sijjasaṃthāre | tattha vāsam uvāgae||8||<BR>
kesīkumārasamaṇe | goyame ya mahāyase /<BR>
ubhao vi tattha vihariṃsu | allīṇā susamāhiyā ||9||<BR>
ubhao sīsasaṃghāṇaṃ | saṃjayāṇaṃ tavassiṇaṃ /<BR>
tattha cintā samuppannā | guṇavantāṇa tāiṇaṃ ||10||<BR>
keriso vā imo dhammo | imo dhammo va keriso /<BR>
āyāradhammapaṇihī | imā vā sā va kerisī ||11||<BR>
cāujjāmo ya jo dhammo | jo imo paṃcasikkhio /<BR>
desio vaddhamāṇeṇa | pāseṇa ya mahāmuṇī ||12||<BR>
acelao ya jo dhammo | jo imo santaruttaro /<BR>
egakajjapavannāṇaṃ | visese kiṃ nu kāraṇaṃ ||13||<BR>
aha te tattha sīsāṇaṃ | vinnāya pavitakkiyaṃ /<BR>
samāgame kayamaī | ubhao kesigoyamā ||14||<BR>
goyame paḍirūvannū | sīsasaṃghasamāule /<BR>
jeṭhaṃ kulam avekkhanto | tinduyaṃ vaṇam āgao ||15||<BR>
kesī kumārasamaṇe | goyamaṃ dissamāgayaṃ /<BR>
paḍirūvaṃ paḍivattiṃ | sammaṃ saṃpaḍivajjaī ||16||<BR>
palālaṃ phāsuyaṃ tattha | paṃcamaṃ kusataṇāṇi ya /<BR>
goyamassa nisejjāe | khippaṃ saṃpaṇāmae ||17||<BR>
kesīkumārasamaṇe | goyame ya mahāyase /<BR>
ubhao nisaṇṇā sohanti | candasūrasamappabhā ||18||<BR>
samāgayā bahū tattha | pāsaṇḍā kougā miyā /<BR>
gihatthāṇaṃ caṇegāo | sāhassīo samāgayā ||19||<BR>
devadāṇavagandhavvā | jakkharakkhasakinnarā /<BR>
adissāṇaṃ ca bhūyāṇaṃ | āsī tattha samāgamo ||20||<BR>
pucchāmi te mahābhāga | kesī goyamam abbavī /<BR>
tao kesiṃ buvantaṃ tu | goyamo iṇam abbavī ||21||<BR>
puccha bhante jahicchaṃ te | kesiṃ goyamam abbavī /<BR>
tao kesī aṇunnāe | goyamaṃ iṇam abbavī ||22||<BR>
cāujjāmo ya jo dhammo | jo imo paṃcasikkhio /<BR>
desio vaddhamāṇeṇa | pāseṇa ya mahāmuṇī ||23||<BR>
egakajjapavannāṇaṃ | visese kiṃ nu kāraṇaṃ /<BR>
dhamme duvihe mehāvi | kahaṃ vippaccao na te ||24||<BR>
tao kesiṃ buvantaṃ tu | goyamo iṇam abbavī /<BR>
pannā samikkhae dhamma | tattaṃ tattaviṇicchiyaṃ ||25||<BR>
purimā ujjujaḍā u | vaṃkajaḍā ya pacchimā /<BR>
majjhimā ujjupannā u | teṇa dhamme duhā kae ||26||<BR>
purimāṇaṃ duvvisojjho u | carimāṇaṃ duraṇupālao /<BR>
kappo majjhimagāṇaṃ tu | suvisojjho supālao ||27||<BR>
sāhu goyama pannā te | chinno me saṃsao imo /<BR>
anno vi saṃsao majjhaṃ | taṃ me kahasu goyamā ||28||<BR>
acelago ya jo dhammo | jo imo santaruttaro /<BR>
desio vaddhamāṇeṇa | pāseṇa ya mahājasā ||29||<BR>
egakajjapavannāṇaṃ | visese kiṃ nu kāraṇaṃ /<BR>
liṃge duvihe mehāvī | kahaṃ vippaccao na te ||30||<BR>
kesim evaṃ buvāṇaṃ tu | goyamo iṇam abbavī /<BR>
vinnāṇeṇa samāgamma | dhammasāhaṇam icchiyaṃ ||31||<BR>
paccayatthaṃ ca logassa | nāṇāvihavigappaṇaṃ /<BR>
jattatthaṃ gahaṇatthaṃ ca | loge liṃgapaoyaṇaṃ ||32||<BR>
aha bhave painnā u | mokkhasabbhūyasāhaṇā /<BR>
nāṇaṃ ca daṃsaṇaṃ ceva | carittaṃ ceva nicchae ||33||<BR>
sāhu goyama pannā te | chinno me saṃsao imo /<BR>
anno vi saṃsao majjhaṃ | taṃ me kahasu goyamā ||34||<BR>
aṇegāṇaṃ sahassāṇaṃ | majjhe ciṭhasi goyamā /<BR>
te ya te ahigacchanti | kahaṃ te nijjiyā tume ||35||<BR>
ege jie jiyā paṃca | paṃca jie jiyā dasa /<BR>
dasahā u jiṇittāṇaṃ | savvasattū jiṇāmahaṃ ||36||<BR>
sattū ya ii ke vutte | kesī goyamam abbavī /<BR>
tao kesiṃ buvaṃtaṃ tu | goyamo iṇam abbavī ||37||<BR>
egappā ajie sattū | kasāyā indiyāṇi ya /<BR>
te jiṇittu jahānāyaṃ | viharāmi ahaṃ muṇī ||38||<BR>
sāhu goyama pannā te | chinno me saṃsao imo /<BR>
anno vi saṃsao majjhaṃ | taṃ me kahasu goyamā ||39||<BR>
dīsanti bahave loe | pāsabaddhā sarīriṇo /<BR>
mukkapāso lahubbhūo | kahaṃ viharasī muṇī ||40||<BR>
te pāse savvaso chittā | nihantūṇa uvāyao /<BR>
mukkapāso lahubbhūo | viharāmi ahaṃ muṇī ||41||<BR>
pāsā ya ii ke vuttā | kesī goyamam abbavī /<BR>
kesim evaṃ buvaṃtaṃ tu | goyamo iṇam abbavī ||42||<BR>
rāgaddosādao tivvā | nehapāsā bhayaṃkarā /<BR>
te chindittā jahānāyaṃ | viharāmi jahakkammaṃ ||43||<BR>
sāhu goyama pannā te | chinno me saṃsao imo /<BR>
anno vi saṃsao majjhaṃ | taṃ me kahasu goyamā ||44||<BR>
antohiyayasaṃbhūyā | layā ciṭhai goyamā /<BR>
phalei visabhakkhīṇi | sā u uddhariyā kahaṃ ||45||<BR>
taṃ layaṃ savvaso chittā | uddharittā samūliyaṃ /<BR>
viharāmi jahānāyaṃ | mukko mi visabhakkhaṇaṃ ||46||<BR>
layā ya ii kā vuttā | kesī goyamam abbavī /<BR>
kesim evaṃ buvaṃtaṃ tu | goyamo iṇam abbavī ||47||<BR>
bhavataṇhā layā vuttā | bhīmā bhīmaphalodayā /<BR>
tam uddhiccā jahānāyaṃ | viharāmi jahāsuhaṃ ||48||<BR>
sāhu goyama pannā te | chinno me saṃsao imo /<BR>
anno vi saṃsao majjhaṃ | taṃ me kahasu goyamā ||49||<BR>
saṃpajjaliyā ghorā | aggī ciṭhai goyamā /<BR>
je ḍahanti sarīratthe | kahaṃ vijjhāviyā tume ||50||<BR>
mahāmehappasūyāo | gijjha vāri jaluttamaṃ /<BR>
siṃcāmi sayayaṃ dehaṃ | sittā no va ḍahanti me ||51||<BR>
aggī ya ii ke vuttā | kesī goyamam abbavī /<BR>
kesim evaṃ buvaṃtaṃ tu | goyamo iṇam abbavī ||52||<BR>
kasāyā aggiṇo vuttā | suyasīlatavo jalaṃ /<BR>
suyadhārābhihayā santā | bhinnā hu na ḍahanti me ||53||<BR>
sāhu goyama pannā te | chinno me saṃsao imo /<BR>
anno vi saṃsao majjhaṃ | taṃ me kahasu goyamā ||54||<BR>
ayaṃ sāhasio bhīmo | duṭhasso paridhāvaī /<BR>
jaṃsi goyamamārūḍho | kahaṃ teṇa na hīrasi ||55||<BR>
padhāvantaṃ nigiṇhāmi | suyarassīsamāhiyaṃ /<BR>
na me gacchai ummaggaṃ | maggaṃ ca paḍivajjaī ||56||<BR>
āse ya ii ke vutte | kesī goyamam abbavī /<BR>
kesim evaṃ buvaṃtaṃ tu | goyamo iṇam abbavī ||57||<BR>
maṇo sāhasio bhīmo | duṭhasso paridhāvaī /<BR>
taṃ sammaṃ tu nigiṇhāmi | dhammasikkhāi kanthagaṃ ||58||<BR>
sāhu goyama pannā te | chinno me saṃsao imo /<BR>
anno vi saṃsao majjhaṃ | taṃ me kahasu goyamā ||59||<BR>
kuppahā bahavo loe | jehiṃ nāsanti jantuṇo /<BR>
addhāṇe kaha vaante | taṃ na nāsasi goyamā ||60||<BR>
je ya maggeṇa gacchanti | je ya ummaggapaṭhiyā /<BR>
te savve veiyā majjhaṃ | to na nassāmahaṃ muṇī ||61||<BR>
magge ya ii ke vutte | kesī goyamam abbavī /<BR>
kesim evaṃ buvaṃtaṃ tu | goyamo iṇam abbavī ||62||<BR>
kuppavayaṇapāsaṇḍī | savve ummaggapaṭhiyā /<BR>
sammaggaṃ tu jiṇakkhāyaṃ | esa magge hi uttame ||63||<BR>
sāhu goyama pannā te | chinno me saṃsao imo /<BR>
anno vi saṃsao majjhaṃ | taṃ me kahasu goyamā ||64||<BR>
mahāudagavegeṇa | vujjhamāṇāṇa pāṇiṇaṃ /<BR>
saraṇaṃ gaī paiṭhā ya | dīvaṃ kaṃ mannasī muṇī ||65||<BR>
atthi ego mahādīvo | vārimajjhe mahālao /<BR>
mahāudagavegassa | gaī tattha na vijjaī ||66||<BR>
dīve ya ii ke vutte | kesī goyamam abbavī /<BR>
kesim evaṃ buvaṃtaṃ tu | goyamo iṇam abbavī ||67||<BR>
jarāmaraṇavegeṇaṃ | vujjhamāṇāṇa pāṇiṇaṃ /<BR>
dhammo dīvo paiṭhā ya | gaī saraṇam uttamaṃ ||68||<BR>
sāhu goyama pannā te | chinno me saṃsao imo /<BR>
anno vi saṃsao majjhaṃ | taṃ me kahasu goyamā ||69||<BR>
aṇṇavaṃsi mahohaṃsi | nāvā viparidhāvaī /<BR>
jaṃsi goyamamārūḍho | kahaṃ pāraṃ gamissasi ||70||<BR>
jā u sassāviṇī nāvā | na sā pārassa gāmiṇī /<BR>
jā nirassāviṇī nāvā | sā u pārassa gāmiṇī ||71||<BR>
nāvā ya ii kā vuttā | kesī goyamam abbavī /<BR>
kesim evaṃ buvaṃtaṃ tu | goyamo iṇam abbavī ||72||<BR>
sarīram āhu nāva tti | jīve vuccai nāvio /<BR>
saṃsāro aṇṇavo vutto | jaṃ taranti mahesiṇo ||73||<BR>
sāhu goyama pannā te | chinno me saṃsao imo /<BR>
anno vi saṃsao majjhaṃ | taṃ me kahasu goyamā ||74||<BR>
andhayāre tame ghore | ciṭhanti pāṇiṇo bahū /<BR>
ko karissai ujjoyaṃ | savvalogaṃmi pāṇiṇaṃ ||75||<BR>
uggao vimalo bhāṇū | savvaloyapabhaṃkaro /<BR>
so karissai ujjoyaṃ | savvaloyaṃmi pāṇiṇaṃ ||76||<BR>
bhāṇū ya ii ke vutte | kesī goyamam abbavī /<BR>
kesim evaṃ buvaṃtaṃ tu | goyamo iṇam abbavī ||77||<BR>
uggao khīṇasaṃsāro | savvannū jiṇabhakkharo /<BR>
so karissai ujjoyaṃ | savvaloyaṃmi pāṇiṇaṃ ||78||<BR>
sāhu goyama pannā te | chinno me saṃsao imo /<BR>
anno vi saṃsao majjhaṃ | taṃ me kahasu goyamā ||79||<BR>
sārīramāṇase dukkhe | bajjhamāṇāṇa pāṇiṇaṃ /<BR>
khemaṃ sivam aṇābāhaṃ | ṭhāṇaṃ kiṃ mannasī muṇī ||80||<BR>
atthi egaṃ dhuvaṃ ṭhāṇaṃ | logaggaṃmi durāruhaṃ /<BR>
jattha natthi jarā maccū | vāhiṇo veyaṇā tahā ||81||<BR>
ṭhāṇe ya ii ke vutte | kesī goyamam abbavī /<BR>
kesim evaṃ buvaṃtaṃ tu | goyamo iṇam abbavī ||82||<BR>
nivvāṇaṃ ti abāhaṃ ti | siddhī logaggam eva ya /<BR>
khemaṃ sivaṃ aṇābāhaṃ | jaṃ caranti mahesiṇo ||83||<BR>
taṃ ṭhāṇaṃ sāsayaṃ vāsaṃ | loyaggaṃmi durāruhaṃ /<BR>
jaṃ saṃpattā na soyanti | bhavohantakarā muṇī ||84||<BR>
sāhu goyama pannā te | chinno me saṃsao imo /<BR>
namo te saṃsayātīta | savvasuttamahoyahī ||85||<BR>
evaṃ tu saṃsae chinne | kesī ghoraparakkame /<BR>
abhivandittā sirasā | goyamaṃ tu mahāyasaṃ ||86||<BR>
paṃcamahavvayadhammaṃ | paḍivajjai bhāvao /<BR>
purimassa pacchimaṃmi | magge tattha suhāvahe ||87||<BR>
kesīgoyamao niccaṃ | tammi āsi samāgame /<BR>
suyasīlasamukkaṃso | mahatthatthaviṇicchao ||88||<BR>
tosiyā parisā savvā | sammaggaṃ samuvaṭhiyā /<BR>
saṃthuyā te pasīyantu | bhayavaṃ kesigoyame ||89|| tti bemi ||<BR>
      || kesigoyamijjaṃ samattaṃ ||23||<BR>
<BR>
U/24 samiīo catuviṃśaṃ adhyayanam /<BR>
 <BR>
aṭha pavayaṇamāyāo | samiī guttī taheva ya /<BR>
paṃceva ya samiīo | tao guttīo āhiyā ||1||<BR>
iriyābhāsesaṇādāṇe | uccāre samiī iya /<BR>
maṇaguttī vayaguttī | kāyaguttī ya aṭhamā ||2||<BR>
eyāo aṭha samiīo | samāseṇa viyāhiyā /<BR>
duvālasaṃgaṃ jiṇakkhāyaṃ | māyaṃ jattha u pavayaṇaṃ ||3||<BR>
ālambaṇeṇa kāleṇa | maggeṇa jayaṇāya ya /<BR>
caukāraṇaparisuddhaṃ | saṃjae iriyaṃ rie ||4||<BR>
tattha ālambaṇaṃ nāṇaṃ | daṃsaṇaṃ caraṇaṃ tahā /<BR>
kāle ya divase vutte | magge uppahavajjie ||5||<BR>
davvao khettao ceva | kālao bhāvao tahā /<BR>
jāyaṇā cauvvihā vuttā | taṃ me kittayao suṇa ||6||<BR>
davvao cakkhusā pehe | jugamittaṃ ca khettao /<BR>
kālao jāva rīijjā | uvautte ya bhāvao ||7||<BR>
indiyatthe vivajjittā | sajjhāyaṃ ceva paṃcahā /<BR>
tam muttī tap purakkāre | uvautte riyaṃ rie ||8||<BR>
kohe māṇe ya māyāe | lobhe ya uvauttayā /<BR>
hāse bhae moharie | vikahāsu taheva ca ||9||<BR>
eyāiṃ aṭha ṭhāṇāiṃ | parivajjittu saṃjae /<BR>
asāvajjaṃ miyaṃ kāle | bhāsaṃ bhāsijja pannavaṃ ||10||<BR>
gavesaṇāe gahaṇe ya | paribhogesaṇāya ya /<BR>
āhārovahisejjāe | ee tinni visohae ||11||<BR>
uggamuppāyaṇaṃ paḍhame | bīe sohejja esaṇaṃ /<BR>
paribhoyaṃmi caukkaṃ | visohejja jayaṃ jaī ||12||<BR>
ohovahovaggahiyaṃ | bhaṇḍagaṃ duvihaṃ muṇī /<BR>
giṇhanto nikkhivanto vā | pauṃjejja imaṃ vihiṃ ||13||<BR>
cakkhusā paḍilehittā | pamajjejja jayaṃ jaī /<BR>
āie nikkhivejjā vā | duhao vī samie sayā ||14||<BR>
uccāraṃ pāsavaṇaṃ | khelaṃ siṃghāṇajalliyaṃ /<BR>
āhāraṃ uvahiṃ dehaṃ | annaṃ vāvi tahāvihaṃ ||15||<BR>
aṇāvāyam asaṃloe | aṇovāe ceva hoi saṃloe /<BR>
āvāyam asaṃloe | āvāe ceva saṃloe ||16||<BR>
aṇāvāyam asaṃloe | parassaṇuvaghāie /<BR>
same ajjhusire yāvi | acirakālakayaṃmi ya ||17||<BR>
vitthiṇṇe dūram ogāḍhe | nāsanne vilavajjie /<BR>
tasapāṇabīyarahie | uccārāīṇi vosire ||18||<BR>
eyāo paṃca samiīo | samāseṇa viyāhiyā /<BR>
etto ya tatto guttīo | vocchāmi aṇupuvvaso ||19||<BR>
saccā taheva mosā ya | saccamosā taheva ya /<BR>
cautthī asaccamosā ya | maṇaguttīo cauvvihā ||20||<BR>
saṃrambhasamārambhe | ārambhe ya taheva ya /<BR>
maṇaṃ pavattamāṇaṃ tu | niyattejja jayaṃ jaī ||21||<BR>
saccā taheva mosā ya | saccamosā taheva ya /<BR>
cautthī asaccamosā ya | vaiguttī cauvvihā ||22||<BR>
saṃrambhasamārambhe | ārambhe ya taheva ya /<BR>
vayaṃ pavattamāṇaṃ tu | niyattejja jayaṃ jaī ||23||<BR>
ṭhāṇe nisīyaṇe ceva | taheva ya tuyaaṇe /<BR>
ullaṃghaṇapallaṃghaṇe | indiyāṇa ya juṃjaṇe ||24||<BR>
saṃrambhasamārambhe | ārambhaṃmi taheva ya /<BR>
kāyaṃ pavattamāṇaṃ tu | niyattejja jayaṃ jaī ||25||<BR>
eyāo paṃca samiīo | caraṇassa ya pavattaṇe /<BR>
guttī niyattaṇe vuttā | asubhatthesu savvaso ||26||<BR>
esā pavayaṇamāyā | je sammaṃ āyare muṇī /<BR>
se khippaṃ savvasaṃsārā | vippamuccai paṇḍie ||27|| tti bemi ||<BR>
     || samiīo samattāu ||24||<BR>
<BR>
U/25 jannaijjaṃ paṃcaviṃśam adhyayanam/<BR>
<BR>
māhaṇakulasaṃbhūo | āsi vippo mahāyaso /<BR>
jāyāī jamajannaṃmi | jayaghosi tti nāmao ||1||<BR>
indiyaggāmaniggāhī | maggagāmī mahāmuṇī /<BR>
gāmāṇuggāmaṃ rīyaṃte | patte vāṇārasiṃ puriṃ ||2||<BR>
vāṇārasīe bahiyā | ujjāṇaṃmi maṇorame /<BR>
phāsue sejjasaṃthāre | tattha vāsam uvāgae ||3||<BR>
aha teṇeva kāleṇaṃ | purīe tattha māhaṇe /<BR>
vijayaghosi tti nāmeṇa | jannaṃ jayai veyavī ||4||<BR>
aha se tattha aṇagāre | māsakkhamaṇapāraṇe /<BR>
vijayaghosassa jannaṃmi | bhikkhamaṭhā uvaṭhie ||5||<BR>
samuvaṭhiyaṃ tahiṃ santaṃ | jāyago paḍisehae /<BR>
na hu dāhāmi te bhikkhaṃ | bhikkhū jāyāhi annao ||6||<BR>
je ya veyaviū vippā | jannaṭhā ya je diyā /<BR>
joisaṃgaviū je ya | je ya dhammāṇa pāragā ||7||<BR>
je samatthā samuddhattuṃ | param appāṇam eva ya /<BR>
tesiṃ annamiṇaṃ deyaṃ | bho bhikkhū savvakāmiyaṃ ||8||<BR>
so tattha eva paḍisiddho | jāyageṇa mahāmuṇī /<BR>
na vi ruṭho na vi tuṭho | uttimaṭhagavesao ||9||<BR>
nannaṭhaṃ pāṇaheuṃ vā | na vi nivvāhaṇāya vā /<BR>
tesiṃ vimokkhaṇaṭhāe | iṇaṃ vayaṇam abbavī ||10||<BR>
navi jāṇasi veyamuhaṃ | navi jannāṇa jaṃ muhaṃ /<BR>
nakkhattāṇa muhaṃ jaṃ ca | jaṃ ca dhammāṇa vā muhaṃ ||11||<BR>
je samatthā samuddhattuṃ | param appāṇam eva ya /<BR>
na te tumaṃ viyāṇāsi | aha jāṇāsi to bhaṇa ||12||<BR>
tassakkhevapamokkhaṃ tu | avayanto tahiṃ dio /<BR>
sapariso paṃjalī houṃ | pucchaī taṃ mahāmuṇiṃ ||13||<BR>
veyāṇaṃ ca muhaṃ būhi | būhi jannāṇa jaṃ muhaṃ /<BR>
nakkhattāṇa muhaṃ būhi | būhi dhammāṇa vā muhaṃ ||14||<BR>
je samatthā samuddhattuṃ | param appāṇam eva ya /<BR>
eyaṃ me saṃsayaṃ savvaṃ | sāhū kahasu pucchio ||15||<BR>
aggihuttamuhā veyā | jannaṭhī veyasā muhaṃ /<BR>
nakkhattāṇa muhaṃ cando | dhammāṇa kāsavo muhaṃ ||16||<BR>
jahā candaṃ gahāīyā | ciṭhantī paṃjalīuḍā /<BR>
vandamāṇā namaṃsantā | uttamaṃ maṇahāriṇo ||17||<BR>
ajāṇagā jannavāī | vijjāmāhaṇasaṃpayā /<BR>
gūḍhā sajjhāyatavasā | bhāsacchannā ivaggiṇo ||18||<BR>
jo loe bambhaṇo vutto | aggīva mahio jahā /<BR>
sayā kusalasaṃdiṭhaṃ | taṃ vayaṃ būma māhaṇaṃ ||19||<BR>
jo na sajjai āgantuṃ | pavvayanto na soyaī /<BR>
ramai ajjavayaṇaṃmi | taṃ vayaṃ būma māhaṇaṃ ||20|| <BR>
jāyarūvaṃ jahāmaṭhaṃ | niddhantamalapāvagaṃ /<BR>
rāgadosabhayāīyaṃ | taṃ vayaṃ būma māhaṇaṃ ||21||<BR>
tavassiyaṃ kisaṃ dantaṃ | avaciyamaṃsasoṇiyaṃ /<BR>
suvvayaṃ pattanivvāṇaṃ | taṃ vayaṃ būma māhaṇaṃ ||22||<BR>
tasapāṇe viyāṇettā | saṃgaheṇa ya thāvare /<BR>
jo na hiṃsai tiviheṇa | taṃ vayaṃ būma māhaṇaṃ ||23||<BR>
kohā vā jai vā hāsā | lohā vā jai vā bhayā /<BR>
musaṃ na vayaī jo u | taṃ vayaṃ būma māhaṇaṃ ||24||<BR>
cittamantam acittaṃ vā | appaṃ vā jai vā bahuṃ /<BR>
na giṇhāi adattaṃ je | taṃ vayaṃ būma māhaṇaṃ ||25||<BR>
divvamāṇusatericchaṃ | jo na sevai mehuṇaṃ /<BR>
maṇasā kāyavakkeṇaṃ | taṃ vayaṃ būma māhaṇaṃ ||26||<BR>
jahā pomaṃ jale jāyaṃ | novalippai vāriṇā /<BR>
evaṃ alittaṃ kāmehiṃ | taṃ vayaṃ būma māhaṇaṃ ||27||<BR>
aloluyaṃ muhājīviṃ | aṇagāraṃ akiṃcanaṃ /<BR>
asaṃsattaṃ gihatthesu | taṃ vayaṃ būma māhaṇaṃ ||28||<BR>
jahittā puvvasaṃjogaṃ | nāisaṃge ya bandhave /<BR>
jo na sajjai bhogesuṃ | taṃ vayaṃ būma māhaṇaṃ ||29||<BR>
pasubandhā savvaveyā ya | jaṭhaṃ ca pāvakammuṇā /<BR>
na taṃ tāyanti dussīlaṃ | kammāṇi balavanti hi ||30||<BR>
na vi muṇḍieṇa samaṇo | na oṃkāreṇa bambhaṇo /<BR>
na muṇī raṇṇavāseṇaṃ | kusacīreṇa tāvaso ||31||<BR>
samayāe samaṇo hoi | bambhacereṇa bambhaṇo /<BR>
nāṇeṇa u muṇī hoi | taveṇa hoi tāvaso ||32||<BR>
kammuṇā bambhaṇo hoi | kammuṇā hoi khattio /<BR>
vaiso kammuṇā hoi | suddo havai kammuṇā ||33||<BR>
ee pāukare buddhe | jehiṃ hoi siṇāyao /<BR>
savvakammavinimmukkaṃ | taṃ vayaṃ būma māhaṇaṃ ||34||<BR>
evaṃ guṇasamāuttā | je bhavanti diuttamā /<BR>
te samatthā u uddhattuṃ | param appāṇam eva ya ||35||<BR>
evaṃ tu saṃsae chinne | vijayaghose ya māhaṇe /<BR>
samudāya tayaṃ taṃ tu | jayaghosaṃ mahāmuṇiṃ ||36||<BR>
tuṭhe ya vijayaghose | iṇam udāhu kayaṃjalī /<BR>
māhaṇattaṃ jahābhūyaṃ | suṭhu me uvadaṃsiyaṃ ||37||<BR>
tubbhe jaiyā jannāṇaṃ | tubbhe veyaviūviū /<BR>
joisaṃgaviū tubbhe | tubbhe dhammāṇa pāragā ||38||<BR>
tubbhe samatthā uddhattuṃ | param appāṇam eva ya /<BR>
tam aṇuggahaṃ karehamhaṃ | bhikkheṇaṃ bhikkhu uttamā ||39||<BR>
na kajjaṃ majjha bhikkheṇa | khippaṃ nikkhamasū diyā /<BR>
mā bhamihisi bhayāvae | ghore saṃsārasāgare ||40||<BR>
uvalevo hoi bhogesu | abhogī novalippaī /<BR>
bhogī bhamai saṃsāre | abhogī vippamuccaī ||41||<BR>
ullo sukkho ya do chūḍhā | golayā maiyāmayā /<BR>
do vi āvaḍiyā kuḍḍe | jo ullo so 'ttha laggaī ||42||<BR>
evaṃ lagganti dummehā | je narā kāmalālasā /<BR>
virattā u na lagganti | jahā se sukkhagolae ||43||<BR>
evaṃ se vijayaghose | jayaghosassa antie /<BR>
aṇagārassa nikkhanto | dhammaṃ soccā aṇuttaraṃ ||44||<BR>
khavittā puvvakammāiṃ | saṃjameṇa taveṇa ya /<BR>
jayaghosavijayaghosā | siddhiṃ pattā aṇuttaraṃ ||45||  || tti bemi ||<BR>
     || jannaijjaṃ samattaṃ ||25||<BR>
<BR>
U/26 sāmāyārī ṣaḍviṃśatitamam adhyayanam /<BR>
 <BR>
sāmāyāriṃ pavakkhāmi | savvadukkhavimokkhaṇiṃ /<BR>
jaṃ carittāṇa nigganthā | tiṇṇā saṃsārasāgaraṃ ||1||<BR>
paḍhamā āvassiyā nāma | biiyā ya nisīhiyā ũ/<BR>
āpucchaṇā ya taiyā | cautthī paḍipucchaṇā ||2||<BR>
paṃcamī chandaṇā nāma | icchākāro ya chaṭhao /<BR>
sattamo micchakāro u | tahakkāro ya aṭhamo ||3||<BR>
abbhuṭhāṇaṃ ca navamaṃ | dasamī uvasaṃpadā /<BR>
esā dasaṃgā sāhūṇaṃ | sāmāyarī paveiyā ||4||<BR>
gamaṇe āvassiyaṃ kujjā | ṭhāṇe kujja nisīhiyaṃũ/<BR>
āpucchaṇaṃ sayaṃkaraṇe | parakaraṇe paḍipucchaṇaṃ ||5||<BR>
chandaṇā davvajāeṇaṃ | icchākāro ya sāraṇe /<BR>
micchākāro ya nindāe | tahakkāro paḍissue ||6||<BR>
abbhuṭhāṇaṃ gurūpūyā | acchaṇe uvasaṃpadā /<BR>
evaṃ dupaṃcasaṃjuttā | sāmāyārī paveiyāũ||7||<BR>
puvvillaṃmi caubbhāe | āiccaṃmi samuṭhie /<BR>
bhaṇḍayaṃ paḍilehittā | vandittā ya tao guruṃ ||8||<BR>
pucchijja paṃjaliuḍo | kiṃ kāyavvaṃ mae iha /<BR>
icchaṃ nioiuṃ bhante | veyāvacce va sajjhāe ||9||<BR>
veyāvacce niutteṇa | kāyavvaṃ agilāyao /<BR>
sajjhāe vā niutteṇa | savvadukkhavimokkhaṇe ||10||<BR>
divasassa cauro bhāge | bhikkhū kujjā viyakkhaṇo /<BR>
tao uttaraguṇe kujjā | diṇabhāgesu causu vi ||11||<BR>
paḍhamaṃ porisi sajjhāyaṃ | bīyaṃ jhāṇaṃ jhiyāyaī /<BR>
taiyāe bhikkhāyariyaṃ | puṇo cautthīi sajjhāyaṃ ||12||<BR>
āsāḍhe māse dupayā | pose māse cauppayā /<BR>
cittāsoesu māsesu | tippayā havai porisī ||13||<BR>
aṃgulaṃ sattaratteṇaṃ | pakkheṇaṃ ca duraṃgulaṃ /<BR>
vaḍḍhae hāyae vāvi | māseṇaṃ cauraṃgulaṃ ||14||<BR>
āsāḍhabahulapakkhe | bhaddavae kattie ya pose ya /<BR>
phagguṇavāisāhesu ya | boddhavvā omarattāo ||15||<BR>
jeṭhāmūle āsāḍhasāvaṇe | chahiṃ aṃgulehiṃ paḍilehā /<BR>
aṭhahiṃ bīyatayaṃmi | taie dasa aṭhahiṃ cautthe ||16||<BR>
rattiṃ pi cauro bhāge | bhikkhū kujjā viyakkhaṇo /<BR>
tao uttaraguṇe kujjā | rāibhāesu causu vi ||17||<BR>
paḍhamaṃ porisi sajjhāyaṃ | bīyaṃ jhāṇaṃ jhiyāyaī /<BR>
taiyāe niddamokkhaṃ tu | cautthī bhujjo vi sajjhāyaṃ ||18||<BR>
jaṃ nei jayā rattiṃ | nakkhattaṃ taṃmi nahacaubbhāe /<BR>
saṃpatte viramejjā | sajjhāyaṃ paosakālammi ||19||<BR>
tammeva ya nakkhatte | gayaṇacaubbhāgasāvasesaṃmi /<BR>
verattiyaṃ pi kālaṃ | paḍilehittā muṇī kujjā ||20||<BR>
puvvillaṃmi caubbhāe | paḍilehittāṇa bhaṇḍayaṃ /<BR>
guruṃ vandittu sajjhāyaṃ | kujjā dukkhavimokkhaṇaṃ ||21||<BR>
porisīe caubbhāe | vandittāṇa tao guruṃ /<BR>
apaḍikkamittā kālassa | bhāyaṇaṃ paḍilehae ||22||<BR>
muhapottiṃ paḍilehittā | paḍilehijja gocchagaṃ /<BR>
gocchagalaiyaṃgulio | vatthāiṃ paḍilehae ||23||<BR>
uḍḍhaṃ thiraṃ aturiyaṃ | puvvaṃ tā vattham eva paḍilehe /<BR>
to biiyaṃ papphoḍe | taiyaṃ ca puṇo pamajjijja ||24||<BR>
aṇaccāviyaṃ avaliyaṃ | aṇāṇubandhim amosaliṃ ceva /<BR>
chappurimā nava khoḍā | pāṇīpāṇivisohaṇaṃ ||25||<BR>
ārabhaḍā sammaddā | vajjeyavvā ya mosalī taiyā /<BR>
papphoḍaṇā cautthī | vikkhittā veiyā chaṭhī ||26||<BR>
pasiḍhilapalambalolā | egā mosā aṇegarūvadhuṇā /<BR>
kuṇai pamāṇipamāyaṃ | saṃkiyagaṇaṇovagaṃ kujjā ||27||<BR>
aṇūṇāirittapaḍilehā | avivaccāsā taheva ya /<BR>
paḍhamaṃ payaṃ pasatthaṃ | sesāṇi ya appasatthāiṃ ||28||<BR>
paḍilehaṇaṃ kuṇanto | mihokahaṃ kuṇai jaṇavayakahaṃ vā /<BR>
dei va paccakkhāṇaṃ | vāei sayaṃ paḍicchai vā ||29||<BR>
puḍhavīṇāukkāe | teū-vāū-vaṇassai-tasāṇaṃ /<BR>
paḍilehaṇāpamatto | chaṇhaṃ pi virāhao hoi ||30||<BR>
puḍhavīṇāukkāe | teū-vāū-vaṇassai-tasāṇaṃ /<BR>
paḍilehaṇāāutto | chaṇhaṃ saṃrakkhao hoi ||31||<BR>
taiyāe porisīe | bhattaṃ pāṇaṃ gavesae /<BR>
chaṇhaṃ annayarāe | kāraṇaṃmi samuṭhie ||32||<BR>
veyaṇa-veyāvacce | iriyaṭhāe ya saṃjamaṭhāe /<BR>
taha pāṇavattiyāe | chaṭhaṃ puṇa dhammacintāe ||33||<BR>
niggantho dhiimanto | nigganthī vi na karejja chahiṃ ceva /<BR>
thāṇehi u imehiṃ | aṇaikkamaṇāi se hoi ||34||<BR>
āyaṃke uvasagge | titikkhayā bambhaceraguttīsu /<BR>
pāṇidayā tavaheuṃ | sarīravoccheyaṇaṭhāe ||35||<BR>
avasesaṃ bhaṇḍagaṃ gijjha | cakkhusā paḍilehae /<BR>
param addhajoyaṇāo | vihāraṃ viharae muṇī ||36||<BR>
cautthīe porisīe | nikkhivittāṇa bhāyaṇaṃ /<BR>
sajjhāyaṃ tao kujjā | savvabhāvavibhāvaṇaṃ ||37||<BR>
porisīe caubbhāe | vandittāṇa tao guruṃ /<BR>
paḍikkamittā kālassa | sejjaṃ tu paḍilehae ||38||<BR>
pāsavaṇuccārabhūmiṃ ca | paḍilehijja jayaṃ jaī /<BR>
kāussaggaṃ tao kujjā | savvadukkhavimokkhaṇaṃ ||39||<BR>
devasiyaṃ ca aīyāraṃ | cintijjā aṇupuvvaso /<BR>
nāṇe ya daṃsaṇe ceva | carittammi taheva ya ||40||<BR>
pāriyakāussaggo | vandittāṇa tao guruṃ /<BR>
desiyaṃ tu aīyāraṃ | āloejja jahakkamaṃ ||41||<BR>
paḍikkamittu nissallo | vandittāṇa tao guruṃ /<BR>
kāussaggaṃ tao kujjā | savvadukkhavimokkhaṇaṃ ||42||<BR>
pāriyakāussaggo | vandittāṇa tao guruṃ /<BR>
thuimaṃgalaṃ ca kāūṇa | kālaṃ saṃpaḍilehae ||43||<BR>
paḍhamaṃ porisi sajjhāyaṃ | bitiyaṃ jhāṇaṃ jhiyāyaī /<BR>
taiyāe niddamokkhaṃ tu | sajjhāyaṃ tu cautthie ||44||<BR>
porisīe cautthīe | kālaṃ tu paḍilehiyā /<BR>
sajjhāyaṃ tu tao kujjā | abohento asaṃjae ||45||<BR>
porisīe caubbhāe | vandiūṇa tao guruṃ /<BR>
paḍikkamittu kālassa | kālaṃ tu paḍilehae ||46||<BR>
āgae kāyavossagge | savvadukkhavimokkhaṇe /<BR>
kāussaggaṃ tao kujjā | savvadukkhavimokkhaṇaṃ ||47||<BR>
rāiyaṃ ca aīyāraṃ | cintijja aṇupuvvaso /<BR>
nāṇaṃmi daṃsaṇaṃmi ya | carittaṃmi tavaṃmi ya ||48||<BR>
pāriyakāussaggo | vandittāṇa tao guruṃ /<BR>
rāiyaṃ tu aīyāraṃ | āloejja jahakkamaṃ ||49||<BR>
paḍikkamittu nissalo | vandittāṇa tao guruṃ /<BR>
kāussaggaṃ tao kujjā | savvadukkhavimokkhaṇaṃ ||50||<BR>
kiṃ tavaṃ paḍivajjāmi | evaṃ tattha vicintae /<BR>
kāussaggaṃ tu pārittā | vandaī ya tao guruṃ ||51||<BR>
pāriyakāussaggo | vandittāṇa tao guruṃ /<BR>
tavaṃ tu paḍivajjejjā | kujjā siddhāṇa saṃthavaṃ ||52||<BR>
esā sāmāyārī | samāseṇa viyāhiyā /<BR>
jaṃ carittā bahū jīvā | tiṇṇā saṃsārasāgaraṃ ||53|| tti bemi ||<BR>
     || sāmāyārī samattā ||26||<BR>
     <BR>
U/27 khaluṃkijjaṃ saptaviṃśatitamam adhyayanam /<BR>
 <BR>
there gaṇahare gagge | muṇī āsi visārae /<BR>
āiṇṇe gaṇibhāvammi | samāhiṃ paḍisaṃdhae ||1||<BR>
vahaṇe vahamāṇassa | kantāraṃ aivattaī /<BR>
joge vahamāṇassa | saṃsāro aivattaī ||2||<BR>
khaluṃke jo u joei | vihammāṇo kilissaī /<BR>
asamāhiṃ ca veei | tottao se ya bhajjaī ||3||<BR>
egaṃ ḍasai pucchaṃmi | egaṃ vindhai 'bhikkhaṇaṃ /<BR>
ego bhaṃjai samilaṃ | ego uppahapaṭhio ||4||<BR>
ego paḍai pāseṇaṃ | nivesai nivajjaī /<BR>
ukkuddai upphiḍai | saḍhe bālagavī vae ||5||<BR>
māī muddheṇa paḍai | kuddhe gacche paḍippahaṃ /<BR>
mayalakkheṇa ciṭhaī | vegeṇa ya pahāvaī ||6||<BR>
chinnāle chindai selliṃ | duddanto bhaṃjae jugaṃ /<BR>
se vi ya sussuyāittā | ujjahittā palāyae ||7||<BR>
khaluṃkā jārisā jojjā | dussīsā vi hu tārisā /<BR>
joiyā dhammajāṇammi | bhajjantī dhiidubbalā ||8||<BR>
iḍḍhīgāravie ege | ege 'ttha rasagārave /<BR>
sāyāgāravie ege | ege sucirakohaṇe ||9||<BR>
bhikkhālasie ege | ege omāṇabhīrue /<BR>
thaddhe ege aṇusasammī | heūhiṃ kāraṇehi ya ||10||<BR>
so vi antarabhāsillo | dosam eva pakuvvaī /<BR>
āyariyāṇaṃ tu vayaṇaṃ | paḍikūlei 'bhikkhaṇaṃ ||11||<BR>
na sā mamaṃ viyāṇāi | na ya sā majjha dāhiī /<BR>
niggayā hohiī manne | sāhū anno 'ttha vaccau ||12||<BR>
pesiyā paliuṃcanti te | pariyanti samantao /<BR>
rāyaveṭhiṃ ca mannantā | karenti bhiuḍiṃ muhe ||13||<BR>
vāiyā saṃgahiyā ceva | bhattapāṇeṇa posiyā /<BR>
jāyapakkhā jahā haṃsā | pakkamanti diso disiṃ ||14||<BR>
aha sārahī vicintei | khaluṃkehiṃ samāgao /<BR>
kiṃ majjha duṭhasīsehiṃ | appā me avasīyaī ||15||<BR>
jārisā mama sīsāo | tārisā galigaddahā /<BR>
galigaddahe jahittāṇaṃ | daḍhaṃ pagiṇhaī tavaṃ ||16||<BR>
miumaddavasaṃpanno | gambhīro susamāhio /<BR>
viharai mahiṃ mahappā | sīlabhūeṇa appaṇā ||17|| tti bemi ||<BR>
     || khaluṃkijjaṃ samattaṃ ||27||<BR>
     <BR>
U/28 mokkhamaggagaī aṣāviṃśatitamam adhyayanam /<BR>
 <BR>
mokkhamaggagaiṃ taccaṃ | suṇeha jiṇabhāsiyaṃ /<BR>
caukāraṇasaṃjuttaṃ | nāṇadaṃsaṇalakkhaṇaṃ ||1||<BR>
nāṇaṃ ca daṃsaṇaṃ ceva | carittaṃ ca tavo tahā /<BR>
esa maggu tti pannatto | jiṇehiṃ varadaṃsihiṃ ||2||<BR>
nāṇaṃ ca daṃsaṇaṃ ceva | carittaṃ ca tavo tahā /<BR>
eyamaggam aṇuppattā | jīvā gacchanti soggaiṃ ||3||<BR>
tattha paṃcavihaṃ nāṇaṃ | suyaṃ ābhinibohiyaṃ /<BR>
ohināṇaṃ tu taiyaṃ | maṇanāṇaṃ ca kevalaṃ ||4||<BR>
eyaṃ paṃcavihaṃ nāṇaṃ | davvāṇa ya guṇāṇa ya /<BR>
pajjavāṇa ya savvesiṃ | nāṇaṃ nāṇīhi daṃsiyaṃ ||5||<BR>
guṇāṇam āsao davvaṃ | egadavvassiyā guṇā /<BR>
lakkhaṇaṃ pajjavāṇaṃ tu | ubhao assiyā bhave ||6||<BR>
dhammo ahammo āgāsaṃ | kālo puggala-jantavo /<BR>
esa logo tti pannatto | jiṇehiṃ varadaṃsihiṃ ||7||<BR>
dhammo ahammo āgāsaṃ | davvaṃ ikkikkam āhiyaṃ /<BR>
aṇantāṇi ya davvāṇi | kālo puggala-jantavo ||8||<BR>
gailakkhaṇo u dhammo | ahammo ṭhāṇalakkhaṇo /<BR>
bhāyaṇaṃ savvadavvāṇaṃ | nahaṃ ogāhalakkhaṇaṃ ||9||<BR>
vattaṇālakkhaṇo kālo | jīvo uvaogalakkhaṇo /<BR>
nāṇeṇaṃ daṃsaṇeṇaṃ ca | suheṇa ya duheṇa ya ||10||<BR>
nāṇaṃ ca daṃsaṇaṃ ceva | carittaṃ ca tavo tahā /<BR>
vīriyaṃ uvaogo ya | eyaṃ jīvassa lakkhaṇaṃ ||11||<BR>
saddandhayāraṇujjoo | pahā chāyā tave i vā /<BR>
vaṇṇarasagandhaphāsā | puggalāṇaṃ tu lakkhaṇaṃ ||12||<BR>
egattaṃ ca puhattaṃ ca | saṃkhā saṃṭhāṇam eva ya /<BR>
saṃjogā ya vibhāgā ya | pajjavāṇaṃ tu lakkhaṇaṃ ||13||<BR>
jīvājīvā ya bandho ya | puṇṇaṃ pāvāsavā tahā /<BR>
saṃvaro nijjarā mokkho | santee tahiyā nava ||14||<BR>
tahiyāṇaṃ tu bhāvāṇaṃ | sabbhāve uvaesaṇaṃ /<BR>
bhāveṇaṃ saddahantassa | sammattaṃ taṃ viyāhiyaṃ ||15||<BR>
nisagguvaesaruī | āṇaruī sutta-bīyaruim eva /<BR>
abhigama-vitthāraruī | kiriyā-saṃkheva-dhammaruī ||16||<BR>
bhūyattheṇāhigayā | jīvājīvā ya puṇṇapāvaṃ ca /<BR>
sahasammuiyāsavasaṃvaro ya | roei u nisaggo ||17||<BR>
jo jiṇadiṭhe bhāve | cauvvihe saddahāi sayam eva /<BR>
emeva nannaha ttiya | sa nisaggarui tti nāyavvo ||18||<BR>
ee ceva u bhāve | uvaiṭhe jo pareṇa saddahaī /<BR>
chaumattheṇa jiṇeṇa va | uvaesarui tti nāyavvo ||19||<BR>
rāgo doso moho | annāṇaṃ jassa avagayaṃ hoi /<BR>
āṇāe roeṃto | so khalu āṇāruī nāmaṃ ||20||<BR>
jo suttam ahijjanto | sueṇa ogāhaī u sammattaṃ /<BR>
aṃgeṇa bahireṇa va | so suttarui tti nāyavvo ||21||<BR>
egeṇa aṇegāiṃ | payāiṃ jo pasaraī u sammattaṃ /<BR>
udae vva tellabindū | so bīyarui tti nāyavvo ||22||<BR>
so hoi abhigamaruī | suyanāṇaṃ jeṇa atthao diṭhaṃũ/<BR>
ekkārasa aṃgāiṃ | paiṇṇagaṃ diṭhivāo ya ||23||<BR>
davvāṇa savvabhāvā | savvapamāṇehi jassa uvaladdhā /<BR>
savvāhi nayavihīhiṃ | vitthārarui tti nāyavvo ||24||<BR>
daṃsaṇanāṇacaritte | tavaviṇae savvasamiiguttīsu /<BR>
jo kiriyābhāvaruī | so khalu kiriyāruī nāma ||25||<BR>
aṇabhiggahiyakudiṭhī | saṃkhevarui tti hoi nāyavvo /<BR>
avisārao pavayaṇe | aṇabhiggahio ya sesesu ||26||<BR>
jo atthikāyadhammaṃ | suyadhammaṃ khalu carittadhammaṃ ca /<BR>
saddahai jiṇābhihiyaṃ | so dhammarui tti nāyavvo ||27||<BR>
paramatthasaṃthavo vā | sudiṭhaparamatthasevaṇaṃ vā vi /<BR>
vāvannakudaṃsaṇavajjaṇā ya | sammattasaddahaṇā ||28||<BR>
natthi carittaṃ sammatta | vihūṇaṃ daṃsaṇe u bhaiyavvaṃ /<BR>
sammattacarittāiṃ | jugavaṃ puvvaṃ va sammattaṃ ||29||<BR>
nādaṃsaṇissa nāṇaṃ | nāṇeṇa viṇā na hunti caraṇaguṇā /<BR>
aguṇissa natthi mokkho | natthi amokkhassa nivvāṇaṃ ||30||<BR>
nissaṃkiya-nikkaṃkhi | nivvitigicchā amūḍhadiṭhī ya /<BR>
uvavūha-thirīkaraṇe | vacchalla-pabhāvaṇe aṭha ||31||<BR>
sāmāiyattha paḍhamaṃ | cheovaṭhāvaṇaṃ bhave bīyaṃ /<BR>
parihāravisuddhīyaṃ | suhumaṃ taha saṃparāyaṃ ca ||32||<BR>
akasāyam ahakkhāyaṃ | chaumatthassa jiṇassa vā /<BR>
eyaṃ cayarittakaraṃ | cārittaṃ hoi āhiyaṃ ||33||<BR>
tavo ya duviho vutto | bāhirabbhantaro tahā /<BR>
bāhiro chavviho vutto | emevabbhantaro tavo ||34||<BR>
nāṇeṇa jāṇaī bhāve | daṃsaṇeṇa ya saddahe /<BR>
caritteṇa nigiṇhāi | taveṇa parisujjhaī ||35||<BR>
khavettā puvvakammāiṃ | saṃjameṇa taveṇa ya /<BR>
savvadukkhapahīṇaṭhā | pakkamanti mahesiṇo ||36|| tti bemi ||<BR>
     || mokkhamaggagaī samattā ||28||<BR>
     <BR>
U/29 sammattaparakkame ekonatriṃśam adhyayanam /<BR>
 <BR>
suyaṃ me āusaṃ teṇaṃ bhagavayā evam akkhāyaṃ | iha khalu ||*197.1||<BR>
sammattaparakkame nāma ajjhayaṇe samaṇeṇa bhagavayā mahāvīreṇaṃ ||*197.2||<BR>
kāsaveṇaṃ eveie jaṃ sammaṃ saddahittā pattiyāittā royaittā ||*197.3||<BR>
phāsittā pālaittā tīrittā kittaittā sohaittā ārāhittā ||*197.4||<BR>
āṇāe aṇupālaittā bahave jīvā sijjhanti bujjhanti ||*197.5||<BR>
muccanti parinivvāyanti savvadukkhāṇamantaṃ karenti | tassa -aṃ ||*197.6||<BR>
ayamaṭhe evamāhijjai taṃ jahā | saṃvege 1 nivvee 2 dhammasaddhā 3 ||*197.7||<BR>
gurusāhammiyasurasūsa-yā 4 āloyaṇayā 5 nindaṇayā 6 ||*197.8||<BR>
garihaṇayā 7 sāmāie 8 cauvvīsatthave 9 vandaṇe 10 ||*197.9||<BR>
paḍikkamaṇe 11 kāussagge 12 paccakkhāṇe 13 thavathuīmaṃgale 14 ||*197.10||<BR>
kālapaḍilehaṇayā 15 pāyacchittakaraṇe 16 khamāvayaṇayā 17 ||*197.11||<BR>
sajjhāe 18 vāyaṇayā 19 paḍipucchaṇayā 20 ||*197.12||<BR>
paḍiyaaṇayā 21 aṇuppehā 22 dhammakahā 23 suyassa ||*197.13||<BR>
ārāhaṇayā 24 egaggamaṇasaṃnivesaṇayā 25 saṃjame 26 ||*198.1||<BR>
tave 27 vodāṇe 28 suhasāe 29 appaḍibaddhayā 30 vicittasayaṇāsaṇasevaṇayā 31 ||*198.2||<BR>
viṇiyaaṇayā 32 saṃbhogapaccakkhāṇe 33 ||*198.3||<BR>
uvahipaccakkhāṇe 34 āhārapaccakkhāṇe 35 ||*198.4||<BR>
kasāyapaccakkhāṇe 36 jogapaccakkhāṇe 37 sarīrapaccakkhāṇe 38 ||*198.5||<BR>
sahāyapaccakkhāṇe 39 bhattapaccakkhāṇe 40 sabbhāvapaccakkhāṇe 41 ||*198.6||<BR>
paḍirūvaṇayā 42 veyāvacce 43 ||savvaguṇasaṃpuṇṇayā 44 ||*198.7||<BR>
vīyarāgayā 45 khantī 46 muttī 47 maddave 48 ajjave 49 ||*198.8||<BR>
bhāvasacce 50 karaṇasacce 51 jogasacce 52 maṇaguttayā 53  ||*198.9||<BR>
vayaguttayā 54 kāyaguttayā 55 maṇasamādhāraṇayā 56 vayasamādhāraṇayā 57<BR>
||*198.10||<BR>
kāyasamādhāraṇayā 58 nāṇasaṃpannayā 59 ||*198.11||<BR>
daṃsaṇasaṃpannayā 60 carittasaṃpannayā 61 soindiyaniggahe 62 ||*198.12||<BR>
cakkhindiyaniggahe 63 ghāṇindiyaniggahe 64 jibbhindiyaniggahe 65 ||*198.13||<BR>
phāsindiyaniggahe 66 kohavijae 67 māṇavijae 68 ||*198.14||<BR>
māyāvijae 69 lohavijae 70 pejjadosamicchādaṃsaṇavijae 71 ||*198.15||<BR>
selesī 72 akammayā 73 ||*198.16||<BR>
     1 saṃvegeṇaṃ bhante jīve kiṃ jaṇayai | saṃvegeṇaṃ aṇuttaraṃ ||*198.17||<BR>
dhammasaddhaṃ jaṇayai | aṇuttarāe dhammasaddhāe saṃvegaṃ havvamāgacchai ||*198.18||<BR>
aṇantāṇubandhikohamāṇamāyālobhe khavei | kammaṃ na ||*198.19||<BR>
bandhai | tappaccaiyaṃ ca -aṃ micchattavisohiṃ kāūṇa daṃsaṇārāhae ||*198.20||<BR>
bhavai | daṃsaṇavisohīe ya -aṃ visuddhāe atthegaie teṇeva ||*198.21||<BR>
bhavaggahaṇeṇaṃ sijjhaī | sohīe ya -aṃ visuddhāe taccaṃ puṇo ||*199.1||<BR>
       bhavaggahaṇaṃ nāikkamai 1 ||*199.2||<BR>
     2 nivvedeṇaṃ bhante jīve kiṃ jaṇayai | nivveeṇaṃ divvamāṇusatericchiesu ||*199.3||<BR>
       kāmabhogesu nivveyaṃ havvamāgacchai | savvavisaesu ||*199.4||<BR>
       virajjai savvavisaesu virajjamāṇe ārambhapariccāyaṃ karei | ||*199.5||<BR>
       ārambhapariccāyaṃ karemāṇe saṃsāramaggaṃ vocchindai siddhimaggaṃ ||*199.6||<BR>
       paḍivanne ya bhavai 2 ||*199.7||<BR>
     3 dhammasaddhāe -aṃ bhante jīve kiṃ jaṇayai | dhammasaḍdhāe ||*199.8||<BR>
       -aṃ sāyāsokkhesu rajjamāṇe virajjai | āgāradhammaṃ ca -aṃ ||*199.9||<BR>
       cayai aṇagārie -aṃ jīve sārīramāṇasāṇaṃ dukkhāṇaṃ ||*199.10||<BR>
       cheyaṇabheyaṇasaṃjogāīṇaṃ voccheyaṃ karei avvābāhaṃ ca suhaṃ ||*199.11||<BR>
       nivvattei 3 ||*199.12||<BR>
     4 gurusāhammiyasussūsaṇāe -aṃ bhante jīve kiṃ jaṇayai | ||*199.13||<BR>
       gurusāhammiyasussūsaṇāe -aṃ viṇayapaḍivattiṃ jaṇayai | viṇayapaḍivanne ||*199.14||<BR>
       ya -aṃ jīve aṇaccāsāyaṇasīle neraiyatirikkhajoṇiyamaṇussadevaduggaīo ||*199.15||<BR>
       nirumbhai vaṇṇasaṃjalaṇabhattibahumāṇayāe ||*199.16||<BR>
       maṇussadevagaīo nibandhai siddhiṃ soggaiṃ ca visohei ||*199.17||<BR>
       pasatthāiṃ ca -aṃ viṇayamūlāiṃ savvakajjāiṃ sāhei ||*199.18||<BR>
       anne ya bahave jīve viṇiittā bhavai 4 ||*199.19||<BR>
     5 āloyaṇāe -aṃ bhante jīve kiṃ jaṇayai | āloyaṇāe ||*199.20||<BR>
       -aṃ māyāniyāṇamicchādaṃsaṇasallāṇaṃ mokkhamaggavigghāṇaṃ  ||*199.21||<BR>
       aṇantasaṃsārabandhaṇāṇaṃ uddharaṇaṃ karei | ujjubhāvaṃ ca ||*200.1||<BR>
       jaṇayai | ujjubhāvapaḍivanne ya -aṃ jīve amāī itthīveyanapuṃsagaveyaṃ ||*200.2||<BR>
       ca na bandhai | puvvabaddhaṃ ca -aṃ nijjarei 5 ||*200.3||<BR>
     6 nindaṇayāe -aṃ bhante jīve kiṃ jaṇayai | nindaṇayāe ||*200.4||<BR>
       -aṃ pacchāṇutāvaṃ jaṇayai | pacchāṇutāveṇaṃ virajjamāṇe karaṇaguṇaseḍhiṃ ||*200.5||<BR>
       paḍivajjai karaṇaguṇaseḍhīpaḍivanne ya -aṃ aṇagāre ||*200.6||<BR>
       mohaṇijjaṃ kammaṃ ugghāei 6 ||*200.7||<BR>
     7 garahaṇayāe -aṃ bhante jīve kiṃ jaṇayai | garahaṇayāe ||*200.8||<BR>
       apurekkāraṃ jaṇayai | apurekkāragae -aṃ jīve appasatthehiṃto ||*200.9||<BR>
       jogehiṃto niyattei pasatthe ya paḍivajjai pasatthajogapaḍivanne ||*200.10||<BR>
       ya -aṃ aṇagāre aṇantaghāipajjave khavei 7 ||*200.11||<BR>
     8 sāmāieṇaṃ bhante jīve kiṃ jaṇayai | sāmāieṇaṃ ||*200.12||<BR>
       sāvajjajogaviraiṃ jaṇayai 8 ||*200.13||<BR>
     9 cauvvīsatthaeṇaṃ bhante jīve kiṃ jaṇayai | cauvvīsatthaeṇaṃ daṃsaṇavisohiṃ ||*200.14||<BR>
       jaṇayai 9 ||*200.15||<BR>
    10 vandaṇaeṇaṃ bhante jīve kiṃ jaṇayai | vandaṇaeṇaṃ nīyāgoyaṃ ||*200.16||<BR>
       kammaṃ khavei | uccāgoyaṃ kammaṃ nibandhai | sohaggaṃ ca -aṃ apaḍihayaṃ<BR>
||*200.17||<BR>
       āṇāphalaṃ nivvattei dāhiṇabhāvaṃ ca -aṃ jaṇayai 10 ||*200.18||<BR>
    11 paḍikkamaṇeṇaṃ bhante jīve kiṃ jaṇayai | paḍikkamaṇeṇaṃ vayachiddāṇi ||*200.19||<BR>
       pihei pihiyavayachidde puṇa jīve niruddhāsave ||*200.20||<BR>
       asabalacaritte aṭhasu pavayaṇamāyāsu uvautte apuhatte suppaṇihiṃdie ||*201.1||<BR>
       viharai 11 ||*201.2||<BR>
    12 kāussaggeṇaṃ bhante jīve kiṃ jaṇayai | kāussaggeṇaṃ tīyapaḍuppannaṃ ||*201.3||<BR>
       pāyacchittaṃ visohei | visuddhapāyacchitte ya jīve nivvuyahiyae ||*201.4||<BR>
       ohariyabharu vva bhāravahe pasatthajjhāṇovagae suhaṃ ||*201.5||<BR>
       suheṇaṃ viharai 12 ||*201.6||<BR>
    13 paccakkhāṇeṇaṃ bhante jīve kiṃ jaṇayai | paccakkhāṇeṇaṃ āsavadārāīiṃ ||*201.7||<BR>
       nirumbhai | paccakkhāṇeṇaṃ icchānirohaṃ jaṇayai | icchānirohaṃ ||*201.8||<BR>
      gae ya -aṃ jīve savvadavvesu viṇīyataṇhe sīibhūe ||*201.9||<BR>
      viharai 13 ||*201.10||<BR>
    14 thavathuimaṃgaleṇaṃ bhante jīve kiṃ jaṇayai | thavathuimaṃgaleṇaṃ ||*201.11||<BR>
       nāṇadaṃsaṇacarittabohilābhaṃ jaṇayai | nāṇadaṃsaṇacarittabohilābhasaṃpanne<BR>
||*201.12||<BR>
       ya -aṃ jīve antakiriyaṃ kappavimāṇovavattigaṃ ||*201.13||<BR>
       ārāhaṇaṃ ārāhei 14 ||*201.14||<BR>
    15 kālapaḍilehaṇayāe -aṃ bhante jīve kiṃ jaṇayai ||*201.15||<BR>
       kālapaḍilehaṇayāe nāṇāvaraṇijjaṃ kammaṃ khavei 15 ||*201.16||<BR>
    16 pāyacchittakaraṇeṇaṃ bhante jīve kiṃ jaṇayai | pāyacchittakaraṇeṇaṃ ||*201.17||<BR>
       pāvavisohiṃ jaṇayai niraiyāre vāvi bhavai | sammaṃ ca -aṃ ||*201.18||<BR>
       pāyacchittaṃ paḍivajjamāṇe maggaṃ  ca maggaphalaṃ ca visohei ||*201.19||<BR>
       āyāraṃ ca āyāraphalaṃ ca ārāhei 16 ||*201.20||<BR>
    17 khamāvaṇayāe -aṃ bhante jīve kiṃ jaṇayai | khamāvaṇayāe ||*202.1||<BR>
       palhāyaṇabhāvaṃ jaṇayai | palhāyaṇabhāvam uvagae ya savvapāṇabhūyajīvasattesu<BR>
||*202.2||<BR>
       mettībhāvam uppāei | mettībhāvam uvagae yāvi ||*202.3||<BR>
       jīve bhāvavisohiṃ kāūṇa nibbhae bhavai 17 ||*202.4||<BR>
    18 sajjhāeṇa bhante jīve kiṃ jaṇayai | sajjhāeṇa nāṇāvaraṇijjaṃ ||*202.5||<BR>
       kammaṃ khavei 18 ||*202.6||<BR>
    19 vāyaṇāe -aṃ bhante jīve kiṃ jaṇayai | vāyaṇāe nijjaraṃ ||*202.7||<BR>
       jaṇayai suyassa ya aṇāsāyaṇāe vaae | suyassa ||*202.8||<BR>
       aṇāsāyaṇāe vaamāṇe titthadhammaṃ avalambai | titthadhammaṃ ||*202.9||<BR>
       avalambamāṇe mahānijjare mahāpajjavasāṇe bhavai 19 ||*202.10||<BR>
    20 paḍipucchaṇayāe -aṃ bhante jīve kiṃ jaṇayai | paḍipucchaṇayāe ||*202.11||<BR>
       suttatthatadubhayāiṃ visohei | kaṃkhāmohaṇijjaṃ kammaṃ vocchindai 20 ||*202.12||<BR>
    21 pariyaaṇāe -aṃ bhante jīve kiṃ jaṇayai | pariyaaṇāe vaṃjaṇāiṃ ||*202.14||<BR>
       jaṇayai vaṃjaṇaladdhiṃ ca uppāei 21 ||*202.15||<BR>
    22 aṇuppehāe -aṃ bhante jīve kiṃ jaṇayai | aṇuppehāe ||*202.16||<BR>
       āuyavajjāo sattakammappagaḍīo ghaṇiyabandhaṇabaddhāo siḍhilabandhaṇabaddhāo<BR>
||*202.17||<BR>
       pakarei dīhakālaṭhiiyāo hassakālaṭhiiyāo ||*202.18||<BR>
       pakarei tivvāṇubhāvāo mandāṇubhāvāo ||*202.19||<BR>
       pakarei [ bahupaesaggāo appapaesaggāo pakarei ] āuyaṃ ca -aṃ ||*202.20||<BR>
       kammaṃ siyā bandhai siyā no bandhai | asāyāveyaṇijjaṃ ca -aṃ ||*203.1||<BR>
       kammaṃ no bhujjo bhujjo uvaciṇāi aṇāiyaṃ ca -aṃ aṇavadaggaṃ ||*203.2||<BR>
       dīhamaddhaṃ cāurantaṃ saṃsārakantāraṃ khippām eva vīivayai 22 ||*203.3||<BR>
    23 dhammakahāe -aṃ bhante jīve kiṃ jaṇayai | dhammakahāe nijjaraṃ ||*203.4||<BR>
       jaṇayai dhammakahāe -aṃ pavayaṇaṃ pabhāvei | pavayaṇapabhāveṇaṃ ||*203.5||<BR>
       jīve āgamesassa bhaddattāe kammaṃ nibandhai 23 ||*203.6||<BR>
    24 suyassa ārāhaṇayāe -aṃ bhante jīve kiṃ jaṇayai ||*203.7||<BR>
       suyassa annāṇaṃ khavei na ya saṃkilissai 24 ||*203.8||<BR>
    25 egaggamaṇasaṃnivesaṇayāe -aṃ bhante jīve kiṃ ja-yai ||*203.9||<BR>
       egaggamaṇasaṃnivesaṇayāe cittanirohaṃ karei 25 ||*203.10||<BR>
    26 saṃjamaeṇaṃ bhante jīve kiṃ jaṇayai | saṃjamaeṇaṃ aṇaṇhayattaṃ ||*203.11||<BR>
      jaṇayai 26 ||*203.12||<BR>
    27 taveṇaṃ bhante jīve kiṃ jaṇayai | taveṇaṃ vodāṇaṃ ||*203.13||<BR>
       jaṇayai 27 ||*203.14||<BR>
    28 vodāṇeṇaṃ bhante jīve kiṃ jaṇayai | vodāṇeṇaṃ akiriyaṃ ||*203.15||<BR>
       jaṇayai akiriyāe bhavittā tao pacchā sijjhai bujjhai ||*203.16||<BR>
       muccai parinivvāyai savvadukkhāṇam antaṃ karei 28 ||*203.17||<BR>
    29 suhasāeṇaṃ bhante jīve kiṃ jaṇayai | suhasāeṇaṃ aṇussuyattaṃ ||*203.18||<BR>
       jaṇayai aṇussuyāe -aṃ jīve aṇukampae aṇubbhaḍe ||*203.19||<BR>
       vigayasoge carittamohaṇijjaṃ kammaṃ khavei 29 ||*203.20||<BR>
    30 appaḍibaddhayāe -aṃ bhante jīve kiṃ jaṇayai | appaḍibaddhayāe ||*203.21||<BR>
       nissaṃgattaṃ jaṇayai | nissaṃgateṇaṃ jīve ege egaggacitte diyā ||*204.1||<BR>
       ya rāo ya asajjamāṇe  appaḍibaddhe yāvi viharai 30 ||*204.2||<BR>
    31 vivittasayaṇāsaṇayāe -aṃ bhante jīve kiṃ jaṇayai ||*204.3||<BR>
         vivittasayaṇāsaṇayāe carittaguttiṃ  jaṇayai | carittagutte ya -aṃ jīve vivittāhāre<BR>
||*204.4||<BR>
         daḍhacaritte egantarae mokkhabhāvapaḍivanne aṭhavihakammagaṇṭhiṃ ||*204.5||<BR>
         nijjarei 31 ||*204.6||<BR>
    32 viniyaayāe -aṃ bhante jīve kiṃ jaṇayai | viniyaayāe ||*204.7||<BR>
         pāvakammāṇaṃ akaraṇayāe abbhuṭhei | puvvabaddhāṇa ya nijjaraṇayāe ||*204.8||<BR>
         taṃ niyattei tao pacchā cāurantaṃ saṃsārakantāraṃ ||*204.9||<BR>
        vīivayai 32 ||*204.10||<BR>
    33 saṃbhogapaccakkhāṇeṇaṃ bhante jīve kiṃ jaṇayai | saṃbhogapaccakkhāṇeṇaṃ ||*204.11||<BR>
       ālambaṇāiṃ khavei | nirālambaṇassa ya āyayaṭhiyā jogā ||*204.12||<BR>
       bhavanti | saeṇaṃ lābheṇaṃ saṃtussai paralābhaṃ no āsādei ||*204.13||<BR>
       paralābhaṃ no takkei no pīhei no patthei no abhilasai ||*204.14||<BR>
       paralābhaṃ aṇassāyamāṇe atakkemāṇe apīhamāṇe apatthemāṇe ||*204.15||<BR>
       aṇabhilasamāṇe duccaṃ suhasejjaṃ uvasaṃpajjittā -aṃ ||*204.16||<BR>
       viharai 33 ||*204.17||<BR>
    34 uvahipaccakkhāṇeṇaṃ bhante jīve kiṃ jaṇayai | uvahipaccakkhāṇeṇaṃ ||*204.18||<BR>
       apalimanthaṃ jaṇayai | niruvahie -aṃ jīve nikkaṃkhī uvahimantareṇa ||*204.19||<BR>
       ya na saṃkilissaī 34 ||*204.20||<BR>
    35 āhārapaccakkhāṇeṇaṃ bhante jīve kiṃ jaṇayai | āhārapaccakkhāṇeṇaṃ ||*205.1||<BR>
       jīviyāsaṃsappaogaṃ vocchindai | jīviyāsaṃsappaogaṃ vocchindittā ||*205.2||<BR>
       jīve āhāram antareṇaṃ na saṃkilissai 35 ||*205.3||<BR>
    36 kasāyapaccakkhāṇeṇaṃ bhante jīve kiṃ jaṇayai | kasāyapaccakkhāṇeṇaṃ ||*205.4||<BR>
       vīyarāgabhāvaṃ jaṇayai | vīyarāgabhāvapaḍivanne vi ya -aṃ jīve ||*205.5||<BR>
       samasuhadukkhe bhavai 36 ||*205.6||<BR>
    37 jogapaccakkhāṇeṇaṃ bhante jīve kiṃ jaṇayai | jogapaccakkhāṇeṇaṃ ||*205.7||<BR>
        ajogattaṃ jaṇayai | ajogī -aṃ jīve navaṃ kammaṃ na bandhai ||*205.8||<BR>
        puvvabaddhaṃ nijjarei 37 ||*205.9||<BR>
    38 sarīrapaccakkhāṇeṇaṃ bhante jīve kiṃ jaṇayai | sarīrapaccakkhāṇeṇaṃ ||*205.10||<BR>
        siddhāisayaguṇakittaṇaṃ nivvattei | siddhāisayaguṇasaṃpanne ya -aṃ ||*205.11||<BR>
        jīve logaggam uvagae paramasuhī bhavai 38 ||*205.12||<BR>
    39 sahāyapaccakkhāṇeṇaṃ bhante jīve kiṃ jaṇayai | sahāyapaccakkhāṇeṇaṃ ||*205.13||<BR>
       egībhāvaṃ jaṇayai | egībhāvabhūe vi ya -aṃ jīve egattaṃ ||*205.14||<BR>
       bhāvemāṇe appajhaṃjhe appakalahe appakasāe appatumaṃtume ||*205.15||<BR>
       saṃjamabahule saṃvarabahule samāhie yāvi bhavai 39 ||*205.16||<BR>
    40 bhattapaccakkhāṇeṇaṃ bhante jīve kiṃ jaṇayai | bhattapaccakkhāṇeṇaṃ aṇegāiṃ<BR>
||*205.17||<BR>
       bhavasayāiṃ nirumbhai 40 ||*205.18||<BR>
    41 sabbhāvapaccakkhāṇeṇaṃ bhante jīve kiṃ jaṇayai sabbhāvapaccakkhāṇeṇaṃ ||*205.19||<BR>
       aniyaiṃ jaṇayai | aniyaipaḍivanne ya aṇagāre cattāri ||*205.20||<BR>
       kevalikammaṃse khavei taṃ jahā veyaṇijjaṃ āuyaṃ nāmaṃ goyaṃ ||*206.1||<BR>
      tao pacchā sijjhai bujjhai muccai savvadukkhāṇam antaṃ karei 41 ||*206.2||<BR>
    42 paḍirūvayāe -aṃ bhante jīve kiṃ jaṇayai | paḍirūvayāe lāghaviyaṃ ||*206.3||<BR>
      jaṇayai laghubhūe -aṃ jīve appamatte pāgaḍaliṃge pasatthaliṃge ||*206.4||<BR>
     visuddhasammatte sattasamiisamatte savvapāṇabhūyajīvasattesu ||*206.5||<BR>
     vīsasaṇijjarūve appaḍilehe jiindie viulatavasamiisamannāgae ||*206.6||<BR>
     yāvi bhavai 42 ||*206.7||<BR>
    43 veyāvacceṇaṃ bhante jīve kiṃ jaṇayai | veyāvacceṇaṃ titthayaranāmagottaṃ ||*206.8||<BR>
       kammaṃ nibandhai 43 ||*206.9||<BR>
    44 savvaguṇasaṃpannayāe -aṃ bhante jīve kiṃ jaṇayai | savvaguṇasaṃpannayāe ||*206.10||<BR>
      apuṇarāvattiṃ jaṇayai | apuṇarāvattiṃ pattae ya -aṃ jīve ||*206.11||<BR>
      sārīramāṇasāṇaṃ dukkhāṇaṃ no bhāgī bhavai 44 ||*206.12||<BR>
    45 vīyarāgayāeṇaṃ bhante jīve kiṃ jaṇayai | vīyarāgayāeṇaṃ nehāṇubandhaṇāṇi<BR>
||*206.13||<BR>
       taṇhāṇubandhaṇāṇi ya vocchindai maṇunnāmaṇunnesu ||*206.14||<BR>
       saddapharisarūvarasagandhesu ceva virajjai 45 ||*206.15||<BR>
    46 khantīe -aṃ bhante jīve kiṃ jaṇayai | khantīe parīsahe ||*206.16||<BR>
       jiṇai 46 ||*206.17||<BR>
    47 muttīe -aṃ bhante jīve kiṃ jaṇayai | muttīe akiṃcaṇaṃ ||*206.18||<BR>
       jaṇayai akiṃcaṇe ya jīve atthalolāṇaṃ apatthaṇijjo ||*206.19||<BR>
       bhavai 47 ||*206.20||<BR>
    48 ajjavayāe -aṃ bhante jīve kiṃ jaṇayai | ajjavayāe kāujjuyayaṃ ||*207.1||<BR>
       bhāvujjuyayaṃ bhāsujjuyayaṃ avisaṃvāyaṇaṃ jaṇayai | avisaṃvāyaṇasaṃpannayāe<BR>
||*207.2||<BR>
       -aṃ jīve dhammassa ārāhae bhavai 48 ||*207.3||<BR>
    49 maddavayāeṇa bhante jīve kiṃ jaṇayai | maddavayāe aṇussiyattaṃ ||*207.4||<BR>
       jaṇayai aṇussiyatteṇa jīve miumaddavasaṃpanne aṭha ||*207.5||<BR>
       mayaṭhāṇāiṃ niṭhāvei 49 ||*207.6||<BR>
    50 bhāvasacceṇaṃ bhante jīve kiṃ jaṇayai | bhāvasacceṇaṃ bhāvavisohiṃ ||*207.7||<BR>
       jaṇayai bhāvavisohīe vaamāṇe jīve arahantapannattassa ||*207.8||<BR>
      dhammassa ārāhaṇayāe abbhuṭhei | arahantapannattassa dhammassa ||*207.9||<BR>
      ārāhaṇayāe abbhuṭhittā paralogadhammassa ārāhae havai 50 ||*207.10||<BR>
    51 karaṇasacceṇaṃ bhante jīve kiṃ jaṇayai | karaṇasacceṇaṃ karaṇasattiṃ ||*207.11||<BR>
       jaṇayai | karaṇasacce vaamāṇe jīve jahā vāī tahā kārī ||*207.12||<BR>
      yāvi bhavai 52 ||*207.13||<BR>
    52 jogasacceṇaṃ bhante jīve kiṃ jaṇayai | jogasacceṇaṃ jogaṃ ||*207.14||<BR>
      visohei 52 ||*207.15||<BR>
    53 maṇaguttayāe -aṃ bhante jīve kiṃ jaṇayai | maṇaguttayāe jīve ||*207.16||<BR>
      egaggaṃ jaṇayai | egaggacitte -aṃ jīve maṇagutte saṃjamārāhae ||*207.17||<BR>
      bhavai 53 ||*207.18||<BR>
    54 vayaguttayāe -aṃ bhante jīve kiṃ jaṇayai | vayaguttayāe nivviyāraṃ ||*207.19||<BR>
       ja-yai nivviyāre -aṃ jīve vaigutte ajjhappajogasāhaṇajutte ||*207.20||<BR>
      yāvi bhavai 54 ||*207.21||<BR>
    55 kāyaguttayāe -aṃ bhante jīve kiṃ jaṇayai | kāyaguttayāe ||*208.1||<BR>
      saṃvaraṃ jaṇayai saṃvareṇaṃ kāyagutte puṇo pāvāsavanirohaṃ ||*208.2||<BR>
      karei 55 ||*208.3||<BR>
    56 maṇasamāhāraṇayāe -aṃ bhante jīve kiṃ jaṇayai ||*208.4||<BR>
       maṇasamāhāraṇayāe egaggaṃ jaṇayai | egaggaṃ jaṇaittā nāṇapajjave jaṇayai ||*208.5||<BR>
       nāṇapajjave jaṇaittā sammattaṃ visohei micchattaṃ ca nijjarei 56 ||*208.6||<BR>
    57 vayasamāhāraṇayāe bhante jīve kiṃ jaṇayai | vayasamāhāraṇayāe  ||*208.8||<BR>
       vayasāhāraṇadaṃsaṇapajjave visohei | vayasāhāraṇadaṃsaṇapajjave ||*208.9||<BR>
      visohittā sulahabohiyattaṃ nivvattei dullahabohiyattaṃ nijjarei 57 ||*208.10||<BR>
    58 kāyasamāhāraṇayāe -aṃ bhante jīve kiṃ jaṇayai ||*208.12||<BR>
       kāyasamāhāraṇayāe carittapajjave visohei | carittapajjave visohittā ahakkhāyacarittaṃ<BR>
||*208.13||<BR>
       visohei ahakkhāyacarittaṃ visohettā cattāri ||*208.14||<BR>
       kevalikammaṃse khavei | tao pacchā sijjhai bujjhai muccai ||*208.15||<BR>
       parinivvāyai savvadukkhāṇam antaṃ karei 58 ||*208.16||<BR>
    59 nāṇasaṃpannayāe -aṃ bhante jīve kiṃ jaṇayai | nāṇasaṃpannayāe ||*208.17||<BR>
       jīve saddabhāvāhigamaṃ jaṇayai | nāṇasaṃpanne -aṃ jīve cāurante ||*208.18||<BR>
       saṃsārakantāre na viṇassai jahā sūī sasuttā na viṇassai ||*208.19||<BR>
       tahā jīve sasutte saṃsāre na viṇassai | nāṇaviṇayatavacarittajoge ||*208.20||<BR>
       saṃpāuṇai sasamayaparasamayavisārae ya asaṃghāyaṇijje ||*209.1||<BR>
       bhavai 59 ||*209.2||<BR>
    60 daṃsaṇasaṃpannayāe -aṃ bhante jīve kiṃ jaṇayai | daṃsaṇasaṃpannayāe  ||*209.3||<BR>
       bhavamicchattacheyaṇaṃ karei paraṃ na vijjhāyai | paraṃ avijjhāemāṇe ||*209.4||<BR>
       aṇuttareṇaṃ nāṇadaṃsaṇeṇaṃ appāṇaṃ saṃjoemāṇe sammaṃ ||*209.5||<BR>
       bhāvemāṇe viharai 60 ||*209.6||<BR>
    61 carittasaṃpannayāe -aṃ bhante jīve kiṃ jaṇayai | carittasaṃpannayāe ||*209.7||<BR>
       selesībhāvaṃ jaṇayai | selesiṃ paḍivanne ya aṇagāre cattāri ||*209.8||<BR>
       kevalikammaṃse khavei | tao pacchā sijjhai bujjhai muccai ||*209.9||<BR>
       savvadukkhāṇam antaṃ karei 61 ||*209.10||<BR>
    62 soindiyaniggaheṇaṃ bhante jīve kiṃ jaṇayai | soindiyaniggaheṇaṃ ||*209.11||<BR>
      maṇunnāmaṇunnesu saddesu rāgadosaniggahaṃ jaṇayai tappaccaiyaṃ kammaṃ ||*209.12||<BR>
      na bandhai puvvabaddhaṃ ca nijjarei 62 ||*209.13||<BR>
    63 cakkhindiyaniggaheṇaṃ bhante jīve kiṃ jaṇayai | cakkhindiyaniggaheṇaṃ ||*209.14||<BR>
       maṇunnāmaṇunnesu rūvesu rāgadosaniggahaṃ jaṇayai tappacaiyaṃ ||*209.15||<BR>
       kammaṃ na bandhai puvvabaddhaṃ ca nijjarei 63 ||*209.16||<BR>
    64 ghāṇindiyaniggaheṇaṃ bhante jīve kiṃ jaṇayai | ghāṇindiyaniggaheṇaṃ ||*209.17||<BR>
       maṇunnāmaṇunnesu gandhesu rāga dosaniggahaṃ jaṇayai tappaccaiyaṃ ||*209.18||<BR>
       kammaṃ na bandhai puvvabaddhaṃ ca nijjarei 64 ||*209.19||<BR>
    65 jibbhindiyaniggaheṇaṃ bhante jīve kiṃ jaṇayai | jibbhindiyaniggaheṇaṃ ||*209.20||<BR>
      maṇunnāmaṇunnesu rasesu rāgadosaniggahaṃ jaṇayai tappaccaiyaṃ ||*210.1||<BR>
      kammaṃ na bandhai puvvabaddhaṃ ca nijjarei 65 ||*210.2||<BR>
    66 phāsindiyaniggaheṇaṃ bhante jīve kiṃ jaṇayai | phāsindiyaniggaheṇaṃ ||*210.3||<BR>
       maṇunnāmaṇunnesu phāsesu rāgadosaniggahaṃ jaṇayai tappaccaiyaṃ ||*210.4||<BR>
       kammaṃ na bandhai puvvabaddhaṃ ca nijjarei 66 ||*210.5||<BR>
    67 kohavijaeṇaṃ bhante jīve kiṃ jaṇayai | kohavijaeṇaṃ khantiṃ ||*210.6||<BR>
       jaṇayai kohaveyaṇijjaṃ kammaṃ na bandhai puvvabaddhaṃ ca nijjarei 67 ||*210.7||<BR>
    68 māṇavijaeṇaṃ bhante jīve kiṃ jaṇayai | māṇavijaeṇaṃ maddavaṃ ||*210.9||<BR>
        jaṇayai māṇaveyaṇijjaṃ kammaṃ na bandhai puvvabaddhaṃ ca nijjarei 68 ||*210.10||<BR>
    69 māyāvijaeṇaṃ bhante jīve kiṃ jaṇayai | māyāvijaeṇaṃ ||*210.12||<BR>
       ajjavaṃ jaṇayai māyāveyaṇijjaṃ kammaṃ na bandhai puvvabaddhaṃ ca ||*210.13||<BR>
       nijjarei 69 ||*210.14||<BR>
    70 lobhavijaeṇaṃ bhante jīve kiṃ jaṇayai | lobhavijaeṇaṃ saṃtosaṃ ||*210.15||<BR>
       jaṇayai lobhaveyaṇijjaṃ kammaṃ na bandhai puvvabaddhaṃ ca nijjarei 70 ||*210.16||<BR>
    71 pijjadosamicchādaṃsaṇavijaeṇaṃ bhante jīve kiṃ ||*210.18||<BR>
  jaṇayai | pijjadosamicchādaṃsaṇavijaeṇaṃ nāṇadaṃsaṇacarittārāhaṇayāe abbhuṭhei |<BR>
aṭhavihassa ||*210.19||<BR>
        kammassa kammagaṇṭhivimoyaṇayāe tappaḍhamayāe jahāṇupuvvīe ||*210.20||<BR>
       aṭhavīsaivihaṃ mohaṇijjaṃ kammaṃ ugghāei paṃcavihaṃ ||*210.21||<BR>
       nāṇāvaraṇijjaṃ navavihaṃ daṃsaṇāvaraṇijjaṃ paṃcavihaṃ antarāiyaṃ ||*211.1||<BR>
       ee tinni vi kammaṃse jugavaṃ khavei | tao pacchā aṇuttaraṃ ||*211.2||<BR>
       kasiṇaṃ paḍipuṇṇaṃ nirāvaraṇaṃ vitimiraṃ visuddhaṃ logālogappabhāvaṃ ||*211.3||<BR>
       kevalavaranāṇadaṃsaṇaṃ samuppāḍei | jāva sajogī bhavai ||*211.4||<BR>
       tāva iriyāvahiyaṃ kammaṃ nibandhai suhapharisaṃ dusamayaṭhiiyaṃ | taṃ ||*211.5||<BR>
       paḍhamasamae baddhaṃ biiyasamae veiyaṃ taiyasamae nijjiṇṇaṃ taṃ ||*211.6||<BR>
       baddhaṃ puṭhaṃ udīriyaṃ veiyaṃ nijjiṇṇaṃ seyāle ya akammaṃ cāvi ||*211.7||<BR>
       bhavai 71 ||*211.8||<BR>
    72 aha āuyaṃ pālaittā antomuhuttaddhāvasesāe joganirohaṃ ||*211.9||<BR>
       karemāṇe suhumakiriyaṃ appaḍivāiṃ sukkajjhāṇaṃ jhāyamāṇe ||*211.10||<BR>
       tappaḍhamayāe maṇajogaṃ nirumbhai vaijogaṃ nirumbhai kāyajogaṃ ||*211.11||<BR>
       nirumbhai āṇapāṇunirohaṃ karei īsi paṃcarahassakkharuccāraṇaṭhāe ||*211.12||<BR>
        ya -aṃ aṇagāre samucchinnakiriyaṃ aniyaisukkajjhāṇaṃ ||*211.13||<BR>
       jhiyāyamāṇe veyaṇijjaṃ āuyaṃ nāmaṃ gottaṃ ca ee cattāri ||*211.14||<BR>
       kammaṃse jugavaṃ khavei 72 ||*211.15||<BR>
    73 tao orāliyateyakammāiṃ savvāhiṃ vippajahaṇāhiṃ ||*211.16||<BR>
       vippajahittā ujjuseḍhipatte aphusamāṇagaī uḍḍhaṃ egasamaeṇaṃ ||*211.17||<BR>
       aviggaheṇaṃ tattha gantā sāgārovautte sijjhai bujjhai jāva ||*211.18||<BR>
       antaṃ karei 73 ||*211.19||<BR>
    74 esa khalu sammattaparakkamassa ajjhayaṇassa aṭhe samaṇeṇaṃ ||*211.20||<BR>
       bhagavayā mahāvīreṇaṃ āghavie pannavie parūvie daṃsie ||*211.21||<BR>
       uvadaṃsie 74 ||*211.22|| tti bemi ||<BR>
             || sammattaparakkame samatte ||29||<BR>
<BR>
U/30 tavamaggaṃ triṃśam adhyayanam /<BR>
 <BR>
jahā u pāvagaṃ kammaṃ | rāgadosasamajjiyaṃ /<BR>
khavei tavasā bhikkhū | tam egaggamaṇo suṇa ||1||<BR>
pāṇivahamusāvāyā | adattamehuṇapariggahā virao /<BR>
rāībhoyaṇavirao | jīvo bhavai aṇāsavo ||2||<BR>
paṃcasamio tigutto | akasāo jiindio /<BR>
agāravo ya nissallo | jīvo hoi aṇāsavo ||3||<BR>
eesiṃ tu vivaccāse | rāgadosasamajjiyaṃ /<BR>
khavei u jahā bhikkhū | tam egaggamaṇo suṇa ||4||<BR>
jahā mahātalāyassa | sanniruddhe jalāgame /<BR>
ussiṃcaṇāe tavaṇāe | kameṇaṃ sosaṇā bhave ||5||<BR>
evaṃ tu saṃjayassāvi | pāvakammanirāsave /<BR>
bhavakoḍīsaṃciyaṃ kammaṃ | tavasā nijjarijjai ||6||<BR>
so tavo duviho vutto | bāhirabbhantaro tahā /<BR>
bāhiro chavviho vutto | evam abbhantaro tavo ||7||<BR>
aṇasaṇam ūṇoyariyā | bhikkhāyariyā ya rasapariccāo /<BR>
kāyakileso saṃlīṇayā ya | bajjho tavo hoi ||8||<BR>
ittariya maraṇakālā ya | aṇasaṇā duvihā bhave /<BR>
ittariya sāvakaṃkhā | niravakaṃkhā u biijjiyā ||9||<BR>
jo so ittariyatavo | so samāseṇa chavviho /<BR>
seḍhitavo payaratavo | ghaṇo ya taha hoi vaggo ya ||10||<BR>
tatto ya vaggavaggo | paṃcamo chaṭhao paiṇṇatavo /<BR>
maṇaicchiyacittattho | nāyavvo hoi ittario ||11||<BR>
jā sā aṇasaṇā maraṇe | duvihā sā viyāhiyā /<BR>
saviyāramaviyārā | kāyaciṭhaṃ paī bhave ||12||<BR>
ahavā saparikammā | aparikammā ya āhiyā /<BR>
nīhārimaṇīhārī | āhāraccheo dosu vi ||13||<BR>
omoyaraṇaṃ paṃcahā | samāseṇa viyāhiyaṃ /<BR>
davvao khettakāleṇaṃ | bhāveṇaṃ pajjavehi ya ||14||<BR>
jo jassa u āhāro | tatto omaṃ tu jo kare /<BR>
jahanneṇegasitthāī | evaṃ davveṇa ū bhave ||15||<BR>
gāme nagare taha rāyahāṇi | nigame ya āgare pallī /<BR>
kheḍe kabbaḍadoṇamuha | paaṇamaḍambasaṃbāhe ||16||<BR>
āsamapae vihāre | sannivese samāyaghose ya /<BR>
thaliseṇākhandhāre | satthe saṃvaakoe ya ||17||<BR>
vāḍesu va racchāsu va | gharesu vā evam ittiyaṃ khettaṃ /<BR>
kappai u evamāī | evaṃ khetteṇa ū bhave ||18||<BR>
peḍā ya addhapeḍā | gomuttipayaṃgavīhiyā ceva /<BR>
sambukkāvaāyaya | gantuṃpaccāgayā chaṭhā ||19||<BR>
divasassa porusīṇaṃ | cauṇhaṃ pi u jattio bhave kālo /<BR>
evaṃ caramāṇo khalu | kālomāṇaṃ muṇeyavvaṃ ||20||<BR>
ahavā taiyāe porisīe | ūṇāi ghāsam esanto /<BR>
caubhāgūṇāe vā | evaṃ kāleṇa ū bhave ||21||<BR>
itthī vā puriso vā | alaṃkio vā nalaṃkio vā vi /<BR>
annayaravayattho vā | annayareṇaṃ va vattheṇaṃ ||22||<BR>
anneṇa viseseṇaṃ | vaṇṇeṇaṃ bhāvam aṇumuyante u /<BR>
evaṃ caramāṇo khalu | bhāvomāṇaṃ muṇeyavvaṃ ||23||<BR>
davve khette kāle | bhāvammi ya āhiyā u je bhāvā /<BR>
eehi omacarao | pajjavacarao bhave bhikkhū ||24||<BR>
aṭhavihagoyaraggaṃ tu | tahā satteva esaṇā /<BR>
abhiggahā ya je anne | bhikkhāyariyam āhiyā ||25||<BR>
khīradahisappimāī | paṇīyaṃ pāṇabhoyaṇaṃ /<BR>
parivajjaṇaṃ rasāṇaṃ tu | bhaṇiyaṃ rasavivajjaṇaṃ ||26||<BR>
ṭhāṇā vīrāsaṇāīyā | jīvassa u suhāvahā /<BR>
uggā jahā dharijjanti | kāyakilesaṃ tam āhiyaṃ ||27||<BR>
egantam aṇāvāe | itthīpasuvivajjie /<BR>
sayaṇāsaṇasevaṇayā | vivittasayaṇāsaṇaṃ ||28||<BR>
eso bāhiragatavo | samāseṇa viyāhio /<BR>
abbhintaraṃ tavaṃ etto | vucchāmi aṇupuvvaso ||29||<BR>
pāyacchittaṃ viṇao | veyāvaccaṃ taheva sajjhāo /<BR>
jhāṇaṃ ca viossaggo | eso abbhintaro tavo ||30||<BR>
āloyaṇārihāīyaṃ | pāyacchittaṃ tu dasavihaṃ /<BR>
jaṃ bhikkhū vahaī sammaṃ | pāyacchittaṃ tam āhiyaṃ ||31||<BR>
abbhuṭhāṇaṃ aṃjalikaraṇaṃ | tahevāsaṇadāyaṇaṃ ũ/<BR>
gurubhattibhāvasussūsā | viṇao esa viyāhio ||32||<BR>
āyariyamāīe | veyāvaccammi dasavihe /<BR>
āsevaṇaṃ jahāthāmaṃ | veyāvaccaṃ tam āhiyaṃ ||33||<BR>
vāyaṇā pucchaṇā ceva | taheva pariyaaṇā /<BR>
aṇuppehā dhammakahā | sajjhāo paṃcahā bhave ||34||<BR>
aṭharuddāṇi vajjittā | jhāejjā susamāhie /<BR>
dhammasukkāiṃ jhāṇāiṃ | jhāṇaṃ taṃ tu buhāvae ||35||<BR>
sayaṇāsaṇaṭhāṇe vā | je u bhikkhū na vāvare /<BR>
kāyassa viussaggo | chaṭho so parikittio ||36||<BR>
evaṃ tavaṃ tu duvihaṃ | je sammaṃ āyare muṇī /<BR>
se khippaṃ savvasaṃsārā | vippamuccai paṇḍio ||37|| tti bemi ||<BR>
     || tavamaggaṃ samattaṃ ||30||<BR>
     <BR>
U/31 caraṇavihī ekatriṃśam adhyayanam /<BR>
 <BR>
caraṇavihiṃ pavakkhāmi | jīvassa u suhāvahaṃ /<BR>
jaṃ carittā bahū jīvā | tiṇṇā saṃsārasāgaraṃ ||1||<BR>
egao viraiṃ kujjā | egao ya pavattaṇaṃ /<BR>
asaṃjame niyattiṃ ca | saṃjame ya pavattaṇaṃ ||2||<BR>
rāgadose ya do pāve | pāvakammapavattaṇe /<BR>
je bhikkhū rumbhaī niccaṃ | se na acchai maṇḍale ||3||<BR>
daṇḍaṇaṃ gāravāṇaṃ ca | sallāṇaṃ ca tiyaṃ tiyaṃ /<BR>
je bhikkhū cayaī niccaṃ | se na acchai maṇḍale ||4||<BR>
divve ya je uvasagge | tahā tericchamāṇuse /<BR>
je bhikkhū sahaī jayaī | se na acchai maṇḍale ||5||<BR>
vigahākasāyasannāṇaṃ | jhāṇāṇaṃ ca duyaṃ tahā /<BR>
je bhikkhū vajjaī niccaṃ | se na acchai maṇḍale ||6||<BR>
vaesu indiyatthesu | samiīsu kiriyāsu ya /<BR>
je bhikkhū jayaī niccaṃ | se na acchai maṇḍale ||7||<BR>
lesāsu chasu kāesu | chakke āhārakāraṇe /<BR>
je bhikkhū jayaī niccaṃ | se na acchai maṇḍale ||8||<BR>
piṇḍoggahapaḍimāsu | bhayaṭhāṇesu sattasu /<BR>
je bhikkhū jayaī niccaṃ | se na acchai maṇḍale ||9||<BR>
madesu bambhaguttīsu | bhikkhudhammaṃmi dasavihe /<BR>
je bhikkhū jayaī niccaṃ | se na acchai maṇḍale ||10||<BR>
uvāsagāṇaṃ paḍimāsu | bhikkhūṇaṃ paḍimāsu ya /<BR>
je bhikkhū jayaī niccaṃ | se na acchai maṇḍale ||11||<BR>
kiriyāsu bhūyagāmesu | paramāhammiesu ya /<BR>
je bhikkhū jayaī niccaṃ | se na acchai maṇḍale ||12||<BR>
gāhāsolasaehiṃ | tahā asaṃjamammi ya /<BR>
je bhikkhū jayaī niccaṃ | se na acchai maṇḍale ||13||<BR>
bambhammi nāyajjhayaṇesu | ṭhāṇesu ya samāhie /<BR>
je bhikkhū jayaī niccaṃ | se na acchai maṇḍale ||14||<BR>
egavīsāe sabale | bāvīsāe parīsahe /<BR>
je bhikkhū jayaī niccaṃ | se na acchai maṇḍale ||15||<BR>
tevīsāi sūyagaḍe | rūvāhiesu suresu a /<BR>
je bhikkhū jayaī niccaṃ | se na acchai maṇḍale ||16||<BR>
paṇuvīsabhāvaṇāsu | uddesesu dasāiṇaṃ /<BR>
je bhikkhū jayaī niccaṃ | se na acchai maṇḍale ||17||<BR>
aṇagāraguṇehiṃ ca | pagappammi taheva ya /<BR>
je bhikkhū jayaī niccaṃ | se na acchai maṇḍale ||18||<BR>
pāvasuyapasaṃgesu | mohaṭhāṇesu ceva ya /<BR>
je bhikkhū jayaī niccaṃ | se na acchai maṇḍale ||19||<BR>
siddhāiguṇajogesu | tettīsāsāyaṇāsu ya /<BR>
je bhikkhū jayaī niccaṃ | se na acchai maṇḍale ||20||<BR>
īi eesu ṭhāṇesu | je bhikkhū jayaī sayā /<BR>
khippaṃ so savvasaṃsārā | vippamuccai paṇḍio ||21|| tti bemi ||<BR>
     || caraṇavihī samattā ||31||<BR>
     <BR>
U/32 pamāyaṭhāṇaṃ dvātriṃśam adhyayanam /<BR>
 <BR>
accantakālassa samūlagassa | savvassa dukkhassa u jo pamokkho /<BR>
taṃ bhāsao me paḍipuṇṇacittā | suṇeha egantahiyaṃ hiyatthaṃ ||1||<BR>
nāṇassa savvassa pagāsaṇāe | annāṇamohassa vivajjaṇāe /<BR>
rāgassa dosassa ya saṃkhaeṇaṃ | egantasokkhaṃ samuvei mokkhaṃ ||2||<BR>
tassesa maggo guruviddhasevā | vivajjaṇā bālajaṇassa dūrā /<BR>
sajjhāyaegantanisevaṇā ya | suttatthasaṃcintaṇayā dhiī ya ||3||<BR>
āhāram icche miyam esaṇijjaṃ | sahāyam icche niuṇatthabuddhiṃ /<BR>
nikeyam icchejja vivegajoggaṃ | samāhikāme samaṇe tavassī ||4||<BR>
na ya labhejjā niuṇaṃ sahāyaṃ | guṇāhiyaṃ vā guṇao samaṃ vā /<BR>
ekko vi pāvāi vivajjayanto | viharejja kāmesu asajjamāṇo ||5||<BR>
jahā ya aṇḍappabhavā balāgā | aṇḍaṃ balāgappabhavaṃ jahā ya /<BR>
emeva mohāyayaṇaṃ khu taṇhā | mohaṃ ca taṇhāyayaṇaṃ vayanti ||6||<BR>
rāgo ya doso vi ya kammabīyaṃ | kammaṃ ca mohappabhavaṃ vayanti /<BR>
kammaṃ ca jāimaraṇassa mūlaṃ | dukkhaṃ ca jāīmaraṇaṃ vayanti ||7||<BR>
dukkhaṃ hayaṃ jassa na hoi moho | moho hao jassa na hoi taṇhā /<BR>
taṇhā hayā jassa na hoi loho | loho hao jassa na kiṃcaṇāiṃ ||8||<BR>
rāgaṃ ca dosaṃ ca taheva mohaṃ | uddhattukāmeṇa samūlajālaṃ /<BR>
je je uvāyā paḍivajjiyavvā | te kittaissāmi ahāṇupuvviṃ ||9||<BR>
rasā pagāmaṃ na niseviyavvā | pāyaṃ rasā dittikarā narāṇaṃ /<BR>
dittaṃ ca kāmā samabhiddavanti | dumaṃ jahā sāuphalaṃ va pakkhī ||10||<BR>
jahā davaggī paurindhaṇe vaṇe | samāruo novasamaṃ uvei /<BR>
evindiyaggī vi pagāmabhoiṇo | na bambhayārissa hiyāya kassaī ||11||<BR>
vivittasejjāsaṇajantiyāṇaṃ | omāsaṇāṇaṃ damiindiyāṇaṃ /<BR>
na rāgasattū dharisei cittaṃ | parāio vāhirivosahehiṃ ||12||<BR>
jahā birālāvasahassa mūle | na mūsagāṇaṃ vasahī pasatthā /<BR>
emeva itthīnilayassa majjhe | na bambhayārissa khamo nivāso ||13||<BR>
na rūvalāvaṇṇavilāsahāsaṃ | na jaṃpiyaṃ iṃgiyapehiyaṃ vā /<BR>
itthīṇa cittaṃsi nivesaittā | daṭhuṃ vavasse samaṇe tavassī ||14||<BR>
adaṃsaṇaṃ ceva apatthaṇaṃ ca | acintaṇaṃ ceva akittaṇaṃ ca /<BR>
itthījaṇassāriyajhāṇajuggaṃ | hiyaṃ sayā bambhavae rayāṇaṃ ||15||<BR>
kāmaṃ tu devīhi vibhūsiyāhiṃ | na cāiyā khobhaiuṃ tiguttā /<BR>
tahā vi egantahiyaṃ ti naccā | vivittavāso muṇiṇaṃ pasattho ||16||<BR>
mokkhābhikaṃkhissa u māṇavassa | saṃsārabhīrussa ṭhiyassa dhamme /<BR>
neyārisaṃ duttaram atthi loe | jahitthio bālamaṇoharāo ||17||<BR>
ee ya saṃge samaikkamittā | suduttarā ceva bhavanti sesā /<BR>
jahā mahāsāgaram uttarittā | naī bhave avi gaṃgāsamāṇā ||18||<BR>
kāmāṇugiddhippabhavaṃ khu dukkhaṃ | savvassa logassa sadevagassa /<BR>
jaṃ kāiyaṃ māṇasiyaṃ ca kiṃci | tassantagaṃ gacchai vīyarāgo ||19||<BR>
jahā ya kiṃpāgaphalā maṇoramā | raseṇa vaṇṇeṇa ya bhujjamāṇā /<BR>
te khuḍḍae jīviya paccamāṇā | eovamā kāmaguṇā vivāge ||20||<BR>
je indiyāṇaṃ visayā maṇunnā | na tesu bhāvaṃ nisire kayāi /<BR>
na yāmaṇunnesu maṇaṃ pi kujjā | samāhikāme samaṇe tavassī ||21||<BR>
cakkhussa rūvaṃ gahaṇaṃ vayanti | taṃ rāgaheuṃ tu maṇunnam āhu /<BR>
taṃ dosaheuṃ amaṇunnam āhu | samo ya jo tesu sa vīyarāgo ||22||<BR>
rūvassa cakkhuṃ gahaṇaṃ vayanti | cakkhussa rūvaṃ gahaṇaṃ vayanti /<BR>
rāgassa heuṃ samaṇunnam āhu | dosassa heuṃ amaṇunnam āhu ||23||<BR>
rūvesu jo gehim uvei tivvaṃ | akāliyaṃ pāvai se viṇāsaṃ /<BR>
rāgāure se jaha vā payaṃge | āloyalole samuvei maccuṃ ||24||<BR>
je yāvi dosaṃ samuvei tivvaṃ | taṃsi kkhaṇe se u uvei dukkhaṃ /<BR>
duddantadoseṇa saeṇa jantū | na kiṃci rūvaṃ avarujjhaī se ||25||<BR>
egantaratte ruiraṃsi rūve | atālise se kuṇaī paosaṃ /<BR>
dukkhassa saṃpīlam uvei bāle | na lippaī teṇa muṇī virāgā ||26||<BR>
rūvāṇugāsāṇugae ya jīve | carācare hiṃsai -egarūve /<BR>
cittehi te paritāvei bāle | pīlei attaṭhagurū kiliṭhe ||27||<BR>
rūvāṇuvāeṇa pariggaheṇa | uppāyaṇe rakkhaṇasannioge /<BR>
vae vioge ya kahaṃ suhaṃ se | saṃbhogakāle ya atittalābhe ||28||<BR>
rūve atitte ya pariggahaṃmi | sattovasatto na uvei tuṭhiṃ /<BR>
atuṭhidoseṇa duhī parassa | lobhāvile āyayaī adattaṃ ||29||<BR>
taṇhābhibhūyassa adattahāriṇo | rūve atittassa pariggahe ya /<BR>
māyāmusaṃ vaḍḍhai lobhadosā | tatthāvi dukkhā na vimuccaī se ||30||<BR>
mosassa pacchā ya puratthao ya | paogakāle ya duhī durante /<BR>
evaṃ adattāṇi samāyayanto | rūve atitto duhio aṇisso ||31||<BR>
rūvāṇurattassa narassa evaṃ | katto suhaṃ hojja kayāi kiṃci /<BR>
tatthovabhoge vi kilesadukkhaṃ | nivvattaī jassa kaeṇa dukkhaṃ ||32||<BR>
emeva rūvammi gao paosaṃ | uvei dukkhohaparaṃparāo /<BR>
paduṭhacitto ya ciṇāi kammaṃ | jaṃ se puṇo hoi duhaṃ vivāge ||33||<BR>
rūve viratto maṇuo visogo | eeṇa dukkhohaparaṃpareṇa /<BR>
na lippae bhavamajjhe vi santo | jaleṇa vā pokkhariṇīpalāsaṃ ||34||<BR>
soyassa saddaṃ gahaṇaṃ vayanti | taṃ rāgaheuṃ tu maṇunnam āhu /<BR>
taṃ dosaheuṃ amaṇunnam āhu | samo ya jo tesu sa vīyarāgo ||35||<BR>
saddassa soyaṃ gahaṇaṃ vayanti | soyassa saddaṃ gahaṇaṃ vayanti /<BR>
rāgassa heuṃ samaṇunnam āhu | dosassa heuṃ amaṇunnam āhu ||36||<BR>
saddesu jo gehim uvei tivvaṃ | akāliyaṃ pāvai se viṇāsaṃ /<BR>
rāgāure hariṇamige va muddhe | sadde atitte samuvei maccuṃ ||37||<BR>
je yāvi dosaṃ samuvei tivvaṃ | taṃsi kkhaṇe se u uvei dukkhaṃ /<BR>
duddantadoseṇa saeṇa jantū | na kiṃci saddaṃ avarujjhaī se ||38||<BR>
egantaratte ruiraṃsi sadde | atālise se kuṇaī paosaṃ /<BR>
dukkhassa saṃpīlam uvei bāle | na lippaī teṇa muṇī virāgo ||39||<BR>
saddāṇugāsāṇugae ya jīve | carācare hiṃsai 'egarūve /<BR>
cittehi te paritāvei bāle | pīlei attaṭhagurū kiliṭhe ||40||<BR>
saddāṇuvāeṇa pariggaheṇa | uppāyaṇe rakkhaṇasannioge /<BR>
vae vioge ya kahaṃ suhaṃ se | saṃbhogakāle ya atittalābhe ||41||<BR>
sadde atitte ya pariggahaṃmi | sattovasatto na uvei tuṭhiṃ /<BR>
atuṭhidoseṇa duhī parassa | lobhāvile āyayaī adattaṃ ||42||<BR>
taṇhābhibhūyassa adattahāriṇo | sadde atittassa pariggahe ya /<BR>
māyāmusaṃ vaḍḍhai lobhadosā | tatthāvi dukkhā na vimuccaī se ||43||<BR>
mosassa pacchā ya puratthao ya | paogakāle ya duhī durante /<BR>
evaṃ adattāṇi samāyayanto | sadde atitto duhio aṇisso ||44||<BR>
saddāṇurattassa narassa evaṃ | katto suhaṃ hojja kayāi kiṃci /<BR>
tatthovabhoge vi kilesadukkhaṃ | nivvattaī jassa kaeṇa dukkhaṃ ||45||<BR>
emeva saddammi gao paosaṃ | uvei dukkhohaparaṃparāo /<BR>
paduṭhacitto ya ciṇāi kammaṃ | jaṃ se puṇo hoi duhaṃ vivāge ||46||<BR>
sadde viratto maṇuo visogo | eeṇa dukkhohaparaṃpareṇa /<BR>
na lippae bhavamajjhe vi santo | jaleṇa vā pokkhariṇīpalāsaṃ ||47||<BR>
ghāṇassa gandhaṃ gahaṇaṃ vayanti | taṃ rāgaheuṃ tu maṇunnam āhu /<BR>
taṃ dosaheuṃ amaṇunnam āhu | samo ya jo tesu sa vīyarāgo ||48||<BR>
gandhassa ghāṇaṃ gahaṇaṃ vayanti | ghāṇassa gandhaṃ gahaṇaṃ vayanti /<BR>
rāgassa heuṃ samaṇunnam āhu | dosassa heuṃ amaṇunnam āhu ||49||<BR>
gandhesu jo gehim uvei tivvaṃ | akāliyaṃ pāvai se viṇāsaṃ /<BR>
rāgāure osahagandhagiddhe | sappe bilāo viva nikkhamante ||50||<BR>
je yāvi dosaṃ samuvei tivvaṃ | taṃsi kkhaṇe se u uvei dukkhaṃ /<BR>
duddantadoseṇa saeṇa jantū | na kiṃci gandhaṃ avarujjhaī se ||51||<BR>
egantaratte ruiraṃsi gandhe | atālise se kuṇaī paosaṃ /<BR>
dukkhassa saṃpīlam uvei bāle | na lippaī teṇa muṇī virāgo ||52||<BR>
gandhāṇugāsāṇugae ya jīve | carācare hiṃsai 'egarūve /<BR>
cittehi te paritāvei bāle | pīlei attaṭhagurū kiliṭhe ||53||<BR>
gandhāṇuvāeṇa pariggaheṇa | uppāyaṇe rakkhaṇasannioge /<BR>
vae vioge ya kahaṃ suhaṃ se | saṃbhogakāle ya atittalābhe ||54||<BR>
gandhe atitte ya pariggahaṃmi | sattovasatto na uvei tuṭhiṃ /<BR>
atuṭhidoseṇa duhī parassa | lobhāvile āyayaī adattaṃ ||55||<BR>
taṇhābhibhūyassa adattahāriṇo | gandhe atittassa pariggahe ya /<BR>
māyāmusaṃ vaḍḍhai lobhadosā | tatthāvi dukkhā na vimuccaī se ||56||<BR>
mosassa pacchā ya puratthao ya | paogakāle ya duhī durante /<BR>
evaṃ adattāṇi samāyayanto | gandhe atitto duhio aṇisso ||57||<BR>
gandhāṇurattassa narassa evaṃ | katto suhaṃ hojja kayāi kiṃci /<BR>
tatthovabhoge vi kilesadukkhaṃ | nivvattaī jassa kaeṇa dukkhaṃ ||58||<BR>
emeva gandhammi gao paosaṃ | uvei dukkhohaparaṃparāo /<BR>
paduṭhacitto ya ciṇāi kammaṃ | jaṃ se puṇo hoi duhaṃ vivāge ||59||<BR>
gandhe viratto maṇuo visogo | eeṇa dukkhohaparaṃpareṇa /<BR>
na lippaī bhavamajjhe vi santo | jaleṇa vā pokkhariṇīpalāsaṃ ||60||<BR>
jibbhāe rasaṃ gahaṇaṃ vayanti | taṃ rāgaheuṃ tu maṇunnam āhu /<BR>
taṃ dosaheuṃ amaṇunnam āhu | samo ya jo tesu sa vīyarāgo ||61||<BR>
rasassa jibbhaṃ gahaṇaṃ vayanti | jibbhāe rasaṃ gahaṇaṃ vayanti /<BR>
rāgassa heuṃ samaṇunnam āhu | dosassa heuṃ amaṇunnam āhu ||62||<BR>
rasesu jo gehim uvei tivvaṃ | akāliyaṃ pāvai se viṇāsaṃ /<BR>
rāgāure vaḍisavibhinnakāe | macche jahā āmisabhogagiddhe ||63||<BR>
je yāvi dosaṃ samuvei tivvaṃ | taṃsi kkhaṇe se u uvei dukkhaṃ /<BR>
duddantadoseṇa saeṇa jantū | na kiṃci rasaṃ avarujjhaī se ||64||<BR>
egantaratte ruiraṃsi rase | atālise se kuṇaī paosaṃ /<BR>
dukkhassa saṃpīlam uvei bāle | na lippaī teṇa muṇī virāgo ||65||<BR>
rasāṇugāsāṇugae ya jīve | carācare hiṃsai 'egarūve /<BR>
cittehi te paritāvei bāle | pīlei attaṭhagurū kiliṭhe ||66||<BR>
rasāṇuvāeṇa pariggaheṇa | uppāyaṇe rakkhaṇasannioge /<BR>
vae vioge ya kahaṃ suhaṃ se | saṃbhogakāle ya atittalābhe ||67||<BR>
rase atitte ya pariggahaṃmi | sattovasatto na uvei tuṭhiṃ /<BR>
atuṭhidoseṇa duhī parassa | lobhāvile āyayaī adattaṃ ||68||<BR>
taṇhābhibhūyassa adattahāriṇo | rase atittassa pariggahe ya /<BR>
māyāmusaṃ vaḍḍhai lobhadosā | tatthāvi dukkhā na vimuccaī se ||69||<BR>
mosassa pacchā ya puratthao ya | paogakāle ya duhī durante /<BR>
evaṃ adattāṇi samāyayanto | rase atitto duhio aṇisso ||70||<BR>
rasāṇurattassa narassa evaṃ | katto suhaṃ hojja kayāi kiṃci /<BR>
tatthovabhoge vi kilesadukkha | nivvattaī jassa kaeṇa dukkhaṃ ||71||<BR>
emeva rasammi gao paosaṃ | uvei dukkhohaparaṃparāo /<BR>
paduṭhacitto ya ciṇāi kammaṃ | jaṃ se puṇo hoi duhaṃ vivāge ||72||<BR>
rase viratto maṇuo visogo | eeṇa dukkhohaparaṃpareṇa /<BR>
na lippaī bhavamajjhe vi santo | jaleṇa vā pokkhariṇīpalāsaṃ ||73||<BR>
kāyassa phāsaṃ gahaṇaṃ vayanti | taṃ rāgaheuṃ tu maṇunnam āhu /<BR>
taṃ dosaheuṃ amaṇunnam āhu | samo ya jo tesu sa vīyarāgo ||74||<BR>
phāsassa kāyaṃ gahaṇaṃ vayanti | kāyassa phāsaṃ gahaṇaṃ vayanti /<BR>
rāgassa heuṃ samaṇunnam āhu | dosassa heuṃ amaṇunnam āhu ||75||<BR>
phāsesu jo gehim uvei tivvaṃ | akāliyaṃ pāvai se viṇāsaṃ /<BR>
rāgāure sīyajalāvasanne | gāhaggahīe mahise vivanne ||76||<BR>
je yāvi dosaṃ samuvei tivvaṃ | taṃsi kkhaṇe se u uvei dukkhaṃ /<BR>
duddantadoseṇa saeṇa jantū | na kiṃci phāsaṃ avarujjhaī se ||77||<BR>
egantaratte ruiraṃsi phāse | atālise se kuṇaī paosaṃ /<BR>
dukkhassa saṃpīlam uvei bāle | na lippaī teṇa muṇī virāgo ||78||<BR>
phāsāṇugāsāṇugae ya jīve | carācare hiṃsai 'egarūve /<BR>
cittehi te paritāvei bāle | pīlei attaṭhagurū kiliṭhe ||79||<BR>
phāsāṇuvāeṇa pariggaheṇa | uppāyaṇe rakkhaṇasannioge /<BR>
vae vioge ya kahaṃ suhaṃ se | saṃbhogakāle ya atittalābhe ||80||<BR>
phāse atitte ya pariggahaṃmi | sattovasatto na uvei tuṭhiṃ /<BR>
atuṭhidoseṇa duhī parassa | lobhāvile āyayaī adattaṃ ||81||<BR>
taṇhābhibhūyassa adattahāriṇo | phāse atittassa pariggahe ya /<BR>
māyāmusaṃ vaḍḍhai lobhadosā | tatthāvi dukkhā na vimuccaī se ||82||<BR>
mosassa pacchā ya puratthao ya | paogakāle ya duhī durante /<BR>
evaṃ adattāṇi samāyayanto | phāse atitto duhio aṇisso ||83||<BR>
phāsāṇurattassa narassa evaṃ | katto suhaṃ hojja kayāi kiṃci /<BR>
tatthovabhoge vi kilesadukkhaṃ | nivvattaī jassa kaeṇa dukkhaṃ ||84||<BR>
emeva phāsammi gao paosaṃ | uvei dukkhohaparaṃparāo /<BR>
paduṭhacitto ya ciṇāi kammaṃ | jaṃ se puṇo hoi duhaṃ vivāge ||85||<BR>
phāse viratto maṇuo visogo | eeṇa dukkhohaparaṃpareṇa /<BR>
na lippaī bhavamajjhe vi santo | jaleṇa vā pokkhariṇīpalāsaṃ ||86||<BR>
maṇassa bhāvaṃ gahaṇaṃ vayanti | taṃ rāgaheuṃ tu maṇunnam āhu /<BR>
taṃ dosaheuṃ amaṇunnam āhu | samo ya jo tesu sa vīyarāgo ||87||<BR>
bhāvassa maṇaṃ gahaṇaṃ vayanti | maṇassa bhāvaṃ gahaṇaṃ vayanti /<BR>
rāgassa heuṃ samaṇunnam āhu | dosassa heuṃ amaṇunnam āhu ||88||<BR>
bhāvesu jo gehim uvei tivvaṃ | akāliyaṃ pāvai se viṇāsaṃ /<BR>
rāgāure kāmaguṇesu giddhe | kareṇumaggāvahie gaje vā ||89||<BR>
je yāvi dosaṃ samuvei tivvaṃ | taṃsi kkhaṇe se u uvei dukkhaṃ /<BR>
duddantadoseṇa saeṇa jantū | na kiṃci bhāvaṃ avarujjhaī se ||90||<BR>
egantaratte ruiraṃsi bhāve | atālise se kuṇaī paosaṃ /<BR>
dukkhassa saṃpīlam uvei bāle | na lippaī teṇa muṇī virāgo ||91||<BR>
bhāvāṇugāsāṇugae ya jīve | carācare hiṃsai 'egarūve /<BR>
cittehi te paritāvei bāle | pīlei attaṭhagurū kiliṭhe ||92||<BR>
bhāvāṇuvāeṇa pariggaheṇa | uppāyaṇe rakkhaṇasannioge /<BR>
vae vioge ya kahaṃ suhaṃ se | saṃbhogakāle ya atittalābhe ||93||<BR>
bhāve atitte ya pariggahaṃmi | sattovasatto na uvei tuṭhiṃ /<BR>
atuṭhidoseṇa duhī parassa | lobhāvile āyayaī adattaṃ ||94||<BR>
taṇhābhibhūyassa adattahāriṇo | bhāve atittassa pariggahe ya /<BR>
māyāmusaṃ vaḍḍhai lobhadosā | tatthāvi dukkhā na vimuccaī se ||95||<BR>
mosassa pacchā ya puratthao ya | paogakāle ya duhī durante /<BR>
evaṃ adattāṇi samāyayanto | bhāve atitto duhio aṇisso ||96||<BR>
bhāvāṇurattassa narassa evaṃ | katto suhaṃ hojja kayāi kiṃci /<BR>
tatthovabhoge vi kilesadukkhaṃ | nivvattaī jassa kaeṇa dukkhaṃ ||97||<BR>
emeva bhāvammi gao paosaṃ | uvei dukkhohaparaṃparāo /<BR>
paduṭhacitto ya ciṇāi kammaṃ | jaṃ se puṇo hoi duhaṃ vivāge ||98||<BR>
bhāve viratto maṇuo visogo | eeṇa dukkhohaparaṃpareṇa /<BR>
na lippaī bhavamajjhe vi santo | jaleṇa vā pokkhariṇīpalāsaṃ ||99||<BR>
evindiyatthā ya maṇassa atthā | dukkhassa heuṃ maṇuyassa rāgiṇo /<BR>
te ceva thovaṃ pi kayāi dukkhaṃ | na vīyarāgassa karenti kiṃci ||100||<BR>
na kāmabhogā samayaṃ uventi | na yāvi bhogā vigaiṃ uventi /<BR>
je tappaosī ya pariggahī ya | so tesu mohā vigaiṃ uvei ||101||<BR>
kohaṃ ca māṇaṃ ca taheva māyaṃ | lohaṃ dugucchaṃ araiṃ raiṃ ca /<BR>
hāsaṃ bhayaṃ sogapumitthiveyaṃ | napuṃsaveyaṃ vivihe ya bhāve ||102||<BR>
āvajjaī evam aṇegarūve | evaṃvihe kāmaguṇesu satto /<BR>
anne ya eyappabhave visese | kāruṇṇadīṇe hirime baisse ||103||<BR>
kappaṃ na icchijja sahāyalicchū | pacchāṇutāve na tavappabhāvaṃ /<BR>
evaṃ viyāre amiyappayāre | āvajjaī indiyacoravasse ||104||<BR>
tao se jāyanti paoyaṇāiṃ | nimajjiuṃ mohamahaṇṇavammi /<BR>
suhesiṇo dukkhaviṇoyaṇaṭhā | tappaccayaṃ ujjamae ya rāgī ||105||<BR>
virajjamāṇassa ya indiyatthā | saddāiyā tāvaiyappagārā /<BR>
na tassa savve vi maṇunnayaṃ vā | nivvattayantī amaṇunnayaṃ vā ||106||<BR>
evaṃ sasaṃkappavikappaṇāsuṃ | saṃjāyaī samayam uvaṭhiyassa /<BR>
atthe asaṃkappayao tao se | pahīyae kāmaguṇesu taṇhā ||107||<BR>
sa vīyarāgo kayasavvakicco | khavei nāṇāvaraṇaṃ khaṇeṇaṃ /<BR>
taheva jaṃ daṃsaṇam āvarei | jaṃ cantarāyaṃ pakarei kammaṃ ||108||<BR>
savvaṃ tao jāṇai pāsae ya | amohaṇe hoi nirantarāe /<BR>
aṇāsave jhāṇasamāhijutte | āukkhae mokkham uvei suddhe ||109||<BR>
so tassa savvassa duhassa mukko | jaṃ bāhaī sayayaṃ jantum eyaṃ /<BR>
dīhāmayaṃ vippamukko pasattho | to hoi accantasuhī kayattho ||110||<BR>
aṇāikālappabhavassa eso | savvassa dukkhassa pamokkhamaggo /<BR>
viyāhio jaṃ samuvicca sattā | kameṇa accantasuhī bhavanti ||111||<BR>
     || pamāyaṭhānaṃ samattaṃ ||32||<BR>
     <BR>
U/33 kammapayaḍī  trayatriṃśam adhyayanam /<BR>
 <BR>
aṭha kammāiṃ vocchāmi | āṇupuvviṃ jahākamaṃ /<BR>
jehiṃ baddho ayaṃ jīvo | saṃsāre parivaaī ||1||<BR>
nāṇassāvaraṇijjaṃ | daṃsaṇāvaraṇaṃ tahā /<BR>
veyaṇijjaṃ tahā mohaṃ | āukammaṃ taheva ya ||2||<BR>
nāmakammaṃ ca goyaṃ ca | antarāyaṃ taheva ya /<BR>
evam eyāi kammāiṃ | aṭheva u samāsao ||3||<BR>
nāṇāvaraṇaṃ paṃcavihaṃ | suyaṃ ābhiṇibohiyaṃ /<BR>
ohināṇaṃ ca taiyaṃ | maṇanāṇaṃ ca kevalaṃ ||4||<BR>
niddā taheva payalā | niddāniddā payalapayalā ya /<BR>
tatto ya thīṇagiddhī u | paṃcamā hoi nāyavvā ||5||<BR>
cakkhumacakkhūohissa | daṃsaṇe kevale ya āvaraṇe /<BR>
evaṃ tu navavigappaṃ | nāyavvaṃ daṃsaṇāvaraṇaṃ ||6||<BR>
veyaṇīyaṃ pi ya duvihaṃ | sāyam asāyaṃ ca āhiyaṃ /<BR>
sāyassa u bahū bheyā | emeva asāyassa vi ||7||<BR>
mohaṇijjaṃ pi duvihaṃ | daṃsaṇe caraṇe tahā /<BR>
daṃsaṇe tivihaṃ vuttaṃ | caraṇe duvihaṃ bhave ||8||<BR>
sammattaṃ ceva micchattaṃ | sammāmicchattam eva ya /<BR>
eyāo tinni payaḍīo | mohaṇijjassa daṃsaṇe ||9||<BR>
carittamohaṇaṃ kammaṃ | duvihaṃ taṃ viyāhiyaṃ /<BR>
kasāyamohaṇijjaṃ tu | nokasāyaṃ taheva ya ||10||<BR>
solasavihabheeṇaṃ | kammaṃ tu kasāyajaṃ /<BR>
sattavihaṃ navavihaṃ vā | kammaṃ ca nokasāyajaṃ ||11||<BR>
neraiyatirikkhāuṃ | maṇussāuṃ taheva ya /<BR>
devāuyaṃ cautthaṃ tu | āuṃ kammaṃ cauvvihaṃ ||12||<BR>
nāmaṃ kammaṃ tu duvihaṃ | suhamasuhaṃ ca āhiyaṃ /<BR>
subhassa u bahū bheyā | emeva asuhassa vi ||13||<BR>
goyaṃ kammaṃ duvihaṃ | uccaṃ nīyaṃ ca āhiyaṃ /<BR>
uccaṃ aṭhavihaṃ hoi | evaṃ nīyaṃ pi āhiyaṃ ||14||<BR>
dāṇe lābhe ya bhoge ya | uvabhoge vīrie tahā /<BR>
paṃcaviham antarāyaṃ | samāseṇa viyāhiyaṃ ||15||<BR>
eyāo mūlapayaḍīo | uttarāo ya āhiyā /<BR>
paesaggaṃ khettakāle ya | bhāvaṃ ca uttaraṃ suṇa ||16||<BR>
savvesiṃ ceva kammāṇaṃ | paesaggam aṇantagaṃ /<BR>
gaṇṭhiyasattāīyaṃ | anto siddhāṇa āhiyaṃ ||17||<BR>
savvajīvāṇa kammaṃ tu | saṃgahe chaddisāgayaṃ /<BR>
savvesu vi paesesu | savvaṃ savveṇa baddhagaṃ ||18||<BR>
udahīsarisanāmāṇa | tīsaī koḍikoḍīo /<BR>
ukkosiyā ṭhiī hoi | antomuhuttaṃ jahanniyā ||19||<BR>
āvaraṇijjāṇa duṇhaṃ pi | veyaṇijje taheva ya /<BR>
antarāe ya kammammi | ṭhiī esā viyāhiyā ||20||<BR>
udahīsarisanāmāṇa | sattariṃ koḍikoḍīo /<BR>
mohaṇijjassa ukkosā | antomuhuttaṃ jahanniyā ||21||<BR>
tettīsa sāgarovamā | ukkoseṇa viyāhiyā /<BR>
ṭhiī u āukammassa | antomuhuttaṃ jahanniyā ||22||<BR>
udahīsarisanāmāṇa | vīsaī koḍikoḍīo /<BR>
nāmagottāṇaṃ ukkosā | aṭha muhuttā jahanniyā ||23||<BR>
siddhāṇaṇantabhāgo ya | aṇubhāgā havanti u /<BR>
savvesu vi paesaggaṃ | savvajīve aicchiyaṃ ||24||<BR>
tamhā eesi kammāṇaṃ | aṇubhāgā viyāṇiyā /<BR>
eesi saṃvare ceva | khavaṇe ya jae buho ||25|| tti bemi ||<BR>
      || kammapayaḍī samattā ||33||<BR>
     <BR>
U/34 lesajjhayaṇaṃ catustriṃśam adhyayanam /<BR>
 <BR>
lesajjhayaṇaṃ pavakkhāmi | āṇupuvviṃ jahakkamaṃ /<BR>
chaṇhaṃ pi kammalesāṇaṃ | aṇubhāve suṇeha me ||1||<BR>
nāmāiṃ vaṇṇarasagandha | phāsapariṇāmalakkhaṇaṃ /<BR>
ṭhāṇaṃ ṭhiiṃ gaiṃ cāuṃ | lesāṇaṃ tu suṇeha me ||2||<BR>
kiṇhā nīlā ya kāū ya | teū pamhā taheva ya /<BR>
sukkalesā ya chaṭhā ya | nāmāiṃ tu jahakkamaṃ ||3||<BR>
jīmūyaniddhasaṃkāsā | gavalariṭhagasannibhā /<BR>
khaṃjaṇanayaṇanibhā | kiṇhalesā u vaṇṇao ||4||<BR>
nīlāsogasaṃkāsā | cāsapicchasamappabhā /<BR>
veruliyaniddhasaṃkāsā | nīlalesā u vaṇṇao ||5||<BR>
ayasīpupphasaṃkāsā | koilacchadasannibhā /<BR>
pārevayagīvanibhā | kāūlesā u vaṇṇao ||6||<BR>
hiṃguladhāusaṃkāsā | taruṇāiccasannibhā /<BR>
suyatuṇḍapaīvanibhā | teūlesā u vaṇṇao ||7||<BR>
hariyālabheyasaṃkāsā | haliddābheyasamappabhā /<BR>
saṇāsaṇakusumanibhā | pamhalesā u vaṇṇao ||8||<BR>
saṃkhaṃkakundasaṃkāsā | khīrapūrasamappabhā /<BR>
rayayahārasaṃkāsā | sukkalesā u vaṇṇao ||9||<BR>
jaha kaḍuyatumbagaraso | nimbaraso kaḍuyarohiṇiraso vā /<BR>
etto vi aṇantaguṇo | raso ya kiṇhāe nāyavvo ||10||<BR>
jaha tigaḍuyassa ya raso | tikkho jaha hatthipippalīe vā /<BR>
etto vi aṇantaguṇo | raso u nīlāe nāyavvo ||11||<BR>
jaha taruṇaambagaraso | tuvarakaviṭhassa vāvi jārisao /<BR>
etto vi aṇantaguṇo | raso u kāūe nāyavvo ||12||<BR>
jaha pariṇiyambagaraso | pakkakaviṭhassa vāvi jārisao /<BR>
etto vi aṇantaguṇo | raso u teūe nāyavvo ||13||<BR>
varavāruṇīe va raso | vivihāṇa va āsavāṇa jārisao /<BR>
mahumerayassa va raso | etto pamhāe paraeṇaṃ ||14||<BR>
khajjūramuddiyaraso | khīraraso khaṇḍasakkararaso vā /<BR>
etto vi aṇantaguṇo | raso u sukkāe nāyavvo ||15||<BR>
jaha gomaḍassa gandho | suṇagamaḍassa va jahā ahimaḍassa /<BR>
etto vi aṇantaguṇo | lesāṇaṃ appasatthāṇaṃ ||16||<BR>
jaha surahikusumagandho | gandhavāsāṇa pissamāṇāṇaṃ /<BR>
etto vi aṇantaguṇo | pasatthalesāṇa tiṇhaṃ pi ||17||<BR>
jaha karagayassa phāso | gojibbhāe ya sāgapattāṇaṃ /<BR>
etto vi aṇantaguṇo | lesāṇaṃ appasatthāṇaṃ ||18||<BR>
jaha būrassa va phāso | navaṇīyassa va sirīsakusumāṇaṃ /<BR>
etto vi aṇantaguṇo | pasatthalesāṇa tiṇhaṃ pi ||19||<BR>
tiviho va navaviho vā | sattāvīsaivihekkasīo vā /<BR>
dusao teyālo vā | lesāṇaṃ hoi pariṇāmo ||20||<BR>
paṃcāsavappavatto | tīhiṃ agutto chasuṃ avirao ya /<BR>
tivvārambhapariṇao | khuḍḍo sāhasio naro ||21||<BR>
niddhandhasapariṇāmo | nissaṃso ajiindio /<BR>
eyajogasamāutto | kiṇhalesaṃ tu pariṇame ||22||<BR>
issā amarisa atavo | avijjamāyā ahīriyā /<BR>
gehī paose ya saḍhe | pamatte rasalolue ||23||<BR>
sāyagavesae ya ārambhāo avirao | khuḍḍo sāhassio naro /<BR>
eyajogasamāutto | nīlalesaṃ tu pariṇame ||24||<BR>
vaṃke vaṃkasamāyāre | niyaḍille aṇujjue /<BR>
paliuṃcagaovahie | micchadiṭhī aṇārie ||25||<BR>
upphāsagaduṭhavāī ya | teṇe yāvi ya maccharī /<BR>
eyajogasamāutto | kāūlesaṃ tu pariṇame ||26||<BR>
nīyāvattī acavale | amāī akuūhale /<BR>
viṇīyaviṇae dante | jogavaṃ uvahāṇavaṃ ||27||<BR>
piyadhamme daḍhadhamme | vajjabhīrū hiesae /<BR>
eyajogasamāutto | teūlesaṃ tu pariṇame ||28||<BR>
payaṇukohamāṇe ya | māyālobhe ya payaṇue /<BR>
pasantacitte dantappā | jogavaṃ uvahāṇavaṃ ||29||<BR>
tahā payaṇuvāī ya | uvasante jiindie /<BR>
eyajogasamāutto | pamhalesaṃ tu pariṇame ||30||<BR>
aaruddāṇi vajjittā | dhammasukkāṇi jhāyae /<BR>
pasantacitte dantappā | samie gutte ya guttisu ||31||<BR>
sarāge vīyarāge vā | uvasante jiindie /<BR>
eyajogasamāutto | sukkalesaṃ tu pariṇame ||32||<BR>
asaṃkhijjāṇosappiṇīṇa | ussappiṇīṇa je samayā /<BR>
saṃkhāīyā logā | lesāṇa havanti ṭhāṇāiṃ ||33||<BR>
muhuttaddhaṃ tu jahannā | tettīsā sāgarā muhuttahiyā /<BR>
ukkosā hoi ṭhiī | nāyavvā kiṇhalesāe ||34||<BR>
muhuttaddhaṃ tu jahannā | dasa udahī paliyam asaṃkhabhāgam abbhahiyā /<BR>
ukkosā hoi ṭhiī | nāyavvā nīlalesāe ||35||<BR>
muhutaddhaṃ tu jahannā | tiṇṇudahī paliyam asaṃkhabhāgam abbhahiyā /<BR>
ukkosā hoi ṭhiī | nāyavvā kāulesāe ||36||<BR>
muhutaddhaṃ tu jahannā | doṇṇudahī paliyam asaṃkhabhāgam abbhahiyāũ/<BR>
ukkosā hoi ṭhiī | nāyavvā teulesāe ||37||<BR>
muhuttaddhaṃ tu jahannā | dasa honti ya sāgarā muhuttahiyā /<BR>
ukkosā hoi ṭhiī | nāyavvā pamhalesāe ||38||<BR>
muhuttaddhaṃ tu jahannā | tettīsaṃ sāgarā muhuttahiyā /<BR>
ukkosā hoi ṭhiī | nāyavvā sukkalesāe ||39||<BR>
esā khalu lesāṇaṃ | oheṇa ṭhiī vaṇṇiyā hoi /<BR>
causu vi gaīsu etto | lesāṇa ṭhiiṃ tu vocchāmi ||40||<BR>
dasa vāsasahassāiṃ | kāūe ṭhiī jahanniyā hoi /<BR>
tiṇṇudahī paliovama | asaṃkhabhāgaṃ ca ukkosā ||41||<BR>
tiṇṇudahī paliovama | saṃkhabhāgo jahanneṇa nīlaṭhiī /<BR>
dasaudahī paliovama | asaṃkhabhāgaṃ ca ukkosā ||42||<BR>
dasaudahī paliovama | asaṃkhabhāgaṃ jahanniyā hoi /<BR>
tettīsasāgarāiṃ | ukkosā hoi kiṇhāe lesāe ||43||<BR>
esā neraiyāṇaṃ | lesāṇa ṭhiī u vaṇṇiyā hoi /<BR>
teṇa paraṃ vocchāmi | tiriyamaṇussāṇa devāṇaṃ ||44||<BR>
antomuhuttam addhaṃ | lesāṇa jahiṃ jahiṃ jāu /<BR>
tiriyāṇa narāṇaṃ vā | vajjittā kevalaṃ lesaṃ ||45||<BR>
muhuttaddhaṃ tu jahannā | ukkosā hoi puvvakoḍīo /<BR>
navahi varisehi ūṇā | nāyavvā sukkalesāe ||46||<BR>
esā tiriyanarāṇaṃ | lesāṇa ṭhiī u vaṇṇiyā hoi /<BR>
teṇa paraṃ vocchāmi | lesāṇa ṭhiīu devāṇaṃ ||47||<BR>
dasa vāsasahassāiṃ | kiṇhāe ṭhiī jahanniyā hoi /<BR>
paliyam asaṃkhijja imo | ukkoso hoi kiṇhāe ||48||<BR>
jā kiṇhāe ṭhiī khalu | ukkosā sā u samayam abbhahiyā /<BR>
jahanneṇaṃ nīlāe | paliyam asaṃkhaṃ ca ukkosā ||49||<BR>
jā nīlāe ṭhiī khalu | ukkosā sā u samayam abbhahiyā /<BR>
jahanneṇaṃ kāūe | paliyam asaṃkhaṃ ca ukkosā ||50||<BR>
teṇa paraṃ vocchāmi | teūlesā jahā suragāṇaṃ /<BR>
bhavaṇavaivāṇamantara | joisavemāṇiyāṇaṃ ca ||51||<BR>
paliovamaṃ jahannaṃ | ukkosā sāgarāo dunnahiyā /<BR>
paliyam asaṃkhejjeṇaṃ | hoi bhāgeṇa teūe ||52||<BR>
dasa vāsasahassāiṃ | teūe ṭhiī jahanniyā hoi /<BR>
dunnudahī paliovama | asaṃkhabhāga ca ukkosā ||53||<BR>
jā teūe ṭhiī khalu | ukkosā sā u samayam abbhahiyā /<BR>
jahanneṇaṃ pamhāe | dasa u muhuttāhiyāi ukkosā ||54||<BR>
jā pamhāe ṭhiī khalu | ukkosā sā u samayam abbhahiyā /<BR>
jahanneṇaṃ sukkāe | tettīsa muhuttam abbhahiyā ||55||<BR>
kiṇhā nīlā kāū | tinni vi eyāo ahammalesāo /<BR>
eyāhi tihi vi jīvo | duggaiṃ uvavajjaī ||56||<BR>
teū pamhā sukkā | tinni vi eyāo dhammalesāo /<BR>
eyāhi tihi vi jīvo | suggaiṃ uvavajjaī ||57||<BR>
lesāhiṃ savvāhiṃ | paḍhame samayammi pariṇayāhiṃ tu /<BR>
na hu kassai uvavāo | pare bhave atthi jīvassa ||58||<BR>
lesāhiṃ savvāhiṃ | carime samayammi pariṇayāhiṃ tu /<BR>
na hu kassai uvavāo | pare bhave hoi jīvassa ||59||<BR>
antamuhuttammi gae | antamuhuttammi sesae ceva /<BR>
lesāhi pariṇayāhiṃ | jīvā gacchanti paraloyaṃ ||60||<BR>
tamhā eyāsi lesāṇaṃ | āṇubhāve viyāṇiyā /<BR>
appasatthāo vajjittā | pasatthāo 'hiṭhie muṇi ||61|| tti bemi ||<BR>
     || lesajjhayaṇaṃ samattaṃ ||34||<BR>
<BR>
U/35 aṇagārajjhayaṇaṃ pañcatriṃśam adhyayanam /<BR>
suṇeha me egaggamaṇā | maggaṃ buddhehi desiyaṃ /<BR>
jamāyaranto bhikkhū | dukkhāṇantakare bhave ||1||<BR>
gihavāsaṃ pariccajja | pavajjām assie muṇī /<BR>
ime saṃge viyāṇijjā | jehiṃ sajjanti māṇavā ||2||<BR>
taheva hiṃsaṃ aliyaṃ | cojjaṃ abambhasevaṇaṃ /<BR>
icchākāmaṃ ca lobhaṃ ca | saṃjao parivajjae ||3||<BR>
maṇoharaṃ cittagharaṃ | malladhūveṇa vāsiyaṃ /<BR>
sakavāḍaṃ paṇḍurullovaṃ | maṇasā vi na patthae ||4||<BR>
indiyāṇi u bhikkhussa | tārisammi uvassae /<BR>
dukkarāiṃ nivāreuṃ | kāmarāgavivaḍḍhaṇe ||5||<BR>
susāṇe sunnagāre vā | rukkhamūle va ikkao /<BR>
pairikke parakaḍe vā | vāsaṃ tatthābhiroyae ||6||<BR>
phāsuyammi aṇābāhe | itthīhiṃ aṇabhiddue /<BR>
tattha saṃkappae vāsaṃ | bhikkhū paramasaṃjae ||7||<BR>
na sayaṃ gihāiṃ kuvvijjā | -eva annehiṃ kārae /<BR>
gihakammasamārambhe | bhūyāṇaṃ dissae vaho ||8||<BR>
tasāṇaṃ thāvarāṇaṃ ca | suhumāṇaṃ bādarāṇa ya /<BR>
tamhā gihasamārambhaṃ | saṃjao parivajjae ||9||<BR>
taheva bhattapāṇesu | payaṇe payāvaṇesu ya /<BR>
pāṇabhūyadayaṭhāe | na paye na payāvae ||10||<BR>
jaladhannanissiyā jīvā | puḍhavīkaṭhanissiyā /<BR>
hammanti bhattapāṇesu | tamhā bhikkhū na payāvae ||11||<BR>
visappe savvao-dhāre | bahū pāṇaviṇāsaṇe /<BR>
natthi joisame satthe | tamhā joiṃ na dīvae ||12||<BR>
hiraṇṇaṃ jāyarūvaṃ ca | maṇasā vi na patthae /<BR>
samaleukaṃcaṇe bhikkhū | virae kayavikkae ||13||<BR>
kiṇanto kaio hoi | vikkiṇanto ya vāṇio /<BR>
kayavikkayammi vaanto | bhikkhū na bhavai tāriso ||14||<BR>
bhikkhiyavvaṃ na keyavvaṃ | bhikkhuṇā bhikkhavattiṇā /<BR>
kayavikkao mahādoso | bhikkhavattī suhāvahā ||15||<BR>
samuyāṇaṃ uṃcham esijjā | jahāsuttam aṇindiyaṃ /<BR>
lābhālābhammi saṃtuṭhe | piṇḍavāyaṃ care muṇī ||16||<BR>
alole na rase giddhe | jibbhādante amucchie /<BR>
na rasaṭhāe bhuṃjijjā | javaṇaṭhāe mahāmuṇī ||17||<BR>
accaṇaṃ rayaṇaṃ ceva | vandaṇaṃ pūyaṇaṃ tahā /<BR>
iḍḍhīsakkārasammāṇaṃ | maṇasā vi na patthae ||18||<BR>
sukkajhāṇaṃ jhiyāejjā | aṇiyāṇe akiṃcaṇe /<BR>
vosaṭhakāe viharejjā | jāva kālassa pajjao ||19||<BR>
nijjūhiūṇa āhāraṃ | kāladhamme uvaṭhie /<BR>
jahiūṇa māṇusaṃ bondiṃ | pahū dukkhe vimuccaī ||20||<BR>
nimmame nirahaṃkāre | vīyarāgo aṇāsavo /<BR>
saṃpatto kevalaṃ nāṇaṃ | sāsayaṃ pariṇivvue ||21|| tti bemi ||<BR>
     || aṇagārajjhayaṇaṃ samattaṃ ||35||<BR>
     <BR>
U/36 jīvājīvavibhattī ṣatriṃśam adhyayanam /<BR>
 <BR>
jīvājīvavibhattiṃ | suṇeha me egamaṇā io /<BR>
jaṃ jāṇiūṇa bhikkhū | sammaṃ jayai saṃjame ||1||<BR>
jīvā ceva ajīvā ya | esa loe viyāhie /<BR>
ajīvadesam āgāse | aloge se viyāhie ||2||<BR>
davvao khettao ceva | kālao bhāvao tahā /<BR>
parūvaṇā tesi bhave | jīvāṇam ajīvāṇa ya ||3||<BR>
rūviṇo cevarūvī ya | ajīvā duvihā bhave /<BR>
arūvī dasahā vuttā | rūviṇo ya cauvvihā ||4||<BR>
dhammatthikāe tad dese | tap paese ya āhie /<BR>
ahamme tassa dese ya | tap paese ya āhie ||5||<BR>
āgāse tassa dese ya | tap paese ya āhie /<BR>
addhāsamae ceva | arūvī dasahā bhave ||6||<BR>
dhammādhamme ya do ceva | logamittā viyāhiyā /<BR>
logāloge ya āgāse | samae samayakhettie ||7||<BR>
dhammādhammāgāsā | tinni vi ee aṇāiyā /<BR>
apajjavasiyā ceva | savvaddhaṃ tu viyāhiyā ||8||<BR>
samae vi santaiṃ pappa | evameva viyāhie /<BR>
āesaṃ pappa sāīe | sapajjavasie vi ya ||9||<BR>
khandhā ya khandhadesā ya | tappaesā taheva ya /<BR>
paramāṇuṇo ya boddhavvā | rūviṇo ya cauvvihā ||10||<BR>
egatteṇa puhatteṇa | khandhā ya paramāṇuṇo /<BR>
loegadese loe ya | bhaiyavvā te u khettao ||11||<BR>
itto kālavibhāgaṃ tu | tesiṃ vucchaṃ cauvvihaṃ ||12||<BR>
saṃtaiṃ pappa te 'āī | apajjavasiyā vi ya /<BR>
ṭhiiṃ paḍucca sāīyā | sapajjavasiyā vi ya ||13||<BR>
asaṃkhakālam ukkosaṃ | ekko samao jahannayaṃ /<BR>
ajīvāṇa ya rūvīṇa | ṭhiī esā viyāhiyā ||14||<BR>
aṇantakālam ukkosam | ekko samao jahannayaṃ /<BR>
ajīvāṇa ya rūvīṇa | antareyaṃ viyāhiyaṃ ||15||<BR>
vaṇṇao gandhao ceva | rasao phāsao tahā /<BR>
saṃṭhāṇao ya vinneo | pariṇāmo tesi paṃcahā ||16||<BR>
vaṇṇao pariṇayā je u | paṃcahā te pakittiyā /<BR>
kiṇhā nīlā ya lohiyā | haliddā sukkilā tahā ||17||<BR>
gandhao pariṇayā je u | duvihā te viyāhiyā /<BR>
subbhigandhapariṇāmā | dubbhigandhā taheva ya ||18||<BR>
rasao pariṇayā je u | paṃcahā te pakittiyā /<BR>
tittakaḍuyakasāyā | ambilā mahurā tahā ||19||<BR>
phāsao pariṇayā je u | aṭhahā te pakittiyā /<BR>
kakkhaḍā mauyā ceva | garuyā lahuyā tahā ||20||<BR>
sīyā uṇhā ya niddhā ya | tahā lukkhā ya āhiyā /<BR>
iya phāsapariṇayā ee | puggalā samudāhiyā ||21||<BR>
saṃṭhāṇao pariṇayā je u | paṃcahā te pakittiyā /<BR>
parimaṇḍalā ya vaā ya | taṃsā cauraṃsamāyayā ||22||<BR>
vaṇṇao je bhave kiṇhe | bhaie se u gandhao /<BR>
rasao phāsao ceva | bhaie saṃṭhāṇao vi ya ||23||<BR>
vaṇṇao je bhave nīle | bhaie se u gandhao /<BR>
rasao phāsao ceva | bhaie saṃṭhāṇao vi ya ||24||<BR>
vaṇṇao lohie je u | bhaie se u gandhao /<BR>
rasao phāsao ceva | bhaie saṃṭhāṇao vi ya ||25||<BR>
vaṇṇao pīyae je u | bhaie se u gandhao /<BR>
rasao phāsao ceva | bhaie saṃṭhāṇao vi ya ||26||<BR>
vaṇṇao sukkile je u | bhaie se u gandhao /<BR>
rasao phāsao ceva | bhaie saṃṭhāṇao vi ya ||27||<BR>
gandhao je bhave subbhī | bhaie se u vaṇṇao /<BR>
rasao phāsao ceva | bhaie saṃṭhāṇao vi ya ||28||<BR>
gandhao je bhave dubbhī | bhaie se u vaṇṇao /<BR>
rasao phāsao ceva | bhaie saṃṭhāṇao vi ya ||29||<BR>
rasao tittae je u | bhaie se u vaṇṇao /<BR>
gandhao phāsao ceva | bhaie saṃṭhāṇao vi ya ||30||<BR>
rasao kaḍue je u | bhaie se u vaṇṇao /<BR>
gandhao phāsao ceva | bhaie saṃṭhāṇao vi ya ||31||<BR>
rasao kasāe je u | bhaie se u vaṇṇao /<BR>
gandhao phāsao ceva | bhaie saṃṭhāṇao vi ya ||32||<BR>
rasao ambile je u | bhaie se u vaṇṇao /<BR>
gandhao phāsao ceva | bhaie saṃṭhāṇao vi ya ||33||<BR>
rasao mahurae je u | bhaie se u vaṇṇao /<BR>
gandhao phāsao ceva | bhaie saṃṭhāṇao vi ya ||34||<BR>
phāsao kakkhaḍe je u | bhaie se u vaṇṇao /<BR>
gandhao rasao ceva | bhaie saṃṭhāṇao vi ya ||35||<BR>
phāsao maue je u | bhaie se u vaṇṇao /<BR>
gandhao rasao ceva | bhaie saṃṭhāṇao vi ya ||36||<BR>
phāsao gurue je u | bhaie se u vaṇṇao /<BR>
gandhao rasao ceva | bhaie saṃṭhāṇao vi ya ||37||<BR>
phāsao lahue je u | bhaie se u vaṇṇao /<BR>
gandhao rasao ceva | bhaie saṃṭhāṇao vi ya ||38||<BR>
phāsao sīyae je u | bhaie se u vaṇṇao /<BR>
gandhao rasao ceva | bhaie saṃṭhāṇao vi ya ||39||<BR>
phāsao uṇhae je u | bhaie se u vaṇṇao /<BR>
gandhao rasao ceva | bhaie saṃṭhāṇao vi ya ||40||<BR>
phāsao niddhae je u | bhaie se u vaṇṇao /<BR>
gandhao rasao ceva | bhaie saṃṭhāṇao vi ya ||41||<BR>
phāsao lukkhae je u | bhaie se u vaṇṇao /<BR>
gandhao rasao ceva | bhaie saṃṭhāṇao vi ya ||42||<BR>
parimaṇḍalasaṃṭhāṇe | bhaie se u vaṇṇao /<BR>
gandhao rasao ceva | bhaie se phāsao vi ya ||43||<BR>
saṃṭhāṇao bhave vae | bhaie se u vaṇṇao /<BR>
gandhao rasao ceva | bhaie se phāsao vi ya ||44||<BR>
saṃṭhāṇao bhave taṃse | bhaie se u vaṇṇao /<BR>
gandhao rasao ceva | bhaie se phāsao vi ya ||45||<BR>
saṃṭhāṇao je cauraṃse | bhaie se u vaṇṇao /<BR>
gandhao rasao ceva | bhaie se phāsao vi ya ||46||<BR>
je āyayasaṃṭhāṇe | bhaie se u vaṇṇao /<BR>
gandhao rasao ceva | bhaie se phāsao vi ya ||47||<BR>
esā ajīvavibhattī | samāseṇa viyāhiyā /<BR>
itto jīvavibhattiṃ | vucchāmi aṇupuvvaso ||48||<BR>
saṃsāratthā ya siddhā ya | duvihā jīvā viyāhiyā /<BR>
siddhāṇegavihā vuttā | taṃ me kittayao suṇa ||49||<BR>
itthī purisasiddhā ya | taheva ya napuṃsagā /<BR>
saliṃge annaliṃge ya | gihiliṃge taheva ya ||50||<BR>
ukkosogāhaṇāe ya | jahannamajjhimāi ya /<BR>
uḍḍhaṃ ahe ya tiriyaṃ ca | samuddammi jalammi ya ||51||<BR>
dasa ya napuṃsaesu | vīsaṃ itthiyāsu ya /<BR>
purisesu ya aṭhasayaṃ | samaeṇegeṇa sijjhaī ||52||<BR>
cattāri ya gihiliṃge | annaliṃge daseva ya /<BR>
saliṃgeṇa aṭhasayaṃ | samaeṇegeṇa sijjhaī ||53||<BR>
ukkosogāhaṇāe ya | sijjhante jugavaṃ duve /<BR>
cattāri jahannāe | majjhe aṭhuttaraṃ sayaṃ ||54||<BR>
cauruḍḍhaloe ya duve samudde | tao jale vīsamahe taheva ya /<BR>
sayaṃ ca aṭhuttaraṃ tiriyaloe | samaeṇegeṇa sijjhaī dhuvam ||55||<BR>
kahiṃ paḍihayā siddhā | kahiṃ siddhā paiṭhiyā /<BR>
kahiṃ bhondiṃ caittāṇaṃ | kattha gantūṇa sijjhaī ||56||<BR>
aloe paḍihayā siddhā | loyagge ya paiṭhiyā /<BR>
ihaṃ bondiṃ caittāṇaṃ | tattha gantūṇa sijjhaī ||57||<BR>
bārasahiṃ joyaṇehiṃ | savvaṭhassuvariṃ bhave /<BR>
īsipabbhāranāmā | puḍhavī chattasaṃṭhiyā ||58||<BR>
paṇayālasayasahassā | joyaṇāṇaṃ tu āyayā /<BR>
tāvaiyaṃ ceva vitthiṇṇā | tiguṇo tasseva parirao ||59||<BR>
aṭhajoyaṇabāhullā | sā majjhammi viyāhiyā /<BR>
parihāyantī carimante | macchipattāu taṇuyarī ||60||<BR>
ajjuṇasuvaṇṇagamaī | sā puḍhavī nimmalā sahāveṇa /<BR>
uttāṇagachattagasaṃṭhiyā ya | bhaṇiyā jiṇavarehiṃ ||61||<BR>
saṃkhaṃkakundasaṃkāsā | paṇḍarā nimmalā suhā /<BR>
sīyāe joyaṇe tatto | loyanto u viyāhio ||62||<BR>
joyaṇassa u jo tattha | koso uvarimo bhave /<BR>
tassa kosassa chabbhāe | siddhāṇogāhaṇā bhave ||63||<BR>
tattha siddhā mahābhāgā | logaggammi paiṭhiyā /<BR>
bhavapapaṃcao mukkā | siddhiṃ varagaiṃ gayā ||64||<BR>
usseho jesi jo hoi | bhavammi carimammi u /<BR>
tibhāgahīṇo tatto ya | siddhāṇogāhaṇā bhave ||65||<BR>
egatteṇa sāīyā | apajjavasiyā vi ya /<BR>
puhatteṇa aṇāiyā | apajjavasiyā vi ya ||66||<BR>
arūviṇo jīvaghaṇā | nāṇadaṃsaṇasanniyā /<BR>
aulaṃ suhaṃ saṃpannā | uvamā jassa natthi u ||67||<BR>
logegadese te savve | nāṇadaṃsaṇasanniyā /<BR>
saṃsārapāranitthiṇṇā | siddhiṃ varagaiṃ gayā ||68||<BR>
saṃsāratthā u je jīvā | duvihā te viyāhiyā /<BR>
tasā ya thāvarā ceva | thāvarā tivihā tahiṃ ||69||<BR>
puḍhavī āujīvā ya | taheva ya vaṇassaī /<BR>
iccee thāvarā tivihā | tesiṃ bhee suṇeha me ||70||<BR>
duvihā puḍhavījīvā ya | suhumā bāyarā tahā /<BR>
pajjattamapajjattā | evamee duhā puṇo ||71||<BR>
bāyarā je u pajjattā | duvihā te viyāhiyā /<BR>
saṇhā kharā ya bodhavvā | saṇhā sattavihā tahiṃ ||72||<BR>
kiṇhā nīlā ya ruhirā ya | haliddā sukkilā tahā /<BR>
paṇḍupaṇagamaiyā | kharā chattīsaīvihā ||73||<BR>
puḍhavī ya sakkarā vāluyā ya | uvale silā ya loṇūse /<BR>
aya-tamba-tauya-sīsaga | ruppa-suvaṇṇe ya vaire ya ||74||<BR>
hariyāle hiṃgulue | maṇosilā sāsagaṃjaṇa-pavāle /<BR>
abbhapaḍalabbhavāluya | bāyarakāe maṇivihāṇe ||75||<BR>
gomejjae ya ruyage | aṃke phalihe ya lohiyakkhe ya /<BR>
maragaya-masāragalle | bhuyamoyagaṇindanīle ya ||76||<BR>
candaṇa-geruya-haṃsagabbhe | pulae sogandhie ya bodhavve /<BR>
candappahaverulie | jalakante sūrakante ya ||77||<BR>
ee kharapuḍhavīe | bheyā chattīsamāhiyā /<BR>
egavihamaṇāṇattā | suhumā tattha viyāhiyā ||78||<BR>
suhumā savvalogammi | logadese ya bāyarā /<BR>
itto kālavibhāgaṃ tu | vucchaṃ tesiṃ cauvvihaṃ ||79||<BR>
saṃtaiṃ pappaṇāīyā | apajjavasiyā vi ya /<BR>
ṭhiiṃ paḍucca sāīyā | sapajjavasiyā vi ya ||80||<BR>
bāvīsasahassāiṃ | vāsāṇukkosiyā bhave /<BR>
āuṭhiī puḍhavīṇaṃ | antomuhuttaṃ jahannayaṃ ||81||<BR>
asaṃkhakālam ukkosaṃ | antomuhuttaṃ jahannayaṃ /<BR>
kāyaṭhiī puḍhavīṇaṃ | taṃ kāyaṃ tu amuṃcao ||82||<BR>
aṇantakālam ukkosaṃ | antomuhuttaṃ jahannayaṃ /<BR>
vijaḍhaṃmi sae kāe | puḍhavijīvāṇa antaraṃ ||83||<BR>
eesiṃ vaṇṇao ceva | gandhao rasaphāsao /<BR>
saṃṭhāṇadesao vāvi | vihāṇāiṃ sahassaso ||84||<BR>
duvihā āūjīvā u | suhumā bāyarā tahā /<BR>
pajjattamapajjattā | evamee duhā puṇo ||85||<BR>
bāyarā je u pajjattā | paṃcahā te pakittiyā /<BR>
suddhodae ya usse | harataṇū mahiyā hime ||86||<BR>
egavihamaṇāṇattā | suhumā tattha viyāhiyā /<BR>
suhumā savvalogammi | logadese ya bāyarā ||87||<BR>
santaiṃ pappaṇāīyā | apajjavasiyā vi ya /<BR>
ṭhiiṃ paḍucca sāīyā | sapajjavasiyā vi ya ||88||<BR>
satteva sahassāiṃ | vāsāṇukkosiyā bhave /<BR>
āuṭhiī āūṇaṃ | antomuhuttaṃ jahanniyā ||89||<BR>
asaṃkhakālam ukkosaṃ | antomuhuttaṃ jahannayaṃ /<BR>
kāyaṭhiī āūṇaṃ | taṃ kāyaṃ tu amuṃcao ||90||<BR>
aṇantakālam ukkosaṃ | antomuhuttaṃ jahannayaṃ /<BR>
vijaḍhaṃmi sae kāe | āūjīvāṇa antaraṃ ||91||<BR>
eesiṃ vaṇṇao ceva | gandhao rasaphāsao /<BR>
saṃṭhāṇadesao vāvi | vihāṇāiṃ sahassao ||92||<BR>
duvihā vaṇassaījīvā | suhumā bāyarā tahā /<BR>
pajjattamapajjattā | evamee duhā puṇo ||93||<BR>
bāyarā je u pajjattā | duvihā te viyāhiyā /<BR>
sāhāraṇasarīrā ya | pattegā ya taheva ya ||94||<BR>
pattegasarīrāo | 'egahā te pakittiyā /<BR>
rukkhā gucchā ya gummā ya | layā vallī taṇā tahā ||95||<BR>
valayā pavvagā kuhuṇā | jalaruhā osahī tahā /<BR>
hariyakāyā bodhavvā | pattegāi viyāhiyā ||96||<BR>
sāhāraṇasarīrāo | 'egahā te pakittiyā /<BR>
ālue mūlae ceva | siṃgabere taheva ya ||97||<BR>
harilī sirilī sassirilī | jāvaī keyakandalī /<BR>
palaṇḍulasaṇakande ya | kandalī ya kuḍuṃvae ||98||<BR>
lohiṇīhū ya thīhū ya | kuhagā ya taheva ya /<BR>
kande ya vajjakande ya | kande sūraṇae tahā ||99||<BR>
assakaṇṇī ya bodhavvā | sīhakaṇṇī taheva ya /<BR>
musuṇḍhī ya haliddā ya | -egahā evamāyao ||100||<BR>
egavihamaṇāṇattā | sahumā tattha viyāhiyā /<BR>
suhumā savvalogammi | logadese ya bāyarā ||101||<BR>
saṃtaiṃ pappaṇāīyā | apajjavasiyā vi ya /<BR>
ṭhiiṃ paḍucca sāīyā | sapajjavasiyā vi ya ||102||<BR>
dasa ceva sahassāiṃ | vāsāṇukkosiyā paṇagāṇaṃ /<BR>
vaṇapphaīṇa āuṃ | antomuhuttaṃ jahanniyā ||103||<BR>
aṇantakālam ukkosaṃ | antomuhuttaṃ jahannayaṃ /<BR>
kāyaṭhiī paṇagāṇaṃ | taṃ kāyaṃ tu amuṃcao ||104||<BR>
asaṃkhakālam ukkosaṃ | antomuhuttaṃ jahannayaṃ /<BR>
vijaḍhaṃmi sae kāe | paṇagajīvāṇa antaraṃ ||105||<BR>
eesiṃ vaṇṇao ceva | gandhao rasaphāsao /<BR>
saṃṭhāṇadesao vāvi | vihāṇāiṃ sahassaso ||106||<BR>
iccee thāvarā tivihā | samāseṇa viyāhiyā /<BR>
itto u tase tivihe | vucchāmi aṇupuvvaso ||107||<BR>
teū vāū ya bodhavvā | urālā ya tasā tahā /<BR>
iccee tasā tivihā | tesiṃ bhee suṇeha me ||108||<BR>
duvihā teūjīvā u | suhumā bāyarā tahā /<BR>
pajjattamapajjattā | evamee duhā puṇo ||109||<BR>
bāyarā je u pajjattā | -egahā te viyāhiyā /<BR>
iṃgāle mummure agaṇī | accijālā taheva ya ||110||<BR>
ukkā vijjū ya bodhavvā | -egahā evamāyao /<BR>
egavihamaṇāṇattā | suhumā te viyāhiyā ||111||<BR>
suhumā savvalogammi | logadese ya bāyarā /<BR>
itto kālavibhāgaṃ tu | tesiṃ vucchaṃ cauvvihaṃ ||112||<BR>
saṃtaiṃ pappaṇāīyā | apajjavasiyā vi ya /<BR>
ṭhiiṃ paḍucca sāīyā | sapajjavasiyā vi ya ||113||<BR>
tiṇṇeva ahorattā | ukkoseṇa viyāhiyā /<BR>
āuṭhiī teūṇaṃ | antomuhuttaṃ jahanniyā ||114||<BR>
asaṃkhakālam ukkosaṃ | antomuhuttaṃ jahannayaṃ /<BR>
kāyaṭhiī teūṇaṃ | taṃ kāyaṃ tu amuṃcao ||115||<BR>
aṇantakālam ukkosaṃ | antomuhuttaṃ jahannayaṃ /<BR>
vijaḍhaṃmi sae kāe | teūjīvāṇa antaraṃ ||116||<BR>
eesiṃ vaṇṇao ceva | gandhao rasaphāsao /<BR>
saṃṭhāṇadesao vāvi | vihāṇāiṃ sahassaso ||117||<BR>
duvihā vāujīvā u | suhumā bāyarā tahā /<BR>
pajjattamapajjattā | evamee duhā puṇo ||118||<BR>
bāyarā je u pajjattā | paṃcahā te pakittiyā /<BR>
ukkaliyā maṇḍaliyā | ghaṇaguṃjā suddhavāyā ya ||119||<BR>
saṃvaagavāyā ya | -egahā evamāyao /<BR>
egavihamaṇāṇattā | suhumā tattha viyāhiyā ||120||<BR>
suhumā savvalogammi | egadese ya bāyarā /<BR>
itto kālavibhāgaṃ tu | tesiṃ vucchaṃ cauvvihaṃ ||121||<BR>
saṃtaiṃ pappaṇāīyā | apajjavasiyā vi ya /<BR>
ṭhiiṃ paḍucca sāīyā | sapajjavasiyā vi ya ||122||<BR>
tiṇṇeva sahassāiṃ | vāsāṇukkosiyā bhave /<BR>
āuṭhiī vāūṇaṃ | antomuhuttaṃ jahanniyā ||123||<BR>
asaṃkhakālam ukkosaṃ | antomuhuttaṃ jahannayaṃ /<BR>
kāyaṭhiī vāūṇaṃ | taṃ kāyaṃ tu amuṃcao ||124||<BR>
aṇantakālam ukkosaṃ | antomuhuttaṃ jahannayaṃ /<BR>
vijaḍhaṃmi sae kāe | vāūjīvāṇa antaraṃ ||125||<BR>
eesiṃ vaṇṇao ceva | gandhao rasaphāsao /<BR>
saṃṭhāṇadesao vāvi | vihāṇāiṃ sahassaso ||126||<BR>
urālā tasā je u | cauhā te pakittiyā /<BR>
beindiya-teindiya | cauro-paṃcindiyā ceva ||127||<BR>
beindiyā u je jīvā | duvihā te pakittiyā /<BR>
pajjattamapajjattā | tesiṃ bhee suṇeha me ||128||<BR>
kimiṇo somaṃgalā ceva | alasā māivāhayā /<BR>
vāsīmuhā ya sippiyā | saṃkha saṃkhaṇagā tahā ||129||<BR>
ghalloyāṇullayā ceva | taheva ya varāḍagā /<BR>
jalūgā jālagā ceva | candaṇā ya taheva ya ||130||<BR>
ii beindiyā ee | 'egahā evamāyao /<BR>
logegadese te savve | na savvattha viyāhiyā ||131||<BR>
saṃtaiṃ pappaṇāīyā | apajjavasiyā vi ya /<BR>
ṭhiiṃ paḍucca sāīyā | sapajjavasiyā vi ya ||132||<BR>
vāsāiṃ bārasā ceva | ukkoseṇa viyāhiyā /<BR>
beindiyaāuṭhiī | antomuhuttaṃ jahanniyā ||133||<BR>
saṃkhijjakālam ukkosaṃ | antomuhuttaṃ jahannayaṃ /<BR>
beindiyakāyaṭhiī | taṃ kāyaṃ tu amuṃcao ||134||<BR>
aṇantakālam ukkosaṃ | antomuhuttaṃ jahannayaṃ /<BR>
beindiyajīvāṇaṃ | antaraṃ ca viyāhiyaṃ ||135||<BR>
eesiṃ vaṇṇao ceva | gandhao rasaphāsao /<BR>
saṃṭhāṇadesao vāvi | vihāṇāiṃ sahassaso ||136||<BR>
teindiyā u je jīvā | duvihā te pakittiyā /<BR>
pajjattamapajjattā | tesiṃ bhee suṇeha me ||137||<BR>
kunthupivīliuḍḍaṃsā | ukkaluddehiyā tahā /<BR>
taṇahārakaṭhahārā ya | mālurā pattahāragā ||138||<BR>
kappāsaṭhiṃmi jāyanti | dugā tausamiṃjagā /<BR>
sadāvarī ya gummī ya | bodhavvā indagāiyā ||139||<BR>
indagovagamāīyā | -egahā evamāyao /<BR>
logegadese te savve | na savvattha viyāhiyā ||140||<BR>
saṃtaiṃ pappaṇāīyā | apajjavasiyā vi ya /<BR>
ṭhiiṃ paḍucca sāīyā | sapajjavasiyā vi ya ||141||<BR>
egūṇapaṇṇahorattā | ukkoseṇa viyāhiyā /<BR>
teindiyaāuṭhiī | antomuhuttaṃ jahanniyā ||142||<BR>
saṃkhijjakālam ukkosaṃ | antomuhuttaṃ jahannayaṃ /<BR>
teindiyakāyaṭhiī | taṃ kāyaṃ tu amuṃcao ||143||<BR>
aṇantakālam ukkosaṃ | antomuhuttaṃ jahannayaṃ /<BR>
teindiyajīvāṇaṃ | antomuhuttaṃ jahanniyā ||144||<BR>
eesiṃ vaṇṇao ceva | gandhao rasaphāsao /<BR>
saṃṭhāṇadesao vāvi | vihāṇāiṃ sahassaso ||145||<BR>
caurindiyā u je jīvā | duvihā te pakittiyā /<BR>
pajjattamapajjattā | tesiṃ bhee suṇeha me ||146||<BR>
andhiyā pottiyā ceva | macchiyā masagā tahā /<BR>
bhamare kīḍapayaṃge ya | ḍhaṃkuṇe ukkuḍo tahā ||147||<BR>
kukkuḍe bhiṃgirīḍī ya | nandāvatte ya vicchue /<BR>
ole bhiṃgārī ya | viyaḍī acchivehae ||148||<BR>
acchile māhae acchi | roḍae vicitte cittapattae /<BR>
uhiṃjaliyā jalakārī ya | nīyā tantavayāiyā ||149||<BR>
iya caurindiyā ee | 'egahā evamāyao /<BR>
logegadese te savve | na savvattha viyāhiyā ||150||<BR>
saṃtaiṃ pappaṇāīyā | apajjavasiyā vi ya /<BR>
ṭhiiṃ paḍucca sāīyā | sapajjavasiyā vi ya ||151||<BR>
chacceva māsāū | ukkoseṇa viyāhiyā /<BR>
caurindiyaāuṭhiī | antomuhuttaṃ jahanniyā ||152||<BR>
saṃkhijjakālam ukkosaṃ | antomuhuttaṃ jahannayaṃ /<BR>
caurindiyakāyaṭhiī | taṃ kāyaṃ tu amuṃcao ||153||<BR>
aṇantakālam ukkosaṃ | antomuhuttaṃ jahannayaṃ /<BR>
caurindiyajīvāṇaṃ | antaraṃ ca viyāhiyaṃ ||154||<BR>
eesiṃ vaṇṇao ceva | gandhao rasaphāsao /<BR>
saṃṭhāṇadesao vāvi | vihāṇāiṃ sahassaso ||155||<BR>
paṃcindiyā u je jīvā | cauvihā te viyāhiyā /<BR>
neraiyatirikkhā ya | maṇuyā devā ya āhiyā ||156||<BR>
neraiyā sattavihā | puḍhavīsu sattasū bhave /<BR>
rayaṇābhasakkarābhā | vāluyābhā ya āhiyā ||157||<BR>
paṃkābhā dhūmābhā | tamā tamatamā tahā /<BR>
ii neraiyā ee | sattahā parikittiyā ||158||<BR>
logassa egadesammi | te savve u viyāhiyā /<BR>
etto kālavibhāgaṃ tu | vocchaṃ tesiṃ caḍavvihaṃ ||159||<BR>
saṃtaiṃ pappaṇāīyā | apajjavasiyā vi ya /<BR>
ṭhiiṃ paḍucca sāīyā | sapajjavasiyā vi ya ||160||<BR>
sāgarovamam egaṃ tu | ukkoseṇa viyāhiyā /<BR>
paḍhamāe jahanneṇaṃ | dasavāsasahassiyā ||161||<BR>
tiṇṇeva sāgarā ū | ukkoseṇa viyāhiyā /<BR>
doccāe jahanneṇaṃ | egaṃ tu sāgarovamaṃ ||162||<BR>
satteva sāgarā ū | ukkoseṇa viyāhiyā /<BR>
taiyāe jahanneṇaṃ | tiṇṇeva sāgarovamā ||163||<BR>
dasa sāgarovamā ū | ukkoseṇa viyāhiyā /<BR>
cautthīe jahanneṇaṃ | satteva sāgarovamā ||164||<BR>
sattarasa sāgarā ū | ukkoseṇa viyāhiyā /<BR>
paṃcamāe jahanneṇaṃ | dasa ceva sāgarovamā ||165||<BR>
bāvīsa sāgarā ū | ukkoseṇa viyāhiyā /<BR>
chaṭhīe jahanneṇaṃ | sattarasa sāgarovamā ||166||<BR>
tettīsa sāgarā ū | ukkoseṇa viyāhiyā /<BR>
sattamāe jahanneṇaṃ | bāvīsaṃ sāgarovamā ||167||<BR>
jā ceva ya āuṭhiī | neraiyāṇaṃ viyāhiyā /<BR>
sā tesiṃ kāyaṭhiī | jahannukkosiyā bhave ||168||<BR>
aṇantakālam ukkosaṃ | antomuhuttaṃ jahannayaṃ /<BR>
vijaḍhaṃmi sae kāe | neraiyāṇaṃ antaraṃ ||169||<BR>
eesiṃ vaṇṇao ceva | gandhao rasaphāsao /<BR>
saṃṭhāṇadesao vāvi | vihāṇāiṃ sahassaso ||170||<BR>
paṃcindiyatirikkhāo | duvihā te viyāhiyā /<BR>
samucchimatirikkhāo | gabbhavakkantiyā tahā ||171||<BR>
duvihā te bhave tivihā | jalayarā thalayarā tahā /<BR>
nahayarā ya bodhavvā | tesiṃ bhee suṇeha me ||172||<BR>
macchā ya kacchabhā ya | gāhā ya magarā tahā /<BR>
suṃsumārā ya bodhavvā | paṃcahā jalayarāhiyā ||173||<BR>
loegadese te savve | na savvattha viyāhiyā /<BR>
etto kālavibhāgaṃ tu | vocchaṃ tesiṃ cauvvihaṃ ||174||<BR>
saṃtaiṃ pappaṇāīyā | apajjavasiyā vi ya /<BR>
ṭhiiṃ paḍucca sāīyā | sapajjavasiyā vi ya ||175||<BR>
egā ya puvvakoḍī | ukkoseṇa viyāhiyā /<BR>
āuṭhiī jalayarāṇaṃ | antomuhuttaṃ jahanniyā ||176||<BR>
puvvakoḍipuhattaṃ tu | ukkoseṇa viyāhiyā /<BR>
kāyaṭhiī jalayarāṇaṃ | antomuhuttaṃ jahannayaṃ ||177||<BR>
aṇantakālam ukkosaṃ | antomuhuttaṃ jahannayaṃ /<BR>
vijaḍhaṃmi sae kāe | jalayarāṇaṃ antaraṃ ||178||<BR>
cauppayā ya parisappā | duvihā thalayarā bhave /<BR>
cauppayā cauvihā | te me kittayao suṇa ||179||<BR>
egakhurā dukhurā ceva | gaṇḍīpayasaṇahappayā /<BR>
hayamāigoṇamāi | gayamāisīhamāiṇo ||180||<BR>
bhuoragaparisappā ya | parisappā duvihā bhave /<BR>
gohāī ahimāī ya | ekkekkāṇegahā bhave ||181||<BR>
loegadese te savve | na savvattha viyāhiyā /<BR>
etto kālavibhāgaṃ tu | vocchaṃ tesiṃ cauvvihaṃ ||182||<BR>
saṃtaiṃ pappaṇāīyā | apajjavasiyā vi ya /<BR>
ṭhiiṃ paḍucca sāīyā | sapajjavasiyā vi ya ||183||<BR>
paliovamāiṃ tiṇṇi u | ukkoseṇa viyāhiyā /<BR>
āuṭhiī thalayarāṇaṃ | antomuhuttaṃ jahanniyā ||184||<BR>
puvvakoḍipuhatteṇaṃ | antomuhuttaṃ jahanniyā /<BR>
kāyaṭhiī thalayarāṇaṃ | antaraṃ tesimaṃ bhave ||185||<BR>
kālam aṇantam ukkosaṃ | antomuhuttaṃ jahannayaṃ /<BR>
vijaḍhammi sae kāe | thalayarāṇaṃ tu antaraṃ ||186||<BR>
camme u lomapakkhī ya | taiyā samuggapakkhiyā /<BR>
viyayapakkhī ya bodhavvā | pakkhiṇo ya cauvvihā ||187||<BR>
logegadese te savve | na savvattha viyāhiyā /<BR>
itto kālavibhāgaṃ tu | vocchaṃ tesiṃ cauvvihaṃ ||188||<BR>
saṃtaiṃ pappaṇāīyā | apajjavasiyā vi ya /<BR>
ṭhiiṃ paḍucca sāīyā | sapajjavasiyā vi ya ||189||<BR>
paliovamassa bhāgo | asaṃkhejjaimo bhave /<BR>
āuṭhiī khahayarāṇaṃ | antomuhuttaṃ jahanniyā ||190||<BR>
asaṃkhabhāga paliyassa | ukkoseṇa u sāhiyā /<BR>
puvvakoḍīpuhatteṇaṃ | antomuhuttaṃ jahanniyā ||191||<BR>
ṭhiī khahayarāṇaṃ | antare tesime bhave /<BR>
kālaṃ aṇantam ukkosaṃ | antomuhuttaṃ jahannayaṃ ||192||<BR>
eesiṃ vaṇṇao ceva | gandhao rasaphāsao /<BR>
saṃṭhāṇadesao vāvi | vihāṇāiṃ sahassaso ||193||<BR>
maṇuyā duvihabheyā u | te me kittayao suṇa /<BR>
saṃmucchimā ya maṇuyā | gabbhavakkantiyā tahā ||194||<BR>
gabbhavakkantiyā je u | tivihā te viyāhiyā /<BR>
kammaakammabhūmā ya | antaraddīvayā tahā ||195||<BR>
pannarasa tīsavihā | bheyā aṭhavīsaiṃ /<BR>
saṃkhā u kamaso tesiṃ | ii esā viyāhiyā ||196||<BR>
saṃmucchimāṇa eseva | bheo hoi viyāhio /<BR>
logassa egadesammi | te savve vi viyāhiyā ||197||<BR>
saṃtaiṃ pappaṇāīyā | apajjavasiyā vi ya /<BR>
ṭhiiṃ paḍucca sāīyā | sapajjavasiyā vi ya ||198||<BR>
paliovamāu tiṇṇi vi | asaṃkhejjaimo bhave /<BR>
āuṭhiī maṇuyāṇaṃ | antomuhuttaṃ jahanniyā ||199||<BR>
paliovamāiṃ tiṇṇi u | ukkoseṇa u sāhiyā /<BR>
puvvakoḍipuhatteṇaṃ | antomuhuttaṃ jahanniyāũ||200||<BR>
kāyaṭhiī maṇuyāṇaṃ | antaraṃ tesimaṃ bhave /<BR>
aṇantakālam ukkosaṃ | antomuhuttaṃ jahannayaṃ ||201||<BR>
eesiṃ vaṇṇao ceva | gandhao rasaphāsao /<BR>
saṃṭhāṇadesao vāvi | vihāṇāiṃ sahassaso ||202||<BR>
devā cauvvihā vuttā | te me kittayao suṇa /<BR>
bhomijja vāṇamantara | joisavemāṇiyā tahā ||203||<BR>
dasahā u bhavaṇavāsī | aṭhahā vaṇacāriṇo /<BR>
paṃcavihā joisiyā | duvihā vemāṇiyā tahā ||204||<BR>
asurā nāgasuvaṇṇā | vijjū aggī viyāhiyā /<BR>
dīvodahidisā vāyā | dhaṇiyā bhavaṇavāsiṇo ||205||<BR>
pisāyabhūyā jakkhā ya | rakkhasā kinnarā ya kiṃpurisā /<BR>
mahoragā ya gandhavvā | aṭhavihā vāṇamantarā ||206||<BR>
candā sūrā ya nakkhattā | gahā tārāgaṇā tahā /<BR>
ṭhiyāvicāriṇo ceva | paṃcahā joisālayā ||207||<BR>
vemāṇiyā u je devā | duvihā te viyāhiyā /<BR>
kappovagā ya bodhavvā | kappāīyā taheva ya ||208||<BR>
kappovagā bārasahā | sohammīsāṇagā tahā /<BR>
saṇaṃkumāramāhinda | bambhalogā ya lantagā ||209||<BR>
mahāsukkā sahassārā | āṇayā pāṇayā tahā /<BR>
āraṇā accuyā ceva | ii kappovagā surā ||210||<BR>
kappāīyā u je devā | duvihā te viyāhiyā /<BR>
gevijjāṇuttarā ceva | gevijjā navavihā tahiṃ ||211||<BR>
heṭhimā heṭhimā ceva | heṭhimā majjhimā tahā /<BR>
heṭhimā uvarimā ceva | majjhimā heṭhimā tahā ||212||<BR>
majjhimā majjhimā ceva | majjhimā uvarimā tahā /<BR>
uvarimā heṭhimā ceva | uvarimā majjhimā tahā ||213||<BR>
uvarimā uvarimā ceva | iya gevijjagā surā /<BR>
vijayā vejayantā ya | jayantā aparājiyā ||214||<BR>
savvatthasiddhagā ceva | paṃcahāṇuttarā surā /<BR>
iya vemāṇiyā ee | 'egahā evamāyao ||215||<BR>
logassa egadesammi | te savve vi viyāhiyā /<BR>
itto kālavibhāgaṃ tu | vucchaṃ tesiṃ cauvvihaṃ ||216||<BR>
saṃtaiṃ pappaṇāīyā | apajjavasiyā vi ya /<BR>
ṭhiiṃ paḍucca sāīyā | sapajjavasiyā vi ya ||217||<BR>
sāhīyaṃ sāgaraṃ ekkaṃ | ukkoseṇa ṭhiī bhave /<BR>
bhomejjāṇaṃ jahanneṇaṃ | dasavāsasahassiyā ||218||<BR>
paliovamam egaṃ tu | ukkoseṇa ṭhiī bhave /<BR>
vantarāṇaṃ jahanneṇaṃ | dasavāsasahassiyā ||219||<BR>
paliovamam egaṃ tu | vāsalakkheṇa sāhiyaṃ /<BR>
paliovamaṭhabhāgo | joisesu jahanniyā ||220||<BR>
do ceva sāgarāiṃ | ukkoseṇa viyāhiyā /<BR>
sohammaṃmi jahanneṇaṃ | egaṃ ca paliovamaṃ ||221||<BR>
sāgarā sāhiyā dunni | ukkoseṇa viyāhiyā /<BR>
īsāṇammi jahanneṇaṃ | sāhiyaṃ paliovamaṃ ||222||<BR>
sāgarāṇi ya satteva | ukkoseṇa ṭhiī bhave /<BR>
saṇaṃkumāre jahanneṇaṃ | dunni ū sāgarovamā ||223||<BR>
sāhiyā sāgarā satta | ukkoseṇaṃ ṭhiī bhave /<BR>
māhindammi jahanneṇaṃ | sāhiyā dunni sāgarā ||224||<BR>
dasa ceva sāgarāiṃ | ukkoseṇa ṭhiī bhave /<BR>
bambhaloe jahanneṇaṃ | satta ū sāgarovamā ||225||<BR>
caudasa sāgarāiṃ | ukkoseṇa ṭhiī bhave /<BR>
lantagammi jahanneṇaṃ | dasa u sāgarovamā ||226||<BR>
sattarasa sāgarāiṃ | ukkoseṇa ṭhiī bhave /<BR>
mahāsukke jahanneṇaṃ | coddasa sāgarovamā ||227||<BR>
aṭhārasa sāgarāiṃ | ukkoseṇa ṭhiī bhave /<BR>
sahassārammi jahanneṇaṃ | sattarasa sāgarovamā ||228||<BR>
sāgarā auṇavīsaṃ tu | ukkoseṇa ṭhiī bhave /<BR>
āṇayammi jahanneṇaṃ | aṭhārasa sāgarovamā ||229||<BR>
vīsaṃ tu sāgarāiṃ | ukkoseṇa ṭhiī bhave /<BR>
pāṇayammi jahanneṇaṃ | sāgarā auṇavīsaī ||230||<BR>
sāgarā ikkavīsaṃ tu | ukkoseṇa ṭhiī bhave /<BR>
āraṇammi jahanneṇaṃ | vīsaī sāgarovamā ||231||<BR>
bāvīsaṃ sāgarāiṃ | ukkoseṇa ṭhiī bhave /<BR>
accuyammi jahanneṇaṃ | sāgarā ikkavīsaī ||232||<BR>
tevīsa sāgarāiṃ | ukkoseṇa ṭhiī bhave /<BR>
paḍhamammi jahanneṇa | bāvīsaṃ sāgarovamā ||233||<BR>
cauvīsa sāgarāiṃ | ukkoseṇa ṭhiī bhave /<BR>
biiyammi jahanneṇaṃ | tevīsaṃ sāgarovamā ||234||<BR>
paṇavīsa sāgarāiṃ | ukkoseṇa ṭhiī bhave /<BR>
taiyammi jahanneṇaṃ | cauvīsaṃ sāgarovamā ||235||<BR>
chavīsa sāgarāiṃ | ukkoseṇa ṭhiī bhave /<BR>
cautthammi jahanneṇaṃ | sāgarā paṇuvīsaī ||236||<BR>
sāgarā sattavīsaṃ tu | ukkoseṇa ṭhiī bhave /<BR>
paṃcamammi jahanneṇaṃ | sāgarā u chavīsaī ||237||<BR>
sāgarā aṭhavīsaṃ tu | ukkoseṇa ṭhiī bhave /<BR>
chaṭhammi jahanneṇaṃ | sāgarā sattavīsaī ||238||<BR>
sāgarā auṇatīsaṃ tu | ukkoseṇa ṭhiī bhave /<BR>
sattamammi jahanneṇaṃ | sāgarā aṭhavīsaī ||239||<BR>
tīsaṃ tu sāgarāiṃ | ukkoseṇa ṭhiī bhave /<BR>
aṭhamammi jahanneṇaṃ | sāgarā auṇatīsaī ||240||<BR>
sāgarā ikkatīsaṃ tu | ukkoseṇa ṭhiī bhave /<BR>
navamammi jahanneṇaṃ | tīsaī sāgarovamā ||241||<BR>
tettīsā sāgarāiṃ | ukkoseṇa ṭhiī bhave /<BR>
causuṃ pi vijayāīsu | jahanneṇekkatīsaī ||242||<BR>
ajahannam aṇukkosā | tettīsaṃ sāgarovamā /<BR>
mahāvimāṇe savvaṭhe | ṭhiī esā viyāhiyā ||243||<BR>
jā ceva u āuṭhiī | devāṇaṃ tu viyāhiyā /<BR>
sā tesiṃ kāyaṭhiī | jahannam ukkosiyā bhave ||244||<BR>
aṇantakālam ukkosaṃ | antomuhuttaṃ jahannayaṃ /<BR>
vijaḍhaṃmi sae kāe | devāṇaṃ hujja antaraṃ ||245||<BR>
eesiṃ vaṇṇao ceva | gandhao rasaphāsao /<BR>
saṃṭhāṇadesao vāpi | vihāṇāiṃ sahassaso ||246||<BR>
saṃsāratthā ya siddhā ya | iya jīvā viyāhiyā /<BR>
rūviṇo cevarūvī ya | ajīvā duvihā vi ya ||247||<BR>
iya jīvamajīve ya | soccā saddahiūṇa ya /<BR>
savvanayāṇam aṇumae | ramejja saṃjame muṇī ||248||<BR>
tao bahūṇi vāsāṇi | sāmaṇṇam aṇupāliya /<BR>
imeṇa kammajogeṇa | appāṇaṃ saṃlihe muṇī ||249||<BR>
bāraseva u vāsāiṃ | saṃlehukkosiyā bhave /<BR>
saṃvaccharamajjhimiyā | chammāsā ya jahanniyā ||250||<BR>
paḍhame vāsacaukkaṃmi | vigaī-nijjūhaṇaṃ kare /<BR>
biīe vāsacaukkammi | vicittaṃ tu tavaṃ care ||251||<BR>
egantaram āyāmaṃ | kau saṃvacchare duve /<BR>
tao saṃvaccharaddhaṃ tu | nāivigiṭhaṃ tavaṃ care ||252||<BR>
tao saṃvaccharaddhaṃ tu | vigiṭhaṃ tu tavaṃ care /<BR>
parimiyaṃ ceva āyāmaṃ | taṃmi saṃvacchare kare ||253||<BR>
koḍīsahiyam āyāmaṃ | kau saṃvacchare muṇī /<BR>
māsaddhamāsieṇaṃ tu | āhāreṇa tavaṃ care ||254||<BR>
kandappam ābhiogaṃ ca | kivvisiyaṃ moham āsuruttaṃ ca /<BR>
eyāu duggaīo | maraṇammi virāhiyā honti ||255||<BR>
micchādaṃsaṇarattā | saniyāṇā u hiṃsagā /<BR>
iya je maranti jīvā | tesiṃ puṇa dullahā bohī ||256||<BR>
sammaddaṃsaṇarattā | aniyāṇā sukkalesam ogāḍhā /<BR>
iya je maranti jīvā | tesiṃ sulahā bhave bohī ||257||<BR>
micchādaṃsaṇarattā | saniyāṇā kaṇhalesam ogāḍhā /<BR>
iya je maranti jīvā | tesiṃ puṇa dullahā bohī ||258||<BR>
jiṇavayaṇe aṇurattā | jiṇavayaṇaṃ karenti bhāveṇa /<BR>
amalā asaṃkiliṭhā | te honti parittasaṃsārī ||259||<BR>
bālamaraṇāṇi bahuso | akāmamaraṇāṇi ceva ya bahūṇi /<BR>
marihinti te varāyā | jiṇavayaṇaṃ je na jāṇanti ||260||<BR>
bahuāgamavinnāṇā | samāhiuppāyagā ya guṇagāhī /<BR>
eeṇaṃ kāraṇeṇaṃ | arihā āloyaṇaṃ souṃ ||261||<BR>
kandappakukkuyāiṃ | taha sīlasahāvahasaṇavigahāiṃ /<BR>
vimhāvento vi paraṃ | kandappaṃ bhāvaṇaṃ kuṇai ||262||<BR>
mantājogaṃ kāuṃ | bhūīkammaṃ ca je pauṃjanti /<BR>
sāya-rasaṇiḍḍhi-heuṃ | abhiogaṃ bhāvaṇaṃ kuṇai ||263||<BR>
nāṇassa kevalīṇaṃ | dhammāyariyassa saṃghasāhūṇaṃ /<BR>
māī avaṇṇavāī | kivvisiyaṃ bhāvaṇaṃ kuṇai ||264||<BR>
aṇubaddharosapasaro | taha ya nimittaṃmi hoi paḍisevī /<BR>
eehi kāraṇehiṃ | āsuriyaṃ bhāvaṇaṃ kuṇai ||265||<BR>
satthagahaṇaṃ visabhakkhaṇaṃ ca | jalaṇaṃ ca jalapaveso ya /<BR>
aṇāyārabhaṇḍasevā | jammaṇamaraṇāṇi bandhanti ||266||<BR>
iya pāukare buddhe | nāyae parinivvue /<BR>
chattīsaṃ uttarajjhāe | bhavasiddhīyasaṃvuḍe ||267|| tti bemi ||<BR>
     || jīvājīvavibhattī samattā ||36||<BR>
     || uttarādhyayanassūtraṃ samāptam ||<BR>
<BR>
<BR>
<BR>
</body></html>
