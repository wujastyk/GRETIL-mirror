Haribhadra: Dhuttakkhana (a Jaina satire in Prakrit)
Based on the ed. Kornelius Krmpelmann, Frankfurt/M. 2000.


Input by Kornelius Krmpelmann


___________________________________________________________________

THIS TEXT FILE IS FOR REFERENCE PURPOSES ONLY!   
COPYRIGHT AND TERMS OF USAGE AS FOR SOURCE FILE. 
                                       
Text converted to Classical Sanskrit Extended (CSX) encoding:
                                       
description             character  =ASCII   
                                       
long a                  à             224   
long A                  â             226   
long i                  ã             227   
long I                  ä             228   
long u                  å             229   
long U                  æ             230   
vocalic r               ç             231   
vocalic R               è             232   
long vocalic r          é             233   
vocalic l               ë             235   
long vocalic l          í             237   
velar n                 ï             239   
velar N                 ğ             240   
palatal n               ¤             164   
palatal N               ¥             165   
retroflex t             ñ             241   
retroflex T             ò             242   
retroflex d             ó             243   
retroflex D             ô             244   
retroflex n             õ             245   
retroflex N             ö             246   
palatal s               ÷             247   
palatal S               ø             248   
retroflex s             ù             249   
retroflex S             ú             250   
anusvara                ü             252   
capital anusvara        ı             253   
visarga                 ş             254   

long e                  ¹             185   
long o                  º             186   
l underbar              ×             215   
r underbar              Ÿ             159   
n underbar              ­             173   
k underbar              É             201   
t underbar              Â             194   
                                       
Other characters of the CSX encoding table are not included.
Unless indicated otherwise, accents have been dropped in order 
to facilitate word search.             

For a comprehensive list of CSX and other GRETIL encodings 
and formats see:
www.sub.uni-goettingen.de/ebene_1/fiindolo/gretil/gretdiac.pdf
and
www.sub.uni-goettingen.de/ebene_1/fiindolo/gretil/gretdias.pdf
___________________________________________________________________





____________________________________________________


namiåõa jiõa-var'iüde tiyasesara-vaüdie dhuya-kilese  /
viusajaõa-bohaõ'atthaü Dhuttakkhàõaü pavakkhàmi  // HaDh_1.1 //

laliya-samiddha-jaõavayà atthi purã surapuriü visesaütã  /
ujjuya-jaõàhivàsà Ujjeõã nàma nàmeõaü  // HaDh_1.2 //

tãse uttarapàse nàõàviha-kusuma-gumma-laya-gahaõaü  /
mahuyari-gaõovagãyaü ujjàõaü Naüdaõa-saricchaü  // HaDh_1.3 //

tatth' ujjàõa-gihammã nàõàviha-råva-kamma-õijjuttà  /
dhuttàõa sayàõegà samàgayà kaha vi hiüóaütà  // HaDh_1.4 //

màyà-õiyaói-pahàõà akajja-õicc'ujjuyà niraõukaüpà  /
thã-bàla-vuóóha-vãsattha-ghàiõo vaücaõ'ekkaparà  // HaDh_1.5 //
(Antyavipulà)

dhåv'aüjaõa-jogehi ya osoyaõi-thaübhaõãhiü vijjàhiü  /
sara-vaõõa-bheya-kusalà tesi pahå paüc' ime kamaso  // HaDh_1.6 //

Målasiri Kaüóarão Elàsàóho Saso ya Khaüóavaõà  /
ekk'ekkassa ya tesiü dhuttàõaü paüca-paücasayà  // HaDh_1.7 //

dhuttãõaü paücasayà Khaüóavaõàe ya navari parivàro  /
savvàõa vi tàõa pahå Målasirã loya-vikkhào  // HaDh_1.8 //

vaññai ya tàõa kàlo jalaya-samucchanna-såra-sasi-maggo  /
iüdadhaõu-vijju-gajjiya-jalayara-muhalo varisayàlo  // HaDh_1.9 //

sattàha-duddiõammi ya samaütao bhariya-vappa-kåva-sare  /
kaya-cikkhilla-cilipphila-dussaücàràsu racchàsu  // HaDh_1.10 //

eyàrisammi kàle te dhuttà sãya-vaddalàbhihayà  /
bhukkh'attà beüti tahiü ko amhaü dejja bhattaü ti  // HaDh_1.11 //

aha bhaõai Måladevo jaü jeõa suyaü va samaõubhåyaü và  /
so taü kaheu savvaü miliyàõ' eyàõa dhuttàõaü  // HaDh_1.12 //

jo taü na pattiejjà asacca-vayaõaü ti teõa savvesiü  /
dhuttàõa samuiyàõaü dàyavvaü bhatta-pàõaü ti  // HaDh_1.13 //

jo puõa puràõa-Bhàraha-Ràmàyaõa-sui-samuttha-vayaõehiü  /
taü vayaõaü samatthittà mahàyaõaü pattiyàvejja  // HaDh_1.14 //

so dhuttàõa ahivaã mahàmaã atthi sattha-õimmào  /
mà deu kiüci kassa vi iya bhaõie Måladeveõa  // HaDh_1.15 //

te savve viya bhaõiyà iya hou susohaõaü tae bhaõiyaü  /
kiütu tumaü paóhamaü ciya kahehi jaü te samaõubhåyaü  // HaDh_1.16 //

aha bhaõai Måladevo jaü aõubhåyaü mae taruõa-bhàve  /
taü nisuõeha avahiyà kahijjamàõaü sujuttãe  // HaDh_1.17 //

taruõattaõammi ahayaü icchiya-suha-saüpayaü ahilasaüto  /
Dhàrà-dharaõ'aññhàe Sàmi-gihaü patthio suiraü  // HaDh_1.18 //

chatta-kamaüóalu-hattho paüthaü vàhemi gahiya-pacchayaõo  /
mattaü pavvaya-mettaü pecchàmi ya gayavaraü iütaü  // HaDh_1.19 //

meham iva gulaguliütaü pabhinna-karaóà-muhaü mahàmattaü  /
daññhåõa vaõagay'iüdaü bhaeõa vevaüta-gatto haü  // HaDh_1.20 //

attàõo ya asaraõo kattha nilukkàmi haü ti ciütaüto  /
to sahasà ya aigao kamaüóaluü maraõa-bhayabhão  // HaDh_1.21 //

aha so vi matta-hatthã åsaviya-karo sarosa-ratt'accho  /
majjhàõumagga-laggo kamaüóaluü aigao sigghaü  // HaDh_1.22 //

to haü bhaya-saübhaüto samaütao vidduyaü paloyaüto  /
hatthiü kamaüóalummã vàmoheåõa chammàsaü  // HaDh_1.23 //

gãvàÕ niggao haü hatthã vi mamàõumaggao niüto  /
laggo vàl'agg'aüte kuüóiya-gãvàÕ chiddammi  // HaDh_1.24 //

aham avi ya navari purao Gaügaü pecchàmi raügira-taraügaü  /
pheõa-õiyar'aññahàsaü vaõagaya-daüta-kkhaya-taó'aggaü  // HaDh_1.25 //

ummã-sahassa-pauraü jhasa-mayara-ggàha-kumma-pariyariyaü  /
juvai-hiyaya vv' agàhaü uyahi vva sudåra-parapàraü  // HaDh_1.26 //

paham annaü alahaüto to haü isu-veya-vàhiõiü sigghaü  /
bàhàhiü samuttiõõo gopayam iva Bhàrahiü viulaü  // HaDh_1.27 //

to Sàmi-gihaü gaütuü chuha-taõhà-parisahehiü sahamàõo  /
chammàsà sãseõaü dharemi Dhàrà-dhar'aññhàe  // HaDh_1.28 //

dhàreåõa ya Dhàraü payao ahivaüdiåõa Mahaseõaü  /
saüpatto Ujjeõiü tubbhehiü samaü ca milio haü  // HaDh_1.29 //

to jai saccaü eyaü to me heåhiü pattiyàveha  /
aha mannaha aliyaü taü dhuttàõaü deha to bhattaü  // HaDh_1.30 //

aha bhaõai Kaüóarão ko bhaõihã tumam asacca-vayaõaü ti  /
Bhàraha-puràõa-Ràmàyaõàõi puriso viyàõaüto  // HaDh_1.31 //
(Antyavipulà)

paribhaõai Måladevo so hatthã kuüóiyàÕ kaha mào  /
kaha bhamio chammàsaü kamaüóale tammi vaõahatthã  // HaDh_1.32 //

suhuma-cchiddeõa kamaüóalàÖ kaha niggao ahaü so ya  /
niggaütuü vaõahatthã vàl'agg'aüte kahaü laggo  // HaDh_1.33 //
(âdivipulà)

kaha Gaügà uttiõõà bàhàhiü mae sudåra-parapàrà  /
kaha chammàsaü dhariyà bhukkhiya-tisieõ' udaya-dhàrà  // HaDh_1.34 //

aha bhaõai Kaüóarão jaü summai Bhàrahe puràõe ya  /
taü jai savvaü saccaü to saccaü tujjha vi ya vayaõaü  // HaDh_1.35 //

hatthã kamaüóalummã ahaü pi mào kahaü ti jaü bhaõasi  /
ettha diyài-pasiddhaü vayaõaü suõa paccaya-õimittaü  // HaDh_1.36 //

Baübhàõassa muhào vippà khattiya-jaõo ya bàhàsu  /
åråsu niggayà kira vaisà suddà ya pàesu  // HaDh_1.37 //

Baübhàõassa sarãre jai mào ettio jaõa-samåho  /
to kaha kamaüóalummã na màsi taü vaõagaya-samaggo  // HaDh_1.38 //

annaü ca Baübha-Viõhå uóóhaü ca aho ya be vi dhàvaütà  /
aütaü jassa na pattà vàsa-sahasseõa divveõa  // HaDh_1.39 //

liügaü mahappamàõaü kaha màyaü tass' Umà-sarãrammi  /
evaü jai kuüóiyàe hatthã mào tti ko doso  // HaDh_1.40 //

annaü ca imaü suvvai risiõà Vàseõa Bhàrahe 'bhihiyaü  /
jaha veõu-pavva-majjhe Kãyaga-bhàiya-sayaü jàyaü  // HaDh_1.41 //

kão vaüso bhaõõai tahiü jàyà Kãyaga tti bhaõõaüti  /
kaha tesiü uppattã Viràóa-rày'agga-mahisãe  // HaDh_1.42 //

tãe vi natthi putto to sà risi-àsamammi risim ekkaü  /
àràhiuü payattà teõa vi so sàhio caruo  // HaDh_1.43 //

bhaõiyà teõa ya risiõà eyaü caruyaü tumaü kuóaügammi  /
bhuüjàhi pahiññha-maõà hohã te tattha putta-sayaü  // HaDh_1.44 //

sà taü paribhuttuü je vaüsa-kuóaügammi to gayà sagihaü  /
kassai kàlassa tahiü Gaggali-õàmo risivaro tti  // HaDh_1.45 //

vaüsã-jàla-paviññho carai tavaü navari tattha pauma-sare  /
accharasà õhàyaütã risiõà diññhà vigaya-vatthà  // HaDh_1.46 //

khuhiyassa sukka-biüduü paóiyaü nàlãÕ Kãyago paóhamo  /
nava-õàya-sahassa-balo saüjào paóhama-biüdummi  // HaDh_1.47 //

jaha jaha nijjhài muõã accharasaü pavara-råva-làvannaü  /
taha taha khirai ya bãyaü jàyaü tahiü Kãyagàõa sayaü  // HaDh_1.48 //

vaüsã-õàlãÖ risã nikkhiviuü niyayam àlayaü patto  /
so cciya vaüsa-kuóaügaü ràyà rakkhàvae niccaü  // HaDh_1.49 //

saüjàya-savva-gattà gahiyà devãÕ tuññha-maõasàe  /
taü tãe putta-sayaü bhaõõai nàlã-samuppannaü  // HaDh_1.50 //

jai vaüsa-samuppannaü bhàya-sayaü Kãyagàõa mài tahiü  /
to kaha kamaüóalummã na màsi taü vaõagaya-samaggo  // HaDh_1.51 //

vàsa-sahassaü Gaügà jaóàsu vàmohiyà jai hareõaü  /
chammàsaü kuüóiyàe vimohio vaõagao saccaü  // HaDh_1.52 //

laggo vàl'agg'aüte hatthã ahayaü ca niggao kaha nu  /
jaü bhaõasi taü suõejjasu puràõa-sui-àgayaü vayaõaü  // HaDh_1.53 //

Viõhå jagassa kattà so kira eg'aõõavammi logammi  /
àgàsa-bhåmi-màruya-tasa-thàvara-jalaõa-rahiyammi  // HaDh_1.54 //

naññha-õaràsura-tirie tàrà-sasi-såra-virahie loe  /
tappai tavaü Aõaüto jala-sayaõa-gao aciüt'appà  // HaDh_1.55 //

tassa kira paükaya-ttho Baübho nàhãÕ pauma-gabbhào  /
daüóa-kamaüóalu-hattho viõiggao paükayaü laggaü  // HaDh_1.56 //

evaü kamaüóalu-gãvàÕ niggao jai tumaü gaya-samaü pi  /
hatthã vàl'agg'aüte laggo to ettha kim ajuttaü  // HaDh_1.57 //
(Antyavipulà)

jaü pi ya bhaõasi guõàgara kuüóiya-gãvàÕ niggao kim ahaü  /
Bhàraha-pasiddham ettha vi vayaõaü suõa paccaya-õimittaü  // HaDh_1.58 //

divvaü vàsa-sahassaü Baübhàõo tappaã tavaü raõõe  /
to khuhiyà tiyasa-gaõà bhaõaüti kaha hojja se vigghaü  // HaDh_1.59 //

to bhaõai suravar'Iüdo thã-lolo Pasuvaã-vivàhammi  /
aggãkamma-õiutto daññhåõa Umaü lhasiya-celaü  // HaDh_1.60 //

khuhio bãya-õisaggaü karei vihuõai niyaüsaõaü tàhe  /
paóiyaü bãyaü kalase Doõàyario samuppanno  // HaDh_1.61 //

erisiya-itthiyàhiü eso khubbhejja råva-kaliyàhiü  /
ko itthãhiü na khuhio muttåõa jiõaü Mahàvãraü  // HaDh_1.62 //

Goyama-Vasiññha-Pàràsaro ya Jamayaggi-Kàsavo-'gatthã  /
ahayaü ca suràhivaã Haro Harã tihuyaõa-variññhà  // HaDh_1.63 //
(âdivipulà)

anne vi evam àã tava-satta-õihã jayammi vikkhàyà  /
Vammaha-bàõàbhihayà itthãhiü karàviyà àõaü  // HaDh_1.64 //

tà gaütåõaü sigghaü Tilottamà uttamà sura-vahåõaü  /
khoheu tava-visiññhaü iññheõa Piyàmahaü vihiõà  // HaDh_1.65 //

to sà saügaya-vesà tiyasàhiva-vayaõa-gahiya-saüdesà  /
gaütuü vibhussa purao divvaü naññaü payàsei  // HaDh_1.66 //

jahaõ'uvvahaõa-bhamirayà ucchàliya-hàra-maüthar'ucchohà  /
ghaõa-masiõ'aüsiya-thaõahara-m-ukkaüpiya-pelava-dugullà  // HaDh_1.67 //

laliya-paõay'aügalaññhã sakaóakkh'ubbheya-bhuya-layà-juyalà  /
rehai paõaccamàõã pavaõeriya-Caüpaya-laya vva  // HaDh_1.68 //

daññhåõa naccamàõiü Baübhà eg'iüdio vva saüvutto  /
nijjhài aõimis'accho ses'iüdiya-mukka-vàvàro  // HaDh_1.69 //

nàåõa tassa bhàvaü to sà saügaya-maõohara-suvesà  /
vivihàharaõa-vihåsà dakkhiõapàse ñhiyà Vihuõo  // HaDh_1.70 //

to taü apecchamàõo Baübhàõo maõasi maõasijàbhihao  /
taü daññhåõa sataõho karei bãyaü tao vayaõaü  // HaDh_1.71 //

etto 'vareõa taiyaü cautthayaü kuõai uttareõaü so  /
uóóhaü uppaiyàe paücama-vayaõaü uvari-huttaü  // HaDh_1.72 //

to tassa pamattassa ya Tilottamàgaya-maõassa Ruddeõaü  /
taü vayaõaü paücamayaü naheõa ukkhuüñiyaü sahasà  // HaDh_1.73 //

to Baübhà parikuvio dàhiõa-hattha-ppaesiõãe u  /
uvvaññei nilàóe asarisa-ros'uññhiyaü seyaü  // HaDh_1.74 //

tatth' uppanno see balavaüto Seyakuüóalã nàma  /
Baübheõ' àõatteõaü ukkhitto Saükaro teõaü  // HaDh_1.75 //
to so bhaya-saübhaüto nàsaüto Bayariyàsame patto  /
tattha Harã niyamattho bhikkhaü dehi tti saülatto  // HaDh_1.76 //

tà teõa takkhaõaü ciya mukka-sirà appaõo nilàóammi  /
Baübhàõa-sira-kavàlaü Ruddeõa samuóóiyaü heññhe  // HaDh_1.77 //

vàsa-sahasseõa vi taü na bharijjai tãÕ ruhira-dhàràe  /
taü ruhiram aügulãe Pasuvaiõà óohiyaü navariü  // HaDh_1.78 //

Baübhàõa-sira-kavàle Kesava-ruhir'aügulãÕ Ruddassa  /
to Rattakuüóaliõaro tiõhaü saüjogao jào  // HaDh_1.79 //

so Ruddeõ' àõatto pajujjhio SeyakuüóalãÕ samaü  /
jujjhaütàõaü tàõaü vàsa-sahassaü aikkaütaü  // HaDh_1.80 //

to geõhiåõa donni vi savvehi suravarehiü miliehiü  /
dinno Sakkassa Naro Sårassa samappio bão  // HaDh_1.81 //

bhaõiyà Bhàraha-kàle Bhàraha-jujjhassa kàraõ'aññhàe  /
Bharah'avayàra-kàle uvaõijjaha maõuya-loyammi  // HaDh_1.82 //

to kàle saüpatte Såro KuütãÕ råva-ummatto  /
kaya-saüjoo tãe kucchãÕ jaõei taü gabbhaü  // HaDh_1.83 //

sannaddha-baddha-kavao Kuütã-kaõõeõa niggao Kaõõo  /
to kiü tumaü na nãsarasi kuüói-gãvàÕ Målasirã  // HaDh_1.84 //
(Antyavipulà)

Gaügà aõora-pàrà kaham uttiõõa tti bhaõasi me jaü tu  /
ettha vi paccaya-jaõaõaü suõehi Ràmàyaõe vittaü  // HaDh_1.85 //

Sãyà-pautti-heuü Pavaõa-suo Ràhaveõa àõatto  /
Laükà-puriü aigao bàhàhiü mahoyahiü tariuü  // HaDh_1.86 //

diññhàe Sãyàe piya-paóivattiü suõittu tuññhàe  /
bhaõio kaha te uyahã tiõõo Haõuyaüta so bhaõai  // HaDh_1.87 //

bhavati càtra ÷lokaş:
tava prasàdàt tava ca prasàdàd bhartu÷ ca te devi tava prasàdàt  /
sàdhånate yena pituş prasàdàt tãrõo mayà goùpadavat samudraş  //
(Upajàti)

jai teõa samuttiõõo tirieõa mahoyahã duruttàro  /
to kiü tae nar'uttama na hojja Gaïgà samuttiõõà  // HaDh_1.88 //

jaü bhaõasi kaha nu Dhàrà chammàsà dhàriyà sireõa mae  /
ettha vi me suõa heuü diyài-sui-àgayaü vayaõaü  // HaDh_1.89 //

loga-hiy'aññhàe kira Gaügà abbhatthiyà suravarehiü  /
avayarasu maõuya-loyaü saggào bhaõai sà tàhe  // HaDh_1.90 //

ko maü dhariuü sakko nivaóaütiü bhaõai Pasuvaã ahayaü  /
dhàremi tao paóiyà dhariyà sãseõa Pasuvaiõà  // HaDh_1.91 //

divvaü vàsa-sahassaü jai dhariyà Jaõhavã Umà-vaiõà  /
to kaha na dharesi tumaü chammàsaü sireõ' udaya-dhàrà  // HaDh_1.92 //

uttama-puriso si tumaü vinnàõ'àgama-guõehiü saüpuõõo  /
niggaya-jaso mahappà vikkhào jãva-loyammi  // HaDh_1.93 //

____________________________________________________


aisaio Målasirã Kaüóariyaü bhaõai bhaõasu ettàhe  /
jaü diññhaü jaü ca suyaü aõuhåyaü jaü ca te ihaiü  // HaDh_2.1 //

aha bhaõai Kaüóarão aviõaya-puõõo mi àsi bàlatte  /
ammà-pii-duddaüto roseõa gharàÖ nikkhaüto  // HaDh_2.2 //

parihiüóaüto ya ahaü patto des'aüta-saüñhiyaü gàmaü  /
go-mahisa-ajà-elaya-khara-karaha-samàulaü muiyaü  // HaDh_2.3 //

àràm'ujjàõa-vaõehiü sohiyaü kusuma-phala-samiddhehiü  /
Ayalàpuri-sàricchaü bahu-ghara-saya-saükulaü rammaü  // HaDh_2.4 //
(âdivipulà)

tassa bahumajjha-dese pecchaü Vaóapàyavaü maõ'abhiràmaü  /
meha-õiuraüba-bhåyaü sauõa-sahassàõa àvàsaü  // HaDh_2.5 //

tassa ya heññhe jakkho kamaladal'akkho guõehiü parikiõõo  /
sannihiya-pàóihero dei varaü so vara-tthãõaü  // HaDh_2.6 //

jakkhassa tassa jattà vaññai bahujaõa-samàulà muiyà  /
tatth' ei jaõo muio dhåva-balã-puppha-hattha-gao  // HaDh_2.7 //

õhàya-pasàhiya-jimio savvàlaükàra-bhåsiya-sarãro  /
nàõàviha-vattha-dharo caüdaõa-parivaõõaga-vilitto  // HaDh_2.8 //

to haü sakouhallo uvàgao taü mahàyaõa-samåhaü  /
jakkhassa kame namiuü ramamàõe ghoóahe pecchaü  // HaDh_2.9 //

sannaddha-baddha-kavayà gahiy'àuha-paharaõà ya aibahulà  /
kalayala-ravaü kareütà paóiyà corà navari tattha  // HaDh_2.10 //

to so sabàla-vuóóho sa-itthio jaõavao sapasuvaggo  /
aha ghoóaehiü sahio vàluükaü aigao savvo  // HaDh_2.11 //

tattha vi te ghoóahae ramaüta-pecchà jaõe ya muiya-maõe  /
corà vi paóiõiyattà naññho gàmo tti jaüpaütà  // HaDh_2.12 //

navari tahiü pasuvaggo caramàõo àgao suvãsattho  /
ekkàÕ pasåÕ tao oiliyaü cibbhaóaü sahasà  // HaDh_2.13 //

sà ayagareõa ghatthà so vi ya óheükãÕ navari oilio  /
sà tatth' eva nilãõà tuüge Vaóapàyave viule  // HaDh_2.14 //

tassa ahe khaüdhàro navari ñhio ràiõo ya matta-gao  /
óheükã-pàe jamio Vaóa-pàroho tti kàåõa  // HaDh_2.15 //

àuüciyammi pàe kaóóhijjai gayavaro gulaguliüto  /
to ravai meüñha-vaggo keõàvi gao samukkhitto  // HaDh_2.16 //

soåõa tàõa saddaü saüpattà saddavehiõo johà  /
isu-càva-gahiya-hatthà kalayala-ràvaü karemàõà  // HaDh_2.17 //

chinnà ya tãÕ paükhà se sãsaü hatthiehiü dakkhehiü  /
sà vilavaütã paóiyà pavvaya-sihara vva mahi-vaññhe  // HaDh_2.18 //

phàlàviyà ya rannà poññe diññho ya ayagaro viulo  /
sagaóassa ãdaro viva khoóã viva mahiyale paóiyà  // HaDh_2.19 //

aha bhaõai nara-var'iüdo phàlijjau esa ayagaro viulo  /
eyassa vi mà majjhe màõusa-tiriyaü ca hojjàhi  // HaDh_2.20 //

aha phàliyammi uyare diññhà sà chàliyà mahàkàyà  /
tãe vi uyara-majjhe ramaõijjaü cibbhaóaü diññhaü  // HaDh_2.21 //

hã hã aho mahallaü ti cibbhaóaü jàva jaüpae ràyà  /
to ghoóayà vi ramiuü navari ñhiy'àojja-vaüsa-karà  // HaDh_2.22 //
(âdivipulà)

niggaütuü ca pavatto vàlukkào tao jaõa-samåho  /
jaha salabhàõa ya seõà reppha-bilào viõikkhamai  // HaDh_2.23 //

namiåõa nara-var'iüdaü to so sacauppao jaõo savvo  /
niya-õiya-ñhàõàiü gao ahaü pi patto imaü nayariü  // HaDh_2.24 //

eyaü me aõubhåyaü paccakkham ih' eva màõuse loe  /
jo me na pattiyàyai dhuttàõaü deu so bhuttiü  // HaDh_2.25 //

aha bhaõai Elasàóho pattijjàmo na kiüci saüdeho  /
paóibhaõai Kaüóarão gàmo kaha cibbhaóe mào  // HaDh_2.26 //

paóibhaõai Elasàóho puràõa-Bhàraha-suãsu diññh'attho  /
kiü tuha Viõhupuràõaü kaõõa-sui-pahaü na pattaü te  // HaDh_2.27 //

puvviü àsi jagam iõaü paücamahàbhåya-vajjiyaü gahiraü  /
eg'aõõavaü jaleõaü mahappamàõaü tahiü aüóaü  // HaDh_2.28 //

vãã-paraüpareõaü gholaütaü acchiuü sucira-kàlaü  /
phuññaü dubhàga-jàyaü addhaü bhåmãÕ saüvuttaü  // HaDh_2.29 //

tattha suràsura-õàraya-maõuya-cauppaya-mayaü jayaü savvaü  /
jai màyaü tà gàmo kaha nu na màejja vàluüke  // HaDh_2.30 //

annaü ca imaü suvvai Araõãpavvammi Dhammaputtassa  /
kahiyaü suyam-aõubhåyaü Makkaüóeõaü ca anna-jue  // HaDh_2.31 //

so kila jug'aüta-samae uyaeõ' eg'aõõavã-kae loe  /
vãã-paraüpareõaü gholiüto uyaya-majjhammi  // HaDh_2.32 //

pecchai gaya-tasathàvara-paõaññha-sura-õara-tirikkhajoõãyaü  /
eg'aõõavaü jagam iõaü paücamahàbhåya-pabbhaññhaü  // HaDh_2.33 //

evaü-vihe jagammã pecchai Naggohapàyavaü aha so  /
Maüdaragiri vva tuügaü mahàsamuddaü va vitthiõõaü  // HaDh_2.34 //

khaüdhammi tassa sayaõaü acchai tahiü bàlao maõ'abhiràmo  /
saüpuõõa-sarãr'uyao miu-maddava-kuüciya-sueso  // HaDh_2.35 //

hattho pasàrio se risiõà eh'ehi vaccha bhaõio ya  /
khaüdhe mamaü vilaggasu mà marihisi uyaya-vàhãe  // HaDh_2.36 //

teõa ya ghettuü hattho oilio so risã tao tassa  /
pecchai uyarammi jayaü sasela-vaõa-kàõaõaü savvaü  // HaDh_2.37 //

divvaü vàsa-sahassaü kucchãe so risã paribhamaüto  /
aütaü na c'eva patto viõiggao risivaro tatto  // HaDh_2.38 //

jai dàrayassa uyare sasuràsura-màõusaü jayaü màyaü  /
to cibbhaóammi gàmo kaha nu na màejja Kaüóariya  // HaDh_2.39 //

óheükoyare ayagaro tassa pasåe ya cibbhaóaü uyare  /
tattha vi ya jaõa-samåho kaha mào bhaõasi suõasu imaü  // HaDh_2.40 //

muññhã-gejjha-sumajjhàÕ Kesavo DevaãÕ kucchimmi  /
vutto tassa ya uyare sasela-vaõa-kàõaõà puhaã  // HaDh_2.41 //
(âdivipulà)

aha bhaõai Kaüóarão cibbhaóa-pasu-ayagar'ài-majjhammi  /
acchaüto kaha na mao eyaü me pattiyàveha  // HaDh_2.42 //

bhaõai ya Elàsàóho taddiyasaü c'eya niggao taü si  /
puhaã kaha na vivajjai Vasudeva-suyassa poñña-tthà  // HaDh_2.43 //

poññe kisi-vàõijjaü saügàmà bahuvihà ya àraübhà  /
àvàha-vivàhà vi ya ussava-pasavà ya vaññaüti  // HaDh_2.44 //

kaha puõa havejja eyaü jayaü tu uyare vi jassa jaü vutthaü  /
Baübhàõa-Kesavàõaü puvviü kira bhaüóaõaü àsi  // HaDh_2.45 //

kattà ahaü ti Baübhà bhaõai jao vayaõa-bàha-åråhiü  /
pàesu ya nikkhaütaü càuvvaõõaü jagam iõaü ti  // HaDh_2.46 //

paóibhaõai taü Aõaüto Baübhàõaü saparihàsa-vayaõehiü  /
taü si mama ceóa-råvaü na jujjae erisaü vottuü  // HaDh_2.47 //

abbhà-bhåmiya-oññhe pavvaya-dàóhe samudda-jãhàle  /
pavisehi majjha uyare jà peccha savibbhamaü puhaiü  // HaDh_2.48 //

maha c'eva samuppanno jala-sayaõe nàhi-õiggae paume  /
Baübhàõa taü na sohasi guru-purao ettiyaü vottuü  // HaDh_2.49 //

avi ya
jassa pabhàveõ' ummilliyàiü taü c'eva kaha kayagghàiü  /
kumuyàiü atta-saübhàviyàiü caüdaü uvahasaüti  // HaDh_2.50 //
(Mahàvipulà)

aha bhaõai Kaüóarão poràõa-suãsu kattha ya suyaü te  /
óheükã mahappamàõà jass' uyare ettiyaü màyaü  // HaDh_2.51 //

paribhaõai Elasàóho Dovai-devã-sayaüvare pattà  /
jaha kira dhaõuü paviññhà Mahihara-õàgà ya Aggã ya  // HaDh_2.52 //

Dupaya-õar'iüdassa dhaõuü sumahallaü devayà-pariggahiyaü  /
jo àruhio viüdhai vàme acchimmi såyariyaü  // HaDh_2.53 //

jijjai kalàsu kusalà kira kaõõà tassa Dovaã souü  /
ràyàõo taü dhaõuhaü àruhiuü to samàóhattà  // HaDh_2.54 //

na cayaüti àruheuü aha Sasipàlo mahàbalo tàhe  /
saüdheåõa payatto navari dhaõuü taü ayatteõaü  // HaDh_2.55 //

to Kaõheõaü tàhe Garulo nàgà gayà ya saükhà ya  /
cakkaü naügala-musalaü Maüdara-Merå ya pakkhittà  // HaDh_2.56 //

saüdhei to vi jàhe tà Sasi-Sår'Aggi-uyahi-selà ya  /
pakkhittà savva cciya Vasuhà aha dhaõu-hare tammi  // HaDh_2.57 //

addh'aügula-mette kira asaüdhie Kesaveõa bàõaü so  /
pàeõa vi moyaviuü tàhe paóio saha-dhaõå õaü  // HaDh_2.58 //

Pattheõa ya taü gahiyaü aha aibhàreõa na sahaã dharaõã  /
Bhãmassa tao hatthe àruhiyaü taü payatteõa  // HaDh_2.59 //

kaõõa-vidiõõeõa sareõa viüdhiuü Ajjuõeõa taü ràhaü  /
laddhà Dovai-kannà vãra-paóàgaü haraüteõa  // HaDh_2.60 //
(âdivipulà)

jai taü mahalla-dhaõuyaü nàg'Aggi-gayà ya aigayà jattha  /
to kaha na hoi óheükã mahaã jatth' ettiyaü màyaü  // HaDh_2.61 //

Ràmàyaõe vi suvvai Sãyà-haraõe Jaóàu-giddho tti  /
paükh'àuho mahappà jujjheõaü Ràmaõassa ñhio  // HaDh_2.62 //

teõa vi se ruññheõaü Caüdàhàseõa låóiyà paükhà  /
to luya-paükho paóio Maüdara-siharo vva mahi-vaññhe  // HaDh_2.63 //

Sãyàe so bhaõio sãlavaãõaü saãõa teeõaü  /
daññhåõa Ràma-dåyaü hohiüti puõo vi te paükhà  // HaDh_2.64 //

kassai kàlassa tao Haõuyaüto Ràhaveõa àõatto  /
Sãyà-pautti-heuü hiüóaüto àgao tahiyaü  // HaDh_2.65 //

ciütei ya Haõuyaüto aho girã esa unnao 'ãva  /
etth' àruhiåõa ahaü pulaemi samaütao vasuhaü  // HaDh_2.66 //

saülatto ya khageõaü ko 'si tumaü eriseõa veseõa  /
so bhaõai Ràma-dåo ahaü ti Sãyaü gavesàmi  // HaDh_2.67 //

bhaõio Jaóàuõà so Ràma-vahå Ràvaõeõa vilavaütã  /
telokka-óàmareõaü Laükàpura-paññaõaü nãyà  // HaDh_2.68 //

mà bhamasu araõõàiü Sãyà-devãÕ maggaõ'aññhàe  /
Daharaha-suyassa sigghaü gaütåõa piyaü niveehi  // HaDh_2.69 //

aham avi Sãy'aññhàe jujjhaüto nisiyaràhiveõ' evaü  /
asiõà duve vi paükhe chettåõa ajaügamo mukko  // HaDh_2.70 //

aha bhaõai Vàu-putto jaü si ñhio Ràvaõassa jujjheõa  /
jaü và vi amha kahiyaü hohi tti tumaü pi piyabhàgã  // HaDh_2.71 //

soåõa dåya-vayaõaü to se jàyà puõaõõavà paükhà  /
àyàseõ' uppaio gao ya saggaü niruvasaggaü  // HaDh_2.72 //

bhavati càtra ÷lokaş:
àkhyàsyati khagaş svarge pitur Da÷arathasya me  /
ekastrãparipàlye 'pi na Ràmaş ÷aktum arhati  // HaDh_2.73 //

Maüdara-sihar'àgàro jai àsi Jaóàu khahayaro giddho  /
tà kaha na hoi óheükã Kaüóariya mahappamàõào  // HaDh_2.74 //

Elàsàóheõ' evaü Kaüóario jaüpio bhaõai tàhe  /
Elàsàóha iyàõiü kahehi jaü te samaõubhåyaü  // HaDh_2.75 //

____________________________________________________



aha bhaõai Elasàóho ahayaü taruõattaõe daviõa-buddhã  /
dhàuvvàya-pisàeõa bhàmio paribhamàmi jagaü  // HaDh_3.1 //
(Antyavipulà)

ettha bilaü ettha raso eso so pavvao jahiü dhàå  /
evaü lakkha-gaeõaü naóijjamàõo paribhamàmi  // HaDh_3.2 //

laddho ya àgamo me jaha puvva-disàÕ joyaõa-sahasse  /
navaraü gaütåõa giriü sahassavehã raso tahiyaü  // HaDh_3.3 //

joyaõa-vitthiõõàe silàÕ taü rasa-bilaü samucchannaü  /
ukkhiviåõa silaü so ghittavvo kaõaya-kuüóào  // HaDh_3.4 //

àsà-pàsa-õibaddho joyaõa-saiehiü kamehiü to ahaü  /
gaütåõa giri-paese ukkhiviya silaü rasaü gahiuü  // HaDh_3.5 //

parióhakkiåõa ya bilaü silàÕ to àgayaü imaü bhavaõaü  /
to jào me vibhao Dhaõaya-sariccho rasa-pasàyà  // HaDh_3.6 //

aha paõaiõi-parikiõõo thuvvaüto taha ya màgaha-saehiü  /
vara-taruõi-saüpauttehiü nàóaehiü ca gijjaüto  // HaDh_3.7 //
(Antyavipulà)

acchàmi vilasamàõo accharasà-parigao Dhaõavai vva  /
tàlàyara-màhaõa-bhikkhuyàõa dàõaü payacchàmi  // HaDh_3.8 //
(Antyavipulà)

to Dhaõaya-vihava-sarisaü nàåõa mamaü viõiggaya-jasohaü  /
corà sàmattheuü rattiü paóiyà mama gihammi  // HaDh_3.9 //

sannaddha-baddha-paññehiü tehiü gahiy'àuha-ppahàrehiü  /
kaya-sãha-õàya-bolehiü veóhiyaü majjha vara-bhavaõaü  // HaDh_3.10 //
(Mahàvipulà)

parisaüciyassa atthassa kàraõe maraõam àgayaü tehiü  /
sa-bhuya-bala-jjiyam atthaü na demi hariuü viciüteuü  // HaDh_3.11 //
(âdivipulà)

sahasà ya uññhio haü dhaõuaü ghettåõa sara-sahassaü ca  /
to bhaüóaõam àóhattaü coràõa mahaüta-bhãsaõayaü  // HaDh_3.12 //

satt'aññha-dasa-duvàlasa ahayaü ekkeõa sara-pahàreõaü  /
jatto valàmi tatto pesemi Jam'àlayaü core  // HaDh_3.13 //

to coràõa sayaü me muhutta-metteõa ghàiyaü tahiyaü  /
haya-sesà sayaràhaü paóiyà majjhovariü savve  // HaDh_3.14 //

to maü khaüóàkhaüóiü kàuü sãsaü ca chinniuü majjha/
Bayarãe ñhaviåõaü musiåõa gharaü gayà corà  // HaDh_3.15 //

sa-ruhira-sa-kuüóalaü ciya sãsaü me Bayari-taruvar'àråóhaü  /
vãsattham aõuvviggaü khàyai bore kasakasassa  // HaDh_3.16 //

taü sãsaü sår'uyae diññhaü loeõa Bayari-uvarimmi  /
bayaràiü khàyaütaü esa sa-jão tti kàåõa  // HaDh_3.17 //

majjhaü aügovaügà jaõeõa piüóevi meliyà turiyaü  /
jào puõo vi to 'haü niruvahaya-sarãra-làyaõõo  // HaDh_3.18 //

eyaü me aõubhåyaü sayam eva imammi màõuse loe  /
jo puõa na pattiyai maü dhuttàõaü deu so bhuttiü  // HaDh_3.19 //

bhaõai Saso sabbhåyaü kaha sakkà bhàõiuü aliyam eyaü  /
jaü poràõa-suãe Bhàraha-Ràmàyaõe àyaü  // HaDh_3.20 //

Jamayaggã àsi risã pattã tass' àsi Reõuyà nàmaü  /
tãe sãlavaãe namaüti kusum'atthie rukkhà  // HaDh_3.21 //

diññho ya õàÕ ràyà Assàvahio maõo ya se khuhio  /
na namaüti tao rukkhà tàhe Jamayaggiõà Ràmo  // HaDh_3.22 //

ruññheõa samàõatto sãsaü chiüdàhi duññha-silàe  /
teõa vi sãsaü chinnaü jhaóatti piu-vayaõa-kàreõa  // HaDh_3.23 //

bhaõai tao Jamayaggã varasu varaü putta jo tuhaü iññho  /
so bhaõai majjha màyà puõo vi jãvaütiyà hou  // HaDh_3.24 //

iya hou tti pabhaõie jàyà sà takkhaõeõa sajjãvà  /
jai sabbhåyaü eyaü tumaü pi jãvo 'si taü saccaü  // HaDh_3.25 //

ràyà vi Jaràsaüdho samara-parakkama-payàva-vikkhào  /
so saüdhio Jaràe ràya-sahassàhivo jào  // HaDh_3.26 //

annaü ca imaü suvvai Suüda-öisuüdà sahoyarà sårà  /
bala-vãriya-saüpannà sura-loya-bhayaü jaõemàõà  // HaDh_3.27 //

sàmattheuü surehiü Tilottamà tesiü vaha-õimittaü tu  /
nimmaviyà tila-mettaü ekk'ekka-surassa ghettåõaü  // HaDh_3.28 //

aügovaüga-su-y-aügaya-làvaõõa-guõàgarà aõovammà  /
kamalàgara-vatthavvà Lacchi vva sayaü samuttiõõà  // HaDh_3.29 //

viõay'oõàmiya-gattà sara-sàmala-vikaya-kamala-dala-õayaõà  /
namiåõa sura-samåhaü mahur'ullàvà samullavai  // HaDh_3.30 //

jaü kàyavvaü taü àõaveha devehiü jaüpiyaü iõamo  /
Suüda-öisuüdà sura-sattha-kaüñayà te samuddharasu // HaDh_3.31 //
(Mahàvipulà)

iya hou tti ya bhaõiuü TilÖttamà geõhiuü sur'àõattiü  /
pattà khaõeõa ya tahiü Suüda-öisuüdàsurà jattha  // HaDh_3.32 //

hàr'addhahàra-keåra-bhåsiyà jaõa-maõ'ussava-bbhåyà  /
vi<t>thaó'unnaya-thaõa-vaññà do vi jaõe te palobhei  // HaDh_3.33 //
(âdivipulà)

to te mayaõa-vasagayà tãÕ kae jujjhiuü aha pavattà  /
nihaõaü ca gayà donni vi paropparaü sattha-ghàehiü  // HaDh_3.34 //

bhavati càtra ÷lokaş
strãõàü kçte bhràtçyugasya bhedaş saübandhibhede striya eva målam  /
apràptakàmà bahavo narendrà nàrãbhir utsàdita-ràjavaü÷àş  // HaDh_3.35 //
(Indravajrà)

accharasà jai evaü Tilottamà nimmiyà sura-gaõehiü  /
to kaha tujjha vi aügà làijjaütà na laggejjà  // HaDh_3.36 //

annàõ' aügàvayavà jai laggà saümilissiyà saütà  /
to sasarãràvayavà bhaõasu tuhaü kiü na laggaüti  // HaDh_3.37 //

suvvai ya Pavaõa-taõao bàlatte Aüjaõaü ti nàmeõaü  /
jaõaõiü pucchai ammo ko me chuhiyassa àhàro  // HaDh_3.38 //

rattàiü vaõa-phalàiü àhàro tujjha teõa aha såraü  /
gahiuü samuññhiyaü to teõàvi tala-ppahàreõaü  // HaDh_3.39 //

saya-sikkaro kao so jaõaõã se daññhuü taü paiõõ'aügaü  /
bhattu-sayàse gaütuü vilavai sog'àurà kaluõaü  // HaDh_3.40 //

daññhuü niyaya-kalattaü royaütiü bahuvihàiü kaüdaütiü  /
daññhåõa ya Haõuyaütaü puttaü paraloya-saükaütaü  // HaDh_3.41 //

to Pavaõo parikuvio pàyàle pavisiuü ñhio tàhe  /
sa-suràsuraü jagam iõaü pavaõa-õiroheõa àdannaü  // HaDh_3.42 //

gaütuü ca tattha diññho pasàio sura-varehiü so Pavaõo  /
aügàiü tassuyassa vi saüghàeuü kaÖ sajão  // HaDh_3.43 //

ekkà ya tassa haõuyà na ya diññhà sura-varehiü savvehiü  /
haõuyàÕ esa anno Haõuyaüto to kao nàmaü  // HaDh_3.44 //

jai saccaü Pavaõa-suo khaüóàkhaüói-kao vi saümilio  /
to kaha sakkà vottuü tujjha auvvaü vayaõam eyaü  // HaDh_3.45 //

Dasaraha-taõaya-kahàe Sãyà-devãÕ haraõa-saübaüdhe  /
seuü saüdhàveuü Laükà-dãvaü gae Ràme  // HaDh_3.46 //

Dasamuha-Ràma-balàõaü doõha vi bhaóa-vàyayaü vahaütàõaü  /
saügàmammi palagge haõahaõaü sadd'àule ghore  // HaDh_3.47 //

Maüdoyari-daiya-bhaó'ukkaóehiü n'egàiü vàõara-sayàiü  /
asi-parasu-addhacaüda-ppahàra-chinn'aüga-m-aügàiü  // HaDh_3.48 //
(âdivipulà)

sattã-pahara-õiruddhe mahiyali paóiyammi Lakkhaõa-kumàre  /
Ràme sogàbhihae vilavaüte Pavaõa-taõaeõa  // HaDh_3.49 //

gaütuü Doõa-girão uvaõãyà osahã jalaütão  /
nissallo tti pabhàvà jhaóitti sattã vi nissariyà  // HaDh_3.50 //

je nisiyara-kuddh'ugghàehiü samarammi abhihayà pavayà  /
saüchinna-bhinna-gattà te vi ya savve samàsatthà  // HaDh_3.51 //
(âdivipulà)

vivaiõõa-sarãrà vi ya jai savve vàõarà samujjãyà  /
khaüóa-sahasso kaÖ Elasàóha to jãvasi tumaü pi  // HaDh_3.52 //
(Antyavipulà)

annaü ca jaõa-pagàsà nihiyà suya-putthaesu bahuesu  /
kiü và tumhehi imà na suyà Mahaseõa-uppattã  // HaDh_3.53 //

Himasela-guha-gayàiü do vi mahàmehuõaü nisevaüti  /
divvaü vàsa-sahassaü Girisuya Sasibhåsaõo c'eva  // HaDh_3.54 //

taü soåõa pauttiü devà kira tihuyaõammi àdannà  /
savv'àyareõa miliuü gabbh'uvaghàyaü viciütaüti  // HaDh_3.55 //

suiraü sàmattheuü tihuyaõa-ujjoya-kàrao Jalaõo  /
mahur'akkhara-vayaõa-payaüpiehiü bhaõio suragaõehiü  // HaDh_3.56 //
(Antyavipulà)

ekkassa vi tà kãrai kajjaü abbhatthiehiü jiya-loe  /
kiü puõa mahàõubhàvo jaü jaüpai sura-samåho tti  // HaDh_3.57 //

jassa ya kaeõa savve devà ciütovahiü samoiõõà  /
tassa ya jatteõa tumaü Huyavaha ekko samattho 'si  // HaDh_3.58 //

pavisittu guhà-vivare Hara-purao appayaü payaüsesu  /
to tuha kayài vilio mehuõa-tattiü visajjejjà  // HaDh_3.59 //

Vesàõareõa bhaõiyaü ko dhàvai abhimuhaü muhuttaü pi  /
iharà vi Umà-vaiõo kiü puõa eyàrise bhàve  // HaDh_3.60 //

nara-sira-kavàla-màl'àulassa khaññaüga-vagga-hatthassa  /
jassa raã peya-vaõe ko tassa jaõo samalliyai  // HaDh_3.61 //
(âdivipulà)

jo Dàruvaõe risi-àsamammi viõiyaüsaõo palàyaüto  /
vahio uddhuya-liügo ko taü vivuho samàlavai  // HaDh_3.62 //

kiü bahuõà jaõa-majjhe jo naccai uddhieõa liügeõaü  /
balavaüto Vajjaharo tassa vi nissaüsayaü bhài  // HaDh_3.63 //

jai kaha vi Sålapàõã kuppai Himagiri-guhà-paviññhassa  /
ko jàõai kiü me hohii tti mà saükaóe chuhaha  // HaDh_3.64 //
(Antyavipulà)

etth'aütare ya bhaõio sappaõayaü Bahuyaloyaõeõ' evaü  /
savva-suràõaü vayaõaü Huyavaha iõamo nisàmehi  // HaDh_3.65 //

mà bhàhi Umà-vaiõo Huyavaha jeõ' eriso Umà-satto  /
gaya-turaya-purisa-damaõo kiü ca imo àgamo na suo  // HaDh_3.66 //

hatthã dammai saüvacchareõa màseõa dammai turaügo  /
mahilà puõa kira purisaü damei ekkeõa divaseõaü  // HaDh_3.67 //
(âdivipulà)

jaü bhaõai Umà-devã karei taü Pasuvaã akajjaü pi  /
kiü và dehàõugayaü Umaü vahaüto na diññho te  // HaDh_3.68 //

muücasu àsaükam iõaü Ruddo ruññho vi te sarãrassa  /
na karei kiü pi pãóaü Pavvai-cittàvarakkhàe  // HaDh_3.69 //

iya hou tti ya Jalaõo gaütuü Himavaütagiri-guhaü viulaü  /
pecchai Tiuraütayaraü rai-kajja-samuggayam aãõaü  // HaDh_3.70 //

abbhàsatthaü daññhuü Mahadevo uññhio samàråóho  /
huü huü UmàÕ bhaõio uddhuya-liügo 'õalaü bhaõai  // HaDh_3.71 //

uññha(?) ni-y-aüciya-vayaõaü piba reyaü mà karehi vikkhevaü  /
Ruddeõa Huyavaho ghaóaghaóassa to pàio reyaü  // HaDh_3.72 //

uyara-gaeõa ya reeõa so palitt'aggiõà va óajjhaüto  /
muya-maraõo saübhaüto kaha kaha vi mahoyahiü patto  // HaDh_3.73 //
(âdivipulà)

dàåõam aüguliü Huyavaheõa uggàlio jale reo  /
uggàliyammi ree tàhe Jalaõo samàsattho  // HaDh_3.74 //

tappabhiiü ciya summai jaõa-sui-vày'àgayaü imaü vayaõaü  /
reya-pabhàvà kira sàgarammi rayaõàõa uppattã  // HaDh_3.75 //
(Antyavipulà)

lavaõa-jalào Aggã nãl'uppala-surahi-kamala-gaüdh'aóóhaü  /
saram egaü gaütuü je reya-visesaü samuggilai  // HaDh_3.76 //

jaü bhaõõai Kittiya saha uyaü ti phuóa-viyaóa-pàyaóaü tào  /
chakkira accharasào taü pauma-saraü samoiõõà  // HaDh_3.77 //

tà majjium àóhattà tammi sare nayaõa-maõ'abhiràmammi  /
majjaütãõaü joõãsu tàõa bãyaü aõupaviññhaü  // HaDh_3.78 //
(Antyavipulà)

pauma-sare majjittà puõar avi tà jois'àlayaü pattà  /
paidivasaü ciya tàsiü chaõha vi parivaóóhae uyaraü  // HaDh_3.79 //

kàl'aütareõa keõa ya samayaü ciya tà tahiü pasåyào  /
ekk'ekkam uttim'aügaü bàh'åru-sarãra-ruüóàiü  // HaDh_3.80 //

tà tà vi vimhiya-maõà daüsaüti paroppar'ekka-m-ekkassa  /
pecchasu accheram iõaü logammi abhåya-puvvaü tu  // HaDh_3.81 //

bàh'årå ya sarãraü sãsàõi ya niyaya-õiyaya-ñhàõesu  /
laggàiü takkhaõa cciya Mahaseõo chammuho jào  // HaDh_3.82 //

Komàrabaübhayàrã n'icchai maõasà vi juvai-saüjoyaü  /
savva-jaõammi pagàso dakkhiõa-dese ñhio raõõe  // HaDh_3.83 //

causu ya disàsu jahiyaü dhàvai logo bhavaütara-dis'aññhà  /
sãseõa ya chammàsaü dharei Dhàraü bar'aññhàe  // HaDh_3.84 //

jai Mahaseõ'aügàiü piha-gabbha-viõiggayàiü laggàiü  /
to tujjha na laggejjà tàiü kim eg'uyara-vatthàiü  // HaDh_3.85 //

chinnà nàsà kaõõo ya laggae loya-viiyam eyaü pi  /
paramàõu-pamàõào pagaüpio laggasi tumaü pi  // HaDh_3.86 //
(âdivipulà)

to bhaõai Elasàóho puriso kaha chinnaeõa sãseõaü  /
bhukkh'atto bayaràiü khàeuü sakkae kaha nu  // HaDh_3.87 //

bhaõai Saso Ràhå kira sãsa-cchinno jayammi sui-vào  /
taha viya gayaõe hiüóai àbhaüsai caüda-såre ya  // HaDh_3.88 //

aha bhaõai Elasàóho kaha gammai taü vigiññham addhàõaü  /
kaha và vi joyaõa-sayaü kamehiü akkamai bhåmãe  // HaDh_3.89 //

paóibhaõai Saso janne Balissa Viõhå diyài-veseõa  /
tiõõi kame jàittà harai sa-selaü vasumaiü so  // HaDh_3.90 //

jai savvà vi vasumaã tiõõi na puõõà kame Mahumahassa  /
ko doso jai tujjhaü ekka-kamo joyaõa-sayaü tu  // HaDh_3.91 //

puõar avi Elàsàóho bhaõai silà sà mae aimahallà  /
kaha ukkhittà garuyà eyaü me pattiyàvehi  // HaDh_3.92 //

bhaõai Saso kiü na suyaü tumae Ràmàyaõe kahijjaütaü  /
Ràmassa Ràvaõassa ya saügàme vaññamàõammi  // HaDh_3.93 //

Lakkhaõakumàra-paóaõe Haõueõaü Doõa-pavvao tuügo  /
osahi-maggaüteõaü sa-måla-óàlo samukkhitto  // HaDh_3.94 //

mahai-silà-saüghào selo jai vàõareõa ukkhitto  /
joyaõa-pamàõa-mettaü ukkhivasi silaü na saüdeho  // HaDh_3.95 //

loe vi payarai suã vaóóhaütã meiõã Mahumaheõaü  /
kàuü varàha-råvaü sa-sela-vaõa-kàõaõà dhariyà  // HaDh_3.96 //

jai teõa samukkhittà na najjaã katthaã ñhieõaü ti  /
ukkhivasi tà tumaü pi ya dharaõiyala-ttho silà do vi  // HaDh_3.97 //

Elàsàóho jàhe Saseõa aisaüdhio bhaõai tàhe  /
jaü te suyam aõubhåyaü kahehi savvaü aparisesaü  // HaDh_3.98 //

____________________________________________________



aha bhaõai Saso ahayaü niyayaü chettaü gao saraya-kàle  /
gàmào dåratthaü taü chettaü Girivar'àsanne  // HaDh_4.1 //

chettammi ya acchaüto tatto PavvayavaràÖ oyariuü  /
ucchitto mi gaeõaü pavvaya-metteõa matteõa  // HaDh_4.2 //

tharatharatharaüta-gatto hàhà gahio maeõa ciütaüto  /
vivalàium acayaüto paribhamami tahiü tahiü c'eva  // HaDh_4.3 //

bhã-uvviggeõa mae diññho tila-pàyavo aimahallo  /
tattha vilaggo mi ahaü vaõagaya-bhaya-vevira-sarãro  // HaDh_4.4 //

patto ya so vaõagao àrusio tila-dumaü samaüteõaü  /
paribhamai gulaguliüto kulàla-cakkaü vva àiññho  // HaDh_4.5 //

teõa bhamaüteõa ya so càlijjaüto tile davadavassa  /
vàsàsu jala-haro iva jala-õivahaü muücaã ghoraü  // HaDh_4.6 //

tila-cakkeõa vva tilà te savve pãliyà gayavareõaü  /
tattha pavåóhà sariyà telloyà nàma nàmeõaü  // HaDh_4.7 //

khutto ya vaõagao so khala-calaõãe ya tella-paükammi  /
àraóiåõa ya virasaü bhukkhiya-tisio mao hatthã  // HaDh_4.8 //

gaya-bhaya-saütatta-maõo ahayaü puõa-jàyao tti mannaüto  /
kahakaha vi tila-dumào divas'avasàõe samoiõõo  // HaDh_4.9 //

kusio diiü ca kàuü bhario tellassa so mae hatthã  /
tàhe dasa tella-ghaóe pàuü bhakkhemi khala-bhàraü  // HaDh_4.10 //

tellassa supaóipuõõaü taü diiyaü geõhiuü gao gàmaü  /
gàma-bahiü taü diiyaü pàyava-sàhàÕ nikkhiviuü  // HaDh_4.11 //

niyayaü bhavaõam aigao puttaü pesemi tilla-diiyassa  /
jàhe u na pàveã rukkhaü pàóittu to geõhe  // HaDh_4.12 //

eyaü me aõubhåyaü sayam eva imammi màõuse loe  /
jo na u pattiyai mahaü so deu mahàyaõe bhattaü  // HaDh_4.13 //

savva-kalà-patt'aññhà bhaõai Sasaü Khaüóavàõaã dhuttã  /
atth' esa àgamo me Bhàraha-Ràmàyaõe ya suo  // HaDh_4.14 //

Khaüóà Saseõa bhaõiyà Bhàraha-Ràmàyaõe puràõe và  /
eyàrisàiü ya saheuyàiü bhaõa kattha bhaõiyàiü  // HaDh_4.15 //
(Antyavipulà)

kaha tila-dumo mahallo tellàõa ya kaha mahàõaã våóhà  /
kaha pãyà ya dasa-ghaóà kaha khala-bhàro mae khaio  // HaDh_4.16 //

KhaüóàÕ Saso bhaõio saccaü taü loya-bàhiro taü si  /
kiü kaiyài suo te bàlo vi jaõo payaüpaüto  // HaDh_4.17 //

jaha kira Pàóaliputte nimmaviyà màsa-pàyavà bherã  /
to kiü so tilarukkho mahappamàõo na hÖjjàhi  // HaDh_4.18 //

suvvai ya Bhàrahammi vi gayàõa puõa ettha dàõa-salileõaü  /
mahaã naã pavattà haya-gaya-raha-vàhiõã ghorà  // HaDh_4.19 //

ukta¤ ca
teùàü kañatañabhraùñair gajànàü madabindubhiş  /
pràvartata nadã ghorà hastya÷varathavàhinã  // HaDh_4.20 //
(Anuùñubh)

jai gaya-maya-salileõaü haya-gaya-raha-vàhiõã naã viulà  /
sariyà tayà pavattà to telloyà kaha na hoi  // HaDh_4.21 //

rajjàÖ dhàóieõaü suvvai loyammi Bhãmaseõeõaü  /
gaütåõa Ikkacakkaü ghoro Baga-rakkhaso vahio  // HaDh_4.22 //

bhattaü taüóula-kuübhaü mahisaü taha majja-ghaóa-sahassaü ca  /
jaü tassa bhatta-pàõaü uvaõãyaü teõa taü bhuttaü  // HaDh_4.23 //

jai Baga-rakkhasa-bhattaü bhuttaü Bhãmeõa to kim egeõaü  /
bhàreõa vi taü jimio bhàra-sayaü kiü na bhakkhesi  // HaDh_4.24 //

suvvai ya Kuübhayaõõo sutta-viuddh'uññhio niyaya-kàlaü  /
so piyai ghaóa-sahassaü khàyai n'ege nara-sae ya  // HaDh_4.25 //

jai piyai Kuübhayaõõo sutta-viuddh'uññhio ghaóa-sahassaü  /
dasahiü ghaóaehiü kiü Sasa kiü pannàsaü na pãyà te  // HaDh_4.26 //

annaü ca imaü suvvai puràõa-sui-õiggayaü imaü vayaõaü  /
asuràõa jaha vah'atthà Agatthiõà sàyaro pão  // HaDh_4.27 //

saggào avaiõõà Gaügà Hara-jaóa-viõiggayà saütã  /
Jaõhu-risi-àsamapayaü majjheõa uvàgayà navaraü  // HaDh_4.28 //

pãyà ya teõa risiõà vàsa-sahassaü ca bhàmiyà uyare  /
to Jaõhueõa mukkà kira bhaõõai Jaõhavã teõaü  // HaDh_4.29 //

jai uyahiü Agatthã õaü pãyà Gaügà ya Jaõhu-risiõà ya  /
to jai dasa tella-ghaóà pãyà ya tae kim accheraü  // HaDh_4.30 //

bhaõai Saso so diio sumahaüto kaha mae samukkhitto  /
aha ukkhitto kaha puõa não egàgiõà gàmaü  // HaDh_4.31 //

ucca-pphaliyaü dàuü hasiåõaü Khaüóavàõaã bhaõai  /
nåõaü Sasa na kayài vi suo tume Garula-vittaüto  // HaDh_4.32 //

Kàsava-risi-pattão Kaóóå Viõayà ahesi tãyammi  /
dohiü vi tàhiü savattãhiü kiü pi kila paõiyayaü chippaü  // HaDh_4.33 //
(Antyavipulà)

jà paõiyayammi jippai tãe dàsattaõaü ca kàyavvaü  /
jàvajjãvàe cciya ahavà dàyavvayaü amayaü  // HaDh_4.34 //

Viõayà jiya Kaóóåe karei dàsattaõaü savattãe  /
Kaóóå vi savattã-vehaeõa Viõayaü vimàõei  // HaDh_4.35 //
(Antyavipulà)

Viõayà kira guru-bhàrà dàsatte parama-dukkhiyà jàyà  /
tatth' eva sà pasåyà tãse aüóa-ttayaü jàyaü  // HaDh_4.36 //

dàsattaõa-mokkh'aññhà bhiüdai tatth' egam aüóayaü Viõayà  /
tattha kila aüóayammã jàyà vicchå asaüpuõõà  // HaDh_4.37 //

dummaõa-maõà ya Viõayà paritappai aüóayaü viõaññhaü me  /
annaha ciütemi ahaü taü pi ya me annahà hoi  // HaDh_4.38 //

muccejja paràhãõattaõassa ahaü nàma dàsa-õàmassa  /
kaha vi duràsàÕ mae aüóaü bhinn'atthie bhinnaü  // HaDh_4.39 //
(âdivipulà)

addhii-laddhàe vilaviåõa àsà-õibaddha-hiyayàe  /
kaihi vi divasehiü tao puõo vi biiy'aüóayaü bhinnaü  // HaDh_4.40 //
(âdivipulà)

biiy'aüóammi aõårå jào kila so vi màyaraü bhaõai  /
ammo tumhehi imaü kim akàle aüóayaü bhinnaü  // HaDh_4.41 //

jo te maõoraho ciütio tti so pårio mae hoüto  /
eõhiü ayaügamo kiü karemi ahayaü paràhãõo  // HaDh_4.42 //
(âdivipulà)

eyaü pi tàva taiyaü parirakkhasu aüóayaü payatteõa  /
jo ko vi ettha hohã so dukkha-vimukkhao tumhaü  // HaDh_4.43 //

raha-sàrahã aõårå ñhavio Såreõa jo jage Aruõo  /
sayam eva ya Viõayàe kameõa tai'aüóayaü bhinnaü  // HaDh_4.44 //

ahikula-bhaya-saüjaõaõo jaõavaya-vimhàvaõo mahàghoro  /
Viõayà-maõa-parioso jào ya mahàbalo Garuóo  // HaDh_4.45 //

bàlatte ramamàõo nàge Kaóóå-sue vihàóei  /
paidivasaü Kaóóåe Viõayà khiüsijjae evaü  // HaDh_4.46 //

ViõayàÕ dàsiyàe putteõaü Garuóaeõa somàlà  /
màriya ahi-poyalayà caücå-calaõa-ppahàrehiü  // HaDh_4.47 //

eyàrisàiü Viõayà soåõam abhikkhaõaü ca rovaütã  /
pucchijjai Garuóeõaü roasi kiü kàraõaü amme  // HaDh_4.48 //

puttaya jãya-õimittaü pattà dàsattaõaü savattãe  /
rattiü divà ya duhiyà karemi àõattiyaü tãse  // HaDh_4.49 //

kaha muccejjasi amme amaeõaü taü ca jàõai piyà te  /
kattha piyà Badarã-àsamammi Garuóo gao tahiyaü  // HaDh_4.50 //
(Antyavipulà)

Badar'àsamammi gaütuü Garuóo pàesu nivaóio piuõo  /
viyal'iüdieõa teõa vi phàseõ' uvalakkhio putto  // HaDh_4.51 //

Garuóeõa jaüpiyaü bhukkhio mi bhaõiyaü ca Kàsaveõ' evaü  /
bàrasa-joyaõa-hatthã tattullo kacchao bão  // HaDh_4.52 //
(âdivipulà)

amarisa-bhuyaüga-vasao jujjhaüti mahàsare mahàkàyà  /
rattiü divà ya donni vi sara-saükhobhaü karemàõà  // HaDh_4.53 //

bhakkhehi te tumaü gacchiåõa mà putta bhukkhio accha  /
gaütåõa ekka-m-ekkeõa teõa te do vi paribhuttà  // HaDh_4.54 //
(Mahàvipulà)

tatto ya paóiõiyatto pecchai vaóapàyavaü mahàvióayaü  /
palaya-mahàmehaü pi va sa-sauõa-kolàhalaü viulaü  // HaDh_4.55 //

Caumuha-bãya-viõiggayàõa Vàlakhillàõa tassa heññhammi  /
uggaü tappaüti tavaü risãõam addh'uññha-koóão  // HaDh_4.56 //
(âdivipulà)

so tattha samallãõo bhaggo vaóapàyavo kaóakaóaüto  /
mà hohã risi-vajjhà caücå vaóapàyavaü guvilaü  // HaDh_4.57 //

to sahasà ukkhiviuü chàemàõo vva naha-yalaü savvaü  /
Kinnara-maruya(?)-õaràmara-vimhayam aulaü jaõemàõo  // HaDh_4.58 //

sàgara-jala-pakkhitte bahuviha-vaõa-saüóa-maüóioddese  /
dãvammi suvitthiõõe muücai vaóapàyavaü Garuóo  // HaDh_4.59 //

vaóaduma-laüka-õimittaü Laükà-dão tti to kayaü nàmaü  /
Dasasãsass'àvàso àsi jahiü nisiyara-paissa  // HaDh_4.60 //

Himavaüte gaya-kacchava bhakkheuü so gao piu-sayàsaü  /
bhaõai ya tàya na dhào bhakkhehi tao Nisàe tti  // HaDh_4.61 //

bhakkheåõa Nisàe amaya-pavattiü papucchiuü piyaraü  /
amayaü putta kahemo voleuü naraya-Pàyàle  // HaDh_4.62 //

dhagadhagadhagaüta-huyavaha-pajjaliy'àveóhiaü samaüteõaü  /
rakkhijjai savva-suràsurehiü sayayaü amaya-kuüóaü  // HaDh_4.63 //
(Antyavipulà)

ko puõa tassa uvào amay'atthã Kàsav'aügao ahayaü  /
atthi uvào jaha ghippai tti aidukkaro so u  // HaDh_4.64 //
(Antyavipulà)

sappi-maho-dahi-salil'àieõa saütappie 'õale dhaõiyaü  /
gahaõaü hojja na hojja va gahie vi uvaddavàõegà  // HaDh_4.65 //
(âdivipulà)

Kàsava-risi-vayaõeõaü gaütuü Garuóeõa do vi saüpayayà  /
paükhàõi ya ghaya-mahu-pàõieõa saütappio Aggã  // HaDh_4.66 //
(Antyavipulà)

titteõa Huyavaheõa ya amaya-sayàsaü pavesio Garuóo  /
gahiyaü ca neõa amayaü devehiü vi kila samugghuññhaü  // HaDh_4.67 //

amayaü kuüóa-tthaü ciya vihageõ' egeõa nãyam ukkhiviuü  /
soåõam iõaü vayaõaü khuhiyaü sasuràsuraü bhuvaõaü  // HaDh_4.68 //

jo jatto cciya devo sahasàmayam avahaóaü nisàmei  /
so ahara-phuraüt'oññho tatto cciya maggio laggo  // HaDh_4.69 //

muggara-musaüóhi-paññisa-gaya-kaõaga-pparasu-bhiüóimàlehiü  /
hala-musala-lauóa-valayà-sål'àuha-paharaõa-samaggo  // HaDh_4.70 //

kalayala-ravo suràõaü pårei nah'aügaõaü niravasesaü  /
haõa chiüda bhiüda giõhaha mà muyaha rasàyala-gayaü pi  // HaDh_4.71 //

olaggio ya Garuóo samaütao deva-saya-sahassehiü  /
pariveóhio ya bhaõio amay'àhàrã hao si tti  // HaDh_4.72 //

ekkatto cciya bhuvaõaü ekatto Kàsav'aügao pakkhã  /
kàyara-maõa-kaüpaõayaü tehiü ya samaraü samàraddhaü  // HaDh_4.73 //

suragaõa-sayaü sahassaü lakkhaü koóiü pi causu vi disàsu  /
pesei Jama-sayàsaü Garuóo pakkha-ppahàrehiü  // HaDh_4.74 //

Viõaya-suyassa suràõa ya gayaõayale vaññae mahàghoraü  /
jujjhaü amayassa kae vimhàvaõayaü tihuyaõassa  // HaDh_4.75 //

to so deva-samåho Garuóeõ' ekkeõa raõa-muh'àvaóio  /
haya-vihaya-dãõa-vayaõo khaõeõa bhaggo niràõaüdo  // HaDh_4.76 //

deve ya paràhutte daññhuü palay'aggi-jàla-sama-sarisaü  /
to kulisaü Sahasapaloyaõeõa Garuóovariü mukkaü  // HaDh_4.77 //
(Antyavipulà)

kulisaü Garuóa-sarãre paccupphuóiyaü silàyale c'eva  /
Iüdo bhaõai Aõaütaü sahoyaraü Garuóa-bhaya-bhão  // HaDh_4.78 //

to taha vajjàbhihayaü sa-suràsura-samara-paccaya-õimittaü  /
Garuóeõa caücuàe sayam ev' uppàóiyaü picchaü  // HaDh_4.79 //

Viõhå viya pajjalio bàrasa-ravi-teya-sappabhaü cakkaü  /
ghettuü Garuóa-vah'atthà aõudhàvai maggao kuvio  // HaDh_4.80 //

bhã-uvvigga-sasaübhamaü hà hà kim iyaü ti gaggir'ullàvà  /
risi-gaha-Saõicchar'àã gaütum Aõaütaü payaüpaüti  // HaDh_4.81 //

bho bho savvagao viya pabhå ya sasuràsurassa loyassa  /
taha vi tumaü não iva sayaõass' uvariü niràvikkho  // HaDh_4.82 //

Garuóo ya sahayaro te paóisàhara vaõa-davovamaü kovaü  /
mà måóho meccho iva paharasu niyaesu gattesu  // HaDh_4.83 //

risi-gaha-vayaõaü souü imaü tu cakk'àuho vi ciütei  /
koh'àieõa pecchasu mae sahào hao hoüto  // HaDh_4.84 //

nàõã satth'attha-viyàõao vi koh'aggi-jàla-saütatto  /
gammàgamma-hiyàhiya-kajjàkajjaü na lakkhei  // HaDh_4.85 //
(âdivipulà)

Garuóassa Aõaütassa ya jàyà saüdhã jhao kao Garuóo  /
amayaü dàuü Viõayaü moyai dàsattaõào tti  // HaDh_4.86 //

jai gaya-kacchabha-vaóaduma Garuóeõ' uppàóiyà ya nãyà ya  /
to ukkhivasi Sasa tayaü tumaü pi daiyaü subaddhaü pi  // HaDh_4.87 //

sattàha-vaddalammã dhario Govaddhaõo Mahumaheõaü  /
tà kaha na dharesi tumaü gaya-dãyaü tella-paripuõõaü  // HaDh_4.88 //

seå-baüdhe viya vàõarehiü negàiü joyaõàiü girã  /
ukkhiõiuü uvviddhà pakkhittà uyahi-majjhammi  // HaDh_4.89 //
(âdivipulà)

to jai putteõa tuhaü rukkho ummålio mahàvióavo  /
dãyam apàveüteõaü to bhaõasu tahiü kim accheraü  // HaDh_4.90 //

vaõavàóiya-bhaüge vi ya Haõuyaüto mahiruhe mahàvióave  /
ukkhaõai ayatteõaü jattha imo Khaüdhao bhaõio  // HaDh_4.91 //

khajjårã màruiõo akammahayà palàsavaggaüteõaü  /
sãseõa uttaraütã akammahayà palàsavaggaüte  // HaDh_4.92 //

jai te mahaütarukkhà tirikkhajoõã-gaeõa Haõueõa  /
ummåliyà samålà tuha putto kiü na ukkhaõai  // HaDh_4.93 //

aisaio bhaõai Saso KhaüóàvàõãÕ tattha dhuttãe  /
Khaüóaü bhaõai iyàõiü kahehi jaü taü samaõubhåyaü  // HaDh_4.94 //

____________________________________________________



aha bhaõai Khaüóavàõà vihasaütã Atthasattha-õimmàyà  /
buddhãÕ ahiya-buddhã dhutte tulleuü vayaõam iõaü  // HaDh_5.1 //

olaggiya tti amhehiü bhaõaha jai aüjaliü kariya sãse  /
uvasappaha jai ya samaü to bhattaü demi savvesiü  // HaDh_5. 2 //
(âdivipulà)

to te bhaõaüti dhuttà amhaü savvaü jagaü tulemàõà  /
kaha eva dãõa-vayaõaü tujjha sayàse bhaõãhàmo  // HaDh_5.3 //

ahavà
avi uóóhaü ciya phuññaüti màõiõo na vi sahaüti avamàõaü  /
atthamaõammi vi raviõo kiraõà uóóhaü ciya phuraüti  // HaDh_5.4 //
(âdivipulà)

pavaõo cciya àhàro vaükaü caükammiyaü aparibhåyaü  /
savva-jag'uvveya-karaü aho sujãyaü bhuyaügàõaü  // HaDh_5.5 //

ãsi hasiåõa to sà Khaüóàvàõà bhaõei bho suõaha  /
akkhàõayaü aõaliyaü jaü aõubhåyaü mae c'eva  // HaDh_5.6 //

àsi ahaü taruõatte jovvaõa-làyaõõa-vaõõa-guõa-kaliyà  /
råveõa aõanna-samà jaõa-maõa-õayaõ'åsava-bbhåyà  // HaDh_5.7 //

navari ya kayài ahayaü uõhàyà maüóave suha-pasuttà  /
uvabhuttà Pavaõeõaü råva-guõ'ummatta-hiyaeõaü  // HaDh_5.8 //

jào teõa suo me tàhe ciya jàya-mettao to so  /
àucchiåõa ya mamaü katto vi gao aha khaõeõaü  // HaDh_5.9 //

to bhaõaha kiü na saccaü jai vàeõaü havejja putto tti  /
to n'atthi kà vi raüóà aputtiyà jãva-loyammi  // HaDh_5.10 //

taü bhaõai Måladevo suvvai loya-ssuãsu Pavaõeõaü  /
KuütãÕ Bhãmaseõo jào NãlàÕ Haõuyaüto  // HaDh_5.11 //

Pàràsareõa Vàso macchiõi-jaõio pasåyao c'eva  /
kajje sarejjasu tti ya jaõaõiü bhaõiåõa avakaüto  // HaDh_5.12 //

jàyà akkhaya-joõã Joyaõagaüdhà ya risi-pabhàveõaü  /
Saütaõuõà tãÕ suo Vicittavirio tti saüjaõio  // HaDh_5.13 //

asue mayammi tammã JoyaõagaüdhàÕ sumario Vàso  /
saüpatto ya khaõeõaü jaõaõi-sayàse risi-varo so  // HaDh_5.14 //

bhaõio aha màåe putta aputtà na vaóóhae vaüso  /
tà taha karehi vacchaya jaha hoi kulassa saütàõo  // HaDh_5.15 //

teõ' uddhario vaüso Paüóu-õar'iüdo jayammi vikkhào  /
Dhayaraññho ya nara-vaã Viduro ya mahàmaã jaõio  // HaDh_5.16 //

bhàu-jjàyà tiõõi vi bhuttåõaü dei tiõha vã sàvaü  /
akayaü tu ohayàso Vàso risi-dhamma-pabbhaññho  // HaDh_5.17 //

bhavati càtra ÷lokaş
àhàre caiva yonau ca bãjakarmaõi yaş ÷uciş  /
tasya kçcchràgatasyàpi na pàpe ramate matiş  // HaDh_5.18 //
(Anuùñubh)

jai saccaü Pavaõa-suo Bhãma-Haõå navara paññhio Vàso  /
uyara-viõiggaya-matto to saccaü tujjha vã vayaõaü  // HaDh_5.19 //

puõar avi Khaüóàvàõà bhaõai sahã àsi majjh' Umà devã  /
tãe maüto dinno sasuràsura-loya-àgariso  // HaDh_5.20 //

àgarisio Ravã me joisa-cakkàhio ahiya-teo  /
teõa vi me bala-jutto jào putto mahàsatto  // HaDh_5.21 //

chàsãi-sahassàiü dahai Ravã meiõiü samaüteõaü  /
kaha teõa na daóóhà haü raikajja-samàgayà saütã  // HaDh_5.22 //

aha bhaõai Kaüóarão Kuütã jai hoüta daóóha Såreõaü  /
to óajjhaütà si tumaü saccaü taü n'atthi saüdeho  // HaDh_5.23 //

Khaüóà bhaõai puõo me Jalaõo àgarisio sura-varàõaü  /
jo vayaõaü teõa vi me putto jào jui-mahaüto  // HaDh_5.24 //

dårattho óahai Ravã Aggã aügehiü pharisio óahai  /
kaha teõa na daóóhà haü Jalaõeõa samàgayà saütã  // HaDh_5.25 //

bhaõai ya Elàsàóho Jama-pattã Huyavaheõa kira bhuttà  /
Aggã-huõaõa-õimittaü Jalaõa-gihaü aigayà saütã  // HaDh_5.26 //

asamatta-suraya-kajjo Jalaõo jà aigao Jamo tàhe  /
acayaüto osariuü Jalaõo tãe vi oilio  // HaDh_5.27 //

taü sióhiliya-mehaliyaü asamàõiya-suraya-kãliyaü bàlaü  /
oiliåõa Jamo vi ya dev'atthàõiü aha paviññho  // HaDh_5.28 //

devehiü ya so bhaõio apatta-raiyassa sàgayaü tujjha  /
niggilai tao deviü tãÕ muhào ya Jalaõo vi  // HaDh_5.29 //

dhàvaüto ucchinno Jameõa to aigao vaõaü gahaõaü  /
kahio gaehiü to so tesiü vàyà hiyà teõaü  // HaDh_5.30 //

jai saccaü Jama-pattã bhuttà Jalaõeõa n'eya sà daóóhà  /
to kaha óajjhihisi tumaü Jalaõeõa samàgayà saütã  // HaDh_5.31 //

Khaüóà bhaõai puõo me Eràvaõa-vàhaõo Sahass'accho  /
àgarisio mi so vã teõa vi jào mahaü putto  // HaDh_5.32 //

accharasào mottuü kaha Iüdo sevae maõussão  /
bhaõai Saso kiü na suyà Goyama-pattã Ahilla tti  // HaDh_5.33 //

Iüdeõaü paribhuttà ruññheõaü Goyameõa Iüdassa  /
kàåõa bhaya-sahassaü caññàõa samappio tàhe  // HaDh_5.34 //

daóha-kaóhiõa-sarãràõaü mayaõàõala-jàla-saüpalittàõaü  /
baóuyàõa sagàsào Sakko viddhaüsaõaü patto  // HaDh_5.35 //

devehiü Goyamào kaha vi payatteõa moio Iüdo  /
jaü tassa bhaga-sahassaü acchi-sahassaü tayaü jàyaü  // HaDh_5.36 //

Kuütãe Iüdeõa vi putto Pattho tti loya-vikkhào  /
jào evaü jai suo tujjha vi Iüdeõa ko doso  // HaDh_5.37 //

aha bhaõai Khaüóavàõà tubbhe jàõaha kulaü ca gottaü ca  /
majjhaü màyà-vittaü bhaõiyà to Måladeveõaü  // HaDh_5.38 //

Pàóaliputte nayare taü si suyà Nàgasamma-vippassa  /
Somasirãe dhåyà Goyama-gottammi vikkhàyà  // HaDh_5.39 //

sà bhaõai n'avi ahaü sà tumhe sàrikkha-vimhiyà majjhaü  /
sippiya-dhåyà ahayaü ràula-rayayassa vikkhàyà  // HaDh_5.40 //

bahu-dhaõa-dhanna-samiddhaü amha gharaü ràya-riddhi-sama-sarisaü/
nàmeõa Daóóhiyà haü nãyà goehiü kammehiü  // HaDh_5.41 //

daüóabhaóa-bhoiyàõaü ranno aüteurassa savvassa  /
sippiya-sahassam ahiyaü jaü dhovai majjha vatthàiü  // HaDh_5.42 //

vatthàõa mahàsayaóaü bharittu aha bahuviha-ppagàràõaü  /
purisa-sahasseõa samaü patt'àsi naiü salila-puõõaü  // HaDh_5.43 //

chaóachaóachaóassa tahiyaü huü huü siüñà-ravaü kareütehiü  /
annunnam aisayaütehiü tehiü kuüd'iüdu-dhavalàiü  // HaDh_5.44 //

dhoyàiü vatthàiü majjhaü purisehiü cukkha-bhåyàiü  /
to àyava-dittàiü uvvàiyàiü muhutteõaü  // HaDh_5.45 //

àyo ya mahàvào samaütao pàyave ya bhaüjaüto  /
to teõaü pavaõeõaü vatthàiü hiyàiü savvàiü  // HaDh_5.46 //

gacchaha tubbhe cuiyà rayaü ti kammàriyà mae bhaõiyà  /
jo doso avaràho va ko vi so hohiã majjhaü  // HaDh_5.47 //
(Mahàvipulà)

ràula-bhaeõa to haü gohà-råvaü karettu rayaõãe  /
àyà nayar'ujjàõaü sasalila-ghaõa-sannihaü rammaü  // HaDh_5.48 //

viule nayar'ujjàõe samaütao hiüóiyà suvãsatthà  /
aha pacchimammi jàme bhaya-ciütà me samuppannà  // HaDh_5.49 //

gohaü camma-õimittaü maüsa-õimittaü ca jaõavao haõai  /
to ko hojja uvào jaha maraõa-bhayaü na hojjàmi  // HaDh_5.50 //

kiü hojja kayaü su-kayaü kattha gayà nivvuã lahejjaü ti  /
paribhamami samaüteõaü bhaya-pavaõa-samàhayà tahiyaü  // HaDh_5.51 //

bahuyàiü viciüteuü gohà-råvaü tayaü payahiåõaü  /
rattàsoya-sayàse cåya-layà haü paràvattà  // HaDh_5.52 //

dussãlà iva juvaã timira-paóaü guüñhiyà gayà rayaõã  /
kamal'àgara-tuññhiyaro sahasà ya samuññhio såro  // HaDh_5.53 //

dinno ya amha abhao rannà paureõa càu-vaõõeõa  /
jaha ubbhiüóaütu tahiü ràula-rayagàiü savvàiü  // HaDh_5.54 //

to so paóahaga-saddo nava-pàusa-ghaõa-ravaü visesaüto  /
àpårei samaütaÖ s'abbhaütara-bàhiraü nayaraü  // HaDh_5.55 //

souü paóahaga-saddaü to taü mottåõa cåya-laya-bhàvaü  /
làvanna-guõ'àiõõà puõar avi itthã samuppannà  // HaDh_5.56 //

tassa ya sagaóassa tahiü nàóa-varattà ya tajjaõão ya  /
rayaõãÕ kolhuehiü sàõehiü bhakkhiyà savve  // HaDh_5.57 //

aha navari majjha piuõà nàóa-varattà ya maggamàõeõaü  /
laddhà måsaya-cheppà nàóa-varattà tahiü valiyà  // HaDh_5.58 //

to kiü etthaü saccaü bhaõai Saso Baübha-Kesavà aütaü  /
na gayà jai liügassa u to kaha vayaõaü tuha asaccaü  // HaDh_5.59 //

Ràmàyaõe ya suvvai jaha Haõuyaütassa àsi laügålaü  /
mahaã-mahappamàõaü vattha-sahassehiü negehiü  // HaDh_5.60 //

veóhittu rakkhasehiü sittaü tellassa ghaóa-sahassehiü  /
Laükà-purã-vah'atthà palãviyaü maüda-puõõehiü  // HaDh_5.61 //

sà devaloya-sarisà Laükà-puri savvaloya-vikkhàyà  /
àlãviyà samaütà Haõueõaü Vàu-putteõaü  // HaDh_5.62 //

jai saccaü laügålaü sumahaütaü àsi Vàu-puttassa  /
to te måsiya-cheppà kinna havai iddahà rajjå  // HaDh_5.63 //

annaü ca imaü suvvai poràõa-suãsu niggayaü vayaõaü  /
jaha kira Gaüdhàri-varo raõõe Kuruvattaõaü patto  // HaDh_5.64 //

ràyà àsã kira so mahàbala-parakkamo ahiya-teo  /
Sakko devàhivaã parajjio jeõa samarammi  // HaDh_5.65 //

so taü ahikkhivaüto suraguru-satto araõõa-majjhammi  /
jào mahà-ayagaro rajja-pabbhaññhà ya Paüóu-suyà  // HaDh_5.66 //

tammi araõõammi ñhiyà egàgã niggao navari Bhãmo  /
teõ' ayagareõa khaddho uvaladdha-suã ya Dhamma-suo  // HaDh_5.67 //

patto ayagara-målaü sattaya-pucchào kahayai tassa  /
uggilai ayagaro so Bhãmaü sàvassa-y-aütammi  // HaDh_5.68 //

jào puõar avi ràyà jai saccaü to tumaü pi sabbhåyaü  /
gohà cåya-layà vi ya gaütåõa puõaõõavà jàyà  // HaDh_5.69 //

to bhaõai Khaüóavàõà dhutte evaü gae vi kajjammi  /
majjhaü kuõaha paõàmaü jàhe bhattaü payacchàmi  // HaDh_5.70 //

jai kaha vi paràjijjaha savve vi ya samuiyà mae tubbhe  /
to tumha n'atthi loe kàõà vi kavaóóiyà mullaü  // HaDh_5.71 //

to te bhaõaüti dhuttà ko satto nijjiõittu amhehiü  /
màyà-õiyaói-pahàõo Harã vi sakkaü jai havejjà  // HaDh_5.72 //

to sà avagaya-tosà te dhutte Khaüóavàõaã bhaõai  /
pecchaha ettàhiü ciya savve vi karemi haya-vayaõe  // HaDh_5.73 //

tesiü vatthàõa kae ràyàõaü pucchiuü pari-y-aóàmi  /
gàm'àgara-pura-paññaõa-jaõavaya-parimaüóiyaü vasuhaü  // HaDh_5.74 //

annaü ca mamaü cauro ceóa-ruyà jàyayà cira-paõaññhà  /
tesiü ca kaeõa ahaü parihiüóaütã ihaü pattà  // HaDh_5.75 //

te ceóà tubbhe hi ya tàõi ya vatthàõi te parihiyàõi  /
jai vi na pattiyah' eyaü to deha mahàyaõe bhattaü  // HaDh_5.76 //

to te lajjiya-viliyà bhaõaüti aisaüdhiyà tume amhaü  /
meóhã-bhåyà eõhiü buddhi-payàreõa jàyà si  // HaDh_5.77 //
eyassa bharassa tumaü ekkà joggà jayammi vikkhàyà  /
sattàha-vaddalammã de bhattaü savva-dhuttàõaü  // HaDh_5.78 //

sà bhaõai vihasamàõà puvviü vinnaviyayà mae tubbhe  /
bho gavvam uvvahaütà ohasaha jaõaü abuddhãyà  // HaDh_5.79 //

to te bhaõaüti suüdari càyo ghañño kao havai jàhe  /
tàhe sattai-jàã esà purisassa payaão  // HaDh_5.80 //

uppattiya-buddhãe amhe abhisaüdhiyà tume suyaõu  /
to savve vi bhaõàmo amhaü bhattaü payacchàhi  // HaDh_5.81 //

bàóhaü ti bhàõiåõaü peyavaõaü sà gayà subãhaõayaü  /
siva-óàyaõi-peya-pisàya-bhåya-sadd'àulaü viulaü  // HaDh_5.82 //
(Antyavipulà)

tålã-gaüóuvahàõaya-paóisira-caüdovayàõa ñhàõe ya  /
citta-paóa-pañña-sàóaya-koyaüvaya-kàya-óajjhaütaü  // HaDh_5.83 //

taru-kusuma-kesar'uppàsa-vàsa-tala-catt'-alattaya-vicittaü  /
luliy'addha-iüda-pauraü pavviddha-kalevaraü ghoraü  // HaDh_5.84 //

råviõiyàõa thaübhiya-macchiya-saüghàya-bhiõibhiõàyaütaü  /
maóaya-ciy'aütovari-óajjhamàõa-silisilisilàyaütaü  // HaDh_5.85 //
(Antyavipulà)

vijjà-sàhaõa-rabhas'uññhiyaüta-õaccaüta-maóaya-veyàlaü  /
bhãm'aññahàsa-huükàra-tàla-saddàla-gaübhiraü  // HaDh_5.86 //
(Mahàvipulà)

vasa-ruhira-kkaya-kaddama-samaütao bhãma-kimi-kul'àiõõaü  /
àmisa-kajja-samujjaya-õiññhaya-bahuvihaga-jujjhaütaü  // HaDh_5.87 //

ruhir'uggàla-bhalabhalaü sahassa-sålà-vibhinna-mucchaütaü  /
vitiriccha-bhamaüta-siyàla-kola-õivaóaüta-ghuññaütaü  // HaDh_5.88 //
(Antyavipulà)

aiduggaüdhiya-vàyaüta-màruyaü sava-savaüta-õãsaddaü  /
bãbhacch'uvvevaõayaü bhaya-saüjaõayaü suràõaü pi  // HaDh_5.89 //
(âdivipulà)

evaü vihe masàõe pecchai aviõaññhayaü vigaya-jãvaü  /
acira-vimukkaü bàlaü Khaüóà taü geõhiuü õhavai  // HaDh_5.90 //

abbhaügeåõa tayaü jara-cãvara-susaügayaü kareåõaü  /
UjjeõãÕ paviññhà seññhissa gharaü dhaõa-samiddhaü  // HaDh_5.91 //

diññho ya õàÕ seññhã àsaõa-viññho jaõeõa parikiõõo  /
bhaõio ya nàÕ bhào suttiya-dhåyà mi duggaiyà  // HaDh_5.92 //

kaivaya-divasa-pasåyà abaüdhavà asaraõà videsa-tthà  /
tubbhe mahappabhàvà pii-hara-mullaü mamaü deha  // HaDh_5.93 //

seññhã vàula-citto puõo puõo tãÕ uccaraütãe  /
rusio bhaõei purise sigghaü nãõeha damiaü tti  // HaDh_5.94 //

niggacchasu tti bhaõiyà aha jaüpai mà chiv' assa bàlassa  /
annaü ñhàõaü bappi-kkayaü ti to me ma pelleha  // HaDh_5.95 //
(Antyavipulà)

niggaccheuü n'icchai tehiü ya purisehiü pelliyà sahasà  /
dharaõãyale nivaóià bhaõai mahaü màrio putto  // HaDh_5.96 //

hà majjha aõàhàe nàho hohi tti ciütayaütãe  /
so vi maõoraha-taütå chinno nicchitta-gattehiü  // HaDh_5.97 //

bho pecchaha jaõa samudaya imeõa dhaõa-gavvieõa vaõieõa  /
aññhàrasa-dosa-vivajjiyàÕ màràvio putto  // HaDh_5.98 //
(Antyavipulà)

aha paharium àraddhà sãse ya ure ya sà asàhàraü  /
bhaõai ya seññhã majjhaü bhaggaü bhikkhà-kavàlaü tti  // HaDh_5.99 //

to sÕññhã àdanno savva-payatteõa pariyaõa-samaggo  /
aõuõei vilavamàõiü kareha mà suyaõu bolaü ti  // HaDh_5.100 //

dinnà ya kaõõiyà se bhaõiyà ghettåõa vaccaså puttaü  /
mà ruyasu mà ya kaüdasu tuha ettiya jãvaõaü dinnaü  // HaDh_5.101 //

ghettåõa kaõõiyaü mayaü kalevaraü ca sà tao aikkaütà  /
seññhissa niràbàhaü jàyaü dàõa-ppabhàveõaü  // HaDh_5.102 //

api ca
tyàgena bhåtàni va÷ãbhavanti tyàgena vairàõy api yànti nà÷am  /
paro 'pi bandhutvam upaiti dànàt tyàgo hi sarvavyasanàni hanti  // HaDh_5.103 //
(Upajàti)

sisu-maóayaü chaóóeuü Khaüóà viul'attha-làha-parisuddhà  /
maõi-kaõaya-rayaõa-mottiya-camara-samiddhaü gayà haññaü  // HaDh_5.104 //

kàåõa ya viõioyaü tesiü dhuttàõa sãya-vihuràõaü  /
bahu-khajja-pejja-kaliyaü susakkayaü bhoyaõaü dei  // HaDh_5.105 //

bhuttàyaütehiü tao savvehiü vi haññha-tuññha-maõasehiü  /
bhaõiyà ya Khaüóavàõà sujãviyaü jãviyaü tujjha  // HaDh_5.106 //

jaü te buddhi-balào dhutta-jaõo nijjiõittu sayaràhaü  /
saütappio khuh'atto viuleõaü bhatta-pàõeõaü  // HaDh_5.107 //

sussikkhiyà vi purisà tàiü na jàõaüti jaüpiyavvàiü  /
jàiü asikkhiào katto vi lahaüti mahilào  // HaDh_5.108 //

paóhiåõa ya satthàiü purisà nàåõa tesim atthàiü  /
na samatthà paóivayaõe uppanna-maã jahà mahilà  // HaDh_5.109 //

api ca
adhãtya ÷àstràõi vimç÷ya càrthàn na tàni vaktuü puruùàş samarthàş  /
yàni striyaş pratyabhidhànakàle vadanti lãlàracitàkùaràõi  // HaDh_5.110 //
(Upajàti)

Caüd'Iüda-Vàu-Sårà Aggã Dhammo ya loya-vikkhàyà  /
loeõa dåmiyà te vammaha-rai-ràga-dosehiü  // HaDh_5.111 //

suvvai ya àgamammã jaha Kaõho savva-bãya-majjha-gao  /
suhumesu bàyaresu ya tila-tusa-mettesu davvesu  // HaDh_5.112 //

jai savvagao Kaõho ciütijjai jattha tattha so c'eva  /
ciüteütao vi so cciya tamhà so kiü viciütei  // HaDh_5.113 //

annaü pi aliya-vayaõaü suvvai loyammi niggayaü iõamo  /
jaha Pavaõa-Gaõàhivaã Selasuyàvayava-uppanno  // HaDh_5.114 //

Baübhàõa-samuppattã Tilottamà-Uvvasã ya Doõassa  /
uppatti Chammuhassa ya Narakubbara àsi tàõaü ca  // HaDh_5.115 //

Kaõhassa ya niggamaõaü jaha kovà Seyakuüóalã jào  /
jaha sirakavàla-majjhe ruhirammi Naro samuppanno  // HaDh_5.116 //

jai Jàyavassa màyà-uppattã Halaharassa logammi  /
jaha jàyà Selasuyà vikkhàyà jãva-loyammi  // HaDh_5.117 //

jai hoüti pavvayàõaü puttà dhåyà kuóuüba-dhammo và  /
to taü imammi loe Jaübådãve na màejjà  // HaDh_5.118 //

eyàiü capphalàiü Bhàraha-Ràmàyaõe nibaddhàiü  /
saücàlaõam asahaütà jaha jutti-kayaü suvaõõa vva  // HaDh_5.119 //

eyaü loiya-satthaü gaddaha-liüóa vva bàhire maññhaü  /
jàv' aütaü joijjai tusa-bhusa-busa-mãsiyaü savvaü  // HaDh_5.120 //

to te bhaõàmi savve kusamaya-kussui-paheõa muttåõa  /
savvanna-desiyammi ya laggaha magge payatteõaü  // HaDh_5.121 //

eyaü Dhuttakkhàõaü soåõaü loiyassa param'atthaü  /
taha kuõaha nicchiya-maiü jaha darisaõa-suddhi hoi parà  // HaDh_5.122 //

Cittauóa-dugga-siri-saüñhiehiü sammatta-ràya-rattehiü  /
sucariya-samåha-sahiyà kahiyà esà kahà suvarà  // HaDh_5.123 //

sammatta-suddhi-heuü cariyaü Haribhadda-såriõà raiyaü  /
nisuõaüta-kahaütàõaü bhava-virahaü kuõau bhavvàõaü  // HaDh_5.124 //

Seyaübara-vara-sårã Haribhaddo kuõau amha bhaddàiü  /
jassa sasi-saükha-dhavale Jiõ'àgame erisà bhattã  // HaDh_5.125 //

