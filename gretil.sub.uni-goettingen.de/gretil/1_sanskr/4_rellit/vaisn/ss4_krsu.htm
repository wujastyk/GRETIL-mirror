<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title>Jiva Gosvami: Satsamdarbha 4</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

Jiva Gosvami: <BR>
Satsamdarbha, part 4: Krsnasamdarbha<BR>
<BR>
Input by ...<BR>
<BR>
<BR>
<BR>



<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>

<BR>
śrī-kṛṣṇa-sandarbha<BR>
<BR>
[There are several different editions of the Kṛṣṇa-sandarbha. The Bengali<BR>
edition appears to be earlier than the Vrindavan edition published by Haridas<BR>
Shastri in 1983. The additions found in the Vṛ edition are probably authentic,<BR>
as there is clear evidence Jiva Goswami made extensive corrections and<BR>
emendations in some of his books after they were sent to Bengal with Srinivas<BR>
Thakur in the 1570's.]<BR>
<BR>
tau santoṣayatā santau śrīla-rūpa-sanātanau |<BR>
dākṣiṇātyena bhaṭṭena punar etad vivicyate ||o||<BR>
tasyādyaṃ granthanālekhaṃ krāntam utkrānta-khaṇḍitam |<BR>
paryālocyātha paryāyaṃ kṛtvā likhati jīvakaḥ ||o||<BR>
[1]<BR>
<BR>
atha pūrva-sandarbha-trayeṇa yasya sarva-paratvaṃ sādhitaṃ tasya śrī-<BR>
bhagavato nirdhāraṇāya sandarbho'yam ārabhyate | tatra prathamasya dvitīye<BR>
vadanti [BhP 1.2.11] ity ādinā [Vṛ. adds: nānāvirbhāvatvāt tāni vacanāni<BR>
tattva-nirdhāraṇārtham uddhriyante | end Vṛ.] tad ekam eva tattvaṃ<BR>
brahmāditayā śabdyata ity uktam | tad eva brahmādi-trayaṃ tṛtīyaṃ vivicyate |<BR>
brahma tv iha -<BR>
<BR>
yatreme sad-asad-rūpe pratiṣiddhe sva-saṃvidā |<BR>
avidyayātmani kṛte iti tad brahma-darśanam || [BhP 1.3.33]<BR>
<BR>
ity ādinā tatra viviktam api | ekākārāvirbhāvatayā saṃśayābhāvān<BR>
nopayuktam iti tad-vacanaṃ nodāharaṇīyam | śrī-bhagavat-paramātmanos tu<BR>
udāhriyate | tatra īśvaro nāma nirākāro nāstīti pūrvaṃ nirṇītaṃ,<BR>
paramātma-śabdena ca sarvāntaryāmi-puruṣaḥ pratipāditaḥ teṣv eva<BR>
sandarbheṣu | tathā ca sati tasmiṃs tṛtīyādhyāyārabhya evam ābhāsyam | <BR>
<BR>
nanu pūrvaṃ brahmāditayā tridhaiva tattvam ekam uktam | tatra brahmaṇaḥ<BR>
kiṃ lakṣaṇaṃ bhagavat-paramātmanor vā tatra viśeṣaḥ kaścid vā kim astīti<BR>
śrīmad-īśvarākārādiṣu bahuṣu ca satsu śrī-bhagavan-nāma katamākāraḥ<BR>
paramātmā vā tayoś ca kiṃ svarūpādikam iti śrī-śaunakādi-praśnam<BR>
āśaṅkya prathamaṃ śrī-bhagavat-paramātmanau nirdhārayan śrī-sūta uvāca<BR>
--<BR>
<BR>
jagṛhe pauruṣaṃ rūpaṃ bhagavān mahad-ādibhiḥ |<BR>
sambhūtaṃ ṣoḍaśa-kalam ādau loka-sisṛkṣayā || [BhP 1.3.1]<BR>
<BR>
[page 2]<BR>
ādau jīvāvirbhāva-mahad-ādi-sṛṣṭitaḥ pūrvaṃ pauruṣaṃ rūpaṃ jagṛhe<BR>
prakaṭitavān | kena hetunā ? loka-sisṛkṣayā | lokānāṃ samaṣṭi-vyaṣṭi-<BR>
jīvānāṃ tad-adhiṣṭhānānāṃ ca prādurbhāvārtham ity arthaḥ | tasmin hi tāni<BR>
līnāny āsann iti | <BR>
<BR>
atas tat-prādurbhāvas tṛtīye tad-dvāraiva uktaḥ | bhagavān eka āsedam [BhP<BR>
3.5.23] ity-ādi-prakaraṇe --<BR>
<BR>
kāla-vṛttyā tu māyāyāṃ guṇa-mayyām adhokṣajaḥ |<BR>
puruṣeṇātma-bhūtena vīryam ādhatta vīryavān || [BhP 3.5.26] iti |<BR>
<BR>
tatra teṣāṃ sad-bhāvaṃ vivṛṇoti mahad-ādibhiḥ sambhūtaṃ militam |<BR>
antarbhūta-mahad-ādi-tattvam ity arthaḥ | so'ntaḥ-śarīre'rpita-bhūta-sūkṣmā<BR>
[BhP 3.8.11] iti tṛtīyād eva | sam-pūrvo bhavatiḥ saṅgamārthe prasiddha eva,<BR>
sambhūyāmbhodhim abhyeti mahān adyā nagāpāgeti [ŚiśV 2.100] ity ādau |<BR>
<BR>
tad evaṃ viṣṇos tu trīṇi rūpāṇi ity ādau mahat-sraṣṭṛtvena prathamaṃ<BR>
puruṣākhyaṃ rūpaṃ yac chrūyate yac ca brahma-saṃhitādau kāraṇārṇava-<BR>
śāyi-saṅkarṣaṇatvena śrūyate | tad eva jagṛhe iti pratipāditam tasya jagat-<BR>
sṛṣṭy-ādi-kartṛtvena | tato'pi paratraiśvarya-sambhāvanārtham āha ṣoḍaśa-<BR>
kalaṃ sampūrṇa-sarva-śakti-yuktam ity arthaḥ | pūrṇatvaṃ cātrāpekṣikaṃ<BR>
svarūpa-śakti-nidhir api svasānnidhyena māyā-vṛttibhir jagat-sṛṣṭy-ādi-kartā<BR>
bhagavad-aṃśī svarūpa-śakty-eka-vilāsavān ity abhihitam | <BR>
<BR>
[2]<BR>
<BR>
tad evaṃ sāmānyato bhagavat-paramātmānau nirūpya paramātmānaṃ tāvad<BR>
anekaiḥ sthāna-karma-svarūpākāra-viśeṣair nirdhārayati tribhiḥ -<BR>
<BR>
yasyāmbhasi śayānasya yoga-nidrāṃ vitanvataḥ |<BR>
nābhi-hradāmbujād āsīd brahmā viśva-sṛjāṃ patiḥ || [BhP 1.3.2]<BR>
<BR>
yasya pauruṣa-rūpasyāmbhasi pralaya-kālīna-garbhodake śayānasya sataḥ | <BR>
<BR>
[The Vṛ. edition differs between ādau and śayānasya sataḥ: yaḥ śrī-bhagavān<BR>
pūrṇa-ṣaḍ-aiśvaryatvena pūrvaṃ nirdiṣṭaḥ | sa eva pauruṣaṃ rūpaṃ<BR>
puruṣatvenāmnyāyate | yad rūpaṃ tad evādau sargārambhe jagṛhe | prākṛta-<BR>
pralayeṣv asmin līnaṃ sat prakaṭatayā svīkṛtavān | kim artham ? tatrāha -<BR>
loka-sisṛkṣayā | tasminn eva līnānāṃ lokānāṃ samaṣṭi-vyaṣṭi-jīvānāṃ<BR>
sisṛkṣayā prādurbhāvanārtham ity arthaḥ | <BR>
<BR>
kīdṛśaṃ sat ? tad-rūpaṃ līnam āsīt tatrāha - mahad-ādibhiḥ sambhūtaṃ<BR>
militam antarbhūta-mahad-ādi-tattvam ity arthaḥ | sambhūyāmbhodhim<BR>
abhyeti mahān adyā nagāpāgeti [ŚiśV 2.100] iti sambhavatir milanārthaḥ |<BR>
tatra hi mahad-ādīni līnāny āsann iti | <BR>
<BR>
tad evaṃ viṣṇos tu trīṇi rūpāṇi ity ādau mahat-sraṣṭṛtvena prathamaṃ<BR>
puruṣākhyaṃ rūpaṃ yac chrūyate yac ca brahma-saṃhitādau kāraṇārṇava-<BR>
śāyi-saṅkarṣaṇatvena śrūyate | tad eva jagṛhe iti pratipāditam | punaḥ<BR>
kīdṛśaṃ tad rūpam ? tatrāha ṣoḍaśa-kalaṃ tat-sṛṣṭy-upayogi-pūrṇa-śaktīty<BR>
arthaḥ | tad evaṃ yas tad-rūpaṃ jagṛhe sa bhagavān | yat tu tena gṛhītaṃ tat tu<BR>
sva-sṛjyānām āśrayatvāt paramātmeti paryavasitam | tasya puruṣa-rūpasya<BR>
visarga-nidānatvam api pratipādayitum āha sārdhena --<BR>
<BR>
yasyāmbhasi śayānasya yoga-nidrāṃ vitanvataḥ |<BR>
nābhi-hradāmbujād āsīd brahmā viśva-sṛjāṃ patiḥ |<BR>
yasyāvayava-saṃsthānaiḥ kalpito loka-vistaraḥ || [BhP 1.3.3]<BR>
<BR>
yasya pauruṣa-rūpasya dvitīyena vyūhena brahmāṇḍaṃ praviśya ambhasi<BR>
garbhodake śayānasyety ādi yojyam | yasya ca tādṛśatvena tatra śayānasya<BR>
avayava-saṃsthānaiḥ sākṣāc-chrī-caraṇādi-sanniveśe lokasya vistāro virāḍ-<BR>
ākāraḥ prapañcaḥ kalpitaḥ | yathā tad-avayava-sanniveśās tathaiva pātālam<BR>
etasya hi pāda-mūlam [BhP 2.1.26] ity ādinā navīnopāsakān prati manaḥ-<BR>
sthairyāya prakhyāpitaḥ | na tu vastutas tad eva yasya rūpam ity arthaḥ | yad<BR>
vā candramā manaso jātaḥ ity ārabhya padbhyāṃ bhūmir diśaḥ śrotrāt tathā<BR>
lokān akalpayat iti śrutes [Ṛk 10.90.13-14] tair hetu-bhūtair loka-vistāro racita<BR>
ity arthaḥ | [end Vṛ. reading.]<BR>
<BR>
tathā ca bhārate mokṣa-dharma-nārāyaṇīye -<BR>
<BR>
asman mūrtiś caturthī yā sāsṛjac cheṣam avyayam |<BR>
sa hi saṃkarṣaṇaḥ proktaḥ pradyumnaṃ so 'py ajījanat ||<BR>
pradyumnād aniruddho 'haṃ sargo mama punaḥ punaḥ |<BR>
aniruddhāt tathā brahmā tatrādi kamalodbhavaḥ ||<BR>
brahmaṇaḥ sarvabhūtāni carāṇi sthāvarāṇi ca || [Mbh 12.326.68-70]<BR>
<BR>
tatraiva vyāsaḥ --<BR>
paramātmeti yaṃ prāhuḥ sāṃkhyayogavido janāḥ |<BR>
mahāpuruṣa saṃjñāṃ sa labhate svena karmaṇā ||<BR>
tasmāt prasūtam avyaktaṃ pradhānaṃ tad vidur budhāḥ |<BR>
avyaktād vyaktam utpannaṃ lokasṛṣṭy artham īśvarāt ||<BR>
aniruddho hi lokeṣu mahān ātmeti kathyate |<BR>
yo 'sau vyaktatvam āpanno nirmame ca pitāmaham || [Mbh 12.327.24-26] iti |<BR>
<BR>
[Vṛ. adds here:] tad evaṃ saṅkarṣaṇasya vaibhavam uktvāniruddhasyāpy āha<BR>
aniruddho hīti | lokeṣu pratyekaṃ brahmāṇḍeṣu mahān ātmā paramātmā |<BR>
vyaktatvaṃ prākaṭyaṃ pradyumnād iti śeṣaḥ | sutena tv abheda-vivakṣayā<BR>
pradyumnaḥ pṛthaṅ noktaḥ viṣṇos tu trīṇi rūpāṇi itivat | seyaṃ prakriyā<BR>
dvitīyasya saṣṭhe dṛśyate yathā sa eṣa ādyaḥ puruṣaḥ [BhP 2.9.39] ity ādi-<BR>
padye ṭīkā - sa eṣa ādyo bhagavān yaḥ puruṣāvatāraḥ san sṛṣṭy-ādikaṃ<BR>
karoti ity eṣā | evam ādyo'vatāraḥ puruṣaḥ parasya [BhP 2.6.42] ity atra ṭīkā<BR>
parasya bhūmnaḥ puruṣaḥ prakṛti-pravartako yasya sahasra-śīrṣā [Ṛk 10.90.1]<BR>
ity ādy-ukto līlā-vigrahaḥ sa ādyo'vatāraḥ ity eṣā | tathā tṛtīyasya viṃśe<BR>
devena [BhP 3.20.12] ity ādikaṃ so'nu ity antaṃ sa-ṭīkam eva prakaraṇam<BR>
atrānusandheyam | tasmād virāṭtvena tad-rūpaṃ na vyākhyātam | tasmāc ca<BR>
vāsudeva-sthānīyo bhagavān puruṣād anya evety āyātam | <BR>
<BR>
atha yasya rūpa-dvayasya sāmānyata aikavidhyena svarūpam āha tad vai<BR>
bhagavato rūpaṃ viśuddhaṃ sattvam ūrjitam [BhP 1.3.3] iti | tat śrī-bhagavataḥ<BR>
pauruṣaṃ rūpaṃ vai prasiddhau viśuddho'rjita-sattvābhivyaktatvāc chakti-<BR>
svarūpayor abhedāc ca tad-rūpam evety arthaḥ | uktaṃ ca dvitīyaṃ puruṣa-<BR>
vyūham adhikṛtya svarūpatvaṃ tad-rūpasya - nātaḥ paraṃ parama yad bhavataḥ<BR>
svarūpam [BhP 3.9.3] ity atra | viśuddhaṃ jāḍyāṃśenāpi rahitam, svarūpa-<BR>
śakti-vṛttitvāt | ūrjitaṃ sarvato balavat paramānanda-rūpatvāt - ko hy evānyāt<BR>
kaḥ prāṇyāt yad eṣa ākāśa ānando na syāt [TaittU 2.7.1] iti śruteḥ | tasmāc<BR>
chākṣād bhagavad-rūpe tu kaimutyam evāyātam | tad evaṃ puruṣasya dvidhā<BR>
sthāna-karmaṇī uktvā svarūpavad ākāraṃ tv eka-prakāram āha paśyanty ado<BR>
[See para. 4] [End of Vṛ. addition.]<BR>
<BR>
tato'trāvāntara-bhede'py abheda-svīkāreṇa dvi-vyūhoktir ity eva viśeṣa iti<BR>
vāsudeva-sthānīyo bhagavāṃs tasmād anya evety āyātam | evam ekādaśe ca -<BR>
- [page 4]<BR>
<BR>
bhūtair yadā pañcabhir ātma-sṛṣṭaiḥ<BR>
puraṃ virājaṃ viracayya tasmin |<BR>
svāṃśena viṣṭaḥ puruṣābhidhānam<BR>
avāpa nārāyaṇa ādi-devaḥ || [BhP 11.4.3]<BR>
<BR>
ity atra tair eva vyākhyātam | ādau puruṣāvatāram āha - bhūtair iti | yadā<BR>
sva-sṛṣṭaiḥ bhūtaiḥ virājaṃ brahmāṇḍaṃ puraṃ nirmāya tasmin līlayā<BR>
praviṣṭaḥ, na tu bhoktṛtvena | prabhūta-puṇyasya jīvasya tatra bhoktṛtvād ity<BR>
evam asyottaratra śloka-dvaye'py evam evārtho dṛśyate | tathā dvitīyasya<BR>
ṣaṣṭhe sa eṣa ādyaḥ puruṣaḥ [BhP 2.6.39] ity ādi-padye ca ṭīkā - sa eṣa ādyo<BR>
bhagavān yaḥ puruṣāvatāraḥ san sṛṣṭy-ādikaṃ karoti ity eṣā | evam<BR>
ādyo'vatāraḥ puruṣaḥ parasya [BhP 2.6.42] ity asya ṭīkā ca darśitaiva | tathā<BR>
tṛtīyasya viṃśe daivena [BhP 3.20.12] ity ādikaṃ so'nu [BhP 3.20.17] ity antam<BR>
sa-ṭīkam eva prakaraṇam atrānusandheyam | tasmād virāṭtvena tad-rūpaṃ<BR>
na vyākhyātam | atra mahat-sraṣṭṛ-brahmāṇḍa-praviṣṭa-puruṣayor<BR>
abhedenaivoktiḥ |<BR>
<BR>
[3]<BR>
<BR>
atha taṭastha-svarūpa-lakṣaṇābhyāṃ tad eva viśinaṣṭi -<BR>
<BR>
yasyāvayava-saṃsthānaiḥ kalpito loka-vistaraḥ |<BR>
tad vai bhagavato rūpaṃ viśuddhaṃ sattvam ūrjitam || [BhP 1.3.3]<BR>
<BR>
avayava-saṃsthānaiḥ sākṣāc-chrī-caraṇādi-sanniveśair loka-vistaro virāḍ-<BR>
ākāraḥ prapañcaḥ kalpitaḥ | yathā tad-avayava-sanniveśās tathaiva pātālam<BR>
etasya hi pāda-mūlam [BhP 2.1.26] ity ādinā navīnopāsakān prati manaḥ-<BR>
sthairyāya prakhyāpitaḥ | na tu vastutas tad eva tasyāṅgam ity arthaḥ | tac<BR>
chrī-bhagavataḥ pauruṣaṃ rūpaṃ | vai prasiddhau | viśuddhorjjita-<BR>
sattvābhivyaktatvāc chakti-svarūpayor abhedāc ca tad-rūpam evety arthaḥ |<BR>
uktaṃ ca svarūpatvaṃ tad-rūpasya nātaḥ paraṃ parama yad bhavataḥ svarūpam<BR>
[BhP 3.9.3] ity atra | viśuddhaṃ jāḍyāṃśenāpi rahitaṃ svarūpa-śakti-vṛttitvāt |<BR>
ūrjitaṃ sarvato balavat paramānanda-rūpatvāt | ko hy evānyāt kaḥ prāṇyāt<BR>
yad eṣa ākāśa ānando na syād [TaittU 2.7.1] iti śruteḥ |<BR>
<BR>
[4]<BR>
<BR>
tad evaṃ sthāna-karma-svarūpāṇy abhidhāya ākāram apy āha --<BR>
<BR>
paśyanty ado rūpam adabhra-cakṣuṣā<BR>
sahasra-pādoru-bhujānanādbhutam |<BR>
sahasra-mūrdha-śravaṇākṣi-nāsikaṃ<BR>
sahasra-mauly-ambara-kuṇḍalollasat || [BhP 1.3.4]<BR>
(page 5)<BR>
adaḥ pauruṣa-rūpam adabhra-cakṣuṣā bhakty-ākhyena | puruṣaḥ sa paraḥ<BR>
pārtha bhaktyā labhyas tv ananyayā [Gītā 8.22] ity ukteḥ | asya sahasra-<BR>
pādāditvaṃ ca vyañjitaṃ tṛtīyasyāṣṭame śrī-maitreyeṇa - veṇu-<BR>
bhujāṅghripāṅgheḥ [BhP 3.8.24] iti, dor-daṇḍa-sahasra-śākham [BhP 3.8.29]<BR>
iti, kirīṭa-sāhasra-hiraṇya-śṛṅgam [BhP 3.8.30] iti ca | tathā navamasya<BR>
caturdaśe śrī-śukena -<BR>
<BR>
sahasra-śirasaḥ puṃso nābhi-hrada-saroruhāt |<BR>
jātasyāsīt suto dhātur atriḥ pitṛ-samo guṇaiḥ || [BhP 9.14.2] iti |<BR>
<BR>
[5]<BR>
<BR>
tasya pūrṇatvam eva vivṛṇoti -<BR>
<BR>
[B. reads here: tatra śrī-bhagavantaṃ suṣṭhu spaṣṭīkartuṃ garbhodaka-<BR>
sthasya dvitīyasya puruṣasya vyūhasya nānāvatāritvaṃ vivṛṇoti -- [end Vṛ.<BR>
reading.]<BR>
<BR>
etan nānāvatārāṇāṃ nidhānaṃ bījam avyayam |<BR>
yasyāṃśāṃśena sṛjyante deva-tiryaṅ-narādayaḥ || [BhP 1.3.5]<BR>
<BR>
etad iti brahmāṇḍastham | nidhānaṃ sarovarāṇāṃ samudra iva sva-rāśmīn<BR>
sūrya iva sadaivāśrayaḥ | ataevāvyayam anapakṣayam | bījam udgama-<BR>
sthānam | na kevalam avatārāṇāṃ bījaṃ jagato'pīty āha yasyeti | <BR>
<BR>
[6]<BR>
<BR>
atha prācuryeṇa tad-avatārān kathayaṃs tad-aikya-vivakṣayā tad-aṃśāṃśinor<BR>
apy avirbhāva-mātraṃ gaṇayati viṃśatyā -<BR>
<BR>
sa eva prathamaṃ devaḥ kaumāraṃ sargam āśritaḥ |<BR>
cacāra duścaraṃ brahmā brahmacaryam akhaṇḍitam || [BhP 1.3.6]<BR>
<BR>
yo'mbhasi śayāno yaś ca sahasra-pādādi-rūpaḥ sa eva puruṣākhyo devaḥ | ete<BR>
cāṃśa-kalāḥ puṃsaḥ [BhP 1.3.28] ity upasaṃhārasyāpi saṃvādāt | kaumāraṃ<BR>
catuḥsana-rūpam | brahmā brahmaṇo bhūtvā |<BR>
[7]<BR>
<BR>
dvitīyaṃ tu bhavāyāsya rasātala-gatāṃ mahīm |<BR>
uddhariṣyann upādatta yajñeśaḥ saukaraṃ vapuḥ || [BhP 1.3.7]<BR>
<BR>
asya viśvasya udbhavāya |<BR>
<BR>
[8]<BR>
<BR>
tṛtīyam ṛṣi-sargaṃ vai devarṣitvam upetya saḥ |<BR>
tantraṃ sātvatam ācaṣṭa naiṣkarmyaṃ karmaṇāṃ yataḥ || [BhP 1.3.8]<BR>
<BR>
ṛṣi-sargam upetya tatrāpi devarṣitvaṃ nāradatvam upetya | sātvataṃ<BR>
vaiṣṇavam | tantraṃ pañcarātrāgamam | karmaṇā karmākāreṇāpi satāṃ śrī-<BR>
bhagavad-dharmāṇāṃ yatas tantrān naiṣkarmyaṃ karma-bandha-mocakatvena<BR>
karmabhyo nirgatatvaṃ tebhyo bhinnatvaṃ pratīyate iti śeṣaḥ |<BR>
<BR>
[9]<BR>
<BR>
turye dharma-kalā-sarge nara-nārāyaṇāv ṛṣī |<BR>
bhūtvātmopaśamopetam akarod duścaraṃ tapaḥ || [BhP 1.3.9]<BR>
<BR>
spaṣṭam |<BR>
<BR>
[10]<BR>
<BR>
pañcamaḥ kapilo nāma siddheśaḥ kāla-viplutam |<BR>
provācāsuraye sāṅkhyaṃ tattva-grāma-vinirṇayam || [BhP 1.3.10]<BR>
<BR>
āsuri-nāmne viprāya |<BR>
<BR>
[11]<BR>
<BR>
ṣaṣṭham atrer apatyatvaṃ vṛtaḥ prāpto 'nasūyayā |<BR>
ānvīkṣikīm alarkāya prahlādādibhya ūcivān || [BhP 1.3.11]<BR>
<BR>
atriṇā tat-sadṛśa-putrotpatti-mātraṃ prakaṭaṃ yācitam iti caturthādy-<BR>
abhiprāyaḥ | etad-vākyenānasūyayā tu kadācit sākṣād eva śrīmad-<BR>
īśvarasyaiva putra-bhāvo vṛto'stīti labhyate | uktaṃ ca brahmāṇḍa-purāṇe<BR>
pativratopākhyāne -<BR>
<BR>
anasūyābravīn natvā devān brahmeśa-keśavān | (page 6)<BR>
yūyaṃ yadi prasannā me varārhā yadi vāpy aham |<BR>
prasādābhimukho bhūtvā mama putratvam eṣyatha || iti |<BR>
<BR>
ānvīkṣikīm ātma-vidyām | śrī-viṣṇor evāvatāro'yam | <BR>
<BR>
[12] <BR>
tataḥ saptama ākūtyāṃ rucer yajño 'bhyajāyata |<BR>
sa yāmādyaiḥ sura-gaṇair apāt svāyambhuvāntaram || [BhP 1.3.12]<BR>
<BR>
sa yajñas tadā svayam indro'bhūd ity arthaḥ |<BR>
<BR>
[13] <BR>
<BR>
aṣṭame merudevyāṃ tu nābher jāta urukramaḥ |<BR>
darśayan vartma dhīrāṇāṃ sarvāśrama-namaskṛtam || [BhP 1.3.13]<BR>
<BR>
urukrama ṛṣabho jātaḥ | <BR>
<BR>
[14] <BR>
<BR>
ṛṣibhir yācito bheje navamaṃ pārthivaṃ vapuḥ |<BR>
dugdhemām oṣadhīr viprās tenāyaṃ sa uśattamaḥ || [BhP 1.3.14]<BR>
<BR>
pārthivaṃ rāja-dehaṃ pṛthu-rūpam | uśattamaḥ kamanīyatamaḥ ||<BR>
<BR>
[15] <BR>
<BR>
rūpaṃ sa jagṛhe mātsyaṃ cākṣuṣodadhi-samplave |<BR>
nāvy āropya mahī-mayyām apād vaivasvataṃ manum || [BhP 1.3.15]<BR>
<BR>
cākṣuṣa-manvantare ya udadhi-samplavas tasmin | vaivasvatam iti bhāvinī<BR>
saṃjñā satyavratasya | pratimanvantarāvasāne'pi pralayaḥ śrūyate | śrī-viṣṇu-<BR>
dharmottare prathama-kāṇḍe - manvantare parikṣīṇe kīdṛśī dvija jāyate<BR>
[1.75.1] iti śrī-vajra-praśnasya manvantare parikṣīṇe ity ādi mārkaṇḍeya-<BR>
dattottare -<BR>
<BR>
ūrmi-mālī mahā-vegaḥ sarvam āvṛtya tiṣṭhati |<BR>
bhūrlokam āśritaṃ sarvaṃ tadā naśyati yādava ||<BR>
na vinaśyanti rājendra viśrutāḥ kula-parvatāḥ |<BR>
naur bhūtvā tu mahā-devī ity ādi ca | [1.75.5-6, 9]<BR>
<BR>
evam eva manvantareṣu saṃhāra ity ādi prakaraṇaṃ śrī-hari-vaṃśe tadīya-<BR>
ṭīkāsu ca spaṣṭam eva | ataś cākṣuṣe vaivasvatam ity upalakṣaṇam |<BR>
<BR>
[16] <BR>
<BR>
surāsurāṇām udadhiṃ mathnatāṃ mandarācalam |<BR>
dadhre kamaṭha-rūpeṇa pṛṣṭha ekādaśe vibhuḥ || [BhP 1.3.16]<BR>
<BR>
spaṣṭam |<BR>
<BR>
[17] <BR>
<BR>
dhānvantaraṃ dvādaśamaṃ trayodaśamam eva ca |<BR>
apāyayat surān anyān mohinyā mohayan striyā || [BhP 1.3.17]<BR>
<BR>
bibhrad ity uttareṇānvayaḥ | dvādaśamaṃ dhānvantaraṃ rūpaṃ bibhrat |<BR>
trayodaśaṃ mohinī-rūpaṃ bibhrat | surān apāyayat sudhām iti śeṣaḥ | kena<BR>
rūpeṇa ? mohinyā striyā tad-rūpeṇety arthaḥ | kiṃ kurvan ? anyān surān<BR>
mohayan, dhanvantari-rūpeṇa sudhāṃ copaharann iti śeṣaḥ | ajitasyāvatārā<BR>
ete trayaḥ |<BR>
<BR>
[18] <BR>
<BR>
caturdaśaṃ nārasiṃhaṃ bibhrad daityendram ūrjitam |<BR>
dadāra karajair ūrāv erakāṃ kaṭa-kṛd yathā || [BhP 1.3.18]<BR>
<BR>
nārasiṃhaṃ rūpaṃ bibhrat |<BR>
<BR>
[19] <BR>
<BR>
pañcadaśaṃ vāmanakaṃ kṛtvāgād adhvaraṃ baleḥ |<BR>
pada-trayaṃ yācamānaḥ pratyāditsus tri-piṣṭapam || [BhP 1.3.19]<BR>
<BR>
kṛtvā prakaṭayya |<BR>
<BR>
[20] <BR>
<BR>
avatāre ṣoḍaśame paśyan brahma-druho nṛpān |<BR>
triḥ-sapta-kṛtvaḥ kupito niḥ-kṣatrām akaron mahīm || [BhP 1.3.20]<BR>
<BR>
avatāre śrī-paraśurāmābhidhe | spaṣṭam |<BR>
<BR>
[21] <BR>
<BR>
tataḥ saptadaśe jātaḥ satyavatyāṃ parāśarāt |<BR>
cakre veda-taroḥ śākhā dṛṣṭvā puṃso 'lpa-medhasaḥ || [BhP 1.3.21]<BR>
<BR>
[22] <BR>
<BR>
nara-devatvam āpannaḥ sura-kārya-cikīrṣayā |<BR>
samudra-nigrahādīni cakre vīryāṇy ataḥ param || [BhP 1.3.22]<BR>
<BR>
naradevatvaṃ śrī-rāghava-rūpeṇa | ataḥ param aṣṭādaśe | ayaṃ sākṣāt<BR>
puruṣa eva | skānde śrī-rāma-gītāyāṃ viśva-rūpaṃ darśayatas tasya brahma-<BR>
viṣṇu-rudra-kṛta-stuteḥ śravaṇāt | (page 7)<BR>
<BR>
[23] <BR>
<BR>
ekonaviṃśe viṃśatime vṛṣṇiṣu prāpya janmanī |<BR>
rāma-kṛṣṇāv iti bhuvo bhagavān aharad bharam || [BhP 1.3.23]<BR>
<BR>
bhagavān iti sākṣād bhagavata evāvirbhāvo'yaṃ na tu puruṣa-<BR>
saṃjñasyāniruddhasyeti viśeṣa-pratipatty-artham | tatra tasya sākṣād-rūpatvāt<BR>
śrī-kṛṣṇa-rūpeṇa nijāṃśa-rūpatvād rāma-rūpeṇāpi bhārahāritvaṃ bhagavata<BR>
evety ubhayatrāpi bhagavān aharad bharam iti śliṣṭam eva | ato rāmasyāpy<BR>
aniruddhāvatāratvaṃ svayaṃ pratyākhyātam | śrī-kṛṣṇasya vāsudevatvāc<BR>
chrī-rāmasya ca saṅkarṣaṇatvād yuktam eva ca tad iti | <BR>
<BR>
[24] <BR>
<BR>
tataḥ kalau sampravṛtte sammohāya sura-dviṣām |<BR>
buddho nāmnāñjana-sutaḥ kīkaṭeṣu bhaviṣyati || [BhP 1.3.24]<BR>
<BR>
kīkaṭeṣu gayā-pradeśeṣu |<BR>
<BR>
[25] <BR>
<BR>
athāsau yuga-sandhyāyāṃ dasyu-prāyeṣu rājasu |<BR>
janitā viṣṇu-yaśaso nāmnā kalkir jagat-patiḥ || [BhP 1.3.25]<BR>
<BR>
yuga-sandhyāyāṃ kaler ante | <BR>
<BR>
[26] <BR>
<BR>
atha śrī-hayagrīva-hari-haṃsa-pṛśnigarbha-vibhu-satyasena-vaikuṇṭhājita-<BR>
sārvabhauma-viśvaksena-dharmasetu-sudhāma-yogeśvara-bṛhadbhānv-<BR>
ādīnāṃ śuklādīnāṃ cānuktānāṃ saṅgrahārtham āha -<BR>
<BR>
avatārā hy asaṅkhyeyā hareḥ sattva-nidher dvijāḥ |<BR>
yathāvidāsinaḥ kulyāḥ sarasaḥ syuḥ sahasraśaḥ || [BhP 1.3.26]<BR>
<BR>
asaṅkhyeyatve hetuḥ sattva-nidheḥ sattvasya tat-prādurbhāva-śakteḥ sevadhi-<BR>
rūpasya | tatraiva dṛṣṭāntaḥ yatheti | avidāsina upakṣaya-śūnyāt sarasaḥ<BR>
sakāśāt | [Vṛ. adds: kulyās tat-svabhāva-kṛtā nirjharā avidāsinyaḥ sahasraśaḥ<BR>
sambhavantīti | Vṛ. addition ends.] atra ye'ṃśāvatārās teṣu caiṣa viśeṣo<BR>
jñeyaḥ | śrī-kumāra-nāradādiṣv ādhikārikeṣu jñāna-bhakti-<BR>
śaktyāṃśāveśaḥ | śrī-pṛthv-ādiṣu kriyā-śakty-aṃśāveśaḥ | kvacit svayam<BR>
āveśas teṣāṃ bhagavān evāham iti vacanāt | atha śrī-matsya-devādiṣu<BR>
sākṣād-aṃśatvam eva | tatra cāṃśatvaṃ nāma sākṣād-bhagavattve'py<BR>
avyabhicāri-tādṛśa-tad-icchā-vaśāt sarvadaika-deśatayaivābhivyakta-śakty-<BR>
ādikatvam iti jñeyam | tahtaivodāhariṣyate rāmādi-mūrtiṣu kalā-niyamena<BR>
tiṣṭhan [BrahmaS 5.50] iti |<BR>
<BR>
[27]<BR>
<BR>
atha vibhūtīr āha -<BR>
<BR>
ṛṣayo manavo devā manu-putrā mahaujasaḥ |<BR>
kalāḥ sarve harer eva saprajāpatayaḥ smṛtāḥ || [BhP 1.3.27]<BR>
kalā vibhūtayaḥ | alpa-śakteḥ prakāśād vibhūtitvaṃ mahā-śaktes tv<BR>
āveśatvam iti bhedaḥ | <BR>
<BR>
[28]<BR>
<BR>
tad evaṃ paramātmānaṃ sāṅgam eva nirdhāryaṃ proktānuvāda-pūrvakaṃ<BR>
śrī-bhagavantam apy ākāreṇa nirdhārayati -<BR>
<BR>
ete cāṃśa-kalāḥ puṃsaḥ kṛṣṇas tu bhagavān svayam | iti [BhP 1.3.28]<BR>
(page 8)<BR>
ete pūrvoktāḥ | ca-śabdād anuktāś ca prathamam uddiṣṭasya puṃsaḥ<BR>
puruṣasyāṃśa-kalāḥ | kecid aṃśāḥ svayam evāṃśāḥ sākṣād-<BR>
aṃśatvenāṃśāṃśatvena ca dvividhāḥ | kecid aṃśāviṣṭatvād aṃśāḥ, kecit tu<BR>
kalā-vibhūtayaḥ | iha yo viṃśatitamāvatāratvena kathitaḥ sa kṛṣṇas tu<BR>
bhagavān | puruṣasyāpy avatārī yo bhagavān sa eṣa evety arthaḥ | atra<BR>
anuvādam anuktvaiva na vidheyam udīrayed iti vacanāt kṛṣṇasyaiva<BR>
bhagavattva-lakṣaṇa-dharmitve siddhe mūlāvatāritvam eva sidhyati na tu tataḥ<BR>
prādurbhūtatvam | etad eva vyanakti svayam iti | tatra ca svayam eva<BR>
bhagavān, na tu bhagavataḥ prādurbhūtatayā na tu vā bhagavattvādhyāsenety<BR>
arthaḥ | na cāvatāra-prakaraṇe'pi paṭhita iti saṃśayaḥ | paurvāparye pūrva-<BR>
daurbalyaṃ prakṛtivad iti nyāyāt | yathāgniṣṭome yady udgātā vicchidyād<BR>
adakṣiṇena yajeta yadi pratihartā sarvasva-dakṣiṇeneti śruteḥ | tayoś ca<BR>
kadācid dvayor api vicchede prāpte viruddhayoḥ prāyaścittayoḥ<BR>
samuccayāsambhave ca param eva prāyaścittaṃ siddhāntitaṃ tadvad ihāpi iti |<BR>
<BR>
athavā kṛṣṇas tv iti śrutyā prakaraṇasya bādhāt | yathā śaṅkara-śārīrike<BR>
bhāṣye śruty-ādi-balīyastvāc ca na bādhaḥ [Vs 3.3.50] iti sūtre, te haite<BR>
vidyācita eva iti śrutir manaś cid-ādīnām agnīnāṃ prakaraṇa-prāptaṃ<BR>
kriyānupraveśa-prakaraṇe'py anyatra kvacid api bhagavac-chabdam akṛtvā<BR>
tatraiva bhagavān aharad bharam [BhP 1.3.23] ity anena kṛtavān | <BR>
<BR>
tataś cāsyāvatāreṣu gaṇanāt tu svayaṃ bhagavān apy asau svarūpa-stha eva<BR>
nija-parijana-vṛndānām ānanda-viśeṣa-camatkārāya kim api mādhuryaṃ<BR>
nija-janmādi-līlayā puṣṇan kadācit sakala-loka-dṛśyo bhavatīty<BR>
apekṣayaivety āyātam | yathoktaṃ brahma-saṃhitāyām -<BR>
<BR>
rāmādi-mūrtiṣu kalā-niyamena tiṣṭhan<BR>
nānāvatāram akarod bhuvaneṣu kintu |<BR>
kṛṣṇaḥ svayaṃ samabhavat paramaḥ pumān yo<BR>
govindam ādi-puruṣaṃ tam ahaṃ bhajāmi || [BS 5.39]<BR>
<BR>
avatārāś ca prākṛta-vaibhave'vataraṇam iti | śrī-kṛṣṇa-sāhacaryeṇa śrī-<BR>
rāmasyāpi puruṣāṃśatvātyayo jñeyaḥ | atra tu-śabdo'ṃśa-kalābhyaḥ puṃsaś<BR>
ca sakāśād bhagavato vailakṣaṇyaṃ bodhayati | yad vānena tu-śabdena<BR>
sāvadhāraṇā śrutir iyaṃ pratīyate | tataḥ sāvadhāraṇā śrutir balavatīti<BR>
nyāyena śrutyaiva śrutam apy anyeṣāṃ mahā-nārāyaṇādīnāṃ svayaṃ<BR>
bhagavattvaṃ guṇībhūtam āpadyate | <BR>
<BR>
evaṃ puṃsa iti bhagavān iti ca prathamam upakramoddiṣṭasya śabda-dvayasya<BR>
tat-sahodareṇa tenaiva śabdena ca pratinirdeśāt tāv eva khalv etāv iti<BR>
smārayati | uddeśa-pratinirdeśayoḥ pratīti-(page 9)-sthagitatā-nirasanāya<BR>
vidvadbhir eka eva śabdaḥ prayujyate tat-sama-varṇo vā | yathā<BR>
jyotiṣṭomādhikaraṇe vasante vasante ca jyotiṣā yajeta ity atra jyotiḥ-śabdo<BR>
jyotiṣṭhoma-viṣayo bhavatīti | <BR>
<BR>
atra tattva-vāda-guravas tu ca-śabda-sthāne sva-śabdaṃ paṭhitvaivam ācakṣate<BR>
- ete proktā avatārāḥ | mūla-rūpī svayam eva | kiṃ-svarūpā ? svāṃśa-kalā na<BR>
tu jīvavad bhinnāṃśāḥ | yathā vārāhe -<BR>
<BR>
svāṃśaś cātha vibhinnāṃśa iti dvedhāṃśa iṣyate |<BR>
aṃśino yat tu sāmarthyaṃ yat svarūpaṃ yathā sthitiḥ ||<BR>
tad eva nāṇumātro'pi bhedaḥ svāṃśāṃśinoḥ kvacit |<BR>
vibhinnāṃśo'lpa-śaktiḥ syāt kiñcit sāmarthya-mātra-yuk || iti |<BR>
<BR>
atrocyate - aṃśānām aṃśi-sāmarthyādikaṃ tad-aikyenaiva mantavyam | tatra<BR>
yathāvidāsina ity ādau tasyākṣayatvena tāsām akṣayatvaṃ yathā tadvat<BR>
aṃśāṃśitvānupapatter eva | tathā ca śrī-vāsudevāniruddhayoḥ sarvathā<BR>
sāmye prasakte kadācid aniruddhenāpi śrī-vāsudevasyāvirbhāvanā<BR>
prasajyate | tac ca śruti-viparītam ity asad eva | tasmād asty evāvatāry-<BR>
avatārayos tāratamyam | ataeva tṛtīyāṣṭame -<BR>
<BR>
āsīnam urvyāṃ bhagavantam ādyaṃ<BR>
saṅkarṣaṇaṃ devam akuṇṭha-sattvam |<BR>
vivitsavas tattvam ataḥ parasya<BR>
kumāra-mukhyā munayo 'nvapṛcchan ||<BR>
<BR>
svam eva dhiṣṇyaṃ bahu mānayantaṃ |<BR>
yad vāsudevābhidham āmananti | [BhP 3.8.3-4]<BR>
<BR>
ity ādau vāsudevasya saṅkarṣaṇād api paratvaṃ śrūyate | yat tu teṣāṃ tathā<BR>
vyākhyānam atra kṛṣṇas tv ity anarthakaṃ syāt | bhagavān svayam ity<BR>
anenaivābhipreta-siddheḥ | kiṃ ca taiḥ svayam eva prakāśādivan naiva paraḥ<BR>
[Vs 2.3.45] iti sūtre sphuṭam aṃśāṃśi-bhedo darśitaḥ | aṃśatve'pi na matsyādi-<BR>
rūpī para evaṃvidho jīva-sadṛśaḥ | yathā tejo'ṃśasyaiva sūryasya khadyotasya<BR>
ca naika-prakāratety ādinā | tasmāt sthite bhede sādhv eva vyākhyātaṃ<BR>
kṛṣṇas tu bhagavān svayam iti |<BR>
<BR>
indrārīti padyārdhaṃ tatra nānveti | tu-śabdena vākyasya bhedanāt | tac ca<BR>
tāvataivākāṅkṣā-paripūrteḥ | eka-vākyatve tu ca-śabda evākariṣyat | tataś<BR>
cendrārīty atrārthāt ta eva pūrvoktā eva mṛḍayantīty āyāti |<BR>
<BR>
|| 1.3 || śrī-sūtaḥ || 2-28 ||<BR>
<BR>
[29]<BR>
<BR>
tad evaṃ śrī-kṛṣṇo bhagavān puruṣas tu sarvāntaryāmitvāt paramātmeti<BR>
nirdhāritam | tatrāśaṅkyate - nanv idam ekam aṃśitva-pratipādakaṃ vākyam<BR>
aṃśatva-pratipādaka-bahu-vākya-virodhe guṇa-vādaḥ syāt | atrocyate tāni kiṃ<BR>
śrī-bhāgavatīyāni parakīyāṇi vā | ādye janma-guhyādhyāyo hy ayaṃ sarva-<BR>
bhagavad-avatāra-vākyānāṃ sūtraṃ sūcakatvāt prāthamika-pāṭhāt tair<BR>
uttaratra tasyaiva vivaraṇāc ca | tatra caite cāṃśa-kalāḥ puṃsa iti paribhāṣeti |<BR>
avatāra-vākyeṣu anyān puruṣāṃśatvena jānīyāt | kṛṣṇas tu svayaṃ<BR>
bhagavattveneti pratijñākāreṇa granthārtha-nirṇāyakatvāt | tad uktaṃ -<BR>
aniyame niyama-kāriṇī paribhāṣā iti | <BR>
<BR>
atha paribhāṣā ca sakṛd eva paṭhyate śāstre na tv abhyāsena | [Vṛ. adds:<BR>
yathā pratiṣedhe paraṃ kāryam iti |] tataś ca vākyānāṃ koṭir apy<BR>
ekenaivāmunā śāsanīyā bhaved iti nāsya guṇavādatvaṃ pratyutaitad<BR>
viruddhāyamānānām etad anuguṇārtham eva vaiduṣī | na ca<BR>
paribhāṣikatvāt tac-chāstra eva sa vyavahāro jñeyaḥ | na sarvatreti gauṇatvam<BR>
āśaṅkyam | paramārtha-vastu-paratvāc chrī-bhāgavatasya (page 10) tatrāpy<BR>
ārthikatvāc ca tasyāḥ paribhāṣāyāḥ |<BR>
<BR>
kiṃ ca - pratijñā-vākya-mātrasya ca dṛśyate paratrāpi nānā-<BR>
vākyāntaropamardakatvam | yathākāśasyānutpatti-śrutiḥ prāṇānāṃ ca tac-<BR>
chrutiḥ sva-virodhinī nānyā śrutiś ca ātmani vijñāte sarvam idaṃ vijñātaṃ<BR>
bhavati [BAU 4.5.6] idaṃ sarvaṃ yad ayam ātmā [BAU 2.4.6] ity<BR>
ādinopamardyate | ataeva svāmi-prabhṛtibhir apy etad eva vākyaṃ tat-tad-<BR>
virodha-nirāsāya bhūyo bhūya eva darśitam | <BR>
<BR>
tad evaṃ śrī-bhāgavata-mate siddhe ca tasya vākyasya balavattamatve śrī-<BR>
bhāgavatasya sarva-śāstropamardakatvena prathame sandarbhe pratipannatvāt<BR>
asminn eva pratipatsyamānatvāc ca parakīyāṇām apy etad ānuguṇyam eva<BR>
vidvaj-jana-dṛṣṭam | yathā rājñaḥ śāsanaṃ tathaiva hi tad-anucarāṇām apīti |<BR>
tatra śrī-bhāgavatīyāni vākyāni tad-anugatārthatayā darśyante |<BR>
tatrāṃśenāvatīrṇasya [BhP 10.1.2] ity aṃśena baladevena saha ity arthaḥ |<BR>
kalābhyāṃ nitarāṃ hareḥ [BhP 10.20.48] iti hareḥ kalā pṛthvī, ābhyāṃ rāma-<BR>
kṛṣṇābhyām iti | <BR>
<BR>
diṣṭyāmba te kukṣi-gataḥ paraḥ pumān <BR>
aṃśena sākṣād bhagavān bhavāya naḥ || [BhP 10.2.41]<BR>
<BR>
ity atra yo matsyādi-rūpeṇāṃśenaiva pūrvaṃ no'smākaṃ bhavāyābhūt he amba<BR>
sa tu sākṣāt svayam eva tava kukṣi-gato'stīti | tato jagan-maṅgalam<BR>
acyutāṃśam [BhP 10.2.18] iti tu saptamy-anya-padārtho bahuvrīhiḥ | tasminn<BR>
aṃśiny avatarati teṣām aṃśānām apy atra praveśasya vyākhyāsyamānatvāt |<BR>
pūrṇatvenaiva tatra sarvātmakam ātma-bhūtam ity uktam | tathā ca<BR>
nātividvaj-jana-vākye -<BR>
<BR>
etau bhagavataḥ sākṣād dharer nārāyaṇasya hi |<BR>
avatīrṇāv ihāṃśena vasudevasya veśmani || [BhP 10.43.23] <BR>
<BR>
ity atrāpi sarasvatī-preritatayā aṃśena sarvāṃśena sahaivety arthaḥ | evam eva<BR>
--<BR>
<BR>
tāv imau vai bhagavato harer aṃśāv ihāgatau |<BR>
bhāra-vyayāya ca bhuvaḥ kṛṣṇau yadu-kurūdvahau || [BhP 4.1.59]<BR>
<BR>
ity atra āgatāv iti kartari niṣṭhā | kṛṣṇāv iti karmaṇi dvitīyā | tataś ca<BR>
bhagavato nānāvatāra-bījasya hareḥ puruṣasya tāv imau nara-nārāyaṇākhyau<BR>
aṃśau kartṛ-bhūtau kṛṣṇau kṛṣṇārjunau karma-bhūtāv āgatavantau tayoḥ<BR>
praviṣṭavantāv ity arthaḥ | kīdṛśau kṛṣṇau ? bhuvo bhāra-vyayāya | ca-<BR>
kārād bhakta-sukhada-nānā-līlāntarāya ca | yadu-kurūdvahau yadu-kuru-<BR>
vaṃśayor avatīrṇāv ity arthaḥ | arjune tu narāveśaḥ kṛṣṇo nārāyaṇaḥ svayam<BR>
ity āgama-vākyaṃ śrīmad-arjune nara-praveśāpekṣayā | yas tu svayam<BR>
ananya-siddho nārāyaṇo nārāyaṇas tvaṃ na hi sarva-dehinām [BhP 10.14.14]<BR>
ity ādinā darśitaḥ | sa punaḥ kṛṣṇa ity arthāntarāpekṣayā mantavyam | yayor<BR>
eva samaṃ vīparyam [BhP 10.60.15] ity ādi nyāyāt | tathā viṣṇu-dharme -- <BR>
<BR>
yas tvāṃ vetti sa māṃ vetti yas tvām anu sa mām anu |<BR>
abhedenātmano vedmi tvām ahaṃ pāṇḍu-nandana || iti |<BR>
<BR>
taṃ prati śrī-bhagavad-vākyāc cārjunasyāpi śrī-kṛṣṇa-sakhatvena nārāyaṇa-<BR>
sakhān narāt pūrṇatvāt tatra praveśaḥ samucita eva | kutracic cāṃśādi-śabda-<BR>
prayogaḥ - nāhaṃ prakāśaḥ sarvasya yoga-māyā-samāvṛtaḥ [Gītā 7.15] iti śrī-<BR>
gītopaniṣad-diśā pūrṇasyāpi sādhāraṇa-jane khaṇḍāṃśa-prakāśāt (Page 11)<BR>
tat-pratītāv evāṃśa ivāṃśa iti jñeyam | nārāyaṇa-samo guṇaiḥ [BhP 10.8.19]<BR>
ity atrāpi nārāyaṇaḥ paravyomādhipa eva guṇaiḥ samo yasyety eva<BR>
gargābhiprāyaḥ | tad evaṃ mahā-kāla-purākhyāne'pi pratijñā-vākyam idam<BR>
adhikuryāt | kiṃ ca śāstraṃ hi śāsanātmakam | śāsanaṃ copadeśaḥ | sa ca<BR>
dvidhā sākṣād arthāntara-dvārā ca | sākṣād-upadeśas tu śrutir iti<BR>
paribhāṣyate | sākṣāttvaṃ cātra nirapekṣatvam ucyate | tad uktaṃ nirapekṣa-<BR>
ravā śrutir iti | tathā ca sati śruti-liṅga-vākya-prakaraṇa-sthāna-<BR>
samākhyānāṃ samavāye pāradaurbalyam artha-viprakarṣāt [Jaiminī-sūtra<BR>
3.3.14] ity uktānusāreṇa caramasya pūrvāpekṣayā dūra-pratīty-arthatve kṛṣṇas<BR>
tu bhagavān svayam iti śrī-śaunakaṃ prati śrī-sūtasya sākṣād-upadeśena<BR>
itihāsa-dvāropadeśo bādhyate | na ca me kalāvatīrṇau [BhP 10.89.58] iti ca<BR>
mahākāla-purādhipa eva śrī-kṛṣṇaṃ sākṣād evopadiṣṭavān iti vācyam | śrī-<BR>
kṛṣṇasya sārvajñyāvyabhicāreṇa vaktṛ-śrotṛ-bhāva-pūrvaka-<BR>
saṅgamāprastāvena dvijātmajā me yuvayor didṛkṣuṇā [BhP 10.89.58] iti<BR>
kāryāntara-tātparya-darśanena ca | tasyaitan mahā-purāṇasya ca<BR>
tattvopadeṣṭṛ-sūtādivat tad-upadeśe tātparyābhāvād vakṣyamāṇārthāntara<BR>
eva naikaṭyena pada-sambandhāc ca | <BR>
<BR>
kiṃ ca bhavatu vā tuṣyatu nyāyena śrī-kṛṣṇasya tam apekṣyāpūrṇatvam,<BR>
tathāpi sarveṣām apy avatārāṇāṃ nityam eva svasthatvena<BR>
darśayiṣyamāṇatvāt keṣāṃcin mate tu svayaṃ puruṣatve'pi svatantra-<BR>
sthititvāt | yuvāṃ nara-nārāyaṇāv ṛṣī [BhP 10.89.59] iti, tvarayetām anti me<BR>
[BhP 10.89.59] iti ca tat-tad-arthatve virudhyeta | astu tāvad asmākam anyā<BR>
vārtā, na ca kutrāpi mahākālo'yam aṃśena tat-tad-rūpeṇāvatīrṇa ity<BR>
upakhyāyate vā | tataś cāprasiddha-kalpanā prasajjate | tatraiva ca tvarayetam<BR>
anti me iti yuvāṃ nara-nārāyaṇāv ṛṣī dharmam ācaratām ity ādeśa-dvayasya<BR>
pārasparika-virodhaḥ sphuṭa eva | <BR>
<BR>
kiṃ ca, yadi tasya tāv aṃśāv abhaviṣyatāṃ tarhi kara-tala-maṇivat sadā sarvam<BR>
eva paśyann asau tāv api dūrato'pi paśyann evābhaviṣyat | tac ca yuvayor<BR>
didṛkṣuṇeti tad-vākyena vyabhicāritam | yadi svayam eva śrī-kṛṣṇas tat-tad-<BR>
rūpāv ātmānau darśayati tadaiva tena tau dṛśyeyātām ity ānītaṃ ca | tathā<BR>
ca sati, tayor dṛśyatvābhāvād aṃśatvaṃ nopapadyate | tasmād apy adhika-<BR>
śaktitvena pratyuta pūrṇatvam evopapadyate | <BR>
<BR>
evam api yat tv arjunasya taj-jyotiḥ-pratāḍitākṣatvaṃ tad-darśana-jāta-<BR>
sādhvasatvaṃ ca jātaṃ tatra svayam eva bhagavatā tat-tal-līlā-rasaupayika-<BR>
mātra-śakteḥ prakāśanād anyasyāḥ sthitāyā api kuṇṭhanān na viruddham |<BR>
dṛśyate ca svasyāpi kvacid yuddhe prākṛtād api parābhavādikam | yathātraiva<BR>
tāvat svayam eva vaikuṇṭhād āgatānām apy aśvānāṃ prākṛta-tamasā<BR>
bhraṣṭa-gatitvam | tad evam eva śrī-kṛṣṇasya tasmin bhakti-bhara-<BR>
darśanenāpy anyathā na mantavyam | śrī-rudrādau śrī-nāradādau ca tathā<BR>
darśanāt | <BR>
<BR>
evam atra paratra vā tadīya-līlāyāṃ tu pūrva-pakṣo nāsti tasya<BR>
svarācaraṇatvāt | atas tadīya-tātparya-(page 12)-śabdotthāv arthāv evam eva<BR>
dṛśyete | tat-tātparyottho yathāsau śrī-kṛṣṇaḥ svayaṃ bhagavān api yathā<BR>
govardhana-makha-līlāyāṃ śrī-gopa-gaṇa-vismāpana-kautukāya kāñcin nijāṃ<BR>
divya-mūrtiṃ pradarśayan taiḥ samam ātmanaivātmānaṃ namaścakre |<BR>
tathaivārjuna-vismāpana-kautukāya mahākāla-rūpeṇaivātmanā dvija-<BR>
bālakān hārayitvā pathi ca taṃ taṃ camatkāram anubhāvya mahākāla-pure<BR>
ca tāṃ kām api nijāṃ mahākālākhyaṃ divya-mūrtiṃ darśayitvā tena samaṃ<BR>
tad-rūpam ātmānaṃ namaścakre | tad-rūpeṇaiva sārjunam ātmānaṃ tathā<BR>
babhāṣe ca | tad uktaṃ - tasmai namo vraja-janaiḥ saha-cakre'tmanātmanai<BR>
[BhP 10.24.36] itivat | atrāpi babandha ātmānam anantam acyutaḥ [BhP<BR>
10.89.31] iti | ataeva harivaṃśe tat-samīpa-jyotir uddiśya cārjunaṃ prati śrī-<BR>
kṛṣṇenoktaṃ mat-tejas tat sanātanam [HV 2.114.9] iti |<BR>
<BR>
atha śabdottho'py artho yathā tatra śrī-mahākālam uddiśya<BR>
puruṣottamottamam [BhP 10.89.54] iti viśeṣaṇasyārthaḥ | puruṣo jīvas tasmād<BR>
uttamas tad-antaryāmī tasmād uttamaṃ bhagavat-prabhāva-rūpa-mahākāla-<BR>
śakti-mayaṃ tam iti | <BR>
<BR>
atha śrī-mahākāla-vākyasya -<BR>
<BR>
dvijātmajā me yuvayor didṛkṣuṇā<BR>
mayopanītā bhuvi dharma-guptaye |<BR>
kalāvatīrṇāv avaner bharāsurān<BR>
hatveha bhūyas tvarayetam anti me || [BhP 10.89.59]<BR>
<BR>
ity asya yuvayor yuvāṃ didṛkṣuṇā mayā dvija-putrā me mama bhuvi dhāmni<BR>
upanītā ānītā ity ekaṃ vākyam | vākyāntaram āha he dharma-guptaye<BR>
kalāvatīrṇau kalā aṃśās tad-yuktāv avatīrṇau madhyama-pada-lopī<BR>
samāsaḥ | kalāyām aṃśa-lakṣaṇe māyika-prapañce'vatīrṇau vā pādo'sya<BR>
viśvā bhūtāni [Rv 10.90.3] iti śruteḥ | bhūyaḥ punar api avaiśiṣṭān avaner<BR>
bharāsurān hatvā me mama anti samīpāya samīpam āgamayituṃ yuvāṃ<BR>
tvarayetaṃ tvaratam | atra prasthāpya tān mocayatam ity arthaḥ | tad-dhatānāṃ<BR>
mukti-prasiddheḥ | mahākāla-jyotir eva muktāḥ praviśantīti brahma-<BR>
tejomayaṃ divyaṃ mahad yad dṛṣṭavān asi [HV 2.114.9] iti śrī-harivaṃśokteś<BR>
ca | tvarayetam iti prārthanāyāṃ hetu-ṇij-antasya liṅi rūpaṃ antīty-avyayāc<BR>
caturthyāṃ luk, caturthī ca edhobhyo vrajatītivat kriyārthopapasya ca karmaṇi<BR>
sthāninaḥ [Pāṇ 2.3.14] iti smaraṇāt | kaṭaṃ kṛtvā prasthāpayatītivad ubhayor<BR>
ekenaiva karmaṇānvayaḥ | tasmād eka evārthaḥ spaṣṭam akaṣṭo bhavati |<BR>
arthāntare tu sambhavaty eka-padatve pada-cchedaḥ kaṣṭāya kalpyate |<BR>
<BR>
tathā --<BR>
pūrṇa-kāmāv api yuvāṃ nara-nārāyaṇāv ṛṣī |<BR>
dharmam ācaratāṃ sthityai ṛṣabhau loka-saṅgraham || [BhP 10.89.60] <BR>
<BR>
ity asya na kevalam etad-rūpeṇaiva yuvāṃ loka-hitāya pravṛttau | api<BR>
vaibhavāntareṇāpīti stauti pūrṇeti | svayaṃ bhagavattvena tat-sakhatvena ca<BR>
ṛṣabhau sarvāvatārāvatāri-śreṣṭhāv api (page 13) pūrṇa-kāmāv api sthityai<BR>
loka-rakṣaṇāya loka-saṅgrahaṃ lokeṣu tat-tad-dharma-pracāra-hetukaṃ<BR>
dharmam ācaratāṃ kurvatāṃ madhye yuvāṃ nara-nārāyaṇāv ṛṣī ity anayor<BR>
alpāṃśatvena vibhūtivan nirdeśaḥ | uktaṃ caikādaśe śrī-bhagavatā vibhūti-<BR>
kathana eva nārāyaṇo munīnāṃ ca [BhP 11.16.25] iti | dhārmika-maulitvād<BR>
dvija-putrārtham avaśyam eṣyatha ity ata eva mayā tathā vyavasitam iti<BR>
bhāvaḥ | tathā ca harivaṃśe śrī-kṛṣṇa-vākyam --<BR>
<BR>
mad-darśanārthaṃ te bālā hṛtās tena mahātmanā |<BR>
viprārtham eṣyate kṛṣṇo nāgacched anyathā tv iha || [HV 2.114.8]<BR>
<BR>
atrācaratam ity arthe ācaratām iti prasiddham ity ataś ca tathā na<BR>
vyākhyātam | tasmān mahākālato'pi śrī-kṛṣṇasyaivādhikyaṃ siddham | tad<BR>
etan mahimānurūpam evoktaṃ -<BR>
<BR>
niśāmya vaiṣṇavaṃ dhāma pārthaḥ parama-vismitaḥ |<BR>
yat kiñcit pauruṣaṃ puṃsāṃ mene kṛṣṇānukampitam || [BhP 10.89.63]<BR>
<BR>
atra mahākālānubhāvitam iti tu noktam | evam eva sa cetikṣaṇo bhagavān<BR>
śrī-kṛṣṇa eveti darśayitum ākhyānāntaram āha ekadā [BhP 10.89.21] iti | śrī-<BR>
svāmi-likhitaitat-prakaraṇa-cūrṇikāpi susaṅgatā bhavati |<BR>
<BR>
atha parakīyāṇy api viruddhāyamānāni vākyāni tad-anugatārthatayā<BR>
dṛśyante | tatra śrī-viṣṇu-purāṇe ujjahārātmanaḥ keśau sita-kṛṣṇau mahā-<BR>
mune [ViP 5.1.59] iti | mahābhārate [1.189.31-32] - <BR>
<BR>
sa cāpi keśau harir udbabarha <BR>
śuklam ekam aparaṃ cāpi kṛṣṇam |<BR>
tau cāpi keśau viśatāṃ yadūnāṃ<BR>
kule striyo rohiṇīṃ devakīṃ ca |<BR>
<BR>
tayor eko balabhadro babhūva<BR>
yo'sau śvetas tasya devasya keśaḥ |<BR>
kṛṣṇo dvitīyaḥ keśavaḥ sambabhūva<BR>
keśo yo'sau varṇataḥ kṛṣṇa uktaḥ || iti ||[*ENDNOTE #1]<BR>
<BR>
atra tātparyaṃ svāmibhir itthaṃ vivṛtaṃ -- bhūmeḥ suretara-varūtha [BhP<BR>
2.7.26] ity ādi-padye | sita-kṛṣṇa-keśa ity atra sita-kṛṣṇa-keśatvaṃ śobhaiva na<BR>
tu vayaḥ-pariṇāma-kṛtam avikāritvāt | yac ca ujjahārātmanaḥ keśāv ity ādi<BR>
tat tu na keśa-mātrāvatārābhiprāyaṃ kintu bhū-bhārāvatāraṇa-rūpaṃ kāryaṃ<BR>
kiyad etad ātma-keśau eva tat kartuṃ śaktāv iti dyotanārthaṃ rāma-kṛṣṇayor<BR>
varṇa-sūcanārthaṃ ca keśoddharaṇam iti gamyate | kṛṣṇas tu bhagavān<BR>
svayam ity etad virodhanāc ceti | idam apy atra tātparyaṃ sambhavati | <BR>
<BR>
nanu devāḥ kimarthaṃ mām evātārayituṃ bhavadbhir āgṛhyate<BR>
aniruddhākhya-puruṣa-prakāśa-viśeṣasya kṣīroda-śvetadvīpa-dhāmno<BR>
mama yau keśāv iva sva-sva-śirodhārya-bhūtau tāv eva śrī-vāsudeva-<BR>
saṅkarṣaṇau svayam evāvatariṣyataḥ | tataś ca bhū-bhāra-haraṇaṃ tābhyām<BR>
īṣatkaram eveti | atha ujjahārātmanaḥ keśāv ity asyaiva śabdo'rtho'pi<BR>
muktāphala-ṭīkāyāṃ keśau sukha-svāminau sito rāmaḥ ātmanaḥ sakāśād<BR>
ujjahāra uddhṛtavān | <BR>
<BR>
harivaṃśe hi kasyāṃcid giri-guhāyāṃ bhagavān sva-mūrtiṃ nikṣipya garuḍaṃ<BR>
ca tatrāvasthāpya svayam atrāgata ity uktam | tad uktam sa devān<BR>
abhyanujñāya [HV 1.55.50] ity ādi | yais tu yathā-śrutam evedaṃ vyākhyātaṃ<BR>
te na samyak parāmṛṣṭavantaḥ yataḥ suramātrasyāpi nijraratva-prasiddhiḥ |<BR>
akāla-kalite bhagavati jarānudayena keśa-śauklyānupapattiḥ | na cāsya<BR>
keśasya naisargika-sita-kṛṣṇateti pramāṇam asti | ataeva nṛsiṃha-purāṇe<BR>
kṛṣṇāvatāra-prasaṅge śakti-śabda eva prayujyate na tu keśa-śabdaḥ | tathā<BR>
hi -<BR>
<BR>
vasudevāc ca devakyām avatīrya yadoḥ kule |<BR>
sita-kṛṣṇe ca mac-chaktī kaṃsādyān ghātayiṣyataḥ || (NṛsiṃhaP 53.30-31)<BR>
<BR>
ity ādinā | astu tarhi aṃśopalakṣakaḥ keśa-śabdaḥ | (page 14) na, avipluta-<BR>
sarva-śaktitvena sākṣād-ādi-puruṣatvena niścettuṃ śakyatvāt | kṛṣṇa-viṣṇv-<BR>
ādi-śabdānām aviśeṣataḥ paryāya-pratīteś ca | naivam avatārāntarasya kasya<BR>
vānyasya janma-dinaṃ jayantyākhyayātiprasiddham | ataevoktaṃ bhārate<BR>
(1.1.193?)[*ENDNOTE #2] -<BR>
<BR>
bhagavān vāsudevaś ca kīrtyate'tra sanātanaḥ |<BR>
śāśvataṃ brahma paramaṃ yogi-dhyeyaṃ nirañjanam || iti |<BR>
<BR>
tasyākāla-kalitatvaṃ yo'yaṃ kālas tasya te'vyakta-bandho ceṣṭām āhuḥ [BhP<BR>
10.3.26] ity ādau śrī-devakī-devī-vākye, <BR>
<BR>
natāḥ sma te nātha sadāṅghri-paṅkajaṃ <BR>
viriñci-vairiñcya-surendra-vanditam |<BR>
parāyaṇaṃ kṣemam ihecchatāṃ paraṃ<BR>
na yatra kālaḥ prabhavet paraḥ prabhuḥ || [BhP 1.11.6]<BR>
<BR>
ity ādau śrī-dvārakā-vāsi-vākye ca prasiddham | <BR>
<BR>
ato yat prabhāsa-khaṇḍe keśasya bālatvam eva tat sitimnaḥ kāla-kṛta-palita-<BR>
lakṣaṇatvam eva ca darśitam, tasya śarīriṇāṃ śukla-vairāgya-pratipādana-<BR>
prakaraṇa-patitatvena sura-mātra-nirjaratā-prasiddhatvena cāmukhyārthatvān<BR>
na svārtha-prāmāṇyam | brahmā yena ity ārabhya,<BR>
<BR>
viṣṇur yena daśāvatāra-grahaṇe kṣipto mahā-saṅkaṭe |<BR>
rudro yena kapāla-pāṇir abhito bhikṣāṭanaṃ kāritam || [GarP 1.113.15]<BR>
<BR>
ity ādau tasmai namaḥ karmaṇe iti garuḍa-vacanāt | kintu tat-pratipādanāya<BR>
śabda-sāmyena chaloktir eveyam | yathā -<BR>
<BR>
aho kanaka-daurātmyaṃ nirvaktuṃ kena yujyate |<BR>
nāma-sāmyād asau yasya dhūstaro'pi mada-pradaḥ || iti |<BR>
<BR>
śiva-śāstrīyatvāc ca nātra vaiṣṇava-siddhānta-viruddhasya tasyopayogaḥ | yata<BR>
uktaṃ skānda eva ṣaṇmukhaṃ prati śrī-śivena - śiva-śāstre'pi tad grāhyaṃ<BR>
bhagavac-chāstra-yogi yat iti | anya-tātparyakatvena svatas tatrāprāmāṇyād<BR>
yuktaṃ caitat yathā paṅkena paṅkāmbha [BhP 1.8.52] ity ādivat |<BR>
<BR>
pādmottara-khaṇḍe ca śiva-pratipādakānāṃ purāṇānām api tāmasatvam eva<BR>
darśitam | mātsye'pi tāmasa-kalpa-kathāmayatvam iti yuktaṃ ca tasya vṛddha-<BR>
sūtasya śrī-bhāgavatam apaṭhitavataḥ śrī-baladevāvajñātuḥ śrī-bhagavat-<BR>
tattvāsamyak-jñāna-jaṃ vacanaṃ evaṃ vadanti rājarṣe ṛṣayaḥ kecanānvitāḥ<BR>
[BhP 10.77.30] itivat | etādṛśa śrī-bhāgavata-vākyena sva-viruddha-<BR>
purāṇāntara-vacana-bādhanaṃ ca | yatheha karmajito lokaḥ kṣīyata [ChāU<BR>
8.1.6] ity ādi vākyena upāma somam amṛtā abhūma [Rk 8.48.3] ity ādi-vacana-<BR>
bādhanavaj jñeyam | atrāpi yat sva-vaco viruddheta nūnaṃ te na smaranty<BR>
amum [BhP 10.77.30] iti yukti-sad-bhāvao dṛśyate | tatraivātmanaḥ<BR>
sandighdatvam eva tena sūtena vyañjitam | acintyā khalu ye bhāvā na tāṃs<BR>
tarkeṇa yojayed ity ādinā |<BR>
<BR>
kiṃ ca tatraivottara-granthe kalaṅkāpatti-kāraṇa-kathane śrī-kṛṣṇāvatāra-<BR>
prasaṅge svayaṃ viṣṇur evety uktatvāt svenaiva virodhaś ca | tasmān na<BR>
keśāvatāratve'pi tātparyaṃ keśa-śabdasya bālatva-vācanaṃ ca | chalato<BR>
bhagavat-tattvājñānato veti | ato vaiṣṇavādi-padyānāṃ śabdottam artham evaṃ<BR>
paśyāmaḥ - <BR>
<BR>
aṃśavo ye prakāśante mama te keśa-saṃjñitāḥ | <BR>
sarvajñāḥ keśavaṃ tasmān mām āhur muni-sattama || [MBh 12.328.43]<BR>
<BR>
iti sahasra-nāma-bhāṣyotthāpita-bhārata-vacanāt keśa-śabdenāṃśur ucyate |<BR>
tatra ca sarvatra keśetara-śabdāprayogāt nānāvarṇāṃśūnāṃ śrī-nārada-(page<BR>
15)-dṛṣṭatayā mokṣa-dharma-prasiddheś ca | tathā cāṃśutve labdhe tau<BR>
cāṃśū vāsudeva-saṅkarṣaṇāvatāra-sūcakatayā nirdiṣṭāv iti tayor eva syātām<BR>
iti gamyate | tadīyayor api tayor aniruddhe'bhivyaktiś ca yujyata eva |<BR>
avatāritojo'ntarbhūtatvād avatārasya | evam eva sattvaṃ rajas tama [BhP 1.2.23]<BR>
ity ādi-prathama-skandha-padya-prāptam aniruddhākhya-puruṣāvatāratvaṃ<BR>
bhavānī-nāthair [BhP 5.17.16] ity-ādi-pañcama-skandha-gadya-prāptaṃ<BR>
saṅkarṣaṇāvatāratvaṃ ca bhavasya saṃgacchate | tataś cojjahārety asyāyam<BR>
arthaḥ - ātmanaḥ sakāśāt śrī-vāsudeva-saṅkarṣaṇāṃśa-bhūtau keśāv aṃśū<BR>
ujjahāra uddhṛtavān prakaṭīkṛtya darśitavān ity arthaḥ | atrāyaṃ sumerur<BR>
ity ekadeśa-darśanenaivākhaṇḍa-meru-nirdeśavat tad-darśanenāpi<BR>
pūrṇasyaivāvirbhāva-nirdeśo jñeyaḥ | <BR>
<BR>
atha ca sāpi keśāv ity ādika-vyākhyā | udvadarhe yogabalenātmanaḥ sakāśād<BR>
vicchidya darśayāmāsa | sa cāpīti ca-śabdaḥ pūrvam uktaṃ deva-kartṛkaṃ<BR>
nivedana-rūpam arthaṃ samuccinoti | api-śabdas tad-udbarhaṇe śrī-bhagavat-<BR>
saṅkarṣaṇau svayam hetu-kartṛtvaṃ sūcayati | tau cāpīti ca-śabdo'nukta-<BR>
samuccayārthatvena bhagavat-saṅkarṣaṇau svayam āviviśatuḥ | paścāt tau ca<BR>
tat-tādātmyenāviviśatur iti bodhayati | api-śabdo yatrānusyūtāv amū so'pi<BR>
tad-aṃśā apīti gamayati | tayor eko balabhadro babhūvety-ādikaṃ tu naro<BR>
nārāyaṇo bhavet | harir eva bhaven nara ity ādivat tad-aikyāvāpty-apekṣayā |<BR>
<BR>
keśavaḥ śrī-mathurāyāṃ keśava-sthānākhya-mahāyoga-pīṭhādhipatvena<BR>
prasiddhaḥ | sa eva kṛṣṇa iti | ata evodāhariṣyate bhūmeḥ suretara [BhP 2.7.26]<BR>
ity ādi | śrī-nṛsiṃha-purāṇe sitāsite ca mac-chaktī iti tac-chakti-dvāraiva śrī-<BR>
kṛṣṇena tādghātanāpekṣayā | arjune tu narāveśaḥ kṛṣṇo nārāyaṇaḥ svayam<BR>
ity āgama-vākyaṃ tu śrīmad-arjune nara-praveśāpekṣayā | yas tu svayam<BR>
anyathā siddho nārāyaṇaḥ nārāyaṇas tvaṃ na hi sarve-dehinām ity ādau<BR>
darśitaḥ | sa punaḥ kṛṣṇa ity arthāntar-apekṣayā ca mantavyam | ataeva<BR>
puruṣa-nārāyaṇasya tathāgamana-pratipādaka-śrī-hari-vaṃśa-vākyam api tat-<BR>
tejaḥ-samākarṣaṇa-vivakṣayaivoktam | sarveṣāṃ praveśaś ca tasmin sa-<BR>
yuktikam evodāraṇīyaḥ | <BR>
<BR>
ataḥ pādmottara-khaṇḍe nṛsiṃha-rāma-kṛṣṇeṣu ṣāḍguṇyaṃ paripūraṇam ity<BR>
āvatārāntara-sādhāraṇyam api na mantavyam | kintv avatārāṇāṃ prasaṅge<BR>
teṣu śreṣṭhe vividiṣite sāmānyatas tāvat sarva-śreṣṭhās traya uktās teṣv apy<BR>
uttarottaratrādhikya-kramābhiprāyeṇa śrī-kṛṣṇa-śraiṣṭhyaṃ vivakṣitam | <BR>
<BR>
ataeva śrī-viṣṇu-purāṇe maitreyeṇa hiraṇyakaśiputvādiṣu tayor amukti-<BR>
mukti-kāraṇe pṛṣṭe śrī-parāśaro'pi (page 16) śrī-<BR>
kṛṣṇasyaivātyudbhaṭaiśvaryam āha | kiṃ ca śrī-kṛṣṇam aprāpyāny atra tv<BR>
asurāṇāṃ muktir na sambhavati | eva-kāra-dvayena svayam eva śrī-gītāsu<BR>
tathā sūcanāt -<BR>
<BR>
tān ahaṃ dviṣataḥ krūrān saṃsāreṣu narādhamān |<BR>
kṣipāmy ajasram aśubhān āsurīṣv eva yoniṣu ||<BR>
āsurīṃ yonim āpannā mūḍhā janmani janmani |<BR>
mām aprāpyaiva kaunteya tato yānty adhamāṃ gatim || [Gītā 16.19-20] iti |<BR>
<BR>
kutracid bhagavad-dveṣiṇāṃ tat-smaraṇādi-prabhāvena śrūyatāṃ vā muktiḥ |<BR>
sarveṣām api tad-dveṣiṇāṃ tu mukti-pradatvam anyatrāvatāre'vatāriṇi vā na<BR>
kvacit śrūyate | tasmāt teṣām api mukti-dātṛtvāya śrī-kṛṣṇa<BR>
evaiśvaryādhikyaṃ yuktam eva varṇāyāmāsa śrī-parāśaraḥ | ataeva pūrvam<BR>
aiśvarya-sākṣātkārasya mukti-hetutvam uktvā punaḥ pūtanādi-mokṣaṃ<BR>
vicintya kālanemy-ādīnāṃ ca tad-abhāvam āśaṅkya tad apy asahamānas<BR>
tasya tu śrī-kṛṣṇākhyasya bhagavataḥ paramādbhuta-svabhāva evāyam ity<BR>
uvāca sarvāntima-gadyena -- ayaṃ hi bhagavān kīrtitaḥ saṃsmṛtaś ca<BR>
dveṣānubandhenāpy akhila-surāsurādi-durlabhaṃ phalaṃ prayacchati kim uta<BR>
samyak bhaktimatām [ViP 4.15.17] ity anena | <BR>
<BR>
ataḥ śrī-bhāgavata-mate tayor janma-traya-niyamaś ca śrī-kṛṣṇād eva<BR>
mokṣaḥ sambhaved ity apekṣayaiveti jñeyam | ataeva śrī-nāradenāpi tam<BR>
uddiśyaivoktam vaireṇa yaṃ nṛpatayaḥ [BhP 11.5.48] ity ādi | sarveṣāṃ<BR>
muktidatvaṃ ca tasya kṛṣṇasya nija-prabhāvātiśayena yathā kathañcit smartṛ-<BR>
cittākarṣaṇātiśaya-svabhāvāt | anyatra tu tathā svabhāvo nāstīti nāsti<BR>
muktidatvam | ataeva veṇasyāpi viṣṇu-dveṣiṇas tadvad āveśābhāvāt mukty-<BR>
abhāva iti | ataevoktaṃ - tasmāt kenāpy upāyena manaḥ kṛṣṇe niveśayet [BhP<BR>
7.1.31] iti |<BR>
<BR>
tasmād asty eva sarvato'py āścaryatamā śaktiḥ śrī-kṛṣṇasya iti siddham | tad<BR>
evaṃ virodha-parihāreṇa viruddhārthānām apy arthānukūlyena śrī-kṛṣṇasya<BR>
svayaṃ bhagavattvam eva dṛḍhīkṛtam | tatra ca vedānta-sūtrādāv apy ekasya<BR>
mahā-vākyasya nānā-vākya-virodha-parihāreṇaiva sthāpanīyā darśanān<BR>
nāpy atraivedṛśam ity aśraddheyam | vākyānāṃ durbala-balitvam eva<BR>
vicāraṇīyam, na tu bahv-alpatā | dṛśyate ca loke ekenāpi yuddhe sahasra-<BR>
parājaya iti | evaṃ ca bahuv-virodha-parihāreṇaiva svasmin śrī-kṛṣṇākhye<BR>
para-brahmaṇi sarva-vedābhidheyatvam āha --<BR>
<BR>
kiṃ vidhatte kim ācaṣṭe kim anūdya vikalpayet |<BR>
ity asyā hṛdayaṃ loke nānyo mad veda kaścana ||<BR>
māṃ vidhatte 'bhidhatte māṃ vikalpyāpohyate tv aham |<BR>
etāvān sarva-vedārthaḥ śabda āsthāya māṃ bhidām || [BhP 11.21.42-43] iti |<BR>
<BR>
vikalpya vividhaṃ kalpayitvā apohyate, tat-tan-niṣedhena siddhāntyate yat tad<BR>
ahaṃ śrī-kṛṣṇa-lakṣaṇaṃ vastv iti ||<BR>
<BR>
|| 11.12 || śrī-bhagavān || 29 ||<BR>
<BR>
[30]<BR>
tad evaṃ kṛṣṇas tu bhagavān svayam ity etat pratijñā-vākyāya mahāvīra-<BR>
rājāyevātmanaiva nirjityātma-sātkṛta-virodhi-śatārthāyāpi śobhā-viśeṣeṇa<BR>
prekṣāvatām ānandanārthaṃ caturaṅginīṃ senām ivānyām api vacana-<BR>
śreṇīm upaharāmi | tatra tasya līlāvatāra-kartṛtvam āha -<BR>
<BR>
matsyāśva-kacchapa-nṛsiṃha-varāha-haṃsa-<BR>
rājanya-vipra-vibudheṣu kṛtāvatāraḥ<BR>
tvaṃ pāsi ity-ādi [10.2.40] | spaṣṭam ||<BR>
<BR>
|| 10.2 || devāḥ śrī-bhagavantam || 30 ||<BR>
(page 17)<BR>
<BR>
[31]<BR>
<BR>
tathā, sureṣv ṛṣiṣv īśa tathaiva [BhP 10.14.2] ityādi | spaṣṭam ||<BR>
<BR>
|| 10.14 || brahmā tam || 31 ||<BR>
<BR>
[32]<BR>
<BR>
tathā, bahūni santi nāmāni rūpāṇi ca sutasya te [BhP 10.8.15] ity ādi |<BR>
spaṣṭam ||<BR>
|| 10.8 || gargaḥ śrī-vrajeśvaram || 32 ||<BR>
[33]<BR>
<BR>
evaṃ, yasyāvatārā jñāyante śarīreṣv aśarīriṇaḥ [BhP 10.10.34] ity ādi |<BR>
śarīreṣv aśarīriṇa ity api jñāne hetu-garbha-viśeṣaṇam | <BR>
<BR>
śarīriṣu madhye'py avatīrṇasya yataḥ sataḥ svayam aśarīriṇaḥ | nātaḥ paraṃ<BR>
parama yad bhavataḥ svarūpam [BhP 3.9.3] ity ādi dvitīya-sandarbhodāharaṇa-<BR>
praghaṭṭaka-dṛṣṭyā jīvavad deha-dehi-pārthakyābhāvena<BR>
mukhyamatvārthābhāvāt |<BR>
<BR>
|| 10.10 || yamalārjunau śrī-bhagavantam || 33 ||<BR>
<BR>
[34]<BR>
<BR>
aparaṃ ca -<BR>
<BR>
yat-pāda-paṅkaja-rajaḥ śirasā bibharti<BR>
śrīr abja-jaḥ sa-giriśaḥ saha loka-pālaiḥ<BR>
līlā-tanuḥ sva-kṛta-setu-parīpsayā yaḥ<BR>
kāle 'dadhat sa bhagavān mama kena tuṣyet || [BhP 10.58.37]<BR>
<BR>
|| spaṣṭam || 10.58 || nagnajic chrī-bhagavantam || 34 ||<BR>
<BR>
[35]<BR>
paraṃ ca -<BR>
<BR>
namas tasmai bhagavate kṛṣṇāyākuṇṭha-medhase |<BR>
yo dhatte sarva-bhūtānām abhavāyośatīḥ kalāḥ || [BhP 10.87.46]<BR>
<BR>
ṭīkā ca - nama iti śrī-kṛṣṇāvatāratayā nārāyaṇaṃ stauti | ete cāṃśa-kalāḥ<BR>
puṃsaḥ kṛṣṇas tu bhagavān svayam ity ukter ity eṣā | ataeva tac-<BR>
chravaṇānantaraṃ tasmā eva namaskārāt śruti-stutāv api śrī-kṛṣṇa eva stutya<BR>
ity āyātam | tathaiva śrutibhir api nibhṛta-marun-mano'kṣa [BhP 10.87.23] ity-<BR>
ādi-padye nijāri-mokṣa-pradatvādy-asādhāraṇa-liṅgena sa eva vyañjitaḥ |<BR>
spaṣṭam |<BR>
<BR>
|| 10.87 || śrī-nāradaḥ || 35 ||<BR>
<BR>
[36]<BR>
<BR>
tathā guṇāvatāra-kartṛtvam āha - <BR>
<BR>
ity uddhavenāty-anurakta-cetasā<BR>
pṛṣṭo jagat-krīḍanakaḥ sva-śaktibhiḥ |<BR>
gṛhīta-mūrti-traya īśvareśvaro<BR>
jagāda sa-prema-manohara-smitaḥ || [BhP 11.29.7]<BR>
<BR>
spaṣṭam | atra ajānatāṃ tvat-padavīm [BhP 10.14.29] ity udāhṛtaṃ vacanam<BR>
apy anusandheyam ||<BR>
<BR>
|| 11.29 || śrī-śukaḥ || 36 ||<BR>
<BR>
[37]<BR>
<BR>
atha puruṣāvatāra-kartṛtvam āha -<BR>
<BR>
iti matir upakalpitā vitṛṣṇā<BR>
bhagavati sātvata-puṅgave vibhūmni |<BR>
sva-sukham upagate kvacid vihartuṃ<BR>
prakṛtim upeyuṣi yad-bhava-pravāhaḥ || [BhP 1.9.32] <BR>
<BR>
ṭīkā ca - parama-phala-rūpāṃ śrī-kṛṣṇa-ratiṃ prārthayituṃ prathamaṃ sva-<BR>
kṛtam arpayati itīti | vigato bhūmā yasmāt tasmin | yam apekṣyānyasya<BR>
mahattvaṃ nāstīty arthaḥ | tad eva pāramaiśvaryam āha sva-sukhaṃ svarūpa-<BR>
bhūtaṃ paramānandam upagate prāptavaty eva | kvacit kadācid vihartuṃ<BR>
krīḍituṃ prakṛtim upeyuṣi svīkṛtavati, na tu svarūpa-tirodhānena jīvavat<BR>
pāratantryam ity arthaḥ | vihartum ity uktaṃ prapañcayati yad yato bhava-<BR>
pravāhaḥ sṛṣṭi-paramparā bhavati ity eṣā ||<BR>
<BR>
[B reads here: evam eva taṃ pratyuktaṃ devair apy ekādaśe -- tattvaḥ pumān<BR>
samadhigamya yayāsya vīryaṃ dhatte mahāntam iva garbham amogha-vīryaḥ<BR>
[BhP 11.6.16] iti | ṭīkā ca - tattvaḥ puruṣo vīryaṃ śaktiṃ samadhigamya<BR>
prāpya yayā māyayā saha mahāntaṃ dhatte | kam iva ? asya viśvasya garbham<BR>
iva ity eṣā ||[B ends.]<BR>
<BR>
|| 1.9 || bhīṣmaḥ śrī-bhagavantam || 37 ||<BR>
<BR>
[38]<BR>
(page 18)<BR>
ataeva bhava-bhayam apahartuṃ [BhP 11.29.49] ity ādau tasyādi-puruṣatvaṃ<BR>
śreṣṭhatvam apy āha - puruṣam ṛṣabham ādyaṃ kṛṣṇa-saṃjñaṃ nato'smi iti | <BR>
<BR>
kṛṣṇeti saṃjñāṃ yasyeti mūrty-antaraṃ niṣidhyate | tan-mūrter<BR>
namaskriyamāṇatvena ca nitya-siddhatvaṃ darśyate | atraiva ṭīkākṛdbhir api -<BR>
 taṃ vande paramānandaṃ nanda-nandana-rūpiṇam ity uktam ||<BR>
<BR>
|| 11.29 || śrī-śukaḥ || 38 ||<BR>
<BR>
[39]<BR>
<BR>
tad evaṃ jagṛhe ity ādi-prakaraṇe yat svayam utpekṣitaṃ tac-chrī-svāmi-<BR>
sammatyā dṛḍhīkṛtam | punar api tat-sammatir abhyasyate yathā -<BR>
<BR>
śrutvājitaṃ jarāsandhaṃ nṛpater dhyāyato hariḥ |<BR>
āhopāyaṃ tam evādya uddhavo yam uvāca ha || [BhP 10.72.15]<BR>
<BR>
ṭīkā ca - ādyo hariḥ śrī-kṛṣṇa ity eṣā ||<BR>
<BR>
|| 10.72 || śrī-śukaḥ || 39 ||<BR>
<BR>
[40]<BR>
<BR>
kiṃ ca -<BR>
athāham aṃśa-bhāgena devakyāḥ putratāṃ śubhe |<BR>
prāpsyāmi [BhP 10.2.9] ity ādi |<BR>
<BR>
aṃśa-bhāgenety atra pūrṇocitam evārthaṃ bahudhā yojayadbhir madhye<BR>
aṃśena uruṣa-rūpeṇa māyayā bhāgo bhajanam īkṣaṇaṃ yasya teneti ca<BR>
vyācakṣāṇair ante sarvathā paripūrṇa-rūpeṇeti vivakṣitam | kṛṣṇas tu<BR>
bhagavān svayam ity uktatvāt | ity evaṃ hi tair vyākhyātam |<BR>
<BR>
|| 10.2 || śrī-bhagavān yogamāyām || 40||<BR>
<BR>
[41]<BR>
<BR>
evam --<BR>
yasyāṃśāṃśāṃśa-bhāgena viśvotpatti-layodayāḥ |<BR>
bhavanti kila viśvātmaṃs taṃ tvādyāhaṃ gatiṃ gatā || [BhP 10.85.31]<BR>
<BR>
ṭīkā ca - yasyāṃśaḥ puruṣas tasyāṃśo māyā tasyā aṃśā guṇās teṣāṃ<BR>
bhāgena paramāṇu-mātra-leśena viśvotpatty-ādayo bhavanti | taṃ tvā tvāṃ<BR>
gatiṃ śaraṇaṃ gatāsmi ity eṣā ||<BR>
<BR>
|| 10.85 || śrī-devakī bhagavantam || 41 ||<BR>
<BR>
[42]<BR>
<BR>
yathā ca -- nārāyaṇas tvaṃ na hi sarva-dehinām ity ādau nārāyaṇo'ṅgaṃ<BR>
nara-bhū-jalāyanāt iti | [BhP 10.14.14]<BR>
<BR>
ṭīkā ca - narād udbhūtā ye'rthāḥ tathā narāj jātaṃ yaj jalaṃ tad-ayanād yo<BR>
nārāyaṇaḥ prasiddhaḥ so'pi tavāṅgaṃ mūrtir ity eṣā | atra sa tavāṅgaṃ tvaṃ<BR>
punar aṅgīty asau tu viśado'rthaḥ | na tu stuti-mātram idam |<BR>
dṛṣṭvāghāsura-mokṣaṇaṃ prabhavataḥ prāptaḥ paraṃ vismayam [BhP 10.13.15]<BR>
ity ukta-rītyā kvacid apy avatāry-avatārāntareṣu tādṛśasyāpi mokṣam<BR>
adṛṣṭa-gocaraṃ dṛṣṭvā vismayaṃ prāptavān brahmā | draṣṭuṃ mañjum<BR>
ahitvam anya api tad-vatsān ito vatsapān nītvānyatra kurudvahāntar adhād<BR>
ity ukta-rītyā tasyāparam api māhātmyaṃ didṛkṣus tathā māhātmyaṃ<BR>
dadarśeti prakaraṇa-sārasyenāpi labdham | na cāpara-māhātmya-darśanaṃ<BR>
sambhāvanā-mātram | <BR>
<BR>
tāvat sarve vatsa-pālāḥ paśyato ñjasya tat-kṣaṇāt |<BR>
vyadṛśyanta ghana-śyāmāḥ pīta-kauśeya-vāsasaḥ || [BhP 10.13.46]<BR>
<BR>
ity ādinā śaktibhir ajādyābhir aiśvaryair aṇimādyaiś caturviṃśati-saṅkhya-<BR>
tattvair mahad-ādibhiḥ tat-saha-kāribhiḥ kāla-svabhāvādyais tat-sambhūtair<BR>
brahmāṇḍaiḥ tad-antarbhūta-sraṣṭṛbhir brahmādibhir jīvaiś ca stamba-<BR>
paryantaḥ pṛthak pṛthag upāsitās tādṛśa-brahmāṇḍeśvara-koṭayaḥ śrī-<BR>
kṛṣṇenaiva tat-tad-aṃśāṃśenāvirbhāvya brahmāṇaṃ prati sākṣād eva darśitā<BR>
iti hy uktaṃ tadīdṛśam eva kṛṣṇas tu bhagavān svayam ity atrāviṣkṛta-sarva-<BR>
śaktitvād ity etat-(page 19)-svāmi-vyākhyānasyāsādhāraṇaṃ bījaṃ bhavet |<BR>
viśva-rūpa-darśanādīnāṃ tat-tad-brahmāṇḍāntaryāmi-puruṣāṇām<BR>
ekatareṇāpi śakyatvāt | tasmād virāṭ-puruṣayor iva puruṣa-bhagavator api<BR>
jagṛhe pauruṣaṃ rūpam ity ādāv upāsanārtham eva tair abheda-vyākhyā<BR>
kṛteti gamyate | vastutas tu paramāśrayatvena śrī-kṛṣṇa eva tair aṅgīkṛto'sti |<BR>
yathā --<BR>
<BR>
viśva-sarga-visargādi-nava-lakṣaṇa-lakṣitam |<BR>
śrī-kṛṣṇākhyaṃ paraṃ dhāma jagad-dhāma namāmi tat ||<BR>
daśame daśamaṃ lakṣyam āśritāśraya-vigraham |<BR>
krīḍad yadu-kulāmbhodhau parānandam udīryate || iti [Bhāvārtha-dīpikā,<BR>
10.2.1]|<BR>
<BR>
yady anyeṣām api paramāśrayatvaṃ tan mataṃ tadā daśama ity anarthakaṃ<BR>
syāt | tasmān nārāyaṇo'ṅgam iti yuktam uktam || <BR>
<BR>
|| 10.14 || brahmā śrī-kṛṣṇam || 42 ||<BR>
[43]<BR>
<BR>
avatāra-prasaṅge'pi tathaiva spaṣṭam -<BR>
<BR>
giraṃ samādhau gagane samīritāṃ<BR>
niśamya vedhās tridaśān uvāca ha |<BR>
gāṃ pauruṣīṃ me śṛṇutāmarāḥ punar<BR>
vidhīyatām āśu tathaiva mā ciram ||<BR>
<BR>
puraiva puṃsāvadhṛto dharā-jvaro<BR>
bhavadbhir aṃśair yaduṣūpajanyatām |<BR>
sa yāvad urvyā bharam īśvareśvaraḥ<BR>
sva-kāla-śaktyā kṣapayaṃś cared bhuvi ||<BR>
<BR>
vasudeva-gṛhe sākṣād bhagavān puruṣaḥ paraḥ |<BR>
janiṣyate tat-priyārthaṃ sambhavantu sura-striyaḥ || [BhP 10.1.21-23]<BR>
<BR>
pauruṣīṃ puruṣeṇa sṛjāmi tan-niyukto'ham [BhP 2.6.30] ity-ādy-anusārāt<BR>
puruṣābhinnena viṣṇu-rūpeṇa kṣīrodaśāyinā svayam evoktāṃ gāṃ vācam |<BR>
puruṣasyaiva vācam anuvadati puraiveti | puṃsā ādi-puruṣeṇa kṛṣṇaḥ svayaṃ<BR>
samabhavat paramaḥ pumān yaḥ [BrahmaS 5.49] ity anusārāt | svayaṃ<BR>
bhagavattā śrī-kṛṣṇasyety arthaḥ | aṃśaiḥ śrī-kṛṣṇasyāṃśa-bhūtais tat-<BR>
pārṣadaiḥ śrīmad-uddhavādibhiḥ saha | ittham eva prācuryeṇoktam --<BR>
<BR>
nandādyā ye vraje gopā yāś cāmīṣāṃ ca yoṣitaḥ |<BR>
vṛṣṇayo vasudevādyā devaky-ādyā yadu-striyaḥ ||<BR>
sarve vai devatā-prāyā ubhayor api bhārata |<BR>
jñātayo bandhu-suhṛdo ye ca kaṃsam anuvratāḥ || [BhP 10.1.62-63] iti |<BR>
<BR>
tasmād ādi-puruṣatvam eva vyanakti sa iti sarvāntaryāmitvāt | puruṣas tāvad<BR>
īśvaraḥ | tasyāpy aṃśitvāt sa ādi-puruṣaḥ śrī-kṛṣṇaḥ punar īśvareśvaraḥ<BR>
try-adhīśa-śabdavat | tathā ca daśamasya pañcāśītitame śrīmad-<BR>
ānakadundubhinoktam - yuvāṃ na naḥ sutau sākṣāt pradhāna-puruṣeśvarau<BR>
[BhP 10.85.18] iti | sva-kāla-śaktyā sva-śaktyā kāla-śaktyā ca | īśvareśvaratve<BR>
hetuḥ sākṣāt svayam eva bhagavān iti | tad alaṃ mayi tat-prārthanayeti<BR>
bhāvaḥ | tat-priyārthaṃ tat-prītyai | amara-striyaḥ śrīmad-upendra-preyasy-<BR>
ādi-rūpāḥ kāścit sambhavantu militā bhavantu | sākṣād avatarataḥ śrī-<BR>
bhagavato nityānapāyi-mahā-śakti-rūpāsu tat-preyasīṣv avatarantīṣu śrī-<BR>
bhagavati tad-aṃśāntaravat tā api praviśantv ity arthaḥ | tat-priyāṇāṃ tāsām<BR>
eva dāsy-ādi-prayojanāya jāyantām iti vā | anena tair apārthitasyāpy<BR>
asyārthasyādeśena parama-bhaktābhis tābhir līlā-viśeṣa eva bhagavataḥ<BR>
svayam avatitīrṣāyāṃ kāraṇam | bhārāvataraṇaṃ cānuṣaṅgikam (page 20)<BR>
eva bhavatīti vyañjitam | <BR>
<BR>
tad evaṃ śrutīnāṃ ca daṇḍakāraṇya-vāsināṃ munīnāṃ cāgni-putrāṇāṃ ca<BR>
śrī-gopikāditva-prāptir yat śrūyate tad api pūrvavad eva mantavyam | atra<BR>
prasiddhārthe nāyaṃ śriyo'ṅga u nitānta-rateḥ prasādaḥ svar-yoṣitāṃ nalina-<BR>
gandha-rucāṃ kuto'nyāḥ [BhP 10.47.60] iti virudhyeta | na ca sura-strīṇāṃ<BR>
sambhava-vākyaṃ śrī-mahiṣī-vṛnda-paraṃ, tāsām api tan-nija-śakti-<BR>
rūpatvena darśayiṣyamāṇatvāt |<BR>
<BR>
|| 10.1 || śrī-śukaḥ || 43 ||<BR>
<BR>
[44]<BR>
<BR>
tad evam avatāra-prasaṅge'pi śrī-kṛṣṇasya svayaṃ bhagavattvam evāyātam |<BR>
yasmād evaṃ tasmād eva śrī-bhāgavate mahā-śrotṛ-vaktṝṇām api śrī-kṛṣṇa<BR>
eva tātparyaṃ lakṣyate | tatra śrī-vidurasya --<BR>
<BR>
yac cānyad api kṛṣṇasya bhavān bhagavataḥ prabhoḥ |<BR>
śravaḥ suśravasaḥ puṇyaṃ pūrva-deha-kathāśrayam ||<BR>
bhaktāya me 'nuraktāya tava cādhokṣajasya ca |<BR>
vaktum arhasi yo 'duhyad vainya-rūpeṇa gām imām || [BhP 4.17.6-7]<BR>
<BR>
pūrva-dehaḥ pṛthv-avatāraḥ | loka-dṛṣṭāv abhivyakti-rītyā pūrvatvam | tat-<BR>
kathaivāśrayo yasya tat ||<BR>
<BR>
||4.17|| viduraḥ ||44||<BR>
<BR>
[45]<BR>
<BR>
atha śrī-maitreyasya tad-anantaram eva --<BR>
<BR>
codito vidureṇaivaṃ vāsudeva-kathāṃ prati |<BR>
praśasya taṃ prīta-manā maitreyaḥ pratyabhāṣata || [BhP 4.17.8] <BR>
<BR>
tat-praśaṃsayā prīta-manastvena cāsyāpi tathaiva tātparyaṃ labhyate |<BR>
ataevātra vasudeva-nandanatvenaiva vāsudeva-śabdaḥ prayuktaḥ |<BR>
<BR>
||4.17|| śrī-sutaḥ ||45||<BR>
<BR>
[46]<BR>
<BR>
atha śrī-parīkṣitaḥ -- <BR>
<BR>
atho vihāyemam amuṃ ca lokaṃ<BR>
vimarśitau heyatayā purastāt |<BR>
kṛṣṇāṅghri-sevām adhimanyamāna<BR>
upāviśat prāyam amartya-nadyām || [BhP 1.19.5]<BR>
<BR>
ṭīkā ca -śrī-kṛṣṇāṅghri-sevām adhimanyamānaḥ sarva-puruṣārthādhikāṃ<BR>
jānan ity eṣā | <BR>
<BR>
|| 1.19 || śrī-sutaḥ ||46||<BR>
<BR>
[47]<BR>
na vā idaṃ rājarṣi-varya citraṃ<BR>
bhavatsu kṛṣṇaṃ samanuvrateṣu |<BR>
ye 'dhyāsanaṃ rāja-kirīṭa-juṣṭaṃ<BR>
sadyo jahur bhagavat-pārśva-kāmāḥ || [BhP 1.19.20]<BR>
<BR>
bhavatsu pāṇḍor vaśyeṣu ye jahur iti śrī-yudhiṣṭhirādy-abhiprāyeṇa | ataeva<BR>
tatra sthitānāṃ sarva-śrotṝṇām api śrī-kṛṣṇa eva tātparyam āyāti |<BR>
<BR>
|| 1.19 || śrī-maharṣayaḥ parīkṣitam ||47||<BR>
<BR>
[48]<BR>
<BR>
api me bhagavān prītaḥ kṛṣṇaḥ pāṇḍu-suta-priyaḥ |<BR>
paitṛ-ṣvaseya-prīty-arthaṃ tad-gotrasyātta-bāndhavaḥ ||<BR>
anyathā te 'vyakta-gater darśanaṃ naḥ kathaṃ nṛṇām |<BR>
nitarāṃ mriyamāṇānāṃ saṃsiddhasya vanīyasaḥ || [BhP 1.19.35-36]<BR>
<BR>
teṣāṃ paitṛ-ṣvaseyāṇāṃ pāṇḍu-sutānāṃ gotrasya me āttaṃ svīkṛtaṃ<BR>
bāndhavaṃ bandhu-kṛtyaṃ yena te tava śrī-kṛṣṇasyaika-rasikasya vanīyasaḥ<BR>
atyudāratayā māṃ yācethā iti pravartakasyety arthaḥ |<BR>
<BR>
|| 1.19 || rājā śrī-śukam || 48 ||<BR>
<BR>
[49]<BR>
<BR>
sa vai bhāgavato rājā pāṇḍaveyo mahā-rathaḥ |<BR>
bāla-krīḍanakaiḥ krīḍan kṛṣṇa-krīḍāṃ ya ādade || [BhP 2.3.15]<BR>
<BR>
yā yā śrī-kṛṣṇasya vṛndāvanādau bāla-krīḍā śrutāsti tat-premāveśena tat-<BR>
sakhyādi-bhāvavān tāṃ tām eva krīḍāṃ yaḥ kṛtavān ity arthaḥ ||<BR>
<BR>
|| 2.3 || śrī-śaunakaḥ || 49 ||<BR>
<BR>
[50]<BR>
<BR>
evaṃ jātīyāni bahūny eva vacanāni virājante - tathā kathito vaṃśa-vistāraḥ<BR>
[BhP 10.1.1] ity ārabhya, naiṣāti-duḥsahā kṣun mām [BhP 10.1.13] ity antaṃ<BR>
daśama-skandha-prakaraṇam (page 21) apy anusandheyam | <BR>
<BR>
kiṃ ca itthaṃ dvijā yādava-devadattaḥ [BhP 10.12.40] ity ādi | yena śravaṇena<BR>
nitarāṃ gṛhītaṃ vaśīkṛtaṃ ceto yasya saḥ |<BR>
<BR>
|| 10.12 || śrī-sutaḥ || 50 ||<BR>
<BR>
[51]<BR>
<BR>
tathā, yena yenāvatāreṇa ity ādi yat śṛṇvato'paity aratiḥ [BhP 10.7.1-2] ity ādi<BR>
ca | ṭīkā ca - <BR>
kṛṣṇārbhaka-sudhā-sindhu-samplavānanda-nirbharaḥ |<BR>
bhūyas tad eva sampraṣṭuṃ rājānyad abhinandati ||<BR>
<BR>
yena yena matsyādyavatāreṇāpi yāni karmāṇi karoti tāni naḥ karṇa-<BR>
sukhāvahāni manaḥ prīti-karāṇi ca bhavanty eva | tathāpi yac chṛṇvataḥ<BR>
puṃsaḥ puṃ-mātrasyāratir mano-glānis tan-mūla-bhūtā vividhā tṛṣṇā<BR>
cāpagacchati, tathā sattva-śuddhi-hari-bhakti-hari-dāsya-sakhyāni ca bhavanty<BR>
acireṇaiva tad evaṃ hāraṃ hareś caritaṃ manoharaṃ vā vada anugrahaṃ yadi<BR>
karoṣi ity eṣā |<BR>
<BR>
|| 10.7 || rājā || 51 ||<BR>
<BR>
[52]<BR>
<BR>
atha śrī-śukadevasya api me bhagavān prītaḥ kṛṣṇaḥ pāṇḍu-suta-priyaḥ [BhP<BR>
1.19.35] ity ādinā śrī-kṛṣṇa eva sva-ratiṃ vyajya mriyamāṇānāṃ śrotavyādi-<BR>
praśnenaivānta-kāle śrī-kṛṣṇa eva mayy upadiśyatām iti<BR>
rājābhiprāyānantaraṃ -<BR>
<BR>
varīyān eṣa te praśnaḥ kṛto loka-hitaṃ nṛpa |<BR>
ātmavit sammataḥ puṃsāṃ śrotavyādiṣu yaḥ paraḥ || [BhP 2.1.1]<BR>
<BR>
te tvayā puṃsāṃ śrotavyādiṣu madhye yaḥ paraḥ śrī-kṛṣṇa-<BR>
śravaṇābhiprāyeṇa paramaḥ praśnaḥ kṛta eṣa varīyān sarvāvatārāvatāri-<BR>
praśnebhyaḥ parama-mahān | loka-hitaṃ yathā syāt tathaiva kṛtaḥ | tvaṃ tu<BR>
tathābhūta-śrī-kṛṣṇaika-nibaddha-prematvāt kṛtārtah eveti bhāvaḥ | tad<BR>
uktam -<BR>
<BR>
vaiyāsaker iti vacas-tattva-niścayam ātmanaḥ |<BR>
upadhārya matiṃ kṛṣṇe auttareyaḥ satīṃ vyadhāt || [BhP 2.4.1]<BR>
<BR>
satī vidyamānā kṛṣṇe yā matis tām eva viśeṣeṇa dhṛtavān ity arthaḥ | etad<BR>
eva vyaktīkariṣyate rājñā -<BR>
<BR>
harer adbhuta-vīryasya kathā loka-sumaṅgalā |<BR>
kathayasva mahābhāga yathāham akhilātmani |<BR>
kṛṣṇe niveśya niḥsaṅgaṃ manas tyakṣye kalevaram || iti [BhP 2.8.2]<BR>
<BR>
|| 2.1 || śrī-śukaḥ || 52 ||<BR>
<BR>
[53]<BR>
<BR>
evam eva kathito vaṃśa-vistāram [BhP 10.1.1] ity ādy-anantaraṃ samyag-<BR>
vyavasitā buddhiḥ [BhP 10.1.15] ity ādi |<BR>
<BR>
pūrvaṃ mayā nānāvatārādi-kathābhir abhinanditasyāpi yat śrī-vasudeva-<BR>
nandanasyaiva kathāyāṃ naiṣṭhikī sthāyi-rūpā ratir jātā eṣā buddhis tu<BR>
samyag-vyavasitā parama-vidagdhety arthaḥ ||<BR>
|| 10.1 || śrī-śukaḥ || 53 ||<BR>
<BR>
[54]<BR>
<BR>
tathā, itthaṃ dvijā yādava-deva-dattaḥ śrutvā sva-rātuś caritaṃ vicitram [BhP<BR>
10.12.40] ity anantaraṃ -<BR>
<BR>
itthaṃ sma pṛṣṭaḥ sa tu bādarāyaṇis<BR>
tat-smāritānanta-hṛtākhilendriyaḥ |<BR>
kṛcchrāt punar lab dha-bahir-dṛśiḥ śanaiḥ<BR>
pratyāha taṃ bhāgavatottamottama || [BhP 10.12.44]<BR>
<BR>
anantaḥ prakaṭita-pūrṇaiśvaryaḥ śrī-kṛṣṇaḥ | sarvadā tena smaryamāṇe'pi<BR>
tasmin pratikṣaṇaṃ navyatvena tat-smāritety uktam ||<BR>
<BR>
|| 10.12 || śrī-sutaḥ || 54 ||<BR>
<BR>
[55]<BR>
<BR>
ataeva sa vai bhāgavato rājā [BhP 2.3.15] ityādy-anantaraṃ rājñā samāna-<BR>
vāsanātvenaiva tam āha -<BR>
<BR>
vaiyāsakiś ca bhagavān vāsudeva-parāyaṇaḥ |<BR>
urugāya-guṇodārāḥ satāṃ syur hi samāgame || [BhP 2.3.16] (page 22)<BR>
<BR>
ca-śabdaḥ prāg-varṇitena samāna-vāsanatvaṃ bodhayati | tasmāt śrī-<BR>
vasudeva-nandanatvenaivātrāpi vāsudeva-śabdo vyākhyeyaḥ | anyeṣām api<BR>
satāṃ samāgame tāvad urugāyasya guṇodārāḥ kathā bhavanti | tayos tu śrī-<BR>
kṛṣṇa-carita-pradhānā eva tā bhaveyur iti bhāvaḥ || <BR>
<BR>
|| 2.3 || śrī-śukaḥ || 55 ||<BR>
<BR>
[56]<BR>
<BR>
kiṃ bahunā, śrī-śukadevasya śrī-kṛṣṇa eva tāt-parye tad-eka-caritamayau<BR>
granthārdhāyamānau daśamaikādaśa-skandhāv eva pramāṇam |<BR>
skandhāntareṣv anyeṣām caritaṃ saṃkṣepeṇaiva samāpya tābhyāṃ tac-<BR>
caritasyaiva vistāritatvāt | ata ārabhya eva tat-prasādaṃ prārthayate śriyaḥ<BR>
patiḥ ity ādau --<BR>
<BR>
patir gatiś cāndhaka-vṛṣṇi-sātvatāṃ <BR>
prasīdatāṃ me bhagavān satāṃ gatiḥ || [BhP 2.4.20] ||<BR>
<BR>
spasṭam || 2.4 || śrī-śukaḥ || 56 ||<BR>
<BR>
[57]<BR>
<BR>
atha śrī-vyāsa-devasya -<BR>
anarthopaśamaṃ sākṣād bhakti-yogam adhokṣaje |<BR>
lokasyājānato vidvāṃś cakre sātvata-saṃhitām ||<BR>
yasyāṃ vai śrūyamāṇāyāṃ kṛṣṇe parama-pūruṣe |<BR>
bhaktir utpadyate puṃsaḥ śoka-moha-bhayāpahā || [BhP 1.7.6-7]<BR>
<BR>
adhokṣaje śrī-kṛṣṇe | <BR>
<BR>
adho'nena śayānena śakaṭāntara-cāriṇā |<BR>
rākṣasī nihatā raudrā śakunī-veśa-dhāriṇī ||<BR>
pūtanā nāma ghorā sā mahā-kāyā mahā-balā |<BR>
viṣa-digdha-stanaṃ kṣudrā prayacchantī janārdane ||<BR>
dadṛśur nihatāṃ tatra rākṣasīṃ vana-gocarāḥ |<BR>
punar jāto'yam ity āhur uktas tasmād adhokṣajaḥ || [HV 2.101.30-32]<BR>
<BR>
iti harivaṃśe śrī-vāsudeva-māhātmye tan-nāmnaḥ śrī-kṛṣṇa-viṣayatāyā<BR>
prasiddheḥ | ataevottaratra-padye sākṣāt kṛṣṇa ity evoktam | śrī-bhagavan-<BR>
nāma-kaumudī-kārāś ca kṛṣṇa-śabdasya tamāla-śyāmala-tviṣi yaśodā-<BR>
stanandhaye para-brahmaṇi rūḍhiḥ iti prayoga-prācuryāt tatraiva prathamataḥ<BR>
pratīter udaya iti coktavantaḥ | sāmopaniṣadi ca kṛṣṇāya devakī-nandanāya<BR>
iti | atra grantha-phalatvaṃ tasyaiva vyaktam iti caikenaivānena vacanena tat-<BR>
paripūrṇatā sidhyati ||<BR>
<BR>
|| 1.7 || śrī-sūtaḥ || 57 ||<BR>
<BR>
[58] <BR>
<BR>
atha śrī-nāradasya -<BR>
<BR>
tatrānvahaṃ kṛṣṇa-kathāḥ pragāyatām<BR>
anugraheṇāśṛṇavaṃ manoharāḥ |<BR>
tāḥ śraddhayā me 'nupadaṃ viśṛṇvataḥ<BR>
priyaśravasy aṅga mamābhavad ruciḥ || [BhP 1.5.26]<BR>
<BR>
yena yenāvatāreṇa [BhP 10.7.1] ity etac-chrī-parīkṣid-vacana-padya-dvayam<BR>
apy atra śrī-yaśodā-stanandhayatve sādhakaṃ śruti-sāmānya-nyāyena || <BR>
<BR>
|| 1.5 || śrī-nāradaḥ śrī-veda-vyāsam || 58 ||<BR>
<BR>
[59]<BR>
<BR>
tac-chabdasyaivābhyāso dṛśyate - evaṃ kṛṣṇa-mateḥ [BhP 1.6.28] ity ādau |<BR>
anyatra ca --<BR>
<BR>
yūyaṃ nṛ-loke bata bhūri-bhāgā<BR>
lokaṃ punānā munayo 'bhiyanti |<BR>
yeṣāṃ gṛhān āvasatīti sākṣād<BR>
gūḍhaṃ paraṃ brahma manuṣya-liṅgam ||<BR>
<BR>
sa vā ayaṃ brahma mahad-vimṛgya-<BR>
kaivalya-nirvāṇa-sukhānubhūtiḥ |<BR>
priyaḥ suhṛd vaḥ khalu mātuleya<BR>
ātmārhaṇīyo vidhi-kṛd guruś ca ||<BR>
<BR>
na yasya sākṣād bhava-padmajādibhī<BR>
rūpaṃ dhiyā vastutayopavarṇitam |<BR>
maunena bhaktyopaśamena pūjitaḥ<BR>
prasīdatām eṣa sa sātvatāṃ patiḥ || [BhP 7.10.48-50]<BR>
(page 23)<BR>
ṭīkā ca - aho prahlādasya bhāgyaṃ yena devo dṛṣṭaḥ | vayaṃ tu manda-<BR>
bhāgyā iti viṣīdantaṃ rājānaṃ praty āha yūyam iti tribhir ity eṣā |<BR>
manuṣyasya dṛśyamāna-manuṣyasyeva liṅgaṃ kara-caraṇādi-sanniveśo yasya<BR>
taṃ rūpaṃ śrī-vigrahaḥ | vastutayā nopavarṇitaṃ tad-rūpasyaiva para-<BR>
brahmatvena kim idaṃ vastv iti nirdeṣṭum aśakyatvāt | yathoktaṃ sahasra-<BR>
nāma-stotre anirdeśya-vapur iti | eṣām eva padyānāṃ saptamānte'pi<BR>
paramāmodakatvāt punar āvṛttir dṛśyate ||<BR>
<BR>
|| 7.10 || sa śrī-yudhiṣṭhiram || 59 ||<BR>
<BR>
[60]<BR>
<BR>
atra ca spaṣṭam -<BR>
<BR>
deva-dattām imāṃ vīṇāṃ svara-brahma-vibhūṣitām |<BR>
mūrcchayitvā hari-kathāṃ gāyamānaś carāmy aham ||<BR>
pragāyataḥ sva-vīryāṇi tīrtha-pādaḥ priya-śravāḥ |<BR>
āhūta iva me śīghraṃ darśanaṃ yāti cetasi || [BhP 1.6.33-34]<BR>
<BR>
devaḥ śrī-kṛṣṇa eva | liṅga-purāṇe upari-bhāge tenaiva svayaṃ tasya vīṇā-<BR>
grahaṇaṃ hi prasiddham | atra yad-rūpeṇa vīṇā grāhitā tad-rūpeṇaiva cetasi<BR>
darśanaṃ svārasya-labdham | deva-dattām iti kṛtopakāratāyāḥ<BR>
smaryamāṇatvena tam anusandhāyaiva tad-ukteḥ |<BR>
<BR>
|| 1.6 || śrī-nāradaḥ śrī-veda-vyāsam || 60 ||<BR>
<BR>
[61]<BR>
<BR>
ata etad evam eva vyākhyeyam |<BR>
<BR>
tvam ātmanātmānam avehy amogha-dṛk<BR>
parasya puṃsaḥ paramātmanaḥ kalām |<BR>
ajaṃ prajātaṃ jagataḥ śivāya tan<BR>
mahānubhāvābhyudayo 'dhigaṇyatām || [BhP 1.5.21]<BR>
<BR>
he amogha-dṛk tvam ātmanā svayam ātmānaṃ svaṃ parasya puṃsaḥ kalām<BR>
aṃśa-bhūtam avehi anusandhehi | punaś ca jagataḥ śivāyādhunaiva śrī-<BR>
kṛṣṇa-rūpeṇa yaś cājo'pi prajātas tam avehi | tad etad dvayaṃ jñātvā<BR>
mahānubhāvasya sarvāvatārāvatāri-vṛndebhyo'pi darśita-prabhāvasya tasya<BR>
śrī-kṛṣṇasyaivābhyudayo līlā adhi adhikaṃ gaṇyatāṃ nirūpyatām | svayam<BR>
īśvaro'pi bhavān nijājñāna-rūpāṃ māyāṃ na prakaṭayatv iti bhāvaḥ ||<BR>
<BR>
|| 1.5 || sa tam ||61 ||<BR>
<BR>
[62]<BR>
<BR>
ataeva purāṇa-prādurbhāvāya śrī-vyāsaṃ śrī-nāradena caturvyūhātmaka-<BR>
śrī-kṛṣṇa-mantra evopadiṣṭas tad-upāyakasya sarvottamatvaṃ ca | yathā -<BR>
namo bhagavate tubhyam [BhP 1.5.37] ity ādi sa samyag-darśanaḥ pumān [BhP<BR>
1.5.38] ity antam | spaṣṭam |<BR>
<BR>
|| 1.5 || sa tam || 62 ||<BR>
<BR>
atha śrī-brahmaṇaḥ -<BR>
<BR>
bhūmeḥ suretara-varūtha-vimarditāyāḥ<BR>
kleśa-vyayāya kalayā sita-kṛṣṇa-keśaḥ |<BR>
jātaḥ kariṣyati janānupalakṣya-mārgaḥ<BR>
karmāṇi cātma-mahimopanibandhanāni || [BhP 2.7.26]<BR>
<BR>
asura-senā-nipīḍitāyāḥ bhūmeḥ kleśam apahartuṃ paramātmano'pi paratvāj<BR>
janair asmābhir anupalakṣya-mārgo'pi prādurbhūtaḥ san karmāṇi ca<BR>
kariṣyati | ko'sau kalayā aṃśena sita-kṛṣṇa-keśo yaḥ | yatra sita-kṛṣṇa-keśau<BR>
devair dṛṣṭāv iti śāstrāntara-prasiddhiḥ | so'pi yasyāṃśena sa eva bhagavān<BR>
svayam ity arthaḥ | tad-avinābhāvitvāc chrī-baladevasyāpi grahaṇaṃ<BR>
dyotitam | <BR>
<BR>
nanu puruṣād api paro'sau bhagavān kathaṃ bhū-bhārāvatāraṇa-mātrārthaṃ<BR>
(page 24) svayam avatāriṣyatīty āśaṅkyāha - ātmano mahimānaḥ parama-<BR>
mādhurī-sampada upanibadhyante nija-bhaktair adhikaṃ varṇyante yeṣu tāni<BR>
karmāṇi ca kariṣyati | yadyapi nijāṃśenaiva vā nijecchābhāsenaiva vā bhū-<BR>
bhāra-haraṇam īṣat-karaṃ tathāpi nija-caraṇāravinda-jīvātu-vṛndam<BR>
ānandayann eva līlā-kādambinīr nija-mādhurī-varṣaṇāya<BR>
vitariṣamāṇo'vatariṣyatīty arthaḥ | etad eva vyaktīkṛtaṃ tokena jīva-haraṇam<BR>
[BhP 2.7.27] ity ādau | itarathā sva-mādhurī-sampat-prakāśanecchām<BR>
antareṇa madhurataraṃ tokādi-bhāvaṃ dadhatā tena pūtanādīnāṃ jīvana-<BR>
haraṇādikaṃ karma na bhāvyaṃ na sambhāvanīyam |<BR>
<BR>
tathā ca tathāyaṃ cāvatāras te [BhP 1.7.25] ity ādau tair eva vyākhyātam | kiṃ<BR>
bhū-bhāra-haraṇaṃ mad-icchā-mātreṇa na bhavati tatrāha svānām itīti |<BR>
jayati jananivāsa [BhP 10.90.48] ity atra ca icchā-mātreṇa nirasana-samartho'pi<BR>
krīḍārthaṃ dorbhir adharmam asyann iti tad evam ādibhiḥ śrī-kṛṣṇasyaiva<BR>
sarvādbhutatā-varṇanābhiniveśa-prapañco brahmaṇi spaṣṭa eva | astu tāvat<BR>
tad bhūri bhāgyam iha janma kim apy aṭavyām [BhP 10.14.34] ity ādi ||<BR>
<BR>
|| 2.7 || brahmā śrī-nāradam || 63 ||<BR>
<BR>
[64]<BR>
<BR>
evaṃ catuḥ-ślokī-vaktuḥ śrī-bhagavato'pi <BR>
<BR>
[Vṛ. inserts] śrī-kṛṣṇatvam eva | tathā hi -<BR>
<BR>
dadarśa tatrākhila-sātvatāṃ patiṃ<BR>
śriyaḥ patiṃ yajña-patiṃ jagat-patim |<BR>
sunanda-nanda-prabalārhaṇādibhiḥ<BR>
sva-pārṣadāgraiḥ parisevitaṃ vibhum || [BhP 2.9.14] iti |<BR>
<BR>
vyākhyā ca - akhila-sātvatāṃ sarveṣāṃ sātvatānāṃ yādava-vīrāṇāṃ patim |<BR>
<BR>
śriyaḥ patir yajña-patiḥ prajā-patir <BR>
dhiyāṃ patir loka-patir dharā-patiḥ |<BR>
patir gatiś cāndhaka-vṛṣṇi-sātvatāṃ <BR>
prasīdatāṃ me bhagavān satāṃ patiḥ || [BhP 2.4.20] <BR>
<BR>
ity etad-vākya-saṃvādi-tattvāt |<BR>
<BR>
purā mayā proktam ajāya nābhye<BR>
padme niṣaṇṇāya mamādi-sarge |<BR>
jñānaṃ paraṃ man-mahimāvabhāsaṃ<BR>
yat sūrayo bhāgavataṃ vadanti || [BhP 3.4.13] <BR>
<BR>
iti tṛtīye uddhavaṃ prati śrī-kṛṣṇa-vākyānusāreṇa ca -<BR>
<BR>
yo brahmāṇaṃ vidadhāti pūrvaṃ<BR>
yo vidyāstasmai gopāyati sma kṛṣṇaḥ |<BR>
taṃ ha daivamātmabuddhiprakāśaṃ<BR>
mumukṣurvai śaraṇamanuvrajeta || [GTU 1.22]<BR>
<BR>
iti śrī-gopāla-tāpany-anusāreṇa ca tasyaivopadeṣṭṛtva-śruteḥ - tad u hovāca<BR>
brāhmaṇo'sāv anavarataṃ me dhyātaḥ stutaḥ parārdhānte so'budhyata | gopa-<BR>
veśo me puruṣaḥ purastād āvirbabhūva || [GTU 1.25] iti śrī-gopāla-tāpany-<BR>
anusāreṇa kvacit kalpe śrī-gopāla-rūpeṇa sṛṣṭy-ādāv ittham eva brahmaṇe<BR>
darśita-nija-rūpatvād dhāmnā mahā-vaikuṇṭhatvena sādhayiṣyamāṇatvāc<BR>
ca | tathā ca brahma-saṃhitāyām --<BR>
<BR>
sisṛkṣāyāṃ matiṃ cakre pūrva-saṃskāra-saṃskṛtaḥ |<BR>
dadarśa kevalaṃ dhvāntaṃ nānyat kim api sarvataḥ ||<BR>
uvāca puratas tasmai tasya divya sarasvatī |<BR>
kāmaḥ kṛṣṇāya govinda he gopī-jana ity api |<BR>
vallabhāya priyā vahner mantram te dāsyati priyam ||<BR>
tapas tvaṃ tapa etena tava siddhir bhaviṣyati |<BR>
atha tepe sa suciraṃ prīṇan govindam avyayam || [BrahmaS 5.22-25] ity ādi |<BR>
sunanda prabalārhaṇādhibhiḥ [BhP 2.9.14] ity atra tu dvārakāyāṃ<BR>
prākaṭyāvasare śruta-sunanda-nandādi-sāhacaryeṇa prabalādayo'pi jñeyāḥ |<BR>
yathoktaṃ prathame sunadananda-śīrṣaṇyā ye cānye sātvatarṣabhāḥ [BhP<BR>
1.14.32] iti | [end Vṛ. addition]<BR>
<BR>
[A reads instead of above] śrī-kṛṣṇatvenaiva darśitatvāt tasya ca aham evāsam<BR>
evāgre [BhP 2.9.32] ity uktes tasminn eva tātparyaṃ spaṣṭam [end A] | <BR>
<BR>
(page 25)<BR>
kiṃ bahunā, nānāvatārāvatāriṣv api satsu mahā-purāṇa-prārambha eva śrī-<BR>
śaunakādīnāṃ śrī-kṛṣṇe tātparyam | atra pūrve sāmānyato'smābhir ekānta-<BR>
śreyastvena sarva-śāstra-sāratvena ātmasu prasāda-hetutvena ca yat pṛṣṭaṃ<BR>
tad etad evāsmākaṃ bhāti yat śrī-kṛṣṇasya līlā-varṇanam ity abhipretyāhuḥ |<BR>
<BR>
sūta jānāsi bhadraṃ te bhagavān sātvatāṃ patiḥ |<BR>
devakyāṃ vasudevasya jāto yasya cikīrṣayā || [BhP 1.1.12]<BR>
<BR>
bhadraṃ ta iti śrī-kṛṣṇa-līlā-praśna-sahodarautsukyenāśīrvādaḥ | bhagavān<BR>
svayam evāvatārī | sātvatāṃ yādavānām |<BR>
<BR>
[Vṛ. adds: sampūrṇaiśvarādi-yuktaḥ | sātvatāṃ sātvatānāṃ patiḥ | nuḍ-abhāve<BR>
ārṣaḥ | yādavānām ity arthaḥ | jāto jagad-dṛśyo babhūva | [end Vṛ.]<BR>
<BR>
[65]<BR>
<BR>
tan naḥ śuṣrūṣamāṇānām arhasy aṅgānuvarṇitum |<BR>
yasyāvatāro bhūtānāṃ kṣemāya ca bhavāya ca || [BhP 1.1.13]<BR>
<BR>
aṅge he sūta sāmānyatas tāvad yasyāvatāra-mātraṃ kṣemāya pālanāya<BR>
bhavāya samṛddhaye ca | tat-prabhāvam anuvarṇayantas tad-yaśaḥ-<BR>
śravaṇautsukyam āviṣkurvanti |<BR>
<BR>
[66]<BR>
<BR>
āpannaḥ saṃsṛtiṃ ghorāṃ yan-nāma vivaśo gṛṇan |<BR>
tataḥ sadyo vimucyeta yad bibheti svayaṃ bhayam || [BhP 1.1.14]<BR>
<BR>
vivaśo'pi yasya śrī-kṛṣṇasya nāma tasyāvatāritvād avatāra-nāmnām api<BR>
tatraiva paryavasānāt | ataeva sākṣāt śrī-kṛṣṇād api tat-tan-nāma-pravṛtti-<BR>
prakārāntareṇa śrūyate śrī-viṣṇu-purāṇe | tatra tv akhilānām eva bhagavan-<BR>
nāmnāṃ kāraṇāny abhavann iti his tadīyaṃ gadyam | tataḥ saṃsṛteḥ | yad yato<BR>
bhayam api svayaṃ bibheti | <BR>
[67]<BR>
<BR>
kiṃ ca --<BR>
<BR>
yat-pāda-saṃśrayāḥ sūta munayaḥ praśamāyanāḥ<BR>
sadyaḥ punanty upaspṛṣṭāḥ svardhuny-āpo 'nusevayā || [BhP 1.1.15]<BR>
<BR>
yasya śrī-kṛṣṇasya pādau saṃśrayau yeṣām | ataeva praśamāyanāḥ śamo<BR>
bhagavan-niṣṭha-buddhitā | śamo man-niṣṭhatā buddher iti [BhP 11.19.36]<BR>
svayaṃ śrī-bhagavad-vākyāt sa eva prakṛṣṭaḥ śamaḥ praśamaḥ | sākṣāt-<BR>
pūrṇa-bhagavat-śrī-kṛṣṇa-sambandhitvāt | praśama evāyanaṃ vartma āśrayo<BR>
vā yeṣāṃ te śrī-kṛṣṇa-līlā-rasākṛṣṭa-cittā munayaḥ śrī-śukadevādayaḥ |<BR>
upaspṛṣṭāḥ sannidhi-mātreṇa sevitāḥ sadyaḥ punanti sa-vāsana-pāpebhyaḥ<BR>
śodhayanti | svardhunī gaṅgā tasyā āpas tu - yo'sau nirañjano devaś cit-<BR>
svarūpā api sākṣāc chrī-vāmana-deva-caraṇān niḥsṛtā api, anusevayā sākṣāt<BR>
sevābhyāsenaiva tathā śodhayanti na sannidhi-mātreṇa sevayā | sākṣāt<BR>
sevayāpi na sadya iti tasyā api śrī-kṛṣṇāśritānām utkarṣāt tasyotkarṣaḥ |<BR>
evam eva tatas tad-yaśaso'py ādhikyaṃ varṇyate | tīrthaṃ cakre nṛponaṃ yad<BR>
ajani yaduṣu svaḥ-sarit-pāda-śaucam iti [BhP 10.90.47] | <BR>
<BR>
(page 26)<BR>
ṭīkā ca - itaḥ pūrvaṃ svaḥ-sarid eva sarvato'dhikaṃ tīrtham ity āsīd idānīṃ<BR>
yaduṣu yad ajani jātaṃ tīrthaṃ śrī-kṛṣṇa-kīrti-rūpaṃ etat svaḥ-sarid-rūpaṃ<BR>
pāda-śaucaṃ tīrtham ūnam alpaṃ cakre ity eṣā |<BR>
<BR>
[68]<BR>
<BR>
etasya daśama-skandha-padyasyaiva saṃvāditāṃ vyanakti |<BR>
<BR>
ko vā bhagavatas tasya puṇya-ślokeḍya-karmaṇaḥ |<BR>
śuddhi-kāmo na śṛṇuyād yaśaḥ kali-malāpaham || [BhP 1.1.16]<BR>
<BR>
spaṣṭam ||<BR>
<BR>
[69]<BR>
<BR>
yasmād eva tasmāt |<BR>
<BR>
tasya karmāṇy udārāṇi parigītāni sūribhiḥ |<BR>
brūhi naḥ śraddadhānānāṃ līlayā dadhataḥ kalāḥ || [BhP 1.1.17]<BR>
<BR>
udārāṇi paramānanda-dātṝṇi janmādīni svayaṃ paripūrṇasya līlayā anyā api<BR>
kalāḥ puruṣādi-lakṣaṇā dadhatas tat-tad-aṃśān apy ādāya tasyāvatīrṇasya<BR>
sata ity arthaḥ | <BR>
<BR>
[70]<BR>
<BR>
athākhyāhi harer dhīmann avatāra-kathāḥ śubhāḥ |<BR>
īlā vidadhataḥ svairam īśvarasyātma-māyayā || [BhP 1.1.18]<BR>
<BR>
śrī kṛṣṇasya tāvan-mukhyatvena kathaya atha tad-anantaram<BR>
ānuṣaṅgikatayaivety arthaḥ | hareḥ śrī-kṛṣṇasya prakaraṇa-balāt | avatārāḥ<BR>
puruṣasya guṇāvatārā līlāvatārāś ca | teṣāṃ kathā līlāḥ sṛṣṭy-ādi-karma-<BR>
rūpā bhū-bhāra-haraṇādi-rūpāś ca | <BR>
[71]<BR>
<BR>
autsukyena punar api tac-caritāny eva śrotum icchantas tatrātmanas tṛpty-<BR>
abhāvam āvedayanti | <BR>
<BR>
vayaṃ tu na vitṛpyāma uttama-śloka-vikrame |<BR>
yac-chṛṇvatāṃ rasa-jñānāṃ svādu svādu pade pade || [BhP 1.1.19]<BR>
<BR>
yoga-yāgādiṣu tṛptāḥ smaḥ | bhagavad-vikrama-mātre tu na tṛpyāma eva<BR>
tatrāpi tīrthaṃ cakre nṛponam ity ādy-ukta-lakṣaṇasya sarvato'py<BR>
uttamaślokasya vikrame viśeṣeṇa na tṛpyāmaḥ | alam iti na manyāmahe |<BR>
tatra hetuḥ | yad vikramaṃ śṛṇvatām | yad vā anye tṛpyantu nāma vayaṃ tu<BR>
neti tu-śabdasyānvayaḥ |<BR>
<BR>
[72]<BR>
<BR>
kṛtavān kila karmāṇi saha rāmeṇa keśavaḥ |<BR>
atimartyāni bhagavān gūḍhaḥ kapaṭa-mānuṣaḥ || [BhP 1.1.20]<BR>
<BR>
ṭīkā ca - ataḥ śrī-kṛṣṇa-caritāni kathayety āśayenāhuḥ kṛtavān iti |<BR>
atimartyāni martyān atikrāntāni govardhanoddharaṇādīni | manuṣyeṣv<BR>
asambhāvitānīty arthaḥ ity eṣā | <BR>
nanu kathaṃ mānuṣaḥ sann atimartyāni kṛtavān ? tatrāha kapaṭa-mānuṣaḥ |<BR>
pārthiva-deha-viśeṣa eva mānuṣa-śabdaḥ pratītaḥ tasmāt kapaṭenaivāsau<BR>
tathā bhātīty arthaḥ | vastutas tu narākṛter eva para-brahmatvenāsaty api<BR>
prasiddha-mānuṣatve narākṛti-nara-līlātvena labdham aprasiddha-<BR>
mānuṣatvam asty eva | <BR>
(page 27)<BR>
tat punar aiśvaryāvyāghātakatvān na pratyākhyāyata iti bhāvaḥ | ataeva<BR>
syamantakāharaṇe puruṣaṃ prākṛtaṃ matvā [BhP 10.53.22] ity anena<BR>
jāmbavato'nyathā-jñāna-vyañjakena tasya prākṛtatvaṃ niṣidhya puruṣatvaṃ<BR>
sthāpyate | evaṃ māyā-manuṣyasya vadasva vidvann [BhP 10.1.7] ity ādiṣv api<BR>
jñeyam | yasmāt kapaṭa-mānuṣas tasmād eva gūḍhaḥ svatas tu tad-<BR>
rūpatayaiva bhagavān iti ||<BR>
<BR>
|| 1.1 || śrī-śaunakaḥ || 64-72 ||<BR>
<BR>
[73]<BR>
<BR>
atha śrī-sūtasyāpi iti sampraśna-saṃhṛṣṭaḥ [BhP 1.2.1] ity ādy-anantaraṃ<BR>
nārāyaṇaṃ namaskṛtya [BhP 1.2.2] ity-ādy-ante purāṇam upakramyaivāha --<BR>
<BR>
munayaḥ sādhu pṛṣṭo 'haṃ bhavadbhir loka-maṅgalam |<BR>
yat kṛtaḥ kṛṣṇa-sampraśno yenātmā suprasīdati || [BhP 1.2.5]<BR>
<BR>
ṭīkā ca - teṣāṃ vacaḥ pratipūjyeti yad uktaṃ tat pratipūjanaṃ karoti | he<BR>
munayaḥ sādhu yathā bhavati tathāhaṃ pṛṣṭaḥ | yato lokānāṃ maṅgalam<BR>
etat | yataḥ kṛṣṇa-viṣayaḥ saṃpraśnaḥ kṛtaḥ | sarva-śāstrārtha-sāroddhāra-<BR>
praśnasyāpi kṛṣṇe paryavasānād evam uktam | ity eṣā |<BR>
<BR>
ity evottareṣv api padyeṣu adhokṣaja-vāsudeva-sātvatāṃ-pati-kṛṣṇa-śabdās<BR>
tat-prādhānya-vivakṣayaiva paṭhitā | atra śreyaḥ-praśnasyāpy uttaraṃ loka-<BR>
maṅgalam ity anenaiva dattaṃ bhavati | tathātma-suprasāda-hetoś ca yenātmā<BR>
suprasīdati ity anena | <BR>
<BR>
|| 1.2 || śrī-sūtaḥ || 73 ||<BR>
<BR>
[74]<BR>
<BR>
tad evaṃ śrotṛ-vaktṝṇām aikamatyena ca tātparyaṃ siddham | <BR>
<BR>
[Vṛ. adds here: atha śruti-liṅgādibhiḥ ṣaḍbhir api pramāṇaiḥ sa eva<BR>
pramīyate | tatra nirapekṣa-ravā śrutir darśitaiva kṛṣṇas tu bhagavān svayam<BR>
ity atra | atha śruti-sāmarthya-rūpaṃ liṅgaṃ ca | <BR>
<BR>
tāvat sarve vatsa-pālāḥ paśyato'jasya tat-kṣaṇāt |<BR>
vyadṛśyanta ghana-śyāmāḥ pīta-kauśeya-vāsasaḥ || [BhP 10.13.46] ity ādau<BR>
jñeyam |<BR>
<BR>
kintv anyatra barhir deva-sadanaṃ dāmi ity asya mantra-rūpasya liṅgasya balāt<BR>
śrutiḥ kalpyate | atra tu kṛṣṇas tu bhagavān svayam iti sākṣād eva tad-<BR>
rūpo'stīti viśeṣo'py asti | athākāṅkṣā-yogyatāsatti-mad-aneka-pada-<BR>
viśiṣṭaikārthya-pratipādaka-śabda-rūpaṃ vākyaṃ ca yasyāṃ vai<BR>
śrūyamānāyāṃ [BhP 1.7.7] iti aśvābhidhānīm ādatte iti brāhmaṇa-vākyād<BR>
aśva-rasanā-dāne viniyogaḥ pratīyate | tathātrāpi bhakti-yogena manasi<BR>
samyak praṇihite'male | apaśyat puruṣaṃ pūrṇaṃ [BhP 1.7.6] ity atra pūrṇa-<BR>
puruṣatvenoktasya kṛṣṇatvam | yasyāṃ vai śrūyamānāyāṃ kṛṣṇe parama-<BR>
pūruṣe [BhP 1.7.7] iti vākyād vyajyate iti | tathārabhyādhīta-rūpaṃ<BR>
prakaraṇaṃ cātra sūta jānāsi bhadraṃ te [BhP 1.10.12] ity ādi-rūpam | yathā<BR>
darśa-pūrṇamāsābhyāṃ yajeta ity atra tṛtīyayā śrutyā darśa-pūrṇamāsayoḥ<BR>
prakaraṇatvena prāpte karaṇasya ceti kartavyatākāṅkṣāyāṃ agniṣṭomena<BR>
svarga-kāmo yajeta iti tad ārabhya prakaraṇārthārabdhena svarga-kāma ity<BR>
anena yojanā | tathā sūta jānāsi bhadra te ity atra śravaṇārambha eva śrī-<BR>
kṛṣṇasyāvatāre hetuṃ vijñātum icchadbhiḥ śaunakādibhis tatra<BR>
paramādbhutatāṃ vyajya śrī-kṛṣṇasyaiva sarvatra jñeyatvena yojanā gamyeti<BR>
tasyaiva svayaṃ bhagavattvaṃ vyaktam | darśitaṃ tac ca sarva-śrotṛ-vaktṝṇāṃ<BR>
tad aikamatya-prakaraṇeneti | <BR>
<BR>
atha krama-vartināṃ padārthānāṃ krama-vartibhiḥ padārthaiḥ yathā-krama-<BR>
sambandha-rūpaṃ sthānaṃ cātra sūta jānāsi bhadraṃ te ity ādāv eva jñeyam |<BR>
yathā darśa-paurṇamāsa-prakaraṇe kānicit karmāṇi upāṃśu-yāga-prabhṛtīni<BR>
darvir asi ity ādayaḥ kecana mantrāś ca samāmnāyante | tatra yasya krameṇa<BR>
yo mantraḥ samāsnātas tenaiva tasya ca sambandhas tathā munayaḥ sādhu<BR>
pṛṣṭo'haṃ bhavadbhir loka-maṅgalam | yat-kṛtaṃ kṛṣṇa-sampraśnaḥ ity atra<BR>
kṛṣṇa-śabdasya prathama-praśnottara-gatatvena paṭhitasya devakī-jāta-<BR>
vācakatvam eva labhyate | atha nāmādinā tulyatākhyāna-rūpā samākhyā ca<BR>
jagṛhe pauruṣaṃ rūpaṃ bhagavān ity asya ete cāṃśa-kalāḥ puṃsaḥ kṛṣṇas tu<BR>
bhagavān svayam ity atra paryavasānam ity evaṃ jñeyam | yathādhvara-<BR>
saṃjñānāṃ mantrāṇām agnir yajñaṃ nayatu prajānan ity ādīnāṃ ādhvarya-<BR>
saṃjñake karmaṇi niyoga iti | [end Vṛ. addition.]<BR>
<BR>
kiṃ ca etasyām aṣṭādaśa-sāhasryāṃ saṃhitāyāṃ śrī-kṛṣṇasyaivābhyāsa-<BR>
bāhulyaṃ dṛśyate | tatra prathama-daśamaikādaśeṣv ativistareṇaiva | dvitīye<BR>
śrī-brahma-(page 28)-nārada-saṃvāde | tṛtīye śrī-viduroddhava-saṃvāde |<BR>
caturthe tāv imau vai bhagavato harer aṃśāv ihāgatāv [BhP 4.1.57] ity ādau,<BR>
yac cānyad api kṛṣṇasya [BhP 4.17.6] ity ādau ca | pañcame rājan patir gurur<BR>
alam [BhP 5.6.18] ity ādau | ṣaṣṭhe māṃ keśavo gadayā prātar avyād govinda<BR>
āsaṅgavam ātta-veṇuḥ [BhP 6.8.20] ity atra | saptame nārada-yudhiṣṭhira-<BR>
saṃvāde | aṣṭame tan-mahima-viśeṣa-bījāropa-rūpe kālanemi-vadhe tādṛśa-<BR>
śrīmad-ajita-dvārāpi tasya muktir nābhavat kintu punaḥ kaṃsatve tad-<BR>
dvāraiveti tat-tan-mahima-viśeṣa-kathana-prathamāṅgatvāt | navame<BR>
sarvānte | dvādaśe ca śrī-kṛṣṇa-kṛṣṇa-sakha-vṛṣṇy-ṛṣabhāvani-dhrug-<BR>
rājanya-vaṃśa-dahanānapavargya-vīrya [BhP 12.11.25] ity ādau | <BR>
<BR>
śrī-bhāgavatānukramaṇikāyāṃ ca uttarottaratra sarvato'pi bhūyastvena<BR>
gīyate | tathā ca yasyābhyāsas tad eva śāstre pradhānam ity<BR>
ānandamayo'bhyāsād [Vs 4.1.12] ity atrāparair api samarthitatvād ihāpi śrī-<BR>
kṛṣṇa eva pradhānaṃ bhaved itīti tasyaiva mūla-bhagavattvaṃ sidhyati | yat-<BR>
pratipādakatvenāsya śāstrasya bhāgavatam ity ākhyā | api ca na kevalaṃ<BR>
bahutra sūcana-mātram atrābhyāsanam api tv ardhād apy adhiko granthas tat-<BR>
prastāvako dṛśyate | tatrāpi sarvāścaryatayā | tasmāt sādhūktam ete cāṃsa-<BR>
kalāḥ puṃsaḥ kṛṣṇas tu bhagavān svayam [BhP 1.3.28] iti | <BR>
<BR>
tad evam asya vacana-rājasya senā-saṅgraho nirūpitaḥ | tathā tasya pratinidhi-<BR>
rūpāṇi vākyāntarāṇi api dṛśyante | yathā -<BR>
<BR>
aṣṭamas tu tayor āsīt svayam eva hariḥ kila || iti [BhP 9.24.55]<BR>
<BR>
kila-śabdena kṛṣṇas tv iti prasiddhiḥ sūcyate | tato harir atra bhagavān eva |<BR>
yathoktam - vasudeva-gṛhe sākṣād bhagavān puruṣaḥ paraḥ [BhP 10.1.23] iti<BR>
ca |<BR>
<BR>
|| 9.24 || śrī-śukaḥ || 74 ||<BR>
<BR>
[75]<BR>
<BR>
yathā vā - aho bhāgyam aho bhāgyam ity ādi || [BhP 10.14.32]<BR>
<BR>
brahmatvenaiva bṛhattamatve labdhe'pi pūrṇam ity adhikaṃ viśeṣaṇam<BR>
atropajīvyate || <BR>
<BR>
|| 10.14 || śrī-brahmā bhagavantam || 75 ||<BR>
<BR>
[76]<BR>
<BR>
ataeva -<BR>
<BR>
svayaṃ tv asāmyātiśayas tryadhīśaḥ<BR>
svārājya-lakṣmy-āpta-samasta-kāmaḥ |<BR>
baliṃ haradbhiś cira-loka-pālaiḥ<BR>
kirīṭa-koṭīḍita-pāda-pīṭhaḥ || [BhP 3.2.21] <BR>
<BR>
na sāmyātiśayau yasya yam apekṣyānyasya sāmyam atiśayaś ca nāstīty<BR>
arthaḥ | tatra hetavas try-adhīśas triṣu saṅkarṣaṇa-pradyumnāniruddheṣv apy<BR>
adhīśaḥ | sarvāṃśitvād ataeva svārājya-lakṣmyā sarvādhika-paramānanda-<BR>
svarūpa-sampattyaiva prāpta-samasta-bhogaḥ | baliṃ tad-icchānusaraṇa-rūpam<BR>
arhaṇaṃ haradbhiḥ samarpayadbhiś cirair loka-pālair bhagavad-dṛṣṭy-<BR>
apekṣayā brahmādayas tāvad acira-loka-pālāḥ anityatvāt tataś ca cira-<BR>
kālīnair loka-pālair ananta-brahmāṇḍāntaryāmi-puruṣaiḥ kirīṭa-koṭi-dvārā<BR>
īḍitaṃ stutaṃ pāda-pīṭhaṃ yasya saḥ | atyanta-tiraskṛta-vācya-dhvaninā<BR>
parama-śreṣṭha ity arthaḥ | samasta-pāda-pāṭhe'pi (page 29) sa evārthaḥ |<BR>
śrī-kṛṣṇa iti kṛṣṇas tu bhagavān svayam itivat svayaṃ bhagavattām eva<BR>
vyanakti |<BR>
<BR>
|| 3.2 || śrīmad-uddhavo viduram || 76 ||<BR>
<BR>
[77]<BR>
<BR>
tad etat pūrṇatvaṃ dṛṣṭānta-dvārāpi darśitam asti |<BR>
<BR>
devakyāṃ deva-rūpiṇyāṃ viṣṇuḥ sarva-guhā-śayaḥ |<BR>
āvirāsīd yathā prācyāṃ diśīndur iva puṣkalaḥ || [BhP 10.3.8]<BR>
<BR>
yathā yathāvat sva-svarūpeṇaivety arthaḥ ||<BR>
<BR>
|| 10.3 || śrī-śukaḥ || 77 ||<BR>
<BR>
[78]<BR>
<BR>
yathā ca -<BR>
<BR>
akhaṇḍa-maṇḍalo vyomni rarājoḍu-gaṇaiḥ śaśī |<BR>
yathā yadu-patiḥ kṛṣṇo vṛṣṇi-cakrāvṛto bhuvi || [BhP 10.20.44]<BR>
<BR>
spaṣṭam || 10.20 || śrī-śukaḥ || 78 ||<BR>
<BR>
[79]<BR>
<BR>
tathā śrī-kṛṣṇa-pratinidhi-rūpatvād asya mahā-purāṇasya śrī-kṛṣṇa eva<BR>
mukhyo'bhidheya ity apy āha |<BR>
<BR>
kṛṣṇe sva-dhāmopagate dharma-jñānādibhiḥ saha |<BR>
kalau naṣṭa-dṛśām eṣa purāṇārko 'dhunoditaḥ || [BhP 1.3.43] <BR>
<BR>
spaṣṭam || 1.3 || śrī-sūtaḥ || 79 ||<BR>
<BR>
[80]<BR>
<BR>
tad evaṃ śrī-kṛṣṇasya svayaṃ bhagavattvaṃ darśitam | tat tu gati-sāmānyenāpi<BR>
labhyate | yathā mahābhārate -<BR>
<BR>
sarve vedāḥ sarva-vidyāḥ sarva-śāstrāḥ <BR>
sarve yajñāḥ sarva īḍyaś ca kṛṣṇaḥ | <BR>
viduḥ kṛṣṇaṃ brāhmaṇās tattvato <BR>
ye teṣāṃ rājan sarvājñāḥ samāptāḥ || iti | <BR>
<BR>
atra sarva-samanvaya-siddheḥ pūrṇatvam eva labhyate | evaṃ śrī-bhagavad-<BR>
upaniṣatsu ca - vedaiś ca sarvair aham eva vedyo vedānta-kṛd veda-vid eva<BR>
cāham [Bg 15.15] iti, brahmaṇo hi pratiṣṭhāham [Bg 14.27] ity ādi ca |<BR>
brahma-saṃhitāyām [5.29] -- cintāmaṇi-prakara-sadmasu kalpa-vṛkṣa-<BR>
lakṣāvṛteṣu surabhīr abhipālayantam ity ādikam upakramya -<BR>
<BR>
yasyaika-niśvasita-kālam athāvalambya<BR>
jīvanti loma-vilajā jagad-aṇḍa-nāthāḥ |<BR>
viṣṇur mahān sa iha yasya kalā-viśeṣo<BR>
govindam ādi-puruṣaṃ tam ahaṃ bhajāmi || iti [BrahmaS 5.30] |<BR>
<BR>
nanu pādmottara-khaṇḍādau sarvāvatārī para-vyomādhipatir nārāyaṇa eveti<BR>
śrūyate | pañcarātrādau tu vāsudevaḥ, na ca sa kṛṣṇa eveti vaktavyam | tat tu<BR>
sthāna-parikara-nāma-rūpāṇāṃ bhedāt | tarhi kathaṃ śrī-kṛṣṇasyaiva<BR>
sarvāvatāritvaṃ svayaṃ-bhagavattvaṃ vā ? tatrocyate śrī-bhāgavatasya sarva-<BR>
śāstra-cakravartitvaṃ prathama-sandarbhe praghaṭṭakenaiva darśitam |<BR>
pūrṇa-jñāna-prādurbhāvānantaram eva śrī-veda-vyāsena tat prakāśitam iti<BR>
ca tatraiva prasiddham | sphuṭam eva dṛśyate cāsminn apara-<BR>
śāstropamardakatvam |<BR>
<BR>
ity aṅgopadiśanty eke vismṛtya prāg udāhṛtam |<BR>
muni-vāsa-nivāse kiṃ ghaṭetāriṣṭa-darśanam || [BhP 10.57.31] ity ādau |<BR>
<BR>
evaṃ vadanti rājarṣe [BhP 10.77.30] ity ādau ca | ataeva navame'py uktam <BR>
<BR>
hitvā sva-śiṣyān pailādīn bhagavān bādarāyaṇaḥ |<BR>
mahyaṃ putrāya śāntāya paraṃ guhyam idaṃ jagau || [BhP 9.22.22] iti |<BR>
<BR>
tad evaṃ sarva-śāstropacaritatvaṃ siddham | tatra śrī-kṛṣṇasyaiva svayaṃ<BR>
bhagavattvaṃ nirūpitam | dṛśyate ca praśaṃsitur vaiśiṣṭyena praśaṃsyasyāpi<BR>
vaiśiṣṭyam | yathā grāmādhyakṣya-rāja-sabhayoḥ sarvottamatvena<BR>
praśasyamānau vastu-viśeṣau tāratamyam āpadyete | (page 30) tad evaṃ satsv<BR>
apy anyeṣu teṣv anyatra praśasteṣu śrī-bhāgavata-praśaṃsyamānasya śrī-<BR>
kṛṣṇasyaiva paramādhikyaṃ sidhyati | ataeva kṛṣṇas tu bhagavān svayam iti<BR>
sāvadhārāṇā śrutir anya-śruti-bādhiketi yuktam eva vyākhyātaṃ pūrvam<BR>
api | <BR>
<BR>
tataś ca te tu para-vyomādhipa-nārāyaṇa-vāsudevādayaḥ śrī-kṛṣṇasyaiva<BR>
mūrti-viśeṣā bhaveyuḥ | svayaṃ śrī-kṛṣṇas tu nārāyaṇas tvam ity ādy ukto<BR>
mahā-nārāyaṇo dvārakādi-prasiddho mahā-vāsudevaś ca bhavet | tataś ca<BR>
nārāyaṇa-vāsudevopaniṣadoḥ sa eva vyaktaḥ | brahmaṇyo devakī-putra iti<BR>
[NāU 4], devakī-nandano nikhilam ānandayād iti ca | tad ittham eva taṃ<BR>
vāsudevam api vibhūti-nirviśeṣatayā svayam eva spaṣṭam āha - vāsudevo<BR>
bhagavatām [BhP 11.19.29] iti spaṣṭam |<BR>
<BR>
 [81]<BR>
<BR>
tathā -<BR>
<BR>
sātvatāṃ nava-mūrtīnām ādi-mūrtir ahaṃ parā || iti [BhP 11.19.32]<BR>
<BR>
ṭīkā ca - sātvatāṃ bhāgavatānāṃ nava-vyūhārcane vāsudeva-saṅkarṣaṇa-<BR>
pradyumnāniruddha-nārāyaṇa-hayagrīva-varāha-nṛsiṃha-brahmāṇa iti yā<BR>
nava-mūrtayas tāsāṃ madhye vāsudevākhyā | ity eṣā |<BR>
<BR>
ataeva dṛśyate cādvaita-vādinām api sannyāsināṃ vyāsa-pūjā-paddhatau śrī-<BR>
kṛṣṇasya madhya-siṃhāsanasthatvaṃ vāsudevādīnāṃ vyāsādīnāṃ cāvaraṇa-<BR>
devatātvam iti | ataeva krama-dīpikāyām aṣṭākṣara-paṭale vāsudevādayas<BR>
tad-āvaraṇatvena śrūyante | yat tu vṛṣṇīnāṃ vāsudevo'smi [Gītā 10.37] iti<BR>
bhagavad-upaniṣadaḥ | tatra vāsudeva-śabdena vasudevāpatyārthena śrī-<BR>
baladeva evocyate | vaktā hi tatra śrī-kṛṣṇa eva | tataś ca sva-vibhūtiṃ<BR>
kathayati tasminn api vibhūtitvāropo na yujyate | vaktur anyatraiva śrotṛbhis<BR>
tat-pratīteḥ | tato mukhyārtha-bādhe tathaiva vyākhyā samucitā | tasmāt<BR>
sādhu vyākhyātam - vāsudevo bhagavatām ity ādi [BhP 11.19.29] |<BR>
<BR>
|| 11.19 || śrī-bhagavān || 80-81 ||<BR>
<BR>
[82]<BR>
<BR>
yasmād evaṃ sarvato'pi tasyotkarṣas tasmād evānyatas tadīya-nāmādīnām<BR>
api mahimādhikyam iti gati-sāmānyāntaraṃ ca labhyate | tatra nāmno yathā<BR>
brahmāṇḍa-purāṇe śrī-kṛṣṇāṣṭottara-śata-nāmāmṛta-stotre -<BR>
<BR>
sahasra-nāmnāṃ puṇyānāṃ trir-āvṛttyā tu yat phalam |<BR>
ekāvṛttyā tu kṛṣṇasya nāmaikaṃ tat prayacchati || iti |<BR>
<BR>
vyaktīkriyate cādhika-phalatvaṃ kṛṣṇa-nāmnaḥ pādme pātāla-khaṇḍe śrī-<BR>
mathurā-māhātmye śrī-mahādevasyaiva vākye - tārakāj jāyate muktiḥ<BR>
prema-bhaktis tu pārakād iti | pūrvam atra mocakatva-premadatvābhyāṃ<BR>
tāraka-pāraka-saṃjñe rāma-kṛṣṇa-nāmnor hi vihite | tatra ca rāma-nāmni<BR>
mocakatva-śaktir evādhikā śrī-kṛṣṇa-nāmni tu mokṣa-sukha-tiraskāri-<BR>
premānanda-dātṛtva-śaktiḥ samadhiketi bhāvaḥ | ittham evoktaṃ viṣṇu-<BR>
dharmottare -<BR>
<BR>
yac chaktir nāma yat tasya tasminn eva ca vastuni |<BR>
sādhakaṃ puruṣa-vyāghra saumya-krūreṣu vastuṣu || iti |<BR>
<BR>
kiṃ ca śrī-kṛṣṇa-nāmno māhātmyaṃ nigadenaiva śrūyate prabhāsa-purāṇe<BR>
śrī-nārada-kuśadhvaja-saṃvāde śrī-bhagavad-uktau - nāmnāṃ mukhyatamaṃ<BR>
nāma kṛṣṇākhyaṃ me parantapa iti | tad evaṃ gati-sāmānyena nāma-mahima-<BR>
dvārā tan-mahimātiśayaḥ sādhitaḥ | tathā tadīya-guṇa-rūpa-līlā-mathurādi-<BR>
sthānānām api tat-tac-chāstra-pratipādyamānaiḥ sarvādhika-mahimabhir apy<BR>
asāv anusandheyaḥ | vistara-bhiyā tu nodāhriyate |<BR>
(page 31)<BR>
[Sarva-saṃvādinī: etad anantaraṃ gati-sāmānya-prakaraṇ śrī-kṛṣṇa-nāma-<BR>
māhātmye sahasra-nāmnām ity ādi-brahmāṇḍa-vākyānantaram eva<BR>
vyākhyeyam | yathā <BR>
<BR>
sarvārtha-śakti-yuktasya deva-devasya cakriṇaḥ |<BR>
yac cābhirucitaṃ nāma tat sarvārtheṣu yojayet ||<BR>
<BR>
iti viṣṇu-dharma-dṛṣṭyā sarveṣām eva bhagavan-nāmnāṃ niraṅkuśa-<BR>
mahimatve sati samāhṛtānām uccāraṇam api nānārthakaṃ saṃskāra-pracaya-<BR>
hetutvād ekasyaivoccārāra-pracayavad iti nāma-kaumudī-kārair aṅgīkṛtam |<BR>
tathā samāhṛta-sahasra-nāma-trir-āvṛtti-śakteḥ kṛṣṇa-nāmoccāraṇa-vaśyaṃ<BR>
mantavyam | atra devadevasya yad abhirucitaṃ priyaṃ nāma tat sarvārtheṣu<BR>
yojayed ity api kecid vyācakṣate | yathā hareḥ priyeṇa govinda-nāmnā<BR>
nihatāni sadyaḥ iti |<BR>
<BR>
nanu bṛhat-sahasra-nāma-stotraṃ nityam eva paṭhantīṃ devīṃ prati sahasra-<BR>
nāma-tat-tulyaṃ rāma-nāma varānane ity ādy-upapattyā rāma-nāmnaiva<BR>
sahasra-nāma-phalaṃ bhavatīti bodhayan śrī-mahādevas tat-sahasra-<BR>
nāmāntargata-kṛṣṇa-nāmnām api gauṇatvaṃ bodhayati | tarhi kathaṃ<BR>
brahmāṇḍa-vacanam aviruddhaṃ bhavati | ucyate prastutasya bṛhat-sahasra-<BR>
nāma-stotrasyaivaikayā vṛttyā yat phalaṃ tad bhavatīti rāma-nāmni<BR>
prauḍhiḥ | kṛṣṇa-nāmni tu dvigāva-sambhavāt sahasra-nāmnām iti bahu-<BR>
vacanāt tādṛśānāṃ bahūnāṃ sahasra-nāma-stotrāṇāṃ trir-āvṛttyā tu yat<BR>
phalaṃ tad bhavatīti tato'pi mahatī prauḍhiḥ | ataeva tatra <BR>
<BR>
samasta-japa-yajñānāṃ phaladaṃ pāpa-nāśanam | <BR>
śṛṇu devi pravakṣyāmi nāmnām aṣṭottaraṃ śatam || <BR>
<BR>
ity uktvā anyeṣām api japānāṃ vedādy-uktānāṃ phalam antarbhāvitam |<BR>
tataś ca prauṅhyādhikyād uttarasya pūrvasmād balavattve sati pūrvasya<BR>
mahimāpi tad-aviruddha eva vyākhyeyaḥ | tadā hi yadyapy evam eva śrī-<BR>
kṛṣṇavat tan-nāmno'pi sarvataḥ śakti-pūrṇatayā sarveṣām api nāmnām<BR>
avayavitvam eva tathāpi avayava-sādhāraṇyena phalaṃ bhavet | yathā sākṣān-<BR>
mukter api dātuḥ śrī-viṣṇor ādhānasya yajñāṅgatvena kriyamāṇasya svarga-<BR>
mātra-pradatvam | yathā vā veda-japatas tad-antargata-bhagavan-mantreṇāpi<BR>
na brahma-lokādhika-phala-prāptiḥ | yathātraiva tāvat kevalaṃ rāma-nāmaiva<BR>
sakṛd vadato'pi bṛhat-sahasra-nāma-phalam antarbhūta-rāma-nāmaikona-<BR>
sahasra-nāmakaṃ sampūrṇam | bṛhat-sahasra-nāmāpi paṭhato bṛhat-sahasra-<BR>
nāma-phalaṃ na tv adhikam ekona-sahasra-nāma-phalam iti | ataeva<BR>
sādhāraṇānāṃ keśavādi-nāmnāpi tadīyatā-vailakṣaṇyenāgṛhyamāṇānām<BR>
avatārāntara-nāma-sādhāraṇa-phalam eva jñeyam | nāma-kaumudyāṃ tu<BR>
sarvānartha-kṣaya eva jñānājñāna-viśeṣo niṣiddhaḥ na tu premādi-phala-<BR>
tāratamye | tad evaṃ kṛṣṇa-nāmnaḥ sādhāraṇa-phala-dattve sati - sahasra-<BR>
nāmabhis tulyaṃ rāma-nāma varānana ity api yuktam uktam | vastutas tv evaṃ<BR>
sarvāvatārāvatāriṇām abhyaḥ śrī-kṛṣṇa-nāmno'bhyadhikaṃ phalaṃ svayaṃ<BR>
bhagavattvāt tasya | <BR>
<BR>
nanu yathā darśa-paurṇamāsyādy-aṅga-bhūtayā pūrṇāhūtyā sarvān kāmān<BR>
avāpnoti ity ādāv arthavādatvaṃ tathaivātrobhayatrāpi bhaviṣyatīti cet, na |<BR>
bṛhat-sahasra-nāma-stotraṃ paṭhitvaiva bhojana-kāriṇīṃ devīṃ prati rāma-<BR>
nāmaiva sakṛt kīrtayitvā kṛta-kṛtyā satī mayā saha bhuṅkṣveti sākṣād-<BR>
bhojane śrī-mahādevena pravartanāt | kṛṣṇ-nāmni tu tathārtha-vādatvaṃ<BR>
dūrotsāritam eveti || [End Sarva-saṃvādinī]<BR>
<BR>
ittham eva śrī-kṛṣṇasyaivāsamorddhva-mahimatvāt svayam eva tenāpi sakala-<BR>
bhakta-vṛnda-vandita-bhagavat-praṇayaṃ śrīmad-arjunaṃ prati sarva-<BR>
śāstrārtha-sāra-bhūta-śrī-gītopasaṃhāra-vākye nijākhila-prādurbhāvāntara-<BR>
bhajanam atikramya sva-bhajanam eva sarva-guhyatamatvenopadiṣṭam |<BR>
yathāha - kartuṃ necchasi yan mohāt kariṣyasy avaśo'pi tad [Gītā 18.60] ity<BR>
anantaram -<BR>
<BR>
īśvaraḥ sarva-bhūtānāṃ hṛd-deśe 'rjuna tiṣṭhati |<BR>
bhrāmayan sarva-bhūtāni yantrārūḍhāni māyayā ||<BR>
tam eva śaraṇaṃ gaccha sarva-bhāvena bhārata |<BR>
tat-prasādāt parāṃ śāntiṃ sthānaṃ prāpsyasi śāśvatam ||<BR>
iti te jñānam ākhyātaṃ guhyād guhyataraṃ mayā |<BR>
vimṛśyaitad aśeṣeṇa yathecchasi tathā kuru ||<BR>
sarva-guhyatamaṃ bhūyaḥ śṛṇu me paramaṃ vacaḥ |<BR>
iṣṭo 'si me dṛḍham iti tato vakṣyāmi te hitam ||<BR>
man-manā bhava mad-bhakto mad-yājī māṃ namaskuru |<BR>
mām evaiṣyasi satyaṃ te pratijāne priyo 'si me ||<BR>
sarva-dharmān parityajya mām ekaṃ śaraṇaṃ vraja |<BR>
ahaṃ tvā sarva-pāpebhyo mokṣayiṣyāmi mā śucaḥ || [Gītā 18.61-66]<BR>
<BR>
eṣām arthaḥ - aśocyān anvaśocas tvam ity ādi [Gītā 2.11] grantho na<BR>
yuddhābhidhāyakaḥ, yataḥ kartum ityādi tataḥ paramārthābhidhāyaka<BR>
evāyaṃ tatrāpi guhyataraṃ sarva-guhyatamaṃ ca śṛṇu ity āha | īśvara ity ādi |<BR>
ya eka sarvāntaryāmī īśvaraḥ sa eva sarvāṇi saṃsāra-yantrāruḍhāni bhūtāni<BR>
māyayā bhrāmayan teṣām eva hṛd-deśe tiṣṭhati sarva-bhāvena puruṣa<BR>
evadaṃ sarvam [ŚvetU 3.15] iti bhāvanāyāḥ sarvendriya-pravaṇatayā vā parāṃ<BR>
śāntiṃ tadīyāṃ paramāṃ bhaktiṃ śamo man-niṣṭhatā buddher [BhP 11.19.36]<BR>
ity ukteḥ | sthānaṃ tadīyaṃ dhāma guhyād brahma-jñānād api guhyataraṃ<BR>
dvayoḥ prakarṣe tarap | <BR>
<BR>
athedam api nijaikānta-bhakta-varāya tasmai na paryāptam iti avadhyāya<BR>
svayam eva mahā-kṛpā-bhareṇodghāṭita-parama-rahasyaḥ śrī-bhagavān<BR>
anyām api pradyumna-saṅkarṣaṇa-vāsudeva-parama-vyomādhipa-lakṣaṇa-<BR>
bhajanīya-tāratamya-gamyāṃ bhajana-krama-bhūmikām atikramyaiva<BR>
sarvato'py upādeyam eva sahasopadiśati sarva-guhyatamaṃ bhūyaḥ [18.64] iti |<BR>
yadyapi guhyatamatvokter eva guhya-guhyatarābhyām api prakṛṣṭam idam<BR>
ity āyāti tathāpi sarva-śabda-prayogo guhyatamam api parama-vyomādhipādi-<BR>
bhajanārtha-śāstrāntara-vākyam atyeti, tasya yāvad-artha-vṛttikatvāt |<BR>
bahūnāṃ prakarṣe tamap | ataeva paramam | sva-kṛta-tādṛśa-hitopadeśa-<BR>
śravaṇe hetum āha iṣṭo'si me dṛḍham itīti | paramāptasya mamaitādṛśaṃ<BR>
vākyaṃ tvayāvaśyaṃ śrotavyam iti bhāva ity arthaḥ | <BR>
<BR>
svasya ca tādṛśa-rahasya-prakāśane hetum āha tata iti | tatas tādṛśeṣṭatvād<BR>
eva hetoḥ | tad evam autsukyam ucchalayya kiṃ tad ity apekṣāyāṃ<BR>
sapraṇayāśru-kṛtāñjalim etaṃ praty āha man-manā iti | mayi tvan-mitratayā<BR>
sākṣād asmin sthite śrī-kṛṣṇe mano yasya tathāvidho bhava | evaṃ mad-<BR>
bhakto mad-eka-tātparyako bhavety ādi | sarvatra mac-chabdāvṛttyā mad-<BR>
bhajanasyaiva nānā-prakāratayā āvṛttiḥ kartavyā | na tv īśvara-tattva-mātra-<BR>
bhajanasyeti bodhyate | sādhanānurūpam eva phalam āha mām evaiṣyasīti |<BR>
anenaiva-kāreṇāpy ātmanaḥ sarva-śreṣṭhatvaṃ sūcitam | anyasya (page 32)<BR>
kā vārtā mām eveti | etad eva phalaṃ śrī-parīkṣitāpi vyaktīkariṣyate kaliṃ<BR>
prati | <BR>
<BR>
yas tvaṃ kṛṣṇe gate dūraṃ<BR>
saha gāṇḍīva-dhanvanā |<BR>
śocyo'sy aśocyān rahasi <BR>
praharan vadham arhasi || [BhP 1.17.6] iti |<BR>
<BR>
satyaṃ te ity anenātrārthe tubhyam eva śape'ham iti praṇaya-viśeṣo darśitaḥ |<BR>
punar apy atikṛpayā sarva-guhyatamam ity ādi vākyārthānāṃ puṣṭy-artham<BR>
āha pratijāne iti |<BR>
<BR>
nanu nānā-pratibandha-vikṣiptasya mama kathaṃ tvan-manastvādikam eva<BR>
sidhyet tatrāha sarveti | sarva-śabdena nitya-paryantā dharmāḥ vivakṣitāḥ |<BR>
pari-śabdena teṣāṃ svarūpato'pi tyāgaḥ samarthitaḥ | pāpāni pratibandhās<BR>
tad-ājñayā parityāge pāpānutpatteḥ | tad eva vyatirekena draḍhayati mā śuca<BR>
iti | tatra --<BR>
<BR>
aśocyān anvaśocas tvaṃ <BR>
prajñā-vādāṃś ca bhāṣase |<BR>
gatāsūn agatāsūṃś ca <BR>
nānuśocanti paṇḍitāḥ || [Gītā 2.11]<BR>
<BR>
ity upakrama-vākye tasyāpaṇḍitatvaṃ vyajya śoka-parityāgena mat-<BR>
kṛtopadeśam eva gṛhāṇeti vivakṣitam | tataś ca tāratamya-jñānārtham eva<BR>
bahudhopadiśyāpi mahopasaṃhāra-vākya-sthasya tv asyopadeśasya paramatvaṃ<BR>
nirdiśya śoka-parityāgena tam etam evopadeśaṃ tvaṃ gṛhāṇeti dvayor<BR>
vākyayor ekārtha-pravṛttatvam api spaṣṭam |<BR>
<BR>
Sarva-saṃvādinī -- atha īśvaraḥ sarva-bhūtānām ity ādi-śrī-gītā-padya-<BR>
ṣaṭke vyākhyānāntaram eva vyākhyeyam | tathā hi - atra kaścid vadati<BR>
īśvaraḥ sarva-bhūtānām ity ādau sarva evedam īśvara iti bhāvena yad-<BR>
bhajanaṃ, tatra jñānāṃśa-sparśaḥ | iha tu manmanā bhavetyādi-śuddhaiva<BR>
bhaktir upadiṣṭety ata eva sarvaguhyatmatvam | kiṃ vā pūrveṇa vākyena<BR>
parokṣatayaiveśvaram uddiśyāpareṇa tam evāparokṣatayā nirdiṣṭavān ity ata<BR>
eva na ca vaktavayam | pūrvam api --<BR>
<BR>
man-manā bhava mad-bhakto <BR>
mad-yājī māṃ namaskuru |<BR>
mām evaiṣyasi yuktvaivam <BR>
ātmānaṃ matparāyaṇaḥ || [9.34] <BR>
<BR>
ity ādibhiḥ śuddha-bhajanasyoktatvāt | tathāpi adhiyajño'ham evātra dehe<BR>
deha-bhṛtāṃ varaḥ [Gītā 8.4] ity ādau ca svasyāntaryāmitvena coktatvāt |<BR>
sarva-guhyatamatva-guhyataratvayor anupapattir iti | yad yad eva pūrvaṃ<BR>
sāmānyatayoktaṃ tasyaivānte vivicya nirdiṣṭatvāt | ucyate - na tāvad bhajana-<BR>
tāratamyam | atra bhajanīya-tāratamyasyāpi sambhave gauṇa-mukhya-<BR>
nyāyena bhajanīya evārtha-sampratīteḥ | mukhyatvaṃ ca tasya phalam ata<BR>
upapatter iti [Vs 3.2.29] nyāyena | viśeṣatas tu tac-chabdena na svayam eva tad-<BR>
rūpa iti mac-chabdena svayam evaitad-rūpa iti ca bhedasya vidyamānatvāt<BR>
upadeśa-dvaye nijenaudāsīnyenāveśena ca liṅgenāpūrṇatvopalambhanāt |<BR>
phala-bheda-vyapadeśenaiva-kāreṇa ca tad-arthasyaiva puṣṭatvāt | sākṣād eva<BR>
bhajanīya-tāratamyam upalabhyate | vastutas tu sarva-bhāvenety asya<BR>
sarvendriya-pravaṇatayety evārthaḥ | gauṇa-mukhya-nyāyenaiva jñāna-<BR>
miśrasya sarvātmatā-bhāvanā-lakṣaṇa-bhajana-rūpārthasya bādhitatvāt | <BR>
<BR>
sthānaṃ prāpsyasi śāśvatam iti loka-viśeṣa-prāpter eva nirdiṣṭatvāt | tasmān<BR>
na ca bhajanāvṛtti-tāratamyāvakāśaḥ | na ca bhajanīyasyaiva<BR>
parokṣāparokṣatayā nirdeśayos tāratamyam | tadaiva tayā<BR>
prācīnayārvācīnayā cānayā gati-kriyayā saṅkoca-vṛttir iyaṃ kalpanīyā |<BR>
yady antaryāmiṇaḥ sakāśād anyā parāvasthā na śrūyate, śāstre śrūyate tu<BR>
tad-avasthātaḥ parā, tato'pi parā ca sarvatra | atraiva tāvat<BR>
sādhibhūtādhidaivaṃ māṃ cādhiyajñaṃ ca ye viduḥ [Gītā 7.30] ity ādau<BR>
bheda-vyapadeśāt | tatra saha-yukte'pradhāne [Pāṇ 2.3.17] iti<BR>
smaraṇenādhiyajñasyāntar-yāmiṇaḥ sahārtha-tṛtīyāntatayā labdha-samāsa-<BR>
padasya svasmād apradhānatvoktes tataḥ paratvaṃ śrī-kṛṣṇasya vyaktam eva |<BR>
adhiyajño'ham evātra [Gītā 8.4] ity ādau ca tad eva vyajyate | eṣa vai<BR>
bhagavān droṇaḥ prajā-rūpeṇa vartate [BhP 1.7.45] itivat | tasmād bhajanīya-<BR>
tāratamya-vivakṣayaivopadeśa-tāratamyaṃ siddham | eṣa tu vātivadati yaḥ<BR>
satyenātivadati [ChāU 7.16.1] itivat yaḥ satyena brahmaṇaiva pratipādya-<BR>
bhūtena sarvaṃ vādinam atikramya vadati eṣa eva sarvam atikramya vadatīty<BR>
arthaḥ | tad evam arthe sati yathā tatra vādasyātiśāyitā-liṅgena nāmādi-<BR>
prāṇa-paryantāni tat-prakaraṇa uttarottara-bhūmatayopadiṣṭāny api sarvāṇi<BR>
vastūny atikramya brahmaṇa eva bhūmatvaṃ sādhyate tadvad atrāpy<BR>
upadeśādhikyena pratipādyādhikyam iti | ataḥ śrī-kṛṣṇasyaivādhikyam ity<BR>
ante'py uktam iti dik | [end Sarva-saṃvādinī]<BR>
<BR>
ataḥ śrī-kṛṣṇasyaivādhikyaṃ siddham | ataeva asad-vyapadeśān neti cen na<BR>
dharmāntareṇa vākya-śeṣād [Vs. 2.1.17] iti nyāyād<BR>
upasaṃhārasyaivopakramārthasya ca sarva-śāstrārthatvāt tatroktaṃ viśva-<BR>
rūpam abhi tad-adhīnām eva | tac ca yuktam | tenaiva darśitatvāt | tatra ca -<BR>
<BR>
<BR>
ity arjunaṃ vāsudevas tathoktvā<BR>
svakaṃ rūpaṃ darśayām āsa bhūyaḥ || [Gītā 11.50]<BR>
<BR>
ity narākāra-caturbhuja-rūpasyaiva svakatva-nirdeśāt | tad viśva-rūpaṃ na<BR>
tasya sākṣāt svarūpam iti spaṣṭam | ataeva parama-bhaktasyārjunasyāpi na<BR>
tad-abhīṣṭam, kintu tadīyaṃ svayaṃ rūpam evābhīṣṭam | adṛṣṭa-pūrvaṃ<BR>
hṛṣito 'smi dṛṣṭvā bhayena ca pravyathitaṃ mano me [Gītā 11.45] | ity ādy<BR>
ukteḥ | tad-darśanārtham arjunaṃ prati divya-dṛṣṭi-dāna-liṅgena tasyaiva<BR>
māhātmyam iti tu bāla-kolāhalaḥ | narākṛti paraṃ brahma iti, tad amitaṃ<BR>
brahmādvayaṃ śiṣyate iti [BhP 10.14.18], yan-mitraṃ paramānandam [BhP<BR>
10.14.32] iti, sa eva nityātma-sukhānubhūty-abhi-vyudasta-māyaḥ [BhP 10.12.39]<BR>
iti, sa tvaṃ vibho katham ihākṣa-pathaḥ pratīta iti ca, tathā brahmaṇo hi<BR>
pratiṣṭhāham [Gītā 14.27] iti, nāhaṃ prakāśaḥ sarvasya [Gītā 7.25] iti ca<BR>
śravaṇena prakṛṣṭa-dṛṣṭes tatrāpy akaraṇatvād bhagavac-chakti-viśeṣa-<BR>
saṃvalita-dṛṣṭer eva tatra karaṇatvāt | tatas tasyā dṛṣṭer divyatvaṃ dānaṃ ca<BR>
narākāra-para-brahma-darśana-hetu-lakṣaṇāyās tat-svābhāvika-dṛṣṭer<BR>
anyāsau deva-vapur darśana-hetur ity apekṣayāiva | tac ca narākṛti-para-<BR>
brahma divya-dṛṣṭibhir api durdarśam ity uktam -<BR>
<BR>
sudurdarśam idaṃ rūpaṃ dṛṣṭavān asi yan mama |<BR>
devā apy asya rūpasya nityaṃ darśanakāṅkṣiṇaḥ || [Gītā 11.52] ity ādinā |<BR>
<BR>
kintu bhaktyaiva sudarśanam ity apy uktam | <BR>
<BR>
bhaktyā tv ananyayā śakya aham evaṃvidho 'rjuna |<BR>
jñātuṃ draṣṭuṃ ca tattvena praveṣṭuṃ ca paraṃtapa || [Gītā 11.54] ity ādinā |<BR>
<BR>
na ca sudurdarśam (page 33) ity ādikaṃ viśva-rūpa-param | dṛṣṭvedaṃ<BR>
mānuṣaṃ rūpam [Gītā 11.51] ity āder evāvyavahita-pūrvoktatvāt viśva-rūpa-<BR>
prakaraṇasya tad-vyavadhānāc ca | tathā caikādaśe sarveṣāṃ devādīnām<BR>
āgamane vyacakṣatāvitṛptākṣāḥ kṛṣṇam adbhuta-darśanam [BhP 11.6.5] iti |<BR>
tatraivānyatra govinda-bhuja-guptāyām [BhP 11.2.1] ity ādi | saptame yūyaṃ<BR>
nṛloke [7.10.48] ityādi ca | tṛtīye ca vismāpanaṃ svasya ca [3.2.12] | <BR>
<BR>
ata upasaṃhārānurodhena sva-vākya-tātparyeṇa cāsyāpi prakaraṇasya śrī-<BR>
kṛṣṇa-paratvam eva | tasmāt śrī-kṛṣṇa-gītāsu ca śrī-kṛṣṇasyaiva svayaṃ<BR>
bhagavattvaṃ siddham | tad uktam --<BR>
<BR>
ekaṃ śāstraṃ devakī-putra-gītam<BR>
eko devo devakī-putra eva |<BR>
karmāpy ekaṃ devakī-putra-sevā<BR>
mantro'py eko devakī-putra-nāma || iti |<BR>
<BR>
tathā śrī-gopāla-pūrva-tāpanī-śrutāv api munayo ha vai brahmāṇam ūcuḥ,<BR>
kaḥ paramo devaḥ [GTU 1.2] ity ādy-anantaraṃ tad u hovāca brāhmaṇaḥ |<BR>
kṛṣṇo vai paramaṃ daivatam [GTU 1.3] ity ādi | upasaṃhāre ca - tasmāt kṛṣṇa<BR>
eva paro devas taṃ dhyāyet taṃ raset taṃ yajed ity oṃ tat sad [GTU 1.49] iti | <BR>
<BR>
kiṃ bahunā sarvāvatārāvatāri-vilakṣaṇā mahā-bhagavattā-mudrāḥ sākṣād<BR>
eva tatra vartanta iti śrūyate pādmādhyāya-trayeṇa | yathā tadīyā kiyantaḥ<BR>
ślokāḥ | <BR>
<BR>
brahmovāca -<BR>
śṛṇu nārada vakṣyāmi pādayoś cihna-lakṣaṇam |<BR>
bhagavat-kṛṣṇa-rūpasya hy ānandaika-ghanasya ca ||<BR>
avatārā hy asaṅkhyeyāḥ kathitā me tavānagha |<BR>
paraṃ samyak pravakṣyāmi kṛṣṇas tu bhagavān svayam ||<BR>
devānāṃ kārya-siddhy-artham ṛṣīṇāṃ ca tathaiva ca |<BR>
āvirbhūtas tu bhagavān svānāṃ priya-cikīrṣayā ||<BR>
yair eva jñāyate devo bhagavān bhakta-vatsalaḥ |<BR>
tāny ahaṃ veda nānyo'sti satyam etan mayoditam ||<BR>
ṣoḍaśaiva tu cihnāni mayā dṛṣṭāni tat-pade |<BR>
dakṣiṇenāṣṭa-cihnāni itare sapta eva ca ||<BR>
dhvajāḥ padmaṃ tathā vajram aṅkuśo yava eva ca |<BR>
svastikaṃ cordhva-rekhā ca aṣṭa-koṇas tathaiva ca ||<BR>
saptānyāni pravakṣyāmi sāmprataṃ vaiṣṇavottama |<BR>
indra-cāpaṃ trikoṇaṃ ca kalasaṃ cārdha-candrakam ||<BR>
ambaraṃ matsya-cihnaṃ ca goṣpadaṃ saptamaṃ smṛtam |<BR>
aṅkāny etāni bho vidvan dṛśyante tu yadā kadā ||<BR>
kṛṣṇākhyaṃ tu paraṃ brahma bhuvi jātaṃ na saṃśayaḥ |<BR>
dvayaṃ vātha trayaṃ vātha catvāraḥ pañca eva vā ||<BR>
dṛśyante vaiṣṇava-śreṣṭha avatāre kathañcana || ity ādi |<BR>
ṣoḍaśaṃ tu tathā cihnaṃ śṛṇu devarṣi-saptam |<BR>
jambū-phala-samākāraṃ dṛśyate yatra kutracit || ity antam |<BR>
<BR>
Sarva-saṃvādinī: atha śṛṇu nārada pravakṣyāmīty-ādi-caraṇa-cihna-<BR>
pratipādaka-pādma-vacanāntaṃ ādi-śabdād etāny api padyāni jñeyāni | <BR>
<BR>
madhye dhvajā tu vijñeyā padmaṃ tryāṅgulam ānataḥ |<BR>
vajraṃ vai dakṣiṇe pārśve aṅkuśo vai tad-agrataḥ ||<BR>
yavo'py aṅguṣṭha-mūle syāt svastikaṃ yatra kutracit |<BR>
ādiṃ caraṇam ārabhya yāvad vai madhyamā sthitā ||<BR>
tāvad vai cordhva-rekhā ca kathitā pādma-saṃjñake |<BR>
aṣṭa-koṇaṃ tu bho vatsa mānaṃ cāṣṭāṅgulaiś ca tat ||<BR>
nirdiṣṭaṃ dakṣiṇe pāde ity āhur munayaḥ kila |<BR>
evaṃ pādasya cihnāni tāny eva vaiṣṇavottama ||<BR>
dakṣiṇetara-sthānāni saṃvadāmīha sāmpratam |<BR>
caturaṅgula-mānena tv aṅgulīnāṃ samīpataḥ ||<BR>
indra-cāpaṃ tato vidyād anyatra na bhavet kvacit |<BR>
trikoṇaṃ madhya-nirdiṣṭaṃ kalaso yatra kutracit ||<BR>
aṣṭāṅgula-pramāṇena tad bhaved ardha-candrakam |<BR>
ardha-candra-samākāraṃ nirdiṣṭaṃ tasya suvrata ||<BR>
bindur vai matsya-cihnaṃ ca ādyante vai nirūpitam |<BR>
goṣpadaṃ teṣu vijñeyam ādyāṅgula-pramāṇataḥ || ity ādi |<BR>
<BR>
tad-agre ca -<BR>
ṣoḍaśaṃ tu tathā cihnaṃ śṛṇu devarṣi-sattama |<BR>
jambū-phala-samākāraṃ dṛśyate yatra kutracit |<BR>
tac cihnaṃ ṣoḍaśaṃ proktam ity āhur munayo'naghāḥ || iti |<BR>
<BR>
atra vaiṣṇavottamety-ādikaṃ śrī-nārada-sambodhanam | yadā kadeti yadā<BR>
kadācid evety arthaḥ | madhyamā-pārṣṇi-paryantayoḥ samadeśo madhyas<BR>
tatra dhvajā dhvajaḥ | try-aṅgula-mānataḥ | pādāgre try-aṅgula-pramāṇa-<BR>
deśaṃ parityajyety arthaḥ | padyasyādho dhvajaṃ dhatte sarvānartha-jaya-<BR>
dhvajam iti skānda-saṃvādāt | <BR>
<BR>
atra kutracit parita ity arthaḥ ādim aṅguṣṭha tarjanī-sandhim ārabhya<BR>
madhyamā yāvat tāvad ūrdhva-rekhā vyavasthitā pādma-saṃjñake purāṇe<BR>
kathitety arthaḥ | aṣṭāṅgulair mānaṃ tad iti madhyamāṅguly-agrād<BR>
aṣṭāṅgula-mānaṃ parityajyety arthaḥ | tāvad vistāratvena vyākhyāyāṃ<BR>
sthānāsamāveśaḥ | ataeva pūrvam api tathā vyākhyātam | evam uttaratrāpi<BR>
jñeyam | indra-cāpaṃ trikoṇārdha-candrakāṇi kramād adho'adhobhāga-<BR>
sthānāni | anyatreti | śrī-kṛṣṇād anyatrety arthaḥ | bindur ambaraṃ | ādau<BR>
caraṇasyādideśa tad-aṅgula-samīpe binduḥ | ante pārṣṇi-deśe matsya-cihnaṃ<BR>
ṣoḍaśa-cihnam ubhayor api jñeyam | dakṣiṇādy-aniyamenoktatvāt | atra<BR>
dakṣiṇāṅguṣṭhādhaś cakraṃ vāmāṅguṣṭhādhas tan mukhaṃ daraṃ ca<BR>
skāndoktānusāreṇa | te hi śrī-kṛṣṇe'py anyatra śrūyate | yathā ādi-vārāhe<BR>
mathurā-maṇḍala-māhātmye - <BR>
<BR>
yatra kṛṣṇena saṃkīrṇaṃ krīḍitaṃ ca yathā-sukham |<BR>
cakrāṅkita-padā tena sthāne brahma-maye śubhe || iti | <BR>
<BR>
śrī-gopāla-tāpanyāṃ -- śaṅkha-dhvajātapatrais tu cihnitaṃ ca pada-dvayam<BR>
[GTU 2.62] iti | ātapatram idaṃ cakrādhastāj jñeyam | dakṣiṇasya prādhānyāt<BR>
tatraiva sthāna-samāveśāc ca | aṅguli-parimāṇa-mātra-dairghyāc<BR>
caturdaśāṃśena tad-vistārāt | ṣaṣṭhāṃśena jñeyam | anyatra dairghye<BR>
caturdaśāṅguli-parimāṇatvena vistāre ṣaḍ-aṅguli-parimāṇatvena prasiddher<BR>
iti | [end Sarva-saṃvādinī]<BR>
<BR>
tasmād asty eva svayaṃ bhagavattvaṃ śrī-kṛṣṇasyaiva | <BR>
<BR>
[Vṛ. here reads -- tathā ca brahma-vaivarte bhagavad-avatāra-prasaṅge sūta-<BR>
vākyam--<BR>
<BR>
avatārā hy asaṅkhyeyā āsan sattva-svabhāvinaḥ |<BR>
viśatis teṣu mukhyān yān śrutvā mucyen mahāṃhasaḥ || <BR>
<BR>
ity ādinā prāyaśaḥ śrī-bhāgavatavat śrī-kṛṣṇa-saṃhitāṃs tān gaṇayitvā<BR>
punar āha - <BR>
<BR>
nara-siṃhādayo'nye'pi sarva-pāpa-vināśanāḥ | <BR>
yad-vibhūti-viśeṣeṇālaṅkṛtaṃ bhuvi jāyate | <BR>
tat sarvam avagantavyaṃ kṛṣṇāṃśāṃśa-samudbhavam || [end Vṛ. section]<BR>
<BR>
tad itthaṃ sarvam abhipretya mahopakramaṃ ślokam eva śrī-viṣṇu-purāṇīya-<BR>
bhagavac-chabda-niruktivat sākṣāt śrī-kṛṣṇābhidheyatvenāpi yojayati<BR>
janmādyasya [BhP 1.1.1] iti |<BR>
<BR>
narākṛti (page 34) paraṃ brahma iti [Vṛ. reads here: purāṇa-vargāt, tasmāt<BR>
kṛṣṇa eva paro devaḥ [GTU 1.49] iti gopāla-tāpanī-śruteś ca | [end Vṛ.<BR>
addition] paraṃ śrī-kṛṣṇaṃ dhīmahi | <BR>
<BR>
asya svarūpa-lakṣaṇam āha satyam iti | satya-vrataṃ satya-paraṃ tri-satyam<BR>
[BhP 10.2.26] ity ādau tathā-śrutatvāt | <BR>
<BR>
[Vṛ. reads here: ô<BR>
satye pratiṣṭhitaḥ kṛṣṇaḥ satyam atra pratiṣṭhitam |<BR>
satyāt satyaṃ ca govindas tasmāt satyo hi nāmataḥ || [Mbh 5.68.12]<BR>
ity udyama-parvaṇi sañjaya-kṛta-śrī-kṛṣṇa-nāma-niruktau ca tathā śrutatvāt |<BR>
[end Vṛ. addition]<BR>
<BR>
etena tad-ākārasyāvyabhicāritvaṃ darśitam | taṭastha-lakṣaṇam āha dhāmnā<BR>
svena ity āha | svena sva-svarūpeṇa dhāmnā śrī-mathurākhyena sadā nirastaṃ<BR>
kuhakaṃ māyā-kārya-lakṣaṇaṃ yena tam | <BR>
<BR>
mathyate tu jagat sarvaṃ <BR>
brahma-jñānena yena vā |<BR>
tat-sāra-bhūtaṃ yad yasyāṃ <BR>
mathurā sā nigadyate || [GTU 2.66] iti gopālottara-tāpanī-prasiddheḥ | <BR>
<BR>
līlām āha ādyasya nityam eva śrīmad-ānakadundubhi-vrajeśvara-<BR>
nandanatayā śrī-mathurā-dvārakā-gokuleṣu virājamānasyaiva tasya<BR>
kasmaicid arthāya loke prādurbhāvāpekṣayā | yataḥ śrīmad-ānakadundubhi-<BR>
gṛhāj janma tasmād ya itarataś ca itaratra śrī-vrajeśvara-gṛhe'pi anvayāt<BR>
putra-bhāvatas tad-anugatatvenāgacchat | uttareṇaiva ya iti padenānvayaḥ |<BR>
yata ity anena tasmād iti svayam eva labhyate | <BR>
<BR>
katham anvayāt ? tatrāha - artheṣu kaṃsa-vañcanādiṣu tādṛśa-bhāvavadbhiḥ<BR>
śrī-gokula-vāsibhir eva sarvānanda-kadamba-kādambinī-rūpā sā sā kāpi<BR>
līlā sidhyatīti tal-lakṣaṇeṣu vā artheṣu abhijñaḥ | tataś ca svarāṭ svair<BR>
gokula-vāsibhir eva rājate iti | tatra teṣāṃ prema-vaśatām āpannasyāpy<BR>
avyāha | tad-aiśvaryam āha tena iti | ya ādi-kavaye brahmaṇe brahmāṇaṃ<BR>
vismāpayituṃ hṛdā saṅkalpa-mātreṇaiva brahma-satya-jñānānantānanda-<BR>
mātraika-rasa-mūrti-mayaṃ vaibhavaṃ tene vistāritavān | yad yatas tathāvidha-<BR>
laukikālaukikatā-samucita-līlā-hetoḥ sūrayas tad-bhaktā muhyanti<BR>
premātiśayodayena vaivaśyam āpnuvanti | yad ity uttareṇāpy anvayāt | yad<BR>
yata eva tadṛśa-līlātas tejo-vāri-mṛdām api yathā yathāvad vinimayo bhavati |<BR>
tatra tejasaś cāndrāder vinimayo nistejo-vastubhiḥ saha dharma-parivartaḥ |<BR>
tat śrī-mukhādi-rucā candrāder nistejastvāvidhānāt nikaṭa-stha-nistejo-<BR>
vastunaḥ svabhāsā tejasvitāpādanāc ca | tathā vāri dravaś ca kaṭhinaṃ<BR>
bhavati | veṇu-vādyena mṛt-pāṣāṇādiḥ dravatīti | yataḥ śrī-kṛṣṇe tri-sargaḥ<BR>
śrī-gokula-mathurā-dvārakā-vaibhava-prakāśaḥ amṛṣā satya eveti |<BR>
<BR>
|| 1.1 || veda-vyāsaḥ || 82 ||<BR>
<BR>
[83]<BR>
<BR>
evaṃ sarvopasaṃhāra-vākyam api tatraiva saṃgacchate kasmai yena vibhāsita<BR>
ity ādi [BhP 12.13.19] | <BR>
<BR>
yo brahmāṇaṃ vidadhāti pūrvaṃ <BR>
yo vidyās tasmai gāpayati sma kṛṣṇaḥ |<BR>
taṃ hi devam ātma-buddhi-prakāśaṃ<BR>
mumukṣur vai śaraṇam amuṃ vrajet || [GTU 1.26]<BR>
<BR>
iti gopāla-pūrva-tāpanī-śruteḥ | vyākṛtaṃ ca dvitīya-sandarbhe tasyaiva catuḥ-<BR>
ślokī-vaktṛtvam api ||<BR>
<BR>
|| 12.13 || śrī-sūtaḥ || 83 ||<BR>
<BR>
[84]<BR>
tad evam abhyāsādīny api tasmin vispaṣṭāny eva pūrvodāhṛta-vākyeṣu | tad<BR>
etat śrīmad-gītā-gopāla-tāpanyādi-śāstra-gaṇa-sahāyasya nikhiletara-śāstra-<BR>
śata-praṇata-caraṇasya śrī-bhāgavatasyābhiprāyeṇa śrī-kṛṣṇasya svayaṃ<BR>
bhagavattvaṃ karatala iva darśitam | śrī-bhāgavatasya ca sa (page 35) eva<BR>
pratipādya iti purāṇāntareṇaiva ca svayaṃ vyākhyātam | yathā brahmāṇḍa-<BR>
purāṇe śrī-kṛṣṇāṣṭottara-śata-nāmāmṛta-stotre śrī-kṛṣṇasya nāma-viśeṣa<BR>
eva śuka-vāg-amṛtābdhīndur iti |<BR>
<BR>
atha tasya mahā-vāsudevatve siddhe śrī-baladevādīnām api mahā-<BR>
saṃkarṣaṇāditvaṃ svata eva siddham | yad-rūpaḥ svayaṃ bhagavān tad-rūpā<BR>
eva te bhavitur mahantīti | ataḥ śrī-balarāmasya yat kaścid āveśāvatāratvaṃ<BR>
manyate tad asat | dṛśyate ca śrī-kṛṣṇa-rāmayor yugalatayā varṇanena sama-<BR>
prakāśatvam - tāv aṅghri-yugmam anukṛṣya sarīsṛpantau [BhP 10.8.22], yad<BR>
viśveśvarayor yācñāṃ [BhP 10.23.37], dadarśa rāmaṃ kṛṣṇaṃ ca [BhP 10.38.27],<BR>
tau rejatū raṅga-gatau mahā-bhujau [BhP 10.43.19] ity ādau | <BR>
<BR>
loke'pi sūrya-candramasāv eva yugalatayā varṇyete | na tu sūrya-śukrau |<BR>
ataeva harivaṃśe'pi vāsudeva-māhātmye rāma-kṛṣṇayor dṛṣṭāntaḥ<BR>
sūryācandramasāv iti | tathā dhvaja-vajrāṅkuśāmbhojaiś cihnitair aṅghribhir<BR>
vrajam | śobhayantau mahātmānau [BhP 10.38.30] ity evaṃ bhagaval-lakṣaṇāny<BR>
api tatra śrūyante, na tv evaṃ pṛthv-ādiṣu | tasmād eṣa tan-mahimāpi<BR>
varṇyate --<BR>
<BR>
naitac citraṃ bhagavati hy anante jagad-īśvare |<BR>
otaṃ protam idaṃ yasmiṃs tantuṣv aṅga yathā paṭaḥ || [BhP 10.15.35]<BR>
<BR>
spaṣṭam || 10.15 || śrī-śukaḥ || 84 ||<BR>
<BR>
[85]<BR>
<BR>
kiṃ ca --<BR>
<BR>
saptamo vaiṣṇavaṃ dhāma yam anantaṃ pracakṣate |<BR>
garbho babhūva devakyāṃ harṣa-śoka-vivardhanaḥ || [BhP 10.2.5]<BR>
<BR>
garbho babhūva na tu garbhe babhūveti saptamy-antānuktyā sākṣād<BR>
evāvatāratvaṃ sūcitam ||<BR>
<BR>
|| 10.2 || sa eva ||85||<BR>
<BR>
[86]<BR>
<BR>
ata idam apy evam eva vyākhyeyam --<BR>
<BR>
vāsudeva-kalānantaḥ sahasra-vadanaḥ svarāṭ |<BR>
agrato bhavitā devo hareḥ priya-cikīrṣayā || [BhP 10.1.24]<BR>
<BR>
śrī-vasudeva-nandanasya vāsudevasya kalā prathamo'ṃśaḥ śrī-saṃkarṣaṇaḥ |<BR>
tasya śrī-saṃkarṣaṇatvaṃ svayam eva na tu saṃkarṣaṇāvatāratvenety āha --<BR>
svarāṭ svenaiva rājate iti | ataevānantaḥ kāla-deśa-pariccheda-rahitaḥ | ataeva<BR>
māyayā tasya garbha-samaya ākarṣaṇaṃ ca yuktam | pūrṇasya<BR>
vāstavākarṣaṇāsambhavād iti kecit | etad-vidha-kārye ca tad-<BR>
akuṇṭhecchātmaka-cic-chakty-āviṣṭaiva sā prabhavet | uktaṃ ca tadānīṃ tad-<BR>
āviṣṭatvaṃ tasyāḥ -- ādiṣṭā prabhunāṃśena kāryārthe sambhaviṣyati [10.1.25]<BR>
iti | miliṣyatīti tatra hy arthaḥ | ataeva ekānaṃśeti | tasyā nāma | eko'naṃśo<BR>
yatreti niruktir iti kecit | ya eva śeṣākhyaḥ sahasra-vadano'pi bhavati | yato<BR>
devo nānākāratayā dīvyatīti | tad-uktaṃ śrī-yamunā-devyā --<BR>
<BR>
rāma rāma mahā-bāho na jāne tava vikramam |<BR>
yasyaikāṃśena vidhṛtā jagatī jagataḥ pateḥ || [BhP 10.65.28] iti |<BR>
<BR>
ekāṃśena śeṣākhyena iti ṭīkā ca | anyathā tad-ekāvayavaikadeśa-<BR>
rūpārthatve yenaikāṃśeneti yac-chabdasya karṛtva-nirdeśa eva yuktaḥ syāt |<BR>
tad-aṃśāvayavaika-deśa-rūpārthatve yenaikāṃśeneti yac-chabdasya kartṛtva-<BR>
nirdeśa eva yuktaḥ syāt | tad-aṃśāvatāra-lakṣaṇārthāntara-pratīti-nirasanāya<BR>
mahā-vidvad-vākyatvāt | sambandha-nirdeśena tu ṭīkā-vyākhyaiva<BR>
sphuṭatarā | ekāṃśe mukhyasyaiva (page 36) kartṛtvasya nirvāja-pratītir na<BR>
tv aupacārikasyeti | <BR>
<BR>
evaṃ śrī-lakṣmaṇasyāpy antima-daśānukaraṇasyāpy antima-daśānukaraṇa-<BR>
līlāyāṃ śrūyate skāndīyāyodhyā-māhātmye --<BR>
<BR>
tataḥ śeṣātmatāṃ yātaṃ lakṣmaṇaṃ satya-saṅgaram |<BR>
uvāca madhuraṃ śakraḥ sarvasya ca saḥ paśyataḥ ||<BR>
indra uvāca --<BR>
lakṣmaṇottiṣṭha śīghraṃ tvam ārohasva padaṃ svakam |<BR>
deva-kāryaṃ kṛtaṃ vīra tvayā ripu-nisūdana ||<BR>
vaiṣṇavaṃ paramaṃ sthānaṃ prāpnuhi svaṃ sanātanam |<BR>
bhavan-mūrtiḥ samāyātā śeṣo'pi bila-sat-phaṇaḥ || ity ādi |<BR>
<BR>
tataś ca --<BR>
ity uktvā sura-rājendro lakṣmaṇaṃ sura-saṅgataḥ |<BR>
śeṣaṃ prasthāpya pātāle bhū-bhāra-dharaṇa-kṣamam ||<BR>
lakṣmaṇaṃ yānam āropya pratasthe divam ādarāt || iti |<BR>
<BR>
ato nārāyaṇa-varmaṇy api -- yajñaś ca lokād avatāt kṛtāntād balo gaṇāt<BR>
krodha-vaśād ahīndraḥ || iti baladevasya śeṣād anyatvaṃ śakty-atiśayaś ca<BR>
darśitaḥ | janāntād iti pāṭhe'pi janānāṃ nāśād iti sa evārthaḥ | ataḥ<BR>
śeṣākhyaṃ dhāma māmakam iti [BhP 10.2.8] ity atrāpi śiṣyate śeṣa-saṃjña<BR>
itivat avyabhicāryāṃśa evocyate | seṣasyākhyā khyātir yasmād iti vā |<BR>
śrīmad-ānakadundubhinā ca śrī-kṛṣṇa-sāmyenaiva nirdiṣṭam -- yuvāṃ na<BR>
naḥ sutau sākṣāt pradhāna-puruṣeśvarau [BhP 10.85.18] iti |<BR>
<BR>
atra sākṣād eveti tv adhikam upajīvyam | atha yadi prāyo māyāṃ tu me<BR>
bhartur nānyā me'pi vimohinī [BhP 10.13.37] tad-<BR>
vākyānusāreṇāveśāvatāratvaṃ mantavyaṃ tadā pūrva-grantha-balāt śrī-<BR>
baladeve svāṃśatvam eveti, kintu śeṣākhya-tad-āviṣṭa-pārṣada-viśeṣasya tad-<BR>
antaḥ-pātāt tad-aṃśenaiva tad-vyavahāra ity api mantavyam ||<BR>
<BR>
[Vṛ. reads here: tad evam eka-rūpatve'pi prāyo māyāṃ tu me bhartur nānyā<BR>
me'pi vimohinī ity ādau yat tasmiṃs tasya bhaktiḥ śrūyate tat tu lakṣmyā iva<BR>
draṣṭavyam | [end Vṛ. addition]<BR>
<BR>
|| 10.2 || śrī-brahmā devān || 86 ||<BR>
<BR>
[87]<BR>
<BR>
atha śrī-pradyumnasyāpi śiva-netra-dagdhaḥ smaro jāto'yam iti yac chrūyate<BR>
tad apy eka-deśa-prastāva-mātram | tasya śrī-gopāla-tāpanī-śruty-ādau --<BR>
yatrāsau saṃsthitaḥ kṛṣṇas tribhiḥ śaktyā samāhitaḥ |<BR>
rāmāniruddha-pradyumnai rukmiṇyā sahito vibhuḥ || [GTU 2.36]<BR>
<BR>
ity ādinā nitya-śrī-kṛṣṇa-catur-vyūhāntaḥ-pātitatayā prasiddhes tathā<BR>
sambhavābhāvāt | tasya smarasyāpi sādhāraṇa-devatā-viśeṣa-mātratvena<BR>
prasiddhatve caturvyūhāntaḥ-pātitāyām ayogyatamatvāt | tasmād<BR>
vakṣyamāṇābhiprāyeṇaivaitad āha --<BR>
<BR>
kāmas tu vāsudevāṃśo dagdhaḥ prāg rudra-manyunā |<BR>
dehopapattaye bhūyas tam eva pratyapadyata || [BhP 10.55.1]<BR>
<BR>
avedajñasyāpi brāhmaṇye saty eva brāhmaṇas tu vedajña itivat tu śabdo'tra<BR>
mukhyatāṃ sūcayati | tataḥ kāmas tu vāsudevāṃśa ity asya vāsudevāṃśo yaḥ<BR>
kāmaḥ sa eva mukhya ity arthaḥ | tu-śabdo'yaṃ bhinnopakrame vā | tato<BR>
vāsudevāṃśas tu kāma ity anvaye'pi pūrvavad evārthaḥ | tad evaṃ sati yaḥ<BR>
prāg rudrasya manyunā dagdho devatā-viśeṣaḥ kāmaḥ sa dehopapattaye tat-<BR>
kopa-dagdhatayā nityam evānaṅgatāṃ prāptasya svato dehāpatty-abhāvād<BR>
deha-prāpty-arthaṃ tam eva vāsudevāṃśaṃ pradyumnākhyaṃ kāmam eva<BR>
pratyapadyata praviṣṭavān | bhūyaḥ-śabdena pradyumnād eva pūrvam apy<BR>
udbhūto'sāv iti bodhyate | yad vā yas tu prāg rudra-kopenādagdho na<BR>
dagdhaḥ sa bhūyaḥ prakaṭa-līlāyāṃ dehopapattaye (page 37) sva-mūrti-<BR>
prakāśanārthaṃ, taṃ vāsudevam eva praviṣṭavān | adagdhatve hetur<BR>
vāsudevāṃśa iti ||<BR>
<BR>
[88]<BR>
<BR>
pūrvoktam eva vyanakti -<BR>
<BR>
sa eva jāto vaidarbhyāṃ kṛṣṇa-vīrya-samudbhavaḥ |<BR>
pradyumna iti vikhyātaḥ sarvato'navamaḥ pituḥ || [BhP 10.55.2]<BR>
<BR>
yaḥ kṛṣṇa-vīrya-samudbhavo yaś ca pradyumna iti vikhyātaḥ, sa eva prakaṭa-<BR>
līlāvasare'po vaidarbhyāṃ jāta āvirbhūtaḥ | na tv anyaḥ prākṛta-kāma eva |<BR>
tatra hetuḥ sarvato guṇa-rūpādiṣv aśeṣeṣv eva dharmeṣu pituḥ śrī-kṛṣṇād<BR>
anavamaḥ tulya eveti | anyathā tādṛśānavamatvaṃ na kalpata iti bhāvaḥ |<BR>
tasmād yathā mahābhārate sarvatra śrīmad-arjunasya naratva-prasiddhāv api<BR>
pañcendropākhyāne indratva-prasiddhiḥ indrasyāpi tatra praveśa-vivakṣayā<BR>
ghaṭate tadvad atrāpi | <BR>
<BR>
ataḥ śrī-nāradena ratyai tathopadeśas tathā tat-prāptiś ca na doṣāya | pūrva-<BR>
padyasya uttarasminn arthe śrī-nāradopadeśa-balenaiva dagdha-kāmasya<BR>
praveśas tatra gamyaḥ | tataḥ sākṣāt pradyumna-saṅgame yogyatā cāsyāḥ<BR>
sparśa-maṇivat tat-sāmīpya-guṇād eva mantavyā | śrī-pradyumnasya nija-<BR>
śaktis tu śrīmad-aniruddha-mātaiveti jñeyam | ataḥ tāpanī-śruti-labdho'rthaḥ<BR>
samañjasaḥ ||<BR>
<BR>
|| 10.55 || śrī-śukaḥ || 87-88 ||<BR>
<BR>
[89]<BR>
<BR>
evam aniruddhasyāpi sākṣāc caturvyūhatve liṅgam āha -<BR>
<BR>
api svid āste bhagavān sukhaṃ vo<BR>
yaḥ sātvatāṃ kāma-dugho 'niruddhaḥ |<BR>
yam āmananti sma hi śabda-yoniṃ<BR>
mano-mayaṃ sattva-turīya-tattvam || [BhP 3.1.34]<BR>
<BR>
śabda-yoniṃ niśvāsa-vyañjita-veda-vṛndam | evaṃ vā are asya mahato bhūtasya<BR>
niśvasitam etad yad ṛg-vedaḥ [BAU 2.4.10] ity ādi-śruteḥ | manomayaṃ citte<BR>
vāsudevavan manasy upāsyam | sattvaṃ śuddha-sattvātmakaḥ śrī-vāsudevādi-<BR>
rūpo bhagavān tatra turīyaṃ rūpam | ato bāṇa-yuddhādau<BR>
bandhanānukaraṇādikam ātmecchāmayī līlaiva śrī-rāmacandrādivat | asya<BR>
pādma-bṛhat-sahasra-nāmni māhātmya-nāmāni caitāni -<BR>
<BR>
aniruddho bṛhad-brahma prādyumnir viśva-mohanaḥ |<BR>
catur-ātmā catur-varṇaś catur-yuga-vidhāyakaḥ ||<BR>
catur-bhedaika-viśvātmā sarvotkṛṣṭāṃśa-koṭi-sūḥ |<BR>
āśrayātmā... || iti |<BR>
<BR>
ataḥ śrī-kṛṣṇa-vyūhatvena mahāniruddhatvād asyaivāvirbhāva-viśeṣaḥ<BR>
pralayārṇavādi-dhāmā puruṣa iti jñeyam | ata evābhedena jagṛhe pauruṣaṃ<BR>
rūpaṃ bhagavān [BhP 1.3.1] ity-ādy-uktaṃ mūla-saṅkarṣaṇādy-aṃśair eva<BR>
hītara-saṅkarṣaṇādy-avasthā-trayaṃ puruṣaṃ prakāśayatīti | tathaivābhedena<BR>
viṣṇu-dharmottare'pīdam uktaṃ tatra | śrī-vajra-praśnaḥ -<BR>
<BR>
kas tv asau bāla-rūpeṇa kalpānteṣu punaḥ punaḥ |<BR>
dṛṣṭo yo na tvayā jñātas tatra kautūhalaṃ mama ||<BR>
<BR>
śrī-mārkaṇḍeyottaraṃ ca -<BR>
bhūyo bhūyas tv asau dṛṣṭo mayā devo jagat-patiḥ |<BR>
kalpa-kṣayeṇa vijñātaḥ sa māyā-mohitena vai ||<BR>
kalpa-kṣaye vyatīte tu taṃ devaṃ prapitāmahāt |<BR>
aniruddhaṃ vijānāmi pitaraṃ te jagat-patim || iti | [1.79.1-3]<BR>
<BR>
[Vṛ. adds here: bhīṣma-parvaṇi duryodhanaṃ prati bhīṣma-śikṣāyāṃ śrī-<BR>
kṛṣṇasyāvatārārambhe gandha-mādanam āgatasya brahmaṇas tad-āvirbhāvaṃ<BR>
manasi paśyatas tu bālasya tad idaṃ vacanam --<BR>
<BR>
sṛṣṭvā saṃkarṣaṇaṃ devaṃ svayam ātmānam ātmanā |<BR>
kṛṣṇa tvam ātmanāsrākṣīḥ pradyumnaṃ cātma-saṃbhavam ||<BR>
pradyumnāc cāniruddhaṃ tvaṃ yaṃ vidur viṣṇum avyayam |<BR>
aniruddho 'sṛjan māṃ vai brahmāṇaṃ loka-dhāriṇam ||<BR>
vāsudeva-mayaḥ so 'haṃ tvayaivāsmi vinirmitaḥ || [MBh 6.61.65-67] [Vṛ addition<BR>
ends]<BR>
<BR>
ataeva ca pūrvam api ca jagṛhe pauruṣaṃ rūpam ity atra śrī-kṛṣṇasya<BR>
aniruddhāvatārāntaḥ-pātitvaṃ na vyākhyātam ||<BR>
<BR>
|| 3.1 || viduraḥ śrīmad-uddhavam || 89 ||<BR>
<BR>
[90]<BR>
<BR>
tad etat tasya caturvyūhātmakasyaiva pūrṇatvaṃ vyākhyātam | śrī-<BR>
gopālottara-tāpanyām api (page 38) tathaivāyaṃ praṇavārthatvena darśitaḥ -<BR>
<BR>
<BR>
rohiṇī-tanayo rāmo a-kārākṣara-sambhavaḥ |<BR>
taijasātmakaḥ pradyumno u-kārākṣara-sambhavaḥ ||<BR>
prājñātmako'niruddho ma-kārākṣara-sambhavaḥ |<BR>
ardha-mātrātmakaḥ kṛṣṇo yasmin viśvaṃ pratiṣṭhitam || iti [GTU 2.55-56]<BR>
<BR>
atha śrī-kṛṣṇe'vatarati tat-tad-aṃśāvatārāṇām api praveśa iti yad uddiṣṭaṃ<BR>
tad yathā atra kṛṣṇas tu bhagavān svayam ity ādikaṃ siddham eva tathā tasya<BR>
tad-rūpeṇaiva śrī-vṛndāvanādau sarvadāvasthāyitvaṃ pratipādayiṣyāmaḥ |<BR>
<BR>
atha ca śrī-hari-vaṃśa-mate upendra evāvatatāreti | jaya-vijaya-śāpa-prastāve<BR>
ca - yāsyāmi bhavanaṃ brahmann etad-ante evānagha [BhP 11.3.31] ity atra ca<BR>
pāhi vaikuṇṭha-kiṅkarān [BhP 11.6.27] ity atra ca svāmi-vyākhyānusāreṇa<BR>
vikaṇṭhā-suta eveti kvacit kṣīrodaśāyya eveti kvacit puruṣa eveti, kvacin<BR>
nārāyaṇa-rṣir eveti bṛhat-sahasra-nāmni lakṣmaṇasyaiva balarāmatva-<BR>
kathanena śrī-rāghava eveti kvacin nārāyaṇa-keśa evety ādikaṃ nānā-<BR>
vidhatvaṃ śrūyate | evaṃ caikaṃ sandhitsato'nyat pracyavato'tra satyaṃ ca sarvaṃ<BR>
vākyam |<BR>
[Vṛ. adds: yathā sva-maty-anubhavānurūpāt nānā-vākyaika-vākyatā ca |<BR>
yathā krama-mukti-mārge'rcir-ādi-krama evāṅgī, nāḍī-raśmy-ādi-mārgās<BR>
tu tad-aṅgatvenaiva arcir-ādinā tat-prathiteḥ [Vs. 4.3.1] iti sūtre svīkriyante<BR>
tadvat | yataḥ svayaṃ bhagavaty avatarati sarve'pi te praviṣṭā iti yadā yat<BR>
kiñcid yenānubhūtam, tadā tena tad eva nirdiṣṭam iti | [Vṛ. ends here.] <BR>
<BR>
tasmād vidvadbhir evaṃ vicāryatām - svayaṃ bhagavati tasmin praveśaṃ vinā<BR>
kathaṃ tat sambhaved iti | dṛśyate ca tasmāt keṣāṃcid aṃśānāṃ punar<BR>
āvirbhāvaḥ yathā pradyumnādīnām | ataeva vikuṇṭhā-sutasya<BR>
praveśābhiprāyeṇaiva śiśupāla-dantavakrayoḥ śrī-kṛṣṇa-sāyujyam eva<BR>
tadānīṃ jātam - punar avatāra-līlām āptau śrī-vikuṇṭhā-sute sva-dhāma-<BR>
gate pārṣadatva-prāptiḥ | yathoktaṃ śrī-nāradena -<BR>
<BR>
vairānubandha-tīvreṇa dhyānenācyuta-sātmatām |<BR>
nītau punar hareḥ pārśvaṃ jagmatur viṣṇu-pārṣadau || [BhP 7.1.46] iti |<BR>
<BR>
tathā hari-vaṃśe ca kṣīroda-śāyino mukuṭe daityāpahṛte daitya-māraṇāya<BR>
garuḍo yāvat kṛta-vilambas tāvat śrī-kṛṣṇo'vatatāra | tataś cāsau mukuṭam<BR>
āhṛtya tatra cordhva-loke kutrāpi bhagavantam adṛṣṭvā gomanta-śirasi śrī-<BR>
kṛṣṇāyaiva samarpitavān iti prasiddhiḥ |<BR>
<BR>
[Vṛ. adds: evam eva bali-sad-gatayoḥ śrī-kṛṣṇa-rāmayos tad-dvārastha-viṣṇu-<BR>
darśanam | kintu tat-tad-vākyārtha-paryālocanayā keṣāṃcin mūrty-ākarṣaṇaṃ<BR>
hari-vaṃśa-gata-giri-guhāśayana-paryālocanayā tu tac-chakty-ākarṣaṇam iti<BR>
labhyate | tac ca tadānīm ātmani sarveṣām eva bhaktānām ekatānatākṛti-<BR>
līlā-kautukārtham eveti ca gamyate | [Vṛ. addition ends here.] <BR>
<BR>
ato yathā krama-mukti-mārge'rcir-ādi-krama evāṅgī nāḍī-raśmy-ādi-vidhi-<BR>
kramas tu tad-aṅgatvenaiva prastūyate tadvad ihāpīti | arcir-ādinā tat-<BR>
prathiteḥ [Vs. 4.3.1] ity eṣa nyāyo'tra dṛṣṭāntayitavyaḥ | <BR>
<BR>
tvaṃ brahma paramaṃ vyoma puruṣaḥ prakṛteḥ paraḥ |<BR>
avatīrṇo 'si bhagavan svecchopātta-pṛthag-vapuḥ || [BhP 11.11.28]<BR>
(page 39)<BR>
sākṣād bhagavān eva tvam avatīrṇo'si | bhagavata eva vaibhavam āha -<BR>
brahmatvaṃ parama-vyomākhyo vaikuṇṭhas tvaṃ prakṛteḥ paraḥ puruṣo'pi<BR>
tvam iti | bhagavān api kathambhūtaḥ sann avatīrṇaḥ | <BR>
<BR>
[Vṛ. adds: svecchāmayasya ity anusāreṇa sveṣāṃ sarveṣām eva bhaktānāṃ yā<BR>
icchā tāṃ pūrayitum upāttāni tatas tataḥ svataḥ ākṛṣṭāni pṛthag-vapūṃṣi<BR>
nija-tat-tad-āvirbhāvā yena tathābhūtaḥ sann iti | taṃ prati yathāha jāmbavān<BR>
- <BR>
<BR>
yasyeṣad-utkalita-roṣa-kaṭākṣa-mokṣair<BR>
vartmādiśat kṣubhita-nakra-timiṅgilo 'bdhiḥ |<BR>
setuḥ kṛtaḥ sva-yaśa ujjvalitā ca laṅkā<BR>
rakṣaḥ-śirāṃsi bhuvi petur iṣu-kṣatāni || [BhP 10.56.58]<BR>
<BR>
yathā ca devāḥ -<BR>
<BR>
ketus tri-vikrama-yutas tri-patat-patāko<BR>
yas te bhayābhaya-karo 'sura-deva-camvoḥ |<BR>
svargāya sādhuṣu khaleṣv itarāya bhūman<BR>
pādaḥ punātu bhagavan bhajatām aghaṃ naḥ || [BhP 11.6.13]<BR>
<BR>
yathā vā brahmā nārāyaṇas tvam ity ādau nārāyaṇo'ṅga nara-bhū-jalāyanāt<BR>
[BhP 10.14.4] iti | ataevākrūraḥ -<BR>
<BR>
adbhutānīha yāvanti bhūmau viyati vā jale |<BR>
tvayi viśvātmake tāni kiṃ me 'dṛṣṭaṃ vipaśyataḥ || [BhP 10.41.4]<BR>
<BR>
ataeva -<BR>
<BR>
govinda-bhuja-guptāyāṃ dvāravatyāṃ kurūdvaha |<BR>
avātsīn nārado 'bhīkṣṇaṃ kṛṣṇopāsana-lālasaḥ || [BhP 11.2.1] [Vṛ. addition<BR>
ends here.] <BR>
svecchayopāttāni tatas tata ākṛṣṭāni pṛthag-vapūṃṣi nija-tat-tad-āvirbhāvā<BR>
yena tathābhūtaḥ sann iti |<BR>
<BR>
|| 11.11 || uddhavaḥ śrī-bhagavantam || 90 ||<BR>
<BR>
[91]<BR>
<BR>
tad evaṃ pramāṇavattve prayojanavattve sthite tam eva praveśam āha -<BR>
<BR>
sva-śānta-rūpeṣv itaraiḥ sva-rūpair<BR>
abhyardyamāneṣv anukampitātmā |<BR>
parāvareśo mahad-aṃśa-yukto<BR>
hy ajo 'pi jāto bhagavān yathāgniḥ || [BhP 3.2.15]<BR>
<BR>
tac ca janma nija-tat-tad-aṃśāny ādāyaivety āha mahad-aṃśa-yuktaḥ |<BR>
mahataḥ svasyaivāṃśair yuktaḥ | mahāntaṃ vibhum ātmānam [KaṭhU 1.2.22]<BR>
ity ādi śruteḥ, mahac ceti [Vs 1.4.8] nyāya-prasiddheś ca | mahānto ye<BR>
puruṣādayo'ṃśās tair yukta iti vā | lokanāthaṃ mahad-bhūtam itivad<BR>
ātmatvāvyabhicāraḥ | mahadbhir aṃśibhir aṃśaiś ca yukta iti vā ||<BR>
<BR>
|| 3.2 || viduraṃ śrīmad-uddhavaḥ || 91 ||<BR>
<BR>
[92]<BR>
<BR>
tathaivam athāham aṃśa-bhāgena [BhP 10.2.9] ity ādāv apy evaṃ<BR>
vyākhyeyam | aṃśānāṃ bhāgo bhajanaṃ praveśo yatra tena paripūrṇa-rūpeṇa |<BR>
aṃśānāṃ bhajanena lakṣito vā prāpsyāmīti prakaṭa-līlābhiprāyeṇa<BR>
bhaviṣyan-nirdeśaḥ | ataeva tad-avatāra-samaye yugāvatārāś ca sa evety<BR>
abhipretyāha -<BR>
<BR>
āsan varṇās trayo hy asya gṛhṇato 'nuyugaṃ tanūḥ |<BR>
śuklo raktas tathā pīta idānīṃ kṛṣṇatāṃ gataḥ || [BhP 10.8.13]<BR>
<BR>
asya tava putrasya prati-yugaṃ tanuḥ yugāvatāra-līlāvatārān gṛhṇataḥ<BR>
prakaṭayato yadyapi śuklādayas trayo'py anye varṇā āsan tathāpi idānīm<BR>
asya prādurbhāvavati asmin dvāpare tu sa śuklo yugāvatāras tathā raktaḥ<BR>
pīto'pi | etad apy upalakṣaṇam anya-dvāpara-yugāvatāraḥ (page 40) śuka-<BR>
pakṣa-varṇo'pi kṛṣṇatām eva gata etasminn antarbhūta ity arthaḥ | tasmāt<BR>
kṛṣṇī-kartṛtvāt svayaṃ kṛṣṇatvāt sarvākarṣakatvāc ca kṛṣṇa ity ekam asya<BR>
nāmeti prākaraṇiko'py arthaḥ śreyān | tadānīṃ śrī-kṛṣṇasyaiva dvāpara-<BR>
yugāvatāratvaṃ śrī-karabhājanena yugāvatāropāsanāyām uktam, na tu<BR>
dvāparāntaravac-chuka-pakṣa-varṇasyānyasya -<BR>
<BR>
dvāpare bhagavāñ śyāmaḥ pīta-vāsā nijāyudhaḥ |<BR>
śrīvatsādibhir aṅkaiś ca lakṣaṇair upalakṣitaḥ ||<BR>
taṃ tadā puruṣaṃ martyā mahārājopalakṣaṇam |<BR>
yajanti veda-tantrābhyāṃ paraṃ jijñāsavo nṛpa || <BR>
namas te vāsudevāya namaḥ saṅkarṣaṇāya ca |<BR>
pradyumnāyāniruddhāya tubhyaṃ bhagavate namaḥ || [BhP 11.5.27-29] iti |<BR>
[Vṛ. adds here:] atra śrī-kṛṣṇatve liṅgaṃ mahārājopalakṣaṇam iti<BR>
vāsudevāyety ādi ca śrī-hari-vaṃśokta-rāja-rājābhiṣekād dvārakāyāṃ catur-<BR>
vyūhatva-prasiddheś ca | [end of Vṛ. addition.]<BR>
<BR>
|| 10.8 || gargaḥ śrī-nandam || 92 ||<BR>
<BR>
[93]<BR>
<BR>
tad evaṃ śrī-kṛṣṇasya svayaṃ bhagavattve suṣṭhu nirdhārite nityam eva tad-<BR>
rūpatvenāvasthitir api svayam eva siddhā | tathāpi manda-dhiyāṃ bhrānti-<BR>
hānārtham idaṃ viviriyate | tatra tāvad ārādhanā-vākyenaiva sā sidhyati |<BR>
ārādhyasyābhāve ārādhanānodanāyā vipralipsā-janyatvāpatteḥ | tac ca<BR>
paramāpte śāstre na sambhavati | sambhave ca puruṣārthābhāvāt<BR>
śāstrānarthakyam | <BR>
<BR>
Sarva-saṃvādinī - atha dvi-navatitama-vākyānantaraṃ nityatva-prakaraṇe<BR>
ôśāstrānarthakyamö ity asyānantaram idaṃ vivecanīyam | nanu bālāturādy-<BR>
upacchandana-vākyavat taj-jñāna-mātreṇāpi puruṣārtha-siddhir dṛśyate | tato<BR>
nārthāntara-sad-bhāve tat-smāraka-vākyaṃ kāraṇam | kintu prathamatas tad-<BR>
abhirucite tadānīm asaty api vastu-viśeṣe tadīya-hita-vastv-antara-<BR>
cittāvatārāya bālādīn iva mātrādi-vākyaṃ sa-guṇa-viśeṣe sādhakān<BR>
pravartayati śāstram | paścād yathā sva-hite krameṇa svayam eva pravartante<BR>
bālādayas tathā balavac chāstrāntaraṃ dṛṣṭvā nirguṇe vā nitya-prākaṭya-<BR>
vaikuṇṭha-nātha-lakṣaṇa-guṇe vā pravartasyanta iti | tan na | ananta-guṇa-<BR>
rūpādi-vaibhava-nityāspadatvāt | tad-rūpeṇāvasthitir nāsambhaviteti | yad<BR>
gataṃ bhavac ca bhaviṣyac ca [BAU 3.8.3] iti śruteḥ | <BR>
<BR>
sambhāvitāyāṃ tu tasyām avatāra-vākyaṃ cāvatārasya prapañca-gata-tadīya-<BR>
prakāśa-mātra-lakṣaṇatvāt | nārāyaṇādīnāṃ ca tatraivāvatāre praveśa-<BR>
mātra-vivakṣāto na virudhyate | kiṃ cottara-mīmāṃsāyāṃ tat-tad-upāsanā-<BR>
śāstroktā yā yā mūrtis tadvatī eva devatā iti siddhānta-grahaḥ | tataś ca taṃ<BR>
pīṭhagaṃ ye tu yajanti dhīrās teṣāṃ sukhaṃ śāśvataṃ netareṣām [GTU 1.20]<BR>
ity ādikā gopāla-tāpany-upaniṣadi yenāyathārthā manyate tasya tu mahad<BR>
eva sāhasam | atra ca śāśvata-sukha-phala-prāpti-śravaṇāt tat-pīṭhasya<BR>
yajanaṃ vinā jñānam ayaṃ jñānāt mokṣa iti śruteḥ | tatraiva ghorā iti<BR>
viśeṣaṇāt bālāturavad bhāvas teṣāṃ dūra evotsāritaḥ | netareṣām iti<BR>
nirdhāraṇe tad-yajanasya paramparā-hetutvam api niṣidhyate | ataeva nāma<BR>
brahmety upāsīta [ChāU 7.1.5] itivad atrāropo'pi na mantavyaḥ | tasmād<BR>
ārādhana-vākyena tasya nityatvaṃ sidhyaty eva svādhyāyādiṣṭa-devatā-<BR>
samprayoga iti smaraṇaṃ cātropaṣṭambhakam iti | [end Sarva-saṃvādinī]<BR>
<BR>
<BR>
<BR>
āropaś ca paricchinna-guṇa-rūpa eva vastuni kalpyate nānanta-guṇa-rūpe |<BR>
śrī-svāmi-caraṇair apīdam eva puṣṭam ekādaśa-samāptau dhāraṇā-dhyāna-<BR>
maṅgalam [BhP 11.31.6] ity atra dhāraṇāyā dhyānasya ca maṅgalaṃ śobhanaṃ<BR>
viṣayam itarathā tayor nirviṣayatvam | dṛśyate cādyāpy upāsakānāṃ<BR>
sākṣātkāras tat-phalas-prāptiś ceti bhāvaḥ | śrūyate caivaṃ pañcame navasu<BR>
varṣeṣu tat-tad-avatāropāsanādi | yathoktaṃ - navasv api varṣeṣu bhagavān<BR>
nārāyaṇo mahā-puruṣaḥ puruṣāṇāṃ tad-anugrahāyātma-tattva-<BR>
vyūhenātmanādyāpi sannidhīyate | [BhP 5.17.14] iti |<BR>
<BR>
sannidhānaṃ cedaṃ sākṣād-rūpeṇa śrī-pradyumnādau gati-vilāsāder<BR>
varṇitatvāt | tatra cātmanā svayam evety uktam | tathā nityatve eva<BR>
śālagrāma-śilādiṣu narasiṃhatvādi-bhedaś ca saṃgacchate | tat-tad-avatāra-<BR>
sānnidhyād eva hi tat-tad-bhedaḥ | tathā śrī-kṛṣṇam adhikṛtyāpi gītaṃ śrī-<BR>
kṛṣṇa-sahasra-nāma-prārambhe śrī-viṣṇu-dharmottare -- <BR>
<BR>
tasya hṛṣṭāśayaḥ stutyā viṣṇur gopāṅganāvṛtaḥ |<BR>
tāpiñcha-śyāmalaṃ rūpaṃ piñchottaṃsam adarśayat || iti |<BR>
<BR>
agre ca tad-vākyam -<BR>
mām avehi mahābhāga kṛṣṇaṃ kṛtya-vidāṃ vara | <BR>
puraskṛto'smi tvad-bhaktyā pūrṇāḥ santu manorathāḥ || iti |<BR>
<BR>
tathā pādme nirmāṇa-khaṇḍe - paśya tvaṃ darśayiṣyāmi svarūpaṃ veda-<BR>
gopitam iti śrī-bhagavad-vākyānantaraṃ brahma-vākyam -<BR>
<BR>
tato'paśyam ahaṃ bhūpa bālaṃ kālāmbuda-prabham |<BR>
gopa-kanyāvṛtaṃ gopaṃ hasantaṃ gopa-bālakaiḥ ||<BR>
kadamba-mūla āsīnaṃ pīta-vāsasam adbhutam |<BR>
vanaṃ vṛndāvanaṃ nāma nava-pallava-maṇḍitam || ity ādi |<BR>
<BR>
trailokya-saṃmohana-tantre śrīmad-aṣṭādaśākṣara-japa-prasaṅge -<BR>
<BR>
ahar-niśaṃ japed yas tu mantrī niyata-mānasaḥ |<BR>
sa paśyati na sandeho gopa-veśa-dharaṃ harim || iti |<BR>
<BR>
[Sarva-saṃvādinī: trailokya-saṃmohana-tantra-vacanānantaraṃ caivaṃ<BR>
vyākhyeyam | yadi vā śrī-kṛṣṇādīnāṃ svayaṃ-bhagavattvādikam<BR>
ananusandhāyaiva pralāpibhir upāsanānusāreṇānyadāpi kaścin mūla-bhūta-<BR>
bhagavān tad-rūpeṇopāsakebhyo darśanaṃ dadātīti mantavyam | tathāpi<BR>
śruty-ādi-prasiddhānāṃ tat-tad-upāsanā-pravāhāṇāṃ <BR>
<BR>
svayaṃ samuttīrya sudustaraṃ dyuman<BR>
bhavārṇavaṃ bhīmam adabhra-sauhṛdāḥ |<BR>
bhavat-padāmbhoruha-nāvam atra te<BR>
nidhāya yātāḥ sad-anugraho bhavān || [BhP 10.2.31] <BR>
<BR>
ity anusāreṇāvicchinna-sampradāyatvenādi-siddhatvāt anantatvāt keṣāṃcit<BR>
tac-caraṇāravindaika-sevā-mātra-puruṣārthānāṃ ye yathā māṃ prapadyante<BR>
[Gītā 4.11] iti nyāyena nitya-tad-ekopalabdhatvāt śrī-bhagavataḥ sarvadaiva<BR>
tat-tad-rūpeṇāvasthitir gamyate eva | ataeva bhagavat-padāmbhoruha-<BR>
nāvamātra te nidhāyety uktam | tad etām api paripāṭīṃ paścād vidhāyāha |<BR>
[end SS.]<BR>
<BR>
gautamīye ca sad-ācāra-prasaṅge -<BR>
ahar-niśaṃ japen mantraṃ mantrī niyata-mānasaḥ |<BR>
sa paśyati (page 41) na sandeho gopa-veśa-dharaṃ harim || iti |<BR>
<BR>
śrī-gopāla-tāpanī-śrutiś caivam - tadu hovāca brahmaṇo'sāv anvarataṃ me<BR>
dhyātaḥ stutaḥ parameśvaraḥ parārdhānte so'budhyata | gopaveśo me puruṣaḥ<BR>
purastādāvirbabhūva || [GTU 1.29] iti siddha-nirdeśo'pi śrūyate yathā vande<BR>
vṛndāvanāsīnam indirānanda-mandiram [NārP 1.1.1] iti bṛhan-<BR>
nāradīyārambhe maṅgalācaraṇam | <BR>
<BR>
gṛhaṃ santiṣṭhate yasya māhātmyaṃ daitya-nāyaka |<BR>
dvārakāyāḥ samudbhūtaṃ sānnidhyaṃ keśavasya ca |<BR>
rukmiṇī-sahitaḥ kṛṣṇo nityaṃ nivasate gṛhe ||<BR>
<BR>
iti skānde dvārakā-māhātmye baliṃ prati śrī-prahlāda-vākyam |<BR>
<BR>
vratinaḥ kārttike māsi snātasya vidhivan mama |<BR>
gṛhāṇārghyaṃ mayā dattaṃ danujendra-niṣūdana || [PadmaP 6.93.24]<BR>
<BR>
iti pādma-kārttika-māhātmye tat-prātaḥ-snānārghya-mantraḥ | evaṃ ca<BR>
śrīmad-aṣṭādaśākṣarādayo mantrās tat-tat-parikarādi-<BR>
viśiṣṭatayivārādhyatvena siddha-nirdeśam eva kurvanti | tad-āvaraṇādi-pūjā-<BR>
mantrāś ca | kiṃ bahunā karma-vipāka-prāyaścitta-śāstre'pi tayā śrūyate |<BR>
yad āha bodhāyanaḥ - homas tu pūrvavat kāryo govinda-prītaye tataḥ ity ādy<BR>
anantaraṃ ----<BR>
<BR>
govinda gopījana-vallabheśa <BR>
kaṃsāsuraghna tridaśendra-vandya |<BR>
godāna-tṛptaḥ kuru me dayālo<BR>
aṃśo-vināśaṃ kṣapitāri-varga || iti |<BR>
<BR>
anyatra ca yathā -- <BR>
govinda gopījana-vallabheśa <BR>
vidhvasta-kaṃsa tridaśendra-vandya |<BR>
govardhanādi-pravaraika-hasta<BR>
saṃrakṣitāśeṣa-gava-pravīṇa ||<BR>
go-netra-veṇu-kṣapaṇa prabhūtam <BR>
āndhyaṃ tathograṃ timiraṃ kṣipāṃśu || iti |<BR>
<BR>
spaṣṭaṃ ca tathātvaṃ śrī-gopāla-tāpanyāṃ - govindaṃ sac-cid-ānanda-<BR>
vigrahaṃ vṛndāvana-sura-bhūruha-talāsīnaṃ satataṃ sa-marud-gaṇo'haṃ<BR>
toṣayāmi [GTU 1.37] iti | <BR>
<BR>
ataeva puraskṛto'smi tvad-bhaktyā ity evoktam iti | alaṃ caivāṃ-vidha-<BR>
pramāṇa-saṅgraha-prapañcena | yataś cic-chakty-eka-vyañjitānāṃ tat-<BR>
paricchadādīnāṃ api tathā nityāvasthititvenāvirbhāva-tirobhāvāv eva dvitīya-<BR>
sandarbhe sādhitau staḥ | sarvathotpatti-nāśau tu niṣiddhau | tatas tad-<BR>
avatārāṇāṃ kim uta svayaṃ bhagavato vā tasya kim utatarām iti | yathā ca<BR>
vyākhyātaṃ jagṛhe pauruṣaṃ rūpam ity atra tattva-vāda-gurubhiḥ | vyakty-<BR>
apekṣayā jagṛhe | tathā ca tantra-bhāgavate -<BR>
<BR>
aheyam anupādeyaṃ yad rūpaṃ nityam avyayam |<BR>
sa evāpekṣya-rūpāṇāṃ vyaktim eva janārdanaḥ ||<BR>
agṛhṇād vyasṛjac ceti rāma-kṛṣṇādikāṃ tanum |<BR>
paṭhyate bhagavān īśo mūḍha-buddhi-vyapekṣayā ||<BR>
tamasā hy upagūḍhasya yat tamaḥ-pānam īśituḥ |<BR>
etat puruṣa-rūpasya grahaṇaṃ samudīryate ||<BR>
kṛṣṇa-rāmādi-rūpāṇāṃ loke vyakti-vyapekṣayā || iti |<BR>
<BR>
evam eva prathame dvādaśādhyāye vidhūya [BhP 1.12.11] ity-ādi-padye<BR>
svāmibhir api vyākhyātam - yatra dṛṣṭas tatraivāntarhitaḥ na tv anyatra<BR>
gataḥ | yato vibhuḥ sarva-gata iti | tathā mādhva-bhāṣya-pramāṇitā śrutiś ca<BR>
-<BR>
<BR>
vāsudevaḥ saṅkarṣaṇaḥ pradyumno'niruddho'haṃ matsyaḥ kūrmo varāho<BR>
narasiṃho vāmano rāmo rāmo rāmaḥ kṛṣṇo buddhaḥ kalkir ahaṃ śatadhāhaṃ<BR>
sahasradhāham ito'ham ananto'haṃ naivaite jāyante naite mriyante | naiṣām<BR>
ajñāna-bandho na muktiḥ sarva eva hy ete pūrṇā ajarā amṛtāḥ paramā<BR>
paramānandā iti caturveda-śikhāyām |<BR>
<BR>
tathā ca śrī-nṛsiṃha-purāṇe - yuge yuge viṣṇur anādi-mūrtim āsthāya viśvaṃ<BR>
paripāti duṣṭahā iti |<BR>
<BR>
tathā ca nṛsiṃha-tāpanyāṃ tad-bhāṣya-kṛdbhir vyākhyātam - etan nṛsiṃha-<BR>
vigrahaṃ nityam iti | śrutiś ca seyaṃ ṛtaṃ satyaṃ paraṃ brahma puruṣaṃ nṛ-<BR>
keśari-vigraham iti | evaṃ ca brāhma-pādmottara-khaṇḍādāv api śrī-matsya-<BR>
devādīnāṃ ca pṛthak pṛthag vaikuṇṭhādi-lokāḥ śrūyante | evam eva jaleṣu<BR>
māṃ (page 42) rakṣatu matsya-mūrtir iti nārāyaṇa-varmādy-uktam api<BR>
saṅgacchate | <BR>
<BR>
tasmāt svayaṃ bhagavati śrī-kṛṣṇe'py anyathāsambhāvanam anādi-pāpa-<BR>
vikṣepa eva hetuḥ | tad evam abhipretya tān durbuddhīn api bodhayituṃ tasya<BR>
svopāsyatvaṃ pratipādayann āha patir gatiś cāndhaka-vṛṣṇi-sātvatāṃ<BR>
prasīdatāṃ me bhagavān satāṃ patiḥ || [BhP 2.4.20] iti | spaṣṭam |<BR>
<BR>
|| 2.4 || śrī-śukaḥ || 93 ||<BR>
<BR>
[94]<BR>
<BR>
tathā - deve varṣati yajña-viplava-ruṣā ity-ādau prīyān na indro gavām [BhP<BR>
10.26.25] iti | spaṣṭam |<BR>
<BR>
|| 10.26 || śrī-śukaḥ || 94 ||<BR>
<BR>
[95]<BR>
<BR>
tathā -<BR>
śrī-kṛṣṇa kṛṣṇa-sakha vṛṣṇy-ṛṣabhāvani-dhrug-<BR>
rājanya-vaṃśa-dahanānapavarga-vīrya |<BR>
govinda gopa-vanitā-vraja-bhṛtya-gīta-<BR>
tīrtha-śravaḥ śravaṇa-maṅgala pāhi bhṛtyān || [BhP 12.11.25]<BR>
<BR>
spaṣṭam || 12.11 || śrī-sūtaḥ || 95 ||<BR>
<BR>
[96]<BR>
<BR>
api ca svayam eva sva-vigraham eva lakṣyīkṛtyāha --<BR>
<BR>
tadā vāṃ parituṣṭo 'ham amunā vapuṣānaghe |<BR>
tapasā śraddhayā nityaṃ bhaktyā ca hṛdi bhāvitaḥ ||<BR>
prādurāsaṃ varada-rāḍ yuvayoḥ kāma-ditsayā |<BR>
vriyatāṃ vara ity ukte mādṛśo vāṃ vṛtaḥ sutaḥ || [BhP 10.3.37-38]<BR>
<BR>
ity upakramya -<BR>
adṛṣṭvānyatamaṃ loke śīlaudārya-guṇaiḥ samam |<BR>
ahaṃ suto vām abhavaṃ pṛśnigarbha iti śrutaḥ ||<BR>
tayor vāṃ punar evāham adityām āsa kaśyapāt |<BR>
upendra iti vikhyāto vāmanatvāc ca vāmanaḥ ||<BR>
tṛtīye 'smin bhave 'haṃ vai tenaiva vapuṣātha vām |<BR>
jāto bhūyas tayor eva satyaṃ me vyāhṛtaṃ sati || [BhP 10.3.41-43]<BR>
<BR>
amunā śrī-kṛṣṇasya mama prādurbhāva-samaye'tra prakāśamānenaitena<BR>
śrī-kṛṣṇākhyenaiva | tṛtīya iti tenaiva pūrvaṃ varārthaṃ prādurbhāvitenaiva |<BR>
ataeva pṛśnigarbhāditve tenaiva vapuṣety uktatvān na tu tadānīm adhuneva<BR>
svayam eva babhūva kintv aṃśenaiveti gamyate | pṛśnigarbhas tu te buddhim<BR>
ātmānaṃ bhagavān paraḥ [BhP 10.6.12] ity atrāpy etad eva gīr-devyā sūcitam<BR>
asti | ataeva tṛtīya eva bhave tat-sadṛśa-suta-prāpti-lakṣaṇa-varasya parama-<BR>
pūrṇatvāpekṣayā tatraiva satyaṃ me vyāhṛtam ity uktaṃ caturbhujatvaṃ cedaṃ<BR>
rūpaṃ śrī-kṛṣṇa eva | kṛṣṇāvatārotsavaḥ [BhP 10.3.11] ity-ādibhis tasyātyanta-<BR>
prasiddheḥ || <BR>
<BR>
|| 10.3 || śrī-bhagavān devakī-devīm || 96 ||<BR>
<BR>
[97]<BR>
<BR>
evaṃ ca devakyāṃ deva-rūpiṇyām [BhP 10.3.8] ity ādi | spaṣṭam |<BR>
<BR>
|| 10.3 || śrī-śukaḥ || 97 ||<BR>
<BR>
[98]<BR>
<BR>
nanu satyaṃ tasya caturbhujākāra-rūpasya tādṛśatvaṃ kintu rūpaṃ cedaṃ<BR>
pauruṣaṃ dhyāna-dhiṣṇyaṃ mā pratyakṣaṃ māṃsa-dṛśāṃ bho kṛṣīṣṭhāḥ<BR>
[BhP 10.3.28] iti mātṛ-vijñāpanānusāreṇa | <BR>
etad vāṃ darśitaṃ rūpaṃ prāg-janma-smaraṇāya me |<BR>
nānyathā mad-bhavaṃ jñānaṃ martya-liṅgena jāyate || [BhP 10.3.44]<BR>
<BR>
iti pratyuttarayya -<BR>
ity uktvāsīd dharis tūṣṇīṃ bhagavān ātma-māyayā |<BR>
pitroḥ sampaśyatoḥ sadyo babhūva prākṛtaḥ śiśuḥ || [BhP 10.3.46]<BR>
<BR>
ity ukta-diśā yan-mānuṣākāra-rūpaṃ svīkṛtavān tatra sandigdham iva bhāti |<BR>
atra ca bhavatu vā harir api tatyāja ākṛtiṃ try-adhīśa iti [BhP 3.4.28] tyakṣan<BR>
deham iti [BhP 3.4.29] ca tantra-bhāgavatānusāreṇāntardhāpanārthatvād<BR>
asahāyam | <BR>
<BR>
yayāharad bhuvo bhāraṃ tāṃ tanuṃ vijahāv ajaḥ |<BR>
kaṇṭakaṃ kaṇṭakeneva dvayaṃ cāpīśituḥ samam ||<BR>
yathā matsyādi-rūpāṇi dhatte jahyād yathā naṭaḥ | (page 43)<BR>
bhū-bhāraḥ kṣapito yena jahau tac ca kalevaram || [BhP 1.15.34-35]<BR>
<BR>
iti tu paripoṣakam | etad eva śrī-vasudeva-vacane'pi labhyate -<BR>
<BR>
sūtī-gṛhe nanu jagāda bhavān ajo nau<BR>
sañjajña ity anu-yugaṃ nija-dharma-guptyai |<BR>
nānā-tanūr gagana-vad vidadhaj jahāsi<BR>
ko veda bhūmna uru-gāya vibhūti-māyām || [BhP 10.85.20] <BR>
<BR>
atrocyate tat-tad-vacanam anyārthatvena dṛśyam iti | ekasminn eva tasmin śrī-<BR>
vigrahe kadācit caturbhujatvasya kadācid dvibhujatvasya ca prakāśa-<BR>
śravaṇenāviśeṣāpātād bhū-bhāra-kṣapaṇe dvayor api sāmānyāt | sūtī-gṛhe<BR>
ity ādi-vākyasya caturbhuja-viṣayatvāc ca | kiṃ ca yair vidvad-anubhava-sevita-<BR>
śabda-siddhair nityatvādibhir dharmaiḥ śrī-vigrahasya parama-tattvākāratvaṃ<BR>
sādhitam | te prāyaśo narākāram adhikṛtyaiva hy udāhriyante sma dvitīya-<BR>
sandarbhe | tathātraiva copāsakeṣu sākṣātkārādi-liṅgena siddha-nirdeśena<BR>
ca tad-ākārasyāpi nitya-siddhatvaṃ dṛḍhīkṛtam | udāhariṣyate ca siddha-<BR>
nirdeśaḥ - māṃ keśavo gadayā prātar avyād govinda āsaṅgava mātta-veṇuḥ<BR>
[BhP 8.9.20] iti | <BR>
<BR>
saṃpraty anyad api tatrodāhriyate | tatra nityatvaṃ yathā --<BR>
<BR>
kaṃso batādyākṛta me 'ty-anugrahaṃ<BR>
drakṣye 'ṅghri-padmaṃ prahito 'munā hareḥ |<BR>
kṛtāvatārasya duratyayaṃ tamaḥ<BR>
pūrve 'taran yan-nakha-maṇḍala-tviṣā ||<BR>
<BR>
yad arcitaṃ brahma-bhavādibhiḥ suraiḥ<BR>
śriyā ca devyā munibhiḥ sa-sātvataiḥ |<BR>
go-cāraṇāyānucaraiś carad vane<BR>
yad gopikānāṃ kuca-kuṅkumāṅkitam || [BhP 10.38.7-8]<BR>
<BR>
atra pūrva ity ādi-dyotitaṃ go-cāraṇāya ity-ādi-labdhasya sphuṭaṃ śrī-<BR>
narākārasyaiva nityāvasthāyitvaṃ labhyate ||<BR>
<BR>
|| 10.38 || śrīmad-akrūraḥ || 98 ||<BR>
<BR>
[99] <BR>
<BR>
tathā - <BR>
<BR>
yā vai śriyārcitam ajādibhir āpta-kāmair<BR>
yogeśvarair api yad ātmani rāsa-goṣṭhyām |<BR>
kṛṣṇasya tad bhagavataś caraṇāravindaṃ<BR>
nyastaṃ staneṣu vijahuḥ parirabhya tāpam || [BhP 10.47.62]<BR>
<BR>
sadā bhūta-vartamāna-bhaviṣyat-kāleṣu śry-ādīnāṃ sarvadāvasthāyitvena<BR>
prasiddheḥ | sadety asya tathaiva hy artha-pratītiḥ | saṅkoca-vṛttau<BR>
kaṣṭatāpatteḥ | śrī-bhagavati tādṛśatvāsambhavāc ca | tathā ca śrutau -<BR>
govindaṃ sac-cid-ānanda-vigrahaṃ vṛndāvana-sura-bhū-ruha-talāsīnaṃ satataṃ<BR>
sa-marud-gaṇo'haṃ toṣayāmi [GTU 1.37] iti brahma-vākyam | <BR>
<BR>
[Vṛ. reads here:| tad-uttara-tāpanī-śrutau śrī-gopīḥ prati durvāsaso vākyam -<BR>
 janma-jarābhyāṃ bhinnaḥ sthānur ayam acchedyo'yaṃ yo'sau saurye tiṣṭhati |<BR>
yo'sau goṣu tiṣṭhati, yo'sau gāḥ pālayati, yo'sau gopeṣu tiṣṭhati sa vo hi<BR>
svāmī bhavati || [GTU 2.23] iti | [end Vṛ. addition.]<BR>
<BR>
|| 10.47 || śrīmad-uddhavaḥ || 99 ||<BR>
<BR>
[100]<BR>
<BR>
evaṃ ca --<BR>
<BR>
yat-pāda-pāṃsur bahu-janma-kṛcchrato<BR>
dhṛtātmabhir yogibhir apy alabhyaḥ |<BR>
sa eva yad-dṛg-viṣayaḥ svayaṃ sthitaḥ<BR>
kiṃ varṇyate diṣṭam ato vrajaukasām || [BhP 10.12.12]<BR>
<BR>
atra svayam ity anena tu bāḍham evānyathā-pratītir durdhiyāṃ nirastā ||<BR>
<BR>
[Vṛ. reads here:| sthita iti vartamāne kta | yac ca kiñcij jagat sarvaṃ vyāpya<BR>
nārāyaṇa sthitaḥ [Mahānārāyaṇa Upaniṣad 9.5] itivat | [end Vṛ. addition.]<BR>
<BR>
|| 10.12 || iti śukaḥ || 100 ||<BR>
(page 44)<BR>
[101]<BR>
<BR>
ataeva svabhāva-siddhatvaṃ pūrṇaiśvaryādy-āśrayatvaṃ ca - <BR>
<BR>
gopyas tapaḥ kim acaran yad amuṣya rūpaṃ<BR>
lāvaṇya-sāram asamordhvam ananya-siddham |<BR>
dṛgbhiḥ pibanty anusavābhinavaṃ durāpam<BR>
ekānta-dhāma yaśasaḥ śriya aiśvarasya || [BhP 10.44.14]<BR>
<BR>
ananya-siddham anyena tat siddham iti na, kintu svābhāvikam evety arthaḥ |<BR>
anyatrāsiddham iti tu vyākhyāpi piṣṭa-peṣaṇam | asamordhvam iti hi yuktam<BR>
eva ||<BR>
<BR>
[Vṛ. adds here: tad idaṃ ca tāsāṃ vākyaṃ śrī-śukadevādibhiḥ svayam<BR>
anumoditam iti nānyathā mantavyam | [Vṛ. addition ends.]<BR>
<BR>
|| 10.44 || mathurā-pura-striyaḥ parasparam || 101 ||<BR>
<BR>
[102]<BR>
atha vibhutvaṃ - na cāntar na bahir yasya [BhP 10.9.13] ity ādau | prākṛta-<BR>
vastv-atiriktatvam tvak-śmaśru-roma-nakha-keśa-pinaddham [BhP 10.60.45]<BR>
ity ādau spaṣṭam | sva-prakāśa-lakṣaṇatvam <BR>
<BR>
asyāpi deva-vapuṣo mad-anugrahasya <BR>
svecchā-mayasya na tu bhūta-mayasya ko'pi |<BR>
neśe mahitva-vasituṃ manasāntareṇa<BR>
sākṣāt tavaiva kim utātma-sukhānubhūteḥ || [BhP 10.14.2]<BR>
<BR>
asya naumīḍya te [BhP 10.14.1] ity ādinā varṇita-lakṣaṇasya śrīman-<BR>
narākarasya tava samprati bālaka-vatsādy-aṃśair darśiteṣu ekam api deva-<BR>
rūpaṃ caturbhujākāraṃ yad vapus tasyāpi | [Vṛ. adds: astu vā tāvat<BR>
samastānām ity arthaḥ | end Vṛ. addition.] evaṃ ca sati sākṣād etad-<BR>
rūpasyāṃśinas tava, kim uta deva-vapuṣo viśeṣaṇaṃ mad-anugrahasyetyādi |<BR>
mamānugraho yasmāt tasya tad-darśanenaiva bhavan-mahima-jñānāt |<BR>
kathambhūtasya tava ? ātma-sukhānubhūteḥ | ātmanā svenaiva na tv anyena<BR>
sukhasyānubhūtir anubhavo yasya tasyānanya-vedyānandasyety arthaḥ | <BR>
<BR>
|| 10.14 || brahmā śrī-bhagavantam || 102 ||<BR>
<BR>
[103]<BR>
<BR>
kaimutyena svayaṃ-rūpatva-nirdeśaś ca -<BR>
<BR>
sakṛd yad-aṅga-pratimāntar-āhitā<BR>
manomayī bhāgavatīṃ dadau gatim |<BR>
sa eva nityātma-sukhānubhūty-abhi-<BR>
vyudasta-māyo 'ntar-gato hi kiṃ punaḥ || [BhP 10.12.39]<BR>
<BR>
spaṣṭam || || 10.12 || śrī-śukaḥ || 103 ||<BR>
<BR>
[104]<BR>
<BR>
ataeva sākṣāt para-brahmatvam eva darśitam - adyaiva tvad-ṛte'sya [BhP<BR>
10.14.18] ity ādau aho bhāgyam aho bhāgyam [BhP 10.14.32] ity ādau ca |<BR>
ataevoktaṃ gūḍhaṃ paraṃ brahma manuṣya-liṅgam [BhP 7.15.75] iti | vaiṣṇave<BR>
ca -<BR>
<BR>
yador vaṃśaṃ naraḥ śrutvā sarva-pāpaiḥ pramucyate |<BR>
yatrāvatīrṇaṃ kṛṣṇākhyaṃ paraṃ brahma narākṛti || [ViP 4.11.2] iti |<BR>
<BR>
narākṛti paraṃ brahmeti bṛhat-sahasra-nāma-stotre ca | etena śrī-kṛṣṇasya<BR>
narākṛtitvam eveti | dvibhujatva eva śrī-kṛṣṇatvaṃ narākṛti-kaivalyān<BR>
mukhyaṃ, caturbhujatve tu śrī-kṛṣṇatvaṃ narākṛti-bhūyiṣṭhatvāt tad-<BR>
anantaram eva | ataeva caturbhujatve'pi manuṣa-rūpatvaṃ varṇitaṃ śrīmad-<BR>
arjunena tenaiva rūpeṇa caturbhujena sahasra-bāho bhava viśva-mūrte [Gītā<BR>
11.51] ity uktvā, dṛṣṭvedaṃ mānuṣaṃ rūpaṃ tava saumya janārdana, idānīm<BR>
asmi saṃvṛttaḥ [Gītā 11.51] ity uktatvāt | evaṃ-jātīyakāni bahūni, tāni ca<BR>
draṣṭavyāni | <BR>
<BR>
ataeva sā narākārā mūrtir eva parama-kāraṇaṃ vastu-tattvam ity āha -<BR>
nārāyaṇe kāraṇa-mārtya-mūrtau [BhP 10.46.33] sarva-kāraṇaṃ yat tattvaṃ tad<BR>
eva martyākārā mūrtir yasya | tad uktaṃ tattvaṃ paraṃ yoginām [BhP 10.43.17]<BR>
iti | tathā ca pādma-nirmāṇa-khaṇḍe śrī-veda-vyāsa-vākyam -<BR>
<BR>
dṛṣṭātihṛṣṭo hy abhavaṃ sarva-bhūṣaṇa-bhūṣaṇam |<BR>
gopālam abalā-saṅge muditaṃ veṇu-vādinam ||<BR>
tato mām āha bhagavān vṛndāvana-caraḥ svayam | (page 45)<BR>
yad idaṃ me tvayā dṛṣṭaṃ rūpaṃ divyaṃ sanātanam ||<BR>
niṣkalaṃ niṣkriyaṃ śāntaṃ sac-cid-ānanda-vigraham |<BR>
pūrṇaṃ padya-palāśākṣaṃ nātaḥ-parataraṃ mama ||<BR>
idam eva vadanty ete vedāḥ kāraṇa-kāraṇam || ity ādi |<BR>
<BR>
|| 10.46 || uddhavaḥ śrī-vrajeśvaram || 104 ||<BR>
<BR>
[105]<BR>
<BR>
ataeva bahūṃś caturbhujān dṛṣṭavān api śrī-narākārasyaiva viśeṣataḥ<BR>
stutyatvaṃ pratijānīte | naumīḍya te'bhra-vapuṣe taḍid-ambarāya [BhP 10.14.1]<BR>
ity ādi |<BR>
<BR>
idam eva tava paramaṃ tattvam ity ajñātvā pūrvam ahaṃ bhrāntavān | adhunā<BR>
tu adyaiva tvad-ṛte'sya kim [BhP 10.14.18] ity ādi-didarśitayā bhavataḥ kṛpayā<BR>
jñātavān ity atas tatra tad-ākāram eva tvāṃ labdhuṃ staumīti tātparyam |<BR>
<BR>
|| 10.14 || brahmā śrī-bhagavantam || 105 ||<BR>
[106]<BR>
<BR>
tad evaṃ sādhūktaṃ tat-tad-vacanam anyārthatvena dṛśyam iti | tathā hi<BR>
pūrva-rītyā caturbhujatva-dvibhujatvayor dvayor api dhyāna-dhiṣṇyatve sati,<BR>
yat pūrvasya jananyā nigūhana-prārthanaṃ tat tu tasya prasiddhatyaā sarva eva<BR>
jñāsyatīti janma te mayy asau pāpo mā vidyān madhusūdana [BhP 10.3.29] ity<BR>
ādy-ukta-lakṣaṇayā kaṃsa-bhiyā viśvaṃ yad etat sva-tanau niśānte [BhP<BR>
10.3.31] ity-ādy-ukta-lakṣaṇayā māṃsa-dṛk-śabdokta-bhagavat-svarūpa-śakti-<BR>
vilāsa-taj-janmādi-līlā-tattvānabhijña-prākṛta-dṛgbhyo lajjayā ca | na punar<BR>
aparasya gūḍhaṃ paraṃ brahma manuṣya-liṅgam [BhP 7.15.35] ity ādau<BR>
gūḍhatvena kathitasya dhyāna-dhiṣṇyatvābhāva-vivakṣayā | śrī-gopāla-<BR>
tāpanī-śrutāv apy ubhayor api dhyāna-dhiṣṇyatvaṃ śrūyate --<BR>
<BR>
mathurāyāṃ viśeṣeṇa māṃ dhyāyan mokṣam aśnute |<BR>
aṣṭa-patraṃ vikasitaṃ hṛt-padmaṃ tatra saṃsthitam || [GTU 2.58-59] <BR>
<BR>
ity ādiṣu madhye catur-bhujaṃ śaṅkha-cakra [GTU 2.60] ity ādikam uktvā<BR>
sarvānte -- śṛṅga-veṇu-dharaṃ tu vā [GTU 2.60] ity uktam | evam āgame'pi<BR>
dvibhuja-dhyānaṃ śrūyate - tasmān nigūḍhatva-vivakṣayaiva samīcīnā |<BR>
tathaiva tad-vivakṣayā nānyathā mad-bhāvaṃ martya-liṅgena jāyate [BhP<BR>
10.3.44] iti śrī-bhagavatoktam | <BR>
<BR>
tathā ca pādma-nirmāṇa-khaṇḍe śrī-bhagavad-vākyaṃ vyāsa-vākye -<BR>
<BR>
paśya tvaṃ darśayiṣyāmi svarūpaṃ veda-gopitam |<BR>
tato'paśyam ahaṃ bhūpa bālaṃ kālāmbuda-prabham |<BR>
gopa-kanyāvṛtaṃ gopaṃ hasantaṃ gopa-bālakaiḥ || iti |<BR>
<BR>
evam ity uktvāsīd dharis tūṣṇīm [BhP 10.3.46] ity ādau ca vyākhyeyam |<BR>
ātma-māyayā svecchayā ātma-māyā tad-icchā syād iti mahā-saṃhitokteḥ |<BR>
prakṛtyā svarūpeṇaiva vyaktaḥ prākṛtaḥ | na tv aupādhikatayā śaiṣiko'ṇ |<BR>
tatra hi bhagavad-vigrahe śiśutvādayo vicitrā eva dharmāḥ svābhāvikāḥ<BR>
santīti ko vetti bhūman [BhP 10.14.21] ity asya vyākhyāne dvitīya-sandarbhe<BR>
darśitam eva | <BR>
<BR>
atra śrī-rāmānujācārya-sammatir api | śrī-gītāsu prakṛtiṃ svām avaṣṭabhya<BR>
sambhavāmy ātma-māyayā [Gītā 4.6] ity atra svam eva svbhāvam āsthāya<BR>
ātma-māyayā sva-saṅkalpa-rūpeṇa jñānenety arthaḥ | māyā vyūnaṃ jñānam<BR>
iti nairghaṇṭukāḥ | mahābhārate ca avatāra-rūpasyāpy aprākṛtatvam ucyate -<BR>
 na bhūta-saṅgha-saṃsthāno deho'sya paramātmanaḥ iti |<BR>
<BR>
atha bṛhad-vaiṣṇave'pi -<BR>
yo vetti bhautikaṃ dehaṃ kṛṣṇasya paramātmanaḥ |<BR>
sa sarvasmād bahiṣkāryaḥ śrauta-smārta-vidhānataḥ |<BR>
mukhaṃ tasyāvalokyāpi sa-celaḥ snānam ācaret |<BR>
paśyet sūryaṃ spṛśed gāṃ ca dhṛtaṃ prāśya viśuddhyati || iti | [page 46]<BR>
<BR>
atha yathāharad bhuvo bhāram [BhP 1.15.34] ity ādau caivaṃ mantavyam |<BR>
tanu-rūpa-kalevara-śabdair atra śrī-bhagavato bhū-bhāra-jihīrṣā-lakṣaṇo<BR>
devādi-pipālayiṣā-lakṣaṇaś ca bhāva evocyate | yathā tṛtīye viṃśatitame tat-<BR>
tac-chabdair brahmaṇo bhāva evoktaḥ | yadi tatraiva tahtā vyākhyeyaṃ tadā<BR>
sutarām eva śrī-bhagavatīti | tataś ca tasya bhāvasya bhagavati tad-ābhāsa-<BR>
rūpatvāt kaṇṭaka-dṛṣṭāntaḥ susaṅgata eva | tathā dvayam eveśituḥ sāmyam<BR>
api | tat tu tṛtīye sandarbha eva vivṛtaṃ matsyādi-rūpāṇi [BhP 1.15.35]<BR>
matsyādy-avatāreṣu tat-tad-bhāvān | <BR>
<BR>
atha naṭa-dṛṣṭānte'pi naṭaḥ śrāvya-rūpakābhinetā | vyākhyātaṃ ca ṭīkā-<BR>
kṛdbhiḥ prathamasyaikādaśe naṭā nava-rasābhinaya-caturā [Bhāvārtha-<BR>
dīpikā 1.11.21] iti | tato yathā śravya-rūpakābhinetā naṭaḥ svarūpeṇa sva-<BR>
veśena ca sthita eva pūrva-vṛttam abhinayena gāyan nāyaka-nāyikādi-bhāvaṃ<BR>
dhatte jahāti ca tatheti | ataeva tṛtīye -<BR>
<BR>
pradarśyātapta-tapasām avitṛpta-dṛśāṃ nṛṇām |<BR>
ādāyāntar adhād yas tu sva-bimbaṃ loka-locanam || [BhP 3.2.11]<BR>
<BR>
ity atrāpi loka-locana-rūpaṃ sva-bimbaṃ nija-mūrtiṃ pradarśya punar ādāyaiva<BR>
ca antaradhāt | na tu tyaktvety uktaṃ śrī-sūtena yathā matsyādi-rūpāṇi [BhP<BR>
1.15.35] ity anantaram api tathoktaṃ - yadā mukundo bhagavān imāṃ mahīṃ<BR>
jahau sva-tanvā [BhP 1.15.36] iti | tyāgo'tra sva-tanu-karaṇaka iti na tu sva-<BR>
tanvā saheti vyākhyeyam | adhyāhāryāpekṣāgauravāt upapada-vibhakteḥ<BR>
kāraka-vibhaktir balīyasīti nyāyāc ca |<BR>
<BR>
[Vṛ. reads here: athavā nāhaṃ prakāśaḥ sarvasya yoga-māyā-samāvṛtaḥ [Gītā<BR>
7.25] iti śrī-gīta-vacanena |<BR>
<BR>
yogibhir dṛśyate bhaktyā nābhaktyā dṛśyate kvacit |<BR>
draṣṭuṃ na śakyo roṣāc ca matsarāc ca janārdanaḥ || <BR>
<BR>
iti pādmottara-khaṇḍa-nirṇayena | mallānām aśaniḥ [BhP 10.43.17] iti śrī-<BR>
bhāgavata-darśanena | ātma-vināśāya bhagavad-dhasta-cakrāṃśu-<BR>
mālojjvalam akṣaya-tejaḥ-svarūpaṃ parama-brahma-bhūtam apagata-dveṣādi-<BR>
doṣo bhagavantam adrākṣīt [ViP 4.15.15] iti śiśupālam uddiśya viṣṇu-<BR>
purāṇa-gadyena cāsureṣu yad-rūpaṃ sphurati | tat tasya svarūpaṃ na bhavati<BR>
kintu māyā-kalpitam eva | svarūpe dṛṣṭe dveṣaś cāpayātīti tataś cāsureṣu<BR>
sphuratyā yayā tanvā bhuvo bhāra-rūpam asura-vṛndam aharat tāṃ tanuṃ<BR>
vijahau | punas tat-praty-āyanaṃ na cakārety arthaḥ | bhakti-dṛśyā tanus tu<BR>
tasya nitya-siddhavety āha aja [Gītā 4.6] iti, devakyāṃ deva-rūpiṇyām [BhP<BR>
10.3.8] ity ādeḥ, kṛṣṇaṃ ca tatra chandobhiḥ stūyamānam [BhP 10.28.17] ity atra<BR>
golokādhiṣṭhātṛtva-nirdeśāc ca | <BR>
<BR>
tataś ca yathā matsyādi-rūpāṇi ity asyāpy ayam evārthaḥ | yathā naṭa<BR>
aindrajālikaḥ kaścit sva-bhakṣakānāṃ bakādīnāṃ nigrahāya mastyādy-<BR>
ākāān dhatte, svasmin pratyāyāti tan-nigrahe sati yathā ca tāni jahāti, tathā<BR>
so'yam ajo'pi yena māyitvena lakṣyatāṃ prāpitena rūpeṇa bhū-bhāra-<BR>
rūpāsura-vargaḥ kṣapita-tad-vargaṃ kṣapitavān ity arthaḥ | tac ca kalevaram<BR>
ajo jahau antardhāpitavān ity arthaḥ | kintu śrī-gītā-padye yoga-māyā-<BR>
samāvṛtaḥ [Gītā 7.25] sarpa-kañcukavan-māyā-racita-vapur-ābhāsa-samāvṛta<BR>
ity arthaḥ | <BR>
<BR>
viṣṇu-purāṇa-gadye ātma-vināśāya iti ātmanaḥ svasya śiśupālasyety arthaḥ |<BR>
bhagavatā astaṃ kṣiptaṃ yac cakraṃ tasyāṃśu-mālayā ujjvalaṃ yathāsyāt<BR>
tathādrākṣīt | yataḥ upagata-dveṣādi-doṣa iti | tayā tasya dṛṣṭāv ujjvalāyāṃ<BR>
satyām apagata-dveṣādi-doṣaḥ san dūrīkṛta-māyika-nijāvaraṇaṃ<BR>
bhagavantam adrākṣīd ity arthaḥ | kiṃ ca, tan-mate kalpāntara-gata-tat-<BR>
kathāyāṃ śiśupālādi-dvaya-mukti-viṣayaka-maitreya-parāśara-praśnottara-<BR>
rītyā jaya-vijayayoḥ śāpa-saṅgatir nāstīty anyāv eva tāv asurau jñeyau |<BR>
yuktaṃ ca tat, pratikalpaṃ tayoḥ śāpa-kadarthanāyā ayuktatvāt || [end. Vṛ.<BR>
addition.]<BR>
 <BR>
[page 47]<BR>
atha sūtī-gṛhe [BhP 10.85.20] ity asyārthaḥ | etat prāktana-vākyeṣu śrī-<BR>
bhagavan-mahima-jñāna-bhakti-pradhāno'sau viśuddha-sattva-<BR>
prādurbhāvasyāpy ātmano manuṣya-līlām eva dainyātiśayataḥ prākṛta-<BR>
mānuṣatvena sthāpayitvā śrī-bhagavaty-apatya-buddhim ākṣiptavān | <BR>
<BR>
tataś ca - nanu tarhi katham apatya-buddhiṃ kuruṣe iti śrī-bhagavat-praśnam<BR>
āśaṅkya tatra tad-vākya-gauravam eva mama pramāṇaṃ na tūpattir ity āha<BR>
sūtī-gṛha iti | nau āvayor anuyugam | ata eva bhavān saṃjajñe avatīrṇavān iti<BR>
sūtī-gṛhe bhagavān anujagāda | <BR>
<BR>
nanu mayā tad api bhavad-ādi-tanu-praveśa-nirgamāpekṣayaiva jajñe ity<BR>
uktam, na tu mama pravśa-nirgama-liṅgenaiva janma vācyam | jīva-sakhena<BR>
vyaṣṭeḥ samaṣṭer vāntaryāmi-rūpeṇa -<BR>
<BR>
taṃ durdaśaṃ gūḍham anupraviṣṭaṃ <BR>
guhāhitaṃ gahvareṣṭhaṃ purāṇam [KaṭhU 1.2.12] <BR>
<BR>
tat sṛṣṭvā tad evānuprāviśat [TaittU 2.6.2] ity ādau ca tat tad anupraveśādi-<BR>
darśana-sāmānyāt | tatas tadvad idam upacaritam eveti manyatām | <BR>
<BR>
tatrāha nāneti | sva-kṛta-vicitra-yoniṣu viśann iva hetutayā [BhP 10.87.19]<BR>
ityādi-śravaṇāt gaganavad asaṅga eva tvaṃ yaj-jīvānāṃ nānā-tanūr vidadhat<BR>
praviśan jahāsi | muhuḥ praviśasi jahāsi cety arthaḥ | tad-bhūmnas tava<BR>
vibhūti-viśeṣa-rūpāṃ māyāṃ ko veda bahu manyate, no ko'pīty arthaḥ | idaṃ<BR>
tv āvābhyāṃ janma sarvair eva stūyate iti bhāvaḥ | tato vidvad-ādaro'py<BR>
atrāstu pramāṇaṃ mama tu tat sarvathā na buddhi-gocara iti vyañjitam | atra<BR>
vid-dhātoḥ praveśārtho nānupapannaḥ | yathoktaṃ sahasra-nāma-bhāṣye -<BR>
śiṣṭān karoti pālayati iti | sāmānya-vacano dhātur viśeṣa-vacane dṛṣṭaḥ |<BR>
kuru kāṣṭhānīty āharaṇe yathā tadvad iti | <BR>
<BR>
tad evaṃ śrī-kṛṣṇasya svayaṃ bahagavattvaṃ tasyaiva narākṛti-para-brahmaṇo<BR>
nityam eva tad-rūpeṇāvasthāyitvaṃ darśitam | tathā prathame pṛthivyāpi<BR>
satyaṃ śaucaṃ dayā śauciḥ [BhP 1.16.27] ity ādinā tadīyānāṃ kānti-saha-ojo-<BR>
balānāṃ svābhāvikatvam avyabhicāritvaṃ ca darśitam | ataeva brahmāṇḍe<BR>
cāṣṭottara-śata-nāma-stotre narākṛtitvaṃ prakṛtyaivoktam -<BR>
<BR>
nanda-vraja-janānandī sac-cid-ānanda-vigrahaḥ |<BR>
nava-nīta-viliptāṅgī nava-nīta-naṭo'nagha || iti | <BR>
<BR>
śrī-gopāla-pūrva-tāpanyām api tathaiva -<BR>
nityo nityānāṃ cetanaś cetanānām<BR>
eko bahūnāṃ yo vidadhāti kāmān |<BR>
taṃ pīṭhagaṃ ye'nubhajanti dhīrās<BR>
teṣāṃ siddhiḥ śāśvatī netareṣām || [GTU 1.20] iti |<BR>
<BR>
tam ekaṃ govindaṃ sac-cid-ānanda-vigraham [GTU 1.33] ity ādi ca | tasmāc<BR>
catur-bhujatve dvibhujatve ca śrī-kṛṣṇatvasyāvyabhicāritvam eveti siddham |<BR>
<BR>
atha katamat tat-padaṃ yatrāsau viharati | tatrocyate -<BR>
<BR>
yā yathā bhuvi vartante puryo bhagavataḥ priyāḥ |<BR>
tās tathā santi vaikuṇṭhe tat-tal-līlārtham ādṛtāḥ || <BR>
<BR>
iti skānda-vacanānusāreṇa vaikuṇṭhe yad yat sthānaṃ vartate tat tad eveti<BR>
mantavyam | tac cākhila-vaikuṇṭhopari-bhāga eva | yataḥ pādmottara-khaṇḍe<BR>
daśāvatāra-gaṇane śrī-kṛṣṇam eva navamatvena varṇayitvā krameṇa<BR>
pūrvādiṣu tad-daśāvatāra-sthānānāṃ parama-vyomābhidha-<BR>
vaikuṇṭhasyāvaraṇatvena gaṇanayā śrī-kṛṣṇa-lokasya brahma-diśi prāpte<BR>
sarvopari-sthāyitvam eva paryavasitam | āgamādau hi dik-kramas tathaiva<BR>
dṛśyate | tatrāsmābhis tu tat-tac-chravaṇāt śrī-kṛṣṇa-lokasya svatantraiva<BR>
sthitiḥ | kintu parama-vyoma-pakṣa-pātitvenaiva [page 48] pādmottara-khaṇḍe<BR>
tad-āvaraṇeṣu praveśito'sāv iti mantavyam | pādmottara-khaṇḍa-<BR>
pratipādyasya gauṇatvaṃ tu śrī-bhāgavata-pratipādyāpekṣayā varṇitam eva |<BR>
svāyambhuvāgame ca svatantratayaiva sarvopari tat-sthānam uktam | yathā<BR>
īśvara-devī-saṃvāde caturdaśākṣara-dhyāna-prasaṅge pañcāśītitame paṭale<BR>
-<BR>
<BR>
dhyāyet tatra viśuddhātmā idaṃ sarvaṃ krameṇa tu |<BR>
nānā-kalpa-latākīrṇaṃ vaikuṇṭhaṃ vyāpakaṃ smaret ||<BR>
adhaḥ-sāmyaṃ guṇānāṃ ca prakṛtiṃ sarva-kāraṇam |<BR>
prakṛteḥ kāraṇāny eva guṇāṃś ca kramaśaḥ pṛthak ||<BR>
tatas tu brahmaṇo lokaṃ brahma-cihnaṃ smaret sudhīḥ |<BR>
ūrdhvaṃ tu sīmni virajāṃ niḥsīmāṃ vara-varṇini ||<BR>
vedāṅga-sveda-janita-toyaiḥ prasrāvitāṃ śubhām |<BR>
imāś ca devatā dhyeyā virajāyāṃ yathā-kramam || ity ādy-anantaram -<BR>
<BR>
tato nirvāṇa-padavīṃ munīnām ūrdhva-retasām |<BR>
smaret tu parama-vyoma yatra devāḥ sanātanāḥ ||<BR>
tato'niruddha-lokaṃ ca pradyumnasya yathā-kramam |<BR>
saṅkarṣaṇasya ca tathā vāsudevasya ca smaret ||<BR>
lokādhipān smaret... ity ādy-anantaraṃ ca -<BR>
<BR>
pīyūṣa-latikākīrṇāṃ nānā-sattva-niṣevitām |<BR>
sarvartu-sukhadāṃ svacchāṃ sarva-jantu-sukhāvahām ||<BR>
nīlotpala-dala-śyāmāṃ vāyunā cālitāṃ mṛdu |<BR>
vṛndāvana-parāgais tu vāsitāṃ kṛṣṇa-vallabhām ||<BR>
sīmni kuñja-taṭāṃ yoṣit-krīḍā-maṇḍapa-madhyamām |<BR>
kālindīṃ saṃsmared dhīmān suvarṇa-taṭa-paṅkajām ||<BR>
nitya-nūtana-puṣpādi-rañjitaṃ sukha-saṅkulam |<BR>
svātmānanda-sukhotkarṣa-śabdādi-viṣayātmakam ||<BR>
nānā-citra-vihaṅgādi-dhvanibhiḥ parirambhitam |<BR>
nānā-ratna-latā-śobhi-mattāli-dhvani-mandritam ||<BR>
cintāmaṇi-paricchinnaṃ jyotsnā-jāla-samākulam |<BR>
sarvartu-phala-puṣpāḍhyaṃ pravālaiḥ śobhitaṃ pari ||<BR>
kālindī-jala-saṃsarga-vāyunā kampitaṃ muhuḥ |<BR>
vṛndāvanaṃ kusumitaṃ nānā-vṛkṣa-vihaṅgamaiḥ ||<BR>
saṃsmaret sādhako dhīmān vilāsaika-niketanam |<BR>
trilokī-sukha-sarvasvaṃ suyantraṃ keli-vallabham ||<BR>
tatra siṃhāsane ramye nānā-ratna-maye sukhe |<BR>
sumano'dhika-mādhurya-komale sukha-saṃstare ||<BR>
dharmārtha-kāma-mokṣākhya-catuṣpādair virājate | <BR>
brahma-viṣṇu-maheśānāṃ śiro-bhūṣaṇa-bhūṣite ||<BR>
tatra prema-bharākrāntaṃ kiśoraṃ pīta-vāsasam |<BR>
kalāya-kusuma-śyāmaṃ lāvaṇyaika-niketanam ||<BR>
līlā-rasa-sukhāmbhodhi-saṃmagnaṃ sukha-sāgaram |<BR>
navīna-nīradābhāsaṃ candrikāṅcita-kuntalam || ity ādi | (page 49)<BR>
<BR>
[Vṛ. here adds. - mṛtyu-sañjaya-tantre ca -<BR>
<BR>
brahmāṇḍasyordhvato devi brahmaṇaḥ sadanaṃ mahat |<BR>
tad-ūrdhvaṃ devi viṣṇūnāṃ tad-ūrdhvaṃ rudra-rūpiṇām ||<BR>
tad-ūrdhvaṃ ca mahā-viṣṇor mahā-devyās tad-ūrdhvagam |<BR>
kālātikālayoś cātha paramānandayos tataḥ |<BR>
pāre purī mahā-devyāḥ kālaḥ sarva-bhayāvahaḥ |<BR>
tataḥ śrī-ratna-pīyūṣa-vāridhir nitya-nūtanaḥ ||<BR>
tasya pāre mahā-kālaḥ sarva-grāhaka-rūpa-dhṛk |<BR>
tasyottare samudbhāsī ratna-dvīpaḥ śivāhvayaḥ ||<BR>
udyac-candrodayaḥ kṣubdha-ratna-pīyūṣa-vāridheḥ |<BR>
madhye hema-mayīṃ bhūmiṃ smaren māṇikya-maṇḍitām ||<BR>
ṣoḍaśa-dvīpa-saṃyuktāṃ kalā-kauśala-maṇḍitām |<BR>
vṛndāvana-samūhaiś ca maṇḍitāṃ paritaḥ śubhaiḥ ||<BR>
tan-madhye nandanodyānaṃ madanonmādanaṃ mahat |<BR>
analpa-koṭi-kalpa-dru-vāṭībhiḥ pariveṣṭitam || ity ādi -<BR>
<BR>
tan-madhye vipulāṃ dhyāyed vedikāṃ śata-yojanām |<BR>
sahasrāditya-saṅkāśām... ity ādi -<BR>
tasyāntare mahā-pīṭhaṃ mahā-cakra-samanvitam |<BR>
tan-madhye maṇḍapaṃ dhyāyed vyāpta-brahmāṇḍa-maṇḍalam || ity ādi |<BR>
dhyāyet tatra mahā-devīṃ svayam eva tathā-vidhaḥ | <BR>
rakta-padma-nibhāṃ devīṃ bālārka-kiraṇopamām || ity ādi |<BR>
pīta-vastra-paridhānāṃ vaṃśa-yukta-karāmbujām |<BR>
kaustubhoddīpta-hṛdayāṃ vanamālā-vibhūṣitām ||<BR>
śrīmat-kṛṣṇāṅka-paryaṅka-nilayāṃ parameśvarīm || ity ādi |<BR>
<BR>
iti dhyātvā tathā bhūtvā tasyā eva prasādataḥ |<BR>
tad-ājñayā parānandam etyānanda-kalāvṛtam ||<BR>
tad-ākarṇaya deveśi kathayāmi davānaghe |<BR>
etad-antar maheśāni śvetadvīpam anuttamam ||<BR>
kṣīrāmbhonidhi-madhyasthaṃ nirantara-sura-drumam |<BR>
udyad-ardhendu-kiraṇa-dūrīkṛta-tamo-bharam ||<BR>
kāla-megha-samāloka-nṛtyad-barhi-kadambaram |<BR>
kūjat-kokila-saṅghena vācālita-jagat-trayam ||<BR>
nānā-kusuma-saugandhya-vāhi-gandhavahānvitam |<BR>
kalpa-vallī-nikuñjeṣu guñjad-bhṛṅga-gaṇānvitam ||<BR>
ramyāvāsa-sahasreṇa virājita-nabhas-talam |<BR>
ramya-nārī-sahasraughair gāyadbhiḥ samalaṅkṛtam ||<BR>
govardhanena mahatā ramyāvāsa-vinodinā |<BR>
śobhitaṃ śubha-cihnena māna-daṇḍena cāparam ||<BR>
avācī-prācy-udīcy-āśāḥ kramāyata-vivṛddhayā |<BR>
vyāptā yamunayā devyā nīla-meghāmbu-śobhayā ||<BR>
tan-madhye sphaṭika-mayaṃ bhavanaṃ mahad adbhutam | ity ādi |<BR>
<BR>
tat-tad-antar-mahā-kalpa-mandārādi-drumair vṛtam |<BR>
tat-tan-madhye samudbhāsi-vṛndāvana-kulākulam || ity ādi |<BR>
<BR>
kutracid ratna-bhavanaṃ kutracit sphaṭikālayam || ityādi |<BR>
go-gopair asaṅkhyātaiḥ sarvataḥ samalaṅkṛtam |<BR>
vipāpaṃ vilayaṃ ramyaṃ sadā ṣaḍ-ūrmi-vivarjitam || ity ādi |<BR>
tasya madhye maṇimayaṃ maṇḍapaṃ toraṇānvitam |<BR>
tan-madhye garuḍodvāhi-mahā-maṇi-mayāsanam || ity ādi |<BR>
kalpa-vṛkṣa-samudbhāsi-ratna-bhūdhara-mastake |<BR>
dhyāyet tatra paramānandaṃ ramyopāsyaṃ paraṃ mahaḥ ||<BR>
smared vṛndāvane ramye mohayantam anāratam |<BR>
vallavī-vallabhaṃ kṛṣṇaṃ gopa-kanyāḥ sahasraśaḥ || ity ādi |<BR>
<BR>
phullendīvara-kāntim indu-vadanam [Pv 46] ity ādi ca | etad anantaraṃ<BR>
nityānitya-loka-viveke devyā pṛṣṭe śrī-śiva āha -<BR>
<BR>
brahmādīnāṃ ca sarveṣāṃ bhavanānāṃ ca pārvati |<BR>
vināśo'stīha sarveṣāṃ vinā tad-bhavanaṃ tayoḥ || <BR>
<BR>
iti pūrvoktayoḥ śrī-bhagavan-mahādevyor ity arthaḥ || [Vṛ. addition ends<BR>
here.]<BR>
<BR>
[page 49]<BR>
<BR>
tasmād yā yathā bhuvi vartante iti nyāyāc ca svatantra eva dvārakā-mathurā-<BR>
gokulātmakaḥ śrī-kṛṣṇa-lokaḥ svayaṃ bhagavato vihārāspadatvena bhavati<BR>
sarvoparīti siddham | ataeva vṛndāvanaṃ gokulam eva sarvopari-virājamānaṃ<BR>
golokatvena prasiddham | brahma-saṃhitāyāṃ -- īśvaraḥ paramaḥ kṛṣṇaḥ ity<BR>
upakramya --<BR>
<BR>
sahasra-patra-kamalaṃ gokulākhyaṃ mahat padam |<BR>
tat-karṇikāraṃ tad-dhāma tad-anantāṃśa-sambhavam ||<BR>
karṇikāraṃ mahad yantraṃ ṣaṭ-koṇaṃ vajra-kīlakam<BR>
ṣaḍ-aṅga-ṣaṭ-padī-sthānaṃ prakṛtyā puruṣeṇa ca ||<BR>
premānanda-mahānanda-rasenāvasthitaṃ hi yat<BR>
jyotī-rūpeṇa manunā kāma-bījena saṅgatam ||<BR>
tat-kiñjalkaṃ tad-aṃśānāṃ tat-patrāṇi śriyām api ||<BR>
catur-asraṃ tat-paritaḥ śvetadvīpākhyam adbhutam<BR>
catur-asraṃ catur-mūrteś catur-dhāma catuṣ-kṛtam ||<BR>
caturbhiḥ puruṣārthaiś ca caturbhir hetubhir vṛtam<BR>
śūlair daśabhir ānaddham ūrdhvādho dig-vidikṣv api ||<BR>
aṣṭabhir nidhibhir juṣṭam aṣṭabhiḥ siddhibhis tathā<BR>
manu-rūpaiś ca daśabhir dik-pālaiḥ parito vṛtam ||<BR>
śyāmair gauraiś ca raktaiś ca śuklaiś ca pārṣadarṣabhaiḥ<BR>
śobhitaṃ śaktibhis tābhir adbhutābhiḥ samantataḥ || iti |<BR>
(page 50)<BR>
tathāgre brahma-stave --<BR>
<BR>
cintāmaṇi-prakara-sadmasu kalpa-vṛkṣa-<BR>
lakṣāvṛteṣu surabhir abhipālayantam |<BR>
lakṣmī-sahasra-śata-sambhrama-sevyamānaṃ<BR>
govindam ādi-puruṣaṃ tam ahaṃ bhajāmi || iti |<BR>
<BR>
vyākhyām āha - sahasrāṇi patrāṇi yatra tat kamalaṃ cintāmaṇi-mayaṃ<BR>
padmaṃ tad-rūpam | tac ca mahat sarvotkṛṣṭaṃ padaṃ mahato mahābhagavato<BR>
vā padaṃ śrī-mahā-vaikuṇṭham ity arthaḥ | tat tu nānā-prakāram ity<BR>
āśaṅkya prakāra-viśeṣatveṇa niścinoti gokulākhyam iti | gokulam ity ākhyā<BR>
prasiddhir yasya tat go-gopāla-sarūpam ity arthaḥ | rūḍhir yogam apaharati iti<BR>
nyāyena tasyaiva pratīteḥ | tata etad anuguṇatvenaivottara-grantho'pi<BR>
vyākhyeyaḥ | tasya śrī-kṛṣṇasya dhāma nanda-yaśodādibhiḥ saha vāsa-<BR>
yogyaṃ mahāntaḥpuram | tasya svarūpam āha tad iti | anantasya śrī-<BR>
baladevasyāṃśāt | sambhavo nityāvirbhāvo yasya tat | tathā tantreṇaitad api<BR>
bodhyate | ananto'ṃśo yasya tasya śrī-baladevasyāpi sambhavo nivāso yatra tad<BR>
iti | <BR>
<BR>
sarva-mantra-gaṇa-sevitasya śrīmad-aṣṭādaśākṣara-mahā-mantra-rājasya<BR>
bahu-pīṭhasya mukhyaṃ pīṭham ity āha karṇikāram iti dvayena | mahad<BR>
yantram iti | yat pratikṛtir eva sarvatra yantratvena pūjārthaṃ likhyate ity<BR>
arthaḥ | yantratvam eva darśayati | ṣaṭkoṇā abhyantare yasya tad vajra-<BR>
kīlakaṃ karṇikāre (bīja-rūpa-)hīraka-kīlaka-śobhitam | ṣaṭ-koṇatve<BR>
prayojanam āha | ṣaṭ aṅgāni yasyāḥ sā yā ṣaṭ-padī śrīmad-aṣṭādaśākṣarī<BR>
tasyāḥ sthānaṃ prakṛtir mantrasya svarūpaṃ svayam eva śrī-kṛṣṇaḥ kāraṇa-<BR>
svarūpatvāt | puruṣaś ca sa eva tad-devatā-rūpaḥ | tābhyām avasthitam<BR>
adhiṣṭhitam | dvayor api viśeṣaṇaṃ premeti | prema-rūpā ye ānanda-<BR>
mahānanda-rasās tat-paripāka-bhedās tad-ātmakena, tathā jyotī-rūpeṇa sva-<BR>
prakāśena manunā mantra-rūpeṇa ca kāma-bījena avasthitam iti mūla-<BR>
mantrāntargatatve'pi pṛthag-uktiḥ kutracid vaiśiṣṭyāpekṣayā |<BR>
<BR>
tad evaṃ tad-dhāmoktvā tad-āvaraṇāny āha tad iti | tasya karṇikārasya<BR>
kiñjalkās tal-lagnābhyantara-valaya ity arthaḥ | tad-aṃśānāṃ tasminn aṃśo<BR>
dāyo vidyate yeṣāṃ teṣāṃ sajātīyānāṃ dhāmety arthaḥ | gokulākhyam ity<BR>
ukter eva | teṣāṃ taj-jātīyatvaṃ śrī-śukadevena ca uktam --<BR>
 <BR>
evaṃ kakudminaṃ hatvā stūyamānaḥ dvijātibhiḥ |<BR>
viveśa goṣṭhaṃ sa-balo gopīnāṃ nayanotsavaḥ || [BhP 10.36.15] iti |<BR>
<BR>
tasya kamalasya patrāṇi śriyāṃ tat-preyasīnāṃ śrī-rādhādīnām upavana-<BR>
rūpāṇi dhāmānīty-arthaḥ | atra patrāṇām ucchrita-prāntānāṃ mūla-<BR>
sandhiṣu vartmāni agrima-sandhiṣugoṣṭhāni jñeyāni | akhaṇḍa-kamalasya<BR>
gokulākhyatvāt tathaiva samāveśāc ca |<BR>
<BR>
atha gokulāvaraṇāny āha caturasram iti | tad bahiś caturasraṃ tasya gokulasya<BR>
bahiḥ sarvataś caturasraṃ catuṣkoṇātmakaṃ sthalaṃ śvetadvīpākhyam iti tad-<BR>
aṃśe gokulam iti nāma-viśeṣābhāvāt | kintu caturasrābhyantara-maṇḍalaṃ<BR>
vṛndāvanākhyaṃ bahir-maṇḍalaṃ kevalaṃ śvetadvīpākhyaṃ jñeyaṃ, goloka iti<BR>
yat-paryāyaḥ | tad iha kroḍīkṛta-gokulaṃ vṛndāvanākhyayātiprasiddham iti<BR>
na nirdiṣṭam | kroḍīkṛta-tat-sarvam asya tu bahir-maṇḍalaṃ goloka-<BR>
śvetadvīpākhyaṃ jñeyam |<BR>
<BR>
[Vṛ. reads in the place of the last two sentences: tad etad upalakṣaṇaṃ<BR>
gokokākhyaṃ cety arthaḥ | yadyaḸ gokule'pi śvetadvīpatvam asty eva, tad<BR>
avāntara-bhūmi-mayatvāt tathāpi viśeṣa-nāmnāmnātatvāt enaiva tat<BR>
pratīyate iti tathoktam | kintu caturasre'py antar-maṇḍalaṃ śrī-<BR>
vṛndāvanākhyaṃ jñeyaṃ bṛhad-vāmana-svāyambhuvāgamayos tathā<BR>
dṛṣṭatvāt | end Vṛ.]<BR>
<BR>
catur-mūrteś caturvyūhasya śrī-vāsudevādi-catuṣṭayasya catuṣkṛtaṃ caturdhā<BR>
vibhaktaṃ catur dhāma | kintu deva-līlatvāt tad-upari vyoma-yāna-sthā eva<BR>
te jñeyā | hetubhiḥ puruṣārtha-sādhanair manu-rūpaiḥ sva-sva-mantrātmakair<BR>
indrādibhiḥ | śyāmair ity ādibhir iti caturbhir vedair ity arthaḥ | kṛṣṇaṃ ca<BR>
tatra chandobhiḥ stūyamānam suvismitāḥ [BhP 10.28.18] iti śrī-daśamokteḥ | <BR>
<BR>
śaktibhir iti śrī-vimalādibhir ity arthaḥ | iyaṃ ca bṛhad-vāmana-purāṇa-<BR>
prasiddhiḥ | yathā śrī-bhagavati śruti-prārthanā-pūrvakāṇi padyāni -<BR>
<BR>
ānanda-rūpam iti yad vidanti hi purāvidaḥ |<BR>
tad-rūpaṃ darśyāsmākaṃ yadi deyo varo hi naḥ ||<BR>
śrutvaitad darśayāmāsa sva-lokaṃ prakṛteḥ param |<BR>
kevalānubhavānanda-mātram akṣaram avyayam ||<BR>
yatra vṛndāvanaṃ nāma vanaṃ kāma-dughair drumaiḥ |<BR>
manorama-nikuñjāḍhyaṃ sarvartu-sukha-saṃyutam ||<BR>
yatra govardhano nāma sunirjhara-darī-yutaḥ |<BR>
ratna-dhātu-mayaḥ śrīmān supakṣi-gaṇa-saṅkulaḥ ||<BR>
yatra nirmala-pānīyā kālindī saritā varā |<BR>
ratna-baddhobhaya-taṭā haṃsa-padmādi-saṅkulā ||<BR>
śaśvad-rāsa-rasonmattaṃ yatra gopī-kadambakam |<BR>
tat-kadambaka-madhyasthaḥ kiśorākṛtir acyutaḥ || iti |<BR>
etad-anusāreṇa śrī-hari-vaṃśa-vacanam apy eva vyākhyeyam | tad yad āha<BR>
śakraḥ -<BR>
<BR>
svargād ūrdhvaṃ brahma-loko brahmarṣi-gaṇa-sevitaḥ |<BR>
tatra soma-gatiś caiva jyotiṣāṃ ca mahātmanām ||<BR>
tasyopari gavāṃ lokaḥ sādhyās taṃ pālayanti hi |<BR>
sa hi sarva-gataḥ kṛṣṇa mahākāśa-gato mahān ||<BR>
upary upari tatrāpi gatis tava tapomayī |<BR>
yāṃ na vidmo vayaṃ sarve pṛcchanto'pi pitāmaham |<BR>
gatiḥ śama-damāḍhyānāṃ svargaḥ sukṛta-karmaṇām || <BR>
brāhmye tapasi yuktānāṃ brahma-lokaḥ parā gatiḥ |<BR>
gavām eva tu yo loko durāroho hi sā gatiḥ ||<BR>
sa tu lokas tvayā kṛṣṇa sīdamānaḥ kṛtātmanā |<BR>
dhṛto dhṛtimatā vīra nighnatopadravān gavām || [HV 2.19.29-35] iti |<BR>
<BR>
asyārthaḥ | svarga-śabdena -<BR>
bhūr-lokaḥ kalpitaḥ padbhyāṃ bhuvar-loko 'sya nābhitaḥ |<BR>
svar-lokaḥ kalpito mūrdhnā iti vā loka-kalpanā || [BhP 2.5.42] <BR>
<BR>
iti dvitīyoktānusāreṇa svar-lokam ārabhya satya-loka-paryantaṃ loka-<BR>
pañcakam ucyate | tasmād ūrdhvam upari brahma-loko brahmātmako<BR>
vaikuṇṭhākhyaḥ sac-cid-ānanda-rūpatvāt | brahmaṇo bhagavato loka iti vā<BR>
dadṛśur brahma-lokaṃ te yatrākrūro'dhyagāt purā [BhP 10.28.17] iti daśamāt |<BR>
evaṃ dvitīye mūrdhabhiḥ satya-lokas tu brahma-lokaḥ sanātanaḥ [BhP 2.5.38]<BR>
iti | ṭīkā ca -brahma-loko vaikuṇṭhākhyaḥ | sanātano nityaḥ | na<BR>
sṛjyāntarvartīty arthaḥ | ity eṣā |<BR>
<BR>
brahmāṇi mūrtimanto vedāḥ | ṛṣayaś ca śrī-nāradādayaḥ | gaṇāś ca śrī-<BR>
garuḍa-viṣvaksenādayaḥ | tair niṣevitaḥ | evaṃ nityāśritān uktvā tad-<BR>
gamanādhikāriṇa āha | tatra brahma-loke umayā saha vartata iti somaḥ śrī-<BR>
śivas tasya gatiḥ | <BR>
<BR>
[Vṛ. inserts:<BR>
sva-dharma-niṣṭhaḥ śata-janmabhiḥ pumān<BR>
viriñcatām eti tataḥ paraṃ hi mām |<BR>
avyākṛtaṃ bhāgavato 'tha vaiṣṇavaṃ<BR>
padaṃ yathāhaṃ vibudhāḥ kalātyaye || [BhP 4.24.29] iti caturthe śrī-rudra-<BR>
gītam |<BR>
[end Vṛ. addition.]<BR>
<BR>
someti supāṃ sulug ity ādinā (page 52) ṣaṣṭhyā luk chāndasaḥ | tata<BR>
uttaratrāpi gati-padānvayaḥ | jyotir brahma tad-aikātmya-bhāvānāṃ<BR>
muktānām ity arthaḥ | na tu tādṛśānām api sarveṣām ity āha mahātmanāṃ<BR>
mahāśayānāṃ mokṣa-nirādaratayā bhajatāṃ śrī-sanakādi-tulyānām ity<BR>
arthaḥ --<BR>
<BR>
muktānām api siddhānāṃ nārāyaṇa-parāyaṇaḥ<BR>
sudurlabhaḥ praśāntātmā koṭiṣv api mahā-mune || [BhP 6.14.5] ity ādau, <BR>
yoginām api sarveṣāṃ madgatenāntarātmanā |<BR>
śraddhāvān bhajate yo māṃ sa me yuktatamo mataḥ || [Gītā 6.47]<BR>
<BR>
ity ādāv api teṣv eva mahattva-paryavasanāt | tasya ca brahma-lokasyopari<BR>
sarvordhva-pradeśe gavāṃ lokaḥ śrī-goloka ity arthaḥ | taṃ ca śrī-golokaṃ<BR>
sādhyā asmākaṃ prāpañcika-devānāṃ prasādanīyā mūla-rūpā nitya-tadīya-<BR>
deva-gaṇāḥ pālayanti | tatra tatra dik-pālatvenāvaraṇa-rūpā vartante, te ha<BR>
nākaṃ mahimānaḥ sacantaḥ yatra pūrve sādhyāḥ santi devāḥ [Rk 10.90.16] iti<BR>
śruteḥ | <BR>
<BR>
tatra pūrve ye ca sādhyā <BR>
viśve devāḥ sanātanāḥ |<BR>
te ha nākaṃ mahimānaḥ <BR>
sacante śubha-darśanāḥ || [PadmaP 6.227.76] iti pādmottara-khaṇḍāc ca |<BR>
<BR>
yad vā tad bhūri-bhāgyam iha janma kim apy aṭavyāṃ yad gokule'pi [BhP<BR>
10.14.34] ity ādy-uktyānusāreṇa tad-vidha-parama-bhaktānām api sādhyās<BR>
tādṛśa-siddhi-prāptaye prāsādanīyāḥ śrī-gopa-gopī-prabhṛtayaḥ | taṃ<BR>
pālayanti adhikṛtya bhuñjanti | hi prasiddhau | sa golokaḥ sarva-gataḥ śrī-<BR>
kṛṣṇavat sarva-prāpañcikāprāpañcika-vastu-vyāpakaḥ | ataeva mahān<BR>
bhagavad-rūpa eva | mahāntaṃ vibhum ātmānam [KaṭhU 2.22] iti śruteḥ |<BR>
tatra hetuḥ | mahākāśaḥ parama-vyomākhyaḥ brahma-viśeṣaṇa-lābhād<BR>
ākāśas tal-liṅgād [Vs 1.1.22] iti nyāya-prasiddheś ca | tad-gataḥ |<BR>
brahmākārodayāntaram eva vaikuṇṭha-prāpteḥ | yathā śrī-gopānāṃ<BR>
vaikuṇṭha-darśane tair eva vyākhyātam | yathā vā śrīmad-ajāmilasya<BR>
vaikuṇṭha-gamanam | yad vā mahākāśaḥ parama-vyomākhyo mahā-<BR>
vaikuṇṭhas tad-gatas tad-ūrdhva-bhāga-sthitaḥ | evam upary upari sarvopary<BR>
api virājamāne tatra śrī-goloke'pi tava gatiḥ | nānā-rūpeṇa vaikuṇṭhādau<BR>
krīḍatas tava tatrāpi śrī-govinda-rūpeṇa krīḍā vidyata ity arthaḥ | <BR>
<BR>
ataeva sā ca gatiḥ sādhāraṇī na bhavati kintu tapomayī<BR>
anavacchinnaiśvaryamayī paramaṃ yo mahat tapaḥ ity atra sahara-nāma-<BR>
bhāṣye'pi tapaḥ-śabdena tathaiva vyākhyātam | ataeva brahmādi-<BR>
durvitarkyatvam apy āha yām iti | adhunā tasya śrī-golokety ākhyā bījam<BR>
abhivyañjayati gatir iti | brāhme brahmaṇo loka-prāpake tapasi viṣṇu-<BR>
viṣayaka-manaḥ-praṇidhāne yuktānāṃ rata-cittānāṃ prema-bhaktānām ity<BR>
arthaḥ | brahma-loko vaikuṇṭha-lokaḥ | parā prakṛtyatītā | gavāṃ mocayan<BR>
vraja-gavāṃ dina-tāpam [BhP 10.35.25] ity-uktānusāreṇa atraiva<BR>
nighnatopadravān gavām ity uktyā ca goloka-vāsi-mātrāṇāṃ svatas tad-<BR>
bhāva-bhāvitānāṃ ca sādhana-vaśenety arthaḥ | ataeva tad-<BR>
bhāvasyāsulabhatvād durārohā | <BR>
<BR>
tad evaṃ golokaṃ varṇayitvā tasya gokulena sahābhedam āha sa tv iti | sa eva<BR>
tu sa loko dhṛto rakṣitaḥ | śrī-govardhanoddharaṇeneti | yathā mṛtyu-sañjaya-<BR>
tantre | <BR>
<BR>
ekadā sāntarīkṣāc ca vaikuṇṭhaṃ svecchayā bhuvi |<BR>
gokulatvena saṃsthāpya (page 53) gopīmaya-mahotsavā |<BR>
bhakti-rūpāṃ satāṃ bhaktim utpāditavatī bhṛśam || iti |<BR>
<BR>
atra śabda-sāmya-bhrama-pratītārthāntare svargād ūrdhvaṃ, brahma-loka ity<BR>
ayuktaṃ loka-trayam atikramyokteḥ | tathā somagatir ity ādikaṃ na<BR>
sambhavati | yato dhruva-lokād adhastād eva candra-sūryādīnāṃ gatir<BR>
maharloke'pi na vartate | tathāvara-sādhya-gaṇānāṃ tucchatvāt satya-<BR>
lokasyāpi pālanaṃ na yujyate kutas tad-upari-lokasya śrī-golokākhyasya |<BR>
tathā sarvagatatvaṃ cāsambhāvyaṃ syāt | ataeva tatrāpi eva gatir ity āpi śabdo<BR>
vismaye prayuktaḥ | yāṃ na vidma ity ādikaṃ ca | anyathā yathoktir na<BR>
sambhavati sveṣāṃ brahmaṇaś ca tad-ajñāna-jñāpanāt | tasmāt prākṛta-<BR>
golokād anya evāsau sanātano goloko brahma-saṃhitāvat śrī-harivaṃśe'pi<BR>
parokṣa-vādena nirūpitaḥ |<BR>
<BR>
evaṃ ca nārada-pañcarātre vijayākhyāne -<BR>
<BR>
tat sarvopari goloke śrī-govindaḥ sadā svayam |<BR>
viharet paramānandī gopī-gokula-nāyakaḥ || iti |<BR>
<BR>
evaṃ coktaṃ mokṣa-dharme nārāyaṇīye tathā skānde ca -<BR>
<BR>
evaṃ bahu-vidhai rūpaiś carāmīha vasundharām |<BR>
brahma-lokaṃ ca kaunteya golokaṃ ca sanātanam || [Mbh 12.330.68] iti |<BR>
<BR>
tad evaṃ sarvopari śrī-kṛṣṇa-loko'stīti siddham | sa ca lokas tat-tal-līlā-<BR>
parikara-bhedenāṃśa-bhedāt dvārakā-mathurā-gokulākhya-sthāna-<BR>
trayātmaka iti nirṇītam | anyatra tu bhuvi prasiddhāny eva tat-tad-ākhyāni<BR>
sthānāni tad-rūpatvena śrūyante teṣām api vaikuṇṭhāntaravat<BR>
prapañcātītatva-nityatvālaukika-rūpatva-bhagavan-nityāspadatva-kathanāt |<BR>
tatra dvārakāyās tattaraṃ skānda-prahlāda-saṃhitādāv anveṣṭavyam | iyaṃ ca<BR>
śrutir udāharaṇīyā -<BR>
<BR>
antaḥ-samudre manasā carantaṃ <BR>
brāhmānvavindan daśahotāram arṇe |<BR>
samudre'ntaḥ kavayo vicakṣate <BR>
marīcīnāṃ padam anvicchanti vedhasaḥ || ity ādyā |<BR>
<BR>
śrī-mathurāyāḥ prapañcātītatvaṃ yathā vārāhe anyaiva kācit sā sṛṣṭir<BR>
vidhātur vyatirekiṇī iti | nityatvam api yathā pādme pātāla-khaṇḍe - ṛṣir<BR>
māthura-nāmātra tapaḥ kurvati śāśvate iti | atra mathurā-maṇḍale śāśvate<BR>
nitye kurvati karoti | <BR>
<BR>
alaukika-rūpatvaṃ yathā ādivārāhe -<BR>
<BR>
bhūr bhuvaḥ svas talenāpi na pātāla-tale'malam |<BR>
nordhva-loke mayā dṛṣṭaṃ tādṛk kṣetraṃ vasundhare || iti |<BR>
<BR>
śrī-bhagavan-nityāspadatvaṃ yathā -<BR>
aho'tidhanyā mathurā yatra sannihito hariḥ || iti |<BR>
na ca vaktavyam upāsanā-sthānam evedam, yato ādivārāhe -<BR>
mathurāyāḥ paraṃ kṣetraṃ trailokye na hi vidyate |<BR>
tasyāṃ vasāmy ahaṃ devi mathurāyāṃ tu sarvadā || iti |<BR>
<BR>
tatra vāsasyaiva kaṇṭhoktiḥ | atredṛśaṃ śrī-varāha-deva-vākyam aṃśāṃśinor<BR>
aikya-vivakṣayaiva na tu tasyaivāsau nivāsaḥ śrī-kṛṣṇa-kṣetratvenaiva<BR>
prasiddheḥ | tathaiva pātāla-khaṇḍe aho madhu-purī dhanyā yatra tiṣṭhati<BR>
kaṃsahā iti | <BR>
<BR>
vāyu-purāṇe tu svayaṃ sākṣād evety uktam -<BR>
catvāriṃśad yojanānāṃ tatas tu mathurā smṛtā |<BR>
yatra devo hariḥ sākṣāt svayaṃ tiṣṭhati kaṃsahā || iti |<BR>
<BR>
atra sākṣāc-chabdena sūkṣma-rūpatā | svayaṃ-śabdena śrīmat-pratimā-<BR>
rūpatā ca niṣiddhā | tata iti pūrvoktāt puṣkarākhya-tīrthāt ity arthaḥ |<BR>
mathurāyāḥ paraṃ kṣetram ity anena varāha-vacanena pūryām eva tiṣṭhatīti<BR>
nirastam |<BR>
<BR>
[page 54]<BR>
atra śrī-gopāla-tāpanī-śrutiś ca -- sa hovāca taṃ hi nārāyaṇo devaḥ sakāmyā<BR>
meroḥ śṛṅge yathā sapta-pūryo bhavanti tathā niṣkāmyāḥ sakāmyāś ca<BR>
bhūgola-cakre sapta-pūryo bhavanti | tāsāṃ madhye sākṣād brahma gopāla-<BR>
purī hīti || sakāmyā niṣkāmyā devānāṃ sarveṣāṃ bhūtānāṃ bhavati yathā<BR>
hi vai sarasi padmaṃ tiṣṭhati tathā bhūmyāṃ tiṣṭhatīti cakreṇa rakṣitā hi<BR>
mathurā tasmāt gopāla-purī bhavati | bṛhad bṛhad-vanaṃ madhor madhu-<BR>
vanam [GTU 2.26-28] ity ādikā |<BR>
<BR>
punaś ca etair āvṛtā purī bhavati tatra teṣv eva gahaneṣv evam ity ādikā |<BR>
tathā -- dve vane staḥ kṛṣṇa-vanaṃ bhadra-vanaṃ tayor antar dvādaśa-vanāni<BR>
puṇyāni puṇyatamāni teṣv eva devās tiṣṭhanti siddhāḥ siddhiṃ prāptāḥ |<BR>
tatra hi rāmasya rāma-mūrtiḥ [GTU 2.31-32] ity ādikā | tad apy ete ślokā<BR>
bhavanti |<BR>
<BR>
prāpya mathurāṃ purīṃ ramyāṃ sadā brahmādi-sevitam |<BR>
śaṅkha-cakra-gadā-śārṅga-rakṣitāṃ muṣalādibhiḥ ||<BR>
yatrāsau saṃsthitaḥ kṛṣṇas tribhiḥ śaktyā samāhitaḥ |<BR>
rāmāniruddha-pradyumnai rukmiṇyā sahito vibhuḥ || [GTU 2.35-36] iti |<BR>
<BR>
kiṃ tasya sthānam iti śrī-gāndharvyāḥ praśnasyottaram idam | evam eva śrī-<BR>
raghunāthasyāpy ayodhyāyāṃ śrūyate, yathā skāndāyodhyā-māhātmye<BR>
svarga-dvāram uddiśya -<BR>
<BR>
caturdhā ca tanuṃ kṛtvā devadevo hariḥ svayam |<BR>
atraiva ramate nityaṃ bhrātṛbhiḥ saha rāghavaḥ || iti |<BR>
<BR>
ataeva, yatra yatra hareḥ sthānaṃ vaikuṇṭhaṃ tad vidur budhā ity anusāreṇa<BR>
mahā-bhagavataḥ sthānatvāt mahā-vaikuṇṭha evāsau | yato vaikuṇṭhāt tasya<BR>
garīyastvaṃ śrūyate | yathā pātāla-khaṇḍe -<BR>
evaṃ sapta-purīṇāṃ tu sarvotkṛṣṭaṃ ca māthuram |<BR>
śrūyatāṃ mahimā devi vaikuṇṭho bhuvanottamaḥ || iti |<BR>
<BR>
ataeva tatraiva -<BR>
aho madhupurī dhanyā vaikuṇṭhāc ca garīyasī | iti |<BR>
<BR>
[B reads here] ādi-vārāhe -<BR>
mathurāyāṃ ye vasanti viṣṇu-rūpā hi te khalu |<BR>
ajñānās tān na paśyanti paśyanti jñāna-cakṣuṣā || iti | [end Vṛ.]<BR>
<BR>
atha śrī-vṛndāvanasya prapañcātītatvādikaṃ mathurā-maṇḍalasyaiva tattvena<BR>
siddham | yathā ca śrī-govinda-vṛndāvanākhya-bṛhad-gautamīye tantre<BR>
nārada-praśnasyottaraṃ śrī-kṛṣṇasyottaram | tatra praśnaḥ -<BR>
<BR>
kim idaṃ dvādaśābhikhyaṃ vṛndāraṇyaṃ viśāmpate |<BR>
śrotum icchāmi bhagavan yadi yogo'smi me vada ||<BR>
<BR>
athottaram --<BR>
idaṃ vṛndāvanaṃ ramyaṃ mama dhāmaiva kevalam |<BR>
atra ye paśavaḥ pakṣi-vṛkṣā kīṭā narāmarāḥ |<BR>
ye vasanti mamādhiṣṇye mṛtā yānti mamālayam ||<BR>
atra yā gopa-kanyāś ca nivasanti mamālaye | <BR>
yoginyas tā mayā nityaṃ mama sevā-parāyaṇāḥ ||<BR>
pañca-yojanam evāsti vanaṃ me deha-rūpakam | <BR>
kālindīyaṃ suṣumnākhyā paramāmṛta-vāhinī ||<BR>
atra devāś ca bhūtāni vartante sūkṣma-rūpataḥ | <BR>
sarva-deva-mayaś cāhaṃ na tyajāmi vanaṃ kvacit ||<BR>
āvirbhāvas tirobhāvo bhaven me 'tra yuge yuge | <BR>
tejo-mayam idaṃ ramyam adṛśyaṃ carma-cakṣuṣā || iti <BR>
<BR>
viśeṣatas tādṛg-alaukika-rūpatva-bhagavan-nitya-dhāmatve tu divya-<BR>
kadambāśokādi-vṛkṣādayo'py adyāpi mahā-bhāgavataiḥ sākṣāt kriyante iti<BR>
prasiddhāvagateḥ | yathā vārāhe kālīya-hrada-māhātmye -<BR>
<BR>
atrāpi mahad āścaryaṃ paśyanti paṇḍitā narāḥ |<BR>
kālīya-hrada-pūrveṇa kadambo mahito drumaḥ |<BR>
śata-śākhaṃ viśālākṣi puṇyaṃ surabhi-gandhi ca |<BR>
sa ca dvādaśa-māsāni manojñaḥ śubha-śītalaḥ |<BR>
puṣpāyati viśālākṣi prabhāsanto diśo daśa || iti |<BR>
śatānāṃ śākhānāṃ samāhāraḥ śata-śākhaṃ tad yatra pravartat ity arthaḥ |<BR>
prabhāsantaḥ prabhāsayann ity arthaḥ | tatraiva tadīya-brahma-kuṇḍa-<BR>
māhātmye <BR>
<BR>
tatrāścaryaṃ pravakṣyāmi tac chṛṇu tvaṃ vasundhare |<BR>
labhante manujāḥ siddhiṃ mama karma-parāyaṇāḥ ||<BR>
tasya tatrottare pārśve'śoka-vṛkṣaḥ sita-prabhaḥ |<BR>
vaiśākhasya tu māsasya śukla-pakṣasya dvādaśī ||<BR>
sa puṣpati ca madhyāṅge mama bhakta-sukhāvahaḥ |<BR>
na kaścid api jānāti vinā bhāgavataṃ śucim || ity ādi |<BR>
<BR>
dvādaśīti dvādaśyām ity arthaḥ | supāṃ sulug ity ādinaiva pūrva-savarṇaḥ |<BR>
śucitvam atra tad-ananya-vṛttitvam | anena pṛthivyāpi tasya tasya tādṛśa-rūpaṃ<BR>
na jñāyate ity āyātam | ataeva tadīya-tīrthāntaram uddiśya yathā cādivārāhe<BR>
- <BR>
<BR>
kṛṣṇa-krīḍā-setu-bandhaṃ mahā-pātaka-nāśanam |<BR>
valabhīṃ tatra krīḍārthaṃ kṛtvā devo gadādharaḥ ||<BR>
gopakaiḥ sahitas tatra kṣaṇam ekaṃ dine dine |<BR>
tatraive ramaṇārthaṃ hi nitya-kālaṃ sa gacchati || iti |<BR>
<BR>
evaṃ skānde -<BR>
tato vṛndāvanaṃ puṇyaṃ vṛndā-devī-samāśritam |<BR>
hariṇādhiṣṭhitaṃ tac ca brahma-rudrādi-sevitam || iti |<BR>
<BR>
śrutiś ca darśitā -<BR>
govindaṃ sac-cid-ānanda-vigrahaṃ vṛndāvana-sura-bhūruha-talāsīnaṃ satataṃ<BR>
sa-marud-gaṇo'haṃ paritoṣayāmi | [GTU 1.37] iti |<BR>
<BR>
evaṃ pātāla-khaṇḍe yamunā-jala-kallole sadā krīḍati mādhavaḥ | iti |<BR>
yamunāyā jala-kallolā yatra evaṃbhūte vṛndāvane iti prakaraṇāl labdham |<BR>
tatrājahal-lakṣaṇayā tīra-hradāv eva gṛhyete | tīraṃ ca vṛndāvana-lakṣaṇaṃ<BR>
tatra prastutam | ataevāsya śrī-vṛndāvanasya vaikuṇṭhatvam eva kaṇṭhoktyā<BR>
kṛṣṇa-tāpanyāṃ śrutau darśitaṃ gokulaṃ vana-vaikuṇṭham [Kṛṣṇopaniṣat 7]<BR>
iti | tasmān nitya-dhāmatva-śravaṇāt śrī-mathurādīnāṃ tat-svarūpa-<BR>
vibhūtitvam eva sa bhagavaḥ kasmin pratiṣṭhita iti sve mahimni [ChāU 1.24.1]<BR>
iti śruteḥ | <BR>
<BR>
ataeva tāpanī-śrutiḥ - sākṣād brahma gopāla-purī hi [GTU 2.26] iti | bṛhad-<BR>
gautamīya-tantre ca - tejomayam idaṃ ramyam adṛśyaṃ carma-cakṣuṣā iti |<BR>
tad-īdṛśa-rūpatā kāśīm uddiśya brahma-vaivarte tv itthaṃ samādhīyate |<BR>
yathā śrī-viṣṇuṃ prati munīnāṃ praśnaḥ --<BR>
<BR>
chatrākāraṃ tu kiṃ jyotir jalād ūrdhvaṃ prakāśate |<BR>
nimagnāyāṃ dharāyāṃ tu na vai majjati tat katham ||<BR>
kim etac chāśvataṃ brahma vedānta-śata-rūpitam |<BR>
tāpa-trayārti-dagdhānāṃ jīvanaṃ chatratāṃ gatam ||<BR>
darśanād eva cāsyātha kṛtārthāḥ smo jagad-guro |<BR>
vāraṃ vāraṃ tavāpy atra dṛṣṭir lagnā janārdana ||<BR>
paramāścarya-rūpo'pi sāścarya iva paśyasi ||<BR>
<BR>
atha śrī-viṣṇūttaram -<BR>
chatrākāraṃ paraṃ jyotir dṛśyate gaganecaram |<BR>
tat-paraṃ paramaṃ jyotiḥ kāśīti prathitaṃ kṣitau ||<BR>
ratnaṃ suvarṇe khacitaṃ yathā bhavet <BR>
tathā pṛthivyāṃ khacitā hi kāśikā |<BR>
na kāśikā bhūmi-mayī kadācit <BR>
tato na majjen mama sadgatir yataḥ ||<BR>
jaḍeṣu sarveṣv api majjamāneṣv <BR>
iyaṃ cid-ānanda-mayī na majjet || ity ādi |<BR>
<BR>
[page 56]<BR>
<BR>
tathāgre ca -<BR>
cetanā-jaḍayor aikyaṃ yadvan naikasthayor api |<BR>
tathā kāśī brahma-rūpā jaḍā pṛthvī ca saṅgatā ||<BR>
nirmāṇaṃ tu jaḍasyātra kriyate na parātmanaḥ |<BR>
uddhariṣyāmi ca mahīṃ vārāhaṃ rūpam āsthitaḥ ||<BR>
tadā punaḥ pṛthivyāṃ hi kāśī sthāsyāmi mat-priyā || iti |<BR>
<BR>
cetanā-śabdenātrāntaryāmī upalakṣyate | jaḍa-śabdena tu dehaḥ<BR>
paramātmana ity uktatvāt | tataś ca kecit svadehāntar-hṛdayāvakāśe prādeśa-<BR>
mātraṃ puruṣaṃ vasantam [BhP 2.2.8] ity ādinā caturbhujatvena<BR>
varṇito'ntaryāmī dehe sthito'pi yathā deha-vedanādinā na spṛśyate tadvad iti<BR>
jñeyam | <BR>
<BR>
tad evaṃ tad-dhāmnām upary-adhaḥ prakāśa-mātratvenobhaya-vidhatvaṃ<BR>
prasaktam | vastutas tu śrī-bhagavan-nityādhiṣṭhānatvena tac-chrī-<BR>
vigrahavad ubhayatra prakāśāvirodhāt samāna-guṇa-nāma-<BR>
rūpatvenāmnātatvāl lāghavāc caika-vidhatvam eva mantavyam | ekasyaiva<BR>
śrī-vigrahasya bahutra prakāśaś ca dvitīya-sandarbhe darśitaḥ | <BR>
<BR>
citraṃ bataitad ekena vapuṣā yugapat pṛthak<BR>
gṛheṣu dvy-aṣṭa-sāhasraṃ striya eka udāvahat || [BhP 10.69.1] ity ādinā |<BR>
<BR>
evaṃvidhatvaṃ ca tasyācintya-śakti-svīkāreṇa sambhāvitam eva | svīkṛtaṃ<BR>
cācintya-śaktitvam śrutes tu śabda-mūlatvāt [Vs 2.1.27] ity ādau | tad evam<BR>
ubhayābhedābhiprāyeṇaiva śrī-hari-vaṃśe'pi golokam uddiśya sa hi sarva-<BR>
gato mahān [HV 2.19.30] ity uktam | bhede tu brahma-saṃhitāyām api goloka<BR>
eva nivasaty akhilātma-bhūtaḥ [BrahmaS 5.48] ity eva-kāro'tra svakīya-nitya-<BR>
vihāra-pratipādaka-vārāhādi-vacanair virudhyeta | avirodhas tūbhayeṣām<BR>
aikyenaiva bhavatīti taṃ nyāya-siddham evārthaṃ brahma-saṃhitā tu gṛhṇāti |<BR>
ataeva śrī-hari-vaṃśe'pi śakreṇa -<BR>
<BR>
sa tu lokas tvayā kṛṣṇa sīdamānaḥ kṛtātmanā |<BR>
dhṛto dhṛtimatā vīra nighnatopadravān gavām || [HV 2.19.35] iti |<BR>
<BR>
goloka-gokulayor abhedenaivoktam | tasmād abhedena ca bhedena<BR>
copakrāntatvād eka-vidhāny eva śrī-mathurādīni prakāśa-bhedenaiva<BR>
tūbhaya-vidhatvenāmnātānīti sthitam | darśayiṣyate cāgre | kṣauṇi-<BR>
prakāśamāna eva śrī-vṛndāvane śrī-goloka-darśanam |<BR>
tato'syaivāparicchinnasya golokākhya-vṛndāvanīya-prakāśa-viśeṣasya<BR>
vaikuṇṭhopary api sthitir māhātmyāvalambanena bhajatāṃ sphuratīti<BR>
jñeyam | ayam eva mathurā-dvārakā-gokula-prakāśa-viśeṣātmakaḥ śrī-<BR>
kṛṣṇa-lokas tad-virahiṇā śrīmad-uddhavenāpi samādhāv anubhūta ity āha -<BR>
-<BR>
<BR>
śanakair bhagaval-lokān nṛ-lokaṃ punar āgataḥ |<BR>
vimṛjya netre viduraṃ prītyāhoddhava utsmayan || [BhP 3.2.6]<BR>
<BR>
spaṣṭam || 3.2 || śrī-śukaḥ || 106 ||<BR>
<BR>
[107]<BR>
<BR>
imam eva lokaṃ dyu-śabdenāpy āha -<BR>
<BR>
viṣṇor bhagavato bhānuḥ kṛṣṇākhyo 'sau divaṃ gataḥ |<BR>
tadāviśat kalir lokaṃ pāpe yad ramate janaḥ ||<BR>
yāvat sa pāda-padmābhyāṃ spṛśan āste ramā-patiḥ |<BR>
tāvat kalir vai pṛthivīṃ parākrantuṃ na cāśakat || [BhP 12.2.29-30]<BR>
<BR>
yadā guṇāvatārasya bhagavato viṣṇos tad-aṃśatvād raśmi-sthānīyasya<BR>
kṛṣṇākhyo bhānuḥ sūrya-maṇḍala-sthānīyo divaṃ prāpañcika-lokāgocaraṃ<BR>
mathurādīnām eva prakāśa-viśeṣa-rūpaṃ vaikuṇṭha-lokaṃ gatas tadā kalir<BR>
lokam āviśat | eṣāṃ sa ca prakāśaḥ pṛthivīstho'py antardhāna-śaktyā tām<BR>
apṛśann eva virājate | atas tayā na spṛśyate pṛthivy-ādi-bhūtamayair asmābhir<BR>
vārāhokta-mahā-kadambādir iva | yas tu prāpañcika-loka-gocaro mathurādi-<BR>
prakāśaḥ so'yaṃ kṛpayā pṛthivīṃ spṛśann evāvatīrṇaḥ | atas tayā ca spṛśyate<BR>
tādṛśair asmābhir dṛśyamāna-kadambādir iva | asmiṃś ca (page 57) prakāśe<BR>
yadāvatīrṇo bhagavāṃs tadā tat-sparśenāpi tat-sparśāt tāṃ spṛśann evāste<BR>
sma | samprati tad-aspṛṣṭa-prakāśe virahamāṇaḥ punar aspṛśann eva<BR>
bhavati | [Vṛ. adds. yadyapy evaṃ tathāpi kvacid dvayor bhedena kvacid<BR>
abhedena ca vivakṣā tatrāvagantavyā | end Vṛ.] tad etad abhipretyāha yāvad<BR>
iti | parākrantum ity anena tat-pūrvam api kaṃcit kālaṃ prāpya praviṣṭo'sāv<BR>
iti jñāpitam || <BR>
<BR>
|| 12.2 || śrī-śukaḥ || 107 ||<BR>
<BR>
[108]<BR>
<BR>
tene dhīrā api yanti brahma-vida utkramya svarga-lokam ito vimuktāḥ [BAU<BR>
4.4.8] iti śruty-anusāreṇa svarga-śabdenāpy āha - yātu-dhāny api sā svargam<BR>
āpa jananī-gatim [BhP 10.6.38] iti | <BR>
<BR>
atra jananī-gatim iti viśeṣaṇena lokāntaraṃ nirastam | tat-prakaraṇa eva<BR>
tadādīnāṃ bahuśo gaty-antara-niṣedhāt | sad-veṣād iva pūtanāpi sakulā<BR>
tvām eva devāpitā [BhP 10.14.35] ity atra sākṣāt tat-prāpti-nirdhāraṇāc ca |<BR>
<BR>
tathā ca kenopaniṣadi dṛśyate - keneṣitaṃ manaḥ patati prāṇasya prāṇam uta<BR>
cakṣuṣaś cakṣur atimucya dhīrāḥ pretyāsmāl lokād amṛtā bhavanti [KenaU<BR>
1.1-2] ity upakramya, tad eva brahma tvaṃ viddhi [KenaU 1.4] iti madhye<BR>
procya, amṛtatvaṃ hi vidante [KenaU 2.4], satyam āyatanaṃ [KenaU 4.8] yo vā<BR>
etām evam upaniṣadaṃ vedāpahatya pāpmānam anante svarge loke<BR>
pratiṣṭhati [KenaU 4.9] iti upasaṃhṛtam | tataḥ ko vāsudevaḥ kiṃ tad vanaṃ ko<BR>
vā svargaḥ kiṃ tad brahma ity apekṣāyām puruṣo ha vai nārāyaṇaḥ ity<BR>
upakramya, punaś cābhyāsena nityo deva eko nārāyaṇaḥ ity uktvā<BR>
nārāyaṇopāsakasya ca stutiṃ kṛtvā tad brahma nārāyaṇa eveti vyajya svargaṃ<BR>
pratipādayituṃ vaikuṇṭhaṃ vana-lokaṃ gamiṣyati tad idaṃ puram idaṃ<BR>
puṇḍarīkaṃ vijñāna-ghanaṃ tasmāt tad ihāvabhāsam iti vana-lokākārasya<BR>
vaikuṇṭhasyānandātmakatvaṃ pratipādya sa ca tad-adhiṣṭhātā nārāyaṇaḥ<BR>
kṛṣṇa evety upasaṃharati brahmaṇyo devakī-putraḥ iti |<BR>
<BR>
|| 10.6 || śrī-śukaḥ || 108 ||<BR>
<BR>
[109]<BR>
<BR>
kāṣṭhā-śabdenāpi tam evoddiśati -<BR>
<BR>
brūhi yogeśvare kṛṣṇe brahmaṇye dharma-varmaṇi |<BR>
svāṃ kāṣṭhām adhunopete dharmaḥ kaṃ śaraṇaṃ gataḥ || [BhP 1.1.23]<BR>
<BR>
svāṃ kāṣṭhāṃ diśam | yatra svayaṃ nityaṃ tiṣṭhati tatraiva prāpañcika-loka-<BR>
sambandhaṃ tyaktvā gate satītyarthaḥ |<BR>
<BR>
|| 1.1 || śrī-śaunakaḥ || 109 ||<BR>
<BR>
[110]<BR>
<BR>
tad evam abhipretya dvārakāyās tāvan nitya-śrī-kṛṣṇa-dhāmatvam āha -<BR>
<BR>
satyaṃ bhayād iva guṇebhya urukramāntaḥ <BR>
śete samudra upalambhana-mātra ātmā |<BR>
nityaṃ kad-indriya-gaṇaiḥ kṛta-vigrahas tvaṃ <BR>
tvat-sevakair nṛpa-padaṃ vidhutaṃ tamo 'ndham || [BhP 10.60.35]<BR>
<BR>
ayam arthaḥ | pūrvaṃ śrī-kṛṣṇa-devena śrī-rukmiṇī-devyai --<BR>
<BR>
rājabhyo bibhyataḥ su-bhru samudraṃ śaraṇaṃ gatān |<BR>
bala-vadbhiḥ kṛta-dveṣān prāyas tyakta-nṛpāsanān || [BhP 10.60.12]<BR>
<BR>
kasmān no vavṛṣe iti parihasitam | atrottaram āha satyam iti | atrātmā tvam<BR>
ity etayoḥ padayor yugapac chetu iti kriyānvayāyogāt viśeṣaṇa-viśeṣya-<BR>
bhāvaḥ pratihanyeta | vākya-cchede tu kaṣṭatāpatet | tataś copamānopameya-<BR>
bhāvenaiva te upatiṣṭhataḥ | iyaṃ ca luptopamā | tathā ca ātmā sākṣī yathā<BR>
guṇebhyaḥ sattvādi-vikārebhyas tad-asparśāliṅgād bhayād iva samudre<BR>
tadvad agādhe viṣayākārair aparicchinne upalambhana-mātre jñāna-mātra-<BR>
sva-śaktyākāre'ntar-hṛdaye nityaṃ śete, akṣubdhatayā prakāśate | he<BR>
urukrama tathā tvam api tebhyaḥ samprati tad-vikāramayebhyo rājabhyo<BR>
bhayād iva upalambhana-mātre vaikuṇṭhāntaravat cid-eka-vilāse antaḥ-<BR>
samudre dvārakākhye dhāmni nityam eva śeṣe svarūpānanda-vilāsair gūḍhaṃ<BR>
viharasi | artha-vaśād vibhakti-vipariṇāmaḥ prasiddha eva | udāhariṣyate ca<BR>
nitya-sthāyitvaṃ dvārakāṃ hariṇā tyaktām [BhP 11.31.23] (page 58) ity ādau<BR>
nityaṃ sannihitas tatra bhagavān madhusūdanaḥ [BhP 11.31.24] iti |<BR>
<BR>
ato vastutas tasya tadāśrayakasya jīva-caitanyasya yadi tebhyo bhayaṃ nāsti<BR>
tadā sutarām eva tava nāsti kintūbhayatrāpi sva-dhāmaikya-vilāsitvāt<BR>
tatraudāsīnyam eva bhayatvenotprekṣata iti bhāvaḥ | evaṃ tasya eva ca<BR>
samañjasatā | teṣāṃ tu daurātmyam evety āha | tathāpy ātmā kutsitānām<BR>
indriyāṇāṃ gaṇais tadīya-nānā-vṛtti-rūpaiḥ kṛto vigraho yatra tathāvidhas<BR>
tvam api kutsita indriya-gaṇo yeṣāṃ tathābhūtaiḥ rājabhiḥ kṛta-vigrahaḥ |<BR>
ubhayatrāpyāvaraṇa-dhārṣṭyam | yady evambhūtas tvaṃ tarhi kā tava<BR>
nṛpāsana-parityāge hāniḥ | tat tu tvat-sevakaiḥ prāthamikatvad-<BR>
bhajanonmukhair eva vidhutaṃ tyaktam | tac coktaṃ tayaiva yad-vāñchayā<BR>
nṛpa-śikhāmaṇayaḥ [BhP 10.60.41] ity ādinā | yato'ndhaṃ tama eva tat prākṛta-<BR>
sukha-mayatvāt | ataḥ śrī-dvārakāyā nityatvam api dhvanitam |<BR>
<BR>
|| 10.60 || śrī-rukmiṇī śrī-bhagavantam || 110 ||<BR>
<BR>
[111]<BR>
<BR>
atha śrī-mathurāyāḥ | mathurā bhagavān yatra nityaṃ sannihito hariḥ || [BhP<BR>
10.1.28] arthāt tatratyānām | <BR>
<BR>
|| 10.1 || śrī-śukaḥ || 111 ||<BR>
<BR>
[112]<BR>
<BR>
tat tāta gaccha bhadraṃ te yamunāyās taṭaṃ śuci |<BR>
puṇyaṃ madhu-vanaṃ yatra sānnidhyaṃ nityadā hareḥ || [BhP 4.8.42]<BR>
<BR>
spaṣṭam || 4.8 || śrī-nārado dhruvam || 112 ||<BR>
<BR>
[113]<BR>
<BR>
tasya hareḥ śrī-kṛṣṇatvam eva vyanakti -<BR>
<BR>
ity uktas taṃ parikramya praṇamya ca nṛpārbhakaḥ |<BR>
yayau madhu-vanaṃ puṇyaṃ hareś caraṇa-carcitam || [BhP 4.8.62]<BR>
<BR>
[Vṛ. here reads: pādma-kalpārambha-kathane prathama-svāyambhuva-<BR>
manvantare tasmin hareś caraṇa-carcitavaṃ śrī-mathurāyās tan-nityatvāt śrī-<BR>
kṛṣṇāvatārasya | tathā hari-śabdenāpy atra śrī-kṛṣṇa eva vivakṣitaḥ śruty-<BR>
ādau tad-avasthiti-prasiddheḥ | End addition.]<BR>
<BR>
pratikalpam āvirbhāvāt tasyaiva caraṇābhyāṃ carcitam iti śrī-kṛṣṇasyaiva<BR>
nitya-sānnidhyatvaṃ gamyate | ataeva dvādaśākṣara-vidyā-daivatasya śrī-<BR>
dhruvārādhyasya tv anyata eva tatrāgamanam abhihitam iti madhor vanaṃ<BR>
bhṛtya-didṛkṣayā gataḥ [BhP 4.9.1] ity aneneti |<BR>
<BR>
|| 4.8 || śrī-maitreyaḥ || 113 ||<BR>
<BR>
[114]<BR>
<BR>
atha śrī-vṛndāvanasya -<BR>
<BR>
puṇyā bata vraja-bhuvo yad ayaṃ nṛ-liṅga-<BR>
gūḍhaḥ purāṇa-puruṣo vana-citra-mālyaḥ |<BR>
gāḥ pālayan saha-balaḥ kvaṇayaṃś ca veṇuṃ<BR>
vikrīḍayāñcati giritra-ramārcitāṅghriḥ || [BhP 10.44.12]<BR>
<BR>
atra pūrvodāhṛta-śruty-ādy-avaṣṭambhena tiṣṭhanti parvatā itivad añcati<BR>
sadaiva viharatīti mathurā-strīṇāṃ śrī-bhagavat-prasādajā yathāvad bhāratī-<BR>
niḥsṛtir iyam iti vyākhyeyam | (page 59)<BR>
<BR>
|| 10.44 || pura-striyaḥ parasparam || 114 ||<BR>
<BR>
[Vṛ. reads for this section: <BR>
sa ca vṛndāvana-guṇair vasanta iva lakṣitaḥ |<BR>
yatrāste bhagavān sākṣād rāmeṇa saha keśavaḥ || [BhP 10.18.3]<BR>
atra yatrāsīd ity aprocya yatrāste ity uktyā nitya-sthititvam eva vyaktīkṛtam ||<BR>
<BR>
|| 10.18 || śrī-śukaḥ || 114 ||<BR>
End alternative reading.]<BR>
<BR>
[115]<BR>
<BR>
athavā triṣv apy etad evodhāraṇīyam -<BR>
<BR>
jayati jana-nivāso devakī-janma-vādo<BR>
yadu-vara-pariṣat svair dorbhir asyann adharmam |<BR>
sthira-cara-vṛjina-ghnaḥ su-smita- śrī-mukhena<BR>
vraja-pura-vanitānāṃ vardhayan kāma-devam || [BhP 10.90.48]<BR>
<BR>
yadu-varāḥ pariṣat sabhya-rūpā yasya saḥ | devakī-janma-vādas taj-<BR>
janmatvena labdha-khyātiḥ | devakyāṃ janmeti vādas tattva-bubhutsu-kathā<BR>
yasya sa iti vā | śrī-kṛṣṇo jayati parmotkarṣeṇa sadaiva virājate |<BR>
lohitoṣṇīṣāḥ pracarantītivat yadu-vara-sabhya-viśiṣṭatayaiva<BR>
jayābhidhānam | atra yaduvara-śabdena śrī-vrajeśvara-tad-bhrātaro'pi<BR>
gṛhyante teṣām api yadu-vaṃśotpannatvena prasiddhatvāt | tathā ca bhārata-<BR>
tātparye śrī-madhvācāryair evaṃ brahma-vākyatvena likhitam - <BR>
<BR>
tasmai varaḥ sa mayā sannisṛṣṭaḥ <BR>
sa cāsa nāndākhya utāsya bhāryā | <BR>
nāmnā yaśodā sa ca śūra-tāta-<BR>
sutasya vaiśyā-prabhavasya gopaḥ || iti |<BR>
<BR>
śūra-tāta-sutasya śūra-sapatnī-mātṛjasya vaiśyāyāṃ tṛtīya-varṇāyāṃ jātasya<BR>
sakāśāt āsa babhūva ity arthaḥ | ataeva śrīmad-ānakadundubhinā tasmin<BR>
bhrātar iti muhuḥ sambodhanam akliṣṭārthaṃ bhavati bhrātaraṃ nandam<BR>
āgatam [BhP 10.5.20] iti śrīman-munīndra-vacanaṃ ca | tad etad apy<BR>
upalakṣaṇaṃ tad-bhrātṝṇām | <BR>
<BR>
[Vṛ. adds here : yathā skānde mathurā-khaṇḍe - rakṣitā yādavāḥ sarve indra-<BR>
vṛṣṭi-nivāraṇāt iti | yatrābhiṣikto bhagavān maghonā yadu-vairiṇā iti ca,<BR>
yādavānāṃ hitārthāya dhṛto giri-varo mayā iti cānyatra | Vṛ. addition ends.]<BR>
<BR>
yathā ca yādava-madhya-pātitatvenaiva teṣu nirdhāraṇa-mayaṃ śrī-rāma-<BR>
vacanaṃ śrī-harivaṃśe yādaveṣv api sarveṣu bhavanto mama bāndhavāḥ [HV<BR>
83.15] iti | saptamyā hy asya jātāv eva nirdhāraṇam ucyate puruṣeṣu kṣatriyaḥ<BR>
śūra itivat | vijātīyatve tu śroghnebhyo mathurā hy āḍhyatamā itivat<BR>
yādavebhyo'pi sarvebhyo ity evocyateti jñeyam | atra jayatīty atra loḍ-arthatvaṃ<BR>
na saṅgacchate sadaivotkarṣānantyam iti tasminn āsīrvādānavakāśāt | tad-<BR>
avakāśo vā āśīrvāda-viṣayasya tadānīm āśīrvādaka-kṛtānuvāda-viśeṣa-<BR>
viśiṣṭatayaiva sthiter avagamāt pratipipādayiṣitaṃ tādṛśatvenaiva<BR>
tātkālikatvam āgacchaty eva | yathā dhārmika-sabhyo'yaṃ rājā vardhatām<BR>
iti | tad evaṃ patir gatiś cāndhaka-vṛṣṇi-sātvatām [BhP 2.4.20] ity atrāpy<BR>
anusandheyam | anena yadu-varāṇām api tathaiva jayo vivakṣitaḥ | <BR>
<BR>
nanv evaṃ tathā viharaṇa-śīlaś cet punaḥ katham iva devakī-janma-<BR>
vādo'bhūt | tatrāha svair dorbhir dorbhyāṃ caturbhiś caturbhujair adharmaṃ<BR>
tad-bahulam asura-rāja-vṛndam asyan nihantum | tad artham eva loke'pi tathā<BR>
prakaṭībhūta ity arthaḥ | <BR>
<BR>
kiṃ vā kiṃ kurvan jayati ? svaiḥ kāla-traya-gatair api [page 60] bhaktair eva<BR>
dorbhis tad-dvārā adharmaṃ jagad-gata-pāpmānam asyan nāśayann eva | tad<BR>
uktam - mad-bhakti-yukto bhuvanaṃ punāti [BhP 10.14.24] iti | <BR>
<BR>
punaḥ kim arthaṃ devakī-janma-vādaḥ ? tatrāha -- sthira-cara-vṛjina-ghnaḥ<BR>
nijābhivyaktyā nikhila-jīvānāṃ saṃsāra-hantā tad-artham evety arthaḥ | tad<BR>
uktaṃ yata etad vimucyate [BhP 10.29.16] iti | <BR>
<BR>
kiṃ vā kathambhūto jayati ? vraja-yadu-pura-vāsināṃ sthāvara-jaṅgamānāṃ<BR>
nija-caraṇa-viyoga-duḥkha-hantā san | nitya-vihāre pramāṇam āha jana-<BR>
nivāsaḥ | jana-śabdo'tra svajana-vācakaḥ | sālokyety [BhP 3.29.13] ādi-padye<BR>
janā itivat | svajana-hṛdaye tat-tad-vihāratvena sarva-devāvabhāsamāna ity<BR>
arthaḥ | sarva-pramāṇa-caya-cūḍāmaṇi-bhūto vidvad-anubhava evātra<BR>
pramāṇam iti bhāvaḥ |<BR>
<BR>
svayaṃ tu kiṃ kurvan jayati ? vraja-vanitānāṃ mathurā-dvārakā-pura-<BR>
vanitānāṃ ca kāma-lakṣaṇo yo devaḥ svayam eva tad-rūpas taṃ vardhayan<BR>
sadaivoddīpayan | atra tadīya-hṛdaya-stha-kāma-tad-adhidevayor abheda-<BR>
vivakṣā tādṛśa-tad-bhāvasya tadvad eva paramārthatā-bodhanāya śrī-kṛṣṇa-<BR>
sphūrti-mayasya tādṛśa-bhāvasyāprākṛtatvāt paramānanda-parākāṣṭhā-<BR>
rūpatvāc ca | śrī-kṛṣṇasya kāma-rūpopāsanā cāgame vyaktāsti | vanitā<BR>
janitātyarthānurāgāyāṃ ca yoṣiti iti nāma-liṅgānuśāsanam | vrajeti<BR>
śraiṣṭhyena pūrva-nipātaḥ | ataeva pūrvaṃ meru-devyāṃ sudevīti saṃjñāvat<BR>
devakī-śabdena śrī-yaśodā ca vyākhyeyā -<BR>
<BR>
dve nāmnī nanda-bhāryāyā yaśodā devakīti ca |<BR>
ataḥ sakhyam abhūt tasyā devakyā śauri-jāyayā || iti purāṇāntara-vacanam |<BR>
<BR>
tad evaṃ triṣv api nitya-vihāritvaṃ siddham |<BR>
<BR>
|| 10.90 || śrī-śukaḥ || 115 ||<BR>
<BR>
[116]<BR>
<BR>
atha yad uktaṃ śrī-vṛndāvanasyaiva prakāśa-viśeṣe golokatvaṃ | tatra<BR>
prāpañcika-loka-prakaṭa-līlāvakāśatvenāvabhāsamāna-prakāśo goloka iti<BR>
samarthanīyam | prakaṭa-līlāyāṃ tasmiṃs tac-chabda-prayogādarśanāt<BR>
bhedāṃśa-śravaṇāc ca | prakaṭāprakaṭatayā līlā-bhedaś cāgre<BR>
darśayitavyaḥ | tad evaṃ vṛndāvana eva tasya golokākhya-prakāśasya<BR>
darśanenābhivyanakti -<BR>
<BR>
nandas tv atīndriyaṃ dṛṣṭvā loka-pāla-mahodayam |<BR>
kṛṣṇe ca sannatiṃ teṣāṃ jñātibhyo vismito 'bravīt ||<BR>
te cautsukya-dhiyo rājan matvā gopās tam īśvaram |<BR>
api naḥ svagatiṃ sūkṣmām upādhāsyad adhīśvaram ||<BR>
iti svānāṃ sa bhagavān vijñāyākhila-dṛk svayam |<BR>
saṅkalpa-siddhaye teṣāṃ kṛpayaitad acintayat ||<BR>
jano vai loka etasminn avidyā-kāma-karmabhiḥ |<BR>
uccāvacāsu gatiṣu na veda svāṃ gatiṃ bhraman ||<BR>
iti sañcintya bhagavān mahā-kāruṇiko hariḥ |<BR>
darśayāmāsa lokaṃ svaṃ gopānāṃ tamasaḥ param ||<BR>
satyaṃ jñānam anantaṃ yad brahma-jyotiḥ sanātanam |<BR>
yad dhi paśyanti munayo guṇāpāye samāhitāḥ ||<BR>
te tu brahma-hradaṃ nītā magnāḥ kṛṣṇena coddhṛtāḥ |<BR>
dadṛśur brahmaṇo lokaṃ yatrākrūro 'dhyagāt purā ||<BR>
nandādayas tu taṃ dṛṣṭvā paramānanda-nirvṛtāḥ |<BR>
kṛṣṇaṃ ca tatra cchandobhiḥ stūyamānaṃ suvismitāḥ || [BhP 10.28.10-17]<BR>
<BR>
atīndriyam adṛṣṭa-pūrvam | loka-pālaḥ varuṇaḥ | sva-gatiṃ sva-dhāma | (page<BR>
61) sūkṣmāṃ durjñeyām | upādhāsyan upadhāsyati no'smān prati<BR>
prāpayiṣyatīti saṅkalpitavanta ity arthaḥ | jana iti |<BR>
<BR>
[Vṛ. reads here:] jana-śabdena tadīya-svajana evocyate | sālokya-sārṣṭi ity ādi<BR>
padye janā itivat | atraite mat-sevanaṃ vinā prāpyamāṇā sālokyādi-<BR>
parityāgena tat-sevaika-vāñchā-vratāḥ sādhakā eveti labhyate | na veda svāṃ<BR>
gatiṃ ity atra tu śrī-bhagavatā tasmin loke svīyatva-tadīyatvayor ekatvam<BR>
anena svābheda eva pratipādita iti parama evāsau tadīya-svajanaḥ | ataeva <BR>
<BR>
tasmān mac-charaṇaṃ goṣṭhaṃ man-nāthaṃ mat-parigraham | <BR>
gopāye svātma-yogena so'yaṃ me vrata āhitaḥ || [BhP 10.25.18]<BR>
<BR>
iti svayam eva bhagavatā mat-parigraham ity anena svasmiṃs tat-parikaratā-<BR>
mac-charaṇam ity ādi-krama-prāpta-bahuvrīhiṇā darśitā | so'yaṃ me vrataḥ<BR>
ity anena svasya tad-gopana-vratatā ca tad evaṃ vrajavāsi-jana eva labdhe taṃ<BR>
praty eva karuṇayā darśitavān | na tv anyān svāṃ gatim iti<BR>
sāmānādhikaraṇye eva vyakte | na tu tābhyāṃ padābhyāṃ vastu-dvayam<BR>
ucyate | sva-gatiṃ sūkṣmām iti pūrvoktam api tathā | tasmāt tal-loka-<BR>
darśanam evobhayatra vivakṣitam | vivakṣite ca tal-loke sa tu jana-mātrasya<BR>
sva-gatir na bhavatīti ca jana-śabdena tad-viśeṣa eva vyākhyātaḥ | tad evaṃ<BR>
saty ayam arthaḥ | [Vṛ. addition ends.]<BR>
<BR>
[jano'sau vraja-vāsī mama svajanaḥ |] etasmin prāpañcika-loke | avidyādibhiḥ<BR>
kṛtā yā uccāvacā gatayo deva-tiryag-ādayaḥ | tāsu svāṃ gatiṃ bhraman tābhyo<BR>
nirviśeṣatayā jānan tām eva svāṃ gatiṃ na vedety arthaḥ | <BR>
<BR>
[The Vṛ. edition adds here: tato mām api sarvottamatayā prema-bhaktyā<BR>
sarvottamatayā draṣṭur etasya yadyapi tat-tal-līlā-rasa-poṣāya madīya-līlā-<BR>
śaktyaiva bhramādikaṃ kalpitam | na punar avidyādibhiḥ | <BR>
<BR>
iti nandādayo gopāḥ kṛṣṇa-rāma-kathāṃ mudā |<BR>
kurvanto ramamāṇāś ca nāvindan bhava-vedanām || [BhP 10.11.58] iti |<BR>
<BR>
yad-dhāmārtha-suhṛt-priyātma-tanaya-prāṇāśayās tvat-kṛte [BhP 10.14.25] ity<BR>
ādi | tathāpy etasyecchānusāreṇa kṣaṇa-katipayam etadīyām | [End Vṛ. ed.]<BR>
<BR>
tato'yaṃ bhramo yadyapi tat-tal-līlā-poṣāyaiva madīya-līlā-śaktyā kalpitas<BR>
tathāpi tad-icchānusāreṇa kṣaṇa-katipayaṃ tadīyāṃ sarva-vilakṣaṇāṃ svāṃ<BR>
gatiṃ darśayan tam apaneṣyāmīti bhāvaḥ | vailakṣaṇyaṃ cāgre vyañjanīyam |<BR>
gopānāṃ svaṃ lokaṃ śrī-golokaṃ | yaḥ khalu [Vṛ. edition only:] gopī-gopair<BR>
asaṅkhyātaiḥ sarvataḥ samalaṅkṛtam iti mṛtyu-sañjaya-tantre varṇitaḥ | tathā<BR>
-<BR>
<BR>
padmākṛti-purodvāri lakṣa-maṇḍala-nāyikāḥ |<BR>
rāmādayas tu gopālāś catur-dikṣu maheśvarāḥ || <BR>
<BR>
iti nārada-pañcarātre vijayākhyāne varṇitaḥ | [end Vṛ. addition] cintāmaṇi-<BR>
prakara-sadmasu ity ādibhir bahu-varṇita-vyakta-vaibhavātikrānta-prapañca-<BR>
loka-mahodayas tam |<BR>
<BR>
tamasaḥ prakṛteḥ paraṃ prapañcānabhivyaktatvena tadīyenāpy asaṅkaram |<BR>
ataeva saccidānanda-rūpa evāsau loka ity āha satyam iti | satyādi-rūpaṃ yad<BR>
brahma yac ca guṇātyaye paśyanti tad eva svarūpa-śakti-vṛtti-viśeṣa-<BR>
prākaṭyena satyādi-rūpāvyabhicāriṇaṃ golokaṃ santaṃ darśayāmāseti<BR>
pūrvenānvayaḥ | yathānyatrāpi vaikuṇṭhe bhagavat-sandarbhodāhṛtaṃ<BR>
pādmādi-vacanaṃ brahmābhinnatā-vācitvena darśitaṃ tadvat | <BR>
<BR>
atha śrī-vṛndāvane ca tādṛśa-darśanaṃ katama-deśa-sthitānāṃ teṣāṃ jātam<BR>
ity apekṣāyām āha brahma-hradam akrūra-tīrthaṃ kṛṣṇena nītāḥ punaś ca<BR>
tad-ājñayaiva magnāḥ, punaś ca tasmāt tīrthāt śrī-kṛṣṇenaivoddhṛtāḥ |<BR>
uddhṛtya vṛndāvana-madhya-deśam ānītās tasminn eva narākṛti-para-<BR>
brahmaṇaḥ śrī-kṛṣṇasya lokaṃ golokākhyaṃ dadṛśuḥ | <BR>
<BR>
[V edition adds:] ko'sau brahma-hradaḥ ? tatrāha yatreti | purety etat-<BR>
prasaṅgād bhāvi-kāla ity arthaḥ | purā purāṇe nikaṭe prabandhātīta-<BR>
bhāviṣu iti koṣa-kārāḥ | [end V. addition]<BR>
<BR>
yatra ca brahma-hrade'dhyagād (page 62) astauta adhigatavān iti vā |<BR>
sarvatraiva śrī-vṛndāvane yadyapi tat-prakāśa-viśeṣo'sau golokaḥ darśayituṃ<BR>
śakyaḥ syāt tathāpi tat-tīrtha-māhātmya-jñāpanārtham eva vā vinodārtham<BR>
eva vā tasmin majjanam iti jñeyam |<BR>
<BR>
[The Vṛ. edition here reads: nandādaya iti kartr-antarā-nirdeśāc chandobhir<BR>
eva mūrtaiḥ kartṛbhiḥ | tad-abhijñāpanārthaṃ taj-janmādi-līlayā<BR>
stūyamānam | antaraṅgāḥ parikarās tu pūrva-darśita-rītyā go-gopādaya eva |<BR>
ataeva kṛṣṇaṃ yathā dadṛśus tathā tat-parikarāntarāṇāṃ darśanānuktes tatra<BR>
ka eva tatra parikarā ity abhivyajyate | ta eva ca pūrva-darśita-mṛtyu-<BR>
sañjayādi-tantra-hari-vaṃśādi-vacanānusāreṇa prakaṭāprakaṭa-prakāśa-<BR>
gatatayā dvidhā-bhūtāḥ sampraty aprakaṭa-prakāśa-praveśe saty eka-rūpā<BR>
eva jātā iti pṛthag-dṛṣṭāḥ | <BR>
<BR>
yadā tat-prakāśa-bhedo bhavati, tadā tat-tal-līlā-rasa-poṣāya teṣu prakāśeṣu<BR>
tat-tal-līlā-śaktir evābhimāna-bhedaṃ parasparam anusandhānaṃ ca prāyaḥ<BR>
sampādayatīti gamyate | udāhariṣyate cāgre | ataevoktaṃ na veda svāṃ gatiṃ<BR>
bhraman iti | tathā ca satīdānīṃ śrī-vraja-vāsināṃ kathañcij jātayā<BR>
tādṛśecchayā tebhyas teṣām eva tādṛśa-loka-prakāśa-viśeṣādikaṃ darśitam<BR>
iti gamyate | na ca prakāśāntara-sambhāvanīyam | parameśvaratvena tac ca<BR>
śrī-vigraha-parikara-dhāma-līlādīnāṃ yugapad ekatrāpy ananta-vidha-<BR>
vaibhava-prakāśa-śīlatvāt | End of Vṛ. addition.]<BR>
<BR>
atra svāṃ gatim iti tadīyatā-nirdeśo gopānāṃ svaṃ lokam iti ṣaṣṭhī-sva-<BR>
śabdayor nirdeśaḥ | kṛṣṇam iti sākṣāt tan-nirdeśaś ca vaikuṇṭhāntaraṃ<BR>
vyavacchidya śrī-golokam eva pratipādayati | ataeva teṣāṃ tad-darśanāt<BR>
paramānanda-nirvṛtatvaṃ suvismitatvam api yuktam uktam | tasyaiva<BR>
pūrṇatvāt | tathāpi teṣāṃ putrādi-rūpeṇaivodayāc ca |[*ENDNOTE #3] tathā<BR>
tatra kṛṣṇaṃ yathā dadṛśus tathā tat-parikarāṇām anyeṣāṃ darśanānuktes ta<BR>
eka eva tatra parikarā ity abhivyajyate | tataś ca līlā-dvaye kṛṣṇavat teṣām<BR>
eva prakāśa-bhedaḥ | yadā ca prakāśa-bhedo bhavati tadā tat-tal-līlā-rasa-<BR>
poṣāya teṣu prakāśeṣu tat-tal-līlā-śaktir evābhimāna-bhedaṃ parasparam<BR>
ananusandhānaṃ ca prāyaḥ sampādayatīti gamyate | udāhariṣyate cāgre | <BR>
<BR>
ataevoktaṃ na veda svāṃ gatiṃ bhraman iti | tathā ca satīdānīṃ śrī-vraja-<BR>
vāsināṃ kathañcij jātayā tādṛśecchayā tebhyas teṣām eva tādṛśaṃ prakāśa-<BR>
viśeṣādikaṃ darśitam iti gamyate | na ca prakāśāntaram asambhāvanīyam |<BR>
parameśvaratvena tat śrī-vigraha-parikara-dhāma-līlādīnāṃ yugapad<BR>
ekatrāpy ananta-vidha-vaibhava-prakāśa-śīlatvāt | tad evam ukto'rthaḥ<BR>
samañjasa eva |<BR>
<BR>
|| 10.28 || śrī-śukaḥ || 116 ||<BR>
<BR>
[117]<BR>
<BR>
evaṃ dvārakādīnāṃ tasya nitya-dhāmatvaṃ siddham | atha tatra ke tāvad asya<BR>
parikarāḥ | ucyate - pūryor yādavādayo vane śrī-gopādayaś ceti | śrī-<BR>
kṛṣṇasya dvārakādi-nitya-dhāmatvena teṣāṃ svataḥ-siddheḥ | tad-rūpatve<BR>
parikarāntarāṇām ayuktatvād aśravaṇatvāc ca | tat-<BR>
parikaratvenaivārādhanādi-vākyāni darśitāni darśayitavyāni ca | ataevoktaṃ<BR>
pādme kārtika-māhātmye śrī-kṛṣṇa-satyabhāmā-saṃvāde -<BR>
<BR>
ete hi yādavāḥ sarve mad-gaṇā eva bhāmini |<BR>
sarvadā mat-priyā deva mat-tulya-guṇa-śālinaḥ || [PadmaP<BR>
6.89.22[*ENDNOTE #4]]<BR>
<BR>
eva-kārān na devādayaḥ | śrī-hari-vaṃśe'py aniruddhānveṣaṇe tādṛśatvam<BR>
evoktam akrūreṇa - devānāṃ ca hitārthāya vayaṃ yātā manuṣyatām [HV<BR>
2.121.57][*ENDNOTE #5] iti | śrī-mathurāyāṃ tv avatārāvasareṇābhivyaktā<BR>
api nigūḍhatayā kecit tasyām eva vartamānāḥ śrūyante | yathā śrī-<BR>
gopālottara-tāpanyām -<BR>
<BR>
yatrāsau saṃsthitaḥ kṛṣṇas tribhiḥ śaktyā samāhitaḥ |<BR>
rāmāniruddha-pradyumnai rukmiṇyā sahito vibhuḥ || [GTU 2.36] iti |<BR>
<BR>
śrī-vṛndāvane (page 63) taiḥ sadā vihārāś ca | yathā pādma-pātāla-khaṇḍe<BR>
śrī-yamunām uddiśya -<BR>
<BR>
aho abhāgyaṃ lokasya na pītaṃ yamunā-jalam |<BR>
go-vṛnda-gopikā-saṅge yatra krīḍati kaṃsa-hā || iti |<BR>
<BR>
skānde ca -<BR>
vatsair vatsatarībhiś ca sadā krīḍati mādhavaḥ |<BR>
vṛndāvanāntara-gataḥ sa-rāmo bālakair vṛtaḥ || iti |<BR>
<BR>
na tu prakaṭa-līlā-gatebhya ete bhinnāḥ, ete hi yādavāḥ sarve ity anusārāt |<BR>
tathā hi pādma-nirmāṇa-khaṇḍe ca śrī-bhagavad-vākyam -<BR>
<BR>
nityāṃ me mathurāṃ viddhi vanaṃ vṛndāvanaṃ tathā |<BR>
yamunāṃ gopa-kanyāś ca tathā gopāla-bālakān ||<BR>
mamāvatāro nityo'yam atra mā saṃśayaṃ kṛthāḥ || iti |<BR>
<BR>
atas tān evoddiśya śrutau ca tatra ṛkṣu -<BR>
tāṃ vāṃ vāstūny uśmasi gamadhyai <BR>
yatra gāvo bhūri-śṛṅgā ayāsaḥ |<BR>
atrāha tad urugāyasya vṛṣṇaḥ <BR>
paramaṃ padam avabhāti bhūri || iti |<BR>
<BR>
vyākhyātaṃ ca - tāṃ tāni vāṃ yuvayoḥ kṛṣṇa-rāmayor vāstūni līlā-sthānāni<BR>
gamadhyai gantuṃ prāptuṃ uśmasi kāmayāmahe | tāni kiṃ-viśiṣṭāni ? yatra<BR>
yeṣu bhūri-śṛṅgā mahā-śṛṅgyo gāvo vasanti | yathopaniṣadi bhūma-vākye<BR>
dharmi-pareṇa bhūma-śabdena mahiṣṭham evocyate na tu bahutaram iti |<BR>
yūtha-dṛṣṭyaiva vā bhūri-śṛṅgā bahu-śṛṅgyo bahu-śubha-lakṣaṇā iti vā |<BR>
ayāsaḥ śubhāḥ | atra bhūmau tal-loka-veda-prasiddhaṃ śrī-golokākhyaṃ<BR>
urugāyasya svayaṃ bhagavato vṛṣṇaḥ sarva-kāma-dugha-caraṇāravindasya<BR>
paramaṃ prapañcātītaṃ padaṃ sthānaṃ bhūri bahudhā avabhātīty āha veda<BR>
iti | <BR>
<BR>
yajuḥsu -- mādhyandinīyās tu yā te dhāmany uśmasi ity ādau | [yāti<BR>
dhāmany uśmasi iti vā pāṭhaḥ]<BR>
 <BR>
pādmottara-khaṇḍe tu yat tv iyaṃ śrutiḥ parama-vyoma-prastāva udāhṛtā tat<BR>
parama-vyoma-golokayor ekatāpatty-apekṣayeti mantavyam | go-śabdasya<BR>
sāsnādi-maty eva pracura-prayogeṇa jhaṭity artha-pratīteḥ | śrī-golokasya<BR>
brahma-saṃhitā-harivaṃśa-mokṣadharmādiṣu prasiddhatvāc ca | atharvaṇi ca<BR>
śrī-gopāla-tāpanyāṃ - janma-jarābhyāṃ bhinnaḥ sthāṇur ayam acchedyo'yaṃ<BR>
yo'sau saurye tiṣṭhati yo'sau goṣu tiṣṭhati yo'sau gāḥ pālayati | yo'sau gopeṣu<BR>
tiṣṭhati [GTU 2.22] ity ādi |<BR>
<BR>
tad evam ubhayeṣām api nitya-pārṣadatve siddhe yat tu śastrāghāta-kṣata-<BR>
viṣa-pāna-mūrcchā-tattva-bubhutsā-saṃsāra-sāra-nistāropadeśāspadatvādikaṃ<BR>
śrūyate, tad bhagavata iva nara-līlaupāyikatayā prapañcitam iti mantavyam |<BR>
yathā taveyaṃ viṣamā buddhir [BhP 10.54.42] ity ādikaṃ sākṣāt śrī-rukmiṇīṃ<BR>
prati śrī-baladeva-vākye | yac ca śrīmad-uddhavam uddiśya - sa kathaṃ<BR>
sevayā tasya kālena jarasaṃ gataḥ [BhP 3.2.3] ity uktam | tad api cira-kāla-sevā-<BR>
tātparyakam eva | tatra pravayaso'py āsan yuvāno' tibalaujasaḥ [BhP 10.45.19]<BR>
iti virodhāt | <BR>
<BR>
kvacic ca prakaṭa-līlāyāḥ prāpañcika-loka-miśratvāt yathārtham eva tad-<BR>
ādikam | yathā śatadhanva-vadhādau | antaraṅgānāṃ bhagavat-sādhāraṇyaṃ<BR>
tu yādavān uddiśyoktam - mat-tulya-guṇa-śālinaḥ iti | gopān uddiśya ca<BR>
gopaiḥ samāna-guṇa-śīla-vayo-vilāsa-veśyaiś ca iti | pādma-nirmāṇa-khaṇḍe<BR>
- gopālā munayaḥ sarve vaikuṇṭhānanda-mūrtayaḥ iti | yato yo vaikuṇṭhaḥ<BR>
śrī-bhagavān sa ivānanda-mūrtayas te tatas tat-parama-bhaktatvād eva<BR>
munaya ity ucyate | na tu muny-avatāratvād iti jñeyam | naite sureśā ṛṣayo<BR>
na vaite ity ādikaṃ śrī-baladeva-vākyaṃ ca bhagavad-āvirbhāva-lakṣaṇa-<BR>
gopādīnāṃ keyaṃ vā kuta āyātā daivī vā nāry utāsurī [BhP 10.13.37] ity ādi-<BR>
prāptam anyatvam eva niṣedhati, na tu pūrveṣāṃ ca tad vidadhāti kalpanā-<BR>
gauravād iti jñeyam | [B addition: itthaṃ satāṃ brahma-sukhānubhūtyā ity<BR>
ādeḥ tad bhūri-bhāgyam ity ādeś ca | end Vṛ.]<BR>
yuktaṃ caiṣāṃ tat-sādṛśyaṃ --<BR>
<BR>
tasyātma-tantrasya harer adhīśituḥ (page 64)<BR>
parasya māyādhipater mahātmanaḥ |<BR>
prāyeṇa dūtā iha vai manoharāś<BR>
caranti tad-rūpa-guṇa-svabhāvāḥ || [BhP 6.3.18] iti śrī-yama-<BR>
vākyānugatatvāt |<BR>
<BR>
dṛṣṭaṃ ca prathame - prāviśat puram [BhP 1.11.11] ity ārabhya madhu-bhoja-<BR>
daśārhārha-kukurāndhaka-vṛṣṇibhiḥ ātma-tulya-balair guptām [BhP 1.11.12]<BR>
ity ādi | ataeva -<BR>
<BR>
gopa-jāti-praticchannā devā gopāla-rūpiṇam |<BR>
īḍire kṛṣṇaṃ rāmaṃ ca naṭā iva naṭaṃ nṛpaḥ || [BhP 10.18.11]<BR>
<BR>
ity atra sāmyam eva sūcitam | arthaś ca devāḥ śrī-kṛṣṇāvaraṇe mad-bhakta-<BR>
pūjābhyadhikā iti nyāyena tadvad evopāsyā api śrīdāmādayo gopa-jātyā<BR>
praticchannā anya-gopa-sāmānya-bhāvena prāyas tādṛśāv api tau tad-rūpiṇau<BR>
tathā te'pīty arthaḥ (?) | atra devā ity anena guṇa-sāmyaṃ cābhipretam iti | <BR>
<BR>
[118]<BR>
<BR>
tatra yādavādīnāṃ tat-pārṣadatvaṃ yojayati -<BR>
<BR>
ahaṃ yūyam asāv ārya ime ca dvārakaukasaḥ |<BR>
sarve 'py evaṃ yadu-śreṣṭha vimṛgyāḥ sa-carācaram || [BhP 10.85.23]<BR>
<BR>
yūyaṃ śrīmad-ānakadundubhy-ādayo vimṛgyāḥ paramārtha-rūpatvād<BR>
anveṣaṇīyāḥ | tathānyad api dvārakauko jaṅgama-sthāvara-sahitaṃ yat kiñcit<BR>
tad-anveṣyam | ahaṃ śrī-kṛṣṇa iti dṛṣṭāntatvenopanyastam | tataś ca<BR>
narākāra-brahmaṇi svasminn iva tan nitya-parikare sarvatraiva parama-<BR>
puruṣārthatvam iti bhāvaḥ | tasmād yathā pūrvaṃ sattvaṃ rajas tamaḥ ity<BR>
ādinā sattvādi-guṇānāṃ tad-vṛttīnāṃ ca brahmaṇi traikālika-sparśa-<BR>
sambhavān māyayaiva tad-adhyāso bhavatā varṇitas tathā dṛṣṭir atra tu<BR>
nakāryeti tātparyam | laukikādhyātma-goṣṭhīty evam evety āha dvayena -<BR>
<BR>
ātmā hy ekaḥ svayaṃ-jyotir nityo 'nyo nirguṇo guṇaiḥ |<BR>
ātma-sṛṣṭais tat-kṛteṣu bhūteṣu bahudheyate || [BhP 10.85.24]<BR>
<BR>
atrānugatārthāntaraṃ ca dṛśyate | dvārakāyām iti prakaraṇena labhyate | hi<BR>
yasmād eka evātmā bhagavattvam ātma-sṛṣṭaiḥ svarūpād evollasitair guṇaiḥ<BR>
svarūpa-śakti-vṛtti-viśeṣaiḥ kartṛbhis tat-kṛteṣu tasmin svarūpe eva<BR>
prādurbhāviteṣu bhūteṣu paramārtha-satyeṣu dvārakāntarvarti-vastuṣu<BR>
bahudhā tat-tad-rūpeṇa īyate prakāśate | sahasra-nāma-bhāṣye lokanāthaṃ<BR>
mahad-bhūtam ity atra ca bhūtaṃ paramārtha-satyam iti vyākhyātam | tathā<BR>
tathā ca prakāśaḥ svarūpa-guṇāparityāgenaivety āha svayaṃ jyotiḥ sva-<BR>
prakāśa eva san, nitya eva san, anyaḥ prapañce'bhivyakto'pi tad-vilakṣaṇa eva<BR>
san, nirguṇaḥ prākṛta-guṇa-rahita eva ca sann iti | <BR>
[119]<BR>
<BR>
atra cārthāntaraṃ yathā tarhi kathaṃ bhavata ātyantikaṃ samam evātra sarvam<BR>
ity āśaṅkya tathāpi mayy asti vaiśiṣṭyam ity āha -<BR>
<BR>
khaṃ vāyur jyotir āpo bhūs tat-kṛteṣu yathāśayam |<BR>
āvis-tiro-'lpa-bhūry eko nānātvaṃ yāty asāv api || [BhP 10.85.25]<BR>
<BR>
sat-kārya-vādābhyupagamāt tasya kāraṇānanyatvābhyupagamāc ca | yathā<BR>
khādīni bhūtāni tat-kṛteṣu tat-svarūpeṇaiva vikāsiteṣu vāyv-ādi-ghaṭānteṣu<BR>
yathāśayaṃ vāyv-ādy-āvirbhāvādy-anurūpam evāvirbhāvādikaṃ yānti na tu<BR>
teṣv adhikam | atra yāvān vāyur gṛhyate tāvān eva tatrākāśa-dharmaḥ<BR>
śabdo'pi gṛhyate | yāvaj jyotis tāvān eva vāyu-dharmaḥ sparśo'pīty ādikaṃ<BR>
jñeyam | tathā svarūpeṇaiva vikāsiteṣu dvārakā-vastuṣu asau bhagavad-ākhya<BR>
ātmāpi | tasmād ahaṃ tu tat-sarva-mayaḥ sarvasmāt pṛthak paripūrṇaś cety<BR>
asti vaiśiṣṭyam iti bhāvaḥ | anena dṛṣṭāntena (page 65) matta evollasitā<BR>
mad-dharmā eva te bhavitum arhanti na tv ākāśe dhūsaratvādivan mayi<BR>
kevala-madhya-sthā iti ca jñāpitam | atra yathā tatheti vyākhyānam api<BR>
śabdena dyotyate | <BR>
<BR>
|| 10.85 || śrī-bhagavān śrī-vasudevam || 119 ||<BR>
<BR>
[120]<BR>
<BR>
ataevāha -<BR>
<BR>
tad-darśana-sparśanānupatha-prajalpa-<BR>
śayyāsanāśana-sayauna-sapiṇḍa-bandhaḥ |<BR>
yeṣāṃ gṛhe niraya-vartmani vartatāṃ vaḥ<BR>
svargāpavarga-viramaḥ svayam āsa viṣṇuḥ || [BhP 10.82.20]<BR>
<BR>
yeṣāṃ vo yuṣmākaṃ vṛṣṇīnāṃ gṛhe viṣṇuḥ śrī-kṛṣṇākhyo bhagavān svayam<BR>
ātmanā svabhāvata eva āsa nivāsaṃ cakre na tv anyena hetunety arthaḥ |<BR>
kathambhūte'niraya-vartmani nirayaḥ saṃsāras tad-vartma prapañcaḥ<BR>
tato'nyasmin, prapañcātīta ity arthaḥ | kīdṛśānāṃ vas tasminn eva<BR>
vartamānānām | svayaṃ kathambhūtaḥ svargāpavarga-viramaḥ<BR>
svargasyāpavargasya ca viramo yena | yo nija-bhaktebhyas tad-<BR>
bahirmukhatākaraṃ svargaṃ na dadāti tad-bhakty-udāsīnaṃ kevalaṃ mokṣaṃ<BR>
ca na dadāti kintu tān sva-caraṇāravinda-tala eva rakṣatīty arthaḥ | yeṣāṃ<BR>
yuṣmākaṃ tu gṛhe sa evambhūta evāsety āha tad-darśaneti | tasya yuṣmat-<BR>
kartṛkaṃ darśanaṃ ca anupatho'nugatiś ca prajalpo goṣṭhī ca, tathā yuṣmat-<BR>
saṃvalitā śayyā śayanaṃ ca āsanaṃ ca aśanaṃ bhojanaṃ ca tair viśiṣṭaiś cāsau<BR>
sa-yauna-sa-piṇḍa-bandhaś ceti śāka-pārthivādivan madhya-pada-lopī karma-<BR>
dhārayaḥ | tatra vṛṣṇibhiḥ saha yauna-bandho vivāha-sambandhaḥ, sa-piṇḍa-<BR>
bandho daihika-sambandhas tābhyāṃ saha vartamāno'sāv iti bahuvrīhi-<BR>
garbhatā | <BR>
<BR>
|| 10.82 || rājānaṃ śrīmad-ugrasenam || 120 ||<BR>
[121]<BR>
<BR>
kiṃ ca -<BR>
<BR>
saṅkhyānaṃ yādavānāṃ kaḥ kariṣyati mahātmanām |<BR>
yatrāyutānām ayuta- lakṣeṇāste sadāhukaḥ || [BhP 10.90.42]<BR>
<BR>
āhukaḥ ugrasenaḥ | yatrāsta iti vartamāna-prayogeṇa tatrāpi sadeti nityatā-<BR>
vācakāvyayena teṣāṃ nitya-pārṣadatvaṃ suvyaktam ||<BR>
<BR>
|| 10.90 || śrī-śukaḥ || 121 ||<BR>
<BR>
[122]<BR>
<BR>
atas teṣāṃ śrī-bhagavat-pārṣadatve yogyatām avyabhicāritvam api<BR>
dṛṣṭāntena spaṣṭayati -- <BR>
<BR>
tatropaviṣṭaḥ paramāsane vibhur<BR>
babhau sva-bhāsā kakubho 'vabhāsayan<BR>
vṛto nṛ-siṃhair yadubhir yadūttamo<BR>
yathoḍu-rājo divi tārakā-gaṇaiḥ || [BhP 10.70.18]<BR>
spaṣṭam | evam eva duryodhanaṃ prati svayaṃ viśva-rūpaṃ darśayatā śrī-<BR>
bhagavatā teṣāṃ yādavādīnāṃ nijāvaraṇa-rūpatvaṃ darśitam ity udyama-<BR>
parvaṇi prasiddhiḥ || <BR>
<BR>
|| 10.70 || śrī-śukaḥ || 122 ||<BR>
<BR>
[123]<BR>
<BR>
yaś caiṣām ekādaśa-skandhānte tad-anyathā-bhāvaḥ śrūyate, sa tu śrīmad-<BR>
arjuna-parājaya-vimoha-paryanto māyika eva | tathā-vacanaṃ ca brahma-<BR>
śāpānivartyatā-khyāpanāyaiva go-brāhmaṇa-hitāvatāriṇā bhagavatā vihitam<BR>
iti jñeyam | dṛśyate ca bṛhad-agni-purāṇādau rāvaṇa-hṛtāyāḥ (page 66)<BR>
sītāyā māyikatvaṃ yathā tadvat[*ENDNOTE #6] | tathā hi tadānīm evāha -<BR>
-<BR>
<BR>
tvaṃ tu mad-dharmam āsthāya jñāna-niṣṭha upekṣakaḥ |<BR>
man-māyā-racitām etāṃ vijñāyopaśamaṃ vraja || [BhP 11.30.49]<BR>
<BR>
tvaṃ tu dāruko jñāna-niṣṭho madīya-līlā-tattvajñaḥ, mad-dharmaṃ mama<BR>
svabhakta-pratipālayitṛtva-rūpaṃ sva-tulya-parikara-saṅgitva-rūpaṃ ca<BR>
svabhāvam āsthāya viśrabhya etām adhunā prakāśitāṃ sarvām eva<BR>
mauṣalādi-līlāṃ mama indra-jālavad racitāṃ vijñāya upekṣako bahir dṛṣṭyā<BR>
jātaṃ śokam upekṣamāṇa upaśamaṃ citta-kṣobhāt nivṛttiṃ vraja prāpnuhi |<BR>
tu-śabdenānye tāvan muhyantu tava tu tathā moho na yukta eveti dhvanitam |<BR>
atra śrī-dārukasya svayaṃ vaikuṇṭhāvatīrṇatvena siddhatvād etām ity<BR>
atrātisannihitārtha-lābhāc cānyathāvyākhyānam eva prathama-pratītya-<BR>
viṣaya iti vivektavyam |<BR>
<BR>
|| 11.30 || śrī-bhagavān dārukam || 123 ||<BR>
<BR>
[124]<BR>
<BR>
tathā ca padya-trayam -<BR>
<BR>
rājan parasya tanu-bhṛj-jananāpyayehā<BR>
māyā-viḍambanam avehi yathā naṭasya |<BR>
sṛṣṭvātmanedam anuviśya vihṛtya cānte<BR>
saṃhṛtya cātma-mahinoparataḥ sa āste || [BhP 11.31.11]<BR>
<BR>
parasya śrī-kṛṣṇasya ye tanu-bhṛtaḥ prayujyamāne mayi tāṃ śuddhāṃ<BR>
bhāgavatīṃ tanum [BhP 1.6.29] iti śrī-nāradokty-anusāreṇa tadīyāṃ tanum<BR>
eva dhārayantas tat-pārṣadā yādavādayas teṣāṃ jananāpyaya-rūpā īhāś<BR>
ceṣṭāḥ kevalaṃ parasyaiva māyayā anukaraṇam avehi yathā indrajāla-vettā<BR>
naṭaḥ kaścij jīvata eva mārayitveva dagdhveva punaś ca tad-dehaṃ<BR>
janayitveva darśayati tasyeva | viśva-sargādi-hetv-acintya-śaktes tasya tādṛśa-<BR>
śaktitvaṃ na ca citram ity āha sṛṣṭveti | evaṃ sati śrī-saṅkarṣaṇādau<BR>
mugdhānām anyathābhāna-hetūdāharaṇābhāsaḥ sutarām eva māyika-līlā-<BR>
varṇane praveśito bhavati | skānde śrī-lakṣmaṇasyāpy anyādṛśatvaṃ na<BR>
sampratipannam | nārāyaṇa-varmaṇi ca śeṣād vilakṣaṇa-śaktitvena nityam<BR>
evopāsaka-pālakatvena tathaivānumatam iti darśitam | ataeva jarāsandha-<BR>
vākye tava rāma yadi śraddhā [BhP 10.50.18] ity atra śrī-svāmibhir apītthaṃ<BR>
vāstavārtho vyañjitaḥ | <BR>
<BR>
acchedya-deho'sāv iti svayam eva matvā aparitoṣāt pakṣāntaram āha yad vā<BR>
māṃ jahīti | tad evaṃ cānena vyākhyānena lokābhirāmāṃ sva-tanuṃ [BhP<BR>
11.31.6] ity ādi-padyeṣu yogi-jana-śakti-vilakṣaṇa-bhagavac-chakti-vyañjakaka-<BR>
śrī-svāmi-caraṇānām adagdhvety ādi-pada-cchedādi-maya-vyākhyā-<BR>
sauṣṭhavaṃ kaimutyātiśayena suṣṭhv eva sthāpitam | yata eva dṛśyate<BR>
cādyāpy upāsakānām ity ādikaṃ ca tad-uktaṃ susaṅgataṃ bhavati | tat-tat-<BR>
parikareṇaiva sārdhaṃ teṣu tat-sākṣātkāra iti | aprākṛta-dehānāṃ teṣāṃ tan<BR>
na sambhavatīy āstām |<BR>
<BR>
[125]<BR>
<BR>
śrī-kṛṣṇa-pālyatvenaiva na sambhavatīty āha --<BR>
<BR>
martyena yo guru-sutaṃ yama-loka-nītaṃ<BR>
tvāṃ cānayac charaṇa-daḥ paramāstra-dagdham |<BR>
jigye 'ntakāntakam apīśam asāv anīśaḥ<BR>
kiṃ svānane svar anayan mṛgayāṃ sa-deham || [BhP 11.31.12]<BR>
<BR>
yaḥ śrī-kṛṣṇaḥ yama-lokaṃ gatam api guru-sutaṃ guror jātena pañcajana-<BR>
bhakṣitena tena martyena dehenaivānayat | na ca brahma-tejaso balavattvaṃ<BR>
mantavyam | tvāṃ ca brahmāstra-dagdhaṃ yas tasmād brahmāstrād ānayad<BR>
rakṣitavān ity arthaḥ | kim anyad vaktavyam ? yaś cāntakānām antakam<BR>
īśaṃ śrī-rudram api bāṇa-saṅgrāme jitavān | aho yaś ca taṃ jarākhyaṃ<BR>
mṛgayum api svaḥ svargaṃ vaikuṇṭha-viśeṣaṃ sa-śarīram eva prāpitavān | sa<BR>
kathaṃ svānāṃ yadūnām (page 67) avane īśo na bhavati ? tasmāt teṣv<BR>
anyathā-darśanaṃ na tāttvika-līlānugatam | sa-śarīraṃ tu teṣāṃ sva-loka-<BR>
gamanam atīva yuktam ity arthaḥ | <BR>
<BR>
 [126]<BR>
<BR>
nanu gacchantu te sa-śarīrā eva svaṃ dhāma tatrāpi svayaṃ bhagavān virājata<BR>
eveti na teṣāṃ tad-viraha-duḥkham api | śrī-bhagavāṃs tu tathā-samarthaś cet<BR>
tarhi katham anyāṃs tādṛśān āvirbhāvya taiḥ saha martya-lokānugrahārtham<BR>
aparam api kiyantaṃ kālaṃ martya-loke'pi prakaṭo nāsīd ity atra siddhāntayan<BR>
teṣāṃ śrī-bhagavataś ca sauhārda-bhareṇāpi parasparam avyabhicāritvam āha<BR>
--<BR>
<BR>
tathāpy aśeṣa-sthiti-sambhavāpyayeṣv<BR>
ananya-hetur yad aśeṣa-śakti-dhṛk |<BR>
naicchat praṇetuṃ vapur atra śeṣitaṃ<BR>
martyena kiṃ sva-stha-gatiṃ pradarśayan || [BhP 11.31.13]<BR>
<BR>
yadyapy ukta-prakāreṇa aśeṣa-sthiti-sambhavāpyayeṣu ananya-hetuḥ yat<BR>
yasmāt tad-ūrdhvam apy ananta-tādṛśa-śakti-dhṛk, tathāpi yādavān<BR>
antardhāpya nijaṃ vapur atra śeṣitaṃ praṇetuṃ kiñcit kālaṃ sthāpayituṃ<BR>
naicchat, kintu svam eva lokam anayat | tatra hetuḥ | tān vinā martyena lokena<BR>
kiṃ mama prayojanam iti sva-sthānāṃ tad-dhāma-gatānāṃ teṣāṃ gatim eva<BR>
svasyābhimatatvena prakṛṣṭāṃ darśayann iti |<BR>
<BR>
|| 11.31 || śrī-śukaḥ || 124-126 ||<BR>
<BR>
[127]<BR>
<BR>
atas teṣāṃ śrī-bhagavadvad antardhānam eva na tv anyad astīti śrī-<BR>
bhagavad-abhiprāya-kathanenāpy āha -<BR>
<BR>
mitho yadaiṣāṃ bhavitā vivādo<BR>
madhv-āmadātāmra-vilocanānām |<BR>
naiṣāṃ vadhopāya iyān ato 'nyo<BR>
mayy udyate 'ntardadhate svayaṃ sma || [BhP 3.3.15]<BR>
<BR>
eṣāṃ yadūnāṃ yadā mitho vivādas tadāpy eṣāṃ pṛthivī-parityājane vadha-<BR>
rūpa upāyo na vidyate kim utānyena vivāde sa na syād iti | tarhi teṣāṃ<BR>
mamābhilaṣite pṛthivī-parityājane katama upāyo bhavet | tatra punaḥ<BR>
parāmṛśati | ato vadhād anya eva iyān etāvān eva upāyo vartate | ko'sau mayi<BR>
udyate mamecchayā ete svayam antardadhata iti yaḥ | smeti niścaye | yad vā<BR>
vadhasyopāyo na vidyata ity evaṃ vyākhyāya ato vadhopāyād anya iyān<BR>
vadhopāya-tulya upāyo vidyate iti vyākhyeyam | anyat samānam |<BR>
|| 3.3 || śrīmad uddhavo viduram || 127 ||<BR>
<BR>
[128]<BR>
<BR>
ataevāntarhite bhagavati śrīmad-uddhavasya vidur iti vartamāna-pratyaya-<BR>
nirdeśa-vākyena tadānīm antarhitasyāpi tad-vargasya iva śrī-bhagavataiva<BR>
saha saṃvāso vyajyate yathā -<BR>
<BR>
durbhago bata loko 'yaṃ yadavo nitarām api |<BR>
ye saṃvasanto na vidur hariṃ mīnā ivoḍupam || [BhP 3.2.8]<BR>
<BR>
ayaṃ mama hṛdaye sphuran dvārakā-vāsī lokaḥ | ye saṃvasantaḥ saha<BR>
vasanto'pi na vidur na jānanti | ahaṃ tu saṃvāsa-bhāgya-hīno na jānāmīti<BR>
nāścaryam iti bhāvaḥ | atra tadānīṃ yadi saṃvāso nābhaviṣyat tadā nāvediṣur<BR>
ity evāvakṣyad iti jñeyam |<BR>
<BR>
[129]<BR>
<BR>
nanv adhunāpi na jānantīti kathaṃ jānāsīty āśaṅkya hetuṃ prācīna-<BR>
nijānubhavam āha -<BR>
<BR>
iṅgita-jñāḥ puru-prauḍhā ekārāmāś ca sātvatāḥ |<BR>
sātvatām ṛṣabhaṃ sarve bhūtāvāsam amaṃsata || [BhP 3.2.9]<BR>
<BR>
yaṃ sātvatāṃ sveṣām eva ṛṣabhaṃ nitya-kula-patitvena vartamānaṃ svayaṃ<BR>
bhagavantam api bhūtāvāsaṃ tad-aṃśa-rūpaṃ bhūtāntaryāminam<BR>
evāmaṃsateti | me eko deva (page 68) ity ādau sarva-bhūtādhivāsa [ŚvetU 6.18]<BR>
ity antaryāmi-śruteḥ | uktaṃ ca vṛṣṇīnāṃ para-daivatā [BhP 10.43.27] iti |<BR>
<BR>
|| 3.2 || śrīmad-uddhavo śrī-viduram || 128-129 ||<BR>
<BR>
[130]<BR>
<BR>
yam eva saṃvāsaṃ pūrvam api prārthayāmāsa -<BR>
<BR>
nāhaṃ tavāṅghri-kamalaṃ kṣaṇārdham api keśava |<BR>
tyaktuṃ samutsahe nātha sva-dhāma naya mām api || [BhP 11.6.43]<BR>
<BR>
sva-dhāma-dvārakāyā eva prāpañcikā-prakaṭa-prakāśa-viśeṣam apīti |<BR>
yathā yādavān anyān nayasi tathā mām api nayety arthaḥ | arthāntare tv api-<BR>
śabda-vaiyarthyaṃ syāt |<BR>
<BR>
|| 11.6 || śrīmān uddhavaḥ || 130 ||<BR>
<BR>
[131]<BR>
<BR>
pādmottara-khaṇḍe kārttika-māhātmye ca yādavānāṃ tadṛśatvaṃ -<BR>
<BR>
yathā saumitri-bharatau yathā saṅkarṣaṇādayaḥ |<BR>
tathā tenaiva jāyante nija-lokād yadṛcchayā ||<BR>
punas tenaiva gacchanti tat-padaṃ śāśvataṃ param |<BR>
na karma-bandhanaṃ janma vaiṣṇavānāṃ ca vidyate || [PadmaP 6.229.57-58] iti |<BR>
<BR>
atra nija-lokād iti tat-padam iti ca rāma-kṛṣṇādi-vaikuṇṭhaṃ pādmottara-<BR>
khaṇḍa-matam | śrī-matsyādy-avatārāṇāṃ pṛthak pṛthak vaikuṇṭhāvasthites<BR>
tatra sākṣād uktatvāt | tādṛśānāṃ bhagavata iva bhagavad-icchayaiva<BR>
janmādi-kāraṇaṃ coktaṃ śrī-vidureṇa -<BR>
<BR>
ajasya janmotpatha-nāśanāya<BR>
karmāṇy akartur grahaṇāya puṃsām<BR>
nanv anyathā ko 'rhati deha-yogaṃ<BR>
paro guṇānām uta karma-tantram || [BhP 3.1.44] iti |<BR>
<BR>
ko vānyo'pīti ṭīkā ca | tad evaṃ teṣāṃ śrī-kṛṣṇa-nitya-parikaratve siddhe<BR>
sādhite śrī-vasudevādīnāṃ prāg-janmani sādhakatvādi-kathanaṃ ca<BR>
bhagavata iva bhagavad-icchayaiva loka-saṅgrahādy-artham aṃśenaivāvatārāt<BR>
kvacij-jīvāntarāveśāt sambhavati | punaś ca svayam avataratsu teṣu tad-aṃśa-<BR>
praveśa-kathā-rītyā tv ekatvena kathanam iti jñeyam | yathā pradyumnasya<BR>
vyākhyātam | evaṃ tṛtīye vedāham ity ādi bhagavad-vākye uddhavaṃ prati<BR>
vasv-aṃśatvāpekṣayaiva vaso iti sambodhanaṃ tādṛśāṃśa-<BR>
paryavasānāspadāṃśi-rūpatvena carama-janmatoktiś ca jñeyā | ataevāha --<BR>
<BR>
tvam eva pūrva-sarge 'bhūḥ pṛśniḥ svāyambhuve sati |<BR>
tadāyaṃ sutapā nāma prajāpatir akalmaṣaḥ || [BhP 10.3.32]<BR>
<BR>
tvaṃ śrī-devakī-devy eva pṛśnir abhūḥ na tu pṛśnis tvam abhūd iti | evaṃ<BR>
tadāyam apīti |<BR>
<BR>
|| 10.3 || śrī-bhagavān || 131 ||<BR>
<BR>
[132]<BR>
<BR>
evam evāha -- vasudevaṃ hareḥ sthānaṃ vadanty ānakadundubhim [BhP<BR>
9.24.30] iti | sattvaṃ viśuddhaṃ vasudeva-śabditaṃ yad īyate tatra pumān<BR>
apāvṛtaḥ [BhP 4.3.23] ity ādau prasiddhaṃ vasudevākhyaṃ hareḥ sthānam<BR>
atrānakadundubhiṃ vadanti munaya iti ||<BR>
<BR>
|| 9.24 || śrī-śukaḥ || 132 ||<BR>
<BR>
[133]<BR>
<BR>
tathātrāpy evaṃ vyākhyeyaṃ devakyāṃ deva-rūpiṇyām [BhP 10.3.8] vasudevas<BR>
tad-rūpiṇyāṃ śuddha-sattva-vṛtti-rūpāyām eveti | ataeva viṣṇu-purāṇe tāṃ<BR>
prati deva-stutau - tvaṃ parā prakṛtiḥ sūkṣmā [BhP 5.2.7] ity-ādi bahutaram ||<BR>
<BR>
|| 10.3 || śrī-śukaḥ || 133 ||<BR>
<BR>
[134]<BR>
<BR>
ataevāham iva nityam eva mat-pitṛ-rūpeṇāprakaṭa-līlāyāṃ vartamānau<BR>
yuvām adhunā (page 69) prakaṭa-līlām anugatau punar aprakaṭa-līlā-<BR>
praveśaṃ yadṛcchayaivāpsyatha ity āha -- <BR>
<BR>
yuvāṃ māṃ putra-bhāvena brahma-bhāvena cāsakṛt |<BR>
cintayantau kṛta-snehau yāsyethe mad-gatiṃ parām || [BhP 10.3.45]<BR>
<BR>
brahma-bhāvena narākṛti-para-brahma-buddhyā | parāṃ prakaṭa-līlāto'nyāṃ<BR>
mad-gatiṃ līlām | <BR>
<BR>
[135]<BR>
<BR>
yuvayoḥ prāg aṃśenāvirbhūtayor api mad-eka-niṣṭhāsīd ity āha -<BR>
<BR>
ajuṣṭa-grāmya-viṣayāv anapatyau ca dam-patī |<BR>
na vavrāthe 'pavargaṃ me mohitau deva-māyayā || [BhP 10.3.39]<BR>
<BR>
mama māyayā mad-viṣaya-sneha-mayyā śaktyety arthaḥ | vaiṣṇavīṃ vyatanon<BR>
māyāṃ putra-sneha-mayīṃ vibhur [BhP 10.8.47] iti vraja-rājñīṃ prati ca<BR>
darśanāt | tādṛśa-sneha-janikayā mama kṛpayeti vā | māyā dambhe kṛpāyāṃ<BR>
ca iti viśva-prakāśāt | tat-premṇaiva hy apavargasya tiraskāraḥ sarvatra<BR>
śrūyate, yadyapi mokṣa-varaṇe hetur astīty āha ajuṣṭeti | viṣayāveśābhāvād<BR>
vairāgyotpatter iti bhāvaḥ ||<BR>
<BR>
|| 10.3 || śrī-bhagavān pitarau || 134-135 ||<BR>
<BR>
[136]<BR>
<BR>
atha śrī-gopādīnām api tan-nitya-parikaratvam | jayati jananivāsa ity ādāv<BR>
eva vyaktam | ataevāha -<BR>
<BR>
tasmān mac-charaṇaṃ goṣṭhaṃ man-nāthaṃ mat-parigraham |<BR>
gopāye svātma-yogena so 'yaṃ me vrata āhitaḥ || [BhP 10.25.18]<BR>
<BR>
spaṣṭam || 10.25 || śrī-bhagavān || 136 ||<BR>
<BR>
[137]<BR>
<BR>
tathā -<BR>
<BR>
tata ārabhya nandasya vrajaḥ sarva-samṛddhimān |<BR>
harer nivāsātma-guṇai ramākrīḍam abhūn nṛpa || [BhP 10.5.18]<BR>
<BR>
harer nivāsa-bhūto ya ātmā tasya ye guṇās tair eva sarva-samṛddhimān, nitya-<BR>
yoge matvarthīyena nityam eva sarva-samṛddhi-yuktaḥ | śrī-nandasya vrajaḥ<BR>
tatas taṃ śrī-kṛṣṇa-prādurbhāvaṃ ārabhya tu ramākrīḍāṃ --<BR>
<BR>
cintāmaṇi-prakara-sadmasu kalpa-vṛkṣa-<BR>
lakṣāvṛteṣu surabhir abhipālayantam |<BR>
lakṣmī-sahasra-śata-sambhrama-sevyamānam ity atra prasiddhyā |<BR>
<BR>
ramāṇāṃ mahā-lakṣmīṇāṃ śrī-vrajadevīnām api sākṣād vihārāspadaṃ<BR>
babhūva | hari-nivāsātmani tatra śrī-kṛṣṇo yāvan nigūḍhatayā viharati sma<BR>
tāvat tā api tathaiva viharanti sma | vyaktatayā tu tā api vyaktatayety arthaḥ |<BR>
<BR>
|| 10.5 || śrī-śukaḥ || 137 ||<BR>
<BR>
[138]<BR>
<BR>
etad eva prapañcayati ṣaḍbhiḥ --<BR>
<BR>
aho bhāgyam aho bhāgyaṃ nanda-gopa-vrajaukasām |<BR>
yan-mitraṃ paramānandaṃ pūrṇaṃ brahma sanātanam || [BhP 10.14.32]<BR>
<BR>
bhāgyam anirvacanīyā kāpi śrī-kṛṣṇasya kṛpā | tasya punar-ukty-ādareṇa<BR>
sarvathaivāparicchedyatvam uktam | pūrṇa-paramānanda-brahmatvenaiva<BR>
sanātanatve siddhe yat punas tad-upādānaṃ tan-mitra-padasyaiva<BR>
viśeṣaṇatvena labhyam | athavā vidheyasya viśeṣa-pratipatty-artham anūdyaṃ<BR>
viśiṣyate | yathā manoramaṃ suvarṇam idaṃ kuṇḍalaṃ jātam iti kuṇḍalasyaiva<BR>
manoramatvaṃ sādhyam | tasmād atrāpy anūdyasya śrī-kṛṣṇākhyasya para-<BR>
brahmaṇaḥ paramānanda-pūrṇatva-lakṣaṇaṃ viśeṣaṇa-dvayaṃ vidheyāyā<BR>
mitratāyā eva tat-tad-bhāvaṃ sādhayatīti tad-ekārtha-pravṛttaṃ sanātanatvaṃ<BR>
tasyās tad-bhāvaṃ sādhayet | <BR>
<BR>
kiṃ cātra mitram iti kāla-viśeṣayoga-nirdeśābhāvāt kāla-sāmānyam eva<BR>
bhajate | tataś ca tasya mitratā-lakṣaṇasya vidheyasya kāla-trayāvasthitatvam<BR>
eva spaṣṭam | kālāntarāsaṃjananaṃ tu kaṣṭam | atra cottarayor arthayoḥ śrī-<BR>
kṛṣṇasya sanātanatve śabda-labdhe sati tadīya-maitrīmatāṃ parikarāṇām api<BR>
sanātanatvaṃ nāsambhavam api śrī-rukmiṇī-prabhṛtīnām tathā darśanāt |<BR>
(page 70)<BR>
<BR>
[139]<BR>
<BR>
aho astu tāvad eṣāṃ nityam eva śrī-kṛṣṇa-maitrī-paramānandam<BR>
anubhavatāṃ bhāvyaṃ, samprati asmākam api tat kim api jātam ity āha -<BR>
<BR>
eṣāṃ tu bhāgya-mahimācyuta tāvad āstām<BR>
ekādaśaiva hi vayaṃ bata bhūri-bhāgāḥ |<BR>
etad dhṛṣīka-caṣakair asakṛt pibāmaḥ<BR>
śarvādayo'ṅghry-udaja-madhv-amṛtāsavaṃ te || [BhP 10.14.33]<BR>
<BR>
ekā akhaṇḍitā nityeti yāvat | sā bhāgya-mahimā bhāgya-māhātmyam eṣāṃ<BR>
tāvad āstāṃ samprati śarvādayo daśa-dik-pāla-devā eva vayaṃ bhūri-bhāgāḥ |<BR>
parama-bhaktatvāt teṣu mukhyatvāc ca śarvādaya ity uktam | bhūri-<BR>
bhāgatvam eva darśayati hṛṣīka-caṣakaiś cakṣur-ādi-lakṣaṇa-pāna-pātraiḥ<BR>
kṛtvā vayam apy etat sākṣād eva yathā syāt tathā te tava aṅghry-udaja-<BR>
madhv-amṛtāsavam asakṛt punaḥ punar ihāgatya pibāma iti | caraṇa-<BR>
saundaryādikam evātimanoharatvāt madhv-āditayā tridhāpi rūpitaṃ<BR>
samāhāra-dvandvena | etad iti cāsyaiva vā viśeṣaṇasya | atra tuṣyatu durjanaḥ<BR>
iti nyāyena śrī-vraja-vāsināṃ prākṛta-dehitva-mate'pi teṣāṃ karaṇair devatā-<BR>
kartṛka-bhogo na yujyeta tasya ca nityatvāt [Vs 2.4.17] ity atra śrī-<BR>
śaṅkarācāryeṇa ca karaṇa-pakṣasyaiva hi devatā na bhoktṛ-pakṣasya ity<BR>
ātmanaḥ eva bhoktṛtva-nirdhāraṇāt | <BR>
<BR>
<BR>
[140]<BR>
<BR>
ataḥ pūrvam api tad astu me nātha sa bhūri-bhāgaḥ [BhP 10.14.30] ity ādi yat<BR>
prārthitaṃ tad etad evety āha --<BR>
<BR>
tad bhūri-bhāgyam iha janma kim apy aṭavyāṃ<BR>
yad gokule'pi katamāṅghri-rajo'bhiṣekam |<BR>
yaj jīvitaṃ tu nikhilaṃ bhagavān mukundas<BR>
tv adyāpi yat-pada-rajaḥ śruti-mṛgyam eva || [BhP 10.14.34]<BR>
<BR>
anena śrī-gokula-janma-lābhād eva tava pāda-niṣevā-lakṣaṇo yācito bhūri-<BR>
bhāgaḥ sadaiva setsyatīti sūcitam | <BR>
<BR>
[Sarva-saṃvādinī: tatrāvatīrṇaḥ śrī-bhagavān tatra iha śrī-mathurā-<BR>
maṇḍale | tatrāpi aṭavyāṃ śrī-vṛndāvane tatrāpi śrī-gokule | kathambhūtaṃ<BR>
janma ? gokula-vāsināṃ madhye api katamasya yasya kasyāpi aṅghr-<BR>
rajasābhiṣeko yasmin tat | End SS.]<BR>
<BR>
[141]<BR>
<BR>
tasmāt teṣāṃ bhāga-dheyaṃ kiṃ varṇanīyam | aho yeṣāṃ bhaktyā bhavān api<BR>
nitya-mṛṇitām āpanno yeṣu ruddha evāste ity āha --<BR>
<BR>
eṣāṃ ghoṣa-nivāsinām uta bhavān kiṃ deva rāteti naś<BR>
ceto viśva-phalāt phalaṃ tvad-aparaṃ kutrāpy ayan muhyati |<BR>
sad-veṣād api pūtanāpi sakulā tvām eva devāpitā<BR>
yad dhāmārtha-suhṛt-priyātma-tanaya-prāṇāśayās tvat-kṛte || [BhP 10.14.35]<BR>
<BR>
satāṃ śuddha-cittānāṃ dhātry-ādi-janānām iva veṣāt | [Vṛ. adds - lebhe gatiṃ<BR>
dhātry-ucitām [BhP 3.2.23] iti tṛtīyokteḥ [end Vr.] | tasmād anādi-kalpa-<BR>
paramparā-gatatvād avatārata evaivaṃ prāptatvena tair ekair eva bhakti-<BR>
ruddhatvāt sanātanaṃ mitram ity evaṃ sādhūktam | tataś ca tad-bhūri-<BR>
bhāgyam ity ādikam api sādhv eva prārthitam iti bhāvaḥ |<BR>
<BR>
[Sarva-saṃvādinī: ity atra rātā dātā tva tvattaḥ | ayat itas tato gacchat | End<BR>
SS.]<BR>
<BR>
[142]<BR>
<BR>
nanv eṣāṃ manuṣyāntaravat rāgādikaṃ dṛśyate | kathaṃ tarhi svayaṃ<BR>
bhagavato nitya-parikaratvaṃ tatra kaimutyam āha --<BR>
<BR>
tāvad rāgādayaḥ stenāḥ tāvat kārāgṛhaṃ gṛham |<BR>
tāvan moho'ṅghri-nigaḍo yāvat kṛṣṇa na te janāḥ || [BhP 10.14.36]<BR>
<BR>
stenāḥ puruṣa-sāra-harāḥ | anyeṣāṃ prākṛta-janānām api tāvad eva<BR>
rāgādayaś caurādayo bhavanti yāvat te janās te tava na bhavanti sarvato-<BR>
bhāvena tvayy ātmānaṃ na samarpayanti | samarpite cātmani teṣāṃ<BR>
rāgādayo'pi tvan-niṣṭhā eveti rāgādīnāṃ prākṛtatvābhāvān na caurāditvaṃ<BR>
pratyuta paramānanda-rūpatvam (page 71) evety arthaḥ | tathaiva prārthitaṃ<BR>
śrī-prahlādena -<BR>
<BR>
yā prītir avivekānāṃ viṣayeṣv anapāyinī |<BR>
tvām anusmarataḥ sā me hṛdayān nāpasarpatu || [ViP 1.20.19] iti |<BR>
<BR>
ato yadi sādhakānām evaṃ vārtā tadā kiṃ vaktavyaṃ, nityam eva tādṛśa-<BR>
priyatvena satāṃ śrī-gokula-vāsinām evam iti | ittham evoktam -<BR>
<BR>
iti nandādayo gopāḥ kṛṣṇa-rāma-kathāṃ mudā |<BR>
kurvanto ramamāṇāś ca nāvindan bhava-vedanām || [BhP 10.11.58] iti |<BR>
<BR>
bhavanty asminn iti bhavaḥ prapañcaḥ | yadyapi prapañca-janeṣv abhivyaktās<BR>
te tathāpi tat-sambandhinī yā vedanā viṣaya-duḥkhādi-jñānaṃ tāṃ nāvindann<BR>
ity arthaḥ | vedanā jñāna-pīḍayoḥ iti koṣajñāḥ |<BR>
<BR>
[143]<BR>
<BR>
tarhi kathaṃ gokule prapañcavad bhānaṃ lokānāṃ bhavati tatrāha -<BR>
<BR>
prapañcaṃ niṣprapañco'pi viḍambayasi bhūtale |<BR>
prapanna-janatānanda- sandohaṃ prathituṃ prabho || [BhP 10.14.37]<BR>
<BR>
prapañcād atīto'pi tvaṃ bhūtale sthitaṃ prapañcaṃ viḍambayasi (janmādi-<BR>
līlayā mamāyaṃ pitā mameyaṃ mātā ity ādi bhāva-liṅgataḥ) svayam anena<BR>
prastutena gokula-rūpeṇānukaroṣi | vastutas tu śrī-gokula-rūpam idaṃ tava<BR>
svarūpaṃ prapañcavad eva bhāti na tu prapañca-rūpam eveti tātparyam |<BR>
tadvac ca bhānaṃ kim arthaṃ tatrāha prapanneti | etādṛśa-laukikākāra-<BR>
līlayaiva hi prapanna-jana-vṛndasya paramānando bhavatīty etad artham |<BR>
tasmāt sādhūktam aho bhāgyam ity ādi |<BR>
<BR>
|| 10.14 || brahmā śrī-bhagavantam || 138-143 ||<BR>
<BR>
[144]<BR>
<BR>
ataevāha -<BR>
<BR>
tāsām avirataṃ kṛṣṇe kurvatīnāṃ sutekṣaṇam |<BR>
na punaḥ kalpate rājan saṃsāro'jñāna-sambhavaḥ || [BhP 10.6.40]<BR>
<BR>
tāsāṃ śrī-gopa-pura-strīṇāṃ saṃsāraḥ saṃsāritvaṃ prāpañcikatvaṃ na punaḥ<BR>
kalpyate na tu ghaṭate, kintu aprāpañcikatvam eva ghaṭata ity arthaḥ |<BR>
yato'sāv ajñāna-sambhavaḥ | tāsāṃ tu kathambhūtānāṃ ? ajñāna-tamaḥ-<BR>
sūryasya jñānasyopari-virājamāno yaḥ premā tasyāpy upari vartamānaṃ yat<BR>
sutekṣaṇaṃ putra-bhāvo vātsalyābhidhaḥ premā tad eva tatrāpy avirataṃ<BR>
nityam anādita eva śrī-kṛṣṇe kurvatīnām iti ||<BR>
<BR>
[Vr. here adds: iti sthite tan-nāma-siddha-śrī-kṛṣṇa-nāma-viśeṣāṅkita-<BR>
viditānāṃ śrī-kṛṣṇena sahāntaraṅgatayā tan-mahā-yoga-pīṭha-dhyeyānāṃ<BR>
tadvad anyāsv api līlāsu tādṛśatayā darśayitavyānāṃ tāsāṃ śrī-kṛṣṇa-<BR>
preyasīnāṃ tu kiṃ vaktavyam | Vṛ. section ends.]<BR>
<BR>
|| 10.6 || śrī-śukaḥ || 144 ||<BR>
<BR>
[145]<BR>
<BR>
yasmād evaṃ śrī-gopādīnāṃ tadīya-nitya-parikaratvaṃ (page 72) tasmād etat<BR>
prakaraṇatva-siddha-dehānāṃ sādhaka-carīṇāṃ kāsāṃcid apekṣayā | yad vā<BR>
etad abhiprāyaṃ tac ca antar-gṛha-gatā [BhP 10.29.9] ity ādikaṃ, na caivaṃ<BR>
vismayaḥ kāryaḥ [BhP 10.29.16] ity ādy-antam |<BR>
<BR>
[Sarva-saṃvādinī: --<BR>
antar-gṛha-gatāḥ kāścid gopyo 'labdha-vinirgamāḥ |<BR>
kṛṣṇaṃ tad-bhāvanāyuktā dadhyur mīlita-locanāḥ ||<BR>
duḥsaha-preṣṭha-viraha-tīvratāpa-dhutāśubhāḥ |<BR>
dhyānaprāptācyutāśleṣa-nirvṛtyā kṣīṇamaṅgalāḥ ||<BR>
tam eva paramātmānaṃ jāra-buddhyāpi saṅgatāḥ |<BR>
jahur guṇamayaṃ dehaṃ sadyaḥ prakṣīṇa-bandhanāḥ ||<BR>
rājovāca --<BR>
kṛṣṇaṃ viduḥ paraṃ kāntaṃ na tu brahmatayā mune |<BR>
guṇa-pravāhoparamas tāsāṃ guṇa-dhiyāṃ katham ||<BR>
śrī-śuka uvāca --<BR>
uktaṃ purastād etat te caidyaḥ siddhiṃ yathā gataḥ |<BR>
dviṣann api hṛṣīkeśaṃ kim utādhokṣaja-priyāḥ ||<BR>
nṝṇāṃ niḥśreyasārthāya vyaktir bhagavato nṛpa |<BR>
avyayasyāprameyasya nirguṇasya guṇātmanaḥ ||<BR>
kāmaṃ krodhaṃ bhayaṃ sneham aikyaṃ sauhṛdam eva ca |<BR>
nityaṃ harau vidadhato yānti tan-mayatāṃ hi te ||<BR>
na caivaṃ vismayaḥ kāryo bhavatā bhagavaty aje |<BR>
yogeśvareśvare kṛṣṇe yata etad vimucyate || [BhP 10.29.9-16] End SS addition.]<BR>
<BR>
[Vr. replaces above paragraph with the following: tad evam eva tāsāṃ śrī-<BR>
kṛṣṇavad ānanda-vigrahāṇāṃ tair eva vigrahaiḥ śrī-kṛṣṇa-saṅgaḥ proktaḥ |<BR>
uktaṃ ca tāsāṃ vigraha-māhātmyaṃ tatrātiśuśubhe tābhir bhagavān devakī-<BR>
sutaḥ [BhP 10.33.6] ity ādibhiḥ | śrīmad-uddhavena ca tān namasyatā<BR>
prathamaṃ etāḥ paraṃ tanu-bhṛtaḥ [BhP 10.47.58] ity anena tāsām eva parama-<BR>
tanu-bhṛtatvaṃ pradarśya madhye kvemāḥ striyaḥ [BhP 10.47.59] ity anena<BR>
paramatam anūdya tat khaṇḍayatā nāyaṃ śriyo'ṅga [BhP 10.47.60] ity anena<BR>
lakṣmīto'pi vilakṣaṇaṃ tāsu tat-preyasī-rūpatvaṃ pradarśya parama-nityatvaṃ<BR>
sthāpayitvā tatra ca yaḥ prasāda udagāt ity anena tat-prasādasya<BR>
sadāntarbhūya sthāyitvaṃ sūcayitvā punaḥ āsām aho caraṇa [BhP 10.47.61] ity<BR>
ādinā svīya-parama-puruṣārtha-caraṇa-reṇutvaṃ darśitam | yatra bhejur<BR>
mukunda-padavīṃ śrutibhir vimṛgyām [BhP 10.47.61] ity anena yad eva<BR>
puruṣārthatayā sthāpitam | yatra vṛndāvane ity ādinā vṛndāvanasya ca<BR>
tādṛśatvaṃ sthāpitam | tad etad vyatirekeṇa draḍhayitum anyāsām<BR>
āgantukānām asiddha-dehānāṃ vigraha-tyāgenaiva tat-saṅga-prāptir ity āha<BR>
antar-gṛha-gatā [BhP 10.29.9] ity ādikena, na caivaṃ vismayaḥ kāryaḥ [BhP<BR>
10.29.16] ity ādy-antena | antar-gṛha-gatāḥ śuśrūṣantyaḥ patīn kāścit ity<BR>
atroktā ity arthaḥ | viśeṣa-vyākhyā ca krama-sandarbhe darśayiṣyate | Vṛ.<BR>
section ends.]<BR>
<BR>
atra antar iti sphuṭam eva | aśubhaṃ [BhP 10.29.10] śrī-kṛṣṇa-prāptāv<BR>
antarāya-rūpaṃ guru-bhayādikam | maṅgalaṃ śrī-kṛṣṇa-prāptau sādhanaṃ<BR>
sakhyādi-sāhāyya-cintanam | na karma-bandhanaṃ janma vaiṣṇavānāṃ ca<BR>
vidyate [PadmaP 6.229.58] iti hy uktam eva | dṛśyate cānyatrāpi tad-<BR>
asambhava-sthale tac-chabda-prayogaḥ vatsyaty urasi me bhūtir bhavat-pāda-<BR>
hatāṃhasaḥ [BhP 10.89.11] ity ādau | tatra yathā śrī-bhagavad-vākya-<BR>
yāthārthyāyārthāntaram anusandheyaṃ tadvad ihāpīti |<BR>
<BR>
paramātmānam [BhP 10.29.11] iti brahma-stambānta-nirdiṣṭa-siddhānta-rītyā<BR>
śrī-kṛṣṇasya svabhāvata eva parama-premāspadatvaṃ darśitam | jāra iti yā<BR>
buddhis tayāpi tan-mātreṇāpi saṅgatāḥ na tu sākṣād eva jāra-rūpeṇa prāptir<BR>
iti | tad-bhāva-puraskāreṇa bhajanasya prābalyaṃ vyañjitam | jāra-śabdena<BR>
nirdeśāt loka-dharma-maryādātikramaṃ darśayitvā tathāvidha-<BR>
bhāvasyātinirargalatvaṃ darśitam | bandhanaṃ śrī-kṛṣṇa-prāpti-virodhi-guru-<BR>
jana-madhya-vāsādi-rūpam | <BR>
<BR>
atra guṇa-mayaṃ dehaṃ jahur ity atra rājñaḥ sandehaḥ kṛṣṇaṃ vidur [BhP<BR>
10.29.12] iti | he mune, tāḥ śrī-kṛṣṇaṃ paraṃ kevalaṃ kāntaṃ nigūḍha-<BR>
vallabhaṃ vidur na tu brahmeti | tarhi kathaṃ tāsāṃ guṇa-pravāhasyoparamaḥ<BR>
sambhavati ? yasya brahma-bhāvanā syāt tatra tasya nirguṇasyaivodayād<BR>
bhavet prācīna-māyika-guṇa-pravāhoparamaḥ | tāsu tu kāntatayaiva<BR>
bhāvayantīṣu prākṛta-guṇātīta-guṇasyaiva tasyodayāt prākṛta-guṇābhāve'pi<BR>
tad-guṇānubandha-guṇatvāt parama-puruṣārthānugatānāṃ teṣāṃ guṇānāṃ<BR>
katham uparama ity arthaḥ | yad vā tāsāṃ guṇa-pravāhaḥ katham uparamaḥ<BR>
pāramarthiko na bhavati, yena tato muktiṃ kathayasīti bhāvaḥ | brahmatayā<BR>
vedanā-vailakṣaṇyaṃ pratipādayati guṇa-dhiyāṃ brahma-niṣṭhāyā api tyājake<BR>
tasya parama-saundaryādi-guṇe dhīś ceto yāsām | tatrottara-muktim iti |<BR>
purañjaneti-hāsādivad durūhatvāt svayam uktasya vyākhyānam idam | <BR>
evaṃ hi dṛṣṭānta-balena labhyate | yathā caidya-śabdenātra kāruṣo'pi gṛhītaḥ<BR>
tau ca jaya-vijayau tayoś ca -<BR>
<BR>
dehendriyāsu-hīnānāṃ vaikuṇṭha-pura-vāsinām |<BR>
deha-sambandha-sambaddham etad ākhyātum arhasi || [BhP 7.13.34] <BR>
<BR>
iti śrī-yudhiṣṭhira-praśna-dṛśā tv aprākṛta-vigrahatvenānaśvara-vigrahayor<BR>
eva satoḥ --<BR>
<BR>
bhagavān anugāv āha yātaṃ mā bhaiṣṭam astu śam |<BR>
brahma-tejaḥ samartho 'pi hantuṃ necche mataṃ tu me || [BhP 3.16.29]<BR>
<BR>
iti bhagavad-ukty-anusāreṇa | itthaṃ jaya-vijayau sanakādi-śāpa-vyājena<BR>
kevalaṃ bhagavato līlārthaṃ saṃsṛtāv avatīrya iti pādmottara-khaṇḍa-<BR>
gadyānusāreṇa ca sva-bhakta-cittākarṣa-vinodāya yuddhādi-krīḍā-<BR>
nimittatayā tasya durghaṭa-ghaṭanā-kāriṇyecchayā eva vāra-trayaṃ svīyasya<BR>
aṇimādi-siddhi-maya-parama-jyotir-dehasya guṇamaya-pārthiva-dehāntara-<BR>
praveśaḥ | <BR>
<BR>
ataeva saptame kṛṣṇa-cakra-hatāṃhasau [BhP 7.1.45] ity atra ṭīkā ca - kṛṣṇa-<BR>
cakreṇa (page 73) hatam aṃho yayos tau | tayoḥ pāpam eva hataṃ na tu tau ity<BR>
eṣā |<BR>
<BR>
tathā tad-artham eva śrī-kṛṣṇecchayaivātrāpi tāsām aprākṛta-vigrahāṇām<BR>
eva tad-abhisāra-pratirodha-samaye -<BR>
<BR>
nāsūyan khalu kṛṣṇāya mohitās tasya māyayā |<BR>
manyamānāḥ svapārśvasthān svān svān dārān vrajaukasaḥ || [BhP 10.33.37]<BR>
itivat |<BR>
<BR>
tātkālika-kalpito yo guṇamayo dehas tatra praveśaḥ | imam evāpekṣya<BR>
dārṣṭāntike'py uktam jahur guṇamayaṃ deham [BhP 10.29.11] iti, viśeṣaṇa-<BR>
vaiyarthyān na tu svam ity arthaḥ | tatra ca yathā tayoḥ saha dveṣābhāsas<BR>
tasyāpy anusmaraṇasya (sad-veṣasyāpy anusmaraṇasya) prabhāvena<BR>
tādṛśopādhi-parityāgāt tato'ntardhāya bhagavat-prāptis tathā sutarām eva<BR>
saprītes tasya prabhāvena tat-prāptiḥ | atra ca bhakta-cittākarṣaṇam evaṃ<BR>
sambhavati - aho tādṛśo'sau śrī-kṛṣṇe madhurimā yena tāḥ sva-<BR>
sākṣātkārāya prāṇān api tyājyante smeti | <BR>
<BR>
nṝṇām [BhP 10.29.14] iti sāmānyato jīvānām eva niḥśreyasāya vyaktau<BR>
satyāṃ bhaktānāṃ tu sutarām evety āyātam | anyathā tasya vyaktir eva na<BR>
sambhaved ity āha | avyayasyeti | nirguṇasya prākṛta-guṇa-rahitasya<BR>
guṇātmanaḥ | tatra ye caiśvaryādayo guṇās te ātmanaḥ svarūpāṇy eva yasya<BR>
tasya | <BR>
<BR>
tarhy etādṛśa-līlayā kathaṃ nṝṇāṃ niḥśreyasaṃ bhavati | ucyate | etad-<BR>
bodhanena bhavatīty āha kāmam [BhP 10.29.15] iti | atra tan-mayatā-śabdena<BR>
tat-pracuratocyate | tatra kāma-snehādiṣu tad-anuraktātmateti paryavasānaṃ<BR>
strīmayo jālma itivat | krodha-bhayaikyeṣu te prāyas tat-pralīnateti dugdha-<BR>
mayaṃ jalam itivat | ekasyaiva śabdasya viśeṣaṇa-vaśād artha-bhedaś ca<BR>
yujyate syāc caikasya brahma śabdavad [Vs. 2.3.4] iti nyāyena | krodha-<BR>
bhayayor atra paṭhanam anyeṣu kaimutyāpādanāyaiva na tu tad-upadeśa-<BR>
vivakṣayā | na ca śrī-gopikādīnāṃ ye kāmādayo bhāvās tad-anusaraṇenānye<BR>
kṛtārthā bhavantīti citram ity āha | na ceti | kiṃ vaktavyam ekeṣāṃ vimuktir<BR>
jagato'pi sambhavatīty āha yata iti |<BR>
<BR>
[Vṛ. adds: eke tu prakaṭa-līlāyām ārādhana-pākād āgantukasya evaitā na<BR>
tu nitya-siddhavat sac-cid-ānanda-dehaṃ prāptāḥ | tato na doṣa iti varṇayanti |<BR>
[end Vṛ. addition.]<BR>
<BR>
|| 10.29 || śrī-śukaḥ || 145 ||<BR>
<BR>
[146-150]<BR>
<BR>
atha pūrvavad ihāpi śrī-vrajeśvarādīnāṃ prācīna-janmādikaṃ vyākhyeyam |<BR>
tathā hi -<BR>
<BR>
trayyā copaniṣadbhiś ca sāṅkhya-yogaiś ca sātvataiḥ |<BR>
upagīyamāna-māhātmyaṃ hariṃ sāmanyatātmajam || [BhP 10.8.45] ity etat,<BR>
<BR>
nemaṃ viriñco na bhavaḥ [BhP 10.9.20] iti vakṣyamāṇānusāri-mahā-<BR>
māhātmyaṃ śrutvā vismita-manāḥ śrī-rājovāca -<BR>
<BR>
nandaḥ kim akarod brahman śreya evaṃ mahodayam |<BR>
yaśodā ca mahā-bhāgā papau yasyāḥ stanaṃ hariḥ ||<BR>
pitarau nānvavindetāṃ kṛṣṇodārārbhakehitam |<BR>
gāyanty adyāpi kavayo yal loka-śamalāpaham || [BhP 10.8.46-7]<BR>
<BR>
yayoḥ prasanno'vatīrṇas tau pitarāv api | tad evaṃ praśnam avadhārya śrī-<BR>
śuka uvāca -<BR>
<BR>
droṇo vasūnāṃ pravaro dharayā bhāryayā saha |<BR>
kariṣyamāṇa ādeśān brahmaṇas tam uvāca ha || [BhP 10.8.48]<BR>
<BR>
ādeśān go-pālanādi-lakṣaṇān | kim uvāca tad āha --<BR>
<BR>
jātayor nau mahādeve bhuvi viśveśvare harau |<BR>
bhaktiḥ syāt paramā loke yayāñjo durgatiṃ taret || [BhP 10.8.49]<BR>
(page 74)<BR>
spaṣṭam | tataś ca --<BR>
<BR>
astv ity uktaḥ sa eveha vraje droṇo mahā-yaśāḥ |<BR>
jajñe nanda iti khyāto yaśodā sā dharābhavat ||<BR>
tato bhaktir bhagavati putrī-bhūte janārdane |<BR>
dampatyor nitarām āsīd gopa-gopīṣu bhārata || [BhP 10.8.50-51]<BR>
<BR>
anyeṣāṃ yaḥ putro nāsīt tasmiṃs tu tayoḥ putratāṃ prāpta iti cvi-<BR>
pratyayārthaḥ | bhakti-viśeṣa-mātreṇaivodaya-viśeṣa-niyamāt |<BR>
vātsalyābhidha-prema-viśeṣeṇaiva śrī-kṛṣṇaḥ putratayodeti, na tu sva-<BR>
dehādāv āvirbhāvena, hiraṇyakaśipu-sabhā-stambhe śrī-nṛsiṃhasya brahmaṇi<BR>
śrī-varāhasya ca pitṛtvāprayogāt | na ca garbha-praveśena parīkṣid-<BR>
rakṣaṇārthaṃ tat-praviṣṭasyāpi tasyottarā-mātṛtvāśravaṇāt | tādṛśa-premā<BR>
tu śuddhaḥ samudriktaś ca śrī-vrajeśvarayor eva | ataeva garbha-<BR>
praveśādikaṃ vināpi tayoḥ putratayā tasya prasiddhiḥ | yathā nandas tv<BR>
ātmaja utpanna [BhP 10.5.1] ity ādau, tathopāsanā ca yathā - sakala-loka-<BR>
maṅgalo nanda-gopa-tanayaḥ ity ādau | na tv evaṃ stambhādeḥ | <BR>
<BR>
kiṃ ca - śrīmad ānakadundubhi-prabhṛtiṣv āvirbhāvo'pi na prākṛtavat<BR>
tadīya-carama-dhātv-ādau praveśaḥ | kiṃ tarhi, sac-cid-ānanda-vigrahasya<BR>
tasya tan-manasy āveśa eva | tad uktam --<BR>
<BR>
tato jagan-maṅgalam acyutāṃśaṃ<BR>
samāhitaṃ śūra-sutena devī |<BR>
dadhāra sarvātmakam ātma-bhūtaṃ<BR>
kāṣṭhā yathānanda-karaṃ manastaḥ || [BhP 10.2.18] iti |<BR>
<BR>
tataḥ śrī-nārada-prahlāda-dhruvādiṣu darśanāt sarva-sammatatvāt tādṛśa-<BR>
prema-viṣayatvena sākṣāt śrī-bhagavad-āvirbhāvāvyavahita-pūrva-pracura-<BR>
kālaṃ vyāpya santatas tad-āveśaḥ śrī-vrajeśvarayor apy avaśyam eva<BR>
kalpyate | brahma-vara-prārthanayāpi tad eva labhyata iti samāna eva<BR>
panthāḥ | vātsalyaṃ tv atrādhikaṃ, yena vinā tasya putra-bhāvo na<BR>
sambhavatīty atraiva putratāṃ manyāmaha iti putrībhūta ity asya bhāvaḥ |<BR>
idaṃ prakaṭāyām eva līlāyāṃ samāhitam, aprakaṭāyāṃ tu tayor nitya-<BR>
siddhatve eva purato'vadhārayiṣyamāṇe lakṣmī-viṣṇor anāditayā ādi-rasa-<BR>
siddha-dāmpatyavat śrī-vrajeśvarayos tasya cānādito vatsala-rasa-siddha-pitṛ-<BR>
putra-bhāvo vidyata eva | ataḥ putra-bhūta iti ca kvacit pāṭhaḥ | <BR>
<BR>
[Vṛ. adds here: prāg ayaṃ vasudevasya kvacij jātas tavātmajaḥ [BhP 10.8.14] ity<BR>
atra satya-vacasaḥ śrī-gargasyāpy ayam abhiprāyaḥ | śrī-devakyāṃ upasaṃhara<BR>
viśvātmann ado rūpam alaukikam [BhP 10.3.30] iti prārthitavatyāṃ śrī-<BR>
bhagavān śrī-devakī-manasi sphurita-caraṃ samprati bahiś cāvirbhūtaṃ<BR>
caturbhujatvam antarbhāvya śrī-vrajeśvarī-manasi sphuritaṃ dvibhujatvaṃ<BR>
tatrāvirbhāvitavān | tasyās tvarayā manasi sphūrti-bhedaś ca tathā<BR>
tathāvirbhāva-bhedād gamyate | phalena phala-kāraṇam anumīyate iti | End<BR>
Vṛ. addition.]<BR>
<BR>
ataeva - na hy asyāsti priyaḥ kaścid [BhP 10.46.37] ity ādi prakaraṇe, --<BR>
<BR>
yuvayor eva naivāyam ātmajo bhagavān hariḥ |<BR>
sarveṣām ātmajo hy ātmā pitā mātā sa īśvaraḥ || [BhP 10.46.42]<BR>
<BR>
ity etat śrī-vrajeśvarau prati śrīmad-uddhava-vākyaṃ tad-audāsīnya-<BR>
prakaṭanenāpāta-sāntvana-mātra-tātparyaka-bāhyārtham api vāstavam<BR>
arthaṃ tv evaṃ vahati | pūrvokta-prakāreṇāyaṃ priyāpriyādi-mātāpitrādi-<BR>
(page 75)-rahito'pi bhagavān hariḥ yaḥ so'yaṃ kṛṣṇa-rūpatvena viśeṣākāraḥ<BR>
san yuvayor evātmajo naiva sarveṣām | sa eveśvara-rūpatvena sāmānyākāras<BR>
tu sarveṣām ātmajādi-sarva-rūpaḥ syāt | kintu paratra māyāmayatvāt<BR>
nāsmākam ādaraḥ | pūrvatra tu mumukṣu-mukta-bhakta-ślāghya-<BR>
premamayatvād atyādara iti bhāvaḥ | tathoktaṃ prāg eva --<BR>
<BR>
tayor itthaṃ bhagavati kṛṣṇe nanda-yaśodayoḥ |<BR>
vīkṣyānurāgaṃ paramaṃ nandam āhoddhavo mudā || <BR>
yuvāṃ ślāghyatamau nūnaṃ dehinām iha māna-da |<BR>
nārāyaṇe 'khila-gurau yat kṛtā matir īdṛśī || [BhP 10.46.29-30] iti |<BR>
<BR>
tathā --<BR>
<BR>
sa pitā sā ca jananī yau puṣṇītāṃ sva-putra-vat |<BR>
śiśūn bandhubhir utsṛṣṭān akalpaiḥ poṣa-rakṣaṇe || [BhP 10.45.22]<BR>
<BR>
iti śrī-vrajeśvaraṃ prati śrī-kṛṣṇa-rāmābhyāṃ sāntvanaṃ ca | śrī-rāmasyaiva<BR>
para-putram apekṣyeti jñeyam | yathoktaṃ tatraiva tena -<BR>
<BR>
yāta yūyaṃ vrajaṃ tāta vayaṃ ca sneha-duḥkhitān |<BR>
jñātīn vo draṣṭum eṣyāmo vidhāya suhṛdāṃ sukham || [BhP 10.45.23] iti |<BR>
<BR>
draṣṭum eṣyāmaḥ | mama tatrāgamanasya bhavad-darśanam eva puruṣārtha<BR>
ity anena yuṣmān apaśyanta eva sthāsyāma ity arthaḥ | <BR>
[Vṛ. addition: yad vā tathāpi bhūman mahimā-guṇasya te viboddhum arhati<BR>
[BhP 10.14.6] ity atra viboddhuṃ bodha-gocarī-bhavitum itivad draṣṭuṃ<BR>
darśana-gocarī-bhavitum ity arthaḥ | tatra hetuḥ - jñātīn iti | End Vṛ.<BR>
addition.]<BR>
<BR>
tasmād anayor eva mukhyaṃ putratvaṃ śrī-kṛṣṇe virājate iti siddham |<BR>
prakṛtam anusarāmaḥ | gopa-gopīnām api tasmin premāsīd eva | dampatyos<BR>
tayos tu tāsv api nitarām āsīd iti | upasaṃharati --<BR>
<BR>
kṛṣṇo brahmaṇa ādeśaṃ satyaṃ kartuṃ vraje vibhuḥ |<BR>
saha-rāmo vasaṃś cakre teṣāṃ prītiṃ sva-līlayā || [BhP 10.8.52]<BR>
<BR>
sveṣu bhakta-jana-viśeṣeṣu yā līlā tad-bhakti-viśeṣa-vaśa-līlā-viśeṣas tayaiva<BR>
teṣāṃ sarveṣām api prītiṃ cakre | dvāv api tau prati tena vara-dānād iti<BR>
bhāvaḥ | yadyapy evaṃ tathāpi brahmaṇa ādeśaṃ satyaṃ kartṛ mahad-āśīr<BR>
anyathā na syād iti darśayitum apīty arthaḥ | yad vā sva-līlayā teṣāṃ prītiṃ<BR>
kartuṃ vraje vasan brahmaṇa ādeśaṃ satyaṃ cakre | tad anuṣaṅgataḥ svayam<BR>
ādṛtya sarvatrāvyabhicāriṇaṃ cakāreti |<BR>
<BR>
|| 10.8 || śrī-śukaḥ || 146-150 ||<BR>
<BR>
[151-152]<BR>
<BR>
tad etat kāraṇaṃ tad-ābhāsam eva manyamānas tayor brahmādibhyo'pi<BR>
saubhāgyātiśayasya khyāpanārtham anantaram eva ekadā gṛha-dāsīṣu [BhP<BR>
10.9.1] ity ādy-adhyāyam ārabdhavān | tatraiva ca sākṣāc chrī-bhagavad-<BR>
bandhana-rūpa-mahā-vaśīkaraṇa-kāraṇa-vātsalyam api viditaṃ, tena<BR>
brahmaṇo'pi śiva-lakṣmībhyām api durlabhaṃ bhagavat-prasāda-bharam āha<BR>
--<BR>
<BR>
nemaṃ viriñco na bhavo na śrīr apy aṅga-saṃśrayā |<BR>
prasādaṃ lebhire gopī yat tat prāpa vimuktidāt || [BhP 10.9.20]<BR>
<BR>
sa ādidevo jagatāṃ puro gurur [BhP 2.9.5] ity ukteḥ viriñcis tāvad bhaktādi-<BR>
guruḥ | (page 76) sa ca bhavas tu vaiṣṇavānāṃ yathā śambhuḥ [BhP 12.13.16]<BR>
ity ādi-darśanāt tato'py utkarṣavān | sā ca śrīs tu tayor api bhagavad-bhakti-<BR>
śikṣā-nidarśana-prathama-rūpatvāt paramotkarṣavatī | tad evam uttarottara-<BR>
vinyāsena yathottara-mahimānaṃ sūcayitvā śrīs tu na kevalaṃ bhakti-mātreṇa<BR>
tādṛśy eva | kiṃ tarhi parama-sakhyena tato'py anirvacanīya-māhātmyety<BR>
āha | aṅga-saṃśrayeti | evaṃbhūtāpi sā ca prasādaṃ lebhire eva | kasmāt ?<BR>
vimuktidāt -<BR>
<BR>
astv evam aṅga bhajatāṃ bhagavān mukundo <BR>
muktiṃ dadāti karhicit sma na bhakti-yogam | [BhP 5.6.18]<BR>
<BR>
ity ukta-rītyā prāyo vimuktim eva dadāti na tu tathābhūtaṃ prasādaṃ, tasmāt<BR>
śrī-bhagavata eva kintu gopī śrī-gopeśvarī yat tad anirvacanīyaṃ prasāda-<BR>
śabdenāpi vaktuṃ śaṅkanīyaṃ, tasmāt prāpa, tad-rūpa-prasādaṃ viriñciś ca<BR>
bhavaś ca śrīś ca na lebhire na lebhire ne lebhire ity arthaḥ | lebhire ity asya<BR>
pratyekaṃ nañ-trayeṇānvayaḥ | nañas trir-āvṛttiś ca niṣedhasyātiśayārthā |<BR>
pūrvottarādhyāya-dvaye śr-bādarāyaṇer vivakṣitam idam | droṇa-dharayos<BR>
tāvat sādhāraṇa-devatātvaṃ cet tarhi tayoḥ śrī-śivādi-durlabha-<BR>
caraṇāravinda-sphūrti-leśasya śrī-kṛṣṇasya tathā prāptau svataḥ sambhāvanā<BR>
nāsti | na ca tayos tādṛśa-gāḍha-bhajanādikaṃ kutracid varṇyate | anyathā tad<BR>
evāham ākhyāsyam | na ca tābhyāṃ yad īdṛśaṃ phalaṃ labdhaṃ tad brahmaṇi<BR>
pūrvaṃ prārthitaṃ, kintu durgati-taraṇa-hetutvenottama-bhakti-mātram | na<BR>
ca brahmāpi śrī-kṛṣṇasya mahā-bhaktair api durlabha-putratvādikaṃ viśiṣya<BR>
tābhyāṃ varaṃ dattavān | na ca nemaṃ viriñciḥ ity ādinocyamāna-tādṛśa-<BR>
prasādāpti-rāhityasya brahmaṇo varas tādṛśa-phala-dāne bhavati samarthaḥ |<BR>
vakṣyate ca tat-prasādāpti-rāhityātiśayaḥ | tad bhūri-bhāgyam iha janma kim<BR>
apy aṭavyāṃ yad gokule'pi katamāṅghri-rajo'bhiṣekam [BhP 10.14.34] ity<BR>
ādinā | tasmāt tayos tādṛśa-mahodaye kāraṇaṃ nāsti kintu niṣkāraṇatvena<BR>
tayor nityām eva tādṛśīṃ sthitiṃ vijñāya mayā śrī-bhagaval-līlayaiva [Vṛ.<BR>
adds: sva-bhakti-viśeṣa-pracāra-kāraṇaka-śrī-bhagavad-icchayaiva end<BR>
addition.] droṇa-dharā-rūpeṇāṃśenaivāvatīrṇayor aikya-vivakṣayā yathā<BR>
kathañcit kāraṇābhāsa evopanyasta iti | kiṃ ca śrīmad-bhāgavate'smin śrī-<BR>
bhagavat-premaiva sarva-puruṣārtha-śiromaṇitvenodghuṣyate | tasya ca<BR>
paramāśraya-rūpaṃ śrī-gokulam eva | tatrāpi śrī-vrajeśvarau | tatas tat<BR>
paramāśraya-nityatve siddha eva tādṛśa-grantha-prayatnaḥ sakalaḥ syāt | yata<BR>
eva śrī-brahmādibhis tatra yat kiñcij janma prārthyate iti | tasmāt svābhāviky<BR>
eva tayos tādṛśī sthitir iti pratipādayaṃs tat-sambandhenaiva bhajatāṃ<BR>
sukhāpo nānyeṣām ity āha --<BR>
<BR>
nāyaṃ sukhāpo bhagavān dehināṃ gopikā-sutaḥ |<BR>
jñānināṃ cātma-bhūtānāṃ yathā bhaktimatām iha || [BhP 10.9.21]<BR>
<BR>
sukhenāpyata iti sukhāpaḥ | ayaṃ śrī-gopikā-sutaḥ bhagavān dehināṃ<BR>
dehābhimānināṃ tapa-ādinā na sukhāpaḥ na sulabhaḥ kintu tair aticireṇaiva<BR>
tena śuddhe'ntaḥkaraṇe kathañcid (page 77) bhaktāvalokana-leśena jāta-sad-<BR>
buddhibhis tad eva tapa-ādikaṃ tasminn arpayadbhiḥ kathañcid evāsau<BR>
labhyate | tathā ātma-bhūtānām āvirbhūtādvaita-vṛttīnāṃ nivṛtta-<BR>
dehābhimānānāṃ jñāninām api tādṛśena jñānena na sukhāpaḥ kintu<BR>
pūrveṇaiva karaṇena jāta-tad-āsattibhis tena jñānena yad brahma sphurati tad<BR>
evāyam iti cintayadbhis taiḥ kathañcid evāsau labhyate | tataś ca dvayor api<BR>
tayoḥ sādhanayor hīnatvāt tal-lābhaś ca na sākṣāt kintu kenacid aṃśena<BR>
vyañjitam te prāpnuvanti mām eva sarva-bhūta-hite ratāḥ [Gītā 12.4],<BR>
kleśo'dhikataras teṣām avyaktāsakta-cetasām [Gītā 12.5] iti śrī-bhagavad-<BR>
ukteḥ | śābde pare brahmaṇi dharmato vrataiḥ snātasya me nyūnam alaṃ<BR>
vicakṣva [BhP 1.5.7] iti śrī-vyāsa-praśnānantarāt | <BR>
<BR>
bhavatānudita-prāyaṃ yaśo bhagavato 'malam |<BR>
yenaivāsau na tuṣyeta manye tad darśanaṃ khilam || [BhP 1.5.8]<BR>
<BR>
iti śrī-nārada-prativacanāc ca | sukhāpas tu keṣām ity apekṣāyāṃ<BR>
nidarśanam āha - iha gopikā-sute bhaktimatāṃ yathā [Vṛ edition here adds:<BR>
tathā ca śrī-brahmoktiḥ - jñāne prayāsam udapāsya [BhP 10.14.3] ity ādi, śrī-<BR>
nāradoktiś ca yajate yajña-puruṣaṃ sa samyag-darśanaḥ pumān [BhP 1.5.38]<BR>
iti | Vṛ addition ends.] sukhāpa iti śrī-gopikāyās tu sukhāpa iti kiṃ<BR>
vaktavyam | tasyāḥ suta evāyaṃ bhagavān ity ato gopikā-suta iti viśeṣaṇaṃ<BR>
dattam | <BR>
<BR>
sukham āpayatīti vā sukhāpaḥ | yataś cāyaṃ na dehābhimānināṃ sukhāpaḥ<BR>
yato gopikāsutas tat-sutatva-līlāyāḥ sva-sādhāraṇa-dṛṣṭyānādarāt | tathā<BR>
jñāninām api na sukhāpaḥ yato gopikāsutaḥ sarvātmaika-vṛtty-udayena<BR>
bhagavat-svarūpānanda-vaicitrī-sāroparicara-tal-līlā-tattvānubhavāt | yatheha<BR>
śrī-gopikā-sute bhaktimatām iti nidarśanam | <BR>
<BR>
sukhenāpyate jñāyate iti vā sukhāpaḥ subodhaḥ | tataś cāyaṃ<BR>
dehābhimānibhis [Vṛ. addition] tarkādinā na subodhaḥ | tathā jñānibhir api<BR>
jñānena na subodhaḥ | tatra pūrvavad dhetur gopikā-suta iti | dehebhiḥ<BR>
dehābhimānibhir api | [end Vṛ. addition] tat-tad-alaukika-karma-liṅgakāt<BR>
tarkāt jñānibhir apy anāvṛta-brahmatvāvagamāt subodha eva | satyaṃ tathāpi<BR>
yatheha śrī-gopikā-sute bhaktimadbhiḥ subodhas tathā na | te hi śrī-kṛṣṇa-<BR>
bhaktāḥ sva-sukha-nibhṛta-cetās tad-vyudastāny abhāvo'py ajita-rucira-<BR>
līlākṛṣṭa-sāraḥ [BhP 12.12.69] ity ādi-darśanāt tādṛśa-līlānubhavasyaiva<BR>
parama-puruṣārthatvam avagacchantīti bhāvaḥ | atrārtha-trayo'pīha-padena<BR>
śrī-paravyoma-nāthādi-bhaktimanto'pi vyāvṛttāḥ | gopikā-suta iti viśeṣaṇena<BR>
ca traikālika-tad-bhaktānāṃ tat-sambandhi-sukhāpatvaṃ prati tat-sutatvāyoga-<BR>
tad-anyatva-yogau vyavacchidyete | ity ato vidvad-anubhava-yāthārthyena nitya<BR>
eva tat-sambandho vivakṣitaḥ | (page 78)<BR>
<BR>
ataevāyaṃ gopikā-suta iti svayam api sākṣād aṅgulyā nirdiśyate | tasmād api<BR>
sādhūktaṃ nitya eva śrī-vrajeśvarayos tat-sambandha iti | atra ekadā gṛha-<BR>
dāsīṣu [BhP 10.9.1] ity ādikam, nemaṃ viriñcaḥ [BhP 10.9.20] ity ādi padya-<BR>
dvayāntam idam uttara-vākyaṃ, droṇo vasūnāṃ pravaraḥ [BhP 10.8.48] ity<BR>
ādikasya pūrva-vākyasya bādhakatvenaivoktaṃ, pūrva-virodha-dharmāntara-<BR>
pratipādanād ayuktatvāc ca pūrvasya asad-vyapadeśān neti cen na<BR>
dharmāntareṇa vākya-śeṣād [Vs 2.1.17] itivat | tatra ca yathivāsac-chabdasya<BR>
gaty-antaraṃ cintyate tathātrāpi | tac ca pūrvam eva darśitaṃ<BR>
pūrvottarādhyāya-dvaye bādarāyaṇe vivakṣitam idam ārabhya prakaraṇena |<BR>
<BR>
|| 10.8 || śrī-śukaḥ || 151-152 ||<BR>
<BR>
[153]<BR>
<BR>
tad evaṃ śruti-purāṇādi-nigamokty-anusāreṇa śrī-kṛṣṇasya<BR>
nityābhivyaktitvaṃ dvārakādiṣu nitya-vihāritvaṃ nitya-yādavādi-parikaratvaṃ<BR>
ca darśitam | ittham eva ca kṛṣṇas tu bhagavān svayam iti susiddham |<BR>
athāśaṅkate - yadi nityam eva tathāvidhaḥ śrī-kṛṣṇākhyaḥ svayaṃ bhagavān<BR>
tatra tatra etair nija-parikaraiḥ sārdhaṃ viharati tarhi brahmādi-prārthanayā<BR>
śrī-nārāyaṇa etāvatatāreti śrūyate | tasya yadi śrī-kṛṣṇe praveśaḥ tarhi ca<BR>
kathaṃ nityam eva dvārakādiṣu virājamānaṃ svayaṃ bhagavantaṃ parityajya<BR>
te tasmai nivedayituṃ gatāḥ | kathaṃ vā janmādi-līlayā krameṇa mathurāṃ<BR>
gokulaṃ punar mathurāṃ dvārakāṃ ca tyaktvā vaikuṇṭham ārūḍhavān iti | <BR>
<BR>
atredam ucyate -- yo dvārakādau nityaṃ viharati sa śrī-kṛṣṇākhyaḥ svayaṃ<BR>
bhagavān parātparo brahmādiṣv aprakaṭa eva prāyaśaḥ | yas tu kṣīrodādi-<BR>
līlā-dhāmā nārāyaṇādi-nāmā puruṣaḥ sa eva viṣṇu-rūpaḥ sākṣād vā<BR>
nijāṃśena vā teṣu prakaṭaḥ san brahmāṇḍa-pālanādi-kartety uktam eva |<BR>
tatra brahmāṇḍādhikāriṇo brahmādayo'pi brahmāṇḍa-kāryaṃ tasmā eva<BR>
nivedayitum arhanti | tatas tadāpi tasmā eva pṛthivī-bhārāvatārāya<BR>
niveditavantaḥ | anantaraṃ so'pi puruṣas tān prati keśa-darśanena sa yāvad<BR>
urvyāṃ bharam īśvareśvaraḥ [BhP 10.1.22] ity ādi-vākyena ca svayaṃ<BR>
bhagavata evāvatāra-samayo'yam iti sūcayitvā svayam apy avatitīrṣāṃ cakāra |<BR>
sā cāvatitīrṣā pūrva-yuktyā prakaṭībhavati svayaṃ bhagavati praveśāyaiva |<BR>
tadedaṃ vaikuṇṭhādy-ārohaṇam api tat-tad-aṃśenaiva | svayaṃ tu tatra tatraiva<BR>
punar nigūḍhaṃ līlāyate | atrodāhṛtaṃ tantra-bhāgavatādi-vākyaṃ vārāhādi-<BR>
vākyaṃ cānusandheyam | udāhariṣyate ca nityaṃ sannihitas tatra bhagavān<BR>
madhusūdanaḥ [BhP 11.31.24] ity ādikam | eṣa cābhisandhir na sarvair<BR>
evāvabudhyateti |<BR>
<BR>
yatha sva-sva-dṛṣṭam eva munibhis tādṛg varṇyate | yathā samudra-tīra-stha-<BR>
dṛṣṭyaiva adbhuto vā eṣa prātar udety apaḥ sāyaṃ praviśati iti śrutiḥ |<BR>
pravartate na tu vastuta iti prāñcaḥ | yadi tatra sumeru-parikramādi-<BR>
vākyenānyathā gatiḥ kriyate tadātrāpi svayaṃ bhagavattā-nitya-vihāritādi-<BR>
pratipādaka-vākyena kathaṃ nāma na kriyatām | tathā mathurādi-<BR>
parityāgādy-uktir avatāre prāpañcika-jana-prakaṭa-līlāpekṣayaiva | tad-<BR>
aprakaṭā tu līlā nityam eva vidyate eva | tasmān nityatvena<BR>
janmādimayatvena ca līlā-pratipādakānāṃ vākyānāṃ samanvaya-svārasyād<BR>
idaṃ labhyate | yathā ya eva śrī-kṛṣṇas tatra tatra nityam aprakaṭo viharati<BR>
sa eva svayaṃ janmādi-līlayā prakaṭo bhavati | tatra nārāyaṇādayo'pi<BR>
praviśantīti sarvaṃ śāntam | <BR>
<BR>
tad evaṃ tatra śrī-kṛṣṇa-līlā dvividhā aprakaṭa-rūpā prakaṭa-rūpā ca |<BR>
prāpañcika-lokāprakaṭatvāt tat-prakaṭatvāc ca | tatrāprakaṭā -<BR>
<BR>
(page 79)<BR>
yatrāsau saṃsthitaḥ kṛṣṇas tribhiḥ śaktyā samāhitaḥ |<BR>
rāmāniruddha-pradyumnai rukmiṇyā sahito vibhuḥ || [GTU 2.36] iti |<BR>
<BR>
mathurā-tattva-pratipādaka-śrī-gopāla-tāpany-ādau - cintāmaṇi-prakara-<BR>
sadmasu-kalpa-vṛkṣa [BhP 5.40] ity ādi vṛndāvana-tattva-pratipādaka-brahma-<BR>
saṃhitādau ca prakaṭa-līlātaḥ kiñcid vilakṣaṇatvena dṛṣṭā, prāpañcika-lokais<BR>
tad-vastubhiś cāmiśrā, kālavad-ādi-madhyāvasāna-pariccheda-rahita-sva-<BR>
pravāhā, yādavendratva-vraja-yuvarājatvādy-ucitāharahar-mahā-<BR>
sabhopaveśa-gocāraṇa-vinodādi-lakṣaṇā | prakaṭa-rūpā tu śrī-vigrahavat<BR>
kālādibhir aparicchedyaiva satī bhagavad-icchātmaka-svarūpa-śaktyaiva<BR>
labdhārambha-samāpanā prāpañcikāprāpañcika-loka-vastu-saṃvalitā tadīya-<BR>
janmādi-lakṣaṇā | <BR>
<BR>
tatrāprakaṭā dvividhā | mantropāsanāmayī svārasikī ca | prathamā yathā<BR>
tat-tad-ekatara-sthānādi-niyata-sthitikā tat-tan-mantra-dhyāna-mayī | yathā<BR>
bṛhad-dhyāna-ratnābhiṣekādi-prastāvaḥ krama-dīpikāyām | yathā vā --<BR>
<BR>
atha dhyānaṃ pravakṣyāmi sarva-pāpa-praṇāśanam |<BR>
pītāmbara-dharaṃ kṛṣṇaṃ puṇḍarīka-nibhekṣaṇam || ity ādi gautamīya-<BR>
tantre |<BR>
<BR>
yathā vā -<BR>
<BR>
veṇuṃ kvaṇantam aravinda-dalāyatākṣam-<BR>
barhāvataṃsam asitāmbuda-sundarāṅgam |<BR>
kandarpa-koṭi-kamanīya-viśeṣa-śobhaṃ<BR>
govindam ādi-puruṣaṃ tam ahaṃ bhajāmi ||<BR>
<BR>
ālola-candraka-lasad-vanamālya-vaṃśī-<BR>
ratnāṅgadaṃ praṇaya-keli-kalā-vilāsam |<BR>
śyāmaṃ tri-bhaṅga-lalitaṃ niyata-prakāśaṃ<BR>
govindam ādi-puruṣaṃ tam ahaṃ bhajāmi || iti brahma-saṃhitāyām [5.39-40] |<BR>
<BR>
homas tu pūrvavat kāryo govinda-prītaye tataḥ ity-ādy-anantaraṃ -<BR>
<BR>
govindaṃ manasā dhyāyet gavāṃ madhye sthitaṃ śubham |<BR>
barhāpīḍaka-saṃyuktaṃ veṇu-vādana-tat-param ||<BR>
gopī-janaiḥ parivṛtaṃ vanya-puṣpāvataṃsakam || iti bodhāyana-karma-vipāka-<BR>
prāyaścitta-smṛtau | <BR>
<BR>
tad u hovāca hairaṇyo gopa-veśam abhrābhaṃ taruṇaṃ kalpa-drumāśritam |<BR>
tadiha ślokā bhavanti -- <BR>
<BR>
sat-puṇḍarīka-nayanaṃ meghābhaṃ vaidyutāmbaram |<BR>
dvi-bhujaṃ mauna-mudrāḍhyaṃ vanamālinamīśvaram ||<BR>
gopa-gopī-gavāvītaṃ sura-druma-talāśritam |<BR>
divyālaṅkaraṇopetaṃ rakta-paṅkaja-madhyagam || <BR>
kālindī-jala-kallola-saṅgi-māruta-sevitam |<BR>
cintayaṃś cetasā kṛṣṇaṃ mukto bhavati saṃsṛteḥ || <BR>
<BR>
iti śrī-gopāla-tāpanyām [1.11-15] - govindaṃ gokulānandaṃ sac-cid-ānanda-<BR>
vigraham [GTU 1.37] ity ādi ca |<BR>
<BR>
yā tu tat-tat-kāmanātmaka-prayoga-mayī pūtanā-vadhādi-rūpā yad-yad-<BR>
dhiyā ta urugāya vibhāvayanti tat-tad-vapuḥ praṇayase sad-anugrahāya [BhP<BR>
3.9.11] ity uktānusāreṇādyāpi sādhaka-hṛdi kadācit sāmpratīva sphurati sā<BR>
khalu mantropāsanāmayītve'pi svārasikyām eva paryavasyati atītatvena<BR>
sarvatra nirdiṣṭatvāt | <BR>
<BR>
atha svārasikī ca yathodāhṛtam eva skānde --<BR>
<BR>
vatsair vatsatarībhiś ca sadā krīḍati mādhavaḥ |<BR>
vṛndāvanāntaragataḥ sa-rāmo bālakaiḥ saha || ity ādi |<BR>
<BR>
tatra ca-kārāt śrī-gopendrādayo gṛhyante | rāma- (page 80) -śabdena rohiṇy<BR>
api | tathā tenaiva krīḍatīty ādinā vrajāgamana-śayanādi-līlāpi | krīḍā-<BR>
śabdasya vihārārthatvād vihārasya nānā-sthānānusāraṇa-rūpatvād eka-<BR>
sthāna-niṣṭhāyā mantropāsanāmayyā bhidyate'sau | yathāvasara-vividha-<BR>
svecchāmayī svārasikī | evaṃ brahma-saṃhitāyām --<BR>
<BR>
cintāmaṇi-prakara-sadmasu kalpa-vṛkṣa-<BR>
lakṣāvṛteṣu surabhir abhipālayantam<BR>
lakṣmī-sahasra-śata-sambhrama-sevyamānaṃ<BR>
govindam ādi-puruṣaṃ tam ahaṃ bhajāmi || [BrahmaS 5.28] iti |<BR>
<BR>
atra kathā gānaṃ nātyaṃ gamanam api vaṃśī [BrahmaS 5.52] ity<BR>
atrānusandheyam | tatra nānā-līlā-pravāha-rūpatayā svārasikī gaṅgeva |<BR>
ekaika-līlātmatayā mantropāsanāmayī tu labdha-tat-sambhava-hrada-śreṇir<BR>
iva jñeyā | kiṃ ca mantropāsanāmayyām api vraja-rājādi-sambandhaḥ śrūyate<BR>
kim uta svārasikyām iti na kutrāpi tad-rahitatā kalpanīyā | tad etat sarvaṃ<BR>
mūla-pramāṇe'pi dṛśyate | tatra prakaṭa-rūpā vispaṣṭaiva | <BR>
<BR>
athāprakaṭāyāṃ mantropāsanā-mayīm āha --<BR>
<BR>
māṃ keśavo gadayā prātar avyād<BR>
govinda āsaṅgavam ātta-veṇuḥ | [BhP 6.8.2] iti |<BR>
<BR>
ātta-veṇur iti viśeṣeṇa govindaḥ śrī-vṛndāvana-mathurā-prasiddha-mahā-<BR>
yoga-pīṭhayos tan-nāmnaiva sahitau prasiddhau | tau ca tatra tatra<BR>
prāpañcika-loka-dṛṣṭyāṃ śrīmat-pratimākāreṇābhātaḥ svajana-dṛṣṭyāṃ<BR>
sākṣād-rūpa-vṛnda-prakaraṇa eva etau paṭhitau | tataś ca nārāyaṇa-<BR>
varmākhya-mantropāsya-devatātvena (śrī-gopāla-tāpanyādi-prasiddha-<BR>
svatantra-mantrāntaropāsya-devatātvena) ca mantropāsanā-mayyām idam<BR>
udāhṛtam || <BR>
<BR>
|| 6.8 || viśvarūpa indram || 153 ||<BR>
<BR>
[154]<BR>
<BR>
vakṣyamāṇa-bhagavad-abhiprāyānusāreṇa spaṣṭārthatvena ca vastutaḥ<BR>
svārasikīm āha -<BR>
<BR>
mā khidyataṃ mahā-bhāgau drakṣyathaḥ kṛṣṇam antike |<BR>
antar hṛdi sa bhūtānām āste jyotir ivaidhasi || [BhP 10.46.36]<BR>
<BR>
he mahā-bhāgau śrī-vrajeśvarau mā khidyataṃ yataḥ śrī-kṛṣṇaṃ<BR>
drakṣyathaḥ | kathaṃ yataḥ so'ntika evāste | tasyāntika-sthiter avyabhicāre<BR>
dṛṣṭāntaḥ | bhūtānām antar-hṛdi paramātma-lakṣaṇaṃ jyotir iva edhasi<BR>
cāgni-lakṣaṇaṃ jyotir iveti | tatra nirantaras tat-sphūrtir eva bhavatāṃ<BR>
pramāṇam iti bhāvaḥ | arthāntare tūttarārdhasya hetutvāspaṣṭatvāt<BR>
paramātma-rūpeṇāntarhṛdi-sthitasyāpi darśanāniyamāt |<BR>
<BR>
|| 10.46 || uddhavaḥ śrī-vrajeśvarīm || 154 ||<BR>
<BR>
[155]<BR>
<BR>
evaṃ śrī-bhagavān uvāca - bhavatīnāṃ viyogo me na hi sarvātmanā kvacit ||<BR>
[BhP 10.47.29]<BR>
<BR>
ye mayā saha bhavatīnāṃ yo'yaṃ viyogaḥ sa sarvātmanā sarveṇāpi prakāśena<BR>
na vidyate | kiṃ tarhy ekena prakaṭa-līlāyāṃ virājamānena prakāśena<BR>
viyogaḥ | aprakaṭa-līlāyāṃ tv anyena (page 81) prakāśena saṃyoga evety<BR>
arthaḥ | atraitad uktaṃ bhavati na cāntar na bahir yasya ity ādi dāmodara-līlā-<BR>
praghaṭṭaka-dṛṣṭyā mṛd-bhakṣaṇa-līlādau śrī-vrajeśvary-ādīnāṃ<BR>
tathānubhūtyā ca śrī-vigrahasya madhyamatva eva vibhutvaṃ dṛśyate | tac ca<BR>
paraspara-virodhi-dharma-dvayam ekatrācintya-vibhutva-śaktimati tasminn<BR>
āsambhavaṃ śrutes tu śabda-mūlatvād ity etan nyāyena ity evaṃ bhagavat-<BR>
sandarbhe praghaṭṭakena vivṛtam asti | <BR>
<BR>
tad evaṃ vibhutve sati yugapad aneka-sthānādy-adhiṣṭhānārthaṃ rūpāntara-<BR>
sṛṣṭiḥ piṣṭa-peṣitā | kintu yugapan-madhyamatva-vibhutva-prakāśikayā<BR>
tathaivācintya-śaktyā tad-icchānusāreṇaika eva śrī-vigraho'nekadhā<BR>
prakāśate | bimba iva svacchopādhibhiḥ | kintu atropādhi-mātra-jīvanatvena<BR>
sākṣāt sparśādy-abhāvena vaiparītyodaya-niyamena bimbasya<BR>
paricchinnatvena ca pratibimbatvam | atra tu svābhāvaika-śakti-sphuritatvena<BR>
sākṣāt-sparśādi-bhāvena yatheccham udayena śrī-vigrahasya vibhutvena ca<BR>
bimbatvam eveti viśeṣaḥ | evam eva sarveṣām api prakāśānāṃ pūrṇatvam<BR>
āha śrutiḥ - <BR>
<BR>
pūrṇam adaḥ pūrṇam idaṃ pūrṇāt pūrṇam udacyate |<BR>
pūrṇasya pūrṇam ādāya pūrṇam evāvaśiṣyate || [BAU 6.5.4] iti |<BR>
<BR>
tatra ca teṣāṃ prakāśānāṃ tathaivācintya-śaktyā pṛthak pṛthag eva kriyādīni<BR>
bhavanti | ataeva yugapad āvirbhūtānāṃ prakāśa-bhedāvalambinīnāṃ<BR>
nimeṣonmeṣaṇādi-kriyāṇām avirodhaḥ | ataeva vibhor api paraspara-<BR>
viruddha-kriyā-gaṇāśrayasyāpi tat-tat-kriyā-kartṛtvaṃ yathārtham eva | tad-<BR>
yathārthatve bahuśaḥ śrī-bhāgavatādi-varṇitaṃ viduṣāṃ tu tad-udbhavaṃ<BR>
sukhaṃ nopapadyata iti tad-anyathānupapattiś cātra pramāṇam | ittham<BR>
evābhipretya śrī-nāradena citraṃ bataitad ekena vapuṣā yugapat pṛthak [BhP<BR>
10.69.1] ity ādau vapuṣā ekatve'pi pṛthak-prakāśatvaṃ teṣu prakāśeṣu pṛthak<BR>
pṛthak kriyādhiṣṭhānāditvaṃ tādṛśa-śaktis tv anyatra muni-janādau na<BR>
sambhavatīti svayaṃ citratvaṃ coktam | eṣa eva prakāśaḥ kvacid ātma-<BR>
śabdenocyate kvacid rūpādi-śabdena ca | yathā tatraiva na hi sarvātmanā<BR>
kvacid iti, anyatra kṛtvā tāvantam ātmānam [BhP 10.33.19] iti, tāvad-rūpa-<BR>
dharo'vyayaḥ [BhP 10.59.42] iti, kṛṣṇenecchā-śarīriṇā [BhP 10.30.40] iti ca |<BR>
<BR>
tatra nānā-kriyādy-adhiṣṭhānatvād eva līlā-rasa-poṣāya teṣu prakāśeṣv<BR>
abhimāna-bhedaṃ parasparam ananusandhānaṃ ca prāyaḥ svecchayorīkarotīty<BR>
api gamyate | evaṃ tac-chaktimayatvāt tat-parikareṣv api jñeyam | tatra teṣv<BR>
api prakāśa-bhedaḥ, yathā kanyāṣoḍaśa-sahasra-vivāhe śrī-devaky-ādiṣu |<BR>
uktaṃ hi ṭīkā-kṛdbhiḥ - anena devakyādi-bandhu-jana-samāgamo'pi prati-<BR>
gṛhaṃ yaugapadyena sūcita iti | teṣu śrī-kṛṣṇe ca prakāśa-bhedād abhimāna-<BR>
kriyā-bhedo yathā śrī-nārada-dṛṣṭa-yogamāyā-vaibhave tatra hy ekatra --<BR>
<BR>
dīvyantam akṣais tatrāpi priyayā coddhavena ca |<BR>
pūjitaḥ parayā bhaktyā pratyutthānāsanādibhiḥ || [BhP 10.69.20] iti |<BR>
<BR>
mantrayantaṃ ca kasmiṃścin mantribhiś coddhavādibhiḥ | [BhP 10.69.27]<BR>
tatrānyatra iti bhāva-bhedād abhimāna-bhedo lakṣyate | ayam eva tad-<BR>
avastho'ham atrāsmīti | evaṃ ṣoḍaśa-sahasra-vivāhe kutracit śrī-kṛṣṇa-<BR>
samakṣaṃ māṅgalikaṃ karma kurvatyā devakyās tad-darśana-sukhaṃ bhavati |<BR>
tat-parokṣaṃ tu tad-darśanotkaṇṭheti | tathā yoga-māyā-vaibhava-darśana eva<BR>
kvacid (page 82) uddhavena saṃyogaḥ kvacid viyoga iti vicitratā | <BR>
<BR>
tad evaṃ tatra prakāśa-bhede sati tad-bhāvenābhimāna-kriyā-bhede ca sthite<BR>
tadānīṃ vṛndāvana-prakāśa-viśeṣe sthitena śrī-kṛṣṇasyāprakaṭa-prakāśena<BR>
tāsām aprakaṭa-prakāśātmikānāṃ saṃyogas tat-prakāśa-viśeṣe prāk-sthitena<BR>
samprati mathurāṃ gatena tat-prakaṭa-prakāśenaiva svīkṛtena sthāna-traye'pi<BR>
saparikara-śrī-kṛṣṇa-nityāvasthāyitā-vākyam anupahataṃ syāt | prakaṭa-<BR>
līlāyām anyatra sa-parikarasya tasya kadācid gamane'pi<BR>
prakāśāntareṇāvasthānād iti | tasmāt sādhūktaṃ bhavatīnāṃ viyogo me [BhP<BR>
10.47.29] ity ādi |<BR>
<BR>
seyaṃ ca nitya-saṃyogitā parama-rahasyeti brahma-jñāna-sādṛśya-bhaṅgyā<BR>
samācchādyaivopadiṣṭā | dṛśyate cānyatrāpi rahasyopadeśe'rthāntara-<BR>
samācchannoktiḥ | yathā mahābhārate jatu-gṛhe gacchataḥ pāṇḍavān prati<BR>
vidurasya | yathā vā ṣaṣṭhe haryāśvādīn prati śrī-nāradasya | <BR>
<BR>
[156]<BR>
<BR>
tad evaṃ punar api tathaivopadiśati --<BR>
<BR>
yathā bhūtāni bhūteṣu khaṃ vāyv-agnir jalaṃ mahī |<BR>
tathāhaṃ ca manaḥ-prāṇa- bhūtendriya-guṇāśrayaḥ || [BhP 10.47.29]<BR>
yathā khādīni kāraṇa-rūpāṇi bhūtāni vāyv-ādiṣu sva-sva-kārya-rūpeṣu<BR>
bhūteṣv avasthitāni, tatrākāśasya sthitir vāyau vāyor agnāv ity ādi | tathā<BR>
bhavatīṣv ahaṃ bahir-anupalabhyamāno'pi nityaṃ tiṣṭhāmy evety arthaḥ |<BR>
kathambhūto'ham ? bhavatīnāṃ mad-eka-jīvātūnāṃ mana-ādy-āśrayaḥ |<BR>
anyathā nimeṣam api mad-viyogena tāny api na tiṣṭheyur iti bhāvaḥ | <BR>
<BR>
yad vā, kiṃ-rūpas tiṣṭhasīty ākāṅkṣāyām āha, bhavatīnāṃ mana-ādy-<BR>
āśraya-bhūto yo dvibhuja-śyāmasundara-veṇu-vinodi-rūpas tad-rūpa eveti |<BR>
<BR>
[157]<BR>
<BR>
nanv itthaṃ prakāśa-vaicitrī kathaṃ syāt yayā viraha-saṃyogayor yugapad eva<BR>
sthitir ity āśaṅkyāha -<BR>
<BR>
ātmany evātmanātmānaṃ sṛje hanmy anupālaye |<BR>
ātma-māyānubhāvena bhūtendriya-guṇātmanā || [BhP 10.47.30]<BR>
<BR>
ātmani ananta-prakāśa-maye śrī-vigraha-lakṣaṇe svasmin ātmanā svayam<BR>
ātmānaṃ prakāśa-viśeṣaṃ sṛje abhivyañjayāmi | kena ? nimitta-bhūtena<BR>
ātmā-māyānubhāvena acintyāyāḥ svarūpa-śakteḥ prabhāvena | svarūpa-<BR>
bhūtayā nitya-śaktyā māyākhyayā yuta iti madhva-bhāṣya-dhṛta-caturveda-<BR>
śikhātaḥ | kīdṛśena ? bhūtendriya-guṇātmanā bhūtāni paramārtha-satyāni<BR>
yāni mamendriyāṇi ye ca guṇā rūpa-rasādayas teṣām ātmanā prakāśakenety<BR>
arthaḥ | buddhīndriyeti pāṭhe ātmanety asya viśeṣaṇam | buddhayo'ntaḥ-<BR>
karaṇāni, indriyāṇi bahiḥ-karaṇāni, guṇā rūpādayaḥ, tāni sarvāṇy api ātmā<BR>
svarūpaṃ yatra, teneti | <BR>
<BR>
tad evam āvirbhūya anu paścāt kadāpi hanmi, tato'nyatra gacchāmi | han<BR>
hiṃsā-gatayoḥ | kadāpy anu paścāt punaḥ pālaye svayam āgatya pālayāmi<BR>
nija-viraha-dūnān iti śeṣaḥ | etat-kāraṇaṃ tu yat tv ahaṃ bhavatīnāṃ vai [BhP<BR>
10.47.34] ity ādau vakṣyate | hanter arthāntare trayāṇām eka-karma-kartṛtve'pi<BR>
tam ātmānaṃ prakāśaṃ kadācit tirodhāpayāmi | tasmāt taṃ prakāśam ākṛṣya<BR>
prakāśa-vaividhyam ekīkaromīty arthaḥ | <BR>
<BR>
evam eva daśama-saptatimamādhyāye svāmibhir api vyākhyātam - evaṃ<BR>
sarva-gṛhebhyaḥ pṛthak pṛthaṅ nirgatyānantaram eka eva sudharmāṃ prāviśat<BR>
[10.70.17] iti | yathā ca mādhva-bhāṣya-dhṛta-(page 83) -svāmi(?)-vacanam -<BR>
<BR>
<BR>
sa devo bahudhā nirguṇaḥ puruṣottamaḥ |<BR>
ekībhūyaḥ punaḥ śete nirdoṣo harir ādikṛt || iti |<BR>
<BR>
śrutiś ca śaṅkara-bhāṣya-dhṛtā - sa ekadhā bhavati, dvidhā bhavati ity<BR>
ādyā | tad-anantaraṃ punar api tam ātmānaṃ pālaye punar abhivyajya nija-<BR>
śreṣṭha-janaiḥ saha krīḍayā sambhūtānandaṃ karomīty arthaḥ | evaṃ hantir<BR>
aślīlo'pi sva-viyogi-jana-viṣaya-kāruṇya-kṛta-bhāvāntareṇa svayam eva<BR>
prayukta iti na doṣa āśaṅkyaḥ - chindyāṃ sva-bāhum api vaḥ pratikūla-vṛttim<BR>
[BhP 3.16.6] itivat | <BR>
<BR>
[158]<BR>
<BR>
nanu prakaṭam eva mathurāyāṃ vikrīḍasi tarhy atrāpy adhunā virkīḍasīty<BR>
atrāsmākaṃ sambhāvanā kathaṃ jāyatām ity āśaṅkya tāsām evānubhavaṃ<BR>
pramāṇayati -<BR>
<BR>
ātmā jñāna-mayaḥ śuddho vyatirikto 'guṇānvayaḥ |<BR>
suṣupti-svapna-jāgradbhir māyā-vṛttibhir īyate || [BhP 10.47.31]<BR>
<BR>
yad vā āstāṃ tāvad aprakaṭa-līlāyāṃ mad-viyogābhāva-vārtā | prakaṭa-<BR>
līlāyām api tayānusandhīyatām ity āha ātmā jñāna-maya ity ādi | arthaś<BR>
cāyam - ātma-śabdo'sminn asmac-chabda-paraḥ | tataś ca ātmāhaṃ śrī-<BR>
kṛṣṇa-lakṣaṇo bhavatīnāṃ suṣupty-ādi-lakṣaṇābhir mano-vṛttibhir īyate<BR>
anubhūyata eva | kīdṛśaḥ ? jñāna-mayo nānā-vidyā-vidagdhaḥ | śuddho<BR>
doṣa-rahitaḥ | vigato'tirikto yasmād iti vā viśeṣeṇātirikta iti vā vyatiriktaḥ<BR>
sarvottamo guṇānvayaḥ sarva-guṇa-śālī | <BR>
<BR>
ataeva sa ca sphūrti-rūpo'yam anubhavaḥ kadācit sākṣātkāra-dvārāpi kalpyate<BR>
iti cira-kāla-virahe'pi tāsāṃ sandhukṣaṇa-kāraṇaṃ jñeyam | atra suṣupte'pi tat-<BR>
sphūrti-nirdeśaḥ sarvadaiva sphurāmīti-mātra-tātparyakaḥ | yad vā tatra<BR>
tāsāṃ svapna-jāgrator ananya-vṛttitvaṃ siddham eva | vṛtty-antarāsambhavāt<BR>
tu śrī-kṛṣṇa-samādhi-lakṣaṇe suṣupte'pi tasminn eva svapna-jāgrad-gatānāṃ<BR>
vṛtti-vaicitrīṇāṃ tad-anubhāvitā-mātrāvaśeṣatayā praveśo bhavati | tad<BR>
uttara-kāle prākṛtaiḥ sukham aham asvāpsam itivat tābhiḥ sa iti<BR>
evānusandhīyate iti tathoktam |<BR>
<BR>
tathā hi gāruḍe -<BR>
jāgrat-svapna-susuptiṣu yogasthasya ca yoginaḥ |<BR>
yā kācin manaso vṛttiḥ sa bhavaty acyutāśrayaḥ || iti |<BR>
<BR>
[159]<BR>
<BR>
nanu tathāpy asmākaṃ viraha eva sarvopamardakaḥ sphurati | kiṃ kurma ity<BR>
āśaṅkya, hanta yadi mad-viyogitābhimāni-mano-vṛttiṃ katham api roddhuṃ<BR>
śaknutha tadā svata eva nitya-saṃyogitvam uddeṣyatīty evam upadeśena<BR>
vaktuṃ yoga-śāstra-prakriyām āha dvābhyāṃ -<BR>
<BR>
yenendriyārthān dhyāyeta mṛṣā svapna-vad utthitaḥ |<BR>
tan nirundhyād indriyāṇi vinidraḥ pratyapadyata || [BhP 10.47.32]<BR>
<BR>
utthitaḥ pumān yathā mithyābhūtam eva svapnaṃ dhyāyati evaṃ bādhitān api<BR>
indriyārthān śabdādīn yena manasā dhyāyeta cintayet, dhyāyaṃś ca<BR>
yenedriyāni pratyapadyata prāpa, tan mano vinidro'nalasaḥ san nirundhyān<BR>
niyacched iti | yadyapi svapnādivat tad-virahas tāsu nājñānādhyastaḥ,<BR>
prakaṭa-līlāyāṃ tasyāprāptes tāsām evānubhava-siddhatvāt tathāpy<BR>
aprakaṭa-līlāyāṃ nitya-saṃyogam anusandhāpayituṃ tasya<BR>
tādṛśatvenaivopadeśo bhagavatā yogya iti tathoktam | ekāṃśe'pi saṃyoge<BR>
viyogo nāsty eveti vā |<BR>
<BR>
[160]<BR>
<BR>
taṃ mano-nirodham eva stauti -<BR>
<BR>
etad-antaḥ samāmnāyo yogaḥ sāṅkhyaṃ manīṣiṇām | <BR>
tyāgas tapo damaḥ satyaṃ samudrāntā ivāpagāḥ || [BhP 10.47.33] (page 84)<BR>
<BR>
eṣa mano-nirodho'ntaḥ samāptiḥ phalaṃ yasya saḥ | samāmnāyo vedaḥ | sa<BR>
tatra paryavasyatīty arthaḥ | mārga-bhede'py ekatra prayavasāne dṛṣṭāntaḥ |<BR>
samudrāntā āpagatā nadya iva iti | yasmāt sarvair eva vedādividbhiḥ<BR>
praśasyate mano-nirodhas tasmād yūyam api mad-viyogābhimāni-mano-vṛttiṃ<BR>
niyacchatheti padya-dvayena dhvanitam |<BR>
<BR>
[161]<BR>
<BR>
nanu, aho yadi tad-viraheṇa vayam atiduḥkhitā ity ataḥ kṛpālu-citta eva tvam<BR>
asmabhyaṃ nija-prāpti-sādhanam upadiśasi | tarhi svayaṃ kim u prakaṭam eva<BR>
nāyāsi, tasmāt kaitavam evedaṃ tava kṛpālutvam ity āśaṅkyāha -<BR>
<BR>
yat tv ahaṃ bhavatīnāṃ vai dūre varte priyo dṛśām |<BR>
manasaḥ sannikarṣārthaṃ mad-anudhyāna-kāmyayā || [BhP 10.47.34]<BR>
<BR>
sāmprataṃ bhavatīnāṃ dṛśāṃ priyo'py ahaṃ yad dūre varte, tad-bhavatīnāṃ<BR>
mad-anudhyānecchayā yo manasaḥ sannikarṣas tad-arthaṃ mama bhavan-<BR>
nikaṭa-shtitau mad-arthaṃ bhavatīnāṃ dṛśye vāveśaḥ syād, bhavad-dūre tu<BR>
manasy eveti tatra mama sannikarṣaḥ syād ity etad-arthaḥ | <BR>
<BR>
[162]<BR>
<BR>
tad eva nidarśayati --<BR>
<BR>
yathā dūra-care preṣṭhe mana āviśya vartate |<BR>
strīṇāṃ ca na tathā cetaḥ sannikṛṣṭe 'kṣi-gocare || [BhP 10.47.35]<BR>
<BR>
ca-kārāt strīṣu preṣṭhasya ca | <BR>
<BR>
[163]<BR>
<BR>
manaḥ-sannikarṣe kiṃ syāt śrīghram eva labdho bhavṣyāmīti jñāyatām ity<BR>
āha --<BR>
<BR>
mayy āveśya manaḥ kṛtsnaṃ vimuktāśeṣa-vṛtti yat |<BR>
anusmarantyo māṃ nityam acirān mām upaiṣyatha || [BhP 10.47.36]<BR>
<BR>
vimuktā aśeṣā viraha-tat-kāraṇa-bhāvanā-rūpā vṛttayo yena tan-mano mayi<BR>
kṛṣṇa-rūpe āveśya māṃ kṛṣṇa-rūpam evānusmarantyo māṃ kṛṣṇa-rūpam<BR>
evācirād eva samīpa evaiṣyatha, ananya-vedyatayā prāpsyatha | <BR>
<BR>
[164]<BR>
<BR>
tarhi kathaṃ prakaṭaṃ nāgacchasi tatrāha - tasya jhaṭiti prāpter vṛndāvana<BR>
eva līlāntara-nityāstitāyāś ca pratīty-arthaṃ nidarśanam apy āha --<BR>
<BR>
yā mayā krīḍatā rātryāṃ vane 'smin vraja āsthitāḥ |<BR>
alabdha-rāsāḥ kalyāṇyo māpur mad-vīrya-cintayā || [BhP 10.47.37]<BR>
<BR>
tad bahir-vighna-vañcanārtham ity arthaḥ | tā hi tad-rātri-prakaṭa-rāsa-<BR>
mātram alabdhavatyo'py asmin vṛndāvana eva sarva-vighnāspṛṣṭāḥ prakaṭa-<BR>
vicitra-krīḍā-nidhānaṃ mām āpur eveti | tathā ca vāsanā-bhāṣya-dhṛtaṃ<BR>
mārkaṇḍeya-vacanam - <BR>
<BR>
tadānīm eva taṃ prāptāḥ śrīmantaṃ bhakta-vatsalam | <BR>
dhyānataḥ paramānandaṃ kṛṣṇaṃ gopāla-nāyikāḥ || iti |<BR>
<BR>
tatrāpi he kalyāṇyaḥ sarva-vighna-rahitāḥ | arthāntare sa-śarīrā eva ca | [Vṛ.<BR>
adds: sa-śarīrā iti tat-tad-deha-tyāgena bhavatīnāṃ mat-prāptir na syāt, kintv<BR>
anenaiva dehena mat-prāptiḥ syād iti bhāvaḥ | [end. Vṛ. addition] <BR>
<BR>
tāsāṃ śarīra-parityāgādikaṃ tu māyikam eveti bhāvaḥ | tasmāt tāsāṃ vraje<BR>
prākaṭyenānupalambhāt tathā mayi bhaktir hi bhūtānām [BhP 10.82.44] ity<BR>
ādi vakṣyamāṇānusāreṇa mārkaṇḍeya-vacanānusāreṇa ca tadīyābhīpsita-<BR>
rūpa-vilāsasyaiva mama prāpteḥ siddhatvāc ca vidyata eva prakaṭāyā asyā<BR>
līlāyā pṛthak tasminn anyā līlā, tasyāṃ ca mameva yuṣmākam api sthitir<BR>
adhyavasīyatām | yām eva līlāṃ madīya-vrajāgamanāsakṛt-pratijñānusāreṇa<BR>
(page 85) śīghram eva yadu-puryāḥ sakāśād-bhavat-prema-yantritatayā<BR>
samāgatyāhaṃ (sarva-samañjasatayā bhavatīnāṃ tat-tad-vighna-nivāraṇa-<BR>
pūrvakaṃ) sarvebhya eva vraja-vāsibhyaḥ santataṃ darśayiṣyāmīti bhāvaḥ |<BR>
asminn iti nirdeśāt tadānīm api svasya vṛndāvana-sthatvaṃ sūcayati |<BR>
prakaraṇe'sminn idam uktaṃ bhavati | na hy atra tāsām adhyātma-vidyā<BR>
śreyaskarī bhavati | <BR>
tasmān mad-bhakti-yuktasya yogino vai mad-ātmanaḥ |<BR>
na jñānaṃ na ca vairāgyaṃ prāyaḥ śreyo bhaved iha || [BhP 11.20.31] <BR>
<BR>
iti śrī-bhagavatā | jñāne prayāsam udapāsya namanta eva jīvanti [BhP 10.14.3]<BR>
iti brahmaṇā ca sādhāraṇa-bhaktānām apy anupādeyatvenoktatvāt | na ca<BR>
tac-chravaṇena tāsāṃ viraha-jvālā śāmyati | taṃ śyāmaṃ manoharaṃ vinā<BR>
sādhāraṇa-bhaktānām api svargāpavarga-narakeṣv api tulyārtha-darśinaḥ<BR>
[BhP 6.17.18] ity ukta-diśā, nātyantikaṃ vigaṇayanty api te prasādam [BhP<BR>
3.15.48] ity-ādy-ukta-diśā vā heya-rūpatvenaivānubhavāt | tāsāṃ tu sva-rasasya<BR>
parama-virodhy eva tat | pūrvaṃ ca śrūyatāṃ priya-sandeśo bhavatīnāṃ<BR>
sukhāvahaḥ [BhP 10.47y.28] ity evoktam |<BR>
<BR>
ata uktaṃ tāsām evābhiprāya-kathane śrī-svāmibhir api - nanu kim<BR>
anyānivāsmān ātma-vidyayā lobhayasi ? vayaṃ tu sarva-sundara-<BR>
sarvālaṅkaraṇena tvayā virahaṃ naiva sahāmahe [Bhāvārtha-dīpikā to<BR>
10.47.34] iti | tasmād vidurasyeva kūṭoktir iyam ity ukta evārthī bhavaty<BR>
antaraṅgaḥ | sa ca yudhiṣṭhirasyeva tāsām eva gamya iti |<BR>
<BR>
|| 10.47 || śrī-bhagavān śrī-vraja-devīḥ || 155-164 ||<BR>
<BR>
[165]<BR>
<BR>
pūrva-vyākhyānusāreṇaivāha -<BR>
<BR>
evaṃ priyatamādiṣṭam ākarṇya vraja-yoṣitaḥ |<BR>
tā ūcur uddhavaṃ prītās tat-sandeśāgata-smṛtīḥ || [BhP 10.47.38]<BR>
<BR>
tat-sandeśenāgatā smṛtir nitya-saṃyogānusandhāna-rūpā yāsāṃ tādṛśyaḥ |<BR>
ataeva prītāḥ | itaḥ paraṃ kadācit prakaṭa-līlānubhave sati tāsāṃ santoṣaḥ<BR>
prakaṭa-līlā-darśanatas tu viraha eveti bhāva-dvaitaṃ lakṣyate | <BR>
<BR>
[166]<BR>
<BR>
tac ca santoṣam āha -<BR>
<BR>
tatas tāḥ kṛṣṇa-sandeśair vyapeta-viraha-jvarāḥ |<BR>
uddhavaṃ pūjayāṃ cakrur jñātvātmānam adhokṣajam || [BhP 10.47.53]<BR>
<BR>
tathā tena sandiṣṭaṃ tathaivātmānam anubhūyādhokṣajaṃ cānubhūyety<BR>
arthaḥ |<BR>
<BR>
|| 10.47 || śrī-śukaḥ || 165-166 ||<BR>
<BR>
[167]<BR>
<BR>
sva-virahaṃ vyañjayanti --<BR>
apy eṣyatīha dāśārhas taptāḥ sva-kṛtayā śucā |<BR>
sañjīvayan nu no gātrair yathendro vanam ambudaiḥ || [BhP 10.47.44]<BR>
sva-nimittena śokena taptāḥ no'smān gātraiḥ kara-sparśādibhiḥ sañjīvayan<BR>
kiṃ nu ihaiṣyatīti ||<BR>
<BR>
|| 10.47 || śrī-vraja-devya uddhavam || 167 ||<BR>
<BR>
[168]<BR>
<BR>
evaṃ tathā śrīmad-uddhava-dvāropadiṣṭaṃ tathā kurukṣetre sākṣād api<BR>
svayam upadiṣṭam | (page 86)<BR>
<BR>
[Vṛ. adds:] kurukṣetra-yātrāyām api --<BR>
api smaratha naḥ sakhyaḥ svānām artha-cikīrṣayā |<BR>
gatāṃś cirāyitāñ chatru- pakṣa-kṣapaṇa-cetasaḥ || [BhP 10.82.41]<BR>
ity anena svāgamana-vilambe kāraṇaṃ vijñāpya punaś ca | [Vṛ. ends.]<BR>
<BR>
mayi bhaktir hi bhūtānām amṛtatvāya kalpate |<BR>
diṣṭyā yad āsīn mat-sneho bhavatīnāṃ mad-āpanaḥ || [BhP 10.82.44]<BR>
<BR>
ity atra tādṛśīnāṃ sākṣād eva tat-prāptiḥ phalaṃ nānyeṣām ivāmṛtatva-<BR>
mātram ity etat tāsām āśvāsana-rūpa-bhagavad-vacanānantaram | nanu tvaṃ<BR>
dvārakāyām eva sadā krīḍasi vayaṃ tu vṛndāvana-vāsinyaḥ kathaṃ<BR>
prāpsyāma ity āśaṅkya yuṣmābhir nitya-saṃyukta evāham asmīti<BR>
tathāvidham ātmānam upadiśati dvābhyāṃ -<BR>
<BR>
[Vṛ. reads instead of the above paragraph: ity anena tāsāṃ sva-prāptim<BR>
avaśyambhāvinīṃ procya tatrāpi tāsāṃ kāla-vilambākṣamatvaṃ vilokya jhaṭiti<BR>
sāntvanārtham uddhava-dvārā prahita-cara-sandeśavad eva svena nitya-<BR>
saṃyogam upadiśati - End Vṛ. reading.]<BR>
<BR>
ahaṃ hi sarva-bhūtānām ādir anto 'ntaraṃ bahiḥ |<BR>
bhautikānāṃ yathā khaṃ vār bhūr vāyur jyotir aṅganāḥ ||<BR>
evaṃ hy etāni bhūtāni bhūteṣv ātmātmanā tataḥ |<BR>
ubhayaṃ mayy atha pare paśyatābhātam akṣare || [BhP 10.82.45-46]<BR>
<BR>
yathāham ahaṅkāro bhūtādiḥ sarveṣāṃ bhūtānāṃ khādīnām ādyantādi-<BR>
rūpaḥ | ahaṅkārāntargatāny eva khādīnīty arthaḥ | yathā ca khādīni<BR>
bhūtāni bhautikānāṃ śarāva-saindhavādīnām ādy-antādi-rūpāṇi,<BR>
khādīnām antargatāny eva tānīty arthaḥ | evam etāni prakaṭa-līlāyām<BR>
anubhūyamānāni yuṣmākaṃ mamatāspadāni bhūtāni paramārtha-satya-<BR>
vastūni śrī-vṛndāvanādīni bhūteṣv aprakaṭa-līlā-gateṣu paramārtha-satya-<BR>
vastuṣu teṣu vartante | yuṣmākaṃ prakaṭa-līlābhimāny-ahantāspadam ātmā<BR>
cāprakaṭa-līlābhimāny ahantāspadenātmanā tato vyāptaḥ | evam<BR>
idantāhantāspadaṃ yad ubhayaṃ tac ca punaḥ pare prakaṭam atra<BR>
dṛśyamāne'pi tasyāṃ vṛndāṭavyāṃ viharamāṇe'kṣare nityam eva yuṣmat-<BR>
saṅgini mayy āśraya-rūpe ābhātaṃ virājamānaṃ paśyateti | tasmāt prakāśa-<BR>
bhedād eva tat-tad-vastv-ādi-bheda-vyapadeśo viraha-saṃyoga-vyavasthā<BR>
cetīdam atrāpi vyaktam |<BR>
<BR>
[169]<BR>
<BR>
śrī-bhagavac-chikṣānurūpam eva śrī-ṛṣir uvāca --<BR>
<BR>
adhyātma-śikṣayā gopya evaṃ kṛṣṇena śikṣitāḥ |<BR>
tad-anusmaraṇa-dhvasta-jīva-kośās tam adhyagan || [BhP 10.82.47]<BR>
<BR>
adhyātma-śikṣayā tad-upadeśena ātmānaṃ śrī-kṛṣṇam adhikṛtya yā śikṣā<BR>
tayā vā | tathāvidhaṃ yad upadiṣṭaṃ tad-anusmaraṇena nitya-siddhāprakaṭa-<BR>
līlāyāḥ punar anusandhānena dhvastas tyakta-prāyo jīva-koṣaḥ prapañcas<BR>
tatra prākaṭyābhiniveśo yābhis tāḥ | taṃ svayam upadiṣṭaṃ nitya-saṃyukta-<BR>
rūpaṃ śrī-kṛṣṇam adhyagan praṇihitavatyaḥ | tatrāpi pūrva-darśita-śruti-<BR>
purāṇādi-gata-nityatā-vākyaṃ mayi bhaktir hi [BhP 10.82.44] iti | phala-bheda-<BR>
vākyaṃ ca na jñānaṃ na ca vairāgyam [BhP 11.20.31] ity ādy-ayuktatā-vyañji-<BR>
vākyaṃ cānusandhāya parokṣa-vādārtha-prayuktam arthāntaraṃ na<BR>
prameyam |<BR>
<BR>
[170]<BR>
atha jñāna-rūpaṃ prakaṭārtham asvīkuṛvāṇā nitya-līlā-rūpaṃ rahasyārthaṃ<BR>
svīkurvāṇā api pūrvavat punaś ca prakaṭa-līlābhiniveśena viraha-bhītāḥ<BR>
parama-dainyottaram evaṃ prārthayāmāsur ity āha -<BR>
<BR>
āhuś ca te nalina-nābha padāravindaṃ<BR>
yogeśvarair hṛdi vicintyam agādha-bodhaiḥ<BR>
saṃsāra-kūpa-patitottaraṇāvalambaṃ<BR>
gehaṃ juṣām api manasy udiyāt sadā naḥ || [BhP 10.82.48]<BR>
<BR>
āstāṃ tāvad durvidhi-hatānām asmākaṃ tvad-darśana-gandha-vārtāpi | he<BR>
nalina-nābha tava padāravindaṃ tvad-upadeśānusāreṇāsmākaṃ manasy<BR>
udiyāt | <BR>
<BR>
nanu (page 87) kim ivātrāsambhāvyam ? tatrāhuḥ - yogeśvarair eva hṛdi<BR>
vicintyaṃ na tv asmābhis tvat-smaraṇārambha eva mūrcchā-gāminībhiḥ | tad<BR>
uktam uddhavaṃ prati svayaṃ bhagavatā -<BR>
<BR>
mayi tāḥ preyasāṃ preṣṭhe dūra-sthe gokula-striyaḥ |<BR>
smarantyo 'ṅga vimuhyanti virahautkaṇṭhya-vihvalāḥ || [BhP 10.46.5] iti |<BR>
<BR>
tad evopapādayanti agādha-bodhaiḥ sākṣād-darśane'py akṣubhita-<BR>
buddhibhiḥ | na tv asmābhir iva tvad-darśanecchayā kṣubhita-buddhibhiḥ |<BR>
caraṇasyāravindatā-rūpakaṃ ca tvat-sparśenaiva dāha-śāntir bhavati na tu<BR>
tathā tvat-smaraṇeneti jñāpanāya | <BR>
<BR>
nanu tathā nididhyāsanam eva yogeśvarāṇāṃ saṃsāra-duḥkham iva<BR>
bhavatīnāṃ viraha-duḥkhaṃ dūrīkṛtya tad-udayaṃ kariṣyatīti āśaṅkyāha<BR>
saṃsāra-kūpa-patitānām evottaraṇāvalambaṃ na tv asmākaṃ viraha-sindhu-<BR>
nimagnānām | tvac-cintanārambhe duḥkha-vṛddher evānubhūyamānatvād<BR>
iti bhāvaḥ | <BR>
nanv adhunaivāgatya muhur māṃ sākṣād evānubhavata, tatrāha - gehaṃ<BR>
juṣāṃ para-gṛhiṇīnām asvādhīnānām ity arthaḥ | yad vā gehaṃ juṣām iti<BR>
tava saṅgatiś ca tvat-pūrva-saṅgama-vilāsa-dhāmni tat-tad-asmat-kāma-dughe<BR>
svābhāvikāsmat-prīti-nilaye nija-gehe gokula eva bhavatu, na tu dvārakādāv<BR>
iti sva-manoratha-viśeṣeṇa tasminn eva prītimatīnām ity arthaḥ | yaḥ<BR>
kaumāra-haraḥ sa eva hi varaḥ ityādivat | tasmād asmākaṃ manasi bhavac-<BR>
caraṇa-cintana-sāmarthyābhāvāt svayam āgamanasyāsāmarthyād anabhirucer<BR>
vā sākṣād eva śrī-vṛndāvana eva yady āgacchasi tadaiva nistāra iti bhāvaḥ |<BR>
<BR>
[Vṛ edition adds here: <BR>
tam etam eva bhāvaṃ śrī-bhagavān aṅgīcakāra | yathoktam etad-anantaram -<BR>
<BR>
ta evaṃ loka-nāthena paripṛṣṭāḥ su-sat-kṛtāḥ |<BR>
pratyūcur hṛṣṭa-manasas tat-pādekṣā-hatāṃhasaḥ || [BhP 10.83.2] [end Vṛ<BR>
addition]<BR>
<BR>
|| 10.82 || śrī-śukaḥ || 168-170 ||<BR>
<BR>
[171]<BR>
<BR>
tad evaṃ svārasikya-prakaṭa-līlā darśitā | athāprakaṭa-līle dve apy artha-<BR>
viśeṣeṇāha -<BR>
<BR>
gopīnāṃ tat-patīnāṃ ca sarveṣām eva dehinām |<BR>
yo 'ntaś carati so 'dhyakṣaḥ krīḍaneneha deha-bhāk || [BhP 10.33.35]<BR>
<BR>
antar-antaḥ-sthitam aprakaṭaṃ yathā syāt tathā gopīnāṃ tat-patīnāṃ ca tat-<BR>
patiṃ-manyānāṃ krīḍana-deha-bhāk san teṣām eva gokula-yuvarājatayā<BR>
adhyakṣaś ca san yaś carati krīḍati sa eva prakaṭa-līlā-gato'pi bhūtvā<BR>
sarveṣāṃ viśva-vartināṃ dehinām api krīḍana-deha-bhāk san teṣāṃ<BR>
pālakatvenādhyakṣo'pi san carati | tasmād anādita eva tābhiḥ krīḍā-śālitvena<BR>
svīkṛtatvāt tac-chakti-rūpāṇāṃ tāsāṃ saṅgame vastuta eva para-dāratā-<BR>
doṣo'pi nāsti | <BR>
<BR>
tatas teṣāṃ tat-patitvaṃ ca | nāsūyan khalu kṛṣṇāya [BhP 10.33.37] ityādi-<BR>
vakṣyamāṇa-diśā, teṣāṃ tāsāṃ ca prātītika-mātraṃ na tu daihikam | tādṛśa-<BR>
pratīti-sampādanaṃ ca tāsām utkaṇṭhāpoṣārtham iti tat-prakaraṇa-<BR>
siddhāntasya parākāṣṭhā darśitā ||<BR>
<BR>
|| 10.33 || śrī-śukaḥ || 171 ||<BR>
(page 88)<BR>
[172]<BR>
<BR>
evaṃ tat-tal-līlā-bhedenaikasyāpi tat-tat-sthānasya prakāśa-bhedaḥ śrī-<BR>
vigrahavat | tad uktam - vṛṣṇaḥ paramaṃ padam avabhāti bhūri iti śrutyā |<BR>
tatra tv itara-līlāntaḥ-pātibhiḥ prāyaśa itara-līlāvakāśa-viśeṣo nopalabhyate |<BR>
dṛśyate ca prakaṭa-līlāyām apy asaṅkarībhāvenaiva vicitrāvakāśatvam |<BR>
yathā dvādaśa-yojana-mātra-pramitāyām eva dvārakāntaḥ-puryāṃ krośa-<BR>
dvaya-pramita-gṛha-koṭi-prabhṛti-vastūni | yathā svalpe govardhana-garte tad-<BR>
asaṅkhya-gokula-praveśaḥ | yathā brahmaṇā dṛṣṭyā vṛndāvanasya sa-vṛkṣa-<BR>
tṛṇa-pakṣyādy-avakāśatā brahmāṇḍādy-ananta-vastv-avakāśatā ca | yathā<BR>
ca śrī-nārada-dṛṣṭa-yoga-māyā-vaibhave sama-kālam eva dvārakāyāṃ<BR>
prātastya-mādhyāhnika-sāyantana-līlā ity ādi | tad evaṃ vṛndāvanasya tāvat<BR>
prakāśa-bhedā udāhriyante | tatrāprakaṭa-līlānugato yathā yāmale rudra-<BR>
gaurī-saṃvāde -<BR>
<BR>
vīthyāṃ vīthyāṃ nivāso'dhara-madhu-suvacas tatra santānakānām <BR>
eke rākendu-koṭy-ātapa-viśada-karās teṣu caike kamante | <BR>
rāme rātrer virāme samudita-tapana-dyoti-sindhūpameyā <BR>
ratnāṅgānāṃ suvarṇācita-mukura-rucas tebhya eke drumendrāḥ ||<BR>
<BR>
yat kusumaṃ yadā mṛgyaṃ yat phalaṃ ca varānane | <BR>
tat tadaiva prasūyante vṛndāvana-sura-drumāḥ ||<BR>
<BR>
arthaś ca - he adhara-madhu-suvacaḥ adhara-madhu-tulyāni suvacāṃsi yasyāḥ<BR>
tathābhūte he gauri ! tatra śrī-vṛndāvane rathāṅgānāṃ santānakānāṃ<BR>
madhye eke drumendrā rākendu-koṭy-ātapa-viśada-karāḥ | he rāme, teṣu<BR>
santānakeṣu ca eke rātrer virāme samudita-tapana-dyoti-sindhūpameyāḥ<BR>
kamante virājante | tebhyas tān atikramya eke kamante | kathambhūtāḥ<BR>
suvarṇācita-mukura-ruca iti | tatra ca yadā yat kusumaṃ mṛgyaṃ bhavati yadā<BR>
ca yat phalaṃ mṛgyaṃ bhavati tadaiva tad vṛndāvana-sura-drumāḥ prasūyanta<BR>
iti | <BR>
<BR>
evaṃ brahma-saṃhitāyām api ādi-puruṣa-govinda-stotra eva --<BR>
<BR>
śriyaḥ kāntāḥ kāntaḥ parama-puruṣaḥ kalpa-taravo<BR>
drumā bhūmiś cintāmaṇi-gaṇa-mayi toyam amṛtam |<BR>
kathā gānaṃ nāṭyaṃ gamanam api vaṃśī priya-sakhi<BR>
cid-ānandaṃ jyotiḥ param api tad āsvādyam api ca ||<BR>
<BR>
sa yatra kṣīrābdhiḥ sravati surabhībhyaś ca su-mahān<BR>
nimeṣārdhākhyo vā vrajati na hi yatrāpi samayaḥ |<BR>
bhaje śvetadvīpaṃ tam aham iha golokam iti yaṃ<BR>
vidantas te santaḥ kṣiti-virala-cārāḥ katipaye || [BrahmaS 5.56] iti |<BR>
<BR>
jyotir laukika-līlā-mādhuryāya mahā-pralaye'py anaśvara-sūryādi-rūpaṃ yat<BR>
tatra vartate tathā teṣām āsādyam api yat kiñcit tat cidānanda-rūpaṃ param<BR>
api parama-tattvam eva na tu prākṛtam | candrārkayoḥ sthitiś ca tatra<BR>
vilakṣaṇatvenaiva gautamīya-tantre kathitā samānodita-candrārkam iti hi<BR>
vṛndāvana-viśeṣaṇam | samānatvaṃ ca rātro rātrau rākā-candra-mayatvād<BR>
iti | api ceti pareṇānvayaḥ | (page 89) rasāveśena tad-ajñānād eva samayo na<BR>
vrajatīty uktam | anyathā paurvāparyābhāve sati ceṣṭātmikāyā līlāyāḥ<BR>
svarūpa-hāniḥ syāt | śvetaṃ śubhraṃ doṣa-rahitam ity arthaḥ | dvīpaṃ tad<BR>
ivānyāsaṅga-śūnyaṃ sarvataḥ param ity arthaḥ | tad uktaṃ śrutyā -yathā hi<BR>
sarasi padmaṃ tiṣṭhati tathā bhūmyāṃ tiṣṭhati [GTU 2.30] iti | kiṃ ca brahma-<BR>
saṃhitāyām eva tat-stavādau - cintāmaṇi-prakara-sadmasu kalpa-vṛkṣa-<BR>
lakṣāvṛteṣu [BrahmaS 5.29] ity ādi | <BR>
<BR>
evaṃ nārada-pañcarātre ca śruti-vidyā-saṃvāde -<BR>
<BR>
tataḥ śveta-mahā-dvīpaś catur-dikṣu vidikṣu ca |<BR>
adhaś cordhvaṃ ca diṅ-nāthās toyaṃ kṣīrāmṛtārṇavaḥ ||<BR>
mahā-vṛndāvanaṃ tatra keli-vṛndāvanāni ca |<BR>
vṛkṣāḥ sura-drumāś caiva cintāmaṇi-mayī sthalī ||<BR>
krīḍā-vihaṅga-lakṣaṃ ca surabhīnām anekaśaḥ |<BR>
nānā-citra-vicitra-śrī-rāsa-maṇḍala-bhūmayaḥ ||<BR>
keli-kuñja-nikuñjāni nānā-saukhya-sthalāni ca |<BR>
prācīna-cchatra-ratnāni phaṇāḥ śeṣasya bhānty aho ||<BR>
yac-chiro-ratna-vṛndānām atula-dyuti-vaibhavam |<BR>
brahmaiva rājate tatra rūpaṃ ko vaktum arhati || iti |<BR>
<BR>
itthaṃ śrī-vṛndāvanasyāprakaṭa-līlānugata-prakāśa eva goloka iti<BR>
vyākhyātam | tatrāprakaṭa-līlāyā dvaividhye mantropāsanāmayyāṃ kiñcid<BR>
vilakṣaṇaḥ | sa ca tat-tan-mantreṣu yathādarśita-pratiniyata-līlā-sthāna-<BR>
sanniveśaḥ | yathā pūrva-tāpanyāṃ, yathā ca skānde śrī-nārada-vākyam -<BR>
<BR>
yasmin vṛndāvane puṇyaṃ govindasya niketanam |<BR>
tat-sevaka-samākīrṇaṃ tatraiva sthīyate mayā ||<BR>
bhuvi govinda-vaikuṇṭhaṃ tasmin vṛndāvane nṛpa |<BR>
yatra vṛndādayo bhṛtyāḥ santi govinda-lālasāḥ || iti |<BR>
<BR>
atha prakaṭa-līlānugata-prakāśaḥ śrī-viṣṇu-purāṇa-harivaṃśādau<BR>
prasiddhaḥ | sa eṣa eva prakāśas tadānīṃ prākṛtair api kaiścid bhāgya-<BR>
viśeṣodayavadbhir dadṛśe sampraty asmābhir api tad-aṃśo dṛśyate | atra tu<BR>
yat prākṛta-pradeśa iva rītayo'valokyante tat tu śrī-bhagavatīva svecchayā<BR>
laukika-līlā-viśeṣāṅgīkāra-nibandhanam iti jñeyam | śrī-bhagavad-<BR>
dhāmnāṃ teṣāṃ sarvathā prapañcātītatvādi-guṇaiḥ śruti-smṛtibhyāṃ kṛta-<BR>
pramāṇatvāt | ataevoktam ādivārāhe -<BR>
<BR>
vasanti ye mathurāyāṃ viṣṇu-rūpā hi te khalu |<BR>
ajñānās tān na paśyanti paśyanti jñāna-cakṣuṣaḥ || iti |<BR>
<BR>
tad etan-mūla-pramāṇe'py aprakaṭa-līlānugataḥ prakāśaḥ śrī-vṛndāvanasya<BR>
- te cautsukya-dhiyo rājan matvā gopās tam īśvaraḥ [BhP 10.28.11] ity ādau<BR>
darśita eva | prakaṭa-līlānugato yathā -<BR>
<BR>
aho amī deva-varāmarārcitaṃ<BR>
pādāmbujaṃ te sumanaḥ-phalārhaṇam |<BR>
namanty upādāya śikhābhir ātmanas<BR>
tamo'pahatyai taru-janma yat-kṛtam || [BhP 10.15.5] ity ādi |<BR>
<BR>
ātmanaḥ sumanaḥ phala-rūpam arhaṇam upādāyātmana eva śikhābhir<BR>
namanti | yad yaiḥ | śṛṇvatāṃ paśyatāṃ ca saṃsāriṇāṃ tamo'pahatyai taru-<BR>
janmaitat-kṛtam iti | yat-kṛtam iti tṛtīyā-tat-puruṣo vā ||<BR>
<BR>
|| 10.15 || śrī-bhagavān śrī-baladevam || 172 ||<BR>
<BR>
[173]<BR>
<BR>
yathā ca -<BR>
<BR>
sapady evābhitaḥ paśyan diśo 'paśyat puraḥ-sthitam |<BR>
vṛndāvanaṃ janājīvya- drumākīrṇaṃ samā-priyam ||<BR>
yatra naisarga-durvairāḥ sahāsan nṛ-mṛgādayaḥ |<BR>
mitrāṇīvājitāvāsa- druta-ruṭ-tarṣakādikam || [BhP 10.13.59-60] ity ādi |<BR>
<BR>
(page 90)<BR>
samānām ātmārāmāṇām api samasya sahacarasya śrī-bhagavato'pi vā | ā<BR>
sarvatobhāvena sarvāṃśenaiva priyam iti | tatrāsad-aṃśatvaṃ niṣidhya<BR>
sarvato'py ānandātiśaya-pradatvaṃ pradarśitam ||<BR>
<BR>
|| 10.13 || śrī-śukaḥ || 173 ||<BR>
<BR>
[174]<BR>
<BR>
tad evaṃ śrī-kṛṣṇa-līlāspadatvena tāny eva sthānāni darśitāni | tac<BR>
cāvadhāraṇaṃ śrī-kṛṣṇasya vibhutve sati vyabhicāri syāt | tatra samādhīyate<BR>
teṣāṃ sthānānāṃ nitya-tal-līlāspadatvena śrūyamānatvāt tad-ādhāra-śakti-<BR>
lakṣaṇa-svarūpa-vibhūtitvam avagamyate - sa bhagavaḥ kasmin pratiṣṭhita iti<BR>
sve mahimni [ChāU 7.24.1] iti śruteḥ | sākṣād brahma-gopāla-purī [GTU<BR>
2.26] ity ādeś ca | <BR>
<BR>
tatas tatraivāvyavadhānena tasya līlā | anyeṣāṃ prākṛtatvāt na sākṣāt tat-<BR>
sparśo'pi sambhavati dhāraṇa-śaktis tu natarām | yatra kvacid vā prakaṭa-<BR>
līlāyāṃ tad-gamanādikaṃ śrūyate | tad api teṣām ādhāra-śakti-rūpāṇāṃ<BR>
sthānānām āveśād eva mantavyam | vaikuṇṭhāntarasya tv aprākṛtatve'pi<BR>
śrī-kṛṣṇa-vilāsāspadatākara-nija-yogyatā-viśeṣābhāvān na tādṛśatvam iti<BR>
jñeyam | <BR>
<BR>
athāprakaṭa-prakaṭa-līlayoḥ samanvayas tv evaṃ vivecanīyaḥ | tatra yadyapi<BR>
tasya (mantropāsanāmayy)-aprakaṭa-līlāyāṃ bālyādikam api vartate tathāpi<BR>
(svārasika-līlāmaya-)kiśorākārasyaiva mukhyatvāt | tam āśrityaiva sarvaṃ<BR>
pravartate iti prakaṭa-līlāpi tam āśrityaiva vaktavyā | yad vā dvārakāyām<BR>
api mathurāyām api vṛndāvane'pi yugapad eka eva kiśorākṛtiḥ śrī-<BR>
kṛṣṇākhyo bhagavān śrīmad-ānakadundubhi-vraja-rāja-nandana-rūpeṇa<BR>
prāpañcika-lokāprakaṭaṃ nityam eva līlāyamāna āste | <BR>
<BR>
atha kadācit bhakti-yoga-vidhānārthaṃ kathaṃ paśyema hi striyaḥ [BhP 1.8.20]<BR>
ity ādy-ukta-diśā saty apy ānusaṅgike bhū-bhāra-haraṇādike kārye, sveṣām<BR>
ānanda-camatkāra-poṣāyaiva loke'smiṃs tad-rīti-sahayoga-camatkṛta-nija-<BR>
janma-bālya-paugaṇḍa-kaiśorātmaka-laukika-līlāḥ prakaṭayan tad-arthaṃ<BR>
prathamata evāvatārita-śrīmad-ānakadundubhi-gṛhe tad-vidha-yadu-vṛnda-<BR>
saṃvalite svayam eva bāla-rūpeṇa prakaṭībhavati |<BR>
<BR>
atha ca tatra tatra sthāne vacana-jāta-siddha-nija-nityāvasthita-kaiśoraādi-<BR>
vilāsa-sampādanāya tair eva prakāśāntareṇāprakaṭam api sthitaiḥ parikaraiḥ<BR>
sākaṃ nija-prakāśāntareṇāprakaṭam api viharaty eva |<BR>
<BR>
atha śrīmad-ānakadundubhi-gṛhe'vatīrya ca tadvad eva<BR>
prakāśāntareṇāprakaṭam api sthityaiva svayaṃ prakaṭībhūtasya sa-vraja-śrī-<BR>
vraja-rājasya gṛhe'pi tadīyām anādita eva siddhāṃ sva-vātsalya-mādhurīṃ<BR>
jāto'yaṃ nandayati | bālo'yaṃ riṅgati | paugaṇḍo'yaṃ vikrīḍatīty-ādi-sva-<BR>
vilāsa-viśeṣaiḥ punaḥ punar navīkartuṃ samāyāti | tatra ca sakala-mādhurī-<BR>
śiromaṇi-mañjarīm ākaiśora-bālya-keli-lakṣmīm ullāsya gokula-janān<BR>
nitarām ātma-vaśīkṛtāntar-bahir-indriyāṇy āpadya punar api teṣāṃ<BR>
samadhikām api prema-rddhiṃ saṃvardhayan | śrīmad ānakadundubhi-<BR>
prabhṛtīn api nandayan bhūbhāra-rājanya-saṅgham api saṃharan mathurāyāṃ<BR>
prayāti | tataś ca dvārakākhyaṃ sva-dhāma-viśeṣaṃ prakāśayituṃ samudraṃ<BR>
gatvā tat-tal-līlā-mādhurīṃ pariveśayati |<BR>
<BR>
atha siddhāsu nijāpekṣitāsu tat-tal-līlāsu ca tatra tatra nitya- (page 91)<BR>
siddham aprakaṭatvam evorīkṛtya tāv aprakaṭa-līlā-prakāśau prakaṭa-līlā-<BR>
prakāśābhyām ekīkṛtya tathāvidha-tat-tan-nija-vṛndam apratyūham<BR>
evānandayatīti | tatra pūrṇa-kaiśora-vyāpiny eva vraje prakaṭa-līlā jñeyā -<BR>
kva cātisukumārāṅgau kiśorau nāpta-yauvanau [BhP 10.44.8] iti |<BR>
<BR>
nāsmatto yuvayos tāta nityotkaṇṭhitayor api |<BR>
bālya-paugaṇḍa-kaiśorāḥ putrābhyām abhavan kvacit || [BhP 10.45.3] iti |<BR>
<BR>
manāṃsi tāsām aravinda-locanaḥ<BR>
pragalbha-līlā-hasitāvalokaiḥ |<BR>
jahāra matta-dviradendra-vikramo<BR>
dṛśāṃ dadac chrī-ramaṇātmanotsavam || [BhP 10.41.27] ity api hi śrūyate |<BR>
<BR>
ataeva ekādaśa-samās tatra gūḍhārciḥ sabalo'vasad [BhP 3.2.26] ity<BR>
atraikādaśa-samā vyāpya gūḍhārcir ity eṣa evārthaḥ | athavā ekādaśabhir eva<BR>
samābhis tasya pūrṇa-kaiśoratvaṃ jñeyam | <BR>
<BR>
kālenālpena rājarṣe rāmaḥ kṛṣṇaś ca gokule |<BR>
aghṛṣṭa-jānubhiḥ padbhir vicakramatur añjasā || [BhP 10.8.26]<BR>
<BR>
[Vṛ. reads here: gūḍhārcir iti | yathā gūḍhārciḥ kutrāpy agniḥ prāptaṃ<BR>
prāptam indhanaṃ dahati, tathā gopa-līlāyā gūḍha-prabhāva eva san prāptaṃ<BR>
prāptam asuraṃ dahann ity arthaḥ | ekādaśa-paryantaṃ gūḍhārciḥ | tataḥ paraṃ<BR>
pañcadaśa-paryantaṃ prakaṭārcir iti sādhyāhāraṃ vyākhyānaṃ tv<BR>
aghaṭamānaṃ ca | ekādaśābhyantare tat-tat-prabhāvasya madhye madhye<BR>
prasṛtatvāt | [Vṛ. addition ends.]<BR>
tad evaṃ sthite līlā-dvaya-samanvaye tv aprakaṭa-līlaikānubhāva-samanvayaś<BR>
caivam anusandheyaḥ | prathamaṃ śrī-vṛndāvane tato dvārakā-mathurayor<BR>
iti | sarva-prakaṭa-līlā-paryavasāne yugapad eva hi dvārakā-mathurayor līlā-<BR>
dvayaikyaṃ mathurā-prakaṭa-līlāyā eva dvārakāyām anugamanāt | ataeva<BR>
rukmiṇī-prabhṛtīnāṃ mathurāyām aprakaṭa-prakāśaḥ śrūyate | vṛndāvane<BR>
tv iyaṃ prakriyāṃ viśiṣya likhyate | tatra prathamaṃ śrī-vṛndāvana-vāsināṃ<BR>
tasya prāṇa-koṭi-nirmañchanīya-darśana-leśasya virahas tataḥ śrīmad-<BR>
uddhava-dvārā sāntvanam | punaś ca pūrvavad eva teṣāṃ mahā-vyākulatāyā<BR>
mudritāyāṃ śrī-baladeva-dvārāpi tathaiva samādhānam |<BR>
<BR>
atha punar api paramotkaṇṭhā-koṭi-visphuṭa-hṛdayānāṃ sūryoparāga-<BR>
vrajyā-vyājayā tad-avalokana-kāmyayā kurukṣetra-gatānāṃ teṣāṃ gharmānte<BR>
cātakānām iva nijāṅga-nava-ghana-saṅghāvaloka-dānena tādṛśa-saṃlāpa-<BR>
mantra-garjitena ca punar jīvana-sañcāraṇam |<BR>
<BR>
atha dina-katipaya-sahavāsādinā ca tān atikṣīṇatarān annena durbhikṣa-<BR>
duḥkhitān iva saṃtarpya taiḥ saha nija-vihāra-viśeṣaṇām ekam eva ramyam<BR>
āspadaṃ śrī-vṛndāvanaṃ praty eva pūrvavat sambhāvitayā nijāgamanāśvāsa-<BR>
vacana-racanayā prasthāpanam | sūryoparāga-yātrā tv iyaṃ dūrataḥ prastutāpi<BR>
kaṃsa-vadhān nātibahusaṃvatsarān antarā śiśupāla-śālva-dantavaktra-vadhāt<BR>
prāg eva jñeyā | śrī-baladeva-tīrtha-yātrā hi duryodhana-vadhaika-kālīnā |<BR>
tasmin tasyāṃ kurukṣetram āgate khalu duryodhana-vadhaḥ | sā ca<BR>
sūryoparāga-yātrāyāḥ pūrvaṃ paṭhitā | sūryoparāga-yātrā ca śrī-bhīṣma-<BR>
droṇa-duryodhanādy-āgamana-mayīti | <BR>
<BR>
tatrāyaṃ kramaḥ - prathamaṃ sūryoparāga-yātrā | tataḥ śrī-yudhiṣṭhira-<BR>
sabhā | tasyāṃ śiśupāla-vadhaḥ, tataḥ kuru-pāṇḍava-dyūtaṃ, tadaiva śālva-<BR>
vadho vana-parvaṇi prasiddhaḥ | dantavaktra-vadhaś ca tataḥ | tataḥ<BR>
pāṇḍavānāṃ vana-gamanaṃ, tataḥ śrī-baladevasya tīrtha-yātrā, tato<BR>
duryodhana-vadha iti | tasmād uparāga-yātrā kaṃsa-vadhān nātikāla-<BR>
vilambenābhavad iti lakṣyate | yat tu tasyām eva āste'niruddho rakṣāyāṃ<BR>
(page 92) kṛtavarmā ca yūthapaḥ [BhP 10.82.6] iti | tad api śrī-<BR>
pradyumnāniruddhayor alpa-kālād eva yauvana-prāptyā sambhavati |<BR>
yathoktaṃ - nātidīrghena kālena sa kārṣṇo rūḍha-yauvanaḥ [BhP 10.55.9] iti |<BR>
<BR>
athavā aniruddha-nāmā kaścit kṛṣṇa-nandana eva yo daśamānte'ṣṭādaśa-<BR>
mahāratha-madhye gaṇitaḥ | tathaiva ca vyākhyātaṃ tatra tair iti | ataḥ<BR>
kurukṣetra-yātrāyām eva śrīmad-ānakadundubhinā śrī-kuntī-devīṃ praty<BR>
uktaṃ --<BR>
<BR>
kaṃsa-pratāpitāḥ sarve vayaṃ yātā diśaṃ diśam |<BR>
etarhy eva punaḥ sthānaṃ daivenāsāditāḥ svasaḥ || [BhP 10.82.21] iti |<BR>
<BR>
ataḥ prathama-darśanād eva draupadī-śrī-kṛṣṇa-mahiṣīṇāṃ paraspara-<BR>
vivāha-praśno'pi saṅgacchate | atra āgamiṣyaty atidīrgheṇa kālena vrajam<BR>
acyutaḥ [BhP 10.46.34] ity ādikam api padyaṃ sahāyaṃ bhavet | <BR>
<BR>
prakṛtam anusarāmaḥ | atha vṛndāvanaṃ prasthāpitānām api teṣāṃ punar api<BR>
nijādarśanena mahā-santāpa-vṛddhim atīvotkaṇṭhābhiḥ śrī-govindaḥ<BR>
sasmāra | yām eva sākṣād dṛṣṭavān paramotkaṇṭhaḥ śrīmad uddhavaḥ |<BR>
tam avasaraṃ labdhā prasāvāntare gāyanti --<BR>
<BR>
gāyanti te viśada-karma gṛheṣu devyo<BR>
rājñāṃ sva-śatru-vadham ātma-vimokṣaṇaṃ ca |<BR>
gopyaś ca kuñjara-pater janakātmajāyāḥ<BR>
pitroś ca labdha-śaraṇo munayo vayaṃ ca || [BhP 10.71.9] iti vyañjayāmāsa |<BR>
<BR>
tataś ca rājasūya-samāpty-anantaraṃ śālva-dantavaktra-vadhānte jhaṭiti<BR>
svayaṃ gokulam eva jagāma | tathā ca pādmottara-khaṇḍe gadya-padyāni -<BR>
<BR>
atha śiśupālaṃ nihataṃ śrutvā dantavaktraḥ kṛṣṇena yoddhuṃ mathurām<BR>
ājagāma | kṛṣṇas tu tac chrutvā ratham āruhya tena yoddhuṃ mathurām<BR>
āyayau | dantavaktra-vāsudevayor ahorātraṃ mathurā-pura-dvāri yamunā-tīre<BR>
saṅgrāmaḥ samavartata kṛṣṇas tu gadayā taṃ jaghāna | sa tu cūrṇita-sarvāṅgo<BR>
vajra-nirbhinna-mahīdhara iva gatāsur avani-tale papāta | so'pi hareḥ sāyujyaṃ<BR>
yogi-gamyaṃ nityānandasukhaṃ śāśvataṃ paramaṃ padam avāpa | itthaṃ jaya-<BR>
vijayau sanakādi-śāpa-vyājena kevalaṃ bhagavato līlārthaṃ saṃsṛtāv avatīrya<BR>
janma-traye 'pi tenaiva nihatau janma-trayāvasāne muktim avāptau | <BR>
<BR>
kṛṣṇo'pi taṃ hatvā yamunām uttīrya nanda-vrajaṃ gatvā prāktanau pitarāv<BR>
abhivādya āśvāsya tābhyāṃ sāśrukaṇṭham āliṅgitaḥ sakala-gopa-vṛddhān<BR>
praṇamyāśvāsya ratnābharaṇādibhis tatrasthān santarpayāmāsa |<BR>
<BR>
kālindyāḥ puline ramye puṇya-vṛkṣa-samāvṛte |<BR>
gopa-nārībhir aniśaṃ krīḍayāmāsa keśavaḥ ||<BR>
ramya-keli-sukhenaiva gopa-veṣa-dharo hariḥ |<BR>
baddha-prema-rasenātra māsa-dvayam uvāsa ha || [PadmaP 6.252.19-27]<BR>
<BR>
ity atredaṃ jñeyam | dantavaktrasya mathurāyām āgamanaṃ rājasūyānantaram<BR>
indraprasthe śrī-kṛṣṇāvasthānaṃ jñātvā jarāsandha-vadhārthaṃ śrīmad-<BR>
uddhava-yukti-cchāyām avalambya gadā-kuśalaṃmanyatvenaikākinaṃ<BR>
dvandva-yuddhāya tam āhvayituṃ tad artham eva tad-rāṣṭraṃ tad<BR>
upadrāvayituṃ ca | punaś ca dvārakā-gataṃ taṃ śrutvā prasthitasya tasya<BR>
mathurā-dvāra-gatena saṅgamaḥ | yat-sthānam adyāpi dvārakā-dig-gataṃ<BR>
datiheti prasiddhaṃ vartate | sarvam etat śrī-nāradasya śrī-bhagavad-rathasya<BR>
ca manomayatvāt sambhavati | ataḥ śrī-bhāgavatenāpi virodho nāstīti alaṃ<BR>
kalpa-bheda-kalpanayā | ataeva jhaṭiti tasya śālva-vadha-śravaṇam api<BR>
tatroktaṃ sampadyate | tathā śrī-kṛṣṇasya (page 93) gokula-gamanaṃ ca śrī-<BR>
bhāgavata-saṃmatam eva -<BR>
<BR>
tās tathā tapyatīr vīkṣya sva-prasthāne yadūttamaḥ |<BR>
sāntvayām āsa sa-premair āyāsya iti dautyakaiḥ || [BhP 10.39.35] iti |<BR>
<BR>
yāta yūyaṃ vrajaṃ tāta vayaṃ ca sneha-duḥkhitān |<BR>
jñātīn vo draṣṭum eṣyāmo vidhāya suhṛdāṃ sukham || [BhP 10.45.23] iti |<BR>
hatvā kaṃsaṃ raṅga-madhye pratīpaṃ sarva-sātvatām |<BR>
yad āha vaḥ samāgatya kṛṣṇaḥ satyaṃ karoti tat || [BhP 10.46.35] iti |<BR>
<BR>
āgamiṣyaty atidīrgheṇa kālena vrajam acyutaḥ |<BR>
priyaṃ vidhāsyate pitror bhagavān sātvatāṃ patiḥ || [BhP 10.46.34] iti ca |<BR>
<BR>
tasya śrī-mukhena bhakta-jana-mukhena ca bahuśaḥ saṅkalpānām<BR>
anyathānupapatteḥ satya-saṅkalpaḥ [MaitrU 1.1] iti hi śrutiḥ | īśvarāṇāṃ<BR>
vacaḥ satyam [BhP 10.33.31] iti svayaṃ śrī-bhāgavataṃ ca | <BR>
<BR>
na kevalam etāvad eva kāraṇaṃ, tasya vrajāgamanam api sphuṭam evety āhuḥ<BR>
-- yarhy ambujākṣāpasasāra bho bhavān kurūn madhūn vātha suhṛd-<BR>
didṛkṣayā [BhP 1.11.9] iti | atra madhūn mathurāṃ veti vyākhyāya tadānīṃ<BR>
tan-maṇḍale suhṛdo vrajasthā eva prakaṭā iti tair apy abhimatam | tatra yoga-<BR>
prabhāvena nītvā sarva-janaṃ hariḥ [BhP 10.50.51] ity atra sarva-śabdāt |<BR>
<BR>
[The Vṛ edition here adds: <BR>
balabhadraḥ kuru-śreṣṭha bhagavān ratham āsthitaḥ |<BR>
suhṛd-didṛkṣur utkaṇṭhaḥ prayayau nanda-gokulam || [BhP 10.65.1] ity atra<BR>
prasiddhatvāt |<BR>
Vṛ addition ends.]<BR>
<BR>
|| 1.11 || dvārakā-vāsinaḥ śrī-bhagavantam || 174 ||<BR>
<BR>
[175]<BR>
<BR>
tad etad-āgamanaṃ dantavaktra-vadhānantaram eva śrī-bhāgavata-sammataṃ,<BR>
yataḥ jñātīn vo draṣṭum eṣyāmo vidhāya suhṛdāṃ sukham [BhP 10.45.23] iti<BR>
kaṃsa-vadhānte -<BR>
<BR>
api smaratha naḥ sakhyaḥ svānām artha-cikīrṣayā |<BR>
gatāṃś cirāyitāñ chatru- pakṣa-kṣapaṇa-cetasaḥ || [BhP 10.82.41] <BR>
<BR>
iti kurukṣetra-yātrāyāṃ ca śrī-bhagavad-vākyena tad-āgamane dantavaktra-<BR>
vadhāntaṃ tac-chatru-pakṣa-kṣapaṇa-lakṣaṇaṃ sukhādānam evāpekṣitam<BR>
āsīt | tad evaṃ māsa-dvayaṃ prakaṭaṃ krīḍitvā śrī-kṛṣṇo'pi tān ātma-<BR>
virahārti-bhaya-pīḍitān avadhāya punar eva mābhūd iti bhū-bhāra-haraṇādi-<BR>
prayojana-rūpeṇa nija-priya-jana-saṅgamāntarāyeṇa saṃvalita-prāyāṃ<BR>
prakaṭa-līlāṃ tal-līlā-bahiraṅgeṇāpareṇa janena durvedyatayā tad-antarāya-<BR>
sambhāvanā-leśa-rahitayā tayā nija-santatā-prakaṭa-līlayaikīkṛtya<BR>
pūrvoktāprakaṭa-līlāvakāśa-rūpaṃ śrī-vṛndāvanasyaiva prakāśa-viśeṣaṃ,<BR>
tebhyaḥ kṛṣṇaṃ ca tatra chandobhiḥ stūyamānam [BhP 10.28.18] ity ādy-ukta-<BR>
diśā svena nāthena sa-nāthaṃ śrī-gokulākhyaṃ padam āvirbhāvayāmāsa |<BR>
ekena prakāśena ca dvāravatīṃ ca jagāmeti | tathā pādmottara-khaṇḍa eva<BR>
tad-anantaraṃ gadyam -<BR>
<BR>
atha tatrasthā nandādayaḥ sarve janāḥ putra-dāra-sahitāḥ paśu-pakṣi-<BR>
mṛgādayaś ca vāsudeva-prasādena divya-rūpa-dharā vimānam ārūḍhā<BR>
parama-vaikuṇṭha-lokam avāpur iti | kṛṣṇas tu nanda-gopa-vrajaukasāṃ<BR>
sarveṣāṃ paramaṃ nirāmayaṃ sva-padaṃ dattvā divi deva-gaṇaiḥ saṃstūyamāno<BR>
dvāravatīṃ viveśa || [PadmaP 6.252.28-29] iti ca |<BR>
<BR>
itthaṃ māthura-hari-vaṃśe'pi prasiddhir astīti śrūyate | tatra nandādayaḥ<BR>
putra-dāra-sahitāḥ ity anena putrāḥ śrī-kṛṣṇādayaḥ | dārāḥ śrī-yaśodādaya<BR>
iti labdhe putrādi-rūpair eva śrī-kṛṣṇādibhiḥ saha tat-prāpteḥ kathanāt |<BR>
prakāśāntareṇa tatra teṣāṃ sthitiś ca tair api nāvagateti (page 94) labhyate |<BR>
vāsudeva-prasādenākasmāt āgamana-rūpeṇa parama-prasādena divya-rūpa-<BR>
dharās tadānandotphullatayā pūrvato'py āścarya-rūpāvirbhāvaṃ gatā ity<BR>
arthaḥ | vimānam ārūḍhā iti golokasya sarvopari-sthiti-dṛṣṭy-apekṣayā<BR>
vastutas tv ayam abhisandhiḥ | kṛṣṇo'pi taṃ hatvā yamunām uttīrya iti<BR>
gadyānusāreṇa yamunāyā uttara-pāre eva vraja-vāsas tadānīm ity<BR>
avagamyate | sa ca teṣāṃ vṛndāvana-darśanākṣamatayā eva tat-parityāgena<BR>
tatra gatatvāt | tataś ca vimāna-śiromaṇinā svenaiva rathena punaḥ tasyāḥ<BR>
dakṣiṇa-pāra-prāpaṇa-pūrvakaṃ śrīmad-gopebhyaḥ śrī-vṛndāvana eva<BR>
pūrvaṃ golokatayā darśite tat-prakāśa-viśeṣa eva nigūḍhaṃ niveśanaṃ<BR>
vaikuṇṭhāvāptir iti | akke cen madhu vindeta kim arthaṃ parvataṃ vrajed iti<BR>
nyāyena | samīpārthe'vyayam akke-śabdaḥ | na veda svāṃ gatiṃ bhramann<BR>
[BhP 10.28.14] iti vadatā śrī-bhagavatā teṣāṃ gatitvenāpi vibhāvito'sau lokaḥ |<BR>
tasmād vṛndāvane nigūḍha-praveśa eva samañjasaḥ | atra vṛndāvana-nitya-<BR>
līlā-vākya-vṛndaṃ cādhikam apy asti pramāṇam | <BR>
<BR>
[Vṛ adds] evam eva śrī-garga-vākyaṃ kṛtārthaṃ syāt -<BR>
eṣa vaḥ śreya ādhāsyad gopa-gokula-nandanaḥ |<BR>
anena sarva-durgāṇi yūyam añjas tariṣyatha || [BhP 10.8.16] iti | [Vṛ addition<BR>
ends.]<BR>
<BR>
atha gadyānte dvāravatīṃ viveśa iti ca śālva-vadhārthaṃ nirgataiḥ śrī-<BR>
bhagavat-pratyāgamanaṃ pratīkṣamāṇaiḥ yādavaiḥ sahaiveti śrī-<BR>
bhāgavatavad eva labhyate | taṃ vinā svayaṃ gṛha-praveśānaucityāt |<BR>
kṣaṇārdhaṃ menire'rbhakāḥ [BhP 10.14.43] itivad alpa-kāla-bhāvanena vā |<BR>
tad evaṃ punaḥ śrī-gokulāgamanābhi-prāyeṇaiva śrī-vṛndāvana-<BR>
nāthopasanā-mantre nihata-kaṃsatvena tad-viśeṣaṇaṃ dattam | yathā<BR>
bodhāyanokteḥ -govindaṃ manasā dhyāyed gavāṃ madhye sthitaṃ śubham iti<BR>
dhyānānantaraṃ, govindaṃ gopī-jana-vallabheśa kaṃsāsura-ghna tridaśendra-<BR>
vandya ity ādi | anyatra ca govinda gopī-jana-vallabheśa vidhvasta-kaṃsa ity<BR>
ādi | <BR>
<BR>
[Vṛ adds] evam eva gautamīye śrīmad-daśākṣaropāsanāyāṃ vaiśya-viśesa-<BR>
gopāla-līlāya tasmai yajña-sūtra-samarpaṇaṃ vihitaṃ - yajña-sūtraṃ tato<BR>
dadyād athavā svarṇa-nirmitam | [Vṛ addition ends.]<BR>
<BR>
ittham eva punaḥ prāpty-abhiprāyeṇoktam - anusmarantyo māṃ nityam acirān<BR>
mām upaiṣyatha [BhP 10.47.36] iti, diṣṭyā yad āsīn mat-sneho bhavatīnāṃ<BR>
mad-āpanaḥ [BhP 10.82.44] iti | athānugṛhya bhagavān gopīnāṃ sa gurur gatiḥ<BR>
[BhP 10.83.1] iti ca | tathaiva kevalena hi bhāvena [BhP 11.12.8] ity-ādi-padya-<BR>
dvaya-kṛtena sādhaka-carīṇāṃ gopīnāṃ prathamaṃ tat-prāpti-prastāvena<BR>
nitya-preyasīnām api tan-mahā-viyogānantara-prāptiṃ tasya viyogasyātītatva-<BR>
nirdeśād draḍhayati dvābhyām --<BR>
<BR>
rāmeṇa sārdhaṃ mathurāṃ praṇīte<BR>
śvāphalkinā mayy anurakta-cittāḥ |<BR>
vigāḍha-bhāvena na me viyoga-<BR>
tīvrādhayo 'nyaṃ dadṛśuḥ sukhāya ||<BR>
<BR>
tās tāḥ kṣapāḥ preṣṭhatamena nītā<BR>
mayaiva vṛndāvana-gocareṇa |<BR>
kṣaṇārdha-vat tāḥ punar aṅga tāsāṃ<BR>
hīnā mayā kalpa-samā babhūvuḥ || [BhP 11.12.10-11]<BR>
<BR>
atra vigāḍha-bhāvena viyoga-tīvrādhayaḥ satyo matto'nyaṃ nija-sakhy-ādikam<BR>
api na sukhāya dadṛśuḥ | tataś cādhunā tu sukhāya paśyantīti viyogo nāstīty<BR>
arthaḥ | evaṃ tās tāḥ (page 95) kṣapāḥ mayā hīnāḥ satyaḥ kalpa-samā<BR>
babhūvur adhunā tu tādṛśyo na bhavantīti nāsty eva viyoga ity arthaḥ | <BR>
<BR>
[Vṛ adds] pūrvaṃ tv etam evoddhavaṃ prati -<BR>
mayi tāḥ preyasāṃ preṣṭhe dūra-sthe gokula-striyaḥ |<BR>
smarantyo 'ṅga vimuhyanti virahautkaṇṭhya-vihvalāḥ ||<BR>
dhārayanty ati-kṛcchreṇa prāyaḥ prāṇān kathañcana |<BR>
pratyāgamana-sandeśair ballavyo me mad-ātmikāḥ || [BhP 10.46.5-6]<BR>
ity atra vartamāna-prayoga eva kṛta iti so'yam arthaḥ spaṣṭa eva<BR>
pratipattavyaḥ | [Vṛ addition ends.]<BR>
<BR>
[176]<BR>
<BR>
tataś ca prakaṭāprakaṭa-līlayoḥ pṛthaktvāpratipattyaivāprakaṭa-bhāvam<BR>
āpadya sva-nāma-rūpayor eva tāḥ sthitā ity āha -<BR>
<BR>
tā nāvidan mayy anuṣaṅga-baddha-<BR>
dhiyaḥ svam ātmānam adas tathedam |<BR>
yathā samādhau munayo 'bdhi-toye<BR>
nadyaḥ praviṣṭā iva nāma-rūpe || [BhP 11.12.12]<BR>
<BR>
tās tathābhūta-virahautkaṇṭhyātiśayenābhivyakta-durdhara-mahā-bhāvāḥ<BR>
satyaḥ, (tathā āgamiṣyaty atidīrghena kālena vrajam acyutaḥ [BhP 10.46.34]<BR>
iti bhagavad-ukty-anusāreṇa yarhy ambujākṣāpasasāra bho bhavān kurūn<BR>
madhūn vā [BhP 1.11.9] iti dvārakā-vāsi-prajā-vacanānusāreṇa ca,) kadācit<BR>
tāsāṃ darśanārthaṃ gate mayi labdho yo'nuṣaṅgo mahā-modana-<BR>
bhāvābhivyakti-kārī punaś ca saṃyogas tena baddhā dhīr yāsāṃ tathābhūtāḥ<BR>
satyaḥ svaṃ mamatāspadam ātmānam ahaṅkārāspadaṃ cādaḥ aprakaṭa-<BR>
līlānugatatvenābhimataṃ vā tathedaṃ prakaṭa-līlānugatatvenābhimataṃ vā<BR>
yathā syāt tathā nāvidan, kintu dvayor aikyenaivāvidur ity arthaḥ |<BR>
<BR>
prakaṭāprakaṭatayā bhinnaṃ prakāśa-dvayam abhimāna-dvayaṃ līlā-dvayaṃ<BR>
cabhedenaivājānann iti vivakṣitam | tataś ca nāma ca rūpaṃ ca tasmin tat-tan-<BR>
nāma-rūpātmani aprakaṭa-prakāśa-viśeṣe praviṣṭā iva, na tu praviṣṭā vas<BR>
tv abhedād ity arthaḥ | nāma-rūpa iti samāhāraḥ | <BR>
<BR>
tatra prakaṭāprakaṭa-līlā-gatayor nāma-rūpayor abhede dṛṣṭāntaḥ - yathā<BR>
samādhau munayaḥ iti | samādhir atra śuddha-jīvasyeti gamyam | tayor<BR>
līlayor bhedāvedane dṛṣṭāntas tv ayaṃ līlābdhe āvedanāṃśa eva, na tu<BR>
sarvāvedanāṃśe lokavat tu līlā-kaivalyam [Vs. 2.1.33] itivat | <BR>
<BR>
[177]<BR>
<BR>
tad evaṃ prakaṭāprakaṭa-līlayor dvayor api tāsāṃ sva-prāptau bhāva eva<BR>
kāraṇaṃ darśitam | tataś cāprakaṭa-līlāyāṃ praviṣṭā api yādṛśaṃ tasya<BR>
svarūpaṃ prāptās tad-darśayann anyad apy anuvadati -<BR>
<BR>
mat-kāmā ramaṇaṃ jāram asvarūpa-vido 'balāḥ |<BR>
brahma māṃ paramaṃ prāpuḥ saṅgāc chata-sahasraśaḥ || [BhP 11.12.13]<BR>
[B reads here: ayam arthaḥ - yathā bhīṣmam udāraṃ darśanīyaṃ kaṭaṃ karoti<BR>
ity atra kriyā khalu viśeṣasya kṛtiṃ pratyāyantī viśeṣaṇānām api<BR>
pratyāyayati | kaṭaṃ karoti taṃ ca bhīṣmam ity ādi-rītyā | tathātrāpi<BR>
pratīyate viśeṣyaṃ cātra brahmaiva | sarva-viśeṣaṇāśrayaṇīya-parama-<BR>
vastutayā teṣu viśeṣaṇeṣu tasyābhedenānugamāt ekam evādvitīyaṃ brahma<BR>
[ChāU 6.1.1] iti śruteḥ | param ity ādīni tu viśeṣaṇāni tad-abhinnatve'pi<BR>
pratisvaṃ bhedakatvāt sa ekadhā bhavati dvidhā bhavati ity ādi śruteḥ | tad<BR>
evaṃ sthite kramo'py atrārthika eva gṛhyate pacyantāṃ vividhāḥ pākāḥ [BhP<BR>
10.24.26] ity ādau, sarva-dohaś ca gṛhyatām itivat agni-hotraṃ juhoti yavāgaṃ<BR>
pacati ity ādivac ca | tataś ca [end Vṛ. addition]<BR>
<BR>
(page 96)<BR>
evaṃ pūrvokta-rītyā tā abalā brahma prāpus tac ca paramaṃ bhagavad-rūpaṃ<BR>
prāpuḥ | brahmaṇo hi pratiṣṭhāham [Gītā 14.27] ity ādeḥ | tad evaṃ sthite<BR>
tāsāṃ mad-aṃśa-bhūtānāṃ nitya-priyāṇāṃ saṅgād anyā api tadānīm eva<BR>
gokula-bhājaḥ śata-sahasraśaḥ prāpuḥ | saṅgasya tat-prāpakatvaṃ ca jhaṭiti<BR>
samāna-bhāva-janakatvāt | yathoktam etat pūrvam eva kevalena hi bhāvena<BR>
gopyo gāvaḥ [BhP 11.12.8-9] ity ādi | evaṃ gavādiṣv api dvividhatvaṃ gamyam |<BR>
kim ākhyaṃ prāpus tatrāha - māṃ kṛṣṇākhyam eva narākṛti paraṃ brahmeti<BR>
purāṇa-vargāt | yo'vatārāṇāṃ madhye śreṣṭho'vatāraḥ ko bhavitā katham<BR>
asyāvatārasya brahmatā bhavati [GTU 2.13] tāpanībhyaś ca | <BR>
<BR>
kīdṛśa-sambandhaṃ tvāṃ prāpus tatrāha ramaṇaṃ jāram iti | ramaṇaḥ patir<BR>
nandana-śabdavad yaugikatva-bādhāt | yathā mitrā-putro mitrā-nandana<BR>
evocyate, na tu mitrā-patiḥ | mitrā-patir api mitrā-ramaṇa evocyate, na tu<BR>
mitrā-putra iti | <BR>
<BR>
tataś cāyam arthaḥ | yathā bhīṣmam udāraṃ darśanīyaṃ kaṭaṃ karoti ity atra<BR>
kriyā khalu viśeṣasya kṛtiṃ pratyāyantī viśeṣaṇānām api pratyāyayati |<BR>
kaṭaṃ karoti taṃ ca bhīṣmam ity ādi-rītyā | tathātrāpi prāptaṃ brahma<BR>
prāpus tac ca paramaṃ bhagavad-rūpaṃ tac ca māṃ śrī-kṛṣṇākhyaṃ svayaṃ<BR>
bhagavad-rūpam ity ādi-rītyā | kintu jāram ity ukter eva ramaṇa-viśeṣatve<BR>
labdhe ramaṇa-padam adhikaṃ syād ity akṣarādhikyenārthādhikyam iti<BR>
nyāyād adhikārtham eva bodhayati | tatra cādhika-padasyaivārthaḥ<BR>
paryavasyatīti prayatne nopādānāj jāratvaṃ ca prātītika-mātram | gopīnāṃ<BR>
tat-patīnāṃ cety ādeḥ | kintu sādhāraṇīṣv api para-brahmaṇaḥ sarvāṃśitvāt<BR>
sarva-pātṛtvāc patitvam eva | yathoktaṃ piṅgalayā ātmanā ramaṇena vai [BhP<BR>
11.8.39] iti, reme'nena yathā ramā [BhP 11.8.34] iti | lakṣmī-devyā ca, sa vai<BR>
patiḥ syād akutobhayaḥ (page 97) svayaṃ samantataḥ pāti bhayāturaṃ janam<BR>
[BhP 5.18.20] iti | tasmāt pūrvaṃ yaṃ jāratvena pratītaṃ prāpuḥ paścān nija-<BR>
rūpam eva taṃ prāpur iti | tathā jāram ity evokte paryavasitaṃ na siddhyed iti<BR>
(page 98) ramaṇam ity ucyate | ramaṇam ity evokte bhagavattvaṃ śrī-kṛṣṇa-<BR>
rūpatvaṃ ca na siddhyati, mām ity evokte brahmatvaṃ bhagavattvaṃ ca<BR>
pramāṇāntara-sākāṅkṣaṃ bhavati iti sākṣād eva tat tad ucyate | pūrva-<BR>
pratītatvād ramaṇa-padenāpi jāratvam eva pratīyeteti tan-nirāsārthaṃ tat-tad-<BR>
anuvādaś cāvaśyaṃ kāryaḥ | (page 99) brahma māṃ paramam ity eṣu padeṣu<BR>
pāṭha-kramasyāvivakṣitatvāj jāra-bhāvasya ca pūrvatvād ārthika eva kramo<BR>
labhyate | eṣa eva ca sarvatra balīyān | tato na viparyayeṇārthaś ca kāryaḥ |<BR>
kiṃ cāprāpte hi śāstram arthavad iti nyāyena | dadhnā juhotīty ādivad<BR>
aprāpte ramaṇa-pade eva tātparyaṃ na tu pūrva-pūrva-prāpte brahmādi-jāra-<BR>
paryante | nanda-gopa-sutaṃ devi patiṃ me kuru te namaḥ [BhP 10.22.4] iti kṛta-<BR>
japānāṃ kumārīṇāṃ tu pati-bhāvanā-pūrteti cet tarhi tāsām anavadya-<BR>
bhāvānāṃ saṅkalpa-siddhir eva śrī-bhagavatā sutarāṃ kāryā | tatraiva ca<BR>
svayam aṅgīkṛtaṃ yātābalā [BhP 10.22.21] ity ādau siddhā iti mayā iti ca | <BR>
<BR>
[The above section starting with ôbrahmaṇo hi pratiṣṭhāhamö up to ôiti<BR>
mayeti caö is not found in Vṛ. It reads as follows:<BR>
<BR>
paramaṃ yo mahad brahma iti sahasra-nāma-stotrāt | śubhāśrayaḥ sva-cittasya<BR>
sarvagasya tathātmanaḥ [ViP 6.7.75] iti viṣṇu-purāṇāc ca | tādṛśaṃ taṃ ca māṃ<BR>
kṛṣṇākhyam eva prāpuḥ kṛṣṇākṛti paraṃ brahma iti purāṇa-vargāt |<BR>
brahmaṇo hi pratiṣṭhāham [Gītā 14.27] iti śrī-gītopaniṣadbhyaḥ | tad-<BR>
rūpasyaiva svasya prāptis tāsu svayam eva śrī-bhagavatā proktā [BhP 10.4.36] |<BR>
<BR>
mayy āveśya manaḥ kṛtsnaṃ vimuktāśeṣa-vṛttir yat |<BR>
anusmarantyo māṃ nityam acirān mām upaiṣyatha || [BhP 10.47.36] iti |<BR>
<BR>
mayi bhaktir hi bhūtānām amṛtatvāya kalpate |<BR>
diṣṭyā yad āsīn mat-sneho bhavatīnāṃ mad-āpanaḥ || [BhP 10.82.44] iti ca |<BR>
<BR>
atha tādṛśaṃ ca māṃ bhāva-viśeṣa-saṃvalitam eva prāpur ity āha, mat-kāmā<BR>
ramaṇaṃ jāram asvarūpa-vidaḥ iti, ramaṇa-śabdena patir evocyate, nandana-<BR>
śabdena putra iva rūḍhyā yaukitatva-bādhāt | yathā mitrā-nandana-<BR>
śabdenātra mitrā-putra evocyate na tu mitrā-patiḥ | mitrā-ramaṇa-śabdena<BR>
ca mitrā-patiḥ | na tu mitrā-putraḥ tadvad atrāpi | koṣa-mate ca ramaṇa-<BR>
śabdaḥ patyāv eva rūḍhaḥ | paṭola-mūle ramaṇaṃ syāt tathā ramaṇaḥ priye<BR>
śrī-strī-jāti-sambandhe sati ramaṇa-śabdavat priya-śabdena patir evocyate<BR>
tathaiva prasiddheḥ | dhavaḥ priyaḥ patir bhartā ity amara-koṣāc ca | patitvaṃ<BR>
tūdvāhena kanyāyāḥ svīkāritvam iti loka eva bhagavati tu sva-bhāvenāpi<BR>
dṛśyate parama-vyomādhipasya mahā-lakṣmī-patitvaṃ hy anādi-siddham iti | <BR>
<BR>
jāra-śabdena sarvatropapatir evocyate jāras tūpapatiḥ samau ity amara-koṣāt |<BR>
upapatitvaṃ cādharmeṇa pratīyamānatvam | yathopadharmatvam adharme<BR>
dharmīyamānatvam iti | ubhayatrāpi (page 97) veda-viruddhatvāt | tad eva<BR>
jāraḥ pāpa-patiḥ samau iti trikāṇḍa-śeṣaḥ | tataś ca jāratvaṃ ramaṇe nāsti,<BR>
ramaṇatvaṃ jāre nāsti | dharmopadharmayor iva dravyasya svāmi-caurayor iva<BR>
ca viruddha-vastutvād iti sthite brahma māṃ paramam itivan<BR>
naikādhikaraṇatvaṃ jāratva-ramaṇatvayoḥ sambhavati | tasmād<BR>
adhikāriṇīnāṃ tāsāṃ viśeṣaṇa-bhedena tad-dvayaṃ samādadhat tad-arthaṃ<BR>
caikasya vāstavatvam anyasya tv avāstavatvaṃ darśayati mat-kāmā ramaṇam<BR>
iti jāram asvarūpavidaḥ ity ābhyāṃ tatra jāratvasyaiva prātītika-mātratvād<BR>
avāstavatvaṃ svāmibhir aṅgīkṛtaṃ nānyasya | jāra-buddhi-vedyam api ity<BR>
uktatvāt | sthāpayiṣyate ca tad idam asmābhir uttaratra |<BR>
<BR>
tataś cāyam arthaḥ | svarūpaṃ man-nitya-preyasī-rūpatvam ajānantyo<BR>
janmādi-līlā-śaktyā vismarantyo māṃ jāraṃ prāpuḥ dharma-viruddhatayā<BR>
pratītāv api rāgātiśayena jāratayāpi svīkṛtaṃ prāpur ity arthaḥ | tathā tat-<BR>
prāptāv api mat-kāmāḥ iti yat paty-apaty-suhṛdām anuvṛttir aṅga [BhP<BR>
10.29.32] ity-ādi-rītyā mayi kāmo'bhilāṣa-viśeṣaḥ katham anyatra patitvaṃ<BR>
svapnavad vilīyate | śrī-kṛṣṇa eva patitvaṃ jāgradvad āvirbhaved ity evaṃrūpo<BR>
yāsāṃ tādṛśyaḥ satyo ramaṇa-rūpam eva māṃ prāpur iti | etad artham eva<BR>
pṛthak-kṛtya tāsāṃ viśeṣaṇābhyāṃ saha sva-viśeṣaṇa-dvayaṃ mat-kāmā<BR>
ramaṇam iti | <BR>
<BR>
jāra-svarūpa-vidaḥ iti yathā-yogaṃ ca paṭhitam | na tu brahma māṃ paramam<BR>
ity ebhiḥ saha kṛtam | tad idaṃ sveṣu tadīya-svīyātvaṃ prakaṭayitum api<BR>
tāsāṃ prārthanāpi dṛśyate | yasmāt api bata madhu-puryām ārya-<BR>
putro'dhunāste [BhP 10.47.21] ity atra tadīyātva eva svāmi-matiṃ vyajya tatra<BR>
ca kiṅkarīṇām ity anena dainyāt punas tad apalāpya punar utkaṇṭhayā<BR>
bhujam aguru-sugandham [BhP 10.47.21] ity ādinā spaṣṭatayaiva svīyātvena<BR>
sveṣu tadīya-svīkārasyābhikāṅkṣā-vyañjanā śrī-rādhā-devyā kṛteti hi<BR>
gamyate | dainyaṃ cātra patitva-kāmanāyām api śyāmasundara te dāsyaḥ<BR>
[BhP 10.22.15] itivad gamyam | spaṣṭaṃ ca tat-svīkaraṇa-prārthanā ca | <BR>
<BR>
yadyapi mām eva dayitaṃ preṣṭham ātmnānaṃ manasā gatāḥ [BhP 10.46.4]<BR>
ity anena ballavyo me mad-ātmikāḥ ity anena cāsmāsu svīyātva-bhāvas<BR>
tasyāpi manasi vartate eva, tathāpi dhārayanty atikṛcchreṇa ityādi<BR>
svābhiprāyeṇa yady āgatya spaṣṭam eva svīkriyāmahe tadaivāsmākaṃ<BR>
nistāraḥ syād iti tasyābhiprāyaḥ | tasmāt sādhv eva tathā vyākhyātaṃ mat-<BR>
kāmā ramaṇam iti | <BR>
<BR>
atha prastutam evānusarāmaḥ | jāratayā pratītatvena ramaṇatvena ca prāptau<BR>
hetuḥ abalā iti | etat-padena hi tāsu nija-kāruṇyaṃ vyañjitam | tena ca tasya<BR>
kāraṇaṃ rāmeṇa sārdhaṃ ity ādy uktaṃ tāsāṃ mahā-prema smāritam | tasmāt<BR>
tathā mat-prāptau tādṛśa-mahā-premaiva hetur ity arthaḥ | tad evam<BR>
ubhayathā-prāptāv api mat-kāmā ity anena ramaṇatayā prāptāv eva<BR>
paryāptiḥ darśitā | tad yathā tu ahaṃ bhakta-parādhīnaḥ [BhP 9.4.63] iti,<BR>
svecchāmayasya [BhP 10.14.2] iti, ye yathā māṃ prapadyante [Gītā 4.11] iti ca<BR>
pratijñā-hāniḥ syāt | tatra ye yathā iti yena kāmanā-prakāreṇety arthaḥ tat-<BR>
kratu-nyāyāt |<BR>
<BR>
tad evaṃ tāsām abhīṣṭa-pūraṇaṃ kaimutyenaivāyātam | tataś cāstāṃ tāsāṃ<BR>
tadīya-parama-lakṣmī-rūpāṇāṃ vārtā | tat-saṅgād anyā api śata-sahasraśas<BR>
tathā māṃ prāpur ity āha saṅgād iti | atraivaṃ vivecanīyaṃ tāsāṃ nitya-<BR>
preyasīnāṃ tasmin jāratvaṃ na sambhavaty eva | śrīmad-daśārṇādau hi tan-<BR>
nāmnā tāsāṃ patitvenaivāsāv abhidhīyate vallabho dayite'dhyakṣe iti viśva-<BR>
prakāśādi-gata-vallabha-śabdasya dvy-arthatve'pi dayitatvasya tāsv arhatvāt |<BR>
gautamīya-tantre ca tan-mantra-vyākhyāyāṃ patitvenaiva tad-vyākhyā<BR>
dṛśyate | tan-nāmnaḥ khalu brahmatveśvaratva-yogena vyākhyā-dvayaṃ<BR>
vidhāyottara-pakṣatvenābhīṣṭaṃ vyākhyānam āha gautamīya-tantre<BR>
dvitīyādhyāye daśārṇa-vyākhyāyāṃ -<BR>
<BR>
aneka-janma-siddhānāṃ gopīnāṃ patir eva vā |<BR>
nanda-nandana ity uktas trailokyānanda-vardhanaḥ || iti |<BR>
<BR>
atrāneka-janma-siddhatvam anādi-kalpa-paramparā-prādurbhūtatvam<BR>
evocyate bahūni me vyatītāni janmāni tava cārjuna [Gītā 4.5] itivat |<BR>
vaivasvata-manvantarāntargatāvaśyambhāvaṃ tat-prādurbhāvaṃ vinā<BR>
kalpābhāvāt | anādi-siddha-veda-prāpta-tad-upāsanā-siddhānāditvāt | tad-<BR>
eka-patitvaṃ ca tat-tan-mantropāsanā-śāstre (page 98) tāsāṃ<BR>
kālānavacchedena tad-ārādhana-tat-paratayā sthitānāṃ dhyātuṃ<BR>
vidhīyamānatvāt, paty-antara-sambandha-gandhasyāpy aśravaṇāt | tathā ca<BR>
brahma-saṃhitāyāṃ -<BR>
<BR>
ānanda-cin-maya-rasa-pratibhāvitābhis<BR>
tābhir ya eva nija-rūpatayā kalābhiḥ |<BR>
goloka eva nivasaty akhilātmabhūto<BR>
govindam ādi-puruṣaṃ tam ahaṃ bhajāmi || [BrahmaS 5.48] iti |<BR>
<BR>
lakṣmī-sahasra-śata-sambhrama-sevyamānam ity ukta-rītyāmantratas tac-<BR>
chabda-prāptyā ca gopī-rūpābhiḥ saha goloka eva nivasati iti prakaṭa-<BR>
līlāyām iva parakīyātva-prapañcaṃ niṣiddham | kalātvenaiva nija-rūpatve<BR>
prāpte nija-rūpatayety asya tathaiva sārthakatvāt | <BR>
<BR>
tathaivoktaṃ - śriyaḥ kāntāḥ kāntaḥ parama-puruṣaḥ [BrahmaS 5.56] iti | atra<BR>
śrī-parama-puruṣayor aupapatyaṃ na sambhavatīti yuktaṃ ca darśitavān |<BR>
tapanyāṃ tāḥ prati durvāsaso vacanaṃ, sa vo hi svāmī [GTU 2.27] iti | pati-<BR>
ramaṇa-vallabha-śabdavat svāmi-śabdaś ca tathā prasiddhaḥ svāmino devṛ-<BR>
devarau ity amara-koṣāt | te ca śabdā eka-niṣṭhatvena prayogād anyonyam<BR>
anyārthatāṃ nirasyanti kṛṣṇāya vāsudevāya devakī-nandanāya ca [BhP 1.8.21]<BR>
ity ādivat | āstām aprakaṭa-līlāyā vārtā gupta-tādṛśatāyāṃ prakaṭa-<BR>
līlāyām api rasa-prasaṅge śrī-śukenāpi sukhāveśād aguptam eva kṛṣṇa-<BR>
vadhvaḥ [BhP 10.33.7] ity uktam | ṛṣabhasya jaguḥ kṛtāni ityatra svāmināpi<BR>
ṛṣabhasya patyuḥ iti vyākhyātam | gopī-patir ananto 'pi vaṃśa-dhvani-vaśaṃ<BR>
gataḥ iti saṅgīta-śāstre | śrī-yamunā-stave śrī-śaṅkarācārya-vacanair apy<BR>
uktam, vidhehi tasya rādhikā-dhavāṅghri-paṅkaje ratim iti | śrī-gīta-govinde<BR>
śrī-jayadeva-caraṇaiś ca patyur manaḥ kīlitam iti |<BR>
<BR>
tasmāt svayaṃ bhagavatā sādhv eva darśitam - jāram asvarūpa-vidaḥ iti mat-<BR>
kāmā ramaṇam iti ca | pūrvaṃ yayaiva līlā-śaktyā tāsām uktaṇṭhātiśaya-<BR>
prakaṭanārthaṃ tan-nitya-preyasītva-svarūpānusandhānāvaraṇa-pūrvakaṃ<BR>
śrī-kṛṣṇe jāratvaṃ pratyāyitam āyatyām api tathaiva punas tasmin<BR>
svābhāvika-patitva-prakāśamaya-sukha-camatkāra-kara-tādṛśa-<BR>
svarūpānusandhānaṃ kriyate iti bhāvaḥ | āstāṃ nitya-preyasīnāṃ tāsāṃ<BR>
vārtā | tat-saṅgāt prāptavatīnām anyāsām api tasmin ramaṇatvam eva<BR>
sidhyati, na tu jāratvam | <BR>
<BR>
tad eva vyañjitam - mat-kāmā ity anena brahma māṃ paramaṃ prāpuḥ ity<BR>
anena ca parama-brahmaṇaḥ sarvāṃśitvāt sarva-pātṛtvāc ca sarvādhipatyam<BR>
eva sidhyati na tu paratvam | tatra ca sati tāsu tādṛśa-mat-kāmāsu patitvam<BR>
eva syān na jāratvam ity abhiprāyāt | tad uktaṃ dattātrayeṇāpi pāramārthika-<BR>
tad-viveka-ślāghā-garbha-gurutvena matayā piṅgalayā ātmanā ramaṇena vai<BR>
[BhP 11.8.40] iti, reme'nena yathā ramā [BhP 11.8.35] iti | ramā-devyā ca sa vai<BR>
patiḥ syād akutobhayaḥ svayaṃ samantataḥ pāti bhayāturaṃ janam [BhP<BR>
5.18.20] iti | tasmād vāstava-vastuna eva phalatva-paryavasānāj jāra-buddhyāpi<BR>
prāpte tasmin ramaṇatayā prāpter eva lālasā-viṣayatvāc ca patitvam eva<BR>
paryavasyati | <BR>
<BR>
tad evam evoktaṃ -<BR>
<BR>
tam eva paramātmānaṃ jāra-buddhyāpi saṅgatāḥ<BR>
jahur guṇamayaṃ dehaṃ sadyaḥ prakṣīṇa-bandhanāḥ || [BhP 10.29.11]<BR>
<BR>
atra jighāṃsayāpi haraye stanaṃ dattvāpa sad-gatim [BhP 10.6.35] iti yathā<BR>
vigītārthena jighāṃsayā-padena saṃsajann api-śabdo jighāṃsāyās<BR>
tatrāpravartanīyatvaṃ vyanakti, tathāpi puruṣārthaḥ siddha iti viṣayasya<BR>
śaktim eva sthāpayati, tathā vigītārthena jāra-padena saṃsajana-jāratvasya<BR>
tathātvaṃ viṣayasya ca tāṃ gamayati ramaṇatvaṃ tu na tathā vigītam, pratyuta<BR>
-<BR>
<BR>
yāḥ samparyacaran premṇā pāda-saṃvāhanādibhiḥ |<BR>
jagad-guruṃ bhartṛ-buddhyā tāsāṃ kiṃ varṇyate tapaḥ || [BhP 10.90.27]<BR>
<BR>
ity ādinā suṣṭhu stutam eva na ca āsām aho caraṇa-reṇu-juṣām [BhP<BR>
10.47.61] ity ādinā jāratvam api stutaṃ, kintu tāsāṃ rāga eva stutaḥ | yena<BR>
jāratvenāpy asau svīkṛta iti | jāra-buddhyā saheti yā jāra-vādinaḥ kalpanā<BR>
sā (page 99) tv asatyaiva | anarhatvāj jāra-pada-saṃsaktasyāpi-śabdasyānyathā<BR>
pratyāyakatvena darśitatvāt | saha-pada-sāpekṣatvena kaṣṭatvāt | upapada-<BR>
vibhakteḥ kāraka-vibhaktir balīyasī iti nyāyāt | sādhakatamasyānyasya<BR>
kalpanīyatvāc ca | <BR>
<BR>
te sarve strītvam āpannāḥ samudbhūtāś ca gokule |<BR>
hariṃ samprāpya kāmena tato muktā bhavārṇavāt ||<BR>
<BR>
iti pādmottara-khaṇḍa-śravaṇād etāḥ khalu tadāpi na siddha-dehā iti<BR>
paryavasīyate | tataś ca tasya dehasya patyuś ca tyāgena śrī-kṛṣṇa-prāptau<BR>
parakīyātvānupapattiḥ | kim uta māyā-mātreṇa parakīyātvena<BR>
pratīyamānānāṃ nitya-preyasīnām | evam eva ca svayaṃ bhagavatāpi darśitaṃ<BR>
- yā mayā krīḍatā rātryāṃ [BhP 10.47.30] ity ādinā | kintu jāra-padam etādṛg<BR>
aślīlam | yat khalu jāratayā bhajantībhir api na jāraṃ prativacana-<BR>
viṣayīkriyate | kintu ramaṇādi-padam eveti tad abhidheyaṃ katham iva<BR>
phalāya kalpate | <BR>
tad evaṃ jāram iti brahmety-ādy anūdya-vargāntaḥ-pāty eva | kintu<BR>
bhramamayatvān ninditatvāc ca jāratvasya heyatvam | ramaṇam iti tu<BR>
vidheyam iti yad uktam | tat khalu prakaṭa-līlāyāṃ pūrvasya spaṣṭatayā<BR>
varṇitatvena śrotari prasiddhatvād uttarasya tadvad avarṇitatvenāpi<BR>
prasiddhatvād api sidhyati | prasiddhatvāprasiddhatve eva tayoḥ pravṛtti-hetuḥ<BR>
brāhmaṇyo'yaṃ paṇḍitaḥ itivat | na ca anuvādam anuktvā tu na vidheyam<BR>
udīrayet iti sarvatropalabhyate | yasya parṇamayī juhur bhavati ity atra<BR>
vaiparītya-darśanāt, aprāpte hi śāstram arthavat iti nyāyena ca dadhnā juhoti<BR>
ity ādivad aprāpte ramaṇatva eva tātparyam | na ca pūrva-pūrva-prasiddhe<BR>
brahmatvādi-jāratva-paryante anadhigatārtha-gantṛ-pramāṇam iti ca<BR>
vṛddhāḥ | <BR>
<BR>
kiṃ ca jāratvasya vāstavatve'ślīlatā durnivārā | avāstavatve vyabhicāritvam<BR>
eveti | sarvathā tad-vidheyaṃ na bhavaty eva vety alam ativistareṇa | atra<BR>
brahmety evokte bhagavantaṃ, śruta-nirviśeṣa-brahma-vādasya kasyacit<BR>
sandeha-viṣayo bhavatīti paramam ity uktam | paramam ity ukte śrī-kṛṣṇa-<BR>
rūpatvaṃ na pratīyate iti mām ity uktam | mām ity evokte brahmatvaṃ<BR>
paramatvaṃ ca pramāṇāntara-sāpekṣaṃ bhavatīti tat tad ucyate | tathā jāram<BR>
ity evokte paryavasitaṃ na sidhyatiīti ramaṇam ity uktam | ramaṇam ity evokte<BR>
pūrva-pratītatvād ramaṇa-padenāpi kathañcij jāratvam eva lakṣyeteti tan-<BR>
nirāsārthaṃ jāram iti cānūdyate | paramābhīṣṭatvād api ramaṇatvasyaiva<BR>
vidheyatvaṃ, na tu jāratvasya | [end Vṛ. reading.]<BR>
<BR>
tathāpi sarvatra paryavasāna-nirupadraveṣṭa-prāptir eva khalu siddhānta-<BR>
rasa-śāstrayoḥ sammatīḥ | prācīnair ādhunikaiś ca laukikālaukia-varṇakaiḥ<BR>
kavibhis tathaivopākhyāyate | śrīmad-asmad-upajīvya-caraṇair api lalita-<BR>
mādhave-pūrṇa-manoratha-nāmany aṅke tathaiva samārpitam tad evojjvala-<BR>
nīlamaṇau pramāṇīkṛtya sarva-rasa-pūrakaḥ samṛddhimayaḥ sambhoga<BR>
udāhṛtaḥ | śrī-bhagavatā ca yat tv ahaṃ bhavatīnāṃ vai [BhP 10.47.34] ity<BR>
ādinā, yā mayā krīḍatā rātryām [BhP 10.47.37] ity ādy-antena<BR>
tathaivābhipretam | jāra-bhāva-mayaḥ saṅgamaś ca sadaiva sopadravas<BR>
tasmād asau paryavasāna-puruṣārthatve tat-tac-chāstra- (page 100) -sammato<BR>
na syāt | tathā para-koṭi-saṅkhyānāṃ nija-padābja-dalaiḥ [BhP 10.35.16] ity-<BR>
ādi-yugale, kuja-gatiṃ gamitā na vidāmaḥ kaśmalena kavaraṃ vasanaṃ vā<BR>
[BhP 10.35.17] iti cetyādi-rītīnām udbhaṭa-mahā-bhāvānāṃ tāsāṃ vraje<BR>
bhāva-saṃgopanaṃ pūrvam api duṣkaram āsīt | <BR>
<BR>
mahā-virahe tu jāte nivārayāmaḥ samupetya mādhavaṃ kiṃ no'kariṣyan kula-<BR>
vṛddha-bāndhavāḥ [BhP 10.39.28] iti, visṛjya lajjāṃ ruruduḥ sma susvaraṃ<BR>
govinda dāmodara mādhaveti [BhP 10.39.31] ceti, tā man-manaskā mat-prāṇā<BR>
mad-arthe tyakta-daihikāḥ [BhP 10.46.4] iti, kṛṣṇa-dūte vrajāyāte uddhave<BR>
tyakta-laukikāḥ [BhP 10.47.9] iti, gata-hriyaḥ [BhP 10.47.10] iti, kācin<BR>
madhukaraṃ dṛṣṭvā [BhP 10.47.11] iti, yā dustyajaṃ svajanam ārya-pathaṃ ca<BR>
hitvā [BhP 10.47.61] iti, gopyo hasantyaḥ papracchū rāma-darśanādṛtāḥ [BhP<BR>
10.65.9] iti, <BR>
<BR>
mātaraṃ pitaraṃ bhrātṝn patīn putrān svasṝn api |<BR>
yad-arthe jahima dāśārha dustyajān sva-janān prabho || [BhP 10.65.11] iti ca<BR>
śrūyate |<BR>
<BR>
atra nivārayāma ity ādikaṃ yathā saṅk pte tathaiva visṛjya lajjām ity<BR>
ādinācaritam | tāsāṃ lajjā-tyāgaḥ khalu bhāva-vyaktyaiva syāt, sarveṣāṃ<BR>
goikula-vāsināṃ rodanādi-sāmyāt | tatas tad-vyakti-pūrvaika-rodana-dvāreṇa<BR>
tābhir nivāraṇam api yogyam iti | <BR>
<BR>
evaṃ tyakta-laukikā ity-ādiṣu ca suṣṭhv eva bhāva-vyaktir gamyate | kiṃ<BR>
bahunā, mātaram ity ādau mātrādīn jahima ity uktaṃ na tu pūrva-rāgavat<BR>
pati-sutānvaya-bhrātṛ-bāndhavān ativilaṅghya [BhP 10.31.16] ity mātram<BR>
uktam | gopyo hasantya iti tūnmāda-lakṣaṇam | tadānīṃ hāsāyogyatvāt,<BR>
yathaiva kācin madhukaraṃ dṛṣṭvā ity ādāv unmāda eva dṛśyate | <BR>
<BR>
tad evaṃ tadānīṃ tu durdhara-mahā-bhāvenonmatta-ceṣṭānāṃ nirapatrapa-<BR>
vyañjita-bhāvānāṃ tyakta-mātrādīnāṃ tāsām asaṅkhyānāṃ bhāvasya<BR>
saṃgopanaṃ nopapadyata eva | kintu jñāto'py asau mahā-viraha-pīḍayā sa-<BR>
vaira-jñāta iva āsīt | anantaraṃ tv anusandadha eva | sa tu bhāva-<BR>
saṅgopanayaiva kāla-katipayaṃ svasya rasatām āvahati | vyaktatve tu svasya<BR>
pareṣām api sarvatra vastuto dharma-mayatva-pratītau jātāyām eveti rasa-<BR>
vidāṃ matam | adharma-mayatva-pratīta tv aślīlatayā vyāhanyata eva rasaḥ |<BR>
adharma-mayatvaṃ ca dvidhāṃ parakīyātvena para-sparśena ca | tasmād<BR>
yathaiśvarya-jñāna-mayyāṃ śrī-parīkṣit-sabhāyām aiśvarya-jñāna-rītyaiva<BR>
tat parihṛtya rasāvahatvaṃ samāhitam | tathā lokaval-līlā-kaivalyāvalambane<BR>
prema-mayyāṃ śrī-gokula-sabhāyāṃ loka-rītyaiva samādheyam | tathā hi - <BR>
<BR>
nāsūyan khalu kṛṣṇāya mohitās tasya māyayā |<BR>
manyamānāḥ sva-pārśva-sthān svān svān dārān vrajaukasaḥ | [BhP 10.33.37] <BR>
<BR>
iti yat śrūyate (page 101) tac cātrāpy avaśyam eva saṅgamanīyam tasyāpy<BR>
asamarthaḥ | tasya māyayā mohitāḥ santo nāsūyan tasya sva-nitya-preyasī-<BR>
svīkāra-lakṣaṇe katham asāv asmad-dhāmārtha-suhṛta-priyātma-tanaya-<BR>
prāṇāśaya-jīvātutamaḥ para-dāra-svīkārāmaṅgalam aṅgīkarotīti<BR>
doṣāropaṃ nākurvann ity arthaḥ | māyā-mohitatvam evāha manyeti | svarūpa-<BR>
siddhānāṃ bhagavad-dārāṇām apara-kartṛka-balātkāra-parihārārthaṃ tat-<BR>
tad-ākāratayā māyā-kalpitā ye sve sve dārās tān sva-pārśva-sthān<BR>
manyamānāḥ svamatyā niścinvānā ity arthaḥ | <BR>
<BR>
tad evaṃ antar-gṛha-gatāḥ kāścit [BhP 10.29.9] ity atroktānām api<BR>
samādhānaṃ jñeyam | parama-samarthāyās tasyāḥ māyāyā nija-prabhu-<BR>
preyasīnāṃ tad-ekānurāga-svabhāvānāṃ maryādā-rakṣaṇārthaṃ pariṇayam<BR>
ārabhya sadaiva sāvadhānatāyāḥ yogyatvāt tad-dinam upalakṣaṇam eveti |<BR>
<BR>
[Vṛ. adds] śrūyate ca kūrma-purāṇe dvātriṃśādhyāyasyānte pati-<BR>
vratāmātrasya parāt paribhavo na sambhavatīti kaimutyena śrī-sītā-devy-<BR>
udāhṛtā - <BR>
<BR>
pati-vratādharma-parā rudrāṇy eva na saṃśayaḥ | <BR>
nāsyāṃ parābhāvaṃ kartuṃ śaknotīha janaḥ kvacit ||<BR>
yathā rāmasya subhagā sītā trailoka-viśrutā |<BR>
patnī dāśarather devī vijigye rākṣaseśvaram ||<BR>
rāmasya bhāryāṃ vimalāṃ rāvaṇo rākṣaseśvaraḥ |<BR>
sītāṃ viśāla-nayanāṃ cakame kāla-coditaḥ ||<BR>
gṛhītvā māyayā veśaṃ carantīṃ vijane vane |<BR>
samāhartuṃ matiṃ cakre tāpasaḥ kila bhāvinīm ||<BR>
vijñāyā sā ca tad-bhāvaṃ smṛtvā dāśarathiṃ patim |<BR>
jagāma śaraṇaṃ vahnim āvasathyaṃ śuci-smitā ||<BR>
upatasthe mahā-yogaṃ sarva-pāpa-vināśanam |<BR>
kṛtāñjalī rāma-patnī sākṣāt patim ivācyutam ||<BR>
namasyāmi mahāyogaṃ kṛtāntaṃ gahanaṃ param |<BR>
dāhakaṃ sarva-bhūtānām īśānaṃ kāla-rūpiṇam || ity ādi |<BR>
<BR>
iti vahniṃ pūjya japtvā rāma-patnī yaśasvinī |<BR>
dhyāyantī manasā tasthau rāmam unmīlitekṣaṇā ||<BR>
athāvavasthyād bhagavān havya-vāho maheśvaraḥ |<BR>
āvirāsīt sudīptātmā tejasaiva dahann iva |<BR>
sṛṣṭvā māyāmayīṃ sītāṃ sa rāvaṇa-vadhecchayā ||<BR>
sītām ādāya dharmiṣṭhāṃ pāvako'ntaradhīyata | <BR>
tāṃ dṛṣṭvā tādṛśīṃ sītāṃ rāvaṇo rākṣaseśvaraḥ |<BR>
samādāya yayau laṅkāṃ sāgarāntara-saṃshtitām |<BR>
kṛtvā ca rāvaṇa-vadhaṃ rāmo lakṣaṇa-saṃyutaḥ |<BR>
samādāyābhavat sītāṃ śaṅkākulita-mānasaḥ |<BR>
sā pratyayāya bhūtānāṃ sītā māyāmayī punaḥ |<BR>
viveśa pāvakaṃ dīptaṃ dadāha jvalano'pi tām |<BR>
dagdhvā māyāmayīṃ sītāṃ bhagavān ugra-dīdhitiḥ |<BR>
rāmāyādarśayat sītāṃ pāvako'bhūt sura-priyaḥ |<BR>
pragṛhya bhartuś caraṇau karābhyāṃ sā sumadhyamā |<BR>
cakāra praṇatiṃ bhūmau rāmāya janakātmajā || <BR>
dṛṣṭvā hṛṣṭa-manā rāmo vismayākula-locanaḥ |<BR>
nanāma vahniṃ śirasā toṣayāmāsa rāghavaḥ ||<BR>
uvāca vahne bhagavan kim eṣā vara-varṇinī |<BR>
dagdhvā bhagavatā pūrvaṃ dṛṣṭyā mat-pārśvam āgatā ||<BR>
tam āha devo lokānāṃ dāhako havya-vāhanaḥ |<BR>
yathā vṛttaṃ dāśarathiṃ bhūtānām eva sannidhau || [KūrmaP 32.513-530] ity<BR>
ādi |<BR>
<BR>
evam agni-purāṇam api dṛśyam | tad evam api yat tu vālmīkinā nedaṃ<BR>
spaṣṭīkṛtaṃ tat khalu karuṇa-rasa-poṣaārtham eveti gamyate | seyaṃ ca tasya<BR>
paripāṭī kvacid anyenāpy upajīvyate iti jñeyaṃ | <BR>
<BR>
tad evaṃ pativratā-mātrāṇāṃ viśeṣataḥ śrī-bhagavat-preyasyā prabhāve sati -<BR>
<BR>
<BR>
ya etasmin mahā-bhāge prītiṃ kurvanti mānavāḥ |<BR>
nārayo 'bhibhavanty etān viṣṇu-pakṣān ivāsurāḥ || [BhP 10.26.21] <BR>
<BR>
iti sāmānya-viṣaye garga-vacane ca sati tādṛśīnāṃ bhrame'pi taṃ nitya-kāntaṃ<BR>
parityajantīnāṃ nityaṃ tat-kāntaṃ paricarantī māyā śrī-rāmāvasathyāgnivad<BR>
api kiṃ rakṣāṃ na kurvīta kintu takīya līlā-nāṭya-rakṣārthaṃ [Vṛ addition<BR>
ends here.]<BR>
<BR>
tad evaṃ ca tat-patiṃ-manyādiṣv eva vivāhādi-śayanādi-samayeṣv eva ca<BR>
svarūpa-siddhā āvavrire | anyeṣu cānyadā ca kalpitā eveti gamyate | tāvad eva<BR>
ca yuktaṃ tāsu maryādā-rakṣaṇotkaṇṭhā-vardhanaika-prayojanatvāt tasyāḥ |<BR>
(page 102)<BR>
<BR>
yathaiva hi tava sutaḥ sati yadādhara-bimbe datta-veṇuḥ [BhP 10.35.14] ity<BR>
ādau, śuśrūṣantyaḥ patīn kāścit [BhP 10.29.7] ity ādau, tā vāryamāṇāḥ<BR>
patibhiḥ [BhP 10.29.8] ity ādau ca svarūpa-siddhānām eva darśanaṃ tatra<BR>
tatrāvagatam | evam anyatrāpy avagamyam | tāsām anya-kṛta-<BR>
dhvaṃsābhāvasya kāraṇaṃ prabhāvaś ca sambhāvyate -<BR>
<BR>
ya etasmin mahā-bhāgāḥ <BR>
prītiṃ kurvanti mānavāḥ |<BR>
nārayo 'bhibhavanty etān <BR>
viṣṇu-pakṣān ivāsurāḥ || [BhP 10.8.18] iti kaimutya-prāpteḥ | <BR>
<BR>
atha tāsām apatya-śravaṇaṃ ca yātṛ-māninī-prabhṛtīnām apatye tad-<BR>
vyavahārāt | <BR>
<BR>
[Vṛ. omits between yathaiva hi and -prabhṛtīnām apatye tad-vyavahārāt: atha<BR>
tāsām apatya-śravaṇaṃ ca yātṛ-māninī-prabhṛtīn āpatyeṣu tad-vyavahārāt |<BR>
sāmba-lakṣaṇā prayānayane śrī-baladevam uddiśya sa-sutaḥ sa-snuṣaḥ<BR>
prāyāt suhṛdbhir abhinanditaḥ itivat | End Vṛ. reading.]<BR>
<BR>
svāpatyatve sati vibhāva-vaiguṇyena rasābhāsatvam āpadyeta | tataś ca bhajate<BR>
tādṛśīḥ krīḍā yāḥ śrutvā tāt-paro bhavet [BhP 10.33.36] iti, siṣeva ity ādau<BR>
sarvāḥ śarat-kāvya-kathā-rasāśrayā [BhP 10.33.26] iti ca virudhyate | para-<BR>
putratva-pratipādanāyaiva hi pāyayantyaḥ śiśūn paya ity evoktaṃ na tu sutān<BR>
stanam iti | ataeva mātaraḥ pitaraḥ putrā bhrātaraḥ patayaś ca vaḥ [BhP<BR>
10.29.20] iti parihāsatvenaiva śrī-bhagavad-vākyaṃ rasāya sampadyate |<BR>
vāstavatvena tu vairasyāyaiva syāt, tāsām aṅgīkariṣyamāṇatvāt | kvacit<BR>
tābhir eva teṣu yat pati-śabdaḥ prayuktas tad-bahir-loka-vyavahārata eva<BR>
nāntar-dṛṣṭitaḥ yat-paty-apatya-suhṛdām anuvṛttir aṅga [BhP 10.29.32] ity<BR>
ādinā tad-aṅgīkārāt | mām eva dayitaṃ śreṣṭham ātmānaṃ manasā gatāḥ<BR>
[BhP 10.46.4] iti bhagavatā tāsām antaḥ-karaṇa-prakāśanāt |<BR>
<BR>
[Vṛ. adds: paraṃ saukhyaṃ hi nairāśyaṃ svairiṇy apy āha piṅgalā [BhP 10.47.47]<BR>
ity ādinā tābhiḥ sveṣāṃ tad-eka-niṣṭhatā-vyañjanāt | End Vṛ. reading.]<BR>
<BR>
gopyaḥ kim ācarayad ayam ity ādau dāmodarādhara-sudhām api gopikānāṃ<BR>
bhuṅkte svayam [BhP 10.21.9] ity anena api bata madhu-puryām ārya-<BR>
putro'dhunāste [BhP 10.47.21] ity anena tābhiḥ svayam ukteś ca | tata etad<BR>
uktaṃ bhavati rāsa-pañcādhyāyyāṃ nāsūyan khalu kṛṣṇāya [BhP 10.33.37] ity<BR>
ukta-diśā, sa vo hi svāmī [GTU 2.22] ity tāḥ prati tāpanī-sthita-durvāsaso<BR>
vākyavat | kṛṣṇa-vadhva ity-ukta-rītyā ca yāḥ khalu yogamāyām upāśritya<BR>
iti śravaṇāt tat-tad-artha-bhagavan-niyukta-yogamāyā-kalpitākalpitatayā<BR>
yogamāyaika-viditāḥ svataḥ parataś ca pracchanna-dvividhāyamānā āsan, tās<BR>
tu paścād yogamāyayaiva devyā prāpañcitābhyāṃ maryādotkalitābhyāṃ sva-<BR>
pālitasya rasa-poṣataroḥ paryavasāna-nirupadrava-mahā-sukha-prāpti-rūpāya<BR>
phalāya muny-ākāśādi-vāṇy-ādikaṃ dvārī-kṛtya vā svayam eva<BR>
prakaṭībhūya eva vā śrī-gokula-vāsinaḥ prati tathaiva vyaktī-kṛtāḥ,<BR>
svarūpeṇa mām eva ramaṇaṃ prāptāḥ, nāsūyan khalu kṛṣṇāya ity ādy-<BR>
uktāsūyā-parihārasya samyaktvāya tat-kalpitās tu sva-sva-patim ity eva śrī-<BR>
bhagavantam | dṛśyate ca saṃjñā-chāyādivat kalpanāyā vyaktatvam eva<BR>
pariṇāmaḥ sarvatra | tad ittham eva mātā-pitr-ādīnām abhīṣṭaṃ sidhyati ||<BR>
<BR>
[Vṛ. adds here: tasminn eva teṣāṃ vātsalyasya viśrānteḥ | na ca dāmpatye<BR>
prakaṭe -<BR>
<BR>
bahu vāryate yataḥ khalu yatra pracchanna-kāmukatvaṃ ca |<BR>
yā ca mitho durlabhatā sā paramā manmathasya ratiḥ || [UN 1.20]<BR>
<BR>
iti bharatānusṛta-nivāraṇādy-abhāvād-rasa-niṣpattir na syād iti vācyam |<BR>
tasya nivāraṇaṃ khalu na bhaya-dānena bhavet sarvātiśāyi-sāmarthyāt, kintu<BR>
lajjā-dānenaiva | lajjā tu kulīna-kumārāṇāṃ sva-strī-gata-rahasya-vihāra-<BR>
viśeṣasya pareṇānumitāv api jāyate, kim uta -<BR>
<BR>
yatra hrīḥ śrīḥ sthitā tatra yatra śrīs tatra sannatiḥ |<BR>
sannatir hrīs tathā śrīś ca nityaṃ kṛṣṇe mahātmani || [HV 2.101.73 (96.72)]<BR>
<BR>
iti harivaṃśādy-uktānusāreṇa parama-lajjādi-guṇa-nidhānasya vraje nava-<BR>
vayaḥ śrīlatām evābhivyañjatas tasya siddhe ca lajjālutve svayam eva<BR>
nivāraṇādi-trayaṃ sidhyati | kintu lajjā dvividhā saṅgopya nyāyya-karmaṇi<BR>
saṅkoca-mātra-karī, anyāyya-karmaṇi nyakkāra-karī ca | atra<BR>
pūrvāvyājāntarācchannā nātivirodhinī uttarā yaśaḥ priyeṇa tena kṛtte'pi<BR>
vyāje tasyānumitiś ced dviguṇībhūya virodhinī | <BR>
<BR>
tad evaṃ sati gopa-nārībhir aniśaṃ krīḍayāmāsa keśavaḥ [PadmaP 6.252.26]<BR>
śrutāniśa-krīḍā pāradārye sarvathā na sambhavati, sva-dāratve tu tāsām<BR>
asaṅkhyānāṃ sva-svarūpa-paty-aprāptā jāta-parama-duḥkhānāṃ gurubhir api<BR>
sammataḥ sāntvanādi-rūpo ya āvaśyaka-dharmas tad-vidha-vyājena<BR>
sambhavati | yac ca <BR>
<BR>
ramya-keli-sukhenaiva gopa-veśa-dharaḥ prabhuḥ | <BR>
bahu-prema-rasenātra māsa-dvayam uvāsa ha || <BR>
<BR>
ity etat-padyam tad-anantaraṃ ca sarveṣāṃ manoramatvaṃ bahu-prema-rasa-<BR>
pradatvaṃ ca ittham eva saṅgacchate iti | na ca gopa-nārībhir iti para-dāratvaṃ<BR>
śabda-labdham | devahutyāṃ sā tvaṃ brahman nṛpa-vadhūr iti kardamaṃ prati<BR>
bhagavad-vākyāj jāty-apekṣayāpi sambhavāt | <BR>
<BR>
na ca nivāraṇādibhir aupapatyam eva bharata-mataṃ ratnāvalī-nāṭikāyāṃ<BR>
yayāti-caritādivad dāmpatye'pi sambhavāt | neṣṭā yad aṅgini rase kavibhir<BR>
paroḍhā [UN 5.3] iti virodhāt | <BR>
<BR>
tad evaṃ gūḍhatayā māyayā praṇītānāṃ ramaṇatayā tasya prāptau mat-kāmā<BR>
ramaṇam iti padyaṃ yojitam | nanda-gopa-sutaṃ devi patiṃ me kuru te namaḥ<BR>
iti kṛta-japānāṃ kumārītvena prasiddhānāṃ parāsām api saṅkalpa-siddhir<BR>
eva śrī-bhagavatā kṛtā | tatraiva hi svayam aṅgīkṛtam yātābalā vrajaṃ<BR>
siddhāḥ iti | tad etat-pakṣe'pi pūrvavad eva gupta-patitvāj jāram iva jāram iti<BR>
saṅgamanīyam | tasmāc ca śrī-gopālottara-tāpanyāṃ tāḥ prati durvāsasā yad<BR>
uktaṃ tad eva nigamanīyam janma-jarābhyāṃ bhinnaṃ sthāṇur ayam ity ādau<BR>
sa vo hi svāmī bhavati iti | [end Vṛ. addition.]<BR>
<BR>
|| 11.12 || śrī-bhagavān uddhavam || 175-177 ||<BR>
<BR>
(page 103)<BR>
[178]<BR>
<BR>
pūrvokta evāprakaṭa-līlā-praveśa-prakaṭa-līlāviṣkāra-rūpo'rthas tad-<BR>
anantara-praśnottarābhyām apy abhipreto'sti | praśnas tāvat śrī-uddhava<BR>
uvāca -<BR>
<BR>
saṃśayaḥ śṛṇvato vācaṃ tava yogeśvareśvara |<BR>
na nivartata ātma-stho yena bhrāmyati me manaḥ || [BhP 11.12.16]<BR>
<BR>
tava vācaṃ śṛṇvato'vadhārayato'pi mamātmasthaḥ saṃśayo mayoditeṣv avahita<BR>
ity ādikādhyāya-traya-gata-mahā-vākyārtha-paryālocanāsāmarthyaṃ na<BR>
nivartate | kutaḥ ? yena yata eva rāmeṇa sārdhaṃ mathurāṃ praṇīte [BhP<BR>
11.12.10] ity ādi lakṣaṇāt tava vākyān mama mano bhrāmyati | hanta tāsām<BR>
anena saṅgamaḥ kutra kathaṃ vidyate iti cintayā na svasthaṃ vartate ity<BR>
arthaḥ | <BR>
<BR>
[179]<BR>
<BR>
tathottaraṃ tatra tasya saṃśayam apanetuṃ dvābhyāṃ tāvat tac-cittaṃ svasthayan<BR>
śrī-bhagavān uvāca --<BR>
<BR>
sa eṣa jīvo vivara-prasūtiḥ<BR>
prāṇena ghoṣeṇa guhāṃ praviṣṭaḥ |<BR>
mano-mayaṃ sūkṣmam upetya rūpaṃ <BR>
mātrā svaro varṇa iti sthaviṣṭhaḥ || [BhP 11.12.17]<BR>
<BR>
sa eva mal-lakṣaṇo jīvo jagato jīvana-hetuḥ viśeṣato vrajasya jīvana-hetur vā<BR>
parameśvaraḥ prāṇena mat-prāṇa-tulyena ghoṣeṇa vrajena saha vivara-<BR>
prasūtir vivarād aprakaṭa-līlātaḥ prasūtiḥ prakaṭa-līlāyām abhivyaktir yasya<BR>
tathābhūtaḥ san punar guhām aprakaṭa-līlām eva praviṣṭaḥ | (page 104)<BR>
kīdṛśaḥ san ? kiṃ kṛtvā ? mātrā mama cakṣur-ādīni svaro bhāṣā-gānādi-<BR>
varṇo rūpam iti itthaṃ sthaviṣṭaḥ sva-parijanānāṃ prakaṭa eva san anyeṣāṃ<BR>
sūkṣmam adṛśyaṃ bahiraṅga-bhaktānāṃ ca manomayaṃ kathañcin manasy eva<BR>
gamyaṃ yad-rūpaṃ prakāśas tad upetya | <BR>
<BR>
[180]<BR>
<BR>
prakaṭa-līlāviṣkāraṃ ca sa-dṛṣṭāntaṃ spaṣṭayati -<BR>
<BR>
yathānalaḥ khe 'nila-bandhur uṣmā<BR>
balena dāruṇy adhimathyamānaḥ |<BR>
aṇuḥ prajāto haviṣā samedhate<BR>
tathaiva me vyaktir iyaṃ hi vāṇī || [BhP 11.12.18]<BR>
<BR>
dṛṣṭānto'yaṃ garbhādi-krameṇāvirbhāva-mātrāṃśe | tṛtīye'pi tad uktaṃ<BR>
śrīmad-uddhavenaiva - ajo'pi jāto bhagavān yathāgniḥ [BhP 3.2.15] iti |<BR>
vyaktir āvirbhāvaḥ | hi yasmād iyaṃ svarahasyaika-vijñasya mamaiva vāṇī,<BR>
nātrāsambhāvanā vidheyety arthaḥ | tataś cānantaraṃ vakṣyamāṇa evaṃ gadir<BR>
[BhP 11.12.19] ity ādi granthas tu saṃśayāpattodane vyākhyeyaḥ | evaṃ<BR>
pūrvokta-vākyasyaivārtha-bhedena gadir laukika-bhāṣaṇam iti jñeyam |<BR>
tasyāpy utpattir jñeyety arthaḥ | sa ca sa-tātparyako'rtha-bhedaṣ ṭīkāyām eva<BR>
dṛśyate iti ||<BR>
<BR>
|| 11.12 || śrī-śukaḥ || 179-180 ||<BR>
<BR>
[181]<BR>
<BR>
tad evaṃ śrīmad-bhāgavate punar vrajāgamanādi-rūpo'yam artho bahudhā<BR>
labdho'pi pādmottara-khaṇḍavad yan na spaṣṭatayā varṇitas tat khalu<BR>
nijeṣṭa-devatvasya bahirmukhān pratyācchādanecchayā antarmukhān<BR>
pratyutkaṇṭhā-vardhanecchayeti gamyate | ataevoktam - parokṣa-vādā ṛṣayaḥ<BR>
parokṣaṃ ca mama priyam [BhP 11.21.35] iti | yad etat tu mayā kṣudreṇa<BR>
taralāyitaṃ kṣamatāṃ tat kṣamā-śīlaḥ śrīmān gokula-vallabhaḥ |<BR>
<BR>
tad etat śrīla-vṛndāvane līlā-dvayasya milanaṃ sāvasaram eva prastutam |<BR>
dvārakāyāṃ tu prasiddham eva | tatra mauṣalādi-līlā māyiky eveti pūrvam<BR>
eva darśitam | vastutas tu dvārakāyām eva sa-parikarasya śrī-bhagavato<BR>
nigūḍhatayā sthitir yādavānāṃ ca nitya-parikaratvāt tat-tyāgena svayaṃ<BR>
bhagavata evāntardhāne tair atikṣobheṇonmatta-ceṣṭair upamarditā pṛthivy<BR>
eva naśyed iti prathamaṃ teṣām antardhāpanam | ataevoktam - <BR>
<BR>
bhū-bhāra-rāja-pṛtanā yadubhir nirasya<BR>
guptaiḥ sva-bāhubhir acintayad aprameyaḥ |<BR>
manye 'vaner nanu gato 'py agataṃ hi bhāraṃ<BR>
yad yādavaṃ kulam aho aviṣahyam āste || [BhP 11.1.3] iti |<BR>
<BR>
atra teṣām adhārmikatayā tu pṛthivī-bhāratvaṃ na mantavyam | <BR>
<BR>
brahmaṇyānāṃ vadānyānāṃ nityaṃ vṛddhopasevinām |<BR>
vipra-śāpaḥ katham abhūd vṛṣṇīnāṃ kṛṣṇa-cetasām || [BhP 11.1.8] ity ādau <BR>
<BR>
śayyāsanāṭanālāpa- <BR>
krīḍā-snānādi-karmasu |<BR>
na viduḥ santam ātmānaṃ <BR>
vṛṣṇayaḥ kṛṣṇa-cetasaḥ || [BhP 10.90.46] ity ādau ca parama-sādhutva-<BR>
prasiddheḥ | <BR>
<BR>
pṛthvī-bhāraś ca vyakti-bāhulya-mātreṇa neṣyate | parvata-samudrādīnām<BR>
anantānāṃ vidyamānatvāt | tathā na vastavyam [BhP 11.7.5] ity ādi bhagavad-<BR>
vākyasya tātparyam idam | māyayāpi yadūnāṃ tādṛśatva-darśanaṃ<BR>
mamānanda-vaibhava-dhāmni madīya-jana-sukhada-mad-vilāsaika-nidhau<BR>
dvārakāyāṃ nocitaṃ, prabhāse tu tat-tad-yogād ucitam iti | <BR>
<BR>
atha ca jijīviṣubhiḥ [BhP 11.6.34] ity uktvā vṛjināni tariṣyāmaḥ [BhP 11.6.38]<BR>
iti coktvā vastutas tu teṣāṃ tādṛśatvaṃ na bhaviṣyatīty evoktam | (page 105)<BR>
tatra cāsmābhiḥ iti vayam iti coktvā svenaikya-sūcanayā svātmavad<BR>
anyathābhāvatvam eka-gatitvaṃ vyañjitam iti | <BR>
<BR>
tad evaṃ sthite taiḥ sākaṃ śrī-bhagavato dvārakāyām eva nityāṃ sthitim āha -<BR>
-<BR>
<BR>
dvārakāṃ hariṇā tyaktāṃ samudro 'plāvayat kṣaṇāt |<BR>
varjayitvā mahārāja śrīmad-bhagavad-ālayam ||<BR>
nityaṃ sannihitas tatra bhagavān madhusūdanaḥ |<BR>
smṛtyāśeṣāśubha-haraṃ sarva-maṅgala-maṅgalam || [BhP 11.31.23-24]<BR>
<BR>
loka-dṛṣṭyaiva hariṇā tyaktām atyaktām iti vā, nityaṃ sannihita iti<BR>
vakṣyamāṇatvāt | tataś cobhayathāpy āplāvanaṃ parito jalena parikhāvad<BR>
āvaraṇaṃ taj-jala-majjanaṃ ca samudreṇaiva śrī-bhagavad-ājñayā tyakta-<BR>
bhūmi-lakṣaṇasya hastināpura-prasthāpita-bahirjana-gṛhādy-adhiṣṭhāna-<BR>
bahir-āvaraṇasyaiva | tathā racanaṃ viśva-karmaṇā tasyaiva prakaṭa-līlāyāḥ<BR>
prāpañcika-miśratvāt | ataḥ sudharmādīnāṃ svargād āgamanaṃ ca yujyate |<BR>
aprakaṭa-līlāyāṃ tato'pi divyataraṃ sabhāntarādikam api syāt | śrīmān<BR>
yādavādi-gṛha-vṛnda-lakṣaṇa-śobhopaśobhāvān yo bhagavad-ālayas taṃ<BR>
varjayitvā | tad evam adyāpi samudra-madhye kadācid asau dūrataḥ kiñcid<BR>
dṛśyate iti tatratyānāṃ mahatī prasiddhiḥ | atra mahārājeti sambodhanaṃ<BR>
dṛṣṭānta-garbham | yad vā mahānto rājāno yādava-lakṣaṇā yatra<BR>
tathābhūtaṃ tad-ālayaṃ śrī-kṛṣṇa-nitya-dhāma-rūpaṃ dvārakā-puram | na<BR>
kevalaṃ pura-mātrāstitvaṃ tatra ca śrīmati bhagavad-ālaye madhusūdanaḥ<BR>
śrī-kṛṣṇo nityam eva sannihitaḥ | arthāt tatratyānāṃ kiṃ vā na tatra<BR>
sannihitaḥ | bhagavān yādavādi-lakṣaṇākhila-nijaiśvaryavān eva | <BR>
<BR>
tad-ālayam eva viśinaṣṭi smṛtyeti | sākṣād adhunā vyakta-tad-<BR>
darśanābhāvāt smṛtyety uktam | yaḥ svayam evambhūtas tasya tv anyathā<BR>
sambhāvitatvam api nāstīti | evam eva viṣṇu-purāṇe -<BR>
<BR>
plāvayāmāsa tāṃ śūnyāṃ dvārakāṃ ca mahodadhiḥ |<BR>
nityaṃ sannihitas tatra bhagavān keśavo yataḥ ||<BR>
tad atīva mahā-puṇyaṃ sarva-pāpa-praṇāśanam |<BR>
viṣṇu-krīḍānvitaṃ sthānaṃ dṛṣṭvā pāpāt pramucyate || [ViP 5.38.9-10] iti |<BR>
<BR>
[Vṛ. adds here: tathaiva śrī-hari-vaṃśe yādavān pratīndra-preṣitasya<BR>
nāradasya vākyam -<BR>
<BR>
kṛṣṇo bhogavatīṃ ramyām ṛṣi-kāntāṃ mahā-yaśāḥ |<BR>
dvārakām ātmasāt kṛtvā samudraṃ gamayiṣyati || [HV 2.102.32]<BR>
<BR>
ity atra ātmasāt kṛtvā iti na tu tyaktveti | Vṛ. addition ends.]<BR>
<BR>
|| 11.31 || śrī-śukaḥ || 181 ||<BR>
<BR>
[182]<BR>
<BR>
tad evam aprakaṭa-prakaṭa-līlayoḥ samanvayo darśitaḥ | ete eva pādmottara-<BR>
khaṇḍe bhoga-līlā-śabdābhyām ucyete - bhoge nitya-sthitis tasya līlāṃ<BR>
saṃharate kadā [BhP 6.226.9] ity ādinā | yāṃ kadācit saṃharate sā līlety<BR>
arthaḥ | tatra prakaṭa-līlā-gata-bhāvasya viraha-saṃyogādi-līlā-vaicitrī-bhara-<BR>
vāhitvena balavattaratvāt ubhaya-līlaikī-bhāvānantaram api tanmayas teṣām<BR>
abhimāno'nuvartate eva | tatraiśvarya-jñāna-saṃvalita-bhāvānāṃ śrī-<BR>
yādavānāṃ sa tāvan nūnam evaṃ sambhavati | aho sarva-daivānya-jīvātūnām<BR>
asmākam īśitā śrī-kṛṣṇākhyo bhagavān ayaṃ nānā-līlāmṛta-nirjharaiḥ<BR>
sāndrānanda-camatkāram āsvādayituṃ yādava-śikhāmaṇer nityam eva pitṛ-<BR>
bhāva-samṛddhasya śrīmad-ānakadundubher gṛhe sva-janmanā svān svān<BR>
alaṃcakāra | tataś ca sādhitāsmad-ānanda-satra-pradhāna-vividha-kāryaḥ<BR>
parama-bāndhavo'sau parameśvaras tat-tad-rūpān evāsmān punar<BR>
brahmādyair api duradhigame śrī-mathurā-nāmni śrī-dvārakā-nāmni vā<BR>
parama-dhāmni nānā-mādhurī-dhurīṇābhir ātma-līlābhir anuśīlita eva<BR>
(page 106) vibhrājate iti | so'yam abhimānaḥ śrī-vṛndāvane tu nija-nija-<BR>
sambandha-sandhāyaka-premaikānusāriṇāṃ śrī-vraja-vāsināṃ nūnam eva<BR>
samujjṛmbhate - ahoyo'sau gokula-kula-bhāga-dheya-puñja-mañjula-prakāśo<BR>
mādṛśāṃ dṛśāṃ jīvana-sañcaya-nirmañchanīya-pāda-lāñchana-leśo<BR>
vāñchātīta-sukha-santati-santānako mahā-vana-vraja-mahā-khanijaninī-nīla-<BR>
maṇir āvirāsīt | yo'sau duṣṭa-bhoja-rāja-visṛṣṭaiḥ pūtanādi-graha-samūhair<BR>
uparako'pi muhur anukūlena vidhinā teṣāṃ svayam eva vināśa-pūrvakaṃ<BR>
cakorebhyaḥ candramā ivāsmabhyaṃ vitīrṇa evāsīt | yo'sau tādṛśa-tadīya-<BR>
mahā-guṇa-gaṇād eva parituṣyadbhir muni-devair iva dattena kenāpi<BR>
prabhāveṇa muhur api vipad-gaṇād ātma-kleśam agaṇayann eva naḥ<BR>
paritrātavān | yo'sau nija-śīla-lāvaṇya-rūpa-guṇa-vilāsa-keli-vinigūḍha-<BR>
sauhṛdya-prakaṭana-cāturī-gumphita-mādhurībhir asmān susṭhu puṣṭāṃś<BR>
cakāra | yo'sau laghunāpi guṇābhāsenāsmākam ānanda-sandoham<BR>
abhivindamāno yad yad api mādṛśām abhilaṣitaṃ tad-atītā vā tat tad api<BR>
pratilavam apy āścarya-bhūtaṃ nija-mādhurya-varyam ullāsitavān | yo'sau<BR>
sakala-sādhu-janāvanāya vikhyāpita-yādava-sambandhas tad-dvārā svayam<BR>
api ca rājanyāsura-saṅgha-saṃharaṇāya yadu-purīṃ prasthitavān | yo'sau<BR>
kāryānurodhena tatraiva cirāya tiṣṭhata ātmano viprayogena satapta-buddhīn<BR>
uddhavādibhir asmān asakṛd āśvāsayāmāsa | yo'sau punar-utkaṇṭhā-koṭi-<BR>
samākṛṣṭa-mūrtibhis tīrtha-vrajyā-vyājena kurukṣetra-pragatair asmābhiḥ<BR>
śvāsa-mātrāvaśiṣṭair ivāmṛta-vāridhi-rūpa-labdho babhūva | yo'sau<BR>
tathāvidhān asmān ātma-sannidhau māsa-katipayaṃ saṃvāsya parama-<BR>
svajanayā mudhaiva kṛtābhimānebhyo yādavebhyo nigūḍhāṃ kām api sneha-<BR>
mudrām asmāsu samudghaṭayya bhavatām evāham iti vyañjanayā muhur<BR>
evāsmān abhitaḥ sandhukṣitavān | yo'sau śrī-vṛndāvanam evāsmākam<BR>
ātmano'pi paramam abhīṣṭam iti niṣṭaṅkya śapathādinā nija-jhaṭity-<BR>
āgamane visrabhya sāgraham asmān atraiva prasthāpitavān | so'yam aho<BR>
akṛtāpara-kartavya-śeṣa evāsmān nijāgamanaṃ vinā samārabdha-prāṇa-koṭi-<BR>
mocana-vyavasāyān āśaṅkya jhaṭiti svayam eva gokulaṃ sāmpratam āgamya<BR>
nija-viraha-kāla-vyāla-mukhān niṣkāsya ca svāvalokanāmṛta-pūreṇa siñcann<BR>
evāste | <BR>
<BR>
tatra ca pratikṣaṇam api nava-navī-kṛtenānanya-sādhāraṇena kenāpi sneha-<BR>
sandohamayena kevalena nija-svabhāva-viśeṣeṇa tatrāpi nija-saundarya-<BR>
varyāmṛta-pūra-prapācaya-cayanena, tatrāpi vividha-puṣpādi-vibhūṣaṇa-para-<BR>
bhāga-parābhogena, tatrāpi vilāsa-mādhurī-dhurā-viśeṣādhānena, tatrāpi<BR>
vicitra-guṇa-gaṇollāsa-camatkāra-vidyā-vinodena, tatrāpi go-pālana-<BR>
gavākāraṇa-bālya-krīḍana-mohana-mantrāyita-muralī-vādanādi-vibhrameṇa,<BR>
tatrāpi gokula-nirgamana-praveśādi-līlā-cāturī-mādhuryāḍambareṇa, tatrāpi<BR>
suhṛdāṃ yathāyatham anusantarpaṇa-keli-kalā-viśeṣa-prakāśita-<BR>
snehātiśayenāsmān upalālayann evāste |<BR>
<BR>
tena vayam aho samaya-gamanāgamanam api sambhālayituṃ na pārayāma iti |<BR>
etad-anusāreṇa dvārakātaḥ samāgate śrī-kṛṣṇe keṣāñcid vraja-vāsinām eva<BR>
tadānīntanam ullāsa-vacanaṃ jayati jananivāsa [BhP 10.90.48] ity-ādikaṃ śrī-<BR>
śuka-mukhād āvirbhūtam iti vrajaikānta-bhaktā vyācakṣante |<BR>
akleśenaivārtha-viśeṣa-sphūrteḥ | sambhavati ca śrī-bhāgavatasya<BR>
vicitrārthatvaṃ, vidvat-kāma-dhenu-rūpatvāt | tathā hi jayati ity ādi |<BR>
<BR>
ko'pi so'yam asmākaṃ jīvana-koṭi-priyatamo viṣvak-pracāreṇa śrī-<BR>
vṛndāvanasyaiva (page 107) viśeṣataḥ sthāvarāṇāṃ jaṅgamānāṃ ca tad-<BR>
virahād yad duḥkhaṃ tan-nihantā jayati sarvotkarṣeṇa vartate | arthāc chrī-<BR>
vṛndāvana eva | śrī-vṛndāvanasya sthāvarāṇām api bhāvo varṇita eva,<BR>
kevalenaiva bhāvena ity ādinā | kena viśiṣṭaḥ ? susmitena śrī-mukhena |<BR>
etena sadātanam ānandaika-rasatvaṃ sveṣu sadaiva suprasannatvaṃ ca tasya<BR>
prakāśitam | kiṃ kurvan ? vraja-rūpaṃ yat puraṃ tat-sambandhinyo yā vanitā<BR>
janitānurāgāḥ kula-vadhvas tāsāṃ kāma-devaṃ sarva-<BR>
premānandoparivirājamānatvāt tāsāṃ kāmas tu devaḥ parama-divya-rūpas<BR>
taṃ vardhayan | <BR>
<BR>
nanu śrī-devakyāḥ putro'yam ity evaṃ vadanti, tat kathaṃ yusmākam<BR>
atrāsmadīyatvenābhimānaḥ ? tatrāha devakyāṃ janmeti vādo mithyaiva loka-<BR>
khyātir yasya saḥ | tarhi kathaṃ vāsudeva iti nāmety āśaṅkyāha jananivāso<BR>
janānāṃ svajanānām asmākaṃ nivāsatvād āśrayatvād eva tathābhidhīyata<BR>
ity arthaḥ | svajaneṣv asmāsu kṛta-vāsatvād eva vā | tataś cādhikaraṇe kartari<BR>
vauṇādiko vāsuḥ | sa ca dīvyati krīḍatīti devaś ca sa iti vigrahaḥ | prāg ayaṃ<BR>
vāsudevasya [BhP 10.8.14] ity ādikā śrī-gargoktir api nāsmabhyaṃ bhātīti<BR>
bhāvaḥ | kim artham asau devakī-janma-vādo'bhūd ity āśaṅkāyām āha -<BR>
yadu-varāḥ pariṣat-sahāya-rūpā yatra tādṛśaṃ yathā syāt tathā, svair dorbhir<BR>
bhuja-prāyair arjunādibhir adharmaṃ tat pracuraṃ duṣṭa-kulam asyan<BR>
nihantuṃ, lakṣaṇa-hetvoḥ, kriyāyāḥ śatṛ-pratyaya-smaraṇāt | tasyām ātma-<BR>
janmani khyāpite te te sahāyā bhaviṣyantīty evam anusandhāyety arthaḥ |<BR>
tathoktaṃ kaṃsa-vadhānantaraṃ śrī-kṛṣṇena śrī-vrajeśvaraṃ prati jñātīn vo<BR>
draṣṭum eṣyāmo vidhāya suhṛdāṃ sukham [BhP 10.45.23] iti | atra<BR>
viśeṣeṇenaiva śrī-kṛṣṇa-rūpa-viśeṣya-padam upasthāpyate ayam udayati<BR>
mudrā-bhañjanaḥ padminīnām itivat ||<BR>
<BR>
|| 10.90 || śrī-śukaḥ || 182 ||<BR>
<BR>
[183]<BR>
<BR>
atha teṣāṃ tena paramānandena samayānanusandhānam apy uktam vrajati na<BR>
hi yatrāpi samayaḥ [BrahmaS 5.56] iti | atas teṣāṃ śrī-kṛṣṇāgamana-<BR>
paramānanda-mattānām adyaivāyam āgata itīva sadā hṛdi vartate |<BR>
<BR>
[Vṛ. adds here:] sa eṣa yadvad aprakaṭa-svārasikyāṃ prakaṭa-līlā-gata-bhāva-<BR>
praveśas tathā tad-vaibhava-rūpāsu mantropāsanāmayīṣv api sva-sva-<BR>
prāktana-tad-bhāva-praveśo jñeyaḥ | gaṅgāyā bhāvas tadīya-hrada-śreṇīṣv<BR>
eva | ubhayatrāpy asau samāna eva darśitaḥ | pādma-pātāla-khaṇḍe go-gopa-<BR>
gopikā-saṅge yatra krīḍati kaṃsahā iti govinda gopījana-vallabheśa<BR>
kaṃsāsuraghna ity ābhyām | evaṃ yathā svārasikyām iva mantra-mayyām api<BR>
nandanandanatvam anugacched evaṃ śrūyate - sakala-loka-maṅgalo nanda-<BR>
gopa-tanayo devatā ity atra gautamīya-tantre dvitīyādhyāye nandanandana<BR>
ity uktaḥ ity atra ca | [Vṛ. addition ends.]<BR>
<BR>
tad evaṃ prakaṭa-līlā-gata-bhāva-viśeṣasyāprakaṭa-līlāyāṃ praveśād bahir-<BR>
antardhāna-līlā-dvitīyasyaikyaṃ varṇitam | tatra yadyapi pūrva-pūrvam api<BR>
tādṛśa-bhāvas teṣām anādita evānuvartate tathāpi tam eva navanavīkṛtya<BR>
samuddīpayituṃ punaḥ punar avatāra iti jñeyam | <BR>
<BR>
tad evaṃ śrī-kṛṣṇasya svayaṃ bhagavattvaṃ darśitam | tatrāpi śrī-gokule tat-<BR>
prakāśātiśayo dṛśyate | sa caiśvarya-gatas tāvat satya-jñānānantānanda-rasa-<BR>
mātraika-mūrti-brahmāṇḍa-koṭīśvara-darśanādau | kāruṇya-gataś ca<BR>
pūtanāyā api sākṣān mātṛ-gati-dāne | mādhurya-gataś ca | <BR>
<BR>
vraja-striyo yad vāñchanti pulindyas tṛṇa-vīrudhaḥ |<BR>
gāvaś cārayato gopāḥ pāda-sparśaṃ (page 108) mahātmanaḥ || [BhP 10.83.43]<BR>
iti śrī-paṭṭa-mahiṣī-prārthanādau |<BR>
<BR>
atra sthite'pi sarvato'pi prema-varīyasīnāṃ tāsāṃ tat-pāda-sparśa-saubhāgye<BR>
tan-mādhurya-prakāśātiśaya-vaiśiṣṭyābhiprāyeṇaiva tathoktiḥ saṅgacchate |<BR>
tathaiva coktaṃ - <BR>
<BR>
trailokya-saubhagam idaṃ ca nirīkṣya rūpaṃ <BR>
yad go-dvija-druma-mṛgān pulakāny abibhrat || [BhP 10.29.40] ity ādiṣu |<BR>
<BR>
ato līlā-gataś cāsau ślāghyate pitarau nānvavindetāṃ kṛṣṇodārārbhake hitam<BR>
[BhP 10.8.47] ity ādiṣu | atas tadīyānām apy utkarṣa uktaḥ vṛndāvanaṃ<BR>
govardhanaṃ yamunā-pulināni ca [BhP 10.11.36] vīkṣyāmīty ādau | tataḥ<BR>
parikarāṇāṃ tu aho bhāgyam aho bhāgyam [BhP 10.14.32] ity ādau | itthaṃ<BR>
satām [BhP 10.12.11] ity ādau, nandaḥ kim akarot [BhP 10.8.43] ity ādau, etāḥ<BR>
param [BhP 10.47.51] ity ādau, gopyas tapaḥ kim acaran [BhP 10.44.14] ity<BR>
ādau | tatrāpi tatrātiśuśubhe tābhiḥ [BhP 10.33.6] ity ādau ca tāsu<BR>
prakāśātiśaya-sīmā darśitā | tataḥ sarvāsv api tāsu anayārādhito nūnaṃ<BR>
bhagavān harir īśvaraḥ [BhP 10.30.28] ity ādibhiḥ | prema-varīyastvena<BR>
prasiddhāyāṃ śrī-rādhikāyāṃ tu kim uteti jñeyam | atra cedaṃ tattvam |<BR>
dvitīye sandarbhe khalu paramatvena śrī-bhagavantaṃ nirūpya tasya śakti-<BR>
dvayī nirūpitā | tatra prathamā śrī-vaiṣṇavānāṃ śrī-bhagavad-upāsyā<BR>
tadīya-svarūpa-bhūtā yan mayy eva khalu tasya sā bhagavattā | dvitīyā cātha<BR>
teṣāṃ jagadvad-upekṣaṇīyā māyā-lakṣaṇā, yan mayy eva khalu tasya<BR>
jagattā | tatra pūrvasyāṃ śaktau śaktimati bhagavac-chabdaval-lakṣmī-śabdaḥ<BR>
prayujyata ity api dvitīya eva darśitam | tato'smin sandarbhe tu sa ca bhagavān<BR>
śrī-kṛṣṇākhya eveti nirdhārite tadīyā svarūpa-śaktis tu kim ākhyeti<BR>
nirdhāryam | tatra dvayor api puryoḥ śrī-mahisākhyā jñeyā | mathurāyām<BR>
apy aprakaṭa-līlāyāṃ śrutau rukmiṇyāḥ prasiddher anyāsām upalakṣaṇāt |<BR>
śrī-mahiṣīṇāṃ tadīya-svarūpa-śaktitvaṃ skānda-prabhāsa-khaṇḍe śrī-śiva-<BR>
gaurī-saṃvāde gopyāditya-māhātmye dṛṣṭam -<BR>
<BR>
purā kṛṣṇo mahātejā yadā prabhāsam āgataḥ | <BR>
sahito yādavaiḥ sarvaiḥ ṣaṭ-pañcāśat-prakoṭibhiḥ ||<BR>
ṣoḍaśaiva sahasrāṇi gopyas tatra samāgatāḥ |<BR>
lakṣam ekaṃ tathā ṣaṣṭhir ete kṛṣṇa-sutāḥ priye || ity upakramya,<BR>
tato gopyo mahā-devi vidyāyāḥ ṣoḍaśa smṛtāḥ |<BR>
tāsāṃ nāmāni te vakṣye tāni hy ekamanāḥ śṛṇu ||<BR>
lambinī candrikā kāntā krūrā śāntā mahodayā |<BR>
bhīṣaṇī nandinī śokā supūrva-vimalā kṣayā ||<BR>
śubhadā śobhanā puṇyā haṃsasyaitāḥ kalā kramāt |<BR>
haṃsa eva mataḥ kṛṣṇaḥ paramātmā janārdanaḥ ||<BR>
tasyaitāḥ śaktayo devi ṣoḍaśaiva prakīrtitāḥ |<BR>
candra-rūpī mataḥ kṛṣṇaḥ kalā-rūpās tu tāḥ smṛtāḥ ||<BR>
sampūrṇa-maṇḍalā tāsāṃ mālinī ṣoḍaśī kalā |<BR>
pratipat-tithim ārabhya sañcaraty āsu candramāḥ ||<BR>
ṣoḍaśaiva kalā yās tu gopī-rūpā varāṇane |<BR>
ekaika-śastāḥ sambhinnāḥ sahasreṇa pṛthak pṛthak ||<BR>
evaṃ te kathitaṃ devi rahasyaṃ jñāna-sambhavam |<BR>
ya evaṃ veda puruṣaḥ sa jñeyo vaiṣṇavo budhaiḥ || [108.5-8, 10-16] iti |<BR>
<BR>
atra gopyo rājñyaḥ ity arthaḥ | gopo bhūpe'pi iti nāma-liṅgānuśāsanāt |<BR>
lambinī avatāra-śaktiḥ | supūrva-vimalā suvimalā | haṃsaśītety atra prāptasya<BR>
haṃsayety asya vācyam āha haṃsa eveti | sa ca candra-rūpī candra-<BR>
dṛṣṭāntenoddeśya ity arthaḥ | kalā-rūpā iti tāś ca śaktayaś ca<BR>
candrasyāmṛtety ādi-kalā-dṛṣṭāntenoddeśyā ity arthaḥ | anuktām antimāṃ<BR>
mahā-śaktim āha sampūrṇeti | seyaṃ tu (page 109) kalā-samaṣṭi-rūpā jñeyā |<BR>
dṛṣṭāntopapādanāya candrasya tādṛśatvam āha pratipad iti | āsu etat-tulyāsu<BR>
kalāsu | vivakṣitam āha ṣoḍaśaiveti ṣoḍaśānām eva vidyā-rūpatvāt | etad-<BR>
upadeśasya jñāna-sambhava-rahasyatvāt | taj-jñānasya vaiṣṇavatānumāpaka-<BR>
liṅgatvāc ca | <BR>
<BR>
krūrābhīṣaṇī-śokānām api bhagavat-svarūpa-bhūtānām eva satīnāṃ<BR>
mallānām aśaniḥ [BhP 10.4717] itivat śrī-kṛṣṇasya kaṭhinatva-<BR>
pratyāyakatvāt | mṛtyur bhoja-pater itivad durjana-vitrāsakatvāt, asatāṃ śāstā<BR>
itivat tadīya-śoka-hetutvād eva ca tat-tan-niruktir upapadyate | yathā<BR>
prakāśaika-rūpāyā eva sūrya-kānter ulūkeṣu tama-ādi-vyañjakateti | ataś<BR>
candra-rūpī mataḥ kṛṣṇaḥ kalā-rūpās tu tāḥ smṛtāḥ iti sphuṭam eva<BR>
svarūpa-bhūtatvaṃ darśitam | <BR>
<BR>
tad evaṃ tāsāṃ svarūpa-śakti-bhūtatve lakṣmītvaṃ sidhyaty eva | tad evam<BR>
abhipretya lakṣmītvam āha -- <BR>
<BR>
gṛheṣu tāsām anapāyy atarka-kṛn<BR>
nirasta-sāmyātiśayeṣv avasthitaḥ |<BR>
reme ramābhir nija-kāma-sampluto<BR>
yathetaro gārhaka-medhikāṃś caran || [BhP 10.59.34]<BR>
<BR>
ṭīkā ca -ramābhir lakṣmyā aṃśa-bhūtābhir ity eṣā | svarūpa-śaktitvād eva<BR>
reme ity uktam | ataeva nijaḥ svakīyaḥ paramānanda-śakti-vṛtti-viśeṣodaya-<BR>
rūpa-prema-viśeṣa-svarūpo yaḥ kāmas tena sampluto vyāpta iti ||<BR>
<BR>
|| 10.49 || śrī-śukaḥ || 183 ||<BR>
<BR>
[184]<BR>
<BR>
ittham aṣṭānāṃ śrī-paṭṭa-mahiṣīṇāṃ tu tat-svarūpa-śaktitvaṃ<BR>
kaimutyenaiva sidhyati | tatra śrī-satyabhāmāyā bhū-śakti-rūpatvaṃ<BR>
pādmottara-khaṇḍādau prasiddham | śrī-yamunāyāḥ kṛpā-śakti-rūpatvaṃ<BR>
skānda-yamunā-māhātmyādāv ity ādy-anveṣaṇīyam | kintu śrī-<BR>
harivaṃśādau satyabhāmāyāḥ saubhāgyātiśayasya vikhyātatvāt prema-śakti-<BR>
pracura-bhū-śaktitvaṃ jñeyam | svayaṃ lakṣmīs tu śrī-rukmiṇī --<BR>
dvārakāyām abhūd rājan mahā-modaḥ puraukasām |<BR>
rukmiṇyā ramayopetaṃ dṛṣṭvā kṛṣṇaṃ śriyaḥ patim || [BhP 10.54.6]<BR>
<BR>
ity ādiṣu tasyām eva bhūriśaḥ prasiddheḥ | ataḥ svayaṃ lakṣmītvenaiva<BR>
paraspara-yogyatām āha -<BR>
<BR>
asyaiva bhāryā bhavituṃ rukmiṇy arhati nāparā |<BR>
asāv apy anavadyātmā bhaiṣmyāḥ samucitaḥ patiḥ || [BhP 10.53.37]<BR>
<BR>
spaṣṭam |<BR>
<BR>
|| 10.53 || vidarbha-pura-vāsinaḥ parasparam || 184 ||<BR>
<BR>
[185]<BR>
<BR>
tathā tāṃ rukmiṇīṃ śriyam ity ādau yā līlayā dhṛta-tanor anurūpa-rūpā<BR>
[BhP 10.60.9] iti | spaṣṭam |<BR>
<BR>
ataḥ svayaṃ bhagavato'nurūpatvena svayaṃ lakṣmītvaṃ siddham eva | ataeva<BR>
vaidarbhīṃ bhīṣmaka-sutāṃ śriyo mātrāṃ svayaṃvare [BhP 10.52.16] ity atra<BR>
māti antarbhavatyasyām iti mātrā-padaṃ bāhulyād adhikaraṇa evauṇādikaṃ<BR>
jñeyam | kārtsnye avadhāraṇe mātram itivat | tataś ca vaikuṇṭha-prasiddhāyā<BR>
lakṣmyā antarbhāvāspadatvād eṣaiva lakṣmīḥ sarvataḥ paripūrṇety arthaḥ |<BR>
yat tu -<BR>
<BR>
nanv evam etad aravinda-vilocanāha<BR>
yad vai bhavān bhagavato 'sadṛśī vibhūmnaḥ |<BR>
kva sve mahimny abhirato bhagavāṃs try-adhīśaḥ<BR>
kvāhaṃ guṇa-prakṛtir ajña-gṛhīta-pādā || [BhP 10.60.34] <BR>
<BR>
iti tasyā evoktis tatra nijāṃśābhāsam eva dainyena svaṃ matvoktam iti<BR>
mantavyam | yad vā, guṇā gauṇī prakṛtiḥ svabhāvo yasyāḥ sā apakṛṣṭa-<BR>
rūpety arthaḥ | yathā tatraiva, syān me tavāṅghrir araṇaṃ sṛtibhir<BR>
bhramantyāḥ [BhP 10.60.43] iti manuṣyāvatāratābhiniveśāt tasyā eva<BR>
dainyoktiḥ | atra daiva-prerito vāstavo'rthas tv evaṃ (page 110) he'ravinda-<BR>
locana bhagavatas tavāsadṛśy aham ity etad | yad bhavān āha nanu niścitaṃ<BR>
tat tv evaṃ vakṣyamāṇa-prakārakaṃ na tv anya-prakārakam | tathaivāha sve<BR>
svarūpa-bhūte mahimni aiśvaryādāv abhirato bhagavān kva kutrānyatra,<BR>
tathāhaṃ tā te guṇā aiśvaryādaya eva prakṛtiḥ svarūpaṃ yasyās tathābhūtā<BR>
kva kutrānyatra, kintu na kutracid anyatreti dvayor ekatra eva svarūpe sthitir<BR>
ity arthaḥ | ataevājñair asya śrī-viṣṇos tava tattvajñair gṛhītau sevitau pādau<BR>
yasyās tathābhūtāhaṃ tasmāc chakti-śaktimator atyanta-bhedābhāvād<BR>
evopamānopameyatvābhāvena sādṛśyābhāva iti bhāvaḥ | evaṃ sṛtibhir<BR>
bhramantyā ity atrāpi hi tvadīya-padavībhir ity eva vāstavo'rthaḥ | tad uktam<BR>
- devatve deva-dehaiyaṃ manuṣyatve ca mānuṣī [ViP 1.9.143] iti | <BR>
<BR>
evam eva -<BR>
<BR>
astv ambujākṣa mama te caraṇānurāga<BR>
ātman ratasya mayi cānatirikta-dṛṣṭeḥ |<BR>
yarhy asya vṛddhaya upātta-rajo-'ti-mātro<BR>
mām īkṣase tad u ha naḥ paramānukampā || [BhP 10.60.46]<BR>
<BR>
ity atrāpi tasyāḥ prakṛtitvaṃ dainyajenābhedopacāreṇaiva vyākhyeyam | yad<BR>
vā asya gārhasthasya upāttā aṅgīkṛtā rajo'timātro sarva-<BR>
bhūtānurañjanātiśayo yena saḥ | vāstavārthas tv evaṃ yad uktaṃ - udāsīnā<BR>
vayam ity ādi, śrī-bhagavatā tatrāha - astv iti | he ambujākṣa ātman ātmani<BR>
mayi ca ratasya te caraṇānurāgo mamāstu | mayi ratatvaṃ coktaṃ tathāham api<BR>
tac-citto nidrāṃ ca na labhe niśi [BhP 10.53.2] iti svayam eveti bhāvaḥ | <BR>
<BR>
nanv ātma-ratasya mama kathaṃ tvayi ratis tatrāha anatirikta-dṛṣṭeḥ |<BR>
śaktimaty ātmani śaktau ca mayy anatiriktā pṛthag-bhāva-śūnyā dṛṣṭir<BR>
yasya | śakti-śaktimator apṛthag-vastutvād dvayor api mitho<BR>
viśiṣṭatayaivāvagamād vā yujyata eva mayy api ratir iti bhāvaḥ | <BR>
<BR>
tad evaṃ satyām api svābhāvikyāṃ ratau viśeṣatas tu, yarhy asya ratyākhyasya<BR>
bhāvasya vṛddhaye upāttā rajo'timātrā rāgātiśayo yena tathābhūtas tvaṃ<BR>
mām īkṣase sa-bhāvam ālokayasi tadāsau no'smān prati<BR>
paramaivānukampeti | evam udāsīnatvaṃ tava sākṣān mat-sambandhād<BR>
anyatraiveti mama sudṛḍha eva viśvāsa iti bhāvaḥ | tasmāt sādhūktaṃ yā<BR>
līlayā dhṛta-tanoḥ [BhP 10.60.9] ity ādinā śrī-rukmiṇī-devyāḥ svayaṃ<BR>
lakṣmītvam |<BR>
<BR>
|| 10.60 || śrī-śukaḥ || 185 ||<BR>
<BR>
[186-187]<BR>
<BR>
atha vṛndāvane tadīya-svarūpa-śakti-prādurbhāvāś ca śrī-vraja-devyaḥ |<BR>
yathā brahma-saṃhitāyām -<BR>
<BR>
ānanda-cinmaya-rasa-pratibhāvitābhis<BR>
tābhir ya eva nija-rūpatayā kalābhiḥ |<BR>
goloka eva nivasaty akhilātma-bhūto<BR>
govindam ādi-puruṣaṃ tam ahaṃ bhajāmi || [BrahmaS 5.30] iti |<BR>
<BR>
tābhiḥ śrī-gopībhir mantre tac-chabda-prayogāt | kalābhiḥ śaktibhiḥ | nija-<BR>
rūpatayā sva-svarūpatayā | śaktitvaṃ ca tāsāṃ pūrvoktotkarṣeṇa parama-<BR>
pūrṇa-prādurbhāvānāṃ sarvāsām api lakṣmītvam eva | tad uktaṃ tatraiva -<BR>
lakṣmī-sahasra-śata-sambhrama-sevyamānam iti, śriyaḥ kāntāḥ kāntaḥ<BR>
parama-puruṣaḥ iti ca | etad abhipretyaiva svāyambhuvāgame'pi śrī-bhū-līlā-<BR>
śabdais tat-preyasī-viśeṣa-trayam upadiṣṭam | tasmāl lakṣmīto'py utkarṣa-<BR>
varṇanam āsāṃ (page 111) para-vyomādi-sthitābhyas tan-nāmnaiva<BR>
lakṣmībhya ādhikya-vivakṣayeti mantavyam | śrī-vṛndāvana-lakṣmyas tv etā<BR>
eveti | <BR>
<BR>
evam eva pāda-nyāsair bhuja-vidhūtibhiḥ [BhP 10.33.7] ity ādau kṛṣṇa-<BR>
vadhvaḥ ity uktam | ataeva gopī-janāvidyā-kalā-prerakaḥ [GTU 1.8] ity atra<BR>
tāpanī-vākye śrīmad-daśākṣarastha-nāma-niruktau ye gopī-janās te ā<BR>
samyag yā vidyā parama-prema-rūpā tasyāḥ kalā vṛtti-rūpā iti vyākhyeyam |<BR>
rāja-vidyā rāja-guhyam [Gītā 9.2] ity ādi śrī-gītā-prakaraṇāt | (avidyā-<BR>
kalā-śabdena avidyaiva kalā vṛttir yasyāḥ sā sarvendriya-vimoha-kāriṇī<BR>
prema-śaktir evākhyātā |) vyākhyāntare bhagavaty avidyā-saṃśleṣābhāvāt |<BR>
tad uktaṃ -<BR>
<BR>
hlādinyā saṃvid-āśliṣṭaḥ saccidānanda īśvaraḥ |<BR>
svāvidyā-saṃvṛto jīvaḥ saṃkleśa-nikarākaraḥ || iti svāmi-sūktau | tathā -<BR>
<BR>
hlādinī sandhinī saṃvit tvayy ekā sarva-saṃśraye |<BR>
hlāda-tāpa-karī miśrā tvayi no guṇa-varjite || iti [ViP 1.12.69] viṣṇu-purāṇe<BR>
ca |<BR>
<BR>
[B here adds: athavā vaibhava-mātrābhijñān prati virāḍ-upāsanāvat gopījana-<BR>
śabdasyānya-niruktir iyam | yathā tatraiva gopāla-pada-niruktau sṛṣṭi-<BR>
paryantam ālātīty uktam | tatrāvidyā-kalā-śabdena māyaivocyate iti | B<BR>
addition ends.]<BR>
<BR>
tatas tāsāṃ prerakas tat-tat-krīḍāyāṃ pravartaka iti vallabha-<BR>
śabdenaikārthyam eva | sa vo hi svāmī iti tasyām eva śrutau tāḥ prati<BR>
durvāsaso vākyāt | yac ca tāsāṃ kvacit pūrva-janmani sādhakatvam iva<BR>
śrūyate | tat tu pūrvāsām eva vyākhyeyam | tās tu nitya-siddhā eva | ata idam<BR>
ittham eva vyākhyeyam -<BR>
<BR>
tābhir vidhūta-śokābhir bhagavān acyuto vibhuḥ |<BR>
vyarocatādhikaṃ tāta puruṣaḥ śaktibhir yathā || [BhP 10.32.10]<BR>
<BR>
yathā yathāvat | ataevādhikaṃ vyarocata ity uktam upapadyate sva-śakty-eka-<BR>
prakāśakatvāt śrī-bhagavataḥ --<BR>
<BR>
gopyo labdhvācyutaṃ kāntaṃ śriya ekānta-vallabham |<BR>
gṛhīta-kaṇṭhyas tad-dorbhyāṃ gāyantyas taṃ vijahrire || [BhP 10.33.15]<BR>
<BR>
gopya eva śriyaḥ | kāntaṃ manoharam | ekānta-vallabhaṃ raho-ramaṇam<BR>
(apāṇigrāhakatvāt) |<BR>
<BR>
|| 10.32 || śrī-śukaḥ || 186-187 ||<BR>
<BR>
[188]<BR>
<BR>
tāsāṃ mahattvaṃ tu hlādinī-sāra-vṛtti-viśeṣa-prema-rasa-sāra-viśeṣa-<BR>
prādhyānyāt | tad uktaṃ ānanda-cinmaya-rasa-pratibhāvitābhiḥ [BrahmaS<BR>
5.30] iti | ānanda-cinmaya-rasena prema-rasa-viśeṣeṇa pratibhāvitābhir ity<BR>
arthaḥ | ataeva tat-prācurya-prakāśena śrī-bhagavato'pi tāsu paramollāsa-<BR>
prakāśo bhavati | yena tābhī ramaṇecchā jāyate | tathaivāha - <BR>
<BR>
bhagavān api tā rātrīḥ śaradotphulla-mallikāḥ |<BR>
vīkṣya rantuṃ manaś cakre yoga-māyām upāśritaḥ || [BhP 10.29.1]<BR>
<BR>
yoga-māyāṃ durghaṭa-sampādikāṃ svarūpa-śaktiṃ tat-tal-līlā-sauṣṭhava-<BR>
ghaṭanāyopāśrita iti tasmai tāṃ pravartyety arthaḥ |<BR>
<BR>
|| 10.29 || śrī-śukaḥ || 188 ||<BR>
<BR>
[189]<BR>
<BR>
[page 112]<BR>
<BR>
atha tāsāṃ nāmāni śrūyante bhaviṣyottare malla-dvādaśī-prasaṅge śrī-<BR>
kṛṣṇa-yudhiṣṭhira-saṃvāde -<BR>
<BR>
gopī-nāmāni rājendra prādhānyena nibodha me |<BR>
gopālī pālikā dhanyā viśākhā dhyāna-niṣṭhikā |<BR>
rādhānurādhā somābhā tārakā daśamī tathā || iti |<BR>
<BR>
daśamy api tārakā-nāmny evety arthaḥ | skānde prahlāda-saṃhitāyāṃ<BR>
dvārakā-māhātmye maya-nirmita-saraḥ-prastāve śrī-lalitovācety ādinā --<BR>
lalitā śyāmalā dhanyā viśākhā rādhā śaivyā padmā bhadrety etāny aṣṭaiva<BR>
gṛhītāni |<BR>
<BR>
atha varṇitā-śata-koṭibhir ity āgama-prasiddher anyāny api loka-śāstrayor<BR>
avagantavyāni | atra śata-koṭitvānyathānupapatty-ādinā tāsāṃ tan-mahā-<BR>
śaktitvam evāvagamyate | <BR>
<BR>
tad evaṃ parama-madhura-prema-vṛtti-mayīṣu tāsv api tat-sārāṃśodreka-<BR>
mayī śrī-rādhikā tasyām eva premotkarṣa-parākāṣṭhāyā darśitatvāt prīti-<BR>
sandarbhe darśayiṣyamāṇatvāc ca | yatra ca tat-prema-vaiśiṣṭyaṃ tatraiva |<BR>
yasyāsti bhaktir bhagavaty akiñcana [BhP 5.18.12] ity ādivat sarvā apy<BR>
aiśvaryādi-rūpā anyāḥ śaktayo nātyādṛtā apy anugacchantīti śrī-vṛndāvane<BR>
śrī-rādhikāyām eva svayaṃ-lakṣmītvam |<BR>
<BR>
ataeva satīṣv anyāsv api mukhyābhiprāyeṇaiva tasyā eva<BR>
vṛndāvanādhipatyena nāma-grahaṇam | yathā pādme kārttika-māhātmye<BR>
śaunaka-nārada-saṃvāde -<BR>
<BR>
vṛndāvanādhipatyaṃ ca dattaṃ tasyai pratyuṣyatā |<BR>
kṛṣṇenānyatra devī tu rādhā vṛndāvane vane || [PadmaP 5.77.39] ity anena |<BR>
<BR>
anyatra sādhāraṇe deśe devy evādhikāriṇī śrī-vṛndāvanābhidhe vane tu<BR>
śrī-rādhikaivety arthaḥ | evaṃ skānde -<BR>
<BR>
vārāṇasyāṃ viśālākṣī vimalā puruṣottame |<BR>
rukmiṇī dvāravatyāṃ ca rādhā vṛndāvane vane || iti |<BR>
<BR>
tathā mātsye'pi | śaktitva-mātra-sādhāraṇyenaiva lakṣmī-sītā-rukmiṇī-<BR>
rādhā-nāmāpi devyā saha gaṇanam | vaiśiṣṭyaṃ tu lakṣmīvat sītādiṣv api<BR>
jñeyam | tasmān na devyā saha lakṣmy-ādīnām aikyam | śrī-rāma-tāpanī-<BR>
śrī-gopāla-tāpany-ādau tāsāṃ svarūpa-bhūtatvena kathanāt | śrī-rādhikāyāś<BR>
ca yāmale pūrvodāhṛta-padya-trayānantaram --<BR>
<BR>
bhuja-dvaya-yutaḥ kṛṣṇo na kadācic catur-bhujaḥ |<BR>
gopyaikayā yutas tatra parikrīḍati sarvadā || iti |<BR>
<BR>
atra vṛndāvana-viṣayaka-tat-sahita-sarvadā-krīḍitva-liṅgāvagatena<BR>
parasparāvyabhicāreṇa svarūpa-śaktitvam | satīṣv apy anyāsu ekayā ity anena<BR>
(page 113) tatrāpi para-mukhyātvam abhihitam | <BR>
<BR>
[Vṛ. omits from ataeva satīṣv anyāsu and ending abhihitam, and has instead -<BR>
 yat tu mātsye devyā dakṣaṃ prati - <BR>
<BR>
rukmiṇī dvāravatyāṃ tu rādhā vṛndāvane vane |<BR>
devakī mathurāyāṃ tu pātāle parameśvarī |<BR>
citrakuṭe yathā sītā vindhye vindhya-vāsinī || <BR>
<BR>
ity ādinā svarūpa-śakti-vyūha-rukmiṇī-rādhā-devakī-sītānāṃ māyāṃśa-<BR>
rūpeṇa svena sahābheda-kathanaṃ tat khalu yathā devendraḥ pratardanaṃ prati<BR>
prāṇo'smi prajñātmā ity ādikam | yathā vā vāsudevaś cāhaṃ manur abhavaṃ<BR>
sūryaś ca ity ādikaṃ paramātmanā sahābhedaṃ matvāvādīti | na vaktur<BR>
upadeśādi vedānta-sūtreṣu śāstra-dṛṣṭyā tūpadeśo vāma-devavat [Vs. 1.1.30]<BR>
ity anena vicāritam tadvad ihāpīti gamyate | śāstraṃ khalu caturdhā<BR>
parāvarayor abhedaṃ darśayati yathā - tattvam asi iti paramātmā-jīayoś cit-<BR>
sāmyena, yathā sarvaṃ samāpnoṣi tato'si sarvaḥ [Gītā 11.40] ity<BR>
adhiṣṭhānādhiṣṭhātror abhedopacāreṇa | yathā vā rāmo'ham ity ādikam<BR>
ahaṅgrahopāsaneneti | yatrāpi yathāsvaṃ mantavyam | viśeṣataḥ śrī-<BR>
rādhāyāḥ svayaṃ lakṣmītvam | [end Vṛ. addition]<BR>
<BR>
tathā ca bṛhad-gautamīye śrī-baladevaṃ prati śrī-kṛṣṇa-vākyam -<BR>
<BR>
sattvaṃ tattvaṃ paratvaṃ ca tattva-trayam ahaṃ kila |<BR>
tri-tattva-rūpiṇī sāpi rādhikā mama vallabhā ||<BR>
prakṛteḥ para evāhaṃ sāpi mac-chakti-rūpiṇī |<BR>
sāttvikaṃ rūpam āsthāya pūrṇo'haṃ brahma-cit-paraḥ ||<BR>
brahmaṇā prārthitaḥ samyak sambhavāmi yuge yuge |<BR>
tayā sārdhaṃ tvayā sārdhaṃ nāśāya devatā-druhām || ity ādi |<BR>
<BR>
sattvaṃ kāryatvaṃ tattvaṃ kāraṇatvaṃ tato'pi paratvaṃ ceti yat tattva-trayaṃ tad<BR>
aham ity arthaḥ | ataeva śrī-rādhikā-prasaṅge tat-purato'pi -<BR>
<BR>
devī kṛṣṇa-mayī proktā rādhikā para-devatā |<BR>
sarva-lakṣmī-mayī sarva-kāntiḥ saṃmohinī parā || iti |<BR>
<BR>
ṛk-pariśiṣṭa-śrutiś ca tathaivāha - rādhayā mādhavo devo mādhavenaiva<BR>
rādhikā | vibhrājante janeṣv ā | vibhrājante vibhrājate | ā sarvata iti śruti-<BR>
padārthaḥ | <BR>
<BR>
[Vṛ adds: ataeva tasyāḥ sarvottamatvaṃ saubhāgyātiśayatvaṃ cādi-vārāhe tat-<BR>
kuṇḍa-prasaṅge draṣṭavyam | śrī-bhāgavate anayārādhito nūnam ity ādau<BR>
ca | [End Vṛ addition.]<BR>
<BR>
etat sarvam abhipretya mūrdhaṇya-śloke tādṛśo'py arthaḥ sandadhai |<BR>
tatra tayor mahā-mahaiśvarya-pratipādako'rthaḥ pūrvavat svayam<BR>
anusandheyaḥ | parama-mādhurī-pratipādako'rthas tu yathā janmādy asya<BR>
iti |<BR>
<BR>
yato'nvayād anugacchati sadā nija-paramānanda-śakti-rūpāyāṃ tasyāṃ śrī-<BR>
rādhāyām āsakto bhavatīty anvayaḥ śrī-kṛṣṇas tasmād yasmāt tathā itarata<BR>
itarasyāś ca tasya sadā dvitīyāyāḥ śrī-rādhāyā eva | yato yasyā ādyasyādi-<BR>
rasasya janma prādurbhāvaḥ yāv evādi-rasa-vidyāyāḥ parama-nidhānam ity<BR>
arthaḥ | ataeva tayor atyadbhuta-vilāsa-mādhurī-dhurīṇatām uddiśati<BR>
yo'rtheṣu tat-tad-vilāsa-kalāpeṣu abhijño vidagdhaḥ | yā ca svena tathā-<BR>
vidhenātmanā rājate vilāsatīti svarāṭ |<BR>
<BR>
ataeva sarvatopy āścarya-rūpayos tayor varṇane mama tat-kṛpaiva sāmagrīty<BR>
āha ādi-kavaye prathamaṃ tal-līlā-varṇanam ārabhamāṇāya mahyaṃ śrī-<BR>
veda-vyāsāya hṛdā antaḥ-karaṇa-dvāraiva brahma nija-līlā-pratipādakaṃ<BR>
śabda-brahma yas tene | ārambha-sama-kālam eva yugapat sarvam idaṃ mahā-<BR>
purāṇaṃ mama hṛdi prakāśitavān ity arthaḥ | etac ca prathamasya spatma eva<BR>
vyaktam | yad yasyāṃ ca sūrayaḥ śeṣādayo'pi muhyanti svarūpa-saundarya-<BR>
guṇādibhiḥ atyadbhutā keyam iti nirvaktum ārabdhā niśetuṃ na śaknuvanti |<BR>
evaṃ bhūtvā sā yadi kṛpāṃ nākariṣyat tadā labdha-mādhava-tādṛśa-<BR>
kṛpasyāpi mama -<BR>
<BR>
tais taiḥ padais tatpadavīm anvicchantyo 'grato 'balāḥ |<BR>
vadhvāḥ padaiḥ supṛktāni vilokyārtāḥ samabruvan || [BhP 10.30.26] <BR>
<BR>
ity ādinā tasyā līlā-varṇana-leśo'pi sāhasa-siddhir asau nābhaviṣyad eveti<BR>
bhāvaḥ | tayor āścarya-rūpatvam eva vyanakti tejo-vāri-mṛdāṃ caitanyānām<BR>
api yathā yena prakāreṇa vinimayaḥ parasparaṃ svabhāva-viparyayor bhavati<BR>
tathā yo vibhrājita iti śeṣaḥ | vākya-śeṣaṃ ca bhāvābhibhūtatvena na vaktuṃ<BR>
śaktavān iti gamyate | <BR>
<BR>
tatra tejasaś candrādes tat-pada-nakha-kānti-visphāratādinā (page 114) vāri-<BR>
mṛdvan nistejastva-dharmāvāptiḥ | vāriṇo nadyādeś ca tat-saṃsarga-vaṃśī-<BR>
vādyādinā vahny-ādi-tejovad ucchūnatā-prāptiḥ pāṣāṇādi-mṛdvac ca<BR>
stambha-prāptiḥ | mṛdaś ca pāṣāṇādes tat-kānti-kandaīl-cchuritvena tejovad<BR>
ujjvalatā-prāptir vaṃśī-vādyādinā vārivac ca dravatā-prāptir iti | <BR>
<BR>
tad etat sarvaṃ tasya līlā-varṇane prasiddham eva | yatra yasyāṃ ca<BR>
vidyamānāyāṃ tir-dhāma-sargaḥ śrī-bhū-līleti-śakti-trayī-prādurbhāvo vā |<BR>
dvārakā-mathurā-vṛndāvanānītī-sthāna-traya-gata-śakti-varga-traya-<BR>
prādurbhāvo vā | vṛndāvane eva rasa-vyavahāreṇa suhṛd-udāsīna-pratipakṣa-<BR>
nāyikā-rūpa-tri-bhedānāṃ sarvāsām api vraja-devīnām eva prādurbhāvo vā<BR>
mṛṣā mithyaiva | yasyāḥ saundaryādi-guṇa-sampadā tās tāḥ kṛṣṇasya na<BR>
kiñcid iva prayojanam arhantīty arthaḥ | tad-dhīmahīti yac-chabda-labdhena<BR>
tac-chabdenānvayaḥ | parama-bhakti-śaktimattvenātiśāyita-mahābhāva-rasena<BR>
vā paraspara-bhinnatāṃ gatayor aikyenaiva vivakṣitaṃ tad iti | ataeva<BR>
sāmānyatayā parāmarśān napuṃsakatvaṃ ca | <BR>
<BR>
kathambhūtam ? svena dhāmnā sva-sva-prabhāvena sadā nirastaṃ sva-līlā-<BR>
pratibandhakānāṃ jaratī-prabhṛtīnāṃ pratipakṣa-nāyikānāṃ ca kuhakaṃ<BR>
māyā yena tat | tathā satyaṃ tādṛśatvena nitya-siddham | yad vā parasparaṃ<BR>
vilāsādibhir anavaratam ānanda-sandoha-dāne kṛta-satyam iva jātam | tatra<BR>
niścalam ity arthaḥ | ataeva param anyatra kutrāpy adṛṣṭa-guṇa-līlādibhir<BR>
viśva-vismāpakatvāt sarvato'py utkṛṣṭam | atraiko'pi dharmo bhinna-<BR>
vācakatayā vākyato niridiṣṭa ity ubhaya-sādṛśyāvagamāt prativastūpamā-<BR>
nāmālaṅkāro'yam | iyaṃ ca muhur upamiti-mālā-prativastūpamā | tena tais<BR>
tair guṇair mitho yogyatayā nibaddhatvāt samanāmāpi | etad-alaṅkāreṇa ca<BR>
aho parasparaṃ parasmāt param api tan-mithuna-bhūtaṃ kim api tattvaṃ mitho<BR>
guṇa-gaṇa-mādhurībhiḥ samatām eva samavāptam iti sakala-jīva-jīvātur-<BR>
tamarasa-pīyūṣa-dhārādhārādharatā-sampadā kasmai vā nija-caraṇa-kamala-<BR>
vilāsaṃ na rocayatīti svataḥ sambhavi vastu vyajyate | tad āhuḥ -<BR>
<BR>
prativastūpamā sā syād vākyayor gamya-sāmyayoḥ |<BR>
eko'pi dharmaḥ sāmānyo yatra nirdiśyate pṛthak || [SāhD 10.49] iti |<BR>
<BR>
iyaṃ mālayāpi dṛśyate iti | evaṃ samaṃ syād ānurūpyeṇa ślāghā yogyasya<BR>
vastuna iti | tathā vastu vālaṅkṛtir vāpi dvidhārthaḥ sambhavī svataḥ | kaveḥ<BR>
prauḍhokti-siddho vā tan-nibaddhasya veti ṣaṭ | <BR>
<BR>
ṣaḍbhis tair vyajyamānas tu vastv-alaṅkāra-rūpakaḥ | <BR>
artha-śakty-udbhavo vyaṅgyo yāti dvādaśa-bhedatām || iti |<BR>
<BR>
tad uktaṃ śrutyā - rādhayā mādhavo devaḥ ity ādinā | tad uktam ādi-purāṇe<BR>
vedāntino'pi iti padyānantaram -<BR>
<BR>
aham eva paraṃ rūpaṃ nānyo jānāti kaścana |<BR>
jānāti rādhikā pārtha aṃśān arcanti devatāḥ || iti |<BR>
<BR>
tayor nitya-vilāsas tv itthaṃ yathā varṇito'smad-upajīvya-caraṇāmbujaiḥ --<BR>
<BR>
vācā sūcita-śarvarī-rati-kalā-prāgalbhyayā rādhikāṃ<BR>
vrīḍā-kuñcita-locanāṃ viracayann agre sakhīnām asau |<BR>
tad-vakṣo-ruha-citra-keli-makarī-pāṇḍitya-pāraṃ gataḥ<BR>
kaiśoraṃ saphalī-karoti kalayan kuñje vihāraṃ hariḥ || iti [BRS 2.1.231] |<BR>
<BR>
tad evaṃ sandarbha-catuṣṭayena sambandho vyākhyātaḥ | tasminn api<BR>
sambandhe śrī-rādhā-mādhava-rūpeṇaiva prādurbhāvas tasya sambandhinaḥ<BR>
paramaḥ prakarṣaḥ | tad uktaṃ śrutyā rādhayā mādhavo deva iti | etad-<BR>
artham eva vyatāniṣamimāḥ sarvā api paripāṭīr iti pūrṇaḥ sambandhaḥ |<BR>
<BR>
gaura-śyāma-rucojjvalābhir amalair akṣṇor vilāsotsavair<BR>
nṛtyantībhir aśeṣa-mādana-kalā-vaidagdhya-digdhātmabhiḥ |<BR>
anyonya-priyatā-sudhā-parimala-stomonmadābhiḥ sadā <BR>
rādhā-mādhava-mādhurībhir abhitaś cittaṃ mamākrāmyatām ||<BR>
<BR>
iti śrī-kali-yuga-pāvana-sva-bhajana-vibhājana-prayojanāvatāra-śrī-śrī-<BR>
bhagavat-kṛṣṇa-caitanya-deva-caraṇānucara-viśva-vaiṣṇava-rāja-sabhājana-<BR>
bhājana-śrī-rūpa-sanātanānuśāsana-bhāratī-garbhe śrī-bhāgavata-sandarbhe<BR>
śrī-kṛṣṇa-sandarbho nāma caturthaḥ sandarbhaḥ ||<BR>
<BR>
śrī-bhāgavata-sandarbhe sarva-sandarbha-garbha-ge |<BR>
śrī-kṛṣṇa-sandarbha-nāmā sandarbho'bhūc caturthakaḥ ||<BR>
<BR>
samāpto'yaṃ śrī-kṛṣṇa-sandarbhaḥ ||<BR>
<BR>
<BR>
<BR>
[*ENDNOTE #1] ... ition does not have the second and fourth lines of the<BR>
second stanza.<BR>
[*ENDNOTE #2] bhagavān vāsudevaś ca kīrtyate 'tra sanātanaḥ<BR>
sa hi satyam ṛtaṃ caiva pavitraṃ puṇyam eva ca<BR>
śāśvataṃ brahma paramaṃ dhruvaṃ jyotiḥ sanātanam<BR>
[*ENDNOTE #3] This portion up to the end of the paragraph is mostly<BR>
omitted in Vṛ.<BR>
[*ENDNOTE #4] The second line is not found.<BR>
[*ENDNOTE #5] 109.53 in the critical edition. The line reads there:<BR>
devatārthaṃ vayaṃ cāpi mānuṣatvam upāgatāḥ.<BR>
[*ENDNOTE #6] The V. edition has kūrma-purāṇe vyāsa-gītāyāṃ sad-<BR>
ācāra-prasaṅge pativratā-māhātmye. Chatterjee quotes the following verse<BR>
from Agni Purana - sītayā rādhito vahniś chāyā-sītām ajījanat | tāṃ jagrāha<BR>
daśa-grīvaḥ sītā vahni-puraṃ gatā || <BR>
<BR>
<BR>
<BR>
<BR>
</body></html>
