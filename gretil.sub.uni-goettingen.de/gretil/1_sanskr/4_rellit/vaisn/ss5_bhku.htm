<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title>Jiva Gosvami: Satsamdarbha 5</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

Jiva Gosvami: <BR>
Satsamdarbha, part 5: Bhaktisamdarbha<BR>
<BR>
Input by ...<BR>
<BR>
<BR>


<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>

<BR>
śrī-bhakti-sandarbhaḥ<BR>
<BR>
tau santoṣayatā santau śrīla-rūpa-sanātanau |<BR>
dākṣiṇātyena bhaṭṭena punar etad vivicyate ||o||<BR>
tasyādyaṃ granthanālekhaṃ krāntam utkrānta-khaṇḍitam |<BR>
paryālocyātha paryāyaṃ kṛtvā likhati jīvakaḥ ||o||<BR>
[1]<BR>
<BR>
tatra pūrva-sandarbha-catuṣṭayena sambandho vyākhyātaḥ | tatra pūrṇa-<BR>
sanātana-paramānanda-lakṣaṇa-para-tattva-rūpaṃ sambandhi ca brahma<BR>
paramātmā bhagavān iti tridhāvirbhāvatayā śabditam iti nirūpitam | tatra ca<BR>
bhagavattvenaivāvirbhāvasya paramotkarṣaḥ pratipāditaḥ | prasaṅgena viṣṇv-<BR>
ādyāś catuḥ-sanādyāś ca tad-avatārā darśitāḥ | sa ca bhagavān svayaṃ śrī-<BR>
kṛṣṇa eva iti nirdhāritam |<BR>
<BR>
paramātma-vaibhava-gaṇane ca taṭastha-śakti-rūpāṇāṃ cid-eka-rasānām api<BR>
anādi-para-tattva-jñāna-saṃsargābhāvamaya-tad-vaimukhya-labdha-cchidrayā<BR>
tan-māyayāvṛta-svarūpa-jñānānāṃ tayaiva sattva-rajas-tamo-maye jaḍe<BR>
pradhāne racitātma-bhāvānāṃ jīvānāṃ saṃsāra-duḥkhaṃ ca jñāpitam | tathā<BR>
coktam ekādaśe śrī-bhagavatā -<BR>
<BR>
ātmā parijñānamayo vivādo<BR>
hy astīti nāstīti bhidātma-niṣṭhaḥ |<BR>
vyartho'pi naivoparameta puṃsāṃ<BR>
mattaḥ parāvṛtta-dhiyāṃ svalokāt || [BhP 11.22.34] iti |<BR>
<BR>
atas tad-arthaṃ parama-kāruṇikaṃ śāstram upadiśati | tatra ye jīvā ye kecit<BR>
janmāntarāvṛtta-tad-arthānubhava-saṃskāravato ye ca tadaiva vā labdha-<BR>
mahat-kṛpātiśaya-dṛṣṭi-prabhṛtayas teṣāṃ tādṛśa-para-tattva-lakṣaṇa-<BR>
vastūpadeśa-śravaṇārambha-mātreṇaiva tat-kālam eva yugapad eva tat-<BR>
sāmmukhyaṃ tad-anubhavo'pi jñāyate | yathoktaṃ - kiṃ vā parair īśvaraḥ<BR>
sadyo hṛdy avarudhyate'tra kṛtibhiḥ śuśrūṣubhis tat-kṣaṇāt iti [BhP 1.1.1] |<BR>
<BR>
atas teṣāṃ nopadeśāntarāpekṣā | yādṛcchikam upadeśāntara-śravaṇaṃ tu tat-<BR>
tal-līlā-śravaṇavat tadīya-rasasyaivoddīpakaṃ, yathā śrī-prahlādādīnām |<BR>
tathānyeṣāṃ tādṛśatvaṃ bījāyamānam api kāmādi-vaiguṇyena tad-itara-<BR>
doṣeṇaiva pratihataṃ tiṣṭhati |<BR>
<BR>
[page 2]<BR>
<BR>
naitan manas tava kathāsu vikuṇṭha-nātha<BR>
samprīyate durita-duṣṭam asādhu tīvram |<BR>
kāmāturaṃ harṣa-śoka-bhayaiṣaṇārtaṃ<BR>
tasmin kathaṃ tava gatiṃ vimṛśāmi dīnaḥ || [BhP 7.9.39]<BR>
<BR>
iti dīnaṃ-manya-śrī-prahlāda-vacanānusāreṇānyeṣām eva tat-prāpteḥ |<BR>
ataevoktaṃ brahma-vaivarte -<BR>
yāvat pāpais tu malinaṃ hṛdayaṃ tāvad eva hi |<BR>
na śāstre satya-buddhiḥ syāt sad-buddhiḥ sad-gurau tathā ||<BR>
aneka-janma-janita-puṇya-rāśi-phalaṃ mahat |<BR>
sat-saṅga-śāstra-śravaṇād eva premādi jāyate || iti |<BR>
<BR>
tato mukhyena tātparyeṇa para-tattve paryavasite'pi teṣāṃ para-tattvādy-<BR>
upadeśasya kim abhidheyaṃ prayojanaṃ cety apekṣāyāṃ tad-avāntara-<BR>
tātparyeṇa tad-dvayam upadeṣṭavyam | tatrābhidheyaṃ tad-vaimukhya-<BR>
virodhitvāt tat-sāmmukhyam eva | tac ca tad-upāsanā-lakṣaṇaṃ yata eva taj-<BR>
jñānam āvirbhavati | prayojanaṃ ca tad-anubhavaḥ | sa cāntar-bahiḥ-<BR>
sākṣātkāra-lakṣaṇaḥ yata eva svayaṃ kṛtsna-duḥkha-nivṛttir bhavati |<BR>
<BR>
tad etad dvayaṃ yadyapi pūrvatra siddhopadeśa eva abhipretam asti, yathā tava<BR>
gṛhe nidhir asti iti śrutvā kaścid daridras tad-arthaṃ prayatate labhate ca tam<BR>
iti | tadvat tathāpi tac-chaithilya-nirāsāya punas tad-upadeśaḥ | tad evaṃ tān<BR>
prati anādi-siddha-taj-jñāna-saṃsargābhāva-maya-tad-vaimukhyādikaṃ<BR>
duḥkha-hetuṃ vadan vyādhi-nidāna-vaiparītya-maya-cikitsā-nibhaṃ tat-<BR>
sāmmukhyādikam upadiśati |<BR>
<BR>
bhayaṃ dvitīyābhiniveśataḥ syād<BR>
īśād apetasya viparyayo'smrtiḥ |<BR>
tan-māyayāto budha ābhajet tam <BR>
bhaktyaikayeśa gurudevatātmā || [BhP 11.2.37]<BR>
<BR>
ṭīkā ca - nanu kim evaṃ parameśvara-bhajanenājñāna-kalpita-bhayasya<BR>
jñānaika-nivartakatvādityāśaṅkyāha bhayam iti | yato bhayaṃ tan-māyayā<BR>
bhavet tato buddhimān tam eva ābhajed upāsīta | nanu bhayaṃ<BR>
dvitīyābhiniveśata`y syāt | sa ca dehādy-ahaṅkārataḥ | sa ca<BR>
svarūpāsphuraṇāt kim atra tasya māyā karoti | ata āha īśād apetasyeti | īśa-<BR>
vimukhasya tan-māyayā asmṛtiḥ svarūpa-sphūrtir bhavati tato viparyayo<BR>
deho'smīti | tato dvitīyābhiniveśād bhayaṃ bhavati | evaṃ hi prasiddhaṃ<BR>
laukikīṣv api māyāsu | uktaṃ ca bhagavatā --<BR>
<BR>
daivī hy eṣā guṇamayī mama māyā duratyayā |<BR>
mām eva ye prapadyante māyām etāṃ taranti te || [Gītā 7.14] iti | [page 3]<BR>
<BR>
ekayā avyabhicāriṇyā bhajet | kiṃ ca guru-devatātmā gurur eva devatā īśvara<BR>
ātmā preṣṭhaś ca yasya tathādṛṣṭiḥ sann ity arthaḥ | ity eṣā ||<BR>
<BR>
||11.2|| kavir videham ||1||<BR>
<BR>
[2]<BR>
<BR>
kiṃ ca -<BR>
<BR>
evaṃ sva-citte svata eva siddha<BR>
ātmā priyo'rtho bhagavān anantaḥ |<BR>
taṃ nirvṛto niyatārtho bhajeta<BR>
saṃsāra-hetūparamaś ca yatra || [BhP 2.2.6]<BR>
<BR>
ṭīkā ca - tadā anena kiṃ kartavyaṃ, haris tu sevya ity āha | evaṃ viraktaḥ san<BR>
taṃ bhajeta | bhajanīyatve hetavaḥ - svacitte svata eva siddhaḥ | yata ātmā<BR>
ataeva priyaḥ | priyasya ca sevā sukharūpaiva | arthaḥ satyaḥ | na tu anātmavat<BR>
mithyā | bhagavān bhajanīya-guṇaś ca anantaś ca nityaḥ | yata evambhūtas<BR>
taṃ bhajeta | niyatārthaś niścita-svarūpaḥ | bhagavad-anubhavānandena<BR>
nirvṛtaḥ san, iti svataḥ sukhātmakatvaṃ darśitam | kiṃ yatra yasmin bhajane<BR>
sati saṃsāra-hetor avidyāyā uparamo nāśo bhavati ity eṣā | atra ca-kārāt tat-<BR>
prāptir jñeyā ||<BR>
<BR>
||2.2|| śrī-śukaḥ ||2||<BR>
<BR>
[3]<BR>
<BR>
tatra yadyapi śravaṇa-mananādikaṃ jñāna-sādhanam api tat-sāmmukhyam<BR>
eva | brahmākārasyānubhava-hetutvāt, ataeva tat-paramparopayogitvāt<BR>
sāṅkhyāṣṭāṅgayoga-karmāṇy api tat-sāmmukhyāny eva | tathā teṣāṃ<BR>
kathañcid bhaktitvam api jāyate | karmaṇas tad-ājñā-pālana-rūpatvena tad-<BR>
arpitatvādinā ca karaṇāt | jñānādīnāṃ cānyatrānāsakti-hetutvādi-dvārā<BR>
bhakti-sacivatayā vidhānāt tathāpi pūrvaṃ bhaktyā bhajetety anena karma-<BR>
jñānādikaṃ nādṛtaṃ kintu sākṣād-bhaktyā śravaṇa-kīrtanādi-lakṣaṇayaiva<BR>
bhajeta ity uktam | tathaiva sahetukaṃ śrī-sūtopadeśopakramata eva dṛśyate |<BR>
<BR>
yathāha dvāviṃśatyā - sa vai ity-ādinā ato vai kavaya ity antena granthena -<BR>
<BR>
sa vai puṃsāṃ paro dharmo yato bhaktir adhokṣaje |<BR>
ahaituky apratihatā yayātmā suprasīdati ||3|| [BhP 1.2.6]<BR>
<BR>
yat khalu mahā-purāṇārambhe pṛṣṭaṃ sarva-śāstra-sāram aikāntikaṃ śreyo<BR>
brūhīti tatrottaraṃ sa vai ity-ādi | yato dharmād adhokṣaje bhaktis tat-kathā-<BR>
śravaṇādiṣu rucir bhavati | dharmaḥ svanuṣṭhita ity-ādau [BhP 1.2.8]<BR>
vyatirekeṇa darśyaiṣyamāṇatvāt | sa vai sa eva svanuṣṭhitasya dharmasya<BR>
saṃsiddhir hari-toṣaṇam iti [BhP 1.2.13] vakṣyamāṇa-rītyā tat-santoṣārtham<BR>
eva kṛto dharmaḥ paraḥ sarvataḥ śreṣṭhaḥ na nivṛtti-mātra-lakṣaṇo'pi,<BR>
vaimukhyāviśeṣāt | tathā ca śrī-nārada-vākyam - naiṣkarmyam apy acyuta-<BR>
bhāva-varjitam ity-ādau kutaḥ punaḥ śaśvad abhadram īśvare na cārpitaṃ<BR>
karma yad apy akāraṇam iti [BhP 1.5.12] | ato vakṣyate ataḥ pumbhir ity [BhP<BR>
1.2.13] ādi | tataḥ sa evaikāntikaṃ śreyaḥ ity arthaḥ | anena bhaktes tādṛśa-<BR>
dharmato'pi atiriktatvam | tasyāḥ bhakteḥ svarūpa-guṇam āha, svata eva<BR>
sukha-rūpatvād ahaitukī phalāntarānusandhāna-rahitā | apratihatā tad-upari-<BR>
sukhada-padārthāntarābhāvāt kenāpi vyavadhātum aśakyā ca | jātāyāṃ ca<BR>
tasyāṃ ruci-lakṣaṇāyāṃ bhaktyā tayaiva śravaṇādi-lakṣaṇo bhaki-yogaḥ<BR>
pravartitaḥ syāt |<BR>
[4]<BR>
<BR>
tataś ca yasyāsti bhaktir bhagavaty akiñcanā sarvair guṇais tatra samāsate<BR>
surāḥ [BhP 5.18.12] ity-ādy-anusāreṇa bhagavat-svarūpādi-jñānaṃ tato'nyatra<BR>
vairāgyaṃ ca tad-anugāmyeva syād ity āha --<BR>
<BR>
vāsudeve bhagavati bhakti-yogaḥ prayojitaḥ |<BR>
janayaty āśu vairāgyaṃ jñānaṃ ca yad ahaitukam || [BhP 1.2.7]<BR>
<BR>
ahaitukaṃ śuṣka-tarkādy-agocaram aupaniṣadaṃ jñānam āśu īṣat-śravaṇa-<BR>
mātreṇa janayatīty arthaḥ | vyatirekeṇāha -<BR>
<BR>
dharmaḥ svanuṣṭhitaḥ puṃsāṃ viṣvaksena-kathāsu yaḥ |<BR>
notpādayed yadi ratiṃ śrama eva hi kevalam || [BhP 1.2.8]<BR>
<BR>
vāsudevālambanābhāvena yadi tat-kathāsu tal-līlā-varṇaneṣu ratiṃ ruciṃ<BR>
notpādayet tadā śramaḥ syān na tu phalam | kathā-ruceḥ sarvatraivādyatvāt<BR>
śreṣṭhatvāc ca saivoktā | tad-upalakṣaṇatvena bhajanāntara-rucir apy<BR>
upadiṣṭhā | eva-śabdena pravṛtti-lakṣaṇa-karma-phalasya svargādeḥ<BR>
kṣayiṣṇutvaṃ, hi-śabdena tatraiva ca tad yatheha karma-jito lokaḥ kṣīyate<BR>
[Chā 8.1.6] iti sopapattika-śruti-pramāṇatvam | kevala-śabdena nivṛtti-mātra-<BR>
lakṣaṇa-dharma-phalasyāsādhyatvaṃ, siddhasyāpi naśvaratvam | tatrāpi<BR>
tenaiva hi-śabdena yasya deve parā bhaktir [Śvet 6.23] ity-ādi, śreyaḥ-sṛtiṃ<BR>
bhaktim udasya te vibho kliśyanti ye kevala-bodha-labdhaye ity-ādi [BhP<BR>
10.14.4], āruhya kṛcchreṇa paraṃ padaṃ tataḥ patanty adho'nādṛta-yuṣmad-<BR>
aṅghrayaḥ [BhP 10.2.32] ity-ādi vacana-pramāṇatvaṃ ca sūcitam | śloka-<BR>
dvayena bhakir nirapekṣā, jñāna-vairāgye tu tat-sāpekṣe iti labhyate | tad<BR>
evaṃ bhakti-phalatvenaiva dharmasya sāphalyam uktam |<BR>
[5-6]<BR>
<BR>
tatra yad anye manyante dharmasyārthaḥ phalaṃ, tasya kāmas tasya cendriya-<BR>
prīts tat-prīteś ca punar api dharmādi-parampareti tac cānyathaivety āha<BR>
dvābhyāṃ --<BR>
<BR>
dharmasya hy āpavargyasya nārtho'rthāyopakalpate |<BR>
nārthasya dharmaikāntasya kāmo lābhāya hi smṛtaḥ ||<BR>
kāmasya nendriya-prītir lābho jīveta yāvatā |<BR>
jīvasya tattva-jijñāsā nārtho yaś ceha karmabhiḥ || [BhP 1.2.9-10]<BR>
<BR>
āpavargasya -- yathā-varṇa-vidhāna apavargaś ca bhavati | yo'sau bhagavati<BR>
sarvātmany anātmye'nirukte'nilayane paramātmani vāsudeve'nanya-nimitta-<BR>
bhakti-yoga-lakṣaṇo nānā-gati-nimittāvidyā-granthi-bandhana-dvāreṇa yadā<BR>
hi mahā-puruṣa-puruṣa-prasaṅga iti [BhP 5.19.19-20] pañcama-skandha-<BR>
gadyānusāreṇa apavargo bhakti-yogaḥ | tathā ca skānde revā-khaṇḍe -<BR>
<BR>
niścalā tvayi bhaktir yā saiva muktir janārdana |<BR>
muktā eva hi bhaktās te tava viṣṇo yato hare || iti |<BR>
<BR>
ata ukta-rītyā bhakti-sampādakasyety arthaḥ | arthāya phalatvāya |<BR>
tathārthasyāpy evambhūta-dharmāvyabhicāriṇaḥ kāmo lābhāya phalatvāya<BR>
na hi smṛtas tattva-vidbhiḥ | kāmasya viṣaya-bhogasyendriya-prīti-lābhaḥ<BR>
phalaṃ na bhavati kintu yāvatā jīveta tāvān eva kāmasya lābhaḥ | tādṛśa-<BR>
jīvana-paryanta eva kāmaḥ sevya ity arthaḥ | jīvasya jīvanasya ca punar<BR>
dharmānuṣṭhāna-dvārā karmabhir ya iha prasiddhaḥ svargādiḥ so'rtho na<BR>
bhavati, kintu tattva-jijñāsaiveti | tad evaṃ tattva-jñānaṃ yasyā bhakter<BR>
avāntara-phalam uktaṃ saiva paramaṃ phalam iti bhāvaḥ |<BR>
<BR>
 [7]<BR>
<BR>
kiṃ tattvam ity apekṣāyāṃ padyam ekaṃ tūdāhṛtam --<BR>
<BR>
vadanti tat tattva-vidas tattvaṃ yaj jñānam advayam |<BR>
brahmeti paramātmeti bhagavān iti śabdyate || [BhP 1.2.11] iti |<BR>
<BR>
advayam iti tasyākhaṇḍatvaṃ nirdiśyānyasya tad-ananyatva-vivakṣayā tac-<BR>
chaktitvam evāṅgīkaroti | tatra śakti-varga-lakṣaṇa-tad-dharmātiriktaṃ<BR>
kevalaṃ jñānaṃ brahmeti śabdyate | antaryāmitvamaya-māyā-śakti-pracura-<BR>
cic-chakty-aṃśa-viśiṣṭaṃ paramātmeti | paripūrṇa-sarva-śakti-viśiṣṭaṃ<BR>
bhagavān iti | vivṛtaṃ caitat prāktana-sandarbha-trayeṇa | tac ca<BR>
tridhāvirbhāva-yuktam eva tattvaṃ bhaktyaiva sākṣāt kriyata ity āha -- <BR>
<BR>
tac chraddadhānā munayo jñāna-vairāgya-yuktayā |<BR>
paśyanty ātmani cātmānaṃ bhaktyā śruta-gṛhītayā || [BhP 1.2.12]<BR>
<BR>
bhaktyā tat-kathā-rucer eva parāvasthā-rūpayā prema-lakṣaṇayā tat<BR>
pūrvokta-tattvam ātmani śuddhe cetasi paśyanti ca | jñāna-mātrasya kā<BR>
vārtā | sākṣād api kurvantīty arthaḥ | kīdṛśaṃ tad-ātmānam | svarūpākhya-<BR>
jīvākhya-māyā-śaktīnām āśrayam | jñāna-vairāgya-yuktayā jñānaṃ ca<BR>
vairāgyaṃ ca, tābhyāṃ yuktayā svātmajābhyāṃ tābhyāṃ sevitayā | ataeva te<BR>
munayaḥ pṛthak ca viśiṣṭaṃ ca svecchayā paśyantīty āyāti | tad evaṃ śruta-<BR>
gṛhītayā munayaḥ śraddadhānā iti pada-trayeṇa tasyā eva bhakter<BR>
daurlabhyaṃ darśitam | sad-guroḥ sakāśād vedāntādy-akhila-śāstrārtha-<BR>
vicāra-śravaṇa-dvārā yadi svāvaśyaka-parama-kartavyatvena jñāyate | punaś<BR>
ca --<BR>
<BR>
bhagavān brahma kārtsnyena trir anvīkṣya manīṣayā<BR>
tad adhyavasyat kūṭa-stho ratir ātman yato bhavet || [BhP 2.2.34]<BR>
<BR>
itivad yadi viparīta-bhāvanātyājakau manana-yogyatā-mananābhiniveśau<BR>
syātāṃ, tataḥ ^craddadhānaiś ca sā bhaktir upāsanā-dvārā labhyate iti | <BR>
[8]<BR>
<BR>
ataḥ śrutir api tad-artham āgṛhṇāti | ātmā vāre draṣṭavyaḥ śrotavyo<BR>
mantavyo nididhyāsitavya iti [BṛhadU 2.4.4.6] iti | atra nididhyāsanam<BR>
upāsanam | darśanaṃ sākṣātkāra ucyate | sā caivaṃ durlabhā bhaktiḥ hari-<BR>
toṣaṇe prayuktāt svābhāvika-dharmād api labhyate iti | tasmād dhari-<BR>
toṣaṇam eva tasya parama-phalam ity āha -<BR>
<BR>
[page 6]<BR>
ataḥ pumbhir dvija-śreṣṭhā varṇāśrama-vibhāgaśaḥ |<BR>
svanuṣṭhitasya dharmasya saṃsiddhir hari-toṣaṇam || [BhP 1.2.13]<BR>
<BR>
svanuṣṭhitasya bahu-prayatnenācchidram upārjitasya iti tucche svargādi-phale<BR>
tat-prayogo'tīvāyukta iti bhāvaḥ | yady evaṃ śrī-hari-santoṣakasyāpi<BR>
dharmasya phalaṃ śravaṇādiruci-lakṣaṇā bhaktir eva tat-pravartitāyā bhakteś<BR>
cānugatā jñāna-vairāgyādi-guṇā ity āyātaṃ tadā sākṣāc-chravaṇādi-rūpā<BR>
bhaktir eva kartavyā | <BR>
<BR>
[9]<BR>
<BR>
kiṃ tat tad-āgraheṇety āha --<BR>
<BR>
tasmād ekena manasā bhagavān sātvatāṃ patiḥ |<BR>
śrotavyaḥ kīrtitavyaś ca dhyeyaḥ pūjyaś ca nityadā || [BhP 1.2.14]<BR>
<BR>
ekena karmādyāgraha-śūnyena | śravaṇam atra nāma-guṇādīnāṃ tathā<BR>
kīrtanaṃ ca | <BR>
[10]<BR>
<BR>
tatraivāntima-bhūmikā-paryantāṃ sugamāṃ śailīṃ vaktuṃ dharmādi-kaṣṭa-<BR>
nirapekṣeṇa yukti-mātreṇa tat-prathama-bhūmikāṃ śrī-hari-kathā-rucim<BR>
utpādayan tasya guṇaṃ smārayati -<BR>
<BR>
yad-anudhyāsinā yuktāḥ karma-granthi-nibandhanam |<BR>
chindanti kovidās tasya ko na kuryāt kathā-ratim || [BhP 1.2.15]<BR>
<BR>
kovidā vivekino yuvatāḥ saṃyata-cittā yasya harer anudhyā anudhyānaṃ<BR>
cintana-mātram evāsiḥ khaḍgas tena granthiṃ nānā-deheṣv ahaṅkāraṃ<BR>
nibadhnāti yat-tat-karma chindanti | tasyaivambhūtasya parama-duḥkhād<BR>
udvartuḥ kathāyāṃ ratiṃ ko nu kuryāt | <BR>
<BR>
[11]<BR>
<BR>
nanv evam api tasya kathā-rucir manda-bhāgyānāṃ na jāyata ity āśaṅkya<BR>
tatropāyān vadan tām ārabhya naiṣṭhika-bhakti-paryantāṃ bhaktim upadiśati<BR>
pañcabhiḥ |<BR>
<BR>
śuśrūṣoḥ śraddadhānasya vāsudeva-kathā-ruciḥ |<BR>
syān mahat-sevayā viprāḥ puṇya-tīrtha-niṣevaṇāt || [BhP 1.2.16]<BR>
<BR>
bhuvi puru-puṇya-tīrtha-sadanāny ṛṣayo vimadāḥ ity-ādy-anusāreṇa [BhP<BR>
10.87.35] prāyas tatra mahat-saṅgo bhavatīti tadīya-ṭīkānumatyā ca puṇya-<BR>
tīrtha-niṣevaṇād dhetor labdhā yadṛcchayā yā mahat-sevā tayā vāsudeva-<BR>
kathā-ruciḥ syāt | kāryāntareṇāpi tīrthe bhramato mahatāṃ prāyas tatra<BR>
bhramatāṃ tiṣṭhatāṃ vā darśana-sparśana-sambhāṣaṇādi-lakṣaṇā sevā svata<BR>
eva sampadyate | tat-prabhāveṇa ca tadīyācaraṇe śraddhā bhavati | tadīya-<BR>
svābhāvika-paraspara-bhagavat-kathāyāṃ kim ete saṅkathayanti tat śṛṇomīti<BR>
tac-icchā jāyate | tac-chravaṇena ca tasyāṃ rucir jāyate iti | tathā ca<BR>
mahadbhya eva śrutā jhaṭiti kārya-karīti bhāvaḥ | tathā ca kapila-deva-<BR>
vākyam -- satāṃ prasaṅgān mama vīrya-saṃvido bhavanti hṛt-karṇa-<BR>
rasāyanāḥ kathāḥ [BhP 3.25.22] ity-ādi | <BR>
<BR>
[12]<BR>
<BR>
tataś ca,<BR>
<BR>
śṛṇvatāṃ sva-kathāḥ kṛṣṇaḥ puṇya-śravaṇa-kīrtanaḥ |<BR>
hṛdy antaḥstho hy abhadrāṇi vidhunoti suhṛt-satām || [BhP 1.2.17]<BR>
<BR>
kathā-dvārā antaḥstho bhāvanā-padavīṃ gataḥ san harir abhadrāṇi vāsanāḥ |<BR>
[page 7]<BR>
<BR>
[13]<BR>
<BR>
tataś ca,<BR>
<BR>
naṣṭa-prāyeṣv abhadreṣu nityaṃ bhāgavata-sevayā |<BR>
bhagavaty uttama-śloke bhaktir bhavati naiṣṭhikī || [BhP 1.2.18]<BR>
<BR>
naṣṭa-prāyeṣu na taj-jñānam iva samyaṅ-naṣṭeṣv eveti bhakter nirargala-<BR>
svabhāvatvam uktam | bhāgavatānāṃ bhāgavata-śāstrasya vā sevayā bhaktir<BR>
anudhyāna-rūpā naiṣṭhikī santatā eva bhavati | <BR>
<BR>
[14]<BR>
<BR>
tadaiva tri-bhuvana-vibhava-hetave'py akuṇṭha-smṛtir [BhP 11.2.53] ity-ādy-<BR>
ukta-rītyā sarva-vāsanā-nāśāt cittaṃ śuddha-sattvam agraṃ sat bhagavat-<BR>
tattva-sākṣātkāra-yogyaṃ bhavatīty āha --<BR>
<BR>
tadā rajas-tamo-bhāvāḥ kāma-lobhādayaś ca ye |<BR>
ceta etair anāviddhaṃ sthitaṃ sattve prasīdati || [BhP 1.2.19]<BR>
<BR>
rajas tamaś ca ye ca tat-prabhāvā bhāvāḥ kāmādaya etair ity anvayaḥ |<BR>
<BR>
[15]<BR>
<BR>
evaṃ prasanna-manaso bhagavad-bhakti-yogataḥ |<BR>
bhagavat-tattva-vijñānaṃ mukta-saṅgasya jāyate || [BhP 1.2.20]<BR>
<BR>
evaṃ pūrvokta-prakāreṇa prasanna-manasas tato mukta-saṅgasya tyakta-<BR>
kāmādi-vāsanasya bhakti-yogataḥ punar api kriyamāṇāt tasmād vijñānaṃ<BR>
sākṣātkāro manasi bahir vā bhāvanāṃ vinaivānubhavo yaḥ sa jāyate | <BR>
<BR>
[16] <BR>
tasya ca paramānandaika-rūpatvena svataḥ-phala-rūpasya sākṣāt-<BR>
kārasyānuṣaṅgikaṃ phalam āha --<BR>
<BR>
bhidyate hṛdaya-granthiś chidyante sarva-saṃśayāḥ |<BR>
kṣīyante cāsya karmāṇi dṛṣṭa evātmanīśvare || [BhP 1.2.21]<BR>
<BR>
hṛdaya-granthi-rūpo'haṅkāraḥ | sarva-saṃśayāś chidynate iti śravaṇa-<BR>
mananādi-pradhānānām api tasmin dṛṣṭa eva sarve saṃśayāḥ samāpyante ity<BR>
arthaḥ | tatra śravaṇena tāvaj-jñeya-gatāsambhāvanāś chidyante iti |<BR>
mananena tad-gata-viparīta-bhāvanāḥ | sākṣātkāreṇa<BR>
tvātmayogyatāgatāsambhāvanā-viparīta-bhāvane iti jñeyam | kṣīyante tad-<BR>
icchā-mātreṇa tad-ābhāsaḥ kiñcid eva teṣv avaśiṣyata ity arthaḥ | <BR>
[17]<BR>
<BR>
atra prakaraṇārthe sad-ācāraṃ darśayann upasaṃharati |<BR>
<BR>
ato vai kavayo nityaṃ bhaktiṃ paramayā mudā |<BR>
vāsudeve bhagavati kurvanty ātma-prasādanīm || [BhP 1.2.22]<BR>
<BR>
ātma-prasādanīṃ manasaḥ śodhanīm | na kevalam etāvad-guṇatvaṃ tasyāḥ |<BR>
kiṃ ca paramayā mudeti karmānuṣṭhānavan na sādhana-kāle sādhya-kāle<BR>
vā bhakty-anuṣṭhānaṃ duḥkha-rūpaṃ pratyuta sukha-rūpam evety arthaḥ |<BR>
ataeva nityaṃ sādhaka-daśāyāṃ siddha-daśāyāṃ ca tāvat kurvantīty uktam ||<BR>
<BR>
||1.2|| śrī-sūtaḥ || 3-17 ||<BR>
<BR>
[18]<BR>
<BR>
tad evaṃ karma-jñāna-vairāgya-yatna-parityāgena bhagavad-bhaktir eva<BR>
kartavyeti matam | karma-viśeṣa-rūpaṃ devatāntara-bhajanam api na<BR>
kartavyam ity āha saptabhiḥ | tatrānyeṣāṃ kā vārtā | saty api śrī-bhagavata<BR>
(page 8) eva guṇāvatāratve śrī-viṣṇuvat sākṣāt-para-brahmatvābhāvāt<BR>
sattva-mātropakārakatvābhāvāc ca pratyuta rajas-tamo-bṛṃhaṇatvāc ca<BR>
brahma-śivāv api śreyo'rthibhir nopāsyāv ity atra dvau ślokau paramātma-<BR>
sandarbhe evodāhṛtau --<BR>
<BR>
sattvaṃ rajas tama iti prakṛter guṇās tair<BR>
yuktaḥ parama-puruṣa eka ihāsya dhatte |<BR>
sthity-ādaye hari-viriñci-hareti saṃjñāḥ<BR>
śreyāṃsi tatra khalu sattva-tanor nṝṇāṃ syuḥ || [BhP 1.2.23]<BR>
<BR>
pārthivād dāruṇo dhūmas tasmād agnis trayīmayaḥ |<BR>
tamasas tu rajas tasmāt sattvaṃ yad brahma-darśanam || [BhP 1.2.24] iti |<BR>
<BR>
sattva-tanoḥ sattva-śakteḥ | trayīmayas trayy ukta-karma-pracuraḥ |<BR>
dārusthānīyaṃ tamaḥ | dhūma-sthānīyaṃ rajaḥ | agni-sthānīyaṃ sattvaṃ |<BR>
trayy ukta-karma-sthānīyaṃ brahma | tataś ca trayy-ukta-karma yathāgnāv<BR>
eva sākṣāt pravartate nānyayos tadvat para-brahma-bhūto bhagavān api sattva<BR>
evety arthaḥ |<BR>
<BR>
devatāntara-parityāgenāpi bhagavad-bhaktau sad-ācāraṃ pramāṇayati --<BR>
<BR>
bhejire munayo'thāgre bhagavantam adhokṣajam |<BR>
sattvaṃ viśuddhaṃ kṣemāya kalpante ye'nu tān iha || [BhP 1.2.25]<BR>
<BR>
atha ato hetoḥ | agre purā | sattvaṃ viśuddhaṃ viśuddha-sattvātmaka-mūrtiṃ<BR>
bhagavantam | prakṛta-sattvātītatvaṃ ca tasya vivṛtaṃ bhagavat-sandarbhe |  ato<BR>
ye tām anuvartante ta iha saṃsāre kṣemāya kalpante | <BR>
<BR>
[19]<BR>
<BR>
nanv anyān bhairavādīn devān api kecid bhajanto dṛśyante | satyaṃ yatas te<BR>
sakāmāḥ | kintu mumukṣavo'py anyān na bhajante | kim uta tad-bhaktiyika-<BR>
puruṣārthā ity āha -<BR>
<BR>
mumukṣavo ghora-rūpān hitvā bhūta-patīn atha |<BR>
nārāyaṇa-kalāḥ śāntā bhajanti hy anasūyavaḥ || [BhP 1.2.26]<BR>
<BR>
bhūta-patīn iti pitṛ-prajeśādīnām upalakṣaṇam | anasūyavo devatāntara-<BR>
nindakāḥ santaḥ |<BR>
<BR>
[20]<BR>
<BR>
nanu kāma-lobho'pi lakṣmī-pati-bhajane bhavaty eva tarhi katham anyāṃs te<BR>
bhajante ?<BR>
<BR>
rajas-tamaḥ-prakṛtayaḥ sama-śīlā bhajanti vai |<BR>
pitṛ-bhūta-prajeśādīn śriyaiśvarya-prajepsavaḥ || [BhP 1.2.27]<BR>
<BR>
tatrāha, rajas-tamaḥ-prakṛtitvenaiva pitrādibhiḥ samaṃ śīlaṃ yeṣāṃ, sama-<BR>
śīlatvād evaṃ tad-bhajane pravṛttir ity arthaḥ | <BR>
<BR>
[21] <BR>
<BR>
tato vāsudeva eva bhajanīya ity uktam | sarva-śāstra-tātparyaṃ ca tatraivety<BR>
āha dvābhyām |<BR>
<BR>
vāsudeva-parā vedā vāsudeva-parā makhāḥ |<BR>
vāsudeva-parā yoga vāsudeva-parāḥ kriyāḥ || <BR>
vāsudeva-paraṃ jñānaṃ vāsudeva-paraṃ tapaḥ |<BR>
vāsudeva-paro dharmo vāsudeva-parā gatiḥ || [BhP 1.2.28-9]<BR>
<BR>
(page 9)<BR>
ṭīkā ca - vāsudeva-paras tātparya-gocaro yeṣāṃ te | nanu vedā makha-parā<BR>
dṛśyante ity āśaṅkya te'pi tad-ārādhanārthatvāt tat-parā evety uktam | yogā<BR>
yoga-śāstrāṇi | teṣām apy āsana-prāṇāyāmādi-kriyā-paratvam āśaṅkya<BR>
tāsām api tat-prāpty-upāyatvāt tat-paratvam uktam | jñānaṃ jñāna-śāstram | <BR>
<BR>
nanu taj-jñāna-param evety āśaṅkya jñānasyāpi tat-paratvam uktam | tapo'tra<BR>
jñānam | dharmo dharma-śāstraṃ dāna-vratādi-viṣayam | <BR>
<BR>
nanu tat-svargādi-param ity āśaṅkya gamyate iti gatiḥ svargādi-phalam | sāpi<BR>
tadānandāṃśa-rūpatvāt tat-paraivety uktam | yad vā vedā ity anenaiva tan-<BR>
mūlatvāt sarva-śāstrāṇi vāsudeva-parāṇīty uktam | <BR>
<BR>
nanu teṣāṃ makha-yoga-kriyādi-nānārtha-paratvān na tad-eka-paratvam ity<BR>
āśaṅkya makhādīnām api tat-paratvam uktam iti draṣṭavyam ity eṣā |<BR>
<BR>
atra yogādīnāṃ kathañcid bhakti-sacivatvenaiva tat-paratvaṃ mukhyaṃ<BR>
draṣṭavyam |<BR>
 [22]<BR>
<BR>
vedāś ca karma-kāṇḍa-parā eva jñeyāḥ keṣāñcit sākṣād-bhakti-paratvam api<BR>
dṛśyata iti -<BR>
<BR>
yasya deve parā bhaktiḥ yathā deve tathā gurau |<BR>
tasyaite kathitā hyarthāḥ prakāśante mahātmanaḥ || [ŚvetU 6.23] ity-ādeḥ |<BR>
<BR>
tad evaṃ dvātriṃśyā tad-bhajanasyaivābhidheyatvaṃ darśayitvā pūrvoktaṃ<BR>
sarva-śāstra-samanvayam eva sthāpayati -<BR>
<BR>
sa evedaṃ sasarjāgre bhagavān ātma-māyayā |<BR>
sad-asad-rūpayā cāsau guṇa-mayy aguṇo vibhuḥ || [BhP 1.2.30]<BR>
ṭīkā ca - nanu jagat-sarga-praveśa-niyamanādi-līlā-yukte vastuni sarva-<BR>
śāstra-samanvayo dṛśyate, kathaṃ vāsudeva-paratvaṃ sarvasya | tatrāha sa eveti<BR>
caturbhir ity eṣā | idaṃ mahad-ādi-viriñci-paryantam | evaṃ praveśādikāpy<BR>
uttara-ślokeṣu draṣṭavyā ||<BR>
<BR>
||1.2|| śrī-sutaḥ śrī-śaunakam ||19-22||<BR>
<BR>
[23]<BR>
<BR>
śrī-bhāgavatādir bhāva-kāraṇe śrī-nārada-vyāsa-saṃvāde'pi --<BR>
<BR>
naiṣkarmyam apy acyuta-bhāva-varjitaṃ<BR>
na śobhate jñānam alaṃ nirañjanam<BR>
kutaḥ punaḥ śaśvad abhadram īśvare<BR>
na cārpitaṃ karma yad apy akāraṇam || [BhP 1.5.12]<BR>
<BR>
ity-ādy udāhṛtam | ṭīkā ca - niṣkarma brahma tad-ekākāratvān niṣkarmatā-<BR>
rūpaṃ naiṣkarmyam | ajyate anenety añjanam upādhis tan nivartakaṃ<BR>
nirañjanam evambhūtam api jñānam ucyate  bhāvo bhaktis tad-varjitaṃ ced<BR>
alam atyarthaṃ na śobhate samyag aparokṣāya na kalpate ity arthaḥ | tadā<BR>
śaśvat sādhana-kāle phala-kāle ca abhadraṃ duḥkha-rūpaṃ yat kāmyaṃ karma<BR>
yad apy akāraṇam akāmyaṃ tac ceti cakārasyānvayaḥ | tad api karma īśvare<BR>
nārpitaṃ cet kutaḥ punaḥ śobhate, bahir-mukhatvena sattva-<BR>
śodhakatvābhāvād ity eṣā | <BR>
<BR>
tad evaṃ jñānasya bhakti-saṃsargaṃ vinā karmaṇaś tad-upapādakatvaṃ vinā<BR>
vyarthatvaṃ vyaktam | (page 10)  kiṃ ca -<BR>
<BR>
jugupsitaṃ dharma-kṛte'nuśāsataḥ<BR>
svabhāva-raktasya mahān vyatikramaḥ || [BhP 1.5.15]<BR>
<BR>
ity-ādikam uktvāha -<BR>
<BR>
tyaktvā sva-dharmaṃ caraṇāmbujaṃ harer<BR>
bhajann apakvo'tha patet tato yadi |<BR>
yatra kva vābhadram abhūd amuṣya kiṃ<BR>
ko vārtha āpto'bhajatāṃ sva-dharmataḥ || [BhP 1.5.17]<BR>
<BR>
ṭīkā ca - idānīṃ tu nitya-naimittika-svadharma-niṣṭhām apy anādṛtya<BR>
kevalaṃ hari-bhaktir evopadeṣṭavyā ity āśayenāha tyaktveti | nanu<BR>
svadharma-tyāgena bhajan bhakti-paripākena yadi kṛtārtho bhavet tadā na<BR>
kācic cintā | yadi punar apakva eva mriyeta bhraśyed vā tadā tu svadharma-<BR>
tyāga-nimitto'narthaḥ syād ity āśaṅkyāha, tato bhajanāt patet kathañcid<BR>
bhraśyen mriyeta vā yadi tadāpi bhakti-rasikasya karmānadhikārān<BR>
nānartha-śaṅkā | aṅgīkṛtyāpy āha, vā-śabdaḥ kaṭākṣe, yatra kva vā<BR>
nīcayonāv api amuṣya bhakti-rasikasya abhadram abhūt kim? nābhūd evety<BR>
arthaḥ | bhakti-vāsanā-sad-bhāvād iti bhāvaḥ | abhajatām abhajadbhis tu<BR>
kevalaṃ svadharmataḥ ko vārtha āptaḥ | abhajatām iti ṣaṣṭhī sambadna-<BR>
mātra-vivakṣayety eṣā |<BR>
<BR>
|| 1.5 || śrī-nāradaḥ śrī-vyāsam ||23||<BR>
<BR>
[24]<BR>
<BR>
tad evaṃ bhaktir evābhidheyaṃ vas tv ity uktam | tathaiva śrī-śuka-parīkṣit-<BR>
saṃvādopakrame'pi -<BR>
<BR>
śrotavyādīni rājendra nṛṇāṃ santi sahasraśaḥ |<BR>
apaśyatām ātma-tattvaṃ gṛheṣu gṛha-medhinām || [BhP 2.1.2] ity-ādi |<BR>
<BR>
gṛheṣv ity-ādikam upalakṣaṇaṃ bahirmukhānām | ātma-tattvaṃ bhagavat-<BR>
tattvaṃ, tathā nigamayiṣyamānatvāt | <BR>
<BR>
[25]<BR>
<BR>
nigamayati -<BR>
<BR>
tasmād bhārata sarvātmā bhagavān īśvaro hariḥ |<BR>
śrotavyaḥ kīrtitavyaś ca smartavyaś cecchatābhayam || [BhP 2.1.5]<BR>
<BR>
ṭīkā ca - sarvātmeti preṣṭhatvam āha, bhagavān iti saundaryam | īśvara ity<BR>
āvaśyakatvaṃ harir iti bandha-hāritvam abhayaṃ mokṣam icchatety eṣā |<BR>
mokṣas tu sarva-kleśa-śānti-pūrvaka-bhagavat-prāptir eveti jñeyam |<BR>
<BR>
[26]<BR>
<BR>
etad-anantaraṃ virāḍ-dhāraṇām uktvā tad-apavādenāpi bhaktiṃ tām āha -<BR>
<BR>
sa sarva-dhī-vṛtty-anubhūta-sarva<BR>
ātmā yathā svapna-janekṣitaikaḥ |<BR>
taṃ satyam ānanda-nidhiṃ bhajeta<BR>
nānyatra sajjed yata ātma-pātaḥ || [BhP 2.1.39]<BR>
<BR>
ṭīkā ca -sarveṣāṃ śrī-vṛttibhir anubhūtaṃ sarvaṃ yena sa eka eva<BR>
sarvāntarātmā | tam eva satyaṃ bhajeta | anyatropalakṣaṇe na sajjeta | yata<BR>
āsaṅgād ātmanaḥ pātaḥ saṃsāro bhavati | ekasya tat-tad-indriyaiḥ<BR>
sarvānubhūtau dṛṣṭāntaḥ svapna-janānām īkṣitā yatheti | svapne'pi kadācid<BR>
bahūn dehān prakalpya jīvas tat-tad-indriyaiḥ sarvaṃ paśyati tadvad īśvarasya<BR>
tu vidyā-śaktitvān na bandha ity eṣā |<BR>
<BR>
atra svadhī-vṛttibhiḥ paśyann eva sarveṣāṃ dhī-vṛttibhir api sarvaṃ paśyatīty<BR>
evaṃ tathoktam | sa aikṣata ity atra sarva-dhī-vṛtti-sṛṣṭeḥ pūrvam api tac-<BR>
chravaṇāt | tathā svapna-dehānām īśvara-kartṛkatve'pi jīva-kartṛka-<BR>
prakalpana-kathanaṃ tat-saṅkalpa-dvāraiveśvaraḥ karotīty apekṣāyām<BR>
uktam | yaḥ sarva-dhīty anuktatvāt satyaṃ bhajeteti yojayitavyasya kartur<BR>
vidyamānatvād ayam evārthaḥ | sa tathābhūto dṛṣṭāntaḥ ātmā svapna-<BR>
draṣṭā jīvo yathā svapna-gatānāṃ sarveṣāṃ janānāṃ tad-upalakṣitānāṃ<BR>
vastūnāṃ ca eka eva īkṣitā bhavatīti tadvat | atra tam ity anena sa aikṣateti<BR>
[AitU 1.1.2] svābhāvikī jñāna-bala-kriyā ca iti [ŚvetU 6.8], śruti-prasiddha-<BR>
parānapekṣa-jñānādi-siddhes tathā sandhye sṛṣṭir āha hi [Vs 3.2.1],<BR>
māyāmātraṃ tu kārtsnyenānabhivyakta-svarūpatvād [Vs 3.2.3] iti nyāya-<BR>
prāptena svapnasyāpi kartṛtvena jāgrad-ādimaya-jagat-kartṛtvasya pūrṇatva-<BR>
prāpte vailakṣaṇyaṃ darśitaṃ satyādi-dvayena parama-puruṣārthatvaṃ ceti<BR>
jñeyam |<BR>
<BR>
||2.1|| śrī-śukaḥ || 24-26 ||<BR>
[27]<BR>
<BR>
etad-anantarādhyāye'pi tathaivāha -<BR>
<BR>
yāvan na jāyeta parāvare'smin<BR>
viśveśvare draṣṭari bhakti-yogaḥ |<BR>
tāvat sthavīyaḥ puruṣasya rūpaṃ<BR>
kriyāvasāne prayataḥ smareta || [BhP 2.2.14]<BR>
<BR>
pare brahmādayo'vare yasmāt | viśveśvare draṣṭari na tu dṛśye caitanya-<BR>
ghanatvāt | bhakti-yogaḥ kecit svadehāntar-hṛdayāvakāśe prādeśa-mātraṃ<BR>
puruṣaṃ vasantaṃ caturbhujam ity-ādi nokt-sādhana-lakṣaṇābhiniveśaḥ |<BR>
kriyāvasāne āvaśyaka-karmānuṣṭhānānantaram | anena karmāpi bhakti-<BR>
yoga-paryantam ity uktam |  <BR>
<BR>
[28]<BR>
<BR>
anantaraṃ ca sthiraṃ sukhaṃ cāsanam āsthito yatir yadā jihāsur [BhP 2.2.15]<BR>
ity-ādinā, yadi prayāsyan nṛpa pārameṣṭhyaṃ vaihāyasānām uta yad<BR>
vihāram ity [BhP 2.2.22] ādinā ca, krameṇa sadyomukti-krama-mukty-upāyau<BR>
jñāna-yogāv uktvā tato'pi śreṣṭhatvaṃ bhakti-yoga-hetu-bhagavad-arpita-<BR>
karmaṇaḥ evoktvā sākṣād bhakti-yogasya kaimutyam evānītam | yathā --<BR>
<BR>
na hy ato'nyaḥ śivaḥ panthā viśataḥ saṃsṛtāv iha |<BR>
vāsudeve bhagavati bhakti-yogo yato bhavet || [BhP 2.2.33]<BR>
<BR>
ṭīkā ca - santi saṃsarataḥ puṃso bahavo moka-mārgās tapo-yogādayaḥ |<BR>
samīcīnas tv ayam evety  āha na hīti | yato'nuṣṭhitād bhakti-yogo bhaved<BR>
ato'nyaḥ śivaḥ sukha-rūpo nirvighnaś ca nāsty eva ity eṣā | yac-chabdenātra<BR>
bhagavat-santoṣārthakaṃ karmocyate sa vai puṃsāṃ paro dharma ity ukteḥ |<BR>
<BR>
[29]<BR>
<BR>
sa ca bhakti-yogaḥ sarva-veda-siddha ity āha --<BR>
<BR>
bhagavān brahma kārtsnyena trir anvīkṣya manīṣayā |<BR>
tad adhyavasyat kūṭa-stho ratir ātmany ato bhavet || [BhP 2.2.34]<BR>
<BR>
bhagavān brahmā | kūṭasthaḥ nirvikāra ekāgra-cittaḥ sann ity arthaḥ | tris<BR>
trīn vārān kārtsnyena sākalyena brahma vedam anvīkṣya vicārya yata<BR>
ātmani harau ratir bhavet tad eva bhakti-yogākhyaṃ vastu<BR>
manīṣayādhyavasyat niścitavān | atrāpy upasaṃhārānurodhena ātma-<BR>
śabdasya hari-vācakatā | niruktaṃ ca - ātatvāc ca mātṛtvād ātmā hi paramo<BR>
harir iti | athavā bhagavān sva-prakāśa-sārvajñyādi-guṇaḥ parameśvaro'pi<BR>
sarvavedābhidheya-sārākarṣaṇa-līlārtham anvīkṣya tatra śāstra-<BR>
vidantarāṇām īkṣaṇam anukṛtya ananta-vaikuṇṭha-vaibhavādimayānām<BR>
ananta-viriñca-pāṭhya-bhedānāṃ vedānāṃ tathekṣaṇaṃ ca tenaiva<BR>
sambhavatīty āha kūṭastha eka-rūpatayaiva kālavyāpīti | ataevoktaṃ svayam<BR>
eva <BR>
<BR>
kiṃ vidhatte kim ācaṣṭe kim anūdya vikalpayet |<BR>
ity asyā hṛdayaṃ loke nānyo mad veda kaścana || [BhP 11.21.42] iti |<BR>
[30]<BR>
<BR>
tathaiva yac chrotavyam [BhP 1.19.38] ity-ādinā praśnasyottaratvenopasaṃharati<BR>
-<BR>
<BR>
tasmāt sarvātmanā rājan hariḥ sarvatra sarvadā |<BR>
śrotavyaḥ kīrtitavyaś ca smartavyo bhagavān nṛṇām || [BhP 2.2.36]<BR>
<BR>
ca-kārāt pāda-sevādayo'pi gṛhyante | anantaraṃ ca śravaṇādi-phalaṃ yad<BR>
darśitaṃ tat tūdāhṛtam -<BR>
<BR>
pibanti ye bhagavata ātmanaḥ satāṃ<BR>
kathāmṛtaṃ śravaṇa-puṭeṣu sambhṛtam<BR>
punanti te viṣaya-vidūṣitāśayaṃ<BR>
vrajanti tac-caraṇa-saroruhāntikam || [BhP 2.2.37] iti |<BR>
<BR>
atra pūnantīy anena pūrvoktaḥ sthūla-dhāraṇa-mārgaḥ parihṛtaḥ | bhakti-<BR>
yogasyaiva svataḥ pāvanatvād alaṃ tat-prayāseneti ||<BR>
<BR>
|| 2.2 || śrī-śukaḥ || 28-30 ||<BR>
<BR>
[31]<BR>
<BR>
evaṃ prāktanādhyāyābhyāṃ karma-yoga-jñānebhyaḥ śreṣṭhatvam uktvā tad-<BR>
uttarādhyāye'pi sarva-devatopāsanebhyaḥ śreṣṭhatva-pravacanena bhagavad-<BR>
bhakti-yogasyaivābhidheyatvam āha brahma-varcasa-kāmas tu yajeta<BR>
brahmaṇaḥ patim [BhP 2.3.2] ity-ādy-anantaram --<BR>
<BR>
akāmaḥ sarva-kāmo vā mokṣa-kāma udāra-dhīḥ |<BR>
tīvreṇa bhakti-yogena yajeta puruṣaṃ param || [BhP 2.3.10]<BR>
<BR>
ṭīkā ca - akāma ekānta-bhaktaḥ uktānukta-kāmo vā sarva-kāmo vā |<BR>
puruṣaṃ pūrṇaṃ nirupādhim ity eṣā | tīvreṇa dṛḍhena svabhāvata eva<BR>
anupaghātyeneti vighnānavakāśatoktā | kāmanā tu yathā kathañcit kṛtenāpi<BR>
syāt | yathoktaṃ bhārate -<BR>
<BR>
bhakta-kṣaṇaḥ kṣaṇo viṣṭoḥ smṛtiḥ sevā sva-veśmani |<BR>
sva-bhogyasyārpaṇaṃ dānaṃ phalam indrādi-durlabham ||[*ENDNOTE #1] <BR>
<BR>
(page 13)<BR>
<BR>
tad uktaṃ śrī-kapilena śrī-kardamaṃ prati | na vai jātu mṛṣaiva syāt<BR>
prajādhyakṣa mad-arhaṇam iti [BhP 6.21.24] | <BR>
<BR>
athavā yat tat-kāmas tīvreṇaiva yajeta tataś ca śuddha-bhakti-<BR>
sampādanāyaivānte paryavasiṣyatīty abhiprāyeṇa saviśeṣaṇam upadiṣṭam |<BR>
tad anena ekānta-bhakteṣu mumukṣau vā tad-bhakti-yogasyaivābhidheyatvaṃ<BR>
kiṃ vaktavyam api tu sarva-kāmeṣv apīti tad eva sarvathāpi nirṇītam | <BR>
[32]<BR>
kiṃ ca --<BR>
<BR>
etāvān eva yajatām iha niḥśreyasodayaḥ |<BR>
bhagavaty acalo bhāvo yad bhāgavata-saṅgataḥ || [BhP 2.3.11]<BR>
ṭīkā ca - pūrvokta-nānādevatā-yajanasyāpi saṃhyoga-pṛthaktvena<BR>
bhaktiyoga-phalatvam āha etāvān iti | indrādīn api yajatām iha tat-tad-yajane<BR>
bhāgavatānāṃ saṅgato bhāvo bhaktir bhavatīti yad etāvān eva niḥśreyasasya<BR>
parama-puruṣārthasodayaḥ lābhaḥ anyat tu sarvaṃ tuccham ity artham ity<BR>
eṣā | <BR>
<BR>
atra indram indriya-kāmas tv ity-ādy uktam | indriya-pāṭavādikaṃ<BR>
pṛthaktvena phalam | bhāgavatena saṃyoge tu bhāvaḥ phalaṃ<BR>
khādirayūpasaṃyoge yāgasya phala-vaiśiṣṭyavad iti jñeyam ||<BR>
<BR>
||2.3|| śrī-śukaḥ || 31-32 ||<BR>
[33]<BR>
<BR>
anantaraṃ śrī-śaunakenāpi vyatirekoktyā tasyaivābhidheyatvaṃ dṛḍhīkṛtam |<BR>
yathāha --<BR>
<BR>
āyur harati vai puṃsām udyann astaṃ ca yann asau |<BR>
tasyarte yat-kṣaṇo nīta uttama-śloka-vārtayā || [BhP 2.3.17]<BR>
<BR>
asau sūryaḥ yan udgacchan astaṃ ca yan gacchan harati vṛthāgāmitvād<BR>
ācchinattīva | yat-kṣaṇo'pi yena nītaḥ uttamaḥ śloka-vārtayā tasyāyuḥ ṛte<BR>
varjayitvā | tāvataiva sarva-sāphalyād iti bhāvaḥ |<BR>
[34]<BR>
<BR>
nanu jīvanādikam eva teṣām āyuṣaḥ phalam astu | tatrāha -<BR>
<BR>
taravaḥ kiṃ na jīvanti bhastrāḥ kiṃ na śvasanty uta |<BR>
na khādanti na mehanti kiṃ grāme paśavo'pare || [BhP 2.3.18]<BR>
<BR>
na mehanti na maithunaṃ kurvanti | tam api narākāraṃ paśuṃ matvāha apare<BR>
iti |<BR>
[35]<BR>
<BR>
tad evāha -<BR>
<BR>
śva-viḍ-varāhoṣṭra-kharaiḥ saṃstutaḥ puruṣaḥ paśuḥ |<BR>
na yat-karṇa-pathopeto jātu nāma gadāgrajaḥ || [BhP 2.3.19]<BR>
<BR>
śvādi-tulyais tat-parikaraiḥ samyak-stuto'py asau puruṣaḥ paśuḥ | teṣām eva<BR>
madhye śreṣṭhaś cet tarhi mahā-paśur evety arthaḥ |<BR>
[36-40]<BR>
<BR>
tasyāṅgāni niṣphalānīty āha pañcabhiḥ -<BR>
<BR>
bile batorukrama-vikramān ye<BR>
na śṛṇvataḥ karṇa-puṭe narasya |<BR>
jihvāsatī dārdurikeva sūta<BR>
na copagāyaty urugāya-gāthāḥ || [BhP 2.3.20]<BR>
na śṛṇvataḥ aśṛṇvato narasya ye karṇa-puṭe te bile te vṛthārandhre ity<BR>
arthaḥ | asatī duṣṭā |<BR>
<BR>
bhāraḥ paraṃ paṭṭa-kirīṭa-juṣṭam<BR>
apy uttamāṅgaṃ na namen mukundam |<BR>
śāvau karau no kurute saparyāṃ<BR>
harer lasat-kāñcana-kaṅkaṇau vā || [BhP 2.3.21]<BR>
<BR>
paṭṭa-vastrauṣṇīṣeṇa kirīṭena vā juṣṭam api | apy arthe vā śabdaḥ |<BR>
<BR>
barhāyite te nayane narāṇāṃ<BR>
liṅgāni viṣṇor na nirīkṣato ye |<BR>
pādau nṛṇāṃ tau druma-janma-bhājau<BR>
kṣetrāṇi nānuvrajato harer yau || [BhP 2.3.22]<BR>
<BR>
drumavaj-janma-bhājāv iti tathā vṛkṣa-mūla-tulyāv ity arthaḥ |<BR>
<BR>
jīvañ chavo bhāgavatāṅghri-reṇuṃ<BR>
na jātu martyo'bhilabheta yas tu |<BR>
śrī-viṣṇu-padyā manujas tulasyāḥ<BR>
śvasañ chavo yas tu na veda gandham || [BhP 2.3.23]<BR>
<BR>
jātv api śrī-viṣṇupadyās tat-pāda-lagnāyāḥ |<BR>
<BR>
tad aśma-sāraṃ hṛdayaṃ batedaṃ<BR>
yad gṛhyamāṇair hari-nāma-dheyaiḥ<BR>
na vikriyetātha yadā vikāro<BR>
netre jalaṃ gātra-ruheṣu harṣaḥ || [BhP 2.3.24]<BR>
<BR>
aśmavat sāro balaṃ kāṭhinyaṃ yasya | vikriyālakṣaṇam atheti | yadā tad-<BR>
vikāro bhavet tadā netrādau jalādikaṃ bhavatīty arthaḥ | idam evānvayena<BR>
śrīmatā rājñā dṛḍhīkariṣyate | sā vāg yayā tasya guṇān gṛṇīte ity-<BR>
ādibhyām [BhP 10.80.3-4] | tad evaṃ śrī-śuka-vākyārambhādhyāya<BR>
evābhidheyatvena śrī-bhaktir eva labdhā |<BR>
<BR>
ṭīkā ca -<BR>
tatr atu prathame'dhyāye kīrtaṇa-śravaṇādibhiḥ |<BR>
sthaviṣṭhe bhagavad-rūpe manaso dhāraṇocyate ||<BR>
dvitīye tu tataḥ sthūla-dhāraṇāto jitaṃ manaḥ |<BR>
sarva-sākṣiṇi savaśe viṣṇau dhāryam itīryate ||<BR>
tṛtīye viṣṇu-bhaktes tu vaiśiṣṭyaṃ śṛṇvato muneḥ |<BR>
bhaty-udrekeṇa tat-karma-śravaṇādara īryate || ity eṣā ||<BR>
<BR>
|| 2.3 || śrī-śaunakaḥ || 33-40 ||<BR>
<BR>
[41]<BR>
<BR>
śrī-brahma-nārada-saṃvāde'pi -<BR>
samyak kāruṇikasyedaṃ vatsa te vicikitsitam |<BR>
yad ahaṃ coditaḥ saumya bhagavad-vīrya-darśane || [BhP 2.5.9]<BR>
<BR>
agre ca sarva-śāstra-samanvayena - nārāyaṇa-parā vedā ity-ādi [BhP 2.5.15]<BR>
<BR>
śrī-nārāyaṇa evopāsyatvena paraḥ tātparya-viṣayo yeṣāṃ te vedāḥ | nanv<BR>
anye'pi devās tatropāsyatvenābhidhīyante | satyaṃ te'pi nārāyaṇāṅga-<BR>
prabhavatvenaiva tathā varṇyanta ity arthaḥ | ye'pi tad-āśrayāḥ [page 15] lokās<BR>
tat-pada-prāpti-hetavo'nye makhāś ca te tat-parā eva | tad-ānandāṃśābhāsa-<BR>
rūpatvāt tat-sādhanatvāc ceti bhāvaḥ | <BR>
<BR>
tathā yogo'ṣṭāṅgaḥ sāṅkhyaṃ ca | tat sādhyaṃ tapaś cittaikāgryam | tat-<BR>
sādhyaṃ brahma-jñānaṃ ca tat-paraṃ | tadīya-sāmānyākāra-prakāśatvāt taj-<BR>
jñānasya | <BR>
<BR>
yoga-tapasos tat-sādhanatvāc ceti bhāvaḥ | kiṃ bahunā | gatis tat-prāpyaṃ<BR>
brahmāpi tat-parā tadīya-sāmānyākāra-prakāśatvena tad-<BR>
adhīnāvirbhāvatvāt | tad uktaṃ śrī-matsya-devena satyavrataṃ prati --<BR>
<BR>
madīyaṃ mahimānaṃ ca paraṃ brahmeti śabditam |<BR>
vetsyasy anugṛhītaṃ me sampraśnair vivṛtaṃ hṛdi || iti [BhP 8.24.38] <BR>
<BR>
|| 2.5 || śrī-brahmā nāradam || 41-42 ||<BR>
[43]<BR>
<BR>
śrī-vidura-maitreya-saṃvāde'pi | tatra praśno yathā -<BR>
<BR>
tat sādhu-varyādiśa vartma śaṃ naḥ<BR>
saṃrādhito bhagavān yena puṃsām |<BR>
hṛdi sthito yacchati bhakti-pūte<BR>
jñānaṃ sa-tattvādhigamaṃ purāṇam || [BhP 3.5.4]<BR>
<BR>
atra śaṃ sukha-rūpaṃ vartmeti | ṭīkā ca - bhakti-pūte prema-vimale | sa-<BR>
tattvaṃ tattvaṃ tac ca brahma-bhagavat-paramātmety-ādy-āvirbhāvaḥ ||<BR>
<BR>
|| 3.5 || śrī-viduraḥ śrī-maitreyam || 43 ||<BR>
[44]<BR>
<BR>
tatrājānaja-deva-stuti-dvāraivottaram -<BR>
<BR>
pānena te deva kathā-sudhāyāḥ<BR>
pravṛddha-bhaktyā viśadāśayā ye |<BR>
vairāgya-sāraṃ pratilabhya bodhaṃ<BR>
yathāñjasānvīyur akuṇṭha-dhiṣṇyam ||<BR>
<BR>
tathāpare cātma-samādhi-yoga-<BR>
balena jitvā prakṛtiṃ baliṣṭhām |<BR>
tvām eva dhīrāḥ puruṣaṃ viśanti<BR>
teṣāṃ śramaḥ syān na tu sevayā te || [BhP 3.5.45-46]<BR>
<BR>
akuṇṭha-dhiṣṇyaṃ vaikuṇṭha-lokam iti | ṭīkā - viśadāśayāḥ projjhita-<BR>
kaitavāḥ sevaika-puruṣārthāḥ | apare mokṣa-mātra-kāmāḥ | tan-mātra-<BR>
puruṣārthe'pi teṣāṃ śramaḥ syāt | ye tu sevaika-puruṣārthās teṣāṃ sevayā<BR>
śramo na syāt | sadaiva sevayā paramānandam anubhavatām ānuṣaṅgikatyā<BR>
mokṣaś ca syād ity arthaḥ |<BR>
<BR>
|| 3.5 || ajānaja-devāḥ śrī-paramātmānam || 44 ||<BR>
[45]<BR>
<BR>
ataeva svayaṃ tat ślāghyate --<BR>
<BR>
sat-sevanīyo bata pūru-vaṃśo<BR>
yal loka-pālo bhagavat-pradhānaḥ |<BR>
babhūvithehājita-kīrti-mālāṃ<BR>
pade pade nūtanayasy abhīkṣṇam || [BhP 3.8.1]<BR>
<BR>
tasmāt kathopalakṣitā bhaktir eva paraṃ śreya iti bhāvaḥ |<BR>
<BR>
|| 3.8 || śrī-maitreyaḥ || 45 ||<BR>
[46-47]<BR>
<BR>
śrī-kāpileye'pi yathāha --<BR>
<BR>
na yujyamānayā bhaktyā bhagavaty akhilātmani |<BR>
sadṛśo'sti śivaḥ panthā yogināṃ brahma-siddhaye || [BhP 3.25.19]<BR>
<BR>
brahma-siddhiḥ para-tattvāvirbhāvaḥ | yathā -<BR>
<BR>
etāvān eva loke'smin puṃsāṃ niḥśreyasodayaḥ |<BR>
tīvreṇa bhakti-yogena mano mayy arpitaṃ sthiram || [BhP 3.25.41]<BR>
<BR>
bhakti-yogena śravaṇādinā mayy arpitaṃ sat manaḥ sthiraṃ bhavatīti yad<BR>
etāvān eva | atrāsmin ity anenānyasmiṃs tu etāvato'py adhiko nāstīti<BR>
vyajyate ||<BR>
<BR>
||3.25|| śrī-kapila-devaḥ ||46-47||<BR>
[48]<BR>
<BR>
śrī-kumāropadeśe'pi jñānopadeśānantaram -<BR>
<BR>
yat-pāda-paṅkaja-palāśa-vilāsa-bhaktyā<BR>
karmāśayaṃ grathitam udgrathayanti santaḥ |<BR>
tadvan na rikta-matayo yatayo'pi ruddha-<BR>
sroto-gaṇās tam araṇaṃ bhaja vāsudevam ||<BR>
<BR>
kṛcchro mahān iha bhavārṇavam aplaveśāṃ<BR>
ṣaḍ-varga-nakram asukhena titīrṣanti |<BR>
tat tvaṃ harer bhagavato bhajanīyam aṅghriṃ<BR>
kṛtvoḍupaṃ vyasanam uttara dustarārṇam || [BhP 4.22.37-38}<BR>
<BR>
ṭīkā ca - tam avehīti jñānam upadiṣṭam | tasya tu duṣkaratvena bhaktim<BR>
upadiśati dvābhyāṃ yat-pāda-paṅkajety-ādikam ārabhya | nanu brahmavid<BR>
āpnoti param iti śruteḥ [TaittU 2.1.1] | kathaṃ yatayo nodgrathayantīty ucyate<BR>
tatrāha kṛcchra iti | aplaveśāṃ na plavas taraṇa-hetur īḍa, īśo yeṣāṃ, teṣām<BR>
iha taraṇe mahān kṛcchraḥ kleśaḥ | te hi asukhena indriya-ṣaḍ-varga-grāhaṃ<BR>
bhavārṇavaṃ titīrṣanti |tasmād uḍupaṃ plavaṃ dustarārṇaṃ dustarārṇavam ity<BR>
eṣā | <BR>
<BR>
samāna-prāpyayor api pathorekasya durgamatva-<BR>
kathanenānyasyābhidheyatvaṃ svata eva sidhyati | atra titīrṣanti mātraṃ na tu<BR>
tarantīty artho jñeyaḥ |<BR>
<BR>
||4.22|| śrī-sanat-kumāraḥ śrī-pṛthum ||48||<BR>
[49]<BR>
<BR>
ato yac ca jñānam upadiṣṭaṃ tad api tad-upadeśāvyarthatā-sampādanecchā-<BR>
mātreṇānuṣṭhīyamānaṃ tena bhakti-rasād eva kṛtam ity āha --<BR>
<BR>
sanat-kumāro bhagavān yad āhādhyātmikaṃ param<BR>
yogaṃ tenaiva puruṣam abhajat puruṣarṣabhaḥ |<BR>
bhagavad-dharmiṇaḥ sādhoḥ śraddhayā yatataḥ sadā<BR>
bhaktir bhagavati brahmaṇy ananya-viṣayābhavat || [BhP 4.23.7-8]<BR>
<BR>
tenaiva dvārīkṛtena ||<BR>
<BR>
||4.23|| śrī-maitreyaḥ ||49||<BR>
[50]<BR>
<BR>
śrī-rudra-gīte'pi -<BR>
<BR>
idaṃ japata bhadraṃ vo viśuddhā nṛpa-nandanāḥ |<BR>
sva-dharmam anutiṣṭhanto bhagavaty arpitāśayāḥ ||<BR>
tam evātmānam ātma-sthaṃ sarva-bhūteṣv avasthitam |<BR>
pūjayadhvaṃ gṛṇantaś ca dhyāyantaś cāsakṛd dharim || [BhP 4.24.64-65]<BR>
<BR>
atha tam eva pūjayadhvaṃ na tu svadharmānuṣñhānāgrahādikam api<BR>
kurudhvam ity eva-kārārthaḥ | ātmasthaṃ svāntaryāmitvena sthitam | tadvad<BR>
apareṣv api bhūteṣv avasthitam ātmānaṃ paramātmānaṃ gṛṇantaḥ kīrtayanto<BR>
dhyāyantaś cety anyatra manovaco vyāpāro'pi niṣiddhaḥ | asakṛd iti ekasyāṃ<BR>
pūjāyāṃ samāpyamānāyām evānyārabhdyavyā na tu karmādyāgraheṇa<BR>
vicchedaḥ kartavya ity arthaḥ ||<BR>
<BR>
|| 4.24 || śrī-rudraḥ pracetasaḥ || 50 ||<BR>
(page 17) [51]<BR>
etad eva śrī-nāradenāpi sphuṭīkariṣyate anvaya-vyatirekābhyāṃ | yathāha -<BR>
<BR>
<BR>
taj janma tāni karmāṇi tad āyus tan mano vacaḥ |<BR>
nṝṇāṃ yena hi viśvātmā sevyate harir īśvaraḥ ||<BR>
kiṃ janmabhis tribhir veha śaukra-sāvitra-yājñikaiḥ |<BR>
karmabhir vā trayī-proktaiḥ puṃso'pi vibudhāyuṣā ||<BR>
śrutena tapasā vā kiṃ vacobhiś citta-vṛttibhiḥ |<BR>
buddhyā vā kiṃ nipuṇayā balenendriya-rādhasā ||<BR>
kiṃ vā yogena sāṅkhyena nyāsa-svādhyāyayor api |<BR>
kiṃ vā śreyobhir anyaiś ca na yatrātma-prado hariḥ ||<BR>
śreyasām api sarveṣām ātmā hy avadhir arthataḥ |<BR>
sarveṣām api bhūtānāṃ harir ātmātmadaḥ priyaḥ || [BhP 4.31.9-13]<BR>
śaukraṃ śukra-sambandhi janma viśuddha-mātā-pitṛbhyām utpattiḥ |<BR>
sāvitram upanayanena | yājñikaṃ dīkṣayā | indriya-rādhasā tat-pāṭavena |<BR>
atra sāṅkhyena dehādi-vyatiriktātma-jñāna-mātreṇeti ṭīkā |<BR>
<BR>
atha śreyasām ity-ādi-ṭīkā ca - nanv eṣāṃ nānā-phala-sādhanānāṃ hari-<BR>
sevanābhāva-mātreṇa kuto vaiyarthyam | tatrāha, śreyasāṃ phalānām<BR>
ātmaivāvadhiḥ parākāṣṭhā | arthataḥ paramārthataḥ <BR>
ātmārthatvenaivānyeṣāṃ priyatvād ity arthaḥ | bhavatv ātmāvadhiḥ | hareḥ<BR>
kim āyātam | tatrāha sarveṣām apīti | ātmadaś ca avidyānirāsena<BR>
svarūpābhivyañjakaḥ | aiśvareṇāpi rūpeṇa bali-prabhṛtibhya iva ātmapradaḥ |<BR>
priyaś ca paramānanda-rūpatvād ity eṣā |<BR>
<BR>
atra sarveṣāṃ bhūtānāṃ śuddha-jīvānām api ātmā paramātmeti jñeyam |<BR>
raśmi-sthānīyānāṃ jīvānāṃ sūrya-sthānīyatvāt tasya | tad uktam --<BR>
<BR>
tasmāt priyatamaḥ svātmā sarveṣām eva dehinām |<BR>
tad artham eva sakalaṃ jagac caitac carācaram |<BR>
kṛṣṇam enam avehi tvam ātmānam akhilātmanām || [BhP 10.14.54] iti |<BR>
<BR>
ātmānau jīva-tādātmyāpanna-brahmeśvarākhyau dadāti yathāyathaṃ<BR>
sphorayati vaśīkārayati ca yaḥ sa ātmada iti svāmy-abhiprāyaḥ ||<BR>
<BR>
[52]<BR>
<BR>
kiṃ ca -<BR>
<BR>
yathā taror mūla-niṣecanena<BR>
tṛpyanti tat-skandha-bhujopaśākhāḥ |<BR>
prāṇopahārāc ca yathendriyāṇāṃ<BR>
tathaiva sarvārhaṇam acyutejyā || [BhP 4.31.12]<BR>
<BR>
ṭīkā ca - kiṃ ca nānā-karmabhis tat-tad-devatā-prīti-nimittāny api phalāni<BR>
hari-prītyā bhavanti | kevala-tat-tad-devatārādhanena tu na kiñcid iti<BR>
sadṛṣṭāntam āha yathety-ādinā ||<BR>
|| 4.31 || śrī-nāradaḥ pracetasaḥ ||52||<BR>
<BR>
[53]<BR>
<BR>
śrī-ṛṣabha-deva-kṛta-sva-putra-śikṣaṇe'pi ye vā mayīśe [BhP 5.5.3] ity-<BR>
ādikaṃ, matto'py anantād ity-ādikaṃ [BhP 5.5.25] cāgre darśanīyam |<BR>
brāhmaṇa-rahūgaṇa-saṃvādānte'pīdam asti --<BR>
<BR>
rahūgaṇa tvam api hy adhvano'sya; <BR>
sannyasta-daṇḍaḥ kṛta-bhūta-maitraḥ |<BR>
asaj-jitātmā hari-sevayā śitaṃ;<BR>
jñānāsim ādāya tarāti-pāram || [BhP 5.13.20] (page 18)<BR>
<BR>
jñānam atra bhavaty āśrayam eva | tathoktam etad-anantaraṃ śrī-<BR>
rahūgaṇenaiva --<BR>
<BR>
aho nṛ-janmākhila-janma-śobhanaṃ<BR>
kiṃ janmabhis tv aparair apy amuṣmin<BR>
na yad dhṛṣīkeśa-yaśaḥ-kṛtātmanāṃ<BR>
mahātmanāṃ vaḥ pracuraḥ samāgamaḥ || [BhP 5.13.21]<BR>
<BR>
na hy adbhutaṃ tvac-caraṇābja-reṇubhir<BR>
hatāṃhaso bhaktir adhokṣaje'malā |<BR>
mauhūrtikād yasya samāgamāc ca me<BR>
dustarka-mūlo'pahato'vivekaḥ || [BhP 5.13.21]<BR>
<BR>
spaṣṭam |<BR>
<BR>
||5.13|| śrī-brāhmaṇo rahūgaṇam ||53||<BR>
[54]<BR>
<BR>
tathā citraketuṃ prati śrī-saṅkarṣaṇopadeśānte'pi dṛṣṭa-śrutābhir mātrābhir<BR>
ity [BhP 6.16.62] ādau mad-bhaktaḥ puruṣo bhaved ity agrata udāhāryam |<BR>
<BR>
asura-bālānuśāsane'pi --<BR>
kaumāra ācaret prājño dharmān bhāgavatān iha |<BR>
durlabhaṃ mānuṣaṃ janma tad apy adhruvam arthadam ||<BR>
yathā hi puruṣasyeha viṣṇoḥ pādopasarpaṇam |<BR>
yad eṣa sarva-bhūtānāṃ priya ātmeśvaraḥ suhṛt || [BhP 7.6.1-2]<BR>
<BR>
ihaiva mānuṣa-janmani bhāgavatān dharmān ācaret yato'rthadam etaj-<BR>
janma | devādi-janmani mahā-viṣayāveśāt paśv-ādi-janmani vivekābhāvāc<BR>
ca, mānuṣaṃ janma ca prāpya na vilambetetyāha kaumāre, kaumāram<BR>
ārabhya ity arthaḥ | yatas tad api janma dhruvaṃ punar durlabhaṃ ca |<BR>
śāstrasya ca prādhānyena manuṣyam adhikṛtya pravṛttatvāt tad-<BR>
anuvādenoktir iyam | tad-buddhy-ādi-sāmyena mānuṣatvam āropyaiveti<BR>
jñeyam | tatra bhāgavata-dharmācaraṇasyaiva yuktatvaṃ darśayati yathā hīty-<BR>
ādi | iha puruṣasya ca viṣṇoḥ pādopasarpaṇam eva yathānurūpaṃ yogyam ity<BR>
arthaḥ | yad yasmād eva bhūtānāṃ svabhāvata eva priyaḥ prīti-viṣayaḥ prema-<BR>
kartā | tatra hetuḥ ātmā paramātmā | pādopasarpaṇe hetv-antaraṃ yasmāc<BR>
caiṣa īśvaraḥ kartum akartum anyathā-kartuṃ samarthaḥ | suhṛt sarveṣāṃ<BR>
hitaṃ cikīrṣuś ceti | <BR>
[55]<BR>
tad etad upakramyopasaṃharati | <BR>
<BR>
dharmārtha-kāma iti yo'bhihitas tri-varga<BR>
īkṣā trayī naya-damau vividhā ca vārtā |<BR>
manye tad etad akhilaṃ nigamasya satyaṃ<BR>
svātmārpaṇaṃ sva-suhṛdaḥ paramasya puṃsaḥ || [BhP 7.6.24]<BR>
<BR>
īkṣā ātma-vidyā | tad etat sarvaṃ nigamasyārtha-jātaṃ sva-suhṛdaḥ<BR>
svāntaryāminaḥ paramasya puṃsas tasmai svātmārpaṇa-sādhanaṃ cet tarhi<BR>
satyaṃ manye satya-phalatvāt | yad vā, satyam artha-kriyā-kārakaṃ saphalam<BR>
iti yāvat | anyathā dharmādīnāṃ niṣphalatvam eveti bhāvaḥ ||<BR>
<BR>
|| 7.6 || śrī-prahlādo'surabālakān ||54-55||<BR>
[56]<BR>
<BR>
agre ca -<BR>
<BR>
tatropāya-sahasrāṇām ayaṃ bhagavatoditaḥ |<BR>
yad īśvare bhagavati  yathā yair añjasā ratiḥ || [BhP 7.7.24]<BR>
<BR>
tatra pūrvokte triguṇātmaka-karmaṇāṃ bīja-nirharaṇe'pi upāya-sahasrāṇāṃ<BR>
madhye ayam eva upāyaḥ bhagavatā śrī-nāradena māṃ pratyupadiṣṭaḥ | yair<BR>
upāya-sahasraiḥ siddhād yad yasmād upāyād yathā yathāvad īśvare<BR>
bhagavati añjasā vyavadhānānantaraṃ vinaiva ratiḥ prītir bhavati | ataḥ<BR>
karma-bīja-nirharaṇam api tasyānuṣaṅgikam eva phalam iti bhāvaḥ | (page<BR>
19)<BR>
[57]<BR>
<BR>
agre ca guru-śuśrūṣayā bhaktyā [BhP 7.7.30] ity-ādibhis<BR>
tasyaivopāyasyāṅgāny uktvāha -<BR>
<BR>
evaṃ nirjita-ṣaḍ-vargaiḥ kriyate bhaktir īśvare |<BR>
vāsudeve bhagavati yayā saṃlabhyate ratiḥ || [BhP 7.7.33]<BR>
<BR>
evaṃ pūrvokta-guru-śuśrūṣādi-prakāreṇaiva, na tu tad-arthe pṛthak-<BR>
prayatnena | nirjita-karma-bīja-lakṣaṇa-kāma-krodha-lobha-moha-mada-<BR>
mātsaryair janaiḥ punar api bhaktiḥ kriyata eva | yathā vāsudeve ratir api<BR>
saṃlabhyata ity arthaḥ ||<BR>
<BR>
|| 7.7 || prahlādas tān ||56-57||<BR>
[58]<BR>
<BR>
varṇāśramācāra-kathanārambhe naramātra-dharma-kathane'pi -<BR>
dharma-mūlaṃ hi bhagavān sarva-vedamayo hariḥ |<BR>
smṛtaṃ ca tad-vidāṃ rājan yena cātmā prasīdati || [BhP 7.11.7]<BR>
<BR>
dharmasya mūlaṃ pramāṇaṃ bhagavān | yataḥ sarva-vedamayaḥ | smṛtaṃ<BR>
smṛtiś ca, tad-vidāṃ vedamaya-bhagavad-vidāṃ, tasya pramāṇam |  ābhyāṃ<BR>
tad-bahirmukha-dharmasyāpārthatvaṃ bhagavad-dharmasyaivāvaśyakatvaṃ<BR>
coktam | ataeva -<BR>
<BR>
vedo'khilo dharma-mūlaṃ smṛti-śīle ca tad-vidām |<BR>
ācāraś caiva sādhūnām ātmanas tuṣṭir eva ca || [Manu 2.6]<BR>
<BR>
iti manusmṛti-vākyād apy atra viśiṣṭatayopadiṣṭaṃ, tac ca yuktam --<BR>
dharmaḥ projjhita-kaitavo'tra paramo nirmatsarāṇāṃ satāṃ<BR>
vedyaṃ vāstavam atra vastu śivadaṃ tāpa-trayonmūlanam | [BhP 1.1.2] ity<BR>
uktatvāt |<BR>
<BR>
yenaiva dharmeṇa manaḥ prasīdatīty anena yenātmā suprasīdatītivat su-<BR>
śabda-viśiṣṭatayānuktatvāt tac-chravaṇādi-lakṣaṇa-sākṣād-bhakter eva<BR>
praśastatvaṃ ca bodhitam | tat-tat-sarva-dharma-kathanānte tu svayam eva<BR>
svasya tṛtīye gandharva-jātau janmānuṣaṅgikaṃ bhagavat-tattva-jñāna-<BR>
mātraṃ sat-karmoktvā dvitīye ca śūdra-jātau janmani sat-saṅgaja-śravaṇādi-<BR>
mātraṃ tad uktvā, svasya tādṛśa-bhagavat-pārṣadatva-paryanta-phala-prāptau<BR>
tathāvidham api sva-dharma-lakṣaṇaṃ kāraṇāntaraṃ nādṛtavān |<BR>
<BR>
tathā hi tatraiva yūyam ity [BhP 7.10.48] asya ṭīkā ca - etac ca sarva-<BR>
sādhāraṇam uktaṃ bhaktasya tu bhaktir eva sarva-puruṣārthatve hetur iti<BR>
pāṇḍavān eva lakṣyīkṛtyāha yathā hīty eṣā | tasmād atrāpi sākṣāt bhaktāv<BR>
eva tātparyam | athātra tyaktvā svadharmaṃ caraṇāmbujaṃ harer bhajann<BR>
apakvo'tha patet tato yadi [BhP 1.5.17] ity-ādau bhakter dharmātiriktatve'pi<BR>
śravaṇaṃ kīrtanaṃ cāsya smaraṇaṃ mahatāṃ gatā [BhP 7.11.10] ity-ādinottara-<BR>
granthe dharmatva-vidhānaṃ sarveṣv appi prāṇiṣv āvaśyakatvāpekṣayā<BR>
parama-śreyo-rūpatvāpekṣayā ca lākṣaṇikam eva | vastutas tu pañcame<BR>
tatrāpītyādi-gadye [BhP 5.9.3] bhagavataḥ karma-bandha-vidhvaṃsana-<BR>
śravaṇa-smaraṇetyādinā śrī-jaḍabharatasya yā bhakti-niṣṭhoktā tasyā pitary<BR>
uparata ity-ādi-gadye [BhP 5.9.7] trayyāṃ vidyāyām eva paryavasita-matayo na<BR>
para-vidyāyām ity-ādinā tad-avajñātṝṇāṃ tad-bhrātṝṇām ajñatva-bodhanena<BR>
dharmātiriktatvaṃ para-vidyātvaṃ ca bodhitam | ataevoktaṃ śrī-nārasiṃhe -<BR>
(page 20)<BR>
sanakādayo nivṛttākhye te ca dharme niyojitāḥ |<BR>
pravṛttākhye marīcādyām uktvaikaṃ nāradaṃ munim || iti | [NārP 4.4]<BR>
<BR>
tena brahmaṇeti prākaraṇikam | tathā lakṣaṇāmaya-kaṣṭha-kalpanayā<BR>
śravaṇādīnāṃ svadharmāntargaṇanā ca bahirmukhānām api sākṣād-bhakti-<BR>
pravartanāyaiva | evam anyatrāpy anya-miśra-bhakty-udeśa-vākyeṣu jñeyam |<BR>
tasmād api bhaktāv eva tātparyam iti ||<BR>
<BR>
|| 7.11 || śrī-nārado yudhiṣṭhiram ||58||<BR>
[59-60]<BR>
<BR>
jāyanteyopākhyāne'pi ata ātyantikaṃ kṣemaṃ pṛcchāma [BhP 11.2.28] ity<BR>
asyottaram -<BR>
<BR>
manye'kutaścid bhayam acyutasya<BR>
pādāmbujopāsanam atra nityam |<BR>
udvigna-buddhe rasadātma-bhāvād<BR>
viśātmanā yatra nivartate bhīḥ || [BhP 11.2.33]<BR>
<BR>
ṭīkā ca - prathamam ātyantikaṃ kṣemaṃ kathayati manye ity-ādikā | punaś<BR>
ca dharmān bhāgavatān brūte [BhP 11.2.31] ityuttaratvena ye vai bhagavatā<BR>
proktā upāyā hy ātma-labdhaye [BhP 11.2.34] ity-ādi-padya-trayam uktvā<BR>
bhayaṃ dvitīyābhiniveśataḥ syād ity-ādi-padye budha ābhajet tam<BR>
bhaktyaikayeśam [BhP 11.2.37] ity atra bhaktyety anena tasyā jñānādy-amiśra-<BR>
śravaṇa-kīrtanādi-lakṣaṇatvam | ekayety anena nairantarya-lakṣaṇam<BR>
avyabhicāritvaṃ copadiṣṭam | tatra yadyapi kāyena vācā manasendriyair vety-<BR>
ādi-prāktana-vākye [BhP 11.2.36] laukikasyāpi karmaṇo bhagavad-arpaṇād<BR>
bhāgavata-dharmatvaṃ sidhyatīti yathoktaṃ tasya nairantaryam api<BR>
sambhavati | tathāpi śravaṇa-kīrtanādi-lakṣaṇa-mātratvaṃ vyāhanyeta, tasmāt<BR>
tatrāvyabhicāritvaṃ, tanmātratvaṃ ca yathā bhavet tathopāyaṃ tad-anantaram<BR>
āha dvābhyām | tatra prathamam avyabhicāritvopāyam āha prathamena --<BR>
<BR>
avidyamāne'py avabhāti hi dvayo<BR>
dhyātur dhiyā svapna-manorathau yathā |<BR>
tat-karma-saṃkalpa-vikalpakaṃ mano <BR>
budho nirundhyād abhayaṃ tataḥ syāt || [BhP 11.2.38]<BR>
<BR>
dvayaḥ pradhānādi-dvaita-pañcaḥ | yadyapy avidyamāna ātmani śuddhe na<BR>
vidyata evety arthas tathāpi dhyātur avidyāmaya-dhyāna-yuktasya satas tasya<BR>
dhiyāvabhāti, tasmin śuddhe'pi kalpata evety arthaḥ | yathā svapno<BR>
manorathaś ca tathety arthaḥ | tat tasmāt karmāṇi saṅkalpayati vikalpayati ca<BR>
yan manas tan niyacchet | tataś cāvyabhicāriṇyā bhaktyā bhajanād abhayaṃ<BR>
syād iti bhāvaḥ |<BR>
[61]<BR>
<BR>
nanu tathāpi mano-nirodha-rūpeṇa yogābhyāsena bhakti-kaivalya-vyabhicāraḥ<BR>
syād ity āśaṅkya bhaktyaiva kriyamāṇayā tad-āsaktatvena svata eva mano-<BR>
nirodho'pi syād iti | tan-mātratvopāyam āha dvitīyena --<BR>
<BR>
śṛṇvan subhadrāṇi rathāṅga-pāṇer <BR>
janmāni karmāṇi ca yāni loke |<BR>
gītāni nāmāni tad-arthakāni<BR>
gāyan vilajjo vicared asaṅgaḥ || [BhP 11.2.39]<BR>
<BR>
tad-arthakāṇi tāni janmāni karmāṇi cārtho yeṣāṃ tāni nāmāni | etāny api<BR>
sākalyena jñātum aśakyānīty āśaṅkyāha yāni loke gītāni prasiddhāni, tāni<BR>
śṛṇvan gāyaṃś ca vicaret | asaṅgo niḥspṛhaḥ ||<BR>
<BR>
|| 11.2 || śrī-kavir videham || 59-61 ||<BR>
[62]<BR>
<BR>
agre ca karmādīn pariharan sākṣād bhaktim eva vidhatte -<BR>
<BR>
parokṣa-vādo vedo'yaṃ bālānām anuśāsanam |<BR>
karma-mokṣāya karmāṇi vidhatte hy agadaṃ yathā ||<BR>
nācared yas tu vedoktaṃ svayam ajño'jitendriyaḥ |<BR>
vikarmaṇā hy adharmeṇa mṛtyor mṛtyum upaiti saḥ ||<BR>
vedoktam eva kurvāṇo niḥsaṅgo'rpitam īśvare |<BR>
naiṣkarmyaṃ labhate siddhiṃ rocanārthā phala-śrutiḥ ||<BR>
ya āśu hṛdaya-granthiṃ nirijihīrṣuḥ parātmanaḥ |<BR>
vidhinā ca yajed devaṃ tantroktena ca keśavam || [BhP 11.3.44-47] ity ādi |<BR>
<BR>
parokṣeti ṭīkā ca - yatrānyathā sthito'rthaḥ saṅgopayitum anyathā kṛtvocyate<BR>
sa parokṣa-vādaḥ | tathā ca śrutiḥ - taṃ vā etaṃ caturchutaṃ (?) santaṃ<BR>
caturhotety ācakṣate parokṣeṇa parokṣa-priyā eva hi vedā iti | parokṣa-<BR>
vādam evāha karma-mokṣāyeti | nanu svargādy-arthaṃ karmāṇi vidhatte na<BR>
karma-mokṣārthaṃ tatrāha bālānām anuśāsanaṃ yathā tathā | atra<BR>
dṛṣṭāntaḥ agadam auṣadhaṃ yathā pitā bālam agadaṃ pāyayan khaṇḍa-<BR>
laḍḍukādibhiḥ pralobhyan pāyayati dadāti ca tāni khaṇḍa-laḍḍukādīni |<BR>
naitāvatā agadasya tal-lābhaḥ prayojanam apitvārogyam | tathā vedo'py<BR>
avāntara-phalaiḥ pralobhayan karma-mokṣāyaiva karmāṇi vidhatta ity eṣā |<BR>
<BR>
ajño na vidyate jñā śrī-bhagavataḥ kathā-śravaṇādau śraddhā-lakṣaṇā dhī-<BR>
vṛttir yasya saḥ | ataeva tasmin na pravartata ity arthaḥ | tathaivājitendriyo<BR>
brahma-jijñāsuḥ san pārameṣṭhya-paryanta-bhoge virakto vā na bhavatīty<BR>
arthaḥ | tāvat karmāṇi kurvīta ity-ādau [BhP 11.2.9] parasapara-nirapekṣayoḥ<BR>
śraddhā-viraktayor dvayor eva tat-tan-maryādātvenokteḥ | vikarmaṇā<BR>
vihitākaraṇa-rūpeṇa mṛtyor anantaraṃ mṛtyuṃ maraṇa-tulyāṃ yātanām<BR>
upaiti | punaḥ punar maraṇam upait yātanān copaitīty arthaḥ | atas teṣāṃ<BR>
vihita-karma-tyāge kathañcin na nistāraḥ | īśvara-prayojaka-kartṛkasya<BR>
karmaṇaḥ īśvarārpaṇa-lakṣaṇa-yathārthānuṣṭhānena tat-prasāde tv asau<BR>
sutarām evaṃ syād ity āha vedoktam iti | tasmād vedoktam eva kurvāṇo na<BR>
tu niṣiddham | naiṣkarmyāṃ karma-bandhāgocaratā-rūpāṃ siddhiṃ labhate | <BR>
<BR>
nanu karmaṇi kriyamāṇe tasminn āsaktis tat-phalaṃ ca syān na tu naiṣkarma-<BR>
rūpā siddhir ata āha niḥsaṅgo'nabhiniveśavān | īśvare tan-nimittam eva<BR>
tatrārpitaṃ na tu phaloddeśena |<BR>
<BR>
nanu phalasya śrutatvāt karmaṇi kṛte phalaṃ bhaved eva | na, rocanārtheti<BR>
karmaṇi rucy-utpādanārthā agada-pāne khaṇḍalaḍḍukādivat | tataś ca (page<BR>
22) karmābhirucyā vedārthaṃ samyag vicārayati | atha ca -- yo vā etad<BR>
akṣaram aviditvā gārgy asmāl lokāt praiti sa kṛpaṇa [Bṛhad 3.8.10] ity<BR>
anenābrahmajñasya kṛpaṇatāṃ, tam etaṃ vedānuvacanena bāhmaṇā<BR>
vividiṣanti brahmacaryeṇa [Bṛhad 4.4.22] ity ādinā yajñādīnāṃ jñāna-śeṣatāṃ<BR>
cāvadhārya niṣkāmeṣu karmasu pravartate | tataḥ svarga-kāmo yajeta ity<BR>
ādibhiḥ kāmitasyaiva svargādeḥ phalatvenāvagamād akāmito'sau na bhavatīti<BR>
naiṣkarmya-siddhiḥ svata eva bhavatīti sthite kim uta śrīmad-īśvarārpaṇena<BR>
tat-prasāde satīty arthaḥ | <BR>
<BR>
tad evaṃ vilambenaiva naiṣkarmya-siddher hetum uktvā yathā taror mūla-<BR>
niṣecanena [BhP 4.31.14] iti nyāyena sarva-dharma-paryāpti-hetuṃnaiṣkarma-<BR>
siddhi-sādhya-hṛdaya-granthi-bhedasyāpi śīghropāyaṃ svātantryenāha ya āśv<BR>
iti | ya āśu śīghram eva deha-dvayāt parasya ātmano jīvasya hṛdaya-granthiṃ<BR>
dehāhaṅkāraṃ nirahrtum icchur bhavati sa tv anyat karmādikṃ svarūpata eva<BR>
tyaktvā tantroktenāgama-mārgeṇa cakārāt vedoktena ca vidhinā prakāreṇa<BR>
keśavaṃ devam arcayet |<BR>
[63]<BR>
<BR>
anya-deva-dṛṣṭi-parityāgārthas tathopasahāraś ca |<BR>
<BR>
evam agny-arka-toyād atithau hṛdaye ca yaḥ |<BR>
yajatīśvaram ātmānam acirān mucyate hi saḥ || [BhP 11.3.55]<BR>
<BR>
ātmānaṃ paramātmānam ||<BR>
<BR>
||11.3|| śrīmad-āvirhotro videham ||63||<BR>
[64]<BR>
<BR>
agre ca vyatirekamukhena -<BR>
<BR>
bhagavantaṃ hariṃ prāyo na bhajanty ātma-vittamāḥ |<BR>
teṣām aśānta-kāmānāṃ kā niṣṭhā vijitātmanām || [BhP 11.5.1]<BR>
<BR>
ity-etat-praśnottaram -<BR>
<BR>
mukha-bāhūru-pādebhyaḥ puruṣasyāśramaiḥ saha |<BR>
catvāro jajñire varṇā guṇair viprādayaḥ pṛthak || <BR>
ya evaṃ puruṣaṃ sākṣād ātma-prabhavam īśvaram |<BR>
na bhajanty avajānanti sthānād bhraṣṭāḥ patanty adhaḥ || [BhP 11.5.2-3]<BR>
<BR>
pūrvaṃ śrī-draviḍopadeśe'pi deva-kṛta-śrī-nārāyaṇa-stutau --<BR>
<BR>
tvāṃ sevatāṃ sura-kṛtā bahavo'ntarāyāḥ<BR>
svauko vilaṅghya paramaṃ vrajatāṃ padaṃ te |<BR>
nānyasya barhiṣi balīn dadataḥ sva-bhāgān<BR>
dhatte padaṃ tvam avitā yadi vighna-mūrdhni || [BhP 11.4.10] ity uktam |<BR>
<BR>
tatra ca yajñe sva-bhāgān dadataḥ sura-kṛtā vighnā na bhavanti | tvāṃ<BR>
sevamānānāṃ tu mātsaryeṇa tat-kṛtās te bhavanti kintu yadīti niścaye yadi<BR>
vedāḥ pramāṇam itivan niścitam eva tvaṃ teṣām aviteti | tvāṃ sevamāno<BR>
vighna-mūrdhni padaṃ ca dhatte pratuta tam eva sopānam iva kṛtvā vrajatīty<BR>
arthaḥ | tad evaṃ śrutvā saṃsāra eva tiṣṭhatāṃ yat paryavasānaṃ bhavet tat<BR>
pṛṣṭhaṃ bhagavantam ity ādinā tatrottarayan prathamaṃ teṣāṃ<BR>
pratyavāyitvam āha mukheti pādona-dvayena | paryavasānam āha sthānād<BR>
iti pādena ||<BR>
<BR>
|| 11.5 || śrī-camaso videham ||64||<BR>
[65]<BR>
<BR>
agre ca pūrvokta-prakāreṇa bhakter evābhihitatve bhavet tasya tad-viśeṣa-<BR>
praśno'pi yuktaḥ | kasmin kāla ity ādinā [BhP 11.5.18] tathaivottaritam |<BR>
<BR>
kṛtaṃ tretā dvāparaṃ ca kalir ity eṣu keśavaḥ |<BR>
nānā-varṇābhidhākāro nānaiva vidhinejyate || [BhP 11.5.20]<BR>
<BR>
nānaiva vidhinā vividhena mārgena ||<BR>
<BR>
|| 11.5 ||  śrī-karabhājano videham ||65||<BR>
[66]<BR>
<BR>
śrī-bhagavad-uddhava-saṃvāde'pi -<BR>
<BR>
tvaṃ tu sarvaṃ parityajya snehaṃ sva-jana-bandhuṣu<BR>
mayy āveśya manaḥ samyak sama-dṛg vicarasva gām || [BhP 11.7.6]<BR>
<BR>
noddhavo'ṇv api man-nyūna [BhP 3.4.31] ity-ādibhiḥ śrīmad-uddhvasya<BR>
siddhatvenaiva prasiddhatvāt taṃ lakṣyīkṛtya tad-dvārānyebhya<BR>
evopadeśo'yam | evam anyatra jñeyam | tataś ca jahal-lakṣaṇayā tvaṃ tvadīya-<BR>
mārgānugato bhakto vicarasva vicaratv ity evārthaḥ | samadṛktvaṃ ca māṃ<BR>
vinānyatra heyopādeyatvābhāvāt | tu-śabdo bahirmukha-nivṛtty-arthaḥ |<BR>
tenāpi pūrvam idam abhipretam |<BR>
<BR>
tvayopayukta-srag-gandha-vāso'laṅkāra-carcitāḥ |<BR>
ucchiṣṭa-bhojino dāsās tava māyāṃ jayemahi || <BR>
munayo vāta-vāsanāḥ[*ENDNOTE #2] śramaṇā ūrdhva-manthinaḥ |<BR>
brahmākhyaṃ dhāma te yānti śāntāḥ sannyāsino'malāḥ ||<BR>
vayaṃ tv iha mahāyogin bhramantaḥ karma-vartmasu |<BR>
tvad-vārtayā tariṣyāmas tāvakair dustaraṃ tamaḥ ||<BR>
smarantaḥ kīrtayantaś ca kṛtāni gaditāni te |<BR>
gaty-utsmitekṣita-kṣveli yan nṛloka-viḍambanam || [BhP 11.6.46-50] iti |<BR>
<BR>
|| 11.7 || śrī-bhagavān ||66||<BR>
[67]<BR>
 agre ca jñāna-yogasya kevalayāsādhyatvaṃ bhakti-yogasya tu sukha-<BR>
sādhyatvam ānuṣāṅgikatayā jñāna-janakatvaṃ svayam api puruṣārthatvaṃ<BR>
ceti | yathā -<BR>
na kuryān na vadet kiñcin na dhyāyet sādhv asādhu vā |<BR>
ātmārāmo'nayā vṛttyā vicarej jaḍavan muniḥ || [BhP 11.11.17]<BR>
ity antena jñāna-yogam uktvā bhakti-yogam uddbhāvayitum āha --<BR>
<BR>
śabda-brahmaṇi niṣṇāto niṣṇāyāt pare yadi |<BR>
śrutas tasya śrama-phalo hy adhenum iva rakṣata || [BhP 11.11.18]<BR>
<BR>
atra para-brahma-padena para-tattva-mātram ucyate |na tu brahmatva-<BR>
bhagavattvādi-vivekeneti jñeyam, sarvatra tat-sāmyāt | tad evaṃ śabda-<BR>
brahmābhyāsasya para-brahmābhyāsaḥ prayojanam ity uktam | tatra sarveṣv<BR>
evāṃśeṣu viśeṣataḥ upaniṣad-bhāgeṣu śabda-brahmaṇas tat-pratipādakatve<BR>
sthite'pi tad-vicāra-koṭibhir api para-brahma-niṣṭhā na jāyate, kintu tasmin<BR>
yasminn aṃśe śrī-bhagavad-ākāra-para-brahma-līlādikaṃ pratipādyate tad-<BR>
abhyāsenaiva bhagavad-ākāre ca niṣṭhā jāyate | tad uktam --<BR>
<BR>
saṃsāra-sindhum atidustaram uttitīrṣor<BR>
nānyaḥ plavo bhagavataḥ puruṣottamasya |<BR>
līlā-kathā-rasa-niṣevaṇam antareṇa<BR>
puṃso bhaved vividha-duḥkha-davārditasya ||[BhP 12.4.40] (page24)<BR>
<BR>
śreyaḥ-sṛtiṃ bhaktim udasya te vibho<BR>
kliśyanti ye kevela-bodha-labdhaye |<BR>
teṣām asau kleśala eva śiṣyate<BR>
nānyad yathā sthūla-tuṣāvaghātinām || [BhP 10.14.4] ity-ādi ca |<BR>
[68-69]<BR>
<BR>
ataeva madīya-līlā-śūnyāṃ vaidikīm api vācaṃ nābhased ity āha dvābhyām -<BR>
<BR>
<BR>
gāṃ dugdha-dohām asatīṃ ca bhāryāṃ<BR>
dehaṃ parādhīnam asat-prajāṃ ca |<BR>
vittaṃ tvat-tīrthīkṛtam aṅga vācaṃ<BR>
hīnāṃ mayā rakṣati duḥkha-duḥkhī || [BhP 11.11.19]<BR>
<BR>
mayā śrī-bhagavatā hīnāṃ mama līlādi-śūnyām | mayā hīnāṃ vācam ity<BR>
uktaṃ vivṛṇoti -<BR>
<BR>
yasyāṃ na me pāvanam aṅga karma<BR>
sthitudbhava-prāṇa-nirodham asya |<BR>
līlāvatārepsita-janma- vā syād <BR>
bandhyāṃ giraṃ tāṃ vibhṛyān na dhīraḥ || [BhP 11.11.20]<BR>
<BR>
yasyāṃ me jagataḥ śodhakaṃ caritaṃ na syāt kiṃ tad asya viśvasya sthity-ādi-<BR>
rūpaṃ tad-dhetur ity arthas tato'py utkṛṣṭatamatvena vimṛṣyāha līlāvatāreṣu<BR>
īpsitaṃ jagataḥ premāspadaṃ śrī-kṛṣṇa-rāmādi-janma vā na syāt, tāṃ<BR>
niṣphalāṃ giraṃ veda-lakṣaṇām api dhīro dhīmān na dhārayet | tad uktaṃ<BR>
śrī-nāradena - idaṃ hi puṃsas tapamaḥ śrutasya vā [BhyP 1.5.22] ity ādi |<BR>
ataeva gītaṃ kali-yuga-pāvanāvatāreṇa śrī-bhagavatā -<BR>
<BR>
śrutam apy aupaniṣadaṃ dūre hari-kathāmṛtam |<BR>
yan na santi dravac-citta-kampāśru-pulakādayam || [Padyāvalī, 39] iti |<BR>
[70]<BR>
<BR>
tad evaṃ bhaktyaiva jñānaṃ sidhyatīty uktvā taṃ ca jñāna-mārgam<BR>
upasaṃharati -<BR>
<BR>
evaṃ jijñāsayāpohya nānātva-bhramam ātmani |<BR>
upārameta virajaṃ mano mayy arpya sarvage || [BhP 11.11.21]<BR>
<BR>
jijñāsayā baddho mukta iti vyākhyā guṇato me na vastutaḥ [BhP 11.11.1] ity-<BR>
ādi-pūrvokta-prakāraka-vicāreṇa | ātmani śuddha-jīve | nānātvaṃ devatva-<BR>
manuṣyatvādi-bhedam apohya | evaṃ mal-līlādi-śravaṇena mano mayi<BR>
brahmākāre sarvage arpya dhārayitvā upārameta |<BR>
[71]<BR>
<BR>
tad evaṃ jñāna-miśrāṃ bhaktim upadiśya tad-anādareṇānuṣaṅga-siddha-<BR>
jñāna-guṇāṃ śuddhām eva bhaktim upadiśati caturbhiḥ -<BR>
<BR>
yady anīśo dhārayituṃ mano brahmaṇi niścalam |<BR>
mayi sarvāṇi karmāṇi nirapekṣaḥ samācara || [BhP 11.11.22]<BR>
<BR>
yadīti niścaye | ṭīkāyāṃ dhatte padaṃ tvam avitā yadi vighna-mūrdhni [BhP<BR>
11.4.10] ity-ādivat | atra jñānecchur eva prakṛteḥ | śrīmad-uddhavaṃ prati ca<BR>
tādṛśatvam āropyaivedam ucyate | tataś ca śreyaḥ-sṛtiṃ bhaktim udasya te<BR>
vibho kliśyanti [BhP 10.14.4] ity-ādi-pramāṇena bhaktiṃ vinā kevala-jñāna-<BR>
mārgeṇa mano brahmaṇi dhārayituṃ niścitam evānīśo bhavasi | tato'pi svato<BR>
jñānādi-sarva-guṇa-sevitaṃ bhakti-yogam evāśrayeti tat-sopānam upadiśati<BR>
mayīty-ādinā | <BR>
[72]<BR>
<BR>
athavā prāktana-bhakti-(page 25) balābhāvād brahma-jñānecchur yadi tatra<BR>
mano dhārayitum anīśaḥ syāt, tadādhunāpy evaṃ kurvīteti yojyam |<BR>
samācara arpaya | nirapekṣo vāñchāntara-rahitaḥ |<BR>
<BR>
śraddhālur mat-kathāḥ śṛṇvan subhadrā loka-pāvanīḥ |<BR>
gāyann anusmaran karma janma cābhinayan muhuḥ ||<BR>
mad-arthe dharma-kāmārthān ācaran mad-apāśrayaḥ |<BR>
labhate niścalāṃ bhaktiṃ mayy uddhava sanātane || [BhP 11.11.23-4]<BR>
<BR>
ṭīkā ca - mad-arpaṇaḥ karmabhir viśuddha-sattvasyāntaraṅgāṃ bhaktim āha<BR>
śraddhālur itīty eṣā |<BR>
<BR>
abhinayan janma-karma-līlayor madhye ye'ṃśā nijābhīṣṭa-bhāva-bhakti-<BR>
gatās tān svayam anukurvan bhagavad-gatāṃ bhaktāntara-gatāṃś ca tān anya-<BR>
dvārānukurvann ity arthaḥ | kiṃ ca, yo dharmo godānādi-lakṣaṇas tam api<BR>
mad-arthe madīya-janmādi-mahotsavāṅgatvenaiva | yaś ca kāmo mahā-<BR>
prāsāda-vāsādi-lakṣaṇas tam api mad-arthe madīya-sevādy-arthe man-<BR>
mandira-vāsādi-laksaṇatvenaiva | yaś cārtho dhana-saṅgrahas tam api mad-<BR>
arthe mat-sevā-mātropayogitvenaivācaran sevamānaḥ | mad-apāśrayaḥ mad-<BR>
arthe āśrayāntara-śūnya-cetāś ca san tām eva kathā-śravaṇādi-lakṣaṇāṃ<BR>
bhaktiṃ mayi niścalāṃ kāla-traye'py avyabhicāriṇīṃ labhate, tat-sukhena<BR>
kaivalyādāv apy anādarāt | na ca bhajanīyasya calatayā vā sā caliṣyatīti<BR>
mantavyam ity āha sanātana iti |<BR>
[73-74]<BR>
<BR>
nanv evambhūta-bhakti-mārga-pravṛttir niṣṭhā vā kathaṃ syād ity āśaṅkya<BR>
tatra hetum āha -<BR>
<BR>
sat-saṅga-labdhayā bhaktyā mayi māṃ sa upāsitā |<BR>
<BR>
iti bhaktyā bhakti-rucyā sa bhakto mām upāsitā bhajamāno bhavati | tasya<BR>
ca bhaktasya madīyaṃ brahmākāraṃ bhagavad-ākāraṃ ca sarvam api svarūpa-<BR>
vijñānam anāyāsenaiva bhavatīty āha --<BR>
<BR>
sa vai me darśitaṃ sadbhir añjasā vindate padam || [BhP 11.11.25] iti |<BR>
<BR>
añjasā bhakty-anuṣaṅgenaiva | padaṃ svarūpam ||<BR>
<BR>
|| 11.11 || śrī-bhagavān || 67-75 ||<BR>
[75]<BR>
<BR>
agre ca bhakti-yogasyaiva prāk-siddhatā, sākṣāt śrī-bhagavat-pravartitatā<BR>
svayam eva mukhyatā | pareṣām arvācīnatā yathā-rucinānaājana-pravartitatā<BR>
tucchatā ceti | yathā, śrīmad-uddhava uvāca --<BR>
<BR>
vadanti kṛṣṇa śreyāṃsi bahūni brahma-vādinaḥ |<BR>
teṣāṃ vikalpa-prādhānyam utāho eka-mukhyayā ||<BR>
bhavatodāhṛtaḥ svāmin bhaktiyogo'napekṣitaḥ |<BR>
nirasya sarvataḥ saṅgaṃ yena tvayy āviśen manaḥ || [BhP 11.14.1-2]<BR>
<BR>
ṭīkā ca - śreyāṃsi śreyaḥ-sādhanāni | kiṃ vikalpena prādhānyam utāho kiṃ<BR>
vā ekasyaiva mukhyatā, eka-mukhyatāpekṣotthāpane kāraṇaṃ bhavateti | na<BR>
apekṣitam anapekṣā yasmin sa ahaitukaḥ | ayam artho - bhavatā yo bhakti-<BR>
yoga uktaḥ, anye ca yāni niḥśreyasa-sādhanāni vadanti tteṣāṃ kiṃ phala-<BR>
sādhanatvena prādhānyam eva sarveṣām utāṅgāṅgitvam | prādhānyenāpi<BR>
sarveṣāṃ kiṃ vikalpena tulya-phalatvaṃ yad vā kaścid viśeṣa ity eṣā | <BR>
[76]<BR>
<BR>
atrottaraṃ śrī-bhagavān uvāca --<BR>
<BR>
kālena naṣṭā pralaye vāṇīyaṃ veda-saṃjñitā |<BR>
mayādau brahmaṇe proktā dharmo yasyāṃ mad-ātmakaḥ  || [BhP 11.14.3]<BR>
(page 26)<BR>
<BR>
ṭīkā ca - tatra bhaktir eva mahā-phalatvena mukhyā, anyāni tu svasva-<BR>
prakṛty-anusāreṇa kha-puṣpa-sthānīya-svargādi-phala-buddhibhiḥ prāṇibhiḥ<BR>
prādhānyena parikalpitāni kṣullaka-phalānīti vivektuṃ prakṛty-anusāreṇa<BR>
bahudhā pratipattim āha kāleneti saptabhiḥ | mad-atmako mayy evātmā cittaṃ<BR>
yena sa ity eṣā |<BR>
<BR>
yad vā madātmako mat-svarūpa-bhūto nirguṇatvāsmat-svarūpa-bhūto bhakti-<BR>
lakṣaṇo dharmaḥ proktaḥ sarva-samanvaye pratipāditam ity arthaḥ |<BR>
[77-80]<BR>
<BR>
tad evaṃ sati tasyām evāneka-vidha-śreyo-vadane hetum āha --<BR>
<BR>
man-māyā-mohita-dhiyaḥ puruṣāḥ puruṣarṣabha |<BR>
śreyo vadanty anekāntaṃ yathā-karma yatha-ruci || [BhP 11.14.9]<BR>
<BR>
tat-prakṛtīnāṃ māyā-guṇa-mūlatvād manmāyāmohitadhiyaḥ | anekāntaṃ<BR>
nānā-vidham | śreyaḥ puruṣārthaṃ tat-sādhanaṃ ca | yataḥ -<BR>
<BR>
na sādhayati māṃ yogo na sāṅkhyaṃ dharma uddhava |<BR>
na svādhyāyas tapas tyāgo yathā bhaktir mamorjitā || [BhP 11.14.20]<BR>
<BR>
na sādhayati na vaśīkaroti | tapo jñānam | tyāgaḥ sannyāsaḥ |<BR>
<BR>
dharmaḥ satya-dayopeto vidyā vā tapasānvitā |<BR>
mad-bhaktyāpetam ātmānaṃ na samyak prapunāti hi || [BhP 11.14.22]<BR>
<BR>
dharmo niṣkāmaḥ | vidyā śāstrīyaṃ brahma-jñānam | tapas tad-īkṣaṇam |<BR>
bhakti-lakṣaṇais tu --<BR>
<BR>
yathā yathātmā parimṛjyate'sau<BR>
mat-puṇya-gāthā-śravaṇābhidhānaiḥ |<BR>
tathā tathā paśyati vastu sūkṣmaṃ<BR>
cakṣur yathaivāñjana-samprayuktam || [BhP 11.14.26]<BR>
<BR>
ṭīkā ca - nanu brahma-vid āpnoti param [TaittU 2.1.1] tam eva<BR>
viditvātimṛtyum eti [ŚvetU 6.15] ity ādi-śrutibhyo jñānād evāvidyā-nivṛttyā<BR>
tvat-prāptir avagamyate kuto bhakti-yogenety ucyate | atrāha yathā yateti |<BR>
ātmā cittaṃ parimṛjyate śodyate mat-puṇya-gāthānāṃ śravaṇair abhidhānaiś<BR>
ca | bhakta-revāvāntara-vyāpāro jñānaṃ na pṛthag ity artham | ity eṣā |<BR>
<BR>
|| 11.14 || śrī-bhagavān ||77-80||<BR>
[81-83]<BR>
<BR>
agre ca karma-jñāna-bhakti-yogān tat-tad-adhikāritāyāṃ pṛthag hetūṃś<BR>
coktvā jñāna-karmānādareṇa (page 27) bhakter evābhidheyatvam āha<BR>
pañcabhiḥ | tatra jñānābhyāsānādaraṃ vaktuṃ tad-adhikāra-hetu-<BR>
vairāgyābhyāsānādaraṃ vidhatte --<BR>
<BR>
proktena bhakti-yogena bhajato māsakṛn muneḥ |<BR>
kāmā hṛdayyā naśyanti sarve mayi hṛdi sthite || [BhP 11.20.29]<BR>
jñānābhyāsānādaraṃ vidhatte --<BR>
<BR>
bhidyate hṛdaya-granthiś chidyante sarva-saṃśayāḥ |<BR>
kṣīyante cāsya karmāṇi mayi dṛṣṭe'khilātmani || [BhP 11.20.30]<BR>
<BR>
bhaktyaiva dṛṣṭe sākṣāt-kṛte | tathaivāha -<BR>
<BR>
tasmān mad-bhakti-yuktasya yogino vai mad-ātmanaḥ |<BR>
na jñānaṃ na ca vairāgyaṃ prāyaḥ śreyo bhaved iha || [BhP 11.20.31]<BR>
<BR>
ṭīkā ca - tad evaṃ vyavashtayādhikāri-trayam uktam | tatra bhakter anya-<BR>
nirapekṣatvād anyasya ca tat-sāpekṣatvād bhakti-yoga eva śreṣṭha ity<BR>
upasaṃharati tasmād iti tribhiḥ |mad-ātmano mayi ātmā cittaṃ yasya tasya<BR>
śreyaḥ-sādhanam ity eṣā |<BR>
<BR>
atra prāyo-grahaṇasyāyaṃ bhāvaḥ | bhajatāṃ jñāna-vairāgyābhyāsena<BR>
prayojanaṃ nāsty eva | tatra yathā-sthite'pi sadyo mukti-mārge keṣāṃcit<BR>
krama-mukti-mārge pravṛttir jāyate | tathā brahma-bhūtaḥ prasannātmā<BR>
[Gītā 18.54] ity ādi śrī-gītānusāreṇa yadi krama-bhakti-mārge pravṛttiḥ syāt<BR>
tadā bhavatv iti | tad evaṃ bhakteḥ prema-lakṣaṇe sarva-phala-rāje sva-phale<BR>
nāsty eva jñānādy-apekṣā |<BR>
<BR>
[84]<BR>
<BR>
pṛthak pṛthak jñānādi-phale'pi sādhye nāstīty āha --<BR>
<BR>
yat karmabhir yat tapasā jñāna-vairāgyataś ca yat |<BR>
yogena dāma-dharmeṇa śreyobhir itarair api ||<BR>
sarvaṃ mad-bhakti-yogena mad-bhakto labhate'ñjasā |<BR>
svargāpavargaṃ mad-dhāma kathañcid yadi vāñchati || [BhP 11.20.32-33]<BR>
<BR>
itarais tīrtha-yātrā-vratādibhir api yad bhāvyaṃ tat sarvaṃ mad-bhakti-yogena<BR>
mad-bhaktau labhate | tatrāpy añjasā anāyāsenaiva kiṃ tat sarvam | tad āha -<BR>
 svargāvargam iti | svargaḥ prāpañcika-sukhaṃ sattva-śuddhy-ādi-<BR>
krameṇāpavargo mokṣa-sukhaṃ ca | tad-atikrami-sukhaṃ ca bhavatīty āha -<BR>
mad-dhāma vaikuṇṭhaṃ ceti | kathañcid bhakty-upakaraṇatvenaiva yadi<BR>
vāñchati kaścit, tatra śrī-citraketv-ādivat svarga-vāñchā | tasya bhakty-<BR>
upakaraṇatvaṃ coktaṃ - reme vidyādhara-strībhir gāpayan harim īśvaram<BR>
[BhP 6.17.3] iti | śrī-śukādivad-apavarga-vāñchā | tat-prārthanayā go-<BR>
śṛṅgopari-sarṣapa-sthiti-kālaṃ vyāpya śrī-kṛṣṇena dūrīkṛtāyāṃ māyāyāṃ<BR>
satyāṃ mātṛ-garbhād bahirbabhūva iti brahma-vaivarta-kathā | tatra ca<BR>
bhakty-upakaraṇatvaṃ brahma-bhūtaḥ prasannātmā ity-ādi-gītā-vacanāt |<BR>
tathā prāpta-bhagavat-pārṣada-tadīya-vṛnda-viśeṣavad vaikuṇṭhecchā | te<BR>
hi premṇā sākṣāt śrī-bhagavac-caraṇāravinda-sevecchayaiva tat-prārthyaṃ<BR>
(page 28) prāptavantaḥ | yac ca vrajanty animiṣāmṛṣabhānu-vṛttyā [BhP<BR>
3.15.25] <BR>
<BR>
|| 11.20 || śrī-bhagavān || 81-84||<BR>
[85]<BR>
ante ca -<BR>
<BR>
eṣā buddhimatāṃ buddhir manīṣā ca manīṣiṇām |<BR>
yat satyam anṛteneha martyenāpnoti māmṛtam || [BhP 11.29.22]<BR>
<BR>
ṭīkā ca - ato mad-bhajanam eva buddher vivekasya manīṣāyāś cāturyasya<BR>
ca phalam ity āha eṣeti | tām eva darśayati satyam amṛtaṃ ca mā mām<BR>
anṛtenāsatyena martyena vināśinā manuṣya-dehena iha asminn eva janmani<BR>
prāpnotīti yat saiva buddhir manīṣā ceti | buddhir viveko manīṣā cāturyam<BR>
ity eṣā | <BR>
<BR>
pūrvaṃ bhakti-prakaraṇasya gatatvād ity ato hetūpanyāsaḥ kṛtaḥ -<BR>
<BR>
hariścandro rantideva uñcha-vṛttiḥ śivir baliḥ |<BR>
vyādhaḥ kapoto bahavo hy adhruveṇa dhruvaṃ gatāḥ || [BhP 10.72.19] iti |<BR>
<BR>
|| 11.29 || 85 ||<BR>
 [86]<BR>
<BR>
śrī-śukopadeśopasaṃhāre ca śravaṇam upalakṣya -<BR>
<BR>
saṃsāra-sindhum atidustaram uttitīrṣor<BR>
nānyaḥ plavo bhagavataḥ puruṣottamasya |<BR>
līlā-kathā-rasa-niṣevaṇam antareṇa<BR>
puṃso bhaved vividha-duḥkha-davārditasya || [BhP 12.4.40]<BR>
<BR>
ṭīkā ca - anyaḥ plava uttaraṇa-sādhanaṃ na bhaved upāyāntarābhāvād ity<BR>
eṣā | anyāsām api bhaktīnāṃ tat-pūrvakatvenaiva pravṛtter<BR>
upāyāntarāsambhavatvam uktam | etad-anantarādhyāyaś ca<BR>
tādṛśopakramopasaṃhāra-maya eva |<BR>
<BR>
atrānugīyate'bhīkṣṇaṃ bhagavān harir īśvaraḥ |<BR>
yasya prasādajo brahmā rudraḥ krodha-samudbhavaḥ || [BhP 12.5.1]<BR>
<BR>
ity upakramya, etat kathitaṃ tāta yad ātmā pṛṣṭavān nṛpaḥ [BhP 1.19.5] harer<BR>
viśvātmanaś ceṣṭāṃ kiṃ bhūyaḥ śrotum icchasi [BhP 12.5.14] ity<BR>
upasaṃhāre'pi | tādṛśa-mahimatvena pūrvokta-līlā-kathā-śravaṇasyaiva<BR>
prādhānyāt ata upakramopasaṃhāra-nirdiṣṭatvāt śravaṇopalakṣita-bhakter<BR>
evātrāpi prādhānyam | yas tu tan-madhye tvaṃ tu rājan mariṣyati [BhP 12.5.2]<BR>
ity ādinā jñānopadeśaḥ sa ca tasya yā prāg avagatā bhakti-niṣṭhāyā eva<BR>
svayaṃ darśayiṣyamāṇatvāt | tatra prācīnā tan-niṣṭhā yathā prathame<BR>
kṛṣṇāṅghri-sevām adhimanyamānaḥ [BhP 1.19.5] iti | dadhyau<BR>
mukundāṅghrim ananya-bhāvaḥ [BhP 1.19.7] ity ādi tan-niṣṭhataiva | tad-<BR>
bhaya-parityāgo yathā tad-vākye - (page 29)<BR>
<BR>
dvijopasṛṣṭaḥ kuhakas takṣako vā<BR>
daśatv alaṃ gāyata viṣṇu-gāthāḥ || [BhP 1.19.15] iti |<BR>
taj-jñānopadeśam abahu matvā śravaṇa-lakṣaṇayā bhaktyaiva sva-<BR>
kṛtārthatvam uktam |<BR>
<BR>
siddho'smy anugṛhīto'smi bhavatā karuṇātmanā |<BR>
śrāvito yac ca me sākṣād anādi-nidhano hariḥ ||<BR>
nātyadbhutam ahaṃ manye mahatām acyutātmanām |<BR>
ajñeṣu tāpa-tapteṣu bhūteṣu yad-anugrahaḥ ||<BR>
purāṇa-saṃhitām etām aśrauṣma bhavato vayam |<BR>
yasyāṃ khalūttamaḥśloko bhagavān anuvarṇyate || [BhP 12.6.2-4] iti |<BR>
<BR>
punaś caikena padyena tad-vākya-gaurava-mātreṇāṅgīkṛtasya brahma-<BR>
jñānasya takṣakādi-bhaya-nivṛtti-hetutvam uktvāpy anyena tad-ūrdhvam<BR>
adhokṣaja eva vāk-cetasos tan-nāma-kīrtana-dhyānāveśānujñā prārthitā |<BR>
<BR>
bhagavaṃs takṣakādibhyo mṛtyuṃ yo na bibhemy aham |<BR>
praviṣṭo bhrama-nirvāṇam abhayaṃ darśitaṃ tvayā ||<BR>
anujānīhi māṃ brahman vācaṃ yacchāmy adhokṣaje |<BR>
mukta-kāmāśayaṃ cetaḥ praveśya visṛjāmy asūn || [BhP 12.6.5-6] iti |<BR>
<BR>
atha punar anyena padyenājñāna-nirāsaka-jñāna-vijñāna-siddhiś ca bhagavat-<BR>
padāravinda-darśanānandāntarbhūtaiva mama sphuratīti vijñāpitam | yathā -<BR>
-<BR>
<BR>
ajñānaṃ ca nirastaṃ me jñā-vijñāna-niṣṭhayā |<BR>
bhavatā darśitaṃ kṣemaṃ paraṃ bhagavataḥ padam || [BhP 12.6.7] iti |<BR>
<BR>
atra pada-śabdasya caraṇāravindābhidhāyakatve jñānena vaiyāsaki-śabditena<BR>
bheje khagendra-dhvaja-pāda-mūlam [BhP 1.18.16] ity evāsti prathame<BR>
sādhakam | tad etat prakaraṇārthas tatra śrī-sūtenaiva spaṣṭīkṛtaḥ | <BR>
<BR>
brahma-kopotthitād yas tu takṣakāt prāṇa-viplavāt |<BR>
na sammumohoru-bhayād bhagavaty arpitāśayaḥ || [BhP 1.18.2] <BR>
nottamaśloka-vārtānāṃ juṣatāṃ tat-kathāmṛtam |<BR>
syāt sambhramo'nta-kāle'pi smaratāṃ tat-padāmbujam || [BhP 1.18.4] iti |<BR>
<BR>
tathā pūrvaṃ dvādaśasyaiva tṛtīye prathama-skandhāntaḥsthasya -<BR>
<BR>
ataḥ pṛcchāmi saṃsiddhiṃ yogināṃ paramaṃ gurum |<BR>
puruṣasyeha yat kāryaṃ mriyamāṇasya sarvathā || [BhP 1.19.34]<BR>
<BR>
ity asya rāja-praśnasyottaratvena bhagavad-dhyāna-kīrtane eva svayaṃ śrī-<BR>
śukadevenāpy upadiṣṭe --<BR>
tasmāt sarvātmanā rājan hṛdisthaṃ kuru keśavam |<BR>
mriyamāṇo hy avahitas tato yāti parāṃ gatim ||<BR>
mriyamāṇair abhidhyeyo bhagavān parameśvaraḥ |<BR>
ātma-bhāvaṃ nayaty aṅga sarvātmā sarva-sambhavaḥ ||<BR>
kaler doṣa-nidhe rājann asti hy eko mahān guṇaḥ<BR>
kīrtanād eva kṛṣṇasya mukta-saṅgaḥ paraṃ vrajet || [BhP 12.3.48-50]<BR>
<BR>
ity ādinā tatas tatra keśava avahitaḥ kṛtāvadhāna ātma-bhāvam ātmano<BR>
bhaktim | astu tāvad āyāsa-(page 30) sādhyaṃ jñānam | hi yasmād anāyāsa-<BR>
sādhyāt kīrtanād evety arthaḥ | dvitīya-skandhe'pi na hy ato'nyaḥ śivaḥ<BR>
panthā [BhP 2.2.33] ity ādinā evam etan nigaditam [BhP 2.3.1] ity antena<BR>
granthena nānāṅgavān śuddha-bhakti-yoga eva tatrottaratvena paryavasitaḥ |<BR>
tatrāpi pibanti ye bhagavataḥ [BhP 2.2.37] ity ādinā līlā-kathā-śravaṇa eva<BR>
parama-paryavasānaṃ dṛśyate | tasmāt sādhūktaṃ tvaṃ tu rājan mariṣyeti ity<BR>
ādikaṃ tad-bhakti-niṣṭhā-prakaṭanārtham eveti | yatho bhaktāv eva tad-<BR>
upadeśasya tātparyam | <BR>
<BR>
ataeva dvitīyasyāṣṭame rāja-prārthanā ca nānyathā syāt | kṛṣṇe niveśya<BR>
niḥsaṅgaṃ manas tyakṣye kalevaram [BhP 2.8.2] ity ādi | <BR>
<BR>
|| 12.4 || śrī-śukaḥ || 86 ||<BR>
<BR>
[87-91]<BR>
<BR>
śrī-sūtopadeśānte'pi pañcabhiḥ -<BR>
<BR>
naiṣkarmyam apy acyuta-bhāva-varjitaṃ<BR>
na śobhate jñānam alaṃ nirañjanam |<BR>
kutaḥ punaḥ śaśvad abhadram īśvare<BR>
na cārpitaṃ karma yad apy akāraṇam || [BhP 12.12.52]<BR>
<BR>
ṭīkā ca - idānīṃ jñāna-karmādarād api bhagavat-kīrtanādiṣv evādaraḥ<BR>
kartavya ity āha naiṣkarmyaṃ tat-prakāśakaṃ yaj jñānaṃ yato nirañjanam<BR>
upādhi-nivartakaṃ, tad api acyuta-bhakti-varjitaṃ cen na śobhate nāparokṣa-<BR>
paryantaṃ bhavatīty artha ity ādikā |<BR>
<BR>
yaśaḥ-śriyām eva pariśramaḥ paro <BR>
varṇāśramācāra-tapaḥ-śrutādiṣu |<BR>
avismṛtiḥ śrīdhara-pāda-padmayor <BR>
guṇānuvāda-śravaṇādibhir hareḥ || [BhP 12.12.53]<BR>
<BR>
ṭīkā ca -kiṃ ca varṇāśramācārādiṣu yaḥ paro mahān pariśramaḥ sa yaśo-<BR>
yuktāyāṃ śriyām eva kīrto sampadi vā kevalaṃ na parama-puruṣārthaḥ |<BR>
guṇānuvādādibhis tu śrīdhara-pāda-padmayor avismṛtir bhavati ity eṣā |<BR>
tathā --<BR>
<BR>
avismṛtiḥ kṛṣṇa-padāravindayoḥ <BR>
kṣiṇoty abhadrāṇi ca śaṃ tanoti ca |<BR>
sattvasya śuddhiṃ paramāṃ ca bhaktiṃ<BR>
jñānaṃ ca vijñāna-virāga-yuktam || [BhP 12.12.54]<BR>
<BR>
spaṣṭam | tathā -<BR>
<BR>
yūyaṃ dvijāgryā bata bhūri-bhāgā<BR>
yac-chaśvad-ātmany-akhilātma-bhūtam |<BR>
nārāyaṇaṃ devam adevam īśam <BR>
ajasra-bhāvā bhajatāviveśya || [BhP 12.12.55]<BR>
<BR>
ṭīkā ca - tad evaṃ śrotṝṇ ātmānaṃ cābhinandayann āha | tathā yūyam iti<BR>
dvābhyām | tthā hi dvjāgryā yad yasmād ātmany antaḥkaraṇe śrī-<BR>
nārāyaṇam āviveśya śaśvad bhajata | sambhāvanāyāṃ loṭ | ato bhūri-bhāgā<BR>
bahu-puṇyavantaḥ kathambhūtam akhilātma-bhūtaṃ sarvānaryāmiṇam ata eva<BR>
devaṃ sarvopāsyam | adevaṃ na devo'nyo yasya tam | kuta īśam | yad vā<BR>
yasmād yūyaṃ bhūri-bhāgās tapa ādinā sampannās tato nārāyaṇaṃ bhajateti<BR>
vidhiḥ ity eṣā | (page 31)<BR>
<BR>
atra tapa-ādi-sampatteḥ sārthakatvaṃ nārāyaṇa-bhajanena bhavatīti svāmy-<BR>
abhiprāyaḥ | tathā -<BR>
<BR>
ahaṃ ca saṃsārita ātma-tattvaṃ <BR>
śrutaṃ purāṇe paramarṣi-vaktrāt |<BR>
prāyopaveśe nṛpateḥ parīkṣitaḥ sadasy<BR>
ṛṣīṇāṃ mahatāṃ ca śṛṇvatām || [BhP 12.12.56]<BR>
<BR>
etat-prasaṅgenāhaṃ cātma-tattvam akhilātma-bhūtaṃ nārāyaṇaṃ smāritaḥ |<BR>
taṃ prati paramotkaṇṭhitīkṛto'smīty arthaḥ | yad ātma-tattvaṃ me mayā<BR>
maharṣi-vaktrāc chrutam ||<BR>
<BR>
|| 12.12 || śrī-sūtaḥ || 87-91 ||<BR>
[92] <BR>
<BR>
tad evam asmin śrīmati mahā-purāṇe guru-śiṣya-bhāvena pravṛttānām<BR>
upadeśa-śikṣā-vākyeṣu hakter evābhidheyatvaṃ sādhitam | tathā -<BR>
<BR>
tat kathyatāṃ mahā-bhāga yadi kṛṣṇa-kathāśrayam |<BR>
athavāsya padāmbhoja- makaranda-lihāṃ satām || [BhP 1.16.6]<BR>
<BR>
ity anusāreṇa sarveṣām itihāsānām api tan-mātra-tātparyatvaṃ jñeyam |<BR>
vistara-bhiyā tu na vivriyate | anyatra ca tad eva dṛśyate | tatrānvayena yathā -<BR>
<BR>
<BR>
etāvān eva loke'smin puṃsāṃ dharmaḥ paraḥ smṛtaḥ |<BR>
bhakti-yogo bhagavati tan-nāma-grahaṇādibhiḥ || [BhP 6.3.22]<BR>
<BR>
puṃsāṃ jīva-mātrāṇāṃ paraḥ dharmaḥ sārvabhaumo dharma etāvān eva<BR>
smṛto naitad adhikaḥ | etāvat tvam evāha - tan-nāma-grahaṇādibhir yo<BR>
bhakti-yogaḥ sākṣād bhaktir iti | eva-kāreṇānya-vyāvṛttatvaṃ spaṣṭayati<BR>
bhavatīti | nāma-grahaṇādīny api yadi karmādau tat-sādguṇyādy-arthaṃ<BR>
prayujyante | tadā tasya paratvaṃ nāsti | tuccha-phalārtha-prayojyatvena tad-<BR>
aparādhād ity arthaḥ | tathaiva kṣayiṣṇu-phala-dātṛtvaṃ ca bhavatīti bhāvaḥ |<BR>
|| 6.3 || śrī-yamaḥ sva-bhaṭān || 92 ||<BR>
<BR>
[93]<BR>
tathā ca --<BR>
<BR>
sadhrīcīno hy ayaṃ loke panthāḥ kṣemo'kuto-bhayaḥ |<BR>
suśīlāḥ sādhavo yatra nārāyaṇa-parāyaṇāḥ || [BhP 6.10.17]<BR>
<BR>
ayaṃ panthāḥ śrī-nārāyaṇa-bhakti-mārgaḥ ||<BR>
<BR>
|| 6.1 || śrī-śukaḥ || 93 ||<BR>
[94]<BR>
<BR>
tatraivānvayena sarva-śāstra-phalatvaṃ sa-kaimutyam āha -<BR>
<BR>
śrutasya puṃsāṃ sucira-śramasya<BR>
nanv añjasā sūribhir īḍito'rthaḥ |<BR>
tat-tad-guṇānuśravaṇaṃ mukunda-<BR>
pādāravindaṃ hṛdayeṣu yeṣām || [BhP 3.13.4] (page 32)<BR>
<BR>
puṃsāṃ śrutasya vedārthāvagater ayam evārthaḥ prayojanam īḍitaḥ<BR>
ślāghitaḥ | ko'sau ? mukundasya pādāravindaṃ yeṣāṃ hṛdayeṣu vartate teṣāṃ<BR>
tad-guṇānāṃ bhagavad-bhakty-ātmakānām anusmaraṇaṃ tat so'yam iti | tataḥ<BR>
sutarām eva śrī-mukundasyety arthaḥ | evam evoktaṃ vāsudeva-parā vedāḥ<BR>
[BhP 2.2.28] ity ādi |<BR>
<BR>
bhagavān brahma kārtsnyena trir anvīkṣya manīṣayā |<BR>
tad adhyavasyat kūṭa-stho ratir ātman yato bhavet || [BhP 2.2.34]<BR>
<BR>
tathā ca pādme bṛhat-sahasra-nāmni -<BR>
smartavyaḥ satataṃ viṣṇur vismartavyo na jātucit |<BR>
sarve vidhi-niṣedhāḥ syur etayor eva kiṅkarāḥ ||<BR>
<BR>
skānde prabhāsa-khaṇḍe, liṅga-purāṇe ca -<BR>
āloḍya sarva-śāstrāṇi vicārya ca punaḥ punaḥ |<BR>
idam eva suniṣpannaṃ dhyeyo nārāyaṇaḥ sadā || [LiP 2.7.11]<BR>
<BR>
ata eva vedādy-arpaṇa-mantra iti -<BR>
vidyā-tapo-dhyāna-yonir ayonir viṣṇur īḍitaḥ |<BR>
brahma-yajñas tato devaḥ prīyatāṃ me janārdanaḥ ||<BR>
<BR>
|| 3.13 || śrī-viduraḥ ||94||<BR>
[95]<BR>
<BR>
yato yaś ca śāstre varṇāśramācāro vidhīyate tasyāpy anupama-caritaṃ phalaṃ<BR>
bhaktir eva | yathā -<BR>
<BR>
dāna-vrāta-tapo-homa- japa-svādhyāya-saṃyamaiḥ |<BR>
śreyobhir vividhaiś cānyaiḥ kṛṣṇe bhaktir hi sādhyate || [BhP 10.47.21]<BR>
<BR>
dānādibhiḥ śrī-kṛṣṇa-santoṣārther iti jñeyam | taj janma tāni karmāṇi tad-<BR>
āyus tan-manaḥ [BhP 4.31.7] ity ādi | bṛhan-nāradīye (1.39.51) -<BR>
<BR>
janma-koṭi-sahasreṣu puṇyaṃ yaiḥ samupārjitam |<BR>
teṣāṃ bhaktir bhavec chuddhā deva-deve janārdane || iti |<BR>
agastya-saṃhitāyām -<BR>
<BR>
vratopavāsa-niyama-janma-koṭyāpy anuṣṭhitaiḥ |<BR>
yajñaiś ca vividhaiḥ samyag bhaktir bhavati mādhave || iti |<BR>
<BR>
etad eva vyatirekeṇoktaṃ dharmaḥ svanuṣṭhitaḥ puṃsām [BhP 1.2.8] ity ādau |<BR>
yaśaḥ śriyām eva [BhP 12.12.4] ity ādau ca |<BR>
<BR>
|| 10.47 || uddhavaḥ śrī-vraja-devīm ||95||<BR>
<BR>
[96]<BR>
<BR>
yac ca yatra jñānam abhidhīyate tad api bhakty-antar-bhūtatayiava labhyam |<BR>
yathā -<BR>
<BR>
pureha bhūman bahavo'pi yoginas<BR>
tvad-arpitehā nija-karma-labdhayā |<BR>
vibudhya bhaktyaiva kathopanītayā<BR>
prapedire'ñjo'cyuta te gatiṃ parām || [BhP 10.14.5]<BR>
<BR>
he bhūman, iha loke pūrvaṃ bahavo yogino'pi santo yogair jñānam aprāpya<BR>
paścāt tvayi arpitehā laukiky appi ceṣṭā | tathārpitāni yāni nijāni karmāṇi<BR>
tair labdhayā kathā-rucir-rūpayā, punaś ca (page 33) kathopanītayā tvat-<BR>
samīpaṃ prāpitayā bhaktyaivāñjasā sukhena vibhudhyātma-tattvam ārabhya<BR>
śrī-bhagavat-tattva-paryantam anubhūya tava parāmantaraṅgāṃ gatiṃ<BR>
prāptāḥ | śrī-gītopaniṣatsu ca ahaṃ sarvasya prabhavo mattaḥ [Gītā 10.8] ity<BR>
ādibhiḥ śuddhāṃ bhaktim upadiśyāha --<BR>
<BR>
teṣām evānukampārtham aham ajñānajaṃ tamaḥ |<BR>
nāśayāmy ātmabhāvastho jñānadīpena bhāsvatā || [Gītā 10.11] iti |<BR>
<BR>
|| 10.14 || brahmā śrī-bhagavantam || 96 ||<BR>
<BR>
[97]<BR>
<BR>
yāny anyāni sarvāṇi tatra puruṣārtha-sādhanāny ucyante tāny api tathaiva<BR>
bhakti-mūlāny eva | yathā -<BR>
<BR>
svargāpavargayoḥ puṃsāṃ rasāyāṃ bhuvi sampadām |<BR>
sarvāsām api siddhīnāṃ mūlaṃ tac-caraṇārcanam || [BhP 10.81.19]<BR>
<BR>
mantratas tantrataś chidram [BhP 8.23.16] ity ādi-nyāyena mukha-bāhūru-<BR>
pādebhyaḥ [BhP 11.5.2] ity ādy-ukta-nityatvena ca sarvathā tad-<BR>
bahirmukhānāṃ tu tat-tad-alābha eva syād ity arthaḥ | yathā skānde --<BR>
<BR>
viṣṇu-bhakti-vihīnānāṃ śrautāḥ smārtāś ca yāḥ kriyāḥ |<BR>
kāya-kleśaḥ phalaṃ tāsāṃ svairiṇī-vyabhicāravat || iti |<BR>
<BR>
tad uktaṃ śrī-yudhiṣṭhireṇa -<BR>
<BR>
tvat-pāduke avirataṃ pari ye caranti<BR>
dhyāyanty abhadra-naśane śucayo gṛṇanti |<BR>
vindanti te kamala-nābha bhavāpavargam<BR>
āśāsate yadi ta āśiṣa īśa nānye || [BhP 10.72.4] iti |<BR>
<BR>
ata uktaṃ bṛhan-nāradīye (1.4.4) -<BR>
<BR>
yathā samasta-lokānāṃ jīvanaṃ salilaṃ smṛtam |<BR>
tathā samasta-siddhīnāṃ jīvanaṃ bhaktir iṣyate ||<BR>
<BR>
|| 10.82 || śrīdāma-vipraḥ ||97||<BR>
<BR>
[98]<BR>
<BR>
tad evaṃ tāni sādhanāni bhakti-jīvanāny eveti bhakter eva<BR>
sarvatrābhidheyatvam | tāni vināpi bhakter eva<BR>
<BR>
śrī-viṣṇu-purāṇe (1.11.48) pulaha-vākyam -<BR>
yo yajña-puruṣo yajñe yoge ca paramaḥ pumān |<BR>
tasmiṃs tuṣṭe yad aprāpyaṃ kiṃ tad asti janārdane ||<BR>
<BR>
ataeva mokṣa-dharme -<BR>
yā vai sādhana-sampattiḥ puruṣārtha-catuṣṭaye |<BR>
tayā vinā tad āpnoti naro nārāyaṇāśrayaḥ || iti |<BR>
<BR>
tasmāt sādhūktaṃ sarva-śāstra-śravaṇa-phalatvena tad-abhidheyatvam | ataeva<BR>
prathamaṃ svayaṃ bhagavatā saiva pravartitety uktaṃ kālena naṣṭā pralaye<BR>
vāṇīyaṃ veda-saṃjñitā mayā [BhP 11.14.3] ity-ādinā | <BR>
<BR>
<BR>
tad evaṃ sati ye tu nātikovidās te tat-tad-arthaṃ karmādy-aṅgatvenaiva śrī-<BR>
viṣṇūpāsanaṃ kurvate | (page 34) tatas tad-aparādhena nija-kāmanā-mātra-<BR>
phala-pradatvam | na ca tat-tan-mātra-dānena paryāptiḥ kintu paryāvasāne<BR>
parama-phala-pradatvam eveti | tatas tasyā eva parama-hitatvenābhidheyatvam<BR>
āha --<BR>
<BR>
satyaṃ diśaty arthitam arthito nṛṇāṃ<BR>
naivārthado yat punar arthitā yataḥ |<BR>
svayaṃ vidhatte bhajatām anicchatām<BR>
icchāpidhānaṃ nija-pāda-pallavam || [BhP 5.19.28]<BR>
<BR>
arthitaḥ prārthitaḥ san nṝṇām arthitaṃ satyam eva dadāti | na tatra kadācid<BR>
vyabhicāra ity arthaḥ | kintu tathāpi tan-mantreṇārthado na bhavati, tan-<BR>
mātraṃ dattvā nivṛtto na bhavatīty arthaḥ | yata upāsakas tatrāpūrṇatvād<BR>
bhoga-kṣaye sati tadaiva punar arthitā bhavati | na jātu kāmaḥ kāmānāṃ<BR>
[ManuS 2.94] ity ādeḥ | tad evam abhipretya sa tu parama-kāruṇikas tat-pāda-<BR>
pallavam eva vidhatte tebhyo dadātīty arthaḥ | yathā mātā carvyamāṇāṃ<BR>
mṛttikāṃ bālaka-mukhād apasārya tatra khaṇḍaṃ dadāti tadvad iti bhāvaḥ |<BR>
evam apy uktaṃ akāmaḥ sarva-kāmo vā [BhP 2.3.10] ity ādau tīvratvaṃ<BR>
bhakteḥ | tathoktaṃ gāruḍe -<BR>
<BR>
yad durlabhaṃ yad aprāptaṃ manaso yan na gocaram |<BR>
tad apy aprārthitaṃ dhyāto dadāti madhusūdanaḥ || [GarP 2.234.12] iti |<BR>
<BR>
evaṃ śrī-sanakādīnām api brahma-jñānināṃ bhakty-anuvṛttyā tat-pāda-<BR>
pallava-prāptir jñeyā ||<BR>
<BR>
|| 5.19 || devāḥ parasparam ||98||<BR>
<BR>
[99]<BR>
<BR>
atha vyatireke karmānādareṇāha | tatra karmaṇaḥ phala-prāptāv<BR>
aniścayavattvaṃ duḥkha-rūpatvaṃ ca bhaktes tu tasyām āvaśyakatvaṃ,<BR>
sādhaka-daśāyām api sukha-rūpatvaṃ cety āhuḥ -<BR>
<BR>
karmaṇy asminn anāśvāse dhūma-dhūmrātmanāṃ bhavān |<BR>
āpāyayati govinda- pāda-padmāsavaṃ madhu || [BhP 1.18.12]<BR>
<BR>
asmin karmaṇi satra anāśvāsa aviśvasanīye vaiguṇya-bāhulyena kṛṣivat<BR>
phala-niścayābhāvād anena bhakter viśvasanīyatvam dhvanitam | dhūmena<BR>
dhūmro virañjitau ātmānau śarīra-citte yeṣāṃ, karmaṇi ṣaṣṭhī, tān asmān<BR>
ity arthaḥ | pāda-padmasya yaśo-rūpam āsavaṃ makarandaṃ madhu<BR>
madhuram | atra satravat karmāntaram, yaśaḥ-śravaṇavad bhakty-antaraṃ ceti<BR>
jñeyam | <BR>
<BR>
tad evaṃ bhaktiṃ vinā karmādibhir asmākaṃ duḥkham evāsīd iti<BR>
vyatirekatvam atra gamyate | tad uktaṃ - yaśaḥ-śriyām eva pariśramaḥ paraḥ<BR>
[BhP 12.12.40] ity ādi | ato vai kavayo nityam [BhP 1.2.22] ity ādi ca | brahma-<BR>
vaivarte ca śivaṃ prati śrī-viṣṇu-vākyam -<BR>
<BR>
yadi māṃ prāptum icchanti prāpunvanty eva nānyathā |<BR>
kalau kaluṣa-cittānāṃ vṛthāyuḥ-prabhṛtīni ca |<BR>
bhavanti varṇāśramiṇāṃ na tu mac-charaṇārthinām || iti |<BR>
<BR>
|| 1.18 || śrī-ṛṣayaḥ sūtam || 99 ||<BR>
<BR>
[100]<BR>
tathā tyaktā svadharmaṃ [BhP 1.5.17] ity ādikam anusandheyam | evaṃ mahā-<BR>
vitta-mahāyāsādi-sādhyena karmādinā tucchaṃ svargādi-phalaṃ svalpāyāsa-<BR>
svalpa-vittādi-sādhyayā bhaktyā (page 35) tad-ābhāsena ca parama-mahat-<BR>
phalaṃ tatra tatrānusandhāya bhaktāv eva śāstra-tātparyaṃ paryālocanīyam |<BR>
tasmāt tat-tac-chāstrāṇām api bhakti-vidheya-tad-anuvādena pravṛttatvān na<BR>
vaiphalyam ity api jñeyam | kiṃ ca --<BR>
<BR>
viprād dvi-ṣaḍ-guṇa-yutād aravinda-nābha-<BR>
pādāravinda-vimukhāt śvapacaṃ variṣṭham |<BR>
manye tad-arpita-mano-vacanehitārtha-<BR>
prāṇaṃ punāti sa kulaṃ na tu bhūrimānaḥ || [BhP 7.9.10]<BR>
<BR>
ṭīkā ca - bhaktyaiva kevalayā hares toṣaḥ sambhavatīty uktam | idānīṃ<BR>
bhaktiṃ vinā nānyat kiñcit tat-toṣa-hetur ity āha viprād iti |<BR>
<BR>
manye dhanābhijana-rūpa-tapaḥ-śrutaujas-<BR>
tejaḥ-prabhāva-bala-pauruṣa-buddhi-yogāḥ || [BhP 7.9.9]<BR>
<BR>
ity ādau pūrvoktā ye dhanādayo dviṣaḍ dvādaśa-guṇās tair yuktād viprād<BR>
api śvapacaṃ variṣṭhaṃ manye | yad vā sanat-sujātoktā dvādaśa dharmādayo<BR>
guṇā draṣṭavyāḥ -<BR>
<BR>
dharmaṃ ca satyaṃ ca damas tapaś ca<BR>
vimatsaraṃ hrīs titikṣānasūyā |<BR>
yajñaś ca dānaṃ ca dhṛtiḥ śrutaṃ ca<BR>
vratāni vai dvādaśa brāhmaṇasya || iti |<BR>
<BR>
kathambhūtaṃ śvapacaṃ, tasminn aravinda-nābhe'rpitā mana ādāya yena tam |<BR>
īhitaṃ karma | variṣṭhatve hetuḥ - sa evambhūtaḥ śvapacaḥ sarva-kulaṃ<BR>
punāti | bhūri-māno garvo yasya sa tu vipra ātmānam api na punāti, kutaḥ<BR>
kulam | yato bhakti-hīnasyaite guṇā garvāyaiva bhavanti, na tu śuddhaye | ato<BR>
hīna iti bhāvaḥ | ity eṣā ||<BR>
<BR>
muktā-phala-ṭīkā - dviṣaṭ dvādaśa-guṇā dhanābhijanādayaḥ | yad vā -<BR>
<BR>
śamo damas tapaḥ śaucaṃ kṣānty-ārjava-viraktayaḥ |<BR>
jñāna-vijñāna-santoṣaḥ satyāstikyaṃ  dviṣaḍ-guṇāḥ || ity atroktā ity eṣā |<BR>
<BR>
skānde śrī-nārada-vākyam -<BR>
kulācāra-vihīno'pi dṛḍha-bhaktir jitendriyaḥ |<BR>
praśastaṃ sarva-lokānāṃ na tv aṣṭādaśa-vidyakaḥ |<BR>
bhakti-hīno dvijaḥ śāntaḥ saj-jāti-dharmikas tathā ||<BR>
<BR>
kāśī-khaṇḍe ca -<BR>
brāhmaṇaḥ kṣatriyo vaiśyaḥ śūdro vā yadi vetaraḥ |<BR>
viṣṇu-bhakti-samāyukto jñeyaḥ sarvottamottamaḥ ||<BR>
<BR>
bṛhan-nāradīye --<BR>
viṣṇu-bhakti-vihīnā ye caṇḍālāḥ parikīrtitāḥ |<BR>
caṇḍālā api vai śreṣṭhā hari-bhakti-parāyaṇāḥ || [NārP 1.37.12]<BR>
<BR>
nāradīye ca -<BR>
śvapaco'pi mahī-pāla viṣṇor bhakto dvijādhikaḥ |<BR>
viṣṇu-bhakti-vihīno yo dvijātiḥ śvapacādhamaḥ || [NārP 1.33.41] iti |<BR>
<BR>
atra mūla-padye sa kulaṃ punātīty ukte svaṃ punātīti sutarām eva siddham |<BR>
yathoktaṃ -<BR>
<BR>
kirāta-hūṇāndhra-pulinda-pulkaśā <BR>
ābhīra-śumbhā yavanāḥ khasādayaḥ |<BR>
ye'nye ca pāpā yad-apāśrayāśrayāḥ <BR>
śudhyanti tasmai prabhaviṣṇave namaḥ || [BhP 2.4.18] iti |<BR>
<BR>
|| 7.9 || prahlādaḥ śrī-nṛsiṃham || <BR>
<BR>
[101]<BR>
<BR>
ataevāhuḥ - (page 36)<BR>
<BR>
dhig janma nas trivṛd-vidyāṃ dhig vrataṃ dhig bahujñatām |<BR>
dhik kulaṃ dhik kriyā-dīkṣāṃ vimukhā ye tv adhokṣaje || [BhP 10.23.40]<BR>
<BR>
ṭīkā ca - trivṛt śaukraṃ sāvitraṃ daikṣam iti triguṇitaṃ janma | vrataṃ<BR>
brahmacaryam | kriyāḥ karmāṇi dākṣyaṃ cety ādikā | tathoktaṃ kiṃ<BR>
janmabhis tribhiḥ [BhP 4.31.8] ity ādi ||<BR>
<BR>
|| 10.13 || yājñika-viprāḥ || 101 ||<BR>
<BR>
[102]<BR>
<BR>
mayy eva mana ādhatsva mayi buddhiṃ niveśaya<BR>
nivasiṣyasi mayy eva ata ūrdhvaṃ na saṃśayaḥ<BR>
atha cittaṃ samādhātuṃ na śaknoṣi mayi sthiram<BR>
abhyāsayogena tato mām icchāptuṃ dhanaṃjaya<BR>
abhyāse'py asamartho'si matkarmaparamo bhava<BR>
madartham api karmāṇi kurvan siddhim avāpsyasi<BR>
athaitad apy aśakto'si kartuṃ madyogam āśritaḥ<BR>
sarvakarmaphalatyāgaṃ tataḥ kuru yatātmavān || [Gītā 12.8-11]<BR>
<BR>
atra pādme kārttika-māhātmyetihāso'nusandheyaḥ | yathā cola-deśa-rājasya<BR>
kasyacid viṣṇu-dāsa-nāmnā vipreṇa śuddham arcanam eva kurvatā saha<BR>
kasya pūrvaṃ bhagavat-prāptiḥ syād iti spardhayā bahūn yajñān bhagavad-<BR>
arpitān api suṣṭhu vidadhato na bhagavat-prāptir abhūt | kintu viprasya<BR>
bhagavat-prāptau dṛṣṭāyāṃ tān parityajya -<BR>
<BR>
yat spardhayā mayā caitad yajña-dānādikaṃ kṛtam |<BR>
sa viṣṇu-rūpa-dhṛg vipro yāti vaikuṇṭha-mandiram ||[PadmaP 6.109.22] <BR>
tasmād dānaiś ca yajñaiś ca naiva viṣṇuḥ prasīdati |<BR>
bhaktir eva paraṃ tasya nidānaṃ darśane vibhoḥ ||[PadmaP 6.109.25] <BR>
iti mudgalaṃ praty uktā |<BR>
<BR>
viṣṇo bhaktiṃ sthirāṃ dehi mano-vāk-kāya-karmabhiḥ |<BR>
ity uktvā so'patad vahnau sarveṣām eva paśyatām ||[PadmaP 6.109.29]<BR>
<BR>
ity uktā śuddha-bhakti-śaraṇatām eva muhur dainyenāṅgīkṛtya homa-kuṇḍe<BR>
dehaṃ tyejataḥ paścād eva tat-prāptir iti | <BR>
<BR>
yogānādareṇāha --<BR>
<BR>
yuñjānānām abhaktānāṃ prāṇāyāmādibhir manaḥ<BR>
akṣīṇa-vāsanaṃ rājan dṛśyate punar utthitam || [BhP 10.51.60]<BR>
<BR>
utthitaṃ viṣayābhimukham ||<BR>
<BR>
|| 10.51 || śrī-bhagavān mucukundam ||102||<BR>
[103]<BR>
<BR>
tathā -<BR>
yamādibhir yoga-pathaiḥ kāma-lobha-hato muhuḥ |<BR>
mukunda-sevayā yadvat tathātmāddhā na śāmyati || [BhP 1.6.36]<BR>
<BR>
(page 37) ataḥ sutarām eva na sādhayati māṃ yogaḥ [BhP 11.14.20] ity-ādikam<BR>
iti bhāvaḥ | <BR>
<BR>
|| 1.6 || śrī-nārado vyāsam ||103||<BR>
<BR>
[104]<BR>
<BR>
atha jñānānādareṇodāhriyate | tatra tasya kṛcchra-sādhanatvenānādaro<BR>
darśita eva pānena te deva-kathā-sudhāyāḥ [BhP 3.5.44] ity-ādibhyām | śrī-<BR>
gītāsu ca -<BR>
<BR>
śrī arjuna uvāca --<BR>
evaṃ satatayuktā ye bhaktās tvāṃ paryupāsate |<BR>
ye cāpy akṣaram avyaktaṃ teṣāṃ ke yogavittamāḥ ||<BR>
śrī-bhagavān uvāca --<BR>
mayy āveśya mano ye māṃ nityayuktā upāsate |<BR>
śraddhayā parayopetās te me yuktatamā matāḥ ||<BR>
ye tv akṣaram anirdeśyam avyaktaṃ paryupāsate |<BR>
sarvatragam acintyaṃ ca kūṭastham acalaṃ dhruvam ||<BR>
saṃniyamyendriyagrāmaṃ sarvatra samabuddhayaḥ |<BR>
te prāpnuvanti mām eva sarvabhūtahite ratāḥ ||<BR>
kleśo'dhikataras teṣām avyaktāsaktacetasām |<BR>
avyaktā hi gatir duḥkhaṃ dehavadbhir avāpyate || [Gītā 12.1-5]<BR>
bhakti-mārge tu śramo na syāt | tad-vaśīkāritā-rūpaṃ phalaṃ cāpūrvam ity<BR>
āha -<BR>
<BR>
jñāne prayāsam udapāsya namanta eva<BR>
jīvanti san-mukharitāṃ bhavadīya-vārtām |<BR>
sthāne sthitāḥ śruti-gatāṃ tanu-vāṅ-manobhir<BR>
ye prāyaśo ñjita jito'py asi tais tri-lokyām || [BhP 10.14.3]<BR>
<BR>
udapāsya iṣad apy akṛtvā sthāne nivāsa eva sthitā api yadṛcchayā saṅgataiḥ<BR>
sadbhir mukharitāṃ svata eva nityaṃ prakaṭitāṃ bhavadīya-vārtāṃ tat svata<BR>
eva śruti-gatāṃ śravaṇaṃ prāptāṃ tanuvāṅ-manobhir namantaḥ sannidhi-<BR>
mātreṇa kurvanto ye jīvanti kevalaṃ yadyapi nānyat kurvanti taiḥ prāyaśas<BR>
tri-lokyām anyair ajito'pi tvaṃ jito'si vaśīkṛto'si | ataevoktaṃ śrī-nṛsiṃha-<BR>
purāṇe -<BR>
<BR>
patreṣu puṣpeṣu phaleṣu toyeṣv <BR>
akrīta-labhyeṣu sadaiva satsu |<BR>
bhaktyā sulabhye puruṣe purāṇe <BR>
muktau kimarthaṃ kriyate prayatnaḥ || iti |<BR>
<BR>
vastutas tu -<BR>
<BR>
śreyaḥ-sṛtiṃ bhaktim udasya te vibho<BR>
kliśyanti ye kevela-bodha-labdhaye |<BR>
teṣām asau kleśala eva śiṣyate<BR>
nānyad yathā sthūla-tuṣāvaghātinām || [BhP 10.14.4]<BR>
<BR>
ṭīkā ca - bhaktiṃ vinā naiva jñānaṃ sidhyatīty āha śreya iti | śreyasām<BR>
abhyudayāpavarga-lakṣaṇānāṃ sṛtir yasyāḥ sarasa iva nirjharāṇāṃ tāṃ te tava<BR>
bhaktim udasya tyaktvā teṣāṃ kleśala evāvaśiṣyate | ayaṃ bhāvaḥ | yathālpa-<BR>
pramāṇaṃ dhānyaṃ parityajyāntaḥ-kaṇa-hīnān sthūla-dhānyābhāsān<BR>
ye'vaghnanti teṣāṃ na kiñcit phalam | evaṃ bhaktiṃ tucchikṛtya ye kevala-<BR>
bodhāya prayatante <BR>
(page 38) teṣām api | ity eṣā | <BR>
<BR>
atra vibho itivat kevala-śuddha ity api sambodhanam | asau dṛśyamānaḥ<BR>
kleśalaḥ sannyāsādīny eveti ca jñeyam | śrī-gītāsu ca śrī-bhagavān uvāca<BR>
amānitvam adambhitvam [Gītā 13.7] ity-ādikaṃ jñāna-yoga-mārgam<BR>
upakramya, madhye tattva-jñānārtha-darśanam [Gītā 13.11] iti samāpyāha --<BR>
etaj jñānam iti proktam ajñānaṃ yad ato'nyathā [Gītā 13.11] iti | tato bhakti-<BR>
yogaṃ vinā jñānaṃ na bhavatīty arthaḥ | tato'net'py uktaṃ mad-bhakta etad<BR>
vijñāya mad-bhāvāyopapadyate [Gītā 13.18] iti | anyatra ca -<BR>
<BR>
aśraddadhānāḥ puruṣā dharmasyāsya parantapa |<BR>
aprāpya māṃ nivartante mṛtyu-saṃsāra-vartmani || [Gītā 9.3] iti |<BR>
<BR>
asya satataṃ kīrtayanto māṃ [Gītā 9.14] ity-ādi-pūrvokta-lakṣaṇasyety arthaḥ |<BR>
ata evāsphuṭa-bhaktīnāṃ mudgalādīnām api kṛtacarī sādhana-bhaktir<BR>
anusandheyā ||<BR>
<BR>
|| 10.14 || brahmā śrī-bhagavantam || 105 ||<BR>
<BR>
[106]<BR>
<BR>
āśrayāntara-svātantryānādareṇāha -<BR>
<BR>
avismitaṃ taṃ paripūrṇa-kāmaṃ<BR>
svenaiva lābhena samaṃ praśāntam |<BR>
vinopasarpaty aparaṃ hi bāliśaḥ<BR>
śva-lāṅgulenātititarti sindhum || [BhP 6.9.22]<BR>
<BR>
avismitaṃ tato'nyasyāpūrva-vastuno'sad-bhāvād vismaya-rahitam | ataḥ<BR>
svenaiva svīyenaiva svasyaiva karma-bhūtasya kriyā-bhūtena lābhena<BR>
paripūrṇa-kāmaṃ nānyasyety arthaḥ | ataḥ sarvatra samaṃ praśāntaṃ citta-<BR>
doṣa-rahitam | atititarti atitartum icchatīty arthaḥ | tathoktaṃ - rajas-tamaḥ-<BR>
prakṛtayaḥ [BhP 1.2.27] ity ādi |<BR>
<BR>
skānde śrī-brahma-nārada-saṃvāde -<BR>
vāsudevaṃ parityajya yo'nyaṃ devam upāsate |<BR>
sva-mātaraṃ parityajya śvapacīṃ vandate hi saḥ ||<BR>
<BR>
tathaivānyatra ca -<BR>
vāsudevaṃ parityajya yo'nyaṃ devam upāsate |<BR>
tyaktvāmṛtaṃ sa mūḍhātmā bhuṅkte halāhalaṃ viṣam ||<BR>
<BR>
mahābhārate -<BR>
yas tu viṣṇuṃ parityajya mohād anyam upāsate |<BR>
sa hema-rāśim utsṛjya pāṃśu-rāśiṃ jighṛkṣati || iti |<BR>
<BR>
(page 39)<BR>
<BR>
ataevoktaṃ śrī-satyavratena -<BR>
na yat-prasādāyuta-bhāga-leśam<BR>
anye na devā guravo janāḥ svayam |<BR>
kartuṃ sametāḥ prabhavanti puṃsas<BR>
tam īśvaraṃ vai śaraṇaṃ prapadye || iti |<BR>
<BR>
śrī-brahma-śivāv api vaiṣṇavatvenaiva bhajeta | sa ādi-devo jagatāṃ paro<BR>
guruḥ [BhP 2.9.5] vaiṣṇavānāṃ yathā śambhuḥ [BhP 12.13.16] ity-ādy-<BR>
aṅgīkārāt | ataeva dvādaśe śrī-śivaṃ prati mārkaṇḍeya-vacanam -<BR>
<BR>
varam ekaṃ vṛṇe'thāpi pūrṇāt kāmābhivarṣaṇāt |<BR>
bhagavaty acyutāṃ bhaktiṃ tat-pareṣu tathā tvayi || [BhP 12.10.34]<BR>
<BR>
tvayy api tva-para ity arthaḥ | ataevāṣṭame prajāpati-kṛta-śrī-śiva-stutau - ye<BR>
tv ātmarāma-gurubhir hṛdi cintitāṅghri-dvandvam [BhP 8.7.26] iti | caturthe<BR>
śrīmad-aṣṭa-bhujaṃ prati śrī-pracetobhir api - <BR>
<BR>
vayaṃ tu sākṣād bhagavan bhavasya<BR>
priyasya sakhyuḥ kṣaṇa-saṅgamena | [BhP 4.30.38] iti |<BR>
<BR>
vaiṣṇavasya sataḥ sama-darśinas tu na bhakti-lābhaḥ pratyavāyaś ca | yathā<BR>
vaiṣṇava-tantre --<BR>
<BR>
na labheyuḥ punar bhaktiṃ harer aikāntikīṃ jaḍāḥ |<BR>
ekāgra-manasaś cāpi viṣṇu-sāmānya-darśinaḥ ||<BR>
yas tu nārāyaṇaṃ devaṃ brahma-rudrādi-daivataiḥ |<BR>
samatvenaiva vīkṣeta sa pāṣaṇḍī bhaved dhruvam || iti |<BR>
<BR>
ataevābheda-dṛṣṭi-vacanaṃ sama-bhakta-jñāny-ādi-param eva | yathā śrī-<BR>
mārkaṇḍeyopākhyāne dvādaśa eva śrī-śiva-vākyam -<BR>
<BR>
brāhmaṇāḥ sādhavaḥ śāntā niḥsaṅgā bhūta-vatsalāḥ |<BR>
ekānta-bhaktā asmāsu nirvairāḥ sama-darśinaḥ ||<BR>
sa-lokā loka-pālās tān vandanty arcanty upāsate |<BR>
ahaṃ ca bhagavān brahmā svayaṃ ca harir īśvaraḥ ||<BR>
na te mayy acyute'je ca bhidām aṇv api cakṣate |<BR>
nātmanaś ca janasyāpi tad yuṣmān vayam īmahi || [BhP 12.10.20-22] iti |<BR>
<BR>
tat tato'pi tān apy atikramya yuṣmān mārkaṇḍeyādīn śuddha-vaiṣṇavān<BR>
vayam īmahi bhajām ity arthaḥ | tad uktaṃ śrī-śivenaiva pracetasaṃ prati -<BR>
<BR>
atha bhāgavatā yūyaṃ priyāḥ stha bhagavān yathā |<BR>
na mad-bhāgavatānāṃ ca preyān anyo'sti karhicit || [BhP 4.24.26] iti |<BR>
<BR>
anyatra ca prīte harau bhagavati prīye'haṃ sa-carācaraḥ iti ca | tasya śuddha-<BR>
vaiṣṇavatvaṃ coktam eva tat-pūrvaṃ -<BR>
<BR>
naivecchaty āśiṣaḥ kvāpi brahmarṣir mokṣam apy uta |<BR>
bhaktiṃ parāṃ bhagavati labdhavān puruṣe'vyaye || [BhP 12.10.6] iti |<BR>
<BR>
śrī-mārkaṇḍeyam uddiśya śrī-śivena | tathā śrī-śivasya tac-cetasy<BR>
āvirbhāvāt samādhi-virāmeṇa tad eva vyañjitam | yathā - kim idaṃ kuta eveti<BR>
samādher virato muniḥ [BhP 12.101.6] iti | (page 40) kiṃ ca brāhmaṇāḥ<BR>
sādhavaḥ [BhP 12.10.16] ity ādāv abhedād adṛṣṭi-vacane'pi svayaṃ ca hari<BR>
īśvaraḥ [BhP 12.10.16] ity anena tasyaiva prādhānyam uktam | tasyaiva svayaṃ<BR>
ceśvaratvam uktaṃ pārthivād dāruṇaḥ [BhP 1.2.24] ity ādinā | brahma-purāṇe<BR>
śrī-śiva-vākyam api tathaiva -<BR>
<BR>
yo hi māṃ draṣṭum iccheta brahmāṇaṃ vā pitāmaham |<BR>
draṣṭavyas tena bhagavān vāsudevaḥ pratāpavān || [BrahmaP 226.46] iti |<BR>
<BR>
tad-vijñānena sarva-vijñānād iti bhāvaḥ | tad evaṃ vaiṣṇavatvenaiva śiva-<BR>
bhajanaṃ yuktam | kecit tu vaiṣṇavās tat-pūjanam āvaśyakatvenopasthitaṃ cet<BR>
tarhi tasminn adhiṣṭhāne śrī-bhagavantam eva pūjayanti | yathā śrī-viṣṇu-<BR>
dharmāntimo'yam itihāsaḥ - viṣvaksena-nāmā kaścid vipra ekānta-<BR>
bhāgavataḥ pṛthivīṃ vicarann āsīt | sa kadācid eka eva vanānta upaviṣṭaḥ |<BR>
tathārtha grāmādhyakṣa-sutaḥ kaścid āgatas tam uvāca ko'sīti | tataḥ kṛta-<BR>
svākhyānaṃ tam uvāca - mama śiraḥ-pīḍādyā jāteti nijeṣṭa-devaṃ śivaṃ<BR>
pūjayituṃ na śaknomi, tato mama pratinidhitvena tvam eva taṃ pūjayeti | etad-<BR>
anantaraṃ ca tatratyaṃ sārdhaṃ padyam -<BR>
<BR>
etad uktaṃ pratyuvāca vayam ekāntinaḥ śrutāḥ |<BR>
caturātmā hariḥ pūjyaḥ prādurbhāva-gato'thavā |<BR>
pūjayāmaś ca naivānyaṃ tasmāt tvaṃ gaccha mā ciram || [ViDhP 3.354.12-13]<BR>
iti |<BR>
<BR>
tatas tasmiṃs tad-aṅgīkṛtavati sa khaḍgam unnamitavān śiraś chettum | tataś<BR>
cāsau vipras tad-dhastena mṛtyum anabhīpsan vicāryoktavān bhadraṃ tatra<BR>
gacchāma iti | gatvā cedaṃ manasi cintitam - ayaṃ rudraḥ pralaya-hetutayā<BR>
tamo-vardhanatvāt tamo-bhāvaḥ | śrī-nṛsiṃha-devaś ca tāmasa-daitya-gaṇa-<BR>
vidārakatayā tamo-bhañjana-kartṛtvāt tad-bhañjanārtham eva tatrodayeta<BR>
sūrya iva tamo-rāśeḥ | ato rudrākārādhiṣṭhāne'pi tad-upāsakānām eṣāṃ<BR>
tad-bhajana-kṛte śrī-nṛsiṃha-pūjām evāsmin kariṣyāmīti | <BR>
<BR>
atha śrī-nṛsiṃhāya nama iti gṛhīta-puṣpāñjalau tasmin punaḥ krodhāviṣṭena<BR>
grāmādhyakṣa-putreṇa khaḍgaḥ samudyamitaḥ | tataś cākasmāt tad eva<BR>
liṅgaṃ sphoṭayitvā śrī-nṛsiṃha-devaḥ svayam āvirbhūya taṃ grāmādhyakṣa-<BR>
putraṃ sa-parikaraṃ jaghāna | dakṣiṇasyāṃ diśi liṅga-sphoṭa-nāmā svayaṃ ca<BR>
tatra sthitavān iti | kecit kadācit tad-adhiṣṭhānatvenaiva vā | ataevoktam ādi-<BR>
vārāhe --<BR>
<BR>
janmāntara-sahasreṣu samārādhya vṛṣa-dhvajam |<BR>
vaiṣṇavatvaṃ labhed dhīmān sarva-pāpa-kṣaye sati || iti |<BR>
<BR>
ataeva śrī-nṛsiṃha-śiva-bhaktyor anantaraṃ bṛhad eva śrī-nṛsiṃha-tāpanyāṃ<BR>
śrutau --<BR>
<BR>
anupanīta-śatam ekam ekenopanītena tat-samam | upanīta-śatam ekam ekena<BR>
gṛhasthena tat-samam | gṛhastha-śatam ekam ekena vānaprasthena tat samaṃ |<BR>
vānaprastha-śatam ekam ekena yatinā tat samaṃ | yatīnāṃ tu śataṃ pūrṇam<BR>
ekam ekena rudra-jāpakena tat-samam | rudra-jāpaka-śatam ekam ekena<BR>
atharva-śiraḥ-śikhādhyāpakena[*ENDNOTE #3] tat-samam | atharvaśiraḥ-<BR>
śikhādhyāpaka-śatam ekam ekena tāpanīyopaniṣad-adhyāpakena tat-samam |<BR>
tāpanīyopaniṣad-adhyāpaka-śatam ekam ekena mantra-rājādhyāpakena tat-<BR>
samam | [NTU 5.8] iti | (page 41)<BR>
<BR>
mantra-rājaś ca tatra śrī-nṛsiṃha-mantra eveti | svatantratvena bhajane tu<BR>
bhṛgu-śāpo duratyayaḥ | yathā caturthe -<BR>
bhṛguḥ pratyasṛjac chāpaṃ brahma-daṇḍaṃ duratyayam |<BR>
bhava-vrata-dharā ye ca ye ca tān samanuvratāḥ |<BR>
pāṣaṇḍinas te bhavantu sac-chāstra-paripanthinaḥ || [BhP 4.2.27-28] ity-ādi |<BR>
<BR>
veda-vihitam evātra bhava-vratam anūdyate anya-vihitatve pāṣaṇḍinatva-<BR>
vidhānāyogaḥ syāt | pūrvata eva pāṣaṇḍitva-siddheḥ | atha tat-paripanthināṃ<BR>
śrī-bhāgavatādīnāṃ sac-chāstratvam āyātam | tat-puraskṛtānāṃ sūta-<BR>
saṃhitādīnām asac-chāstratvaṃ spaṣṭam eva | tasmāt<BR>
svatantratvenaivopāsanāyām ayaṃ doṣaḥ | yataś ca tatraiva tena śrī-<BR>
janārdanasyaiva veda-mūlatvam uktam -<BR>
<BR>
eṣa eva hi lokānāṃ śivaḥ panthāḥ sanātanaḥ |<BR>
yaṃ pūrve cānusantasthur yat-pramāṇaṃ janārdanaḥ || [BhP 4.2.31] iti |<BR>
<BR>
eṣa veda-lakṣaṇo yat-pramāṇaṃ yatra mūlam iy arthaḥ | ata evānvayenāpi<BR>
śrī-viṣṇu-bhaktir dṛḍhī-kṛtā sattvaṃ rajas tamaḥ [BhP 1.2.23] ity ādinā | tathā<BR>
śrī-hari-vaṃśe śiva-vākyam -<BR>
<BR>
harir eva sadā dhyeyo bhavadbhiḥ sattva-saṃsthitaiḥ |<BR>
viṣṇu-mantraṃ sadā viprāḥ paṭhadhvaṃ dhyāta keśavam || iti |<BR>
<BR>
tasmāt śrī-śiva-bhakter apy evambhūte sthite parāṇām api devatānāṃ<BR>
vaiṣṇavāgamādau tad-bahiraṅgāvaraṇa-sevakatvenāprākṛtānām eva pūjā-<BR>
vidhānaṃ śrī-bhagaval-loka-saṅgraha-parāṇāṃ tal-līlaupāyika-nara-līlā-<BR>
pārṣadānāṃ vā śrī-bhagavat-prīṇana-yajñādau tu yudhiṣṭhira-rājasūyavad<BR>
anyāsām api tad-vibhūtitvenaiveti jñeyam |<BR>
<BR>
tataḥ sampūjya śirasā vavande parameṣṭhinam |<BR>
bhavaṃ prajāpatīn devān prahrādo bhagavat-kalāḥ || [BhP 7.10.32] iti |<BR>
<BR>
tad uktaṃ śrī-yudhiṣṭhireṇaiva -<BR>
kratu-rājena govinda rājasūyena pāvanīḥ<BR>
yakṣye vibhūtīr bhavatas tat sampādaya naḥ prabho || [BhP 10.72.31]<BR>
<BR>
vibhūtitvenaivam uktaṃ pādme kārttika-māhātmye śrī-satyabhāmāṃ prati<BR>
śrī-bhagavatā --<BR>
<BR>
śaivāḥ saurāś ca gāṇeśā vaiṣṇavāḥ śakti-pūjakāḥ |<BR>
mām eva prāpnuvantīha varṣāmbhaḥ sāgaraṃ yathā || <BR>
eko'haṃ pañcadhā jātaḥ krīḍayan nāmabhiḥ kila |<BR>
deva-datto yathā kaścit putrādy-āhvāna-nāmabhiḥ || [PadmaP 6.88.43-44] iti |<BR>
<BR>
vastutas tu sarvāpekṣayā śrī-vaiṣṇavā eva śreṣṭhāḥ | tad uktaṃ skānde<BR>
brahma-nārada-saṃvāde tathaivānyatra prahlāda-saṃhitāyām ekādaśī-<BR>
jāgaraṇa-prasaṅge ca -<BR>
<BR>
na sauro na ca śaivo vā na brāhmo na ca śāktikaḥ |<BR>
na cānya-devatā-bhakteḥ bhaved bhāgavatopamaḥ || iti |<BR>
tādṛśa-saurādīnāṃ tat-prāptiś ca na kevalaṃ tad-dhetutvena kintu bhagavat-<BR>
prīty-artha-kṛta-japa-tapas-taj-jāta-(page 42) -śuddha-bhakti-dvārā śrī-<BR>
visṇu-kṣetra-maraṇādi-prabhāveṇa vā | yathā tatraiva varṇitayor devaśarma-<BR>
candraśarma-nāmnoḥ sūryam ārādhayatoḥ | tad uktaṃ śrī-bhagavatā -<BR>
<BR>
tat-kṣetrasya prabhāveṇa dharma-śīlatayā punaḥ |<BR>
vaikuṇṭha-bhavanaṃ nītau mat-parau mat-samīpagaiḥ ||<BR>
yāvaj jīvantu yat tābhyāṃ sūrya-pūjādikaṃ kṛtam |<BR>
tenāhaṃ karmaṇā tābhyāṃ suprīto hy abhavaṃ kila || iti |<BR>
<BR>
tat-kṣetraṃ māyāpurī | tau ca śrī-kṛṣṇāvatāre satrājid-akrūrākhyau jātāv<BR>
iti ca tatra prasiddhiḥ | evaṃ puṇḍarīkasyāpi pitṛ-sevayā tat-prāptiś ca<BR>
yojanīyā | <BR>
<BR>
svatantropāsanāyāṃ tat-prāptiḥ śrī-gītopaniṣadi niṣiddhaḥ --<BR>
<BR>
ye'py anyadevatābhaktā yajante śraddhayānvitāḥ |<BR>
te'pi mām eva kaunteya yajanty avidhipūrvakam ||<BR>
ahaṃ hi sarvayajñānāṃ bhoktā ca prabhur eva ca |<BR>
na tu mām abhijānanti tattvenātaś cyavanti te ||<BR>
yānti devavratā devān pitṝn yānti pitṛvratāḥ |<BR>
bhūtāni yānti bhūtejyā yānti madyājino'pi mām || [Gītā 9.23-25]<BR>
<BR>
tasmāt tadīyatvenopāsanāyāṃ kaścid guṇo'pi bhavati | <BR>
<BR>
avajñādau tu doṣaḥ - śraddhāṃ bhāgavate śāstre'nindām anyatra cāpi hi<BR>
[BhP 11.3.26] itivat | yathā pādme -<BR>
<BR>
harir eva sadārādhyaḥ sarva-deveśvareśvaraḥ |<BR>
itare brahma-rudrādyā nāvajñeyāḥ kadācana || iti |<BR>
<BR>
gautamīye ca -<BR>
gopālaṃ pūjayed yas tu nindayed anya-devatām |<BR>
astu tāvat paro dharmaḥ pūrva-dharmo'pi naśyati || [GautamīyaT 33.84] iti |<BR>
<BR>
ataeva hayaśīrṣā māṃ pathi deva-helanāt [BhP 6.8.15] iti śrī-nārāyaṇa-<BR>
varmaṇi tad-āgaḥ-prāyaścittam | <BR>
<BR>
viṣṇu-dharme cāyam itihāsaḥ - pūrvaṃ śrmad-ambarīṣo bahu-dinaṃ śrī-<BR>
bhagavad-ārādhanaṃ taop'nuṣṭhitavān | tad-ante ca bhagavān evednra-<BR>
rūpeṇairāvatī-kṛtaṃ garuḍam āruhya taṃ vareṇa chandayāmāsa | sa cendra-<BR>
rūpaṃ dṛṣṭvā taṃ namaskārādibhir ādṛtyāpi tasmād varaṃ neṣṭavān |<BR>
uktavāṃś ca - mamārādhyākāro yaḥ sa eva mama vara-dātā bhaven nānya<BR>
iti | atha tad-deya-varam aham eva dāsyāmīti punar uktyvaty apīndre taṃ<BR>
neṣṭavantaṃ taṃ prati vajraṃ samudyatavān | tadāpi taṃ varaṃ nāṅgīkṛtavati<BR>
tasmin suprasanno bhūvā tad-rūpam antardhāpya svarūpam āvirbhāvayann<BR>
anujagrāheti |<BR>
tatra ca śivāvajñādau mahān eva doṣaḥ | yathā caturthe eva nandīśvara-<BR>
śāpaḥ | saṃsarantv iha ye cāmum anu śarvāvamāninam [BhP 4.2.24] iti | idam<BR>
api yat kiñcid eva, śrī-śivasya mahābhāgavatatvena doṣasya svayam eva<BR>
siddhatvāt | helanaṃ giriśa-bhrātur dhanadasya tvayā kṛtam [BhP 4.11.32] ity<BR>
ukta-rītyā nūnaṃ tat-sakhyam anusmṛtyaiva kuberād api śrī-dhruveṇa<BR>
bhagavad-bhakti-svabhāva-kṛta-sarva-viṣayaka-vinaya-punaḥ-punar-bhbhakty-<BR>
abhilāṣābhyāṃ yuktena satā kṛtaṃ bhagavad-bhakti-vara-prārthanam iti<BR>
caturthābhiprāyaḥ | ataevoktaṃ --(page 43)<BR>
<BR>
yo māṃ samarcayen nityam ekāntaṃ bhāvam āśritaḥ |<BR>
vinindan devam īśānaṃ sa yāti narakaṃ dhruvam || iti |<BR>
<BR>
dṛṣṭaṃ ca yathā citraketu-carite | śrī-kapila-devena sādhāraṇānām api<BR>
prāinām avamānādikaṃ ninditaṃ kim uta tad-vidhānām | tathā hi -<BR>
<BR>
ahaṃ sarveṣu bhūteṣu bhūtātmāvasthitaḥ sadā<BR>
tam avajñāya māṃ martyaḥ kurute'rcā-viḍambanam || [BhP 3.29.21] <BR>
<BR>
bhūteṣu vakṣyamāṇa-rītyā prāṇa-bhṛj-jīvam ārabhya bhagavad-arpitātma-<BR>
jīva-paryanteṣu bhūtātmā tad-antaryāmī | taṃ mām avajñāya teṣām<BR>
avajñayā tad-adhiṣṭhānakasya mamaivāvajñāṃ kṛtvety arthaḥ | tatas tāṃ<BR>
kṛtvā yo'rcāṃ mat-pratimāṃ kurute sa tad-viḍambanaṃ tasyā avajñām eva<BR>
kuruta ity arthaḥ | yataḥ -<BR>
<BR>
yo māṃ sarveṣu bhūteṣu santam ātmānam īśvaram |<BR>
hitvārcāṃ bhajate mauḍhyād bhasmany eva juhoti saḥ || [BhP 3.29.22]<BR>
<BR>
mauḍhyāt śailī dārumayo vā kācit pratimeyam iti mūḍha-buddhitvād yaṃ<BR>
sarveṣu bhūteṣu vartamānaṃ paramātmānam īśvaraṃ māṃ hitvā tasyā<BR>
mayaikyaṃ avibhāvyārcāṃ madīyāṃ pratimāṃ bhajate kevala-loka-rīti-dṛṣṭyā<BR>
tasyai jalādikam arpayati | yathāgni-purāṇe daśaratha-mārita-putrasya<BR>
tapasvino vilāpe -<BR>
<BR>
śilā-buddhiḥ kṛtā kiṃ vā pratimāyāṃ harer mayā |<BR>
kiṃ mayā pathi dṛṣṭasya viṣṇu-bhaktasya karhicit ||<BR>
tan-mudrāṅkita-dehasya cetasānādaraḥ kṛtaḥ |<BR>
yena karma-vipākena putra-śoko mamedṛśaḥ || iti |<BR>
<BR>
yathā coktaṃ -<BR>
viṣṇv-arcāyāṃ śilā-dhīr guruṣu nara-matir vaiṣṇave jāti-buddhir<BR>
viṣṇor vā vaiṣṇavānāṃ kali-mala-mathane pāda-tīrthe'mbu-buddhiḥ |<BR>
śrī-viṣṇor nāmni mantre sakala-kaluṣa-he śabda-sāmānya-buddhir<BR>
viṣṇau sarveśvareśe tad-itara-sama-dhīr yasya vā nārakī saḥ || [Pv 114] iti |<BR>
<BR>
tasya ca mūḍhasya mad-dṛṣṭy-abhāvāt sarva-bhūtāvajñāpi bhavati | tatas tad-<BR>
doṣeṇa bhasmani yathā juhoti kaścit tathā tasyāśraddadhānasya phalābhāva<BR>
ity arthaḥ | ye śāstra-vidhim utsṛjya yajante śraddhayānvitāḥ [Gītā 17.1] ity-<BR>
ādy-ukta-rītyā loka-paramparā-mātra-jāte yat-kiñcic-chraddhā-sad-bhāve tu<BR>
kaniṣṭha-bhāgavatatvam eva |<BR>
<BR>
arcāyām eva haraye pūjāṃ yaḥ śraddhayehate |<BR>
na tad-bhakteṣu cānyeṣu sa bhaktaḥ prākṛtaḥ smṛtaḥ || [BhP 11.2.47] ity<BR>
ukteḥ |<BR>
<BR>
yadyapi yathā-kathañcid bhajanasyaivāvaśyaka-phalāvasānatāsty eva tathāpi<BR>
jhaṭiti na bhavatīty eva tathoktam | vakṣyate ca sāphalyam arcādāv arcayet<BR>
tāvad [BhP 3.29.20] ity ādinā | avajñā-mātrasya tādṛśatve sutarāṃ tu -<BR>
<BR>
dviṣataḥ para-kāye māṃ mānino bhinna-darśinaḥ |<BR>
bhūteṣu baddha-vairasya na manaḥ śāntim ṛcchati || [BhP 3.29.18] ity ukteḥ |<BR>
<BR>
(page 44)<BR>
<BR>
bhinna-darśinaḥ sarvatrāntaryāmy-eka-dṛṣṭi-rahitasya ataeva mānina ataeva<BR>
tad-dhavairasya ca | tathā ca mahābhārate -<BR>
<BR>
piteva putraṃ karuṇo nodvejayati yo janaḥ |<BR>
viśuddhasya hṛṣīkeśas tasya tūrṇaṃ prasīdati ||<BR>
<BR>
kiṃ ca -<BR>
aham uccāvacair dravyaiḥ kriyayotpannayānaghe |<BR>
naiva tuṣye'rcito'rcāyāṃ bhūta-grāmāvamāninaḥ || [BhP 3.29.24]<BR>
<BR>
avamānino nindā-kartuḥ | nindāpi dveṣa-samā | kiṃ vā -<BR>
<BR>
na tathā tapyate viddhaḥ pumān bāṇair hi marmagaiḥ |<BR>
yathā tudanti marmasthā asatāṃ puruṣeṣavaḥ ||<BR>
<BR>
ity-ādy-ukta-rītyā tato'dhikā iti nāyaṃ vyutkramya ity abhipretya na dveṣāt<BR>
pūrvam asau paṭhitā |<BR>
<BR>
tad evaṃ īśvara-jñānābhāvād bhaktāv aśraddadhānasya doṣa uktaḥ | atha<BR>
tac-chraddhā-hetu-taj-jñānasya sva-dharma-saṃyuktaṃ tad-arcanam eva<BR>
kāraṇam upadiśan tādṛśārcanasyāpy avyarthatām aṅgīkaroti -<BR>
<BR>
arcādāv arcayet tāvad īśvaraṃ māṃ sva-karma-kṛt |<BR>
yāvan na veda sva-hṛdi sarva-bhūteṣv avasthitam || [BhP 3.29.25]<BR>
<BR>
tāvad eva sva-karma-kṛt san arcādāv arcayed yāvat sarva-bhūteṣv avasthitam<BR>
īśvaraṃ māṃ na veda na jānāti | atra sva-karma-sahāyatvam ajāta-śraddhasya<BR>
śuddha-bhaktāv anadhikārāt tat pratipādayiṣyate jāta-śraddho mat-kathāsu<BR>
[BhP 11.20.27] ity ādinā | ato bhagavaj-jñānād ūrdhvaṃ jāta-śraddhas tu sva-<BR>
karma-kṛt san nārcayet kintu śuddham arcādikam eva kurvītety āyātam | tac<BR>
ca pratipādayiṣyate tāvat karmāṇi kurvīta [BhP 11.20.9] ity ādinā, na tv arcāṃ<BR>
parityajed ity arthaḥ |<BR>
pratiṣṭhitārcā na tyājyā <BR>
yāvaj-jīvaṃ samarcayet |<BR>
varaṃ prāṇa-parityāgaḥ <BR>
śiraso vāpi kartanam || iti śrī-hayaśīrṣa-pañcarātra-virodhāt |<BR>
<BR>
atha sva-dharma-pūrvakam arcanaṃ kurvaṃś ca bhūta-dayāṃ vinā na<BR>
siddhyatīty āha --<BR>
<BR>
ātmanaś ca parasyāpi yaḥ karoty antarodaram |<BR>
tasya bhinna-dṛśo mṛtyur vidadhe bhayam ulbaṇam || [BhP 3.29.26]<BR>
<BR>
antarodaram udara-bhedena bhedaṃ karoti na tu mad-adhiṣṭhānatvenātma-<BR>
samaṃ paśyati | tataś ca kṣudhitādikam api dṛṣṭvā svodarādikam eva kevalaṃ<BR>
bibhartīty arthaḥ | tasya bhinna-dṛśo mṛtyu-rūpo'ham ulbaṇaṃ bhayaṃ<BR>
saṃsāram | nigamayati -<BR>
<BR>
atha māṃ sarva-bhūteṣu bhūtātmānaṃ kṛtālayam |<BR>
arhayed dāna-mānābhyāṃ maitryābhinnena cakṣuṣā || [BhP 3.29.27]<BR>
<BR>
atha ato hetoḥ yathā-yuktaṃ yathā-śakti dānena tad-abhāve mānena<BR>
cābhinnena cakṣuṣeti pūrvavat | tathoktaṃ sanakādīn prati śrī-vaikuṇṭha-<BR>
devena -<BR>
<BR>
ye me tanūr dvija-varān duhatīr madīyā<BR>
bhūtāny alabdha-śaraṇāni ca bheda-buddhyā || [BhP 3.16.10] ity ādi |<BR>
<BR>
yad vābhinnena cakṣṣānyatra yā dṛṣṭis tato'tivilakṣaṇayā dṛṣṭyā<BR>
sarvotkṛṣṭa-dṛṣṭyety arthaḥ | tatra sarveṣāṃ sādhāraṇyenevārhaṇe prāpte<BR>
viśeṣayati - (page 45)<BR>
<BR>
jīvāḥ śreṣṭhā hy ajīvānāṃ tataḥ prāṇa-bhṛtaḥ śubhe |<BR>
tataḥ sa-cittāḥ pravarās tataś cendriya-vṛttayaḥ ||<BR>
tatrāpi sparśa-vedibhyaḥ pravarā rasa-vedinaḥ |<BR>
tebhyo gandha-vidaḥ śreṣṭhās tataḥ śabda-vido varāḥ ||<BR>
rūpa-bheda-vidas tatra tataś cobhayato-dataḥ |<BR>
teṣāṃ bahu-padāḥ śreṣṭhāś catuṣ-pādas tato dvi-pāt ||<BR>
tato varṇāś ca catvāras teṣāṃ brāhmaṇa uttamaḥ |<BR>
brāhmaṇeṣv api veda-jño hy artha-jño'bhyadhikas tataḥ ||<BR>
artha-jñāt saṃśaya-cchettā tataḥ śreyān sva-karma-kṛt |<BR>
mukta-saṅgas tato bhūyān adogdhā dharmam ātmanaḥ ||<BR>
tasmān mayy arpitāśeṣa- kriyārthātmā nirantaraḥ |<BR>
mayy arpitātmanaḥ puṃso mayi sannyasta-karmaṇaḥ |<BR>
na paśyāmi paraṃ bhūtam akartuḥ sama-darśanāt || [BhP 3.29.28-33]<BR>
<BR>
purvasmād uttarottarasmin ekaika-guṇādhikyenādhikyam | dharmam<BR>
adogdhā niṣkāma-karmā | nirantaro jñānādy-avyavahita-bhaktiḥ | akartur<BR>
arpitātmatvena svabharaṇādikarmānapekṣamāṇāt | yad bhagavati bhaktiḥ<BR>
kriyate tatrāpi svasya bhagavd adhīnatvaṃ jñātvā tad-abhimāna-śūnyāc ca |<BR>
sama-darśanād bhagavad-adhiṣṭhātṛtva-sāmyenātmavat pareṣv api hitam<BR>
āśaṃsanena śravaṇādi-karmāpekṣamāṇāt jīvāḥ śreṣṭhā hy ajīvānām ity<BR>
ādinā bhedo hi vivakṣitaḥ | tato mad-bhakteṣv evādara-bāhulyaṃ kartavyam<BR>
anyatra ca yathā-prāptaṃ yathā-śakti ceti bhāvaḥ | tathaivoktam -<BR>
<BR>
manasaitāni bhūtāni praṇamed bahu-mānayan |<BR>
īśvaro jīva-kalayā praviṣṭo bhagavān iti || [BhP 3.29.34]<BR>
<BR>
jīva-kalayā tat-kalanayā tad-antaryāmitayety arthaḥ | tad evaṃ<BR>
prathamopāsakānāṃ sarva-bhūtādaro vihitaḥ | sa-śraddha-sādhakānāṃ tu<BR>
bhagavad-vaibhavasa sārvatrikatā-sphūrtyā bhavaty evāsau | yathoktaṃ skānde<BR>
-<BR>
<BR>
etena hy adbhutā vyādha tavāhiṃsādayo guṇāḥ |<BR>
hari-bhaktau pravṛttā ye na te syuḥ para-tāpinaḥ || iti |<BR>
<BR>
vakṣyamāṇa-rītyā śuddha-bandhutvādi-bhāva-sādhakānām api śuddha-<BR>
bandhu-bhāva-siddha-śrī-gokula-vāsy-anuśīlanānusāreṇa tādṛśa-bhagavad-<BR>
guṇānusmaraṇena cāsau jāyate | jāta-bhāvānāṃ tv ahiṃsoparamaś ca svīya<BR>
eva svabhāvaḥ | yathā -<BR>
<BR>
yatrānurakātḥ sahasaiva dhīrā <BR>
vyapohya dehādiṣu saṅga-mūḍham |<BR>
vrajanti tat pāramahaṃsyam antyaṃ <BR>
yasmin na hiṃsā paramaḥ sva-dharmaḥ || <BR>
<BR>
ity anusāreṇa siddha eva saḥ | tatra parama-siddhānāṃ ca sarva-bhūteṣu yaḥ<BR>
paśyed bhagavad-bhāvam ātmanaḥ [BhP 11.2.45] ity-ādy-anusāreṇa siddha eva<BR>
saḥ | tatra sādhakānāṃ yat tu yathā taror mūla-niṣecanena [BhP 4.31.12] ity<BR>
ādau tad-anyopāsanānāṃ punaruktatvam upalabhyate, tat punaḥ kevala-<BR>
svatantra-tat-tad-dṛṣṭyopāsanānām eva | atra tu tat-tad-adhiṣṭhānaka-<BR>
bhagavad-upāsanam eva vidhīyate | tad-ādarāvaśyakatvaṃ ca tat-<BR>
sambandhenaiva sampādyata iti bhedaḥ | tac cānyatra jhaṭiti rāga-dveṣa-<BR>
viśleṣārtham iti jñeyam | ataeva kevala-bhūtānukampayā bhagavad-arcanaṃ<BR>
tyaktavato bharatasyāntarāyaḥ | tasmād bhūta-dayaiva bhagavad-bhaktir<BR>
mukhyā nārcanam iti nirastam | tathā vaitad avyavahita-pūrvaṃ nirguṇa-<BR>
bhakty-apāyatvena (page 46) kriyā-yogena śastena nātihiṃsreṇa nityaśaḥ ity<BR>
atra ati-śabdena pāñcarātrikārcana-lakṣaṇa-kriyā-yogārthā patra-<BR>
puṣpāvacayādi-lakṣāṇā kiñcid dhiṃsāpi vihitā | tasmād anādaro na kartavyas<BR>
tat-sambandhenādarādikaṃ ca kartavyam | svātantryeṇopāsanaṃ tu dhik-kṛtam<BR>
iti sādhv evoktam avismitaṃ taṃ paripūrṇa-kāmam ity ādi |<BR>
<BR>
|| 6.9 || devāḥ śrīmad-ādi-puruṣam || 106 ||<BR>
<BR>
[107]<BR>
<BR>
tathā --<BR>
kaḥ paṇḍitas tvad aparaṃ śaraṇaṃ samīyād<BR>
bhakta-priyād ṛta-giraḥ suhṛdaḥ kṛta-jñāt |<BR>
sarvān dadāti suhṛdo bhajato'bhikāmān<BR>
ātmanam apy upacayāpacayau na yasya || [BhP 10.48.26]<BR>
<BR>
suhṛdo hitakāri-svabhāvāt tatrāpi kṛtajñād upakārābhāse'pi bahu-mānanāt |<BR>
yo bhajato bhajamānāya sarvān kāmān abhīṣṭān abhi sarvato-bhāvena<BR>
dadāti | atra suhṛdaḥ suhṛde prītaye tv ātmānam api dadāti | na ca sarvato-<BR>
bhāvena dāne tādṛśebhyo bahubhyo dāne vā samāveśābhāvaḥ syād ity āha<BR>
upacayeti ||<BR>
<BR>
|| 10.48 || akrūraḥ śrī-bhagavantam || 107 ||<BR>
<BR>
[108]<BR>
<BR>
tad-abhakta-mātrānādareṇāha -<BR>
<BR>
ye'bhyarthitām api ca no nṛ-gatiṃ prapannā<BR>
jñānaṃ ca tattva-viṣayaṃ saha-dharmaṃ yatra |<BR>
nārādhanaṃ bhagavato vitaranty amuṣya<BR>
sammohitā vitatayā bata māyayā te || [BhP 3.15.24]<BR>
<BR>
yatra yasyāṃ bhagavad-dharma-paryanto dharmo bhavati bhagavat-paryantasya<BR>
tattvasya jñānaṃ ca bhavatīty arthaḥ | tāṃ prāptā api sarveṣāṃ dharmāṇāṃ<BR>
jñānānāṃ ca mūlaṃ ye bhagavad-ārādhanaṃ na vitaranti na kurvanti | tad<BR>
uktaṃ - bile batorukrama-vikramān ye [BhP 2.3.20] ity ādi | tathā ca brahma-<BR>
vaivarte -<BR>
<BR>
prāpyāpi durlabhataraṃ mānuṣyaṃ vibudhepsitam |<BR>
yair āśrito na govindas tair ātmā vañcitaś ciram ||<BR>
aśīti-caturaś caiva lakṣāṃs tān jīva-jātiṣu |<BR>
bhramadbhiḥ puruṣaiḥ prāpya mānuṣyaṃ janma-paryayāt ||<BR>
tad apy aphalatāṃ jātaṃ teṣām ātmābhimāninām |<BR>
varākānām anāśritya govinda-caraṇa-dvayam || iti |<BR>
<BR>
|| 3.15 || śrī-brahmā devān || 108 ||<BR>
<BR>
[109]<BR>
<BR>
tathā --<BR>
yasyāsti bhaktir bhagavaty akiñcanā<BR>
sarvair guṇais tatra samāsate surāḥ |<BR>
harāv abhaktasya kuto mahad-guṇā<BR>
manorathenāsati dhāvato bahiḥ || [BhP 5.18.12]<BR>
<BR>
akiñcanā niṣkāmā | guṇair jñāna-vairāgyādibhiḥ saha sarve brahmādayo<BR>
devāḥ samyag āsate |<BR>
<BR>
|| 5.18 || bhadraśravaḥ śrī-hayaśīrṣam || 109 ||<BR>
[110]<BR>
<BR>
ataeva tat-tan-mārga-siddha-munīnām apy anādaraḥ -<BR>
<BR>
ahny āpṛtārta-karaṇā niśi niḥśayānā<BR>
nānā-manoratha-dhiyā kṣaṇa-bhagna-nidrāḥ |<BR>
daivāhatārtha-racanā ṛṣayo'pi deva<BR>
yuṣmat-prasaṅga-vimukhā iha saṃsaranti || [BhP 3.9.10]<BR>
(page 47)<BR>
<BR>
ahnyāpṛtārta ity ādi-svabhāvā yuṣmad-bhajana-vimukhāḥ saṃsāriṇo<BR>
bhavanti | kiṃ bahunā, tat-tan-mārga-siddhā munayo'pi yuṣmat-prasaṅga-<BR>
vimukhāś ced iha jagati tadvad eva saṃsaranti | athavā munayo'pi tvad-<BR>
vimukhāś cet tarhi saṃsaranty eva | kathambhūtāḥ santaḥ saṃsaranti ity atrāha<BR>
ahnyāpṛtety ādi | āruhya kṛcchreṇa paraṃ padam [BhP 10.28.32] ity ādeḥ | ata<BR>
uktaṃ śrī-dharmeṇa -<BR>
<BR>
dharmaṃ tu sākṣād bhagavat-praṇītaṃ<BR>
na vai vidur ṛṣayo nāpi devāḥ |<BR>
na siddha-mukhyā asurā manuṣyāḥ<BR>
kuto nu vidyādhara-cāraṇādayaḥ ||<BR>
<BR>
svayambhūr nāradaḥ śambhuḥ kumāraḥ kapilo manuḥ |<BR>
prahlādo janako bhīṣmo balir vaiyāsakir vayam ||<BR>
dvādaśaite vijānīmo dharmaṃ bhāgavataṃ bhaṭāḥ |<BR>
guhyaṃ viśuddhaṃ durbodhaṃ yaṃ jñātvāmṛtam aśnute || <BR>
etāvān eva loke'smin puṃsāṃ dharmaḥ paraḥ smṛtaḥ | [BhP 6.3.19-22]<BR>
<BR>
ete dharma-pravartakā vijānīma eva na tu sva-smṛty-ādiṣu prāyeṇopadiśāma<BR>
ity arthaḥ | yato guhyam aprakāśyaṃ durbodham anyais tathā grahītum<BR>
aśakyaṃ ca | gṛhyatve hetur yaj jñātveti | ataeva vakṣyate prāyeṇa veda tad<BR>
idaṃ na mahājano'yam [BhP 6.3.25] ity ādi | mahājano dvādaśabhyas tad-<BR>
anugṛhīta-sampradāyibhyaś cānyo mahāguṇa-yukto'pīty arthaḥ | tasmāt<BR>
sādhūktam ahnyāpṛcchatārtety ādi |<BR>
<BR>
|| 3.9 || brahmā garbhodaśāyinam ||110||<BR>
<BR>
[111]<BR>
<BR>
tad evaṃ śrī-bhagavad-ukter eva sarvordhvam abhidheyatvaṃ sthitam -<BR>
<BR>
tapasvibhyo'dhiko yogī jñānibhyo'pi mato'dhikaḥ |<BR>
karmibhyaś cādhiko yogī tasmād yogī bhavārjuna ||<BR>
yoginām api sarveṣāṃ madgatenāntarātmanā |<BR>
śraddhāvān bhajate yo māṃ sa me yuktatamo mataḥ || [Gītā 6.46-47] iti |<BR>
<BR>
atra yoginām api sarveṣām iti ca pañcamy artha eva ṣaṣṭhī, tapasvibhya ity<BR>
ādinā tathaivopakramād bhajataḥ sarvādhikya eva vikhyātasya | sarva-<BR>
śabdo'tra devam evāpare yajñaṃ yoginaḥ paryupāsate [Gītā 4.25] ity ādinā<BR>
pūrva-pūrvoktaṃ na sarvān upāyino gṛhṇātīti jñeyam |<BR>
<BR>
tad evam abhakta-nindā-śravaṇāt śrīmad-bhagavad-bhakteḥ sarveṣu<BR>
nityatvam api siddham | uktaṃ ca śrī-bhagavatā uddhavaṃ prati bhikṣor<BR>
dharmaḥ śamo'hiṃsā tapa īkṣā vanaukasaḥ [BhP 11.18.44] ity ādau sarveṣāṃ<BR>
mad-upāsanam [BhP 11.18.43] iti | tathā nāradena ca sārvavarṇika-svadharma-<BR>
kathane, śravaṇaṃ kīrtanaṃ cāsya [BhP 7.11.10] ity ādi | <BR>
<BR>
tathā ca mahābhārate --<BR>
mātṛvat parirakṣantaṃ sṛṣṭi-saṃhāra-kārakam |<BR>
yo nārcayati deveśaṃ ptaṃ vidyād brahma-ghātakam || ity ādi |<BR>
<BR>
śrī-gītopaniṣatsu -<BR>
na māṃ duṣkṛtino mūḍhāḥ prapadyante narādhamāḥ |<BR>
māyayāpahṛtajñānā āsuraṃ bhāvam āśritāḥ || [Gītā 7.15] (page 48)<BR>
ity ādi |<BR>
<BR>
āgneye viṣṇu-dharme ca -<BR>
dvividho bhūta-sargo'yaṃ daiva āsura eva ca |<BR>
viṣṇu-bhakti-paro daiva āsuaras tad-viparyayaḥ ||<BR>
<BR>
anyad apy udāhṛtam - viprād dvi-ṣaḍ-guṇa-yutād aravinda-nābha-<BR>
pādāravinda-vimukhāt [BhP 7.9.10] iti śvapaco'pi mahīpālaḥ ity ādi ca |<BR>
<BR>
tathā gāruḍe -<BR>
antaṃ gato'pi vedānāṃ sarva-śāstrārtha-vedy api |<BR>
yo na sarveśvare bhaktas taṃ vidyāt puruṣādhamam || [GarP 1.231.17]<BR>
<BR>
bṛhan-nāradīye --<BR>
hari-pūjā-vihīnāś ca veda-vidveṣiṇas tathā |<BR>
go-dvija-dveṣa-niratā rākṣasāḥ parikīrtitā || [NārP 1.37.5] iti |<BR>
<BR>
aparaṃ ca --<BR>
ye'nye'ravindākṣa vimukta-māninas<BR>
tvayy asta-bhāvād aviśuddha-buddhayaḥ |<BR>
āruhya kṛcchreṇa paraṃ padaṃ tataḥ<BR>
patanty adho'nādṛta-yuṣmad-aṅghrayaḥ || [BhP 10.2.32] iti |<BR>
<BR>
prathamatas tāvat tvayy asta-bhāvād aviśuddha-buddhayaḥ |<BR>
<BR>
dharmaḥ satya-dayopeto <BR>
vidyā vā tapasānvitā |<BR>
mad-bhaktyāpetam ātmānaṃ <BR>
na samyak prapunāti hi || [BhP 11.14.22] ity-ādy-ukteḥ |<BR>
<BR>
tathā jñāna-mārgam āśritya vimukta-mānino deha-dvayātiriktatvenātmānaṃ<BR>
bhāvayantaḥ, tataḥ - kleśo'dhikataras teṣām avyaktāsakta-cetasām [Gītā 12.5]<BR>
ity-ādy-ukteḥ kṛcchreṇa jīvan-mukti-rūpām āruhya prāpyāpi tato'dhaḥ<BR>
patanti bhraśyanti | kadety apekṣāyām āha nādṛteti | yadīti śeṣaḥ | teṣāṃ<BR>
bhakti-prabhāvasyānanuvṛtter abuddhi-pūrvakasya tvad-anādarasya<BR>
nivartakābhāvāt | tathāpi dagdhānām api pāpa-karmaṇāṃ mahā-śakti-śrī-<BR>
bhagavat-pāda-padmāvajñayā punar virohāt | tathā ca vāsanā-<BR>
bhāṣyotthāpitaṃ bhagavat-pariśiṣṭa-vacanam -<BR>
<BR>
jīvan-muktā api punar bandhanaṃ yānti karmabhiḥ |<BR>
yady acintya-mahā-śaktau bhagavaty aparādhinaḥ ||<BR>
<BR>
ataeva tatraiva -<BR>
jīvan-muktāḥ prapadyante kvacit saṃsāra-vāsanām |<BR>
yogino vai no lipyante karmabhir bhagavat-parāḥ || iti |<BR>
<BR>
tathā rathayātrā-prasaṅge viṣṇu-bhakti-candrodayādi-dhṛtaṃ purāṇāntara-<BR>
vacanam -<BR>
<BR>
nānuvrajati yo mahād vrajantaṃ parameśvaram |<BR>
jñānāgni-dagdha-karmāpi sa bhaved brahma-rākṣasaḥ || iti |<BR>
<BR>
evam uktaṃ yo nādṛtī naraka-bhāgbhir asat-prasaṅgaiḥ [BhP 3.9.4] iti |<BR>
ataevopadiṣṭam -<BR>
<BR>
tasmāj jñānena sahitaṃ jñātvā svātmānam uddhava |<BR>
jñāna-vijñāna-sampanno bhaja māṃ bhakti-bhāvataḥ || [BhP 11.19.5]<BR>
<BR>
tasmāt sutarām eva sarveṣāṃ śrī-hari-bhaktir nityety āyātam ||<BR>
<BR>
|| 10.2 || devāḥ śrī-bhagavantam ||111||<BR>
<BR>
[112]<BR>
(page 49)<BR>
prema-kṛta-karmāśaya-nidhūnanātaram api bhaktiḥ śrūyate -<BR>
<BR>
yathāgninā hema malaṃ jahāti<BR>
dhmātaṃ punaḥ svaṃ bhajate ca rūpam |<BR>
ātmā ca karmānuśayaṃ vidhūya<BR>
mad-bhakti-yogena bhajaty atho mām || [BhP 11.14.25]<BR>
<BR>
tathaivātmā jīvo mat-premṇā karmāśayaṃ vidhūya tataḥ śuddha-svarūpaṃ<BR>
ca prāpya māṃ bhajatīty arthaḥ | tad uktaṃ muktā api līlayā vigrahaṃ kṛtvā<BR>
bhagavantaṃ bhajante iti |<BR>
<BR>
|| 11.14 || śrī-bhagavān ||112||<BR>
<BR>
evam apy uktaṃ skānde revā-khaṇḍe -<BR>
<BR>
indro maheśvaro brahmā paraṃ brahma tadaiva hi |<BR>
śvapaco'pi bhavaty eva yadā tuṣṭo'si keśava ||<BR>
śvapacād apakṛṣṭatvaṃ brahmeśānādayaḥ surāḥ |<BR>
tadaivācyuta yānty ete yadaiva tvaṃ parāṅmukhaḥ || iti |<BR>
<BR>
tathaivāha -<BR>
yac-chauca-niḥsṛta-sarit-pravarodakena<BR>
tīrthena mūrdhny adhikṛtena śivaḥ śivo'bhūt | [BhP 3.28.22] iti | spaṣṭam |<BR>
<BR>
tasmād bhakter mahān ity atvenāpy abhidheyatvam āyātam | agre sva-kṛta-<BR>
pureṣu [BhP 10.87.20] ity ādau jīvānāṃ sva-bhāva-siddhā seveti vyākhyeyam ||<BR>
<BR>
|| 3.28 || śrī-kapila-devaḥ || 113 ||<BR>
<BR>
[114]<BR>
<BR>
tad evam avāntara-tātparyeṇa bhakter evābhidheyatvaṃ ṣaḍ-vidhair api liṅgair<BR>
avagamyate | tatropakramopasaṃhārayor ektavena yathā janmādy asya yataḥ<BR>
[BhP 1.1.1] ity ādāv upakrama-padye satyaṃ paraṃ dhīmahi iti | atra śrī-<BR>
gītāsu evaṃ satata-yuktā ye bhaktās tvāṃ paryupāsate [Gītā 12.1] ity ādau<BR>
śrī-bhagavaty eva dhyānasyākaṣṭārthatvena tad-dhyānino yuktatamatvena<BR>
coktatvāt | brahmaṇo hi pratiṣṭhāham [Gītā 14.7] ity ādau paratvasya śrī-<BR>
bhagavad-rūpa eva paryavasānāt | tasyaiva sarvajñatva-sarva-śaktitvābhyāṃ<BR>
jagaj-janmādi-hetutvāt tatra śrī-bhagavaty eva dhyānam abhidhīyate |<BR>
tathaiva hi tat padyaṃ paramātma-sandarbhe vivṛtam asti | kasmai yena<BR>
vibhāṣito'yam atulo jñāna-pradīpaḥ purā [BhP 12.13.14] ity ādāv upasaṃhāra-<BR>
padye'pi satyaṃ paraṃ dhīmahi [BhP 1.1.2] iti | ataeva spaṣṭam evāsya śrī-<BR>
bhagavattvaṃ śrī-bhāgavata-vaktṛtvāt | pūrvaṃ ca tene brahma hṛdā ya ādi-<BR>
kavaye ity uktam | abhyāsenodāharaṇaṃ pūrvaṃ darśitam adarśitaṃ cāneka-<BR>
vidham eva | apūrvatayā phalena ca darśitaṃ śrī-vyāsa-samādhau<BR>
anarthopaśamaṃ sākṣāt [BhP 1.7.6] ity ādi | praśaṃsā-lakṣaṇenārtha-vādena<BR>
cābhyāsavad bahu-vidham eva tatrāsti | upapattyā ca - bhayaṃ<BR>
dvitīyābhiniveśataḥ syāt [BhP 11.2.35] ity ādy anekam iti | atra gati-sāmānye<BR>
ca idaṃ hi puṃsas tapasaḥ śrutasya vā [BhP 1.5.22] ity ādi | tathāha --<BR>
<BR>
munir vivakṣur bhagavad-guṇānāṃ<BR>
sakhāpi te bhāratam āha kṛṣṇaḥ || [BhP 3.5.12] ity ādi | spaṣṭam |<BR>
<BR>
|| 3.5 || śrī-viduraḥ || 114 ||<BR>
(page 50)<BR>
[115]<BR>
<BR>
iyam eva bhaktiḥ dharmaḥ projjhita-kaitavo'tra paramo nirmatsarāṇāṃ satām<BR>
[BhP 1.1.2] ity atroktā | atra sargo visargaś ca [BhP 2.10.1] ity ādau daśa-<BR>
lakṣaṇyām api sad-dharma ity eka-lakṣaṇatvenoktā | tasyā abhidheyatvaṃ śrī-<BR>
bhāgavata-bīja-rūpāyāṃ catuḥ-ślokyām apy udāhṛtam |<BR>
<BR>
etāvad eva jijñāsyaṃ tattva-jijñāsunātmanaḥ |<BR>
anvaya-vyatirekābhyāṃ yat syāt sarvatra sarvadā || [BhP 2.9.35]<BR>
pūrvaṃ hi jñāna-vijñāna-rahasya-tad-aṅgāni vaktavyatvena catvāry eva<BR>
pratijñātāni | tatra catuḥ-ślokyāṃ prāktanās trayo'rthā api krameṇaiva<BR>
prāktana-śloka-traye vyākhyātāḥ | rahasya-śabdenātra prema-bhaktiḥ tad-<BR>
aṅga-śabdena sādhana-bhaktir ucyate | ṭīkā ca - rahasyaṃ bhaktis tad-aṅgaṃ<BR>
sādhanam ity eṣā |<BR>
<BR>
tataḥ krama-prāptatvena -<BR>
kālena naṣṭā pralaye vāṇīyaṃ veda-saṃjñitā |<BR>
mayādau brahmaṇe proktā dharmo yasyāṃ mad-ātmakaḥ || [BhP 11.14.3]<BR>
iti bhagavad-vākyānusāreṇa ca caturthe'smin padye sādhana-bhaktir eva<BR>
vyākhyātā | atra ca punar vyākhyā-vivaraṇāyotthāpyate | tathā hi - ātmano<BR>
mama bhagavataḥ tattva-jijñāsunā prema-rūpaṃ rahasyam anubhavaitum<BR>
icchunā etāvan-mātraṃ jijñāsitavyaṃ, śrī-guru-caraṇebhyaḥ śikṣaṇīyam | kiṃ<BR>
tat ? yad ekam eva anvayena vidhi-mukhena vyatirekeṇa niṣedha-mukhena ca<BR>
syād upapadyate | tatrānvayena yathā etāvān eva loke'smin [BhP 6.3.22] ity<BR>
ādi, man-manā bhava mad-bhaktaḥ [Gītā 9.24] ity ādi ca | vyatirekeṇa yathā -<BR>
<BR>
<BR>
mukha-bāhūru-pādebhyaḥ puruṣasyāśramaiḥ saha |<BR>
catvāro jajñire varṇā guṇair viprādayaḥ pṛthak ||<BR>
ya eṣāṃ puruṣaṃ sākṣād ātma-prabhavam īśvaram |<BR>
na bhajanty avajānanti sthānād bhraṣṭāḥ patanty adhaḥ || [BhP 11.5.2-3]<BR>
<BR>
na māṃ duṣkṛtino mūḍhā [Gītā 7.15] ity ādi |<BR>
<BR>
yāvaj jano bhajati no bhuvi viṣṇu-bhakti-<BR>
vārtā-sudhā-rasam aśeṣa-rasaika-sāram |<BR>
tāvaj jarā-maraṇa-janma-śatābhighāta-<BR>
duḥkhāni tāni labhate bahu-dehajāni || [PadmaP 5.85.33] iti padma-purāṇāt |<BR>
<BR>
kutra kutropapadyate ? sarvatra śāstra-kartṛ-deśa-karaṇa-dravya-kriyā-kārya-<BR>
phaleṣu samasteṣv eva | tatra samasta-śāstreṣu yathā skānde brahma-nārada-<BR>
saṃvāde -<BR>
<BR>
saṃsāre'smin mahā-ghore janma-mṛtyu-samākule |<BR>
pūjanaṃ vāsudevasya tārakaṃ vādibhiḥ smṛtam ||<BR>
<BR>
tatrāpy anvayena yathā - bhagavan brahma kārtsnyena trir anvīkṣya<BR>
manīṣayā [BhP 2.2.34] ity ādi | tathā pādme skānde ca -<BR>
<BR>
āloḍya sarva-śāstrāṇi vicārya ca punaḥ punaḥ |<BR>
idam ekaṃ saniṣpannaṃ dhyeyo nārāyaṇaḥ sadā || (page 51) iti |<BR>
<BR>
vyatirekeṇa yathā - pāraṅgato'pi vedānām ity ādikaṃ sarvam avagantavyam |<BR>
tac cānte darśayiṣyate | sarva-kartṛṣu, yathā -<BR>
<BR>
te vai vidanty atitaranti ca deva-māyāṃ<BR>
strī-śūdra-hūṇa-śabarā api pāpa-jīvāḥ |<BR>
yady adbhuta-krama-parāyaṇa-śīla-śikṣās<BR>
tiryag-janā api kim u śruta-dhāraṇā ye || [BhP 2.7.46] iti |<BR>
<BR>
gāruḍe --<BR>
kīṭa-pakṣi-mṛgāṇāṃ ca  harau sannyasta-cetasām |<BR>
ūrdhvam eva gatiṃ manye kiṃ punar jñānināṃ nṝṇām || [GarP 1.234.31]<BR>
<BR>
atraiva sācāre durācāre, jñāniny ajñānini, virakte rāgiṇi, mumukṣau mukte,<BR>
bhakty-asiddhe bhakti-siddhe, tasmin bhagavat-pārṣadatāṃ prāpte tasmin<BR>
nitya-pārṣade ca sāmānyena darśanād api sārvatrikatā | <BR>
<BR>
tatra sācāre durācāre yathā -<BR>
api cet sudurācāro bhajate mām ananyabhāk |<BR>
sādhur eva sa mantavyaḥ samyag vyavasito hi saḥ || [Gītā 9.30] iti |<BR>
<BR>
sad-ācāras tu kiṃ vaktavya ity aper arthaḥ | <BR>
<BR>
jñāniny ajñānini ca - jñātvājñātvātha ye vai mām [BhP 11.11.33] ity ādi |<BR>
harir harati pāpāni duṣṭa-cittair api smṛtaḥ ity ādi | <BR>
<BR>
virakte rāgiṇi ca -<BR>
bādhyamāno'pi mad-bhakto viṣayair ajitendriyaḥ |<BR>
prāyaḥ pragalbhayā bhaktyā viṣayair nābhibhūyate || [BhP 11.14.17] iti |<BR>
<BR>
abādhyamānas tu sutarāṃ nābhibhūyata ity aper arthaḥ | <BR>
<BR>
mumukṣau mukte ca mumukṣavo ghora-rūpān [BhP 1.2.26] ity ādi |<BR>
ātmārāmāś ca munayaḥ [BhP 1.7.10] ity ādi | <BR>
<BR>
bhakty-asiddhe bhakti-siddhe ca -<BR>
kecit kevalayā bhaktyā vāsudeva-parāyaṇāḥ |<BR>
aghaṃ dhunvanti kārtsnyena nīhāram iva bhāskaraḥ || [BhP 6.10.15] iti |<BR>
<BR>
na calati bhagavat-padāravindāl<BR>
lava-nimiṣārdham api sa vaiṣṇavāgryaḥ || [BhP 11.2.51] iti |<BR>
<BR>
bhagavat-pārṣadatāṃ prāpte -<BR>
mat-sevayā pratītaṃ te sālokyādi-catuṣṭayam |<BR>
necchanti sevayā pūrṇāḥ kuto'nyat kāla-viplutam || [BhP 9.4.67] iti |<BR>
<BR>
nitya-pārṣade -<BR>
vāpīṣu vidruma-taṭāsv amalāmṛtāpsu<BR>
preṣyānvitā nija-vane tulasībhir īśam |<BR>
abhyarcatī svalakam unnasam īkṣya vaktram<BR>
uccheṣitaṃ bhagavatety amatāṅga yac-chrīḥ || [BhP 3.15.22]<BR>
<BR>
sarveṣu varṣeṣu bhuvaneṣu brahmāṇḍeṣu teṣāṃ bahiś ca tais taiḥ śrī-<BR>
bhagavad-upāsanāyāḥ kriyamāṇāyāḥ śrī-bhāgavatādiṣu prasiddhiḥ<BR>
siddhaiveti sarva-deśodāharaṇaṃ jñeyam | sarveṣu karaṇeṣu yathā -<BR>
<BR>
mānasenopacāreṇa paricarya hariṃ mudā |<BR>
pare'vāṅ-manasāgamyaṃ taṃ sākṣāt pratipedire || ity ādi |<BR>
<BR>
evambhūta-vacane hy astu tāvad-bahir-indriyeṇa manasā vacasāpi tat-siddhir<BR>
iti prasiddhiḥ | sarva-dravyeṣu yathā -<BR>
<BR>
patraṃ puṣpaṃ phalaṃ toyaṃ yo me bhaktyā prayacchati |<BR>
tad ahaṃ bhakty-upahṛtam aśnāmi prayatātmanaḥ || [Gītā 9.26, BhP 10.81.4]<BR>
iti |<BR>
(page 52)<BR>
sarva-kriyāsu yathā --<BR>
śruto'nupaṭhito dhyāta ādṛto vānumoditaḥ |<BR>
sadyaḥ punāti sad-dharmo deva-viśva-druho'pi hi || [BhP 11.2.11]<BR>
<BR>
yat karoṣi yad aśnāsi yaj juhoṣi dadāsi yat |<BR>
yat tapasyasi kaunteya tat kuruṣva madarpaṇam || [Gītā 9.27]<BR>
<BR>
evaṃ bhakty-ābhāseṣu bhaktyābhāsāparādheṣv api ajāmila-mūṣikādayo<BR>
dṛṣṭāntā gamyāḥ | <BR>
<BR>
sarveṣu kāryeṣu yathā -<BR>
yasya smṛtyā ca nāmoktyā tapo-yajña-kriyādiṣu |<BR>
nūnaṃ sampūrṇatāṃ yāti sadyo vande tam acyutam || iti |<BR>
<BR>
sarva-phaleṣu yathā - akāmaḥ sarva-kāmo vā mokṣa-kāma udāra-dhīḥ [BhP<BR>
2.3.10] ity ādi | yathā taror mūla-niṣecanena [BhP 4.31.12] ity ādi-vākyena hari-<BR>
paricaryāyāṃ kriyamāṇāyāṃ sarveṣām anyeṣām api devādīnām upāsanā<BR>
svata eva sidhyatīty ato'pi sārvatrikatā | yathoktaṃ skānde brahma-nārada-<BR>
saṃvāde -<BR>
<BR>
arcite deva-deveśa śaṅkha-cakra-gadādhare |<BR>
arcitāḥ sarva-devāḥ syur yataḥ sarva-gato hariḥ ||<BR>
<BR>
evaṃ yo bhaktiṃ karoti yad gavādikaṃ bhagavate dīyate yena dvāra-bhūtena<BR>
bhaktiḥ kriyate, yasmai śrī-bhagavat-prīṇanārthaṃ dīyate, yasmād gavādikāt<BR>
paya-ādikam ādāya bhagavate nivedyate, yasmin deśādau kule vā kaścid<BR>
bhaktim anutiṣṭhati teṣām api kṛtārthatvaṃ purāṇeṣu dṛśyate iti kāraka-<BR>
gatā | evaṃ sārvatrikatvaṃ sādhitam |<BR>
<BR>
sadātanatvam āha sarvadeti | tatra sargādau yathā -- kālena naṣṭā pralaye<BR>
vāṇīyaṃ veda-saṃjñitā [BhP 11.14.3] iti vidura-praśne |<BR>
<BR>
sarveṣu yugeṣu --<BR>
kṛte yad dhyāyato viṣṇuṃ tretāyāṃ yajato makhaiḥ |<BR>
dvāpare paricaryāyāṃ kalau tad dhari-kīrtanāt || [BhP 12.3.52] iti |<BR>
<BR>
kiṃ bahunā -<BR>
sā hānis tan mahac chidraṃ sa mohaḥ sa ca vibhramaḥ |<BR>
yan-muhūrtaṃ kṣaṇaṃ vāpi vāsudevo na cintyate || iti vaiṣṇave |<BR>
<BR>
sarvāvasthāsv api - garbhe śrī-nārada-kārita-śravaṇe prahlāde prasiddham |<BR>
bālye śrī-dhruvādiṣu | yauvane śrīmad-ambarīṣādiṣu | vārdhakye<BR>
dhṛtarāṣṭrādiṣu | maraṇe'jāmilādiṣu | svargitāyāṃ śrī-citraketv-ādiṣu |<BR>
nārakitāyām api -<BR>
<BR>
yathā yathā harer nāma <BR>
kīrtayanti sma nārakāḥ |<BR>
tathā tathā harau bhaktim <BR>
udvahanto divaṃ yayuḥ || [NṛsiṃhaP 8.31] iti śrī-nṛsiṃha-purāṇāt |<BR>
<BR>
ataevoktaṃ durvāsasā mucyeta yan-nāmny udite nārako'pi [BhP 9.4.45] iti | <BR>
yathā -<BR>
<BR>
etan nirvidyamānānām icchatām akuto-bhayam |<BR>
yogināṃ nṛpa nirṇītaṃ harer nāmānukīrtanam || [BhP 2.1.11] ity atrāpi |<BR>
(page 53) <BR>
<BR>
tatra tatra vyatirekodāharaṇāni ca kiyanti darśyante -<BR>
kiṃ vedaiḥ kim u śāstrair vā kiṃ vā tīrtha-niṣevaṇaiḥ |<BR>
viṣṇu-bhakti-vihīnānāṃ kiṃ tapobhiḥ kim adhvaraiḥ || [NāradaP 1.30.111] iti |<BR>
<BR>
kiṃ tasya bahubhiḥ śāstraiḥ kiṃ tapobhiḥ kim adhvaraiḥ |<BR>
vājapeya-sahasrair vā bhaktir yasya janārdane || <BR>
iti bṛhan-nāradīya-pādmavacanādīni |<BR>
<BR>
tapasvino dāna-parā yaśasvino <BR>
manasvino mantra-vidaḥ sumaṅgalāḥ |<BR>
kṣemaṃ na vindanti vinā yad-arpaṇaṃ <BR>
tasmai subhadra-śravase namo namaḥ || [BhP 2.4.17]<BR>
<BR>
na yatra vaikuṇṭha-kathā-sudhāpagā<BR>
na sādhavo bhāgavatās tadāśrayāḥ |<BR>
na yatra yajñeśa-makhā mahotsavāḥ<BR>
sureśa-loko'pi na vai sa sevyatām || [BhP 5.19.24]<BR>
<BR>
yayāca ānamya kirīṭa-koṭibhiḥ<BR>
pādau spṛśann acyutam artha-sādhanam |<BR>
siddhārtha etena vigṛhyate mahān<BR>
aho surāṇāṃ ca tamo dhig āṭhyatām || [BhP 10.59.41]<BR>
<BR>
sālokya-sārṣṭi-sālokya- [BhP 3.29.11] ity ādi, no dānaṃ no tapo nejyā [BhP<BR>
7.7.44] ity ādi | naiṣkarmyam apy acyuta-bhāva-varjitam [BhP 1.5.12] ity ādi |<BR>
nātyantikaṃ vigaṇayanty api te [BhP 3.15.48] ity ādi ca |<BR>
<BR>
atha sadā sarvatra yad upapadyate [BhP 2.9.35] ity ādi yojanikārtho yugapad<BR>
yathā tasmāt sarvātmanā rājan hariḥ sarvatra sarvadā [BhP 2.2.36] ity ādi |<BR>
anvaya-vyatirekābhyāṃ sadā sarvatra yad upapadyate ity ādi | yathā --<BR>
<BR>
smartavyaḥ satataṃ viṣṇur vismartavyo na jātucit |<BR>
sarve vidhi-niṣedhāḥ syur etasyaiva vidhiṅkarāḥ || [PadmaP 6.71.100] iti |<BR>
<BR>
anvaya-vyatirekābhyāṃ sadā sarvatra yad upapadyate iti sākalyena yathā na<BR>
hy ato'nyaḥ śivaḥ panthāḥ [BhP 2.2.33] ity upakramya, tad-upasaṃhāre -<BR>
<BR>
tasmāt sarvātmanā rājan hariḥ sarvatra sarvadā |<BR>
śrotavyaḥ kīrtitavyaś ca smartavyo bhagavān nṝṇām || [BhP 2.2.36] iti |<BR>
<BR>
nṝṇāṃ jīvānāṃ iti nṛgatiṃ vivicya kavayaḥ [BhP 10.87.16] itivat | etad uktaṃ<BR>
bhavati - yat karma tat sannyāsa-bhoga-śarīra-prāpty-avadhi yogaḥ siddhy-<BR>
avadhiḥ | sāṅkhyam ātma-jñānāvadhi | jñānaṃ mokṣāvadhi | tathā tathā tat-<BR>
tad-yogyatādikāni ca sarvāṇi | evaṃ teṣu karmādiṣu śāstrādi-vyabhicāritā<BR>
jñeyā | hari-bhaktes tu anvaya-vyaktirekābhyāṃ sadā sarvatra tat-tan-<BR>
mahimabhir upapannatvāt tathā-bhūtasya rahasyasyāṅgatvaṃ yuiktam | yato<BR>
rahasyāṅgatvena ca jñāna-rūpārthāntarācchannatayaivedam uktam iti |<BR>
<BR>
tad evaṃ śrī-bhāgavataṃ saṅkṣepeṇopadekṣyantaṃ śrī-nāradaṃ śrī-brahmāpi<BR>
tathaiva saṅkalpaṃ kāritavān --<BR>
<BR>
yathā harau bhagavati nṛṇāṃ bhaktir bhaviṣyati<BR>
sarvātmany akhilādhāre iti saṅkalpya varṇaya || [BhP 2.7.52] (page 54)<BR>
<BR>
bhaviṣyati avaśyaṃ bhaved itīmaṃ prakāraṃ saṅkalpya niyamenāṅgīkṛtya |<BR>
<BR>
|| 2.7 || śrī-brahmā nāradam || 115 ||<BR>
<BR>
[116]<BR>
<BR>
śrī-nāradenāpi tan mahā-purāṇāvirbhāvārthaṃ tathaivopadiṣṭam -<BR>
<BR>
atho mahā-bhāga bhavān amogha-dṛk<BR>
śuci-śravāḥ satya-rato dhṛta-vrataḥ |<BR>
urukramasyākhila-bandha-muktaye<BR>
samādhinānusmara tad-viceṣṭitam || [BhP 1.5.13]<BR>
<BR>
atho ato naiṣkarmyam apy acyuta-bhāva-varjitam [BhP 1.5.12] ity ādi-<BR>
kāraṇāt |<BR>
<BR>
[117]<BR>
ante ca -<BR>
<BR>
tvam apy adabhra-śruta viśrutaṃ vibhoḥ<BR>
samāpyate yena vidāṃ bubhutsitam |<BR>
prākhyāhi duḥkhair muhur arditātmanāṃ<BR>
saṅkleśa-nirvāṇam uśanti nānyathā || [BhP 1.5.40]<BR>
<BR>
vidāṃ viduṣām |<BR>
<BR>
|| 1.5 || śrī-nāradaḥ śrī-vyāsam || 116-117 ||<BR>
<BR>
[118]<BR>
<BR>
śrī-vyāso'pi tan-mahā-purāṇa-pracāraṇārambhe bhaktim eva parama-śreyaḥ-<BR>
pradatvena samādhāv anubhūtavān iti prathama-sandarbhe darśitaṃ bhakti-<BR>
yogena manasi [BhP 1.7.4] ity-ādi-prakaraṇe | tathaiva ko lābha iti<BR>
praśnāntaraṃ 11.19.28] śrī-bhagavataiva sammatam | bhago me [BhP 11.19.37]<BR>
ity ādau lābho mad-bhaktir uttamaḥ [BhP 11.19.37] iti | spaṣṭam ||<BR>
<BR>
|| 11.19 || śrī-bhagavān || 118 ||<BR>
<BR>
[119]<BR>
<BR>
ataeva svagataṃ vicārayati sma --<BR>
<BR>
kiṃ vā bhāgavatā dharmā na prāyeṇa nirūpitāḥ |<BR>
priyāḥ paramahaṃsānāṃ ta eva hy acyuta-priyāḥ || [BhP 1.4.31]<BR>
<BR>
spaṣṭam |<BR>
<BR>
|| 1.4 || śrī-vyāsaḥ || 119 ||<BR>
<BR>
[120]<BR>
<BR>
aśeṣopadeṣṭur api tad-upadeśenaiva bhagavataḥ parama utkarṣa ucyate |<BR>
yathā -- jitam ajita tadā bhavatā yad āha bhāgavataṃ dharmam anavadyam<BR>
[BhP 6.16.40] iti |  jitam ity atra bhavateti jñeyam | āhety atra bhagavān iti | <BR>
<BR>
|| 6.16 || citraketuḥ śrī-saṅkarṣaṇam || 120 ||<BR>
<BR>
[121] <BR>
<BR>
tad evaṃ bhakter evābhidheyatvaṃ sthitam | tatra yad bahutra karmādi-<BR>
miśratvena tad dharma upadiśyate, tat tu tat-tan-mārga-niṣṭhān bhakti-<BR>
sambandhena kṛtārthayituṃ tān eva kāṃścid bhakty-āsvādanena śuddhāyām<BR>
eva bhaktau pravartayituṃ ceti jñeyam | punaś ca sarvatra tasyā<BR>
evābhidheyatvaṃ vaktuṃ tadīyo mahimā pūrvatra vyākhyāto'pi krameṇa<BR>
vyākhyāyate sarvair eva | viśeṣato bhakter anyat tu na kartavyam ity<BR>
abhiprāyeṇa | tatra tasyāḥ parama-dharmatvaṃ sarva-kāma-pradatvaṃ ca<BR>
etāvān eva loke'smin [BhP 3.25.41] ity ādau | akāmaḥ sarva-kāmo vā [BhP<BR>
2.3.10] ity ādau, sarvāsām api siddhānāṃ [BhP 10.81.16] ity ādau ca darśitam<BR>
eva | skānde ca śrī-sanāt-kumāra-mārkaṇḍeya-saṃvāde -<BR>
<BR>
viśiṣṭaḥ sarva-dharmāṇāṃ dharmo viṣṇv-arcanaṃ nṛṇām |<BR>
sarva-yajña-tapo-homa-tīrtha-snānaiś ca yat phalam || (page 55)<BR>
tat-phalaṃ koṭi-guṇitaṃ viṣṇuṃ sampūjya cāpnuyāt |<BR>
tasmāt sarva-prayatnena nārāyaṇam ihārcayet ||<BR>
<BR>
bṛhan-nāradīye ca --<BR>
aśvamedha-sahasrāṇāṃ sahasraṃ yaḥ karoti vai |<BR>
na tat phalam avāpnoti mad-bhaktair yad avāpyate || iti |<BR>
<BR>
aśubhaghnatvam api sadhrīcīno hy ayaṃ loke panthāḥ [BhP 6.1.15] ity ādau<BR>
darśitam | ṭīkā ca - ato na jñāna-mārga ivāsahāyatā-nimittaṃ bhayaṃ nāpi<BR>
karma-mārgavan-matsarādi-yuktebhyo bhayam iti bhāvaḥ ity eṣā | <BR>
<BR>
tathā ca skānde dvārakā-māhātmye parameśvara-vākyam -<BR>
mad-bhaktiṃ vahatāṃ puṃsām iha loke pare'pi vā |<BR>
nāśubhaṃ vidyate loke kula-koṭiṃ nayed divam || iti |<BR>
<BR>
śrī-viṣṇu-purāṇe -<BR>
smṛte sakala-kalyāṇa-bhājanaṃ yatra jāyate |<BR>
puruṣaṃ tam ajaṃ nityaṃ vrajāmi śaraṇaṃ harim || [ViP 5.17.17]<BR>
<BR>
sarvāntarāya-nivārakatvam āhuḥ -<BR>
<BR>
tathā na te mādhava tāvakāḥ kvacid<BR>
bhraśyanti mārgāt tvayi baddha-sauhṛdāḥ |<BR>
tvayābhiguptā vicaranti nirbhayā<BR>
vināyakānīkapa-mūrdhasu prabho || [BhP 10.2.33]<BR>
<BR>
pūrvaṃ ye'nye'ravindākṣa [BhP 10.2.26*] ity ādinā muktānām api bhagavad-<BR>
anādareṇa pāramārthiko bhraṃśa uktaḥ | bhaktānāṃ sa nāstīty āha tatheti |<BR>
tathā pūrvaṃ ārūḍha-parama-padatvāvasthāto'pi bhraśyanti tathā tāvakā<BR>
mārgāt sādhanāvasthāto'pi na bhraśyantīty arthaḥ | śrī-vṛtra-gajendra-<BR>
bharatādīnāṃ saj-janmato bhraṃśe'pi bhakti-vāsanānugati-darśanāt |<BR>
<BR>
muktā api prapadyante punaḥ saṃsāra-vāsanām |<BR>
yady acintya-mahā-śaktau bhagavaty aparādhinaḥ ||<BR>
<BR>
teṣāṃ tu punaḥ saṃsāravāsanānugateḥ | yatas tvayi baddha-sauhṛdāḥ |<BR>
sauhṛdam atra śraddhā | mārgād iti sādhakatva-pratīter eva | tvad-baddha-<BR>
sauhṛdatvād eva tvayety ādi | tathoktaṃ tvāṃ sevatāṃ sura-kṛtāḥ [BhP 11.4.10]<BR>
ity ādau | dhāvan nimīlya vā netre na skhalen na patet [BhP 11.2.33] ity ādau<BR>
ca |<BR>
<BR>
|| 10.2 || śrī-brahmādayaḥ śrī-bhagavantam || 121 ||<BR>
<BR>
[122]<BR>
<BR>
na vai jātu mṛṣaiva syāt prajādhyakṣa mad-arhaṇam |<BR>
bhavad-vidheṣv atitarāṃ mayi saṅgṛbhitātmanām || [BhP 3.21.24]<BR>
<BR>
mayi saṃgṛbhitaḥ saṃgṛhīto baddha ātmā yeṣām | tathā bādhyamāno'pi [BhP<BR>
11.14.17] ity ādikam atrodāharaṇīyam | atra prāyo bādhyamānatvaṃ kadācit<BR>
tad-dhyānādita ākṛṣyamāṇatvam eva gamyate | tathāpy anabhibhūtatvaṃ veda<BR>
duḥkhātmakān kāmān parityāge'py anīśvaraḥ [BhP 11.20.27] ity-ādi-<BR>
nyāyena | tatrāpi bhagavantaṃ prati nija-dainyādi-vedanādinā bhakter<BR>
evānuvṛttir iti jñeyam | <BR>
<BR>
|| 3.21 || śrī-śukaḥ kardamam || 122 ||<BR>
<BR>
[123]<BR>
<BR>
duṣṭa-jīvādi-bhaya-nivārakatvam āha -<BR>
<BR>
dig-gajair dandaśūkendrair abhicārāvapātanaiḥ |<BR>
māyābhiḥ sannirodhaiś ca gara-dānair abhojanaiḥ || (page 56)<BR>
hima-vāyv-agni-salilaiḥ parvatākramaṇair api |<BR>
na śaśāka yadā hantum apāpam asuraḥ sutam ||<BR>
cintāṃ dīrghatamāṃ prāptas tat-kartuṃ nābhyapadyata | [BhP 7.5.43-45]<BR>
<BR>
atra dantā gajānāṃ kuliśāstra-niṣṭhurāḥ [ViP 1.17.44] ity ādikaṃ vaiṣṇava-<BR>
vacana-jātam anusandheyam | na yatra śravaṇādīni [BhP 10.6.3] ity ādikaṃ ca |<BR>
yathā bṛhan-nāradīye -<BR>
<BR>
yatra pūjā-paro viṣṇor vahnis tatra na bādhate |<BR>
rājā vā taskaro vāpi vyādhayaś ca na santi hi ||<BR>
pretāḥ piśācāḥ kūṣmāṇḍa-grahā bāla-grahās tathā |<BR>
ḍākinyo rākṣasāś caiva na bādhante'cyutārcakam || [NārP 1.10.8-9]<BR>
<BR>
|| 7.5 || śrī-nāradaḥ śrī-yudhiṣṭhiram || 123 ||<BR>
<BR>
[124]<BR>
<BR>
tathā -<BR>
<BR>
śārīrā mānasā divyā vaiyāse ye ca mānuṣāḥ |<BR>
bhautikāś ca kathaṃ kleśā bādhante hari-saṃśrayam || [BhP 3.22.37]<BR>
<BR>
evam apy uktaṃ gāruḍe -<BR>
na ca durvāsasaḥ śāpo vajraṃ cāpi śacīpateḥ |<BR>
hantuṃ samarthaṃ puruṣaṃ hṛdisthe madhusūdane || [GarP 1.234.33] iti |<BR>
<BR>
|| 3.22 || śrī-maitreyo viduram || 124 ||<BR>
<BR>
[125]<BR>
<BR>
atha pāpaghnatve tāvad aprārabdha-pāpaghnatvam āha -<BR>
<BR>
yathāgniḥ su-samṛddhārciḥ karoty edhāṃsi bhasmasāt |<BR>
tathā mad-viṣayā bhaktir uddhavaināṃsi kṛtsnaśaḥ || [BhP 11.14.19]<BR>
<BR>
ṭīkā ca - pādādy-arthaṃ prajvālito'gnir yathā kāṣṭhāni bhasmīkaroti tathā<BR>
rāgādināpi kathañcin mad-viṣayā bhaktiḥ samasta-pāpānīti | bhagavān api<BR>
sva-bhakti-mahimāścaryeṇa sambodhayati - aho uddhava | vismayaṃ śṛṇu ity<BR>
eṣā |<BR>
<BR>
pādma-pātāla-khaṇḍa-stha-vaiśākhya-māhātmye ca -<BR>
<BR>
yathāgniḥ su-samṛddhārciḥ karoty edhāṃsi bhasmasāt |<BR>
pāpāni bhagavad-bhaktis tathā dahati tat-kṣaṇāt || [PadmaP 5.85.31] iti |<BR>
<BR>
yadyaḸ harir ity avaśenāpi pumān nārhati yātanārtham [BhP 6.2.15] ity ādau<BR>
liṅgādi-pratyaya-virahe'pi pūṣāpraviṣṭa-bhāgo yad āgneyāṣṭāka-pālo<BR>
bhavati ity ādivad vidhitvam asti |<BR>
<BR>
tasmād bhārata sarvātmā bhagavān īśvaro hariḥ |<BR>
śrotavyaḥ kīrtitavyaś ca smartavyaś cecchatābhayam || [BhP 2.10.5]<BR>
ity ādau sākṣād vidhitva-śravaṇam apy asti | tasmād iti hetur-nirdeśaś<BR>
cākaraṇe doṣaṃ kroḍīkaroti | tathāpi vidhi-sāpekṣeyaṃ na bhavatīti<BR>
tathābhūta-svabhāvāgni-lakṣaṇa-vastu-dṛṣṭāntena sūcitam | ataeva yān<BR>
āsthāya naro rājan [BhP 11.2.33] ity ādikam api dṛśyate | susamiddhārcir ity<BR>
anena sādhanāntara-sāpekṣatvam aśakya-sādhyatvaṃ vilambitatvaṃ ca<BR>
nirākṛtam | tad eva vyaktaṃ pādmāt tat-kṣaṇād iti | <BR>
<BR>
|| 11.14 || śrī-bhagavān || 125 ||<BR>
(page 57)<BR>
<BR>
[126]<BR>
<BR>
tathā ca --<BR>
<BR>
kecit kevalayā bhaktyā vāsudeva-parāyaṇāḥ |<BR>
aghaṃ dhunvanti kārtsnyena nīhāram iva bhāskaraḥ || [BhP 6.1.15]<BR>
<BR>
ṭīkā ca - kecid ity anenaivambhūtā bhakti-prādhānā viralā iti darśayati |<BR>
kevalayā tapa-ādi-nirapekṣayā vāsudeva-pārāyaṇā iti nādhikāri-viśeṣaṇam<BR>
etat kintu anyeṣām aśraddhayā tatra pravṛtter arthāt teṣv eva paryavasānād<BR>
anuvāda-mātram ity eṣā |<BR>
<BR>
atra bhāskaro'pi kevalena svaraśminā sva-sv>avata eva nīhāraṃ niḥśeṣaṃ<BR>
dhunoti | na tad arthaṃ prayatnatas tathā vāsudeva-parāyaṇā api bhaktyeti<BR>
jñeyam | <BR>
<BR>
[127]<BR>
<BR>
kiṃ ca -<BR>
<BR>
na tathā hy aghavān rājan pūyeta tapa-ādibhiḥ |<BR>
yathā kṛṣṇārpita-prāṇas tat-puruṣa-niṣevayā || [BhP 6.1.16]<BR>
<BR>
ṭīkā ca - etac ca jñāna-mārgād api śreṣṭham ity āha na tathā pūyeta<BR>
śudhyet | tat-puruṣa-niṣedhayā kṛṣṇe arpitāḥ prāṇā yena ity eṣā |<BR>
<BR>
atra prāyaścittaṃ vimarśanam [BhP 6.1.10] iti jñānasyāpi prāyaścittatvaṃ<BR>
pūrvam uktam | ataeva ṭīkoktam etac cety ādi | tad evaṃ ṛtambhara-dhyāna-<BR>
nivāritāghaḥ [BhP 6.13.13] ity ādy-uktyā bhagavad-dhyāna-nivārita-vṛtra-<BR>
hatyā-pāpasyendrasya taṃ ca [BhP 6.13.14] ity ādau punar aśvamedha-<BR>
vidhānaṃ sādhāraṇa-loke pāpa-prasiddher eva nivāraṇārtham iti jñeyam |<BR>
nanu kathaṃ tadānīm apy āvirbhūta-bhagavat-prematvāt parama-<BR>
bhāgavatasya vṛtrasya hatyā bhagavad-ārādhanenāpi gacchatu | mahad-<BR>
aparādha-mātram api bhogaika-nāśyaṃ tat-prasāda-nāśyaṃ veti matam |<BR>
ucyate, tathāpi bhagavat-preraṇayā tatra pravṛttasyendrasya na tādṛśo doṣa iti<BR>
tad-ārādhanam evātra prāyaścittaṃ vihitam | śrī-bhagavatāpi tad-āsura-<BR>
bhava-nivāraṇāyaiva tathopadiṣṭam ity anavadyam |<BR>
<BR>
|| 6.1 || śrī-śukaḥ || 126-127 ||<BR>
<BR>
[128]<BR>
<BR>
kvacit prārabdha-pāpa-hārtvam apy āha dvābhyām -<BR>
<BR>
yan-nāmadheya-śravaṇānukīrtanād<BR>
yat-prahvaṇād yat-smaraṇād api kvacit |<BR>
śvādo'pi sadyaḥ savanāya kalpate<BR>
kutaḥ punas te bhagavan nu darśanāt ||<BR>
<BR>
aho bata śva-paco'to garīyān<BR>
yaj-jihvāgre vartate nāma tubhyam |<BR>
tepus tapas te juhuvuḥ sasnur āryā<BR>
brahmānūcur nāma gṛṇanti ye te || [BhP 3.33.6-7]<BR>
<BR>
śvādatvam atra śva-bhakṣaka-jāti-viśeṣatvam eva śvānam attīti nirukter<BR>
vartamāna-prayogāt kravyādavat tac-chīlatva-prāpteḥ | kādācitka-bhakṣaṇ<BR>
prāyaścitta-vivakṣāyāṃ tv atītaḥ prayogaḥ kriyeta | rūḍhir yogam apaharatīti<BR>
nyāyena ca tad virudhyate | ataeva śvapaca iti tair vyākhyātam | savanaṃ cātra<BR>
soma-yāga ucyate | tataś cāsya bhagavan-nāma-śravaṇādy-ekatarāt sadya eva<BR>
savana-yogyatā-pratikūla-durjātitva-prārambhaka-prārabdha-pāpa-nāśaḥ<BR>
pratipadyate | uddhavaṃ prati bhagavatā ca - tasmāt bhaktiḥ (page 58) punāti<BR>
man-niṣṭhā śvapākān api sambhavāt [BhP 11.14.20] iti kaimutyārtham eva<BR>
proktam ity āyāti | kintu yogyatvam atra śvapacatva-prāpaka-prārabdha-pāpa-<BR>
vicchinnatva-mātram ucyate | savanārthaṃ tu guṇāntarādhānam apekṣata<BR>
eva | brāhmaṇa-kumārāṇāṃ śaukre janmani yogyatve saty api sāvitra-daiksya-<BR>
janmāpekṣāvat | sāvitrādi-janmani tu sad-ācāra-prāpter iti savane pravṛttir<BR>
na yujyate | tasmāt pūjyatva-mātre tātparyam ity abhipretya ṭīkā-kṛdbhir apy<BR>
uktam anena pūjyatvaṃ lakṣyata iti | tathāpi jāti-doṣa-haratvena prārabdha-<BR>
hāritvaṃ tu vyaktam evāyātam |<BR>
<BR>
ṭīkā ca - tad upapādayati aho bata āścarye, yasya jihvāgre tava nāma vartate<BR>
śvapaco'pi  | atas tasmād eva hetor garīyān yad yasmād vartata iti vā kuta ity<BR>
ata āha ta eva tapas tepur ity ādikā | tvan-nāma-kīrtane tapa-ādy-antar-<BR>
bhūtaṃ tatas te puṇyatamā ity antā |<BR>
<BR>
uddhavaṃ prati śrī-bhagavatā coktaṃ bhaktiḥ punāti man-niṣṭhā śvapākān<BR>
api sambhavāt [BhP 11.14.20] iti | atra jāti-doṣa-haratvena prārabdha-hāritvaṃ<BR>
spaṣṭam | evaṃ prārabdha-hetu-vyādhy-ādi-haratvaṃ ca skānde -<BR>
<BR>
ādhayo vyādhayo yasya smaraṇān nāma-kīrtanāt |<BR>
tad eva vilayaṃ yānti tam anantaṃ namāmy aham || iti |<BR>
<BR>
uktaṃ ca nāma-kaumudyām - prārabdha-pāpa-haratvaṃ ca kvacid<BR>
upāsakecchā-vaśāt iti |<BR>
<BR>
|| 3.33 || śrī-devahūtiḥ || 128 ||<BR>
<BR>
[129]<BR>
<BR>
tad-vāsanā-hāritvam āha -<BR>
<BR>
tais tāny aghāni pūyante tapo-dāna-vratādibhiḥ |<BR>
nādharmajaṃ tad-dhṛdayaṃ tad apīśāṅghri-sevayā || [BhP 6.20.17]<BR>
<BR>
adharmāj jātaṃ teṣām aghānāṃ hṛdayaṃ saṃskārākhyena śuddhyati tad<BR>
apīśāṅghri-sevayā śuddhyatīty arthaḥ | pādme ca -<BR>
<BR>
aprārabdha-phalaṃ pāpaṃ kūṭaṃ bījaṃ phalonmukham |<BR>
krameṇaiva pralīyeta viṣṇu-bhakti-ratātmanām || iti |<BR>
<BR>
aprārabdha-phalaṃ vakṣyamāṇebhyo'nyat | kūṭaṃ bījatvonmukhaṃ bījaṃ<BR>
prārabdhonmukhaṃ phalonmukhaṃ prārabdham ity arthaḥ |<BR>
<BR>
|| 6.2 || śrī-viṣṇu-dūtā yama-dūtān || 129 ||<BR>
<BR>
[130]<BR>
<BR>
avidyāharatvam āha -<BR>
tvaṃ pratyag-ātmani tadā bhagavaty ananta<BR>
ānanda-mātra upapanna-samasta-śaktau |<BR>
bhaktiṃ vidhāya paramāṃ śanakair avidyā-<BR>
granthiṃ vibhetsyasi mamāham iti prarūḍham || [BhP 4.11.30]<BR>
<BR>
tathā ca pādme -<BR>
<BR>
kṛtānuyātrā-vidyābhir hari-bhaktir anuttamā |<BR>
avidyāṃ nirdahaty āśu dāva-jvāleva pannagīm || iti |<BR>
<BR>
|| 4.11 || śrī-manur dhruvam || 130 ||<BR>
<BR>
[131]<BR>
<BR>
sarva-prīṇana-hetutvam uktam - yathā taror mūla-niṣecanena [BhP 4.31.12] ity<BR>
ādinā | tathāha surucis taṃ samutthāpy apādāvanatam arbhakam |<BR>
pariṣvajyāha jīveti bāṣpa-gadgadayā girā | (page 59)<BR>
<BR>
yasya prasanno bhagavān guṇair maitry-ādibhir hariḥ |<BR>
tasmai namanti bhūtāni nimnam āpa iva svayam || [BhP 4.9.47]<BR>
<BR>
surucir nija-vidveṣiṇī mātuḥ sapatny api ta# bhagavad-ārādhanata āyātaṃ<BR>
śrī-dhruvam | yathā pādme -<BR>
<BR>
yenārcito haris tena tarpitāni jaganty api |<BR>
rajyanti jantavas tatra jangamāḥ sthāvarā api || iti |<BR>
<BR>
|| 4.9 || śrī-maitreyaḥ || 131 ||<BR>
<BR>
[132]<BR>
<BR>
jñāna-vairāgyādi-sad-guṇa-hetutvam uktaṃ -- yasyāsti bhaktir bhagavaty<BR>
akiñcanā [BhP 5.18.12] ity ādinā | svargāpavarga-bhagavad-dhāmādi-<BR>
sarvānanda-hetutvam apy uktaṃ yat karmabhir yat tapasā [BhP 11.20.32] ity<BR>
ādinā | svataḥ parama-sukha-dānena karmādi-jñānānanta-sādhana-sādhya-<BR>
vastūnāṃ heyatva-kāritām āha --<BR>
<BR>
na pārameṣṭhyaṃ na mahendra-dhiṣṇyaṃ<BR>
na sārvabhaumaṃ na rasādhipatyam |<BR>
na yoga-siddhīr apunar-bhavaṃ vā<BR>
mayy arpitātmecchati mad vinānyat || [BhP 11.14.14]<BR>
<BR>
rasādhipatyaṃ pātālādi-svāmyam | apunarbhavaṃ brahma-kaivalya-rūpaṃ<BR>
mokṣam | kiṃ bahunā yat kiñcid api sādhya-jātaṃ tat sarvaṃ necchaty eva,<BR>
kintu mad māṃ vinā tādṛśa-bhakti-sādhyaṃ mām eva sarva-<BR>
puruṣārthādhikam icchatīty arthaḥ | mayy arpitātmā kṛtātma-nivedanaḥ |<BR>
<BR>
|| 11.14 || śrī-bhagavān || 132 ||<BR>
[133]<BR>
<BR>
atha sākṣād bhakter nirguṇatvaṃ vaktuṃ bhagavad-arpita-karmārabhya<BR>
sarveṣāṃ karmaṇāṃ tāvat saguṇatvam āhaikena -<BR>
<BR>
mad-arpaṇaṃ niṣphalaṃ vā sāttvikaṃ nija-karma tat |<BR>
rājasaṃ phala-saṅkalpaṃ hiṃsā-prāyādi tāmasam || [BhP 11.25.23]<BR>
<BR>
mayi arpaṇaṃ yasya mad-arpitam ity arthaḥ | niṣphalaṃ niṣkāmam | phalaṃ<BR>
saṅkalpyate yasmin tat | ādi-śabdād dambha-mātsaryādibhiḥ kṛtam | <BR>
<BR>
[134]<BR>
<BR>
athānuṣṭhānāntarāṇāṃ triguṇāntargatatvaṃ vadan caturtha-kakṣāyāṃ<BR>
sākṣād-bhakter nirguṇatvam āha catuḥṣu --<BR>
<BR>
kaivalyaṃ sāttvikaṃ jñānaṃ rajo vaikalpikaṃ tu yat |<BR>
prākṛtaṃ tāmasaṃ jñānaṃ man-niṣṭhaṃ nirguṇaṃ smṛtam || [BhP 11.25.23]<BR>
<BR>
prākṛtaṃ bāla-mūkādi-jñāna-tulyam | vaikalpikaṃ dehādi-viṣayaṃ yat tad rajo<BR>
rājasam | kevalasya nirviśeṣasya brahmaṇaḥ śuddha-jīva-bhedena jñānaṃ<BR>
kaivalyaṃ, tvat-padārtha-mātra-jñānasya kevalatvānupapattiḥ | tat-padārtha-<BR>
jñāna-sāpekṣatvāt | sattva-yukte hi citte prathamataḥ śuddhaṃ sūksmaṃ jīva-<BR>
caitanyaṃ prakāśate | tataś cid-ekākāratvābhedena tasmin śuddhaṃ pūrṇaṃ<BR>
brahma-caitanyam apy anubhūyate | tataḥ sattva-guṇasyaiva tatra kāraṇatā-<BR>
prācuryāt sāttvikatvam | tathā ca śrī-gītopaniṣadaḥ - sattvāt sañjāyate<BR>
jñānaṃ [Gītā 14.17] iti | bhagavaj-jñānasya tu -<BR>
<BR>
devānāṃ śuddha-sattvānām ṛṣīṇāṃ cāmalātmanām |<BR>
bhaktir mukunda-caraṇe na prāyeṇopajāyate || [BhP 6.14.2]<BR>
muktānām api siddhānāṃ nārāyaṇa-parāyaṇaḥ <BR>
sudurlabhaḥ praśāntātmā koṭiṣv api mahāmune || [BhP 6.14.5]<BR>
(page 60)<BR>
ity ādy-uktyā sattvādi-sad-bhāve'py abhāvāt --<BR>
<BR>
rajas-tamaḥ-svabhāvasya brahman vṛtrasya pāpmanaḥ |<BR>
nārāyaṇe bhagavati katham āsīd dṛḍhā matiḥ || [BhP 6.14.1]<BR>
<BR>
ity-uktyā tad-abhāve'pi sad-bhāvān na tat-kāraṇatvam | kintu tad-uttaratvena<BR>
tasya pūrva-janmani nāradādi-saṅga-varṇanayā |<BR>
<BR>
naiṣāṃ matis tāvad urukramāṅghriṃ<BR>
spṛśaty anarthāpagamo yad-arthaḥ |<BR>
mahīyasāṃ pāda-rajo-'bhiṣekaṃ<BR>
niṣkiñcanānāṃ na vṛṇīta yāvat || [BhP 7.5.32]<BR>
<BR>
ity uktyā ca bhagavat-kṛpā-parimala-pātra-bhūtasya śrīmato mahataḥ saṅga<BR>
eva kāraṇam | tat-saṅgaś ca -<BR>
tulayāma lavenāpi na svargaṃ nāpunar-bhavam |<BR>
bhagavat-saṅgi-saṅgasya martyānāṃ kim utāśiṣaḥ || [BhP 1.18.13, 4.30.33]<BR>
<BR>
ity uktyā nirguṇāvasthāto'py adhikatvāt parama-nirguṇa eva | sa tam asya ca<BR>
prathame ca samaḥ priyaḥ suhṛd brahman [BhP 7.1.1] ity ādau sa-guṇe<BR>
devādau tasya kṛpā vāstavī na bhavati, kintu śrīmat-prahlādādiṣv eveti<BR>
pratipādanān mahatāṃ nirguṇatvābhivyaktyā sat-saṅgasyāpi nirguṇatvaṃ<BR>
vyaktam | tathā bhakter api guṇa-saṅga-nirdhūnanānantaraṃ cānuvṛttiḥ<BR>
śrūyate | yad uktam uddhavaṃ prati śrī-bhagavatā --<BR>
<BR>
tasmād deham imaṃ labdhvā jñāna-vijñāna-sambhavam |<BR>
guṇa-saṅgaṃ vinirdhūya māṃ bhajantu vicakṣaṇāḥ || [BhP 11.25.33] iti |<BR>
<BR>
parameśvara-jñānasya nairguṇya-hetutvena nirguṇatvoktis tu lakṣaṇā-maya-<BR>
kaṣṭa-kalpanā | tathā kaivalya-jñānasyāpi nairguṇya-hetutvād<BR>
avaiśiṣṭyenodāharaṇa-bhedāpravṛttiś ca syāt | tasmāt svata eva nirguṇaṃ<BR>
bhagavaj-jñānam | ataeva -<BR>
<BR>
sāttvikaṃ sukham ātmotthaṃ viṣayotthaṃ tu rājasam |<BR>
tāmasaṃ moha-dainyotthaṃ nirguṇaṃ mad-apāśrayam || [BhP 11.25.29]<BR>
<BR>
ity atra tat-sukhasyāpi nirguṇatvaṃ vakṣyate | śravaṇādi-lakṣaṇa-kriyā-<BR>
rūpāyā api bhakteḥ śuśrūṣoḥ śraddadhānasya vāsudeva-kathā-ruciḥ syān<BR>
mahat-sevayā [BhP 1.2.13] ity uktyā tad-eka-nidānatvena nirguṇatvam eva | <BR>
<BR>
nanu -<BR>
madīyaṃ mahimānaṃ ca paraṃ brahmeti śabditam |<BR>
vetsyasy anugṛhītaṃ me sampraśnair vivṛtaṃ hṛdi || [BhP 8.24.38] iti |<BR>
<BR>
śrī-matsya-deva-vacanena brahma-jñānam api śrī-bhagavat-prasādotthaṃ<BR>
śrūyate, tat kathaṃ tasya saguṇatvam ? ucyate - brahma-jñānaṃ dvividhānāṃ<BR>
jāyate | tatra bhagavad-upāsakānām ānuṣaṅgikatvena brahmopāsakānāṃ<BR>
svatantratvena | bhagavad-upāsakais tu bhagavac-chakti-rūpayā bhaktyā<BR>
kiñcid-bhedenaiva gṛhyate tac ca brahma-bhūtaḥ prasannātmā [Gītā 18.54] ity-<BR>
ādi-śrī-gītoktānusāreṇa ātmārāmāś ca (page 61) munayaḥ [BhP 1.7.10] ity<BR>
ādy-anusāreṇa ca bhagavataḥ parākhya-bhakti-parikaro bhavati |<BR>
brahmopāsakais tu pūrvavad abhedenaiva gṛhyate | tat-phalasya nātyantikaṃ<BR>
vigaṇayaty api te prasādam [BhP 6.15.48] ity-ukta-diśā parair ātyantikatvena<BR>
matasyāpi parama-vidvadbhir ādṛtatvāt | tathā bhakti-viruddhatvena<BR>
svargāpavarga-narakeṣv api tulyārtha-darśinaḥ [BhP 6.17.23] ity uktyā<BR>
narakavad apavargasyāpi heyatvāt prasādābhāsa evāsau | sva-maty-anusāreṇa<BR>
prasādatayā gṛhyamāṇas tan-mati-kalpitatvāt sa-guṇa eva | tataḥ kaivalya-<BR>
jñānam api tathā | viśeṣatas tasya sa-guṇa-sambandhena janmāṅgīkṛtam asti |<BR>
<BR>
<BR>
nanu antar bahiś ca karaṇaṃ puruṣasya guṇamayam eva | tad-udbhavayor<BR>
bhakti-rūpayoḥ kathaṃ nirguṇatvam ? ucyate, jñāna-śaktiḥ kriyā-śaktir vā na<BR>
tāvaj jaḍasya traiguṇyasya dharme ghaṭasy eva | na ca cid-rūpasyāpi jīvasya<BR>
īśvarādhīna-śaktitvenāmukhyatvād devatāviṣṭa-puruṣasyevātaḥ<BR>
paramātma-caitanyasyeivety āyātam | tathoktaṃ --<BR>
<BR>
dehendriya-prāṇa-mano-dhiyo'mī<BR>
yad-aṃśa-viddhāḥ pracaranti karmasu | [BhP 6.16.24] iti |<BR>
<BR>
tathā ca śrutiḥ - prāṇasya prāṇa uta cakṣuṣaś cakṣur uta śrotrasya śrotraṃ<BR>
manaso mana iti na ṛte tat kriyate kiṃ ca nāre ity ādikā |<BR>
<BR>
[śrotrasya śrotraṃ manaso mano yad<BR>
    vāco ha vācaṃ sa u prāṇasya prāṇaḥ |<BR>
cakṣuṣaś cakṣur atimucya dhīrāḥ<BR>
    pretyāsmāl lokād amṛtā bhavanti || KenaU 1.2||]<BR>
<BR>
tad evaṃ sati traiguṇya-kārya-prādhānyena bhavantyau te<BR>
guṇamayatvenocyete | parameśvara-prādhānyena tu svato guṇātīte eva te | tad<BR>
uktaṃ devāmṛta-pānādhyāye śrī-śukena --<BR>
<BR>
yad yujyate'su-vasu-karma-mano-vacobhir<BR>
dehātmajādiṣu nṛbhis tad asat pṛthaktvāt |<BR>
tair eva sad bhavati yat kriyate'pṛthaktvāt<BR>
sarvasya tad bhavati mūla-niṣecanaṃ yat || [BhP 8.9.29] iti |<BR>
<BR>
pṛthaktvāt paramātmetarāśrayatvāt | apṛthaktvāt tad-ekāśrayatvād ity<BR>
arthaḥ | ato yuktam eva jñāna-kriyātmikāyā hari-bhakter nirguṇatvam |<BR>
viśeṣatas tasya bhakter guṇa-sambandhena janmābhāvaś cāṅgīkṛta iti na tu<BR>
brahma-jñānasyeva guṇa-sambandhena janma-bhāva iti | tato'sau bhaktis<BR>
tasyāpi prīṇanatvādi-guṇair udāhariṣyate | yat tu śrī-kapila-devena bhakter<BR>
api nirguṇa-saguṇāvasthāḥ kathitās tāḥ punaḥ puruṣāntaḥkaraṇa-guṇā eva<BR>
tasyām upacaryanta iti sthitam |<BR>
<BR>
tad evam abhipretya jñāna-rūpāyā bhakter nirguṇatvam uktvā kriyā-rūpāyā<BR>
vyācaṣṭe | tatrāpy astu tāvat śravaṇa-kīrtanādi-rūpāyā bhagavat-<BR>
sambandhena vāsa-mātra-rūpāyā āha --<BR>
<BR>
vanaṃ tu sāttviko vāso grāmo rājasa ucyate |<BR>
tāmasaṃ dyūta-sadanaṃ man-niketaṃ tu nirguṇam || [BhP 11.15.24]<BR>
<BR>
vanaṃ vāsa iti tat-sambandhinī vasana-kriyety artho vānaprasthānām iti<BR>
jñeyam | evaṃ grāmya iti gṛhasthānām | tāmasam iti durācārāṇām | dyūta-<BR>
sadanam ity upalakṣaṇam | man-niketam iti (page 62) mat-sevā-parāṇām iti<BR>
ca | vanādīnāṃ vāsena saha āyur ghṛtam itivad ekādhikaraṇatvam | vanasya<BR>
vṛkṣa-ṣaṇḍa-rūpasya rajas-tamaḥ-prādhānyāt | ataeva vivktatva-lakṣaṇa-<BR>
tadīya-sāttvika-guṇasyāpi tad-yugala-miśratvena gauṇatvam | vāsa-kriyāyās<BR>
tu sattvopapannatvāt tad-vardhanatvāc ca sāttvikatve mukhyatvam iti tasyā<BR>
evābhidheyatvam ucitam | ataeva grāmya iti taddhitānta eva paṭhitaḥ | evaṃ<BR>
dyūta-sadanam ity atra ca vāsa-kriyaiva vivakṣitā | man-niketam ity atrāpi |<BR>
kintu bhagavat-sambandha-māhātmyena niketasyāpi nirguṇatvaṃ bhavet<BR>
sparśa-maṇi-nyāyena tādṛśatvaṃ tu tādṛśa-bhakti-cakṣurbhir<BR>
evopalabdhavyam | diviṣṭhās tatra paśyanti sarvān eva caturbhujān itivat |<BR>
evam eva ṭīkā ca - bhagavan-niketaṃ tu sākṣāt tad-āvirbhāvān nirguṇaṃ<BR>
sthānam ity eṣā |<BR>
<BR>
[136]<BR>
<BR>
evaṃ vāsa-mātrasya tādṛśatvam uktvā sarvāsām eva tat-kriyāṇāṃ tādṛśatvam<BR>
āha --<BR>
<BR>
sāttvikaḥ kārako'saṅgī rāgāndho rājasaḥ smṛtaḥ |<BR>
tāmasaḥ smṛti-vibhraṣṭo nirguṇo mad-apāśrayaḥ || [BhP 11.25.26]<BR>
<BR>
atra ca kriyāyām eva tātparyaṃ na tad-āśrite dravye | sāttvika-kārakasya<BR>
śarīrādikaṃ hi guṇatraya-pariṇatam eva |<BR>
<BR>
[137]<BR>
<BR>
tad evaṃ kriyā-mātrasya tādṛśatvam uktvā tat-pravṛtti-hetu-bhūtāyāḥ<BR>
śraddhāyā apy āha -<BR>
<BR>
sāttviky ādhyātmikī śraddhā karma-śraddhā tu rājasī |<BR>
tāmasy adharme yā śraddhā mat-sevāyāṃ tu nirguṇā || [BhP 11.25.27]<BR>
<BR>
adharmo'tra para-dharmaḥ | anyat pūrvavat |<BR>
<BR>
|| 11.25 || śrī-bhagavān || 133-137 ||<BR>
<BR>
[138]<BR>
<BR>
ata āha dharmaṃ bhāgavataṃ śuddhaṃ traividyaṃ ca guṇāśrayam | [BhP 6.2.24]<BR>
śuddhaṃ nirguṇam iti | traividyaṃ veda-traya-pratipādyaṃ guṇāśrayam iti |<BR>
<BR>
ṭīkā ca - veda-śabdenātra karma-kāṇḍam evocyate evaṃ trayī-dharmam<BR>
[Gītā 9.21] ity ādeḥ |<BR>
<BR>
|| 6.2 || śrī-śukaḥ || 138 ||<BR>
<BR>
[139]<BR>
<BR>
ataeva bhakteḥ śrī-bhagavat-svarūpa-śakti-bodhakatvaṃ svayam-prakāśatvam<BR>
āha -<BR>
<BR>
yajñāya dharma-pataye vidhi-naipuṇāya<BR>
yogāya sāṅkhya-śirase prakṛtīśvarāya |<BR>
nārāyaṇāya haraye nama ity udāraṃ<BR>
hāsyan mṛgatvam api yaḥ samudājahāra || [BhP 5.14.45]<BR>
ya ārṣabheyo bharato maraṇa-samaye tatrāpi mṛga-śarīre tad-vacana-<BR>
janmātyantāsambhāvāt sva-prakāśatvam eva tasyāḥ kīrtana-lakṣaṇāyā<BR>
bhakteḥ sidhyati | evaṃ gajendre'pi jñeyam ||<BR>
<BR>
|| 5.14 || śrī-śukaḥ || 139 ||<BR>
<BR>
[140]<BR>
<BR>
parama-sukha-rūpatvaṃ ca dṛśyate | tatra sādhana-daśāyāṃ ato vai kavayo<BR>
nityam [BhP 1.2.12] ity ādau karmaṇy asminn anāśvāse [BhP 1.18.12] ity ādau<BR>
ca tad-rūpatvābhivyaktir darśitaiva siddha-daśāyāṃ tu sutarāṃ<BR>
prakaṭībhavati | yathā -<BR>
<BR>
(page 63)<BR>
<BR>
mat-sevayā pratītaṃ te sālokyādi-catuṣṭayam |<BR>
necchanti sevayā pūrṇāḥ kuto'nyat kāla-viplutam || [BhP 9.4.67]<BR>
<BR>
atrānyasya kāla-viplutatvam iti sevāyās tad-abhāve nirguṇitvaṃ siddham |<BR>
akāla-vipluta-sālokyādibhyo'tiśaye kim uteti | <BR>
<BR>
|| 9.4 || śrī-viṣṇur durvāsasam || 140 ||<BR>
<BR>
[141]<BR>
<BR>
śrī-bhagavad-viṣayaka-rati-pradatvam uktam | evaṃ nirjita-ṣaḍ-vargaiḥ kriyate<BR>
bhaktir īśvare [BhP 7.7.33] ity ādinā | yat tu - astv evam aṅga bhagavān<BR>
bhajatāṃ mukundo muktiṃ dadāti karhicit sma na bhakti-yogam [BhP 5.6.18]<BR>
ity uktyāpi tad-ratir na prāpyata iti śaṅkyate tat khalv avivekād eva | karhicid<BR>
iti bhakti-yogākhya-tad-rati-puruṣārthatāyāṃ śaithilye saty evety artha-lābhāt<BR>
karhicid apy anuktatvāt asākalye tu cic-canau ity amara-koṣāc ca | tathā yady<BR>
aticiram āvṛttiḥ syāt tadā ratim api dadāti - satyaṃ diśaty arthitam arthito<BR>
nṝṇām [BhP 5.19.24] ity āder iti ca karhicit-padena gamyate | bhakti-viṣayaka-<BR>
bhagavat-prīty-eka-hetutvam apy udāhṛtam | nālaṃ dvijatvaṃ devatvam [BhP<BR>
7.7.43] ity ādi | <BR>
<BR>
tathā cāha --<BR>
<BR>
manye dhanābhijana-rūpa-tapaḥ-śrutaujas-<BR>
tejaḥ-prabhāva-bala-pauruṣa-buddhi-yogāḥ |<BR>
nārādhanāya hi bhavanti parasya puṃso<BR>
bhaktyā tutoṣa bhagavān gaja-yūtha-pāya || [BhP 7.9.9]<BR>
<BR>
abhijanaḥ sat-kula-janma | buddhir jñāna-yogaḥ | yogo'ṣṭāṅgaḥ || <BR>
<BR>
|| 7.9 || śrī-prahlādaḥ śrī-nṛsiṃha-devam || 141 ||<BR>
<BR>
[142]<BR>
nanu niratiśaya-nityānanda-rūpasya bhagavataḥ kathaṃ tayā sukham utpadyeta<BR>
niratiśayatva-nityatvayor virodhāt | ucyate - śāstre khalu niratiśayānandatvaṃ<BR>
nityatvaṃ ca bhagavataḥ śrūyate | bhakter api tathā tat-prīti-hetutvaṃ śrūyate |<BR>
tata evaṃ gamyate - tasya paramānandaika-rūpasya sva-parānandinī svarūpa-<BR>
śaktir yā hlādinī nāmnī vartate prakāśa-vastunaḥ sva-para-prakāśana-<BR>
śaktivat parama-vṛtti-rūpaivaiṣā | tāṃ ca bhagavān sva-vṛnde nikṣipann eva<BR>
nityaṃ vartate | tat-sambandhena ca svayam atitarāṃ prīṇātīti | ataeva tasya<BR>
prīti-rūpasyāpi bhakti-prīṇanīyatvam āha -<BR>
<BR>
yat-prīṇanād barhiṣi deva-tiryaṅ-<BR>
manuṣya-vīrut-tṛṇam āviriñcāt |<BR>
prīyeta sadyaḥ sa ha viśva-jīvaḥ<BR>
prītaḥ svayaṃ prītim agād gayasya || [BhP 5.15.13]<BR>
<BR>
viśva-bījaḥ sarva-jīvana-hetuḥ | devādīnāṃ dvandvaikyam | prītiḥ sukha-<BR>
rūpo'pi ||<BR>
<BR>
|| 5.15 || śrī-śukaḥ || 141 ||<BR>
<BR>
ataeva tathābhūtatvenātmārāmasya pūrṇa-kāmasyāpi tasya kṣudra-guṇa-vastv<BR>
api kalpata iti dṛṣṭānenāha --<BR>
(page 64)<BR>
<BR>
tatropanīta-balayo raver dīpam ivādṛtāḥ<BR>
ātmārāmaṃ pūrṇa-kāmaṃ nija-lābhena nityadā |<BR>
prīty-utphulla-mukhāḥ procur harṣa-gadgadayā girā<BR>
pitaraṃ sarva-suhṛdam avitāram ivārbhakāḥ || [BhP 1.11.4-5]<BR>
<BR>
atra śrī-dvārakāyāṃ raver upahāra-rūpaṃ dīpam ādṛtavanto janā ivety<BR>
arthaḥ | evaṃ stutyādikam api tat-prīṇanatām arhatīty āha prītyeti | pitaram<BR>
arbhakā iveti dṛṣṭāntaḥ | tasya prītāvasādhāraṇa-guṇa-viśeṣam apy āha<BR>
sarva-suhṛdam iti | sarva-suhṛttve liṅgam avitāram iti | tathā ātmārāma-<BR>
pūrṇa-kāmatve'pi tādṛśasya sva-sambandhābhimāni-prīti-mat-putrādiṣu<BR>
prīti-viśeṣodayo yathā dṛśyate teṣu taṃ prītimantam ity arthaḥ | evaṃ<BR>
kalpataru-dṛṣṭānte'pi bhagavato bhakti-viṣayikā kṛpā yathārtham<BR>
evopapadyate ye khalu shaja-tat-prītim evātmani prārthayamānā bhajante<BR>
tebhyas tad-dāna-yāthārthyaasyāvaśyakatvāt | tasmād asty evānanda-<BR>
rūpasyāpi bhaktāv ānandollāsa iti |<BR>
<BR>
|| 1.11 || śrī-sūtaḥ || 143 ||<BR>
<BR>
[144]<BR>
<BR>
evaṃ bhakti-rūpāyās tac-chakter jīve'bhivyaktau bhagavān eva kāraṇam | tad-<BR>
indriyādi-pravṛttaau sa ca eveti | tasmiṃs tayā jīvasyopakārābhāsatvam eva |<BR>
tathāpi bhaktānurajyad ātmatve bhagavataḥ sva-kṛpā-prābalyam eva kāraṇam<BR>
iti vadan pūrvārtham eva sādhayati -<BR>
<BR>
kiṃ varṇaye tava vibho yad-udīrito'suḥ<BR>
saṃspandate tam anu vāṅ-mana-indriyāṇi |<BR>
spandanti vai tanu-bhṛtām aja-śarvayoś ca<BR>
svasyāpy athāpi bhajatām asi bhāva-bandhuḥ || [BhP 12.8.40]<BR>
<BR>
he vibho | tava kim ahaṃ varṇaye | tvat-kṛpālutāyāḥ kiyantam aṃśaṃ<BR>
varṇayeyam ity arthaḥ | yato yena tvayaiva udīritaḥ prerito'suḥ prāṇaḥ<BR>
saṃspandante pravartate, tam asum anu ca vāg-ādayaḥ spandanti tatra hetur<BR>
vai anvaya-vyatirekābhyāṃ śrotrasya śrotram [KenaU 1.2] ity-ādi-śrutibhyaś<BR>
ca tat-prasiddha ity arthaḥ | na kevalaṃ prākṛtānāṃ tanu-bhṛtāṃ kintu aja-<BR>
śarvayoś ca | ataḥ svasya mamāpi tathaiva | evaṃ saty api na kvacid api kasyāpi<BR>
svātantryam | tathāpi dāru-yantravat pravartitair api vāg-ādibhir bhajatāṃ<BR>
puṃsāṃ bhāvena svadattayaiva bhaktyā bandhur asīti |<BR>
<BR>
|| 12.8 || mārkaṇḍeyaḥ śrī-nara-nārāyaṇau || 144 ||<BR>
<BR>
[145]<BR>
<BR>
śrī-bhagavad-anubhava-kartṛtve'nanya-hetutvam āha -<BR>
<BR>
śṛṇvanti gāyanti gṛṇanty abhīkṣṇaśaḥ<BR>
smaranti nandanti tavehitaṃ janāḥ |<BR>
ta eva paśyanty acireṇa tāvakaṃ<BR>
bhava-pravāhoparamaṃ padāmbujam || [BhP 1.8.36]<BR>
<BR>
spaṣṭam || 1.8 || śrī-kuntī śrī-bhagavantam || 145 ||<BR>
<BR>
[146]<BR>
<BR>
śrī-bhagavat-prāpakatvam āha -<BR>
<BR>
bhaktyoddhavānapāyinyā sarva-loka-maheśvaram |<BR>
sarvotpatty-apyayaṃ brahma kāraṇaṃ mopayāti saḥ || [BhP 11.18.45]<BR>
<BR>
(page 65) ṭīkā ca - maheśvaratve hetuḥ sarvotpatty-apyayaṃ sarvasyotpatty-<BR>
apyayau yasmāt tam | ataeva tat-kāraṇaṃ māṃ brahma-svarūpaṃ vaikuṇṭha-<BR>
nivāsinam | yad vā brahmaṇo vedasya kāraṇaṃ mām upayāti sāmīpyena<BR>
prāpnoti ity eṣā | śrī-gītāsu ca puruṣaḥ sa paraḥ pārtha bhaktyā labhyas tv<BR>
ananyayā [Gītā 8.22] iti |<BR>
<BR>
|| 11.18 || śrī-bhagavān || 146 ||<BR>
<BR>
[147]<BR>
<BR>
tathā manaso'py agocara-phala-dāne śrī-dhruva-caritaṃ pramāṇaṃ parama-<BR>
bhakti-saṃvalita-sva-loka-dānāt | tad-vaśīkāritvaṃ tūdāhṛtaṃ na sādhayati<BR>
māṃ yogo [BhP 11.14.20] ity ādi | tathā tat-padyānte bhaktyāham ekayā<BR>
grāhyaḥ śraddhayātmā priyaḥ satām [BhP 11.14.21] iti | <BR>
atraiva vivecanīyam | yadyapy asya vākyasyaikādaśa-caturdaśādhyāya-<BR>
prakaraṇe sādhya-sādhana-bhaktyor aviviktatayaiva mahima-nirūpaṇam iti<BR>
sādhana-paratvaṃ durnirṇeyaṃ, tathāpi phala-bhakti-mahima-dvārāpi<BR>
sādhana-mahima-paratvam eva yatredṛśam api phalaṃ bhavatīti | vadanti<BR>
kṛṣṇa śreyāṃsi [BhP 11.14.1]  ity ādi-praśnam ārabhya<BR>
sādhanasyopakrāntatvāt | yathā yathātmā parimṛjyate'sau mat-puṇya-gāthā-<BR>
śravaṇābhidhānaiḥ | [BhP 11.14.26] ity ādinā tasyaivopasaṃhṛtatvāc ca | <BR>
<BR>
viśeṣas tu tatra bādhyamāno'pi mad-bhakto [BhP 11.14.18] ity ādikaṃ dharmaḥ<BR>
satya-dayopetaḥ [BhP 11.14.22] ity-ādy-anta-tadīyam ukta-prakaraṇaṃ prāya-<BR>
sādhana-mahima-param eva | tatra bādhyamāno'pi iti padyaṃ sādhya-bhaktau<BR>
jātāyāṃ bādhyamānatvāyogāt -<BR>
<BR>
dadhati sakṛn manas tvayi ya ātmani nitya-sukhe<BR>
na punar upāsate puruṣa-sāra-harāvasathān || [BhP 10.87.35] ity ukteḥ |<BR>
<BR>
viṣayāviṣṭa-cittānāṃ viṣṇv-āveśaḥ sudūrataḥ |<BR>
vāruṇī-dig-gataṃ vastu vrajann aindrīṃ kim āpnuyāt ||<BR>
<BR>
iti viṣṇu-purāṇāc ca tan-mahima-paratvena gamyate | atraiva tad vakṣyate -<BR>
<BR>
kathaṃ vinā roma-harṣaṃ dravatā cetasā vinā |<BR>
vinānandāśru-kalayā śudhyed bhaktyā vināśayaḥ || [BhP 11.14.23] ity anena,<BR>
<BR>
mad-bhakti-yukto bhuvanaṃ punāti [BhP 11.14.24] iti kaimutya-vākyena ca<BR>
sādhya-bhakteḥ saṃskāra-hāritvam  | tato viṣayā eva bādhyamānā<BR>
bhavantīti | <BR>
<BR>
atha yathāgniḥ susamṛddhārciḥ [BhP 11.14.19] iti padyaṃ nāmābhāsādeḥ<BR>
sarva-pāpa-kṣaya-kāritva-prasiddhes tat-param | atha na sādhayati māṃ yogaḥ<BR>
ity etat sārdha-padyaṃ yogādīnāṃ sādhana-rūpāṇāṃ pratiyogitvena<BR>
nirdiṣṭatvāt śraddhā-sahāyatvena vidhānāc ca tat-param | sādhyāyāṃ<BR>
śraddhollekhaḥ punar-ukta iti | yadyapi phala-bhakti-dvāraiva tad-<BR>
vaśīkāritvaṃ tasyās tathāpy atra sādhaka-rūpāyā mukhyatvena prātatvāt<BR>
tatraivodāhṛtam | <BR>
<BR>
kiṃ vā - (page 66)<BR>
<BR>
astv evam aṅga bhagavān bhajatāṃ mukundo <BR>
muktiṃ dadāti karhicit sma na bhakti-yogam [BhP 5.6.18] <BR>
<BR>
iti nyāyena nāvaśaḥ san premāṇaṃ dadātīti tasyā eva sākṣāt tad-guṇakatvaṃ<BR>
jñeyam | atha dharmaḥ satya-dayopetaḥ [BhP 11.14.21] iti padyaṃ ca dharmādi-<BR>
sādhana-pratiyogitvena nirdeśāt | sādhya-bhakter evānyatrāpi tat-<BR>
phalatayodāhṛtatvāc ca tat-param | yat tu kathaṃ vinā [BhP 11.14.22] ity ādikaṃ<BR>
tac ca sādhana-bhakti-phalasya śodhakatvātiśaya-pratipādanena tat-param iti |<BR>
tasmāt sādhv eva bādhyamāno'pi [BhP 11.14.17] ity ādi-padyāni tat-prasaṅge<BR>
darśitāni | <BR>
|| 11.14 || śrī-bhagavān || 147 ||<BR>
<BR>
[148]<BR>
<BR>
tathāstu tasyāḥ sākṣād bhakteḥ para-dharmatvādikam | bhagavad-arpaṇa-<BR>
siddha-tad-anugatikasya laukika-karmaṇo'pi para-dharmam udāhariṣyate yo<BR>
yo mayi pare dharmaḥ [BhP 11.29.21] ity ādau | tathā pāpa-ghnatvādikaṃ<BR>
tasyāḥ śravaṇādināpi bhavatīty uktaṃ śruto'nupaṭhito dhyātaḥ [BhP 11.2.3]<BR>
ity ādau | pādme māgha-māhātmye deva-dūta-vākyaṃ ca -<BR>
<BR>
prāhāsmān yamunā-bhrātā sādaraṃ hi punaḥ punaḥ |<BR>
bhavadbhir vaiṣṇavas tyājyo viṣṇuṃ ced bhajate naraḥ ||<BR>
vaiṣṇavo yad-gṛhe bhuṅkte yeṣāṃ vaiṣṇava-saṅgatiḥ |<BR>
te'pi vaḥ parihāryāḥ syus tat-saṅga-hata-kilbiṣāḥ || iti |<BR>
<BR>
bṛhan-nāradīye yajñamāly-upākhyānānte -<BR>
<BR>
hari-bhakti-parāṇāṃ tu saṅgināṃ saṅga-mātrataḥ |<BR>
mucyate sarva-pāpebhyo mahā-pātakavān api || [NārP 1.36.61] iti |<BR>
<BR>
tataḥ sutarām evedam ādideśa -<BR>
<BR>
jihvā na vakti bhagavad-guṇa-nāmadheyaṃ<BR>
cetaś ca na smarati tac-caraṇāravindam |<BR>
kṛṣṇāya no namati yac-chira ekadāpi<BR>
tān ānayadhvam asato'kṛta-viṣṇu-kṛtyān || [BhP 6.3.29]<BR>
<BR>
āstāṃ tāvat tān ānayadhvam ity ādikenaitat pūrva-dvitīya-padyenoktānāṃ<BR>
mukunda-pādāravinda-vimukhānām ānayana-vārtā | tathā te deva-siddhaḥ<BR>
[BhP 6.3.27] ity ādikena tat pūrva-tṛtīya-padyenoktānāṃ deva-siddha-parigīta-<BR>
pavitra-gāthānāṃ sādhūnāṃ samadṛśāṃ bhagavat-parāṇāṃ nikaṭa-gamana-<BR>
niṣedha-vārtāpi | yad yasya jihvāpi śrī-bhagavato guṇaṃ ca nāmadheyaṃ<BR>
caikadā janma-madhye yadā kadācid api na vakti | jihvāyā abhāve cetaś ca<BR>
tac-caraṇāravindam ekadāpi na smarati | cetaso vikṣiptatve śiraś ca kṛṣṇāya<BR>
kṛṣṇaṃ lakṣīkṛtya na namatīti | (page 67)<BR>
<BR>
śaṭhenāpi namaskāraṃ kurvataḥ śārṅgadhanvine |<BR>
śata-janmārjitaṃ pāpaṃ tat-kṣaṇād eva naśyati || <BR>
<BR>
iti skāndokta-mahimānaṃ namaskāraṃ na karoti tān ānayadhvam | tatra hetur<BR>
asataḥ | asattve hetur akṛta-viṣṇu-kṛtyān | yathā skānde revā-khaṇḍe śrī-<BR>
brahmoktau -<BR>
<BR>
sa kartā sarva-dharmāṇāṃ bhakto yas tava keśava |<BR>
sa kartā sarva-pāpānāṃ yo na bhaktas tavācyuta ||<BR>
pāpaṃ bhavati dharmo'pi tavābhaktaiḥ kṛto hare |<BR>
niḥśeṣa-dharma-kartā vāpy abhakto narake hare |<BR>
sadā tiṣṭhati bhaktas te brahmahāpi vimucyate ||<BR>
pādme (?) ca -<BR>
man-nimittaṃ kṛtaṃ pāpam api kṣemāya kalpate |<BR>
mām anādṛtya dharmo'pi pāpaṃ syān mat-prabhāvataḥ ||<BR>
<BR>
yuktaṃ caitat śravaṇaṃ kīrtanaṃ cāsya [BhP 7.11.10] ity ādinā | mukha-<BR>
bāhūru-pādebhyaḥ [BhP 11.5.2] ity ādinā | sarva-vidhi-niṣedhāḥ syuḥ ity<BR>
ādinā ca parama-nityatvādi-pratipādanāt | eṣāṃ kīrtanādīnāṃ trayāṇām api<BR>
sukarāṇām abhāve pareṣāṃ sutarām evābhāvo bhaved iti sāmānyenaiva<BR>
viṣṇu-kṛtya-rahitatvam uktam | jihvādīnāṃ karaṇa-bhūtānām api kartṛtvena<BR>
nirdeśaḥ puruṣānicchayāpi yathā kathañcit kīrtanādikam ādatte |<BR>
caraṇāravindam iti viśeṣāṅga-nirdeśaḥ śrī-yamasya bhakti-khyāpaka eva na<BR>
tu tan-mātra-smaraṇa-niyāmakaḥ | atrābhaktānām ānayanena bhaktānām<BR>
ānayanam eva vidhīyate | ānayanasyotsarga-siddhatvāt vaivasvataṃ<BR>
saṃyamanaṃ prajānām iti śruteḥ |<BR>
<BR>
sakṛn manaḥ kṛṣṇa-padāravindayor<BR>
niveśitaṃ tad-guṇa-rāgi yair iha |<BR>
na te yamaṃ pāśa-bhṛtaś ca tad-bhaṭān<BR>
svapne'pi paśyanti hi cīrṇa-niṣkṛtāḥ || [BhP 6.1.19]<BR>
<BR>
ity atra tad-guṇa-rāgīti viśeṣaṇaṃ tu teṣāṃ tad-dṛṣṭi-patha-gamana-<BR>
sāmarthyasyāpi ghātakaṃ tādṛśa-tat-smaraṇasya prabhāva-viśeṣam eva<BR>
bodhayatīti jñeyam | yathaiva nārasiṃhe -<BR>
<BR>
aham amara-gaṇārcitena dhātrā <BR>
yama iti loka-hitāhite niyuktaḥ |<BR>
hari-guru-vimukhān praśāsmi martyān<BR>
hari-caraṇa-praṇatān namaskaromi || [NṛsiṃhaP 9.2] iti |<BR>
<BR>
tathaivāmṛta-sāroddhāre skānda-vacanam -<BR>
na brahmā na śivāgnīndrā nāhaṃ nānye divaukasaḥ |<BR>
śaktās tu nigrahaṃ kartuṃ vaiṣṇavānāṃ mahātmanām || iti ||<BR>
<BR>
|| 6.3 || śrī-yamas tad-dūtān || 148 ||<BR>
<BR>
[149]<BR>
<BR>
tathā sakṛd-bhajanenaiva sarvam apy āyuḥ saphalam ity udāhṛtam eva śrī-<BR>
śaunaka-vākyena āyur harati vai puṃsām udyann astaṃ ca yann asau [BhP<BR>
2.3.17] ity ādi-granthena | evaṃ bhakty-ābhāsenāpy ajāmilādeḥ pāpaghnatvaṃ<BR>
ca dṛśyate | tathā sarva-karmādi-vidhvaṃsa-pūrvaka-parama-gati-prāptāv api<BR>
svalāyāsenaiva bhakteḥ kāraṇatvaṃ ca śrūyate | laghu-bhāgavate -<BR>
<BR>
vartamānaṃ ca yat pāpaṃ yad bhūtaṃ yad bhaviṣyati |<BR>
tat sarvaṃ nirdayaty āśu govindānala-kīrtanāt || iti |<BR>
<BR>
(page 68)<BR>
<BR>
tathaiva ca tatra yathā kathañcit tad-bhakti-sambandhasya kāraṇatvaṃ dṛśyate |<BR>
brahma-vaivarte -<BR>
<BR>
sa samārādhito devo muktikṛt syād yathā tathā |<BR>
anicchayāpi hṛtabhuk saṃspṛṣṭo dahati dvija || iti |<BR>
<BR>
skānde umā-maheśvara-saṃvāde -<BR>
dīkṣā-mātreṇa kṛṣṇasya narā mokṣaṃ labhanti vai |<BR>
kiṃ punar ye sadā bhaktyā pūjayanty acyutaṃ narāḥ ||<BR>
<BR>
bṛhan-nāradīye-<BR>
akāmād api ye viṣṇoḥ sakṛt pūjāṃ prakurvate |<BR>
na teṣāṃ bhava-bandhas tu kadācid api jāyate || [NārP 36.58]<BR>
<BR>
pādme deva-dyuti-stutau -<BR>
sakṛd uccārayed yas tu nārāyaṇam atandritaḥ |<BR>
śuddhāntaḥkaraṇo bhūtvā nirvāṇam adhigacchati || <BR>
<BR>
tathānyatra -<BR>
samparkād yadi vā mohād yas tu pūjayate harim |<BR>
sarva-pāpa-vinirmuktaḥ prayāti paramaṃ padam ||<BR>
<BR>
itihāsa-samuccaye śrī-nārada-puṇḍarīka-saṃvāde -<BR>
ye nṛśaṃsā durācārāḥ pāpācāra-ratāḥ sadā |<BR>
te'pi yānti paraṃ dhāma nārāyaṇa-padāśrayāḥ ||<BR>
lipyante na ca pāpena vaiṣṇavā vīta-kalmaṣāḥ |<BR>
punanti sakalān lokān sahasrāṃśur ivoditaḥ ||<BR>
janmāntara-sahasreṣu yasya syān matir īdṛśī |<BR>
dāso'haṃ vāsudevasya sarvān lokān samuddharet ||<BR>
sa yāti viṣṇu-sālokyaṃ puruṣo nātra saṃśayaḥ | <BR>
kiṃ punas tad-gata-prāṇāḥ puruṣāḥ saṃyatendriyāḥ ||<BR>
<BR>
ataeva -<BR>
sakṛd eva prapanno yas tavāsmīti ca yācate |<BR>
abhayaṃ sarvadā tasmai dadāmy etad vrataṃ hareḥ ||<BR>
<BR>
iti ca garuḍa-purāṇe | tathā cāha -<BR>
<BR>
āpannaḥ saṃsṛtiṃ ghorāṃ yan-nāma vivaśo gṛṇan |<BR>
tataḥ sadyo vimucyeta yad bibheti svayaṃ bhayam || [BhP 1.1.14] iti |<BR>
<BR>
spaṣṭam || 1.1 || śrī-śaunakaḥ || 149 ||<BR>
<BR>
[150]<BR>
<BR>
tathā -<BR>
<BR>
na hi bhagavann aghaṭitam idaṃ<BR>
tvad-darśanān nṛṇām akhila-pāpa-kṣayaḥ |<BR>
yan-nāma sakṛc chravaṇāt<BR>
pukkaśo'pi vimucyate saṃsārāt || [BhP 6.16.44] <BR>
<BR>
spaṣṭam || 6.16 || citraketuḥ śrī-saṅkarṣaṇam || 150 ||<BR>
<BR>
[151]<BR>
<BR>
ataevoktaṃ śrī-viṣṇu-dharmottare - <BR>
jīvitaṃ viṣṇu-bhaktasya varaṃ pañca dināni vai |<BR>
na tu kalpa-sahasrāṇi bhakti-hīnasya keśave || iti |<BR>
<BR>
atra yat tṛtīye garbha-sthasya jīvasya stutiḥ śrūyate | tasyaiva saṃsāro'pi<BR>
varṇyate | tatrocyate jāty-ekatvenaika-varṇanam iti | vastutas tu kaścid eva jīvo<BR>
bhāgyavān bhagavantaṃ stauti | sa ca (page 69) nistaraty api | na tu sarvasyāpi<BR>
bhagavaj-jñānaṃ bhavati | tathā ca nairuktāḥ paṭhanti navame sarvāṅga-<BR>
sampūrṇo bhavatīti paṭhitvāmṛtaś cāhaṃ punar jāto jātaś cāhaṃ punar<BR>
mṛtaḥ ity ādi-tad-bhāvanā-pāṭhāntaraṃ -<BR>
<BR>
avāṅ-mukhaḥ pīḍyamāno jantubhiś ca samanvitaḥ |<BR>
sāṅkhya-yogaṃ samabhyaset puruṣaṃ vā pañcaviṃśakam ||<BR>
tataś ca daśame māsi prajāyate ity ādi | <BR>
<BR>
atra puruṣaṃ veti vāśabdāt kasyacid eva bhagavaj-jñānam iti gamyate | sarvāv<BR>
apy avasthāsu bhakteḥ samarthatvaṃ ca varṇitam | bhede'py ekavad-varṇanam<BR>
anyatrāpi dṛśyate | tṛtīye yathā pāda-kalpa-sṛṣṭi-kathane'pi śrī-sanakādīnāṃ<BR>
sṛṣṭiḥ kathyata iti | ṭīkāyāṃ ca - brahma-kṛta-sṛṣṭi-mātra-kathana-<BR>
sāmyenaikīkṛtyor iyam iti yojitaṃ śrī-varāhāvatāravac ca | tatra prathama-<BR>
manvantarasyādau pṛthivī-majjane brahma-nāsikāto'vatīrṇaḥ śrī-varāhas<BR>
tām uddharan hiraṇyākṣeṇa saṃgrāmaṃ kṛtavān iti varṇyate | hiraṇyākṣaś<BR>
ca ṣaṣṭha-manvantarāvasāna-jāta-prācetasa-dakṣa-kanyāyā diter jātaḥ |<BR>
tasmāt tathā varṇanaṃ tad-avatāra-mātratva-pṛthivī-majjana-mātratvaikya-<BR>
vivakṣayaiva ghaṭate tadvad atrāpīti |<BR>
<BR>
kaścid evānyo jīvaḥ stauty anyaḥ saṃsaratīty eva mantavyam | atra pūrvavat<BR>
parama-gati-prāptau bhakteḥ paramparākāraṇatvaṃ ca dṛśyate | bṛhan-<BR>
nāradīye dhvajāropaṇa-māhātmye - <BR>
<BR>
yatīnāṃ viṣṇu-bhaktānāṃ paricaryā-parāyaṇāḥ |<BR>
te dūtāḥ sahasā yānti pāpino'pi parāṃ gatim || [NāradaP 1.20.73]<BR>
<BR>
śrī-viṣṇu-dharme -<BR>
kalānāṃ śatam āgāmi samatītaṃ tathā śatam |<BR>
kārayan bhagavad-dhāma nayaty acyuta-lokatām ||<BR>
ye bhaviṣyanti ye'tītā ākalpāt puruṣāḥ kule |<BR>
tāṃs tārayati saṃsthāpya devasya pratimāṃ hareḥ ||<BR>
<BR>
dūtān prati yamājñā ceyam -<BR>
yenārcā bhagavad-bhaktyā vāsudevasya kāritā |<BR>
navāyutaṃ tat-kulajaṃ bhavatāṃ śāsanātigam || iti |<BR>
<BR>
yathāha -<BR>
triḥ-saptabhiḥ pitā pūtaḥ pitṛbhiḥ saha te'nagha |<BR>
yat sādho'sya kule jāto bhavān vai kula-pāvanaḥ || [BhP 7.10.18]<BR>
triḥ-saptabhiḥ prācīna-kalpāgata-tadīya-pūrva-janma-sambandhibhiḥ pitṛbhiḥ<BR>
saha asmin janmani hiraṇyakaśipu-marīci-brahmāṇa eva tat-pitara iti ||<BR>
<BR>
|| 7.10 || śrī-nṛsiṃhaḥ prahlādam || 151 ||<BR>
<BR>
[152]<BR>
<BR>
tathā bhakty-ābhāsasyāpi sarva-pāpa-kṣaya-pūrvaka-śrī-viṣṇu-pada-<BR>
prāpakatvaṃ yathā bṛhan-nāradīye kokila-māninor madironmattayor dhṛta-<BR>
cīra-khaṇḍa-daṇḍayor jīrṇa-bhagavan-mandire nṛtyator dhvajāropaṇa-phala-<BR>
prāptyā tādṛśatvaṃ jātam | tathā vyāghatasya pakṣiṇaḥ kukkura-mukha-<BR>
gatasya tat-palāyana-vṛttyā bhagavan-mandira-parikramaṇa-phala-prāptyā<BR>
tādṛśatva-prāptir iti | kvacit tatra mahā-bhakti-prāptiś ca | yathā bṛhan-<BR>
nāradīya-purāṇa śrī-prahlādasya | tasya prāg-janmani veśyayā saha vivādena<BR>
śrī-nṛsiṃha-caturdaśyāṃ daivād upavāsaḥ sampanno jāgaraṇaṃ ceti | tathā<BR>
cāha -<BR>
<BR>
yasyāvatāra-guṇa-karma-viḍambanāni<BR>
nāmāni ye'su-vigame vivaśā gṛṇanti |<BR>
te'naika-janma-śamalaṃ sahasaiva hitvā<BR>
saṃyānty apāvṛtāmṛtaṃ tam ajaṃ prapadye || [BhP 3.9.15]<BR>
<BR>
(page 70) asuvagame'pīti tadānīntana-nāma-mātratvam aśuddha-varṇatvaṃ<BR>
ca vyañjitam | vivaśā iti tad-icchāṃ vināpi kenacit kāraṇāntareṇāpīty arthaḥ |<BR>
vaśakāntau ity amaraḥ | tādṛśa-śaktitve hetum āhāvatāreti | avatārādi-<BR>
sadṛśāni tat tulya-śaktīnīty arthaḥ | karma-viḍambanāni tad-viṣaya-<BR>
prayuktāni giridharety ādīni tāny api | kim uta sākṣāt tan-nāmāni kṛṣṇa-<BR>
govindety-ādīnīty arthaḥ | <BR>
<BR>
|| 3.9 || brahmā śrī-garbhodaka-śāyinam || 152 ||<BR>
<BR>
[153]<BR>
<BR>
astu tāvat śuddha-bhakty-ābhāsasya vārtā | aparādhatvena dṛśyamāno'py<BR>
asau mahā-prabhāvo dṛśyate | yathā viṣṇu-dharme bhagavan-mantreṇa kṛta-<BR>
nija-rakṣaṃ vipraṃ prati rākṣasa-vākyaṃ -<BR>
<BR>
tvām attum āgataḥ kṣiptau rakṣayā kṛtayā tvayā |<BR>
tat-saṃsparśāc ca me brahman sādhv etan manasi sthitam ||<BR>
kā sā rakṣā na tāṃ vedmi vedmi nāsyāḥ parāyaṇam |<BR>
kintv asyāḥ saṅgamāsādya nirvedaṃ prāpitaḥ param || iti |<BR>
<BR>
yathā vā viṣṇu-dharmādy-udāhṛtāyāḥ śrī-bhagavad-gṛha-dīpa-tailaṃ<BR>
pibantyāḥ kasyāścin mūṣikāyā daivato mukhoddhṛta-vartau dīpe samujjvalite<BR>
sati mukha-dāhena maraṇāt rājītvaṃ prāpya dīpa-dānādi-lakṣaṇa-bhakti-<BR>
niṣṭhā-prāptir ante parama-pada-prāptiś ca | yathā brahmāṇḍa-purāṇe<BR>
janmāṣṭamī-māhātmye kṛta-janmāṣṭamīkāyā dāsyā duḥsaṅgenāpi<BR>
kasyacit tat-phala-prāptiḥ | tathā ca bṛhan-nāradīye tādṛśa-duṣṭakāryārtham<BR>
api bhagavan-mandiraṃ mārjayitvā kaścid uttamāṃ gatim avāpa | na tv<BR>
īdṛśatvaṃ brahma-jñānasyāpi | <BR>
<BR>
yathoktaṃ brahma-vaivarte -<BR>
dṛṣṭaḥ paśyed aharahaḥ saṃśritaḥ pratisaṃśrayet |<BR>
arcitaś cārcayen nityaṃ sa devo dvija-puṅgava || iti |<BR>
<BR>
yathā ca śrī-viṣṇu-dharme śrī-nārada-vākyam -<BR>
tulasī-dala-mātreṇa jalasya culukena ca |<BR>
vikrīṇīte svam ātmānaṃ bhaktebhyo bhakta-vatsalaḥ || iti |<BR>
<BR>
tad īdṛśaṃ māhātmya-vṛndaṃ na praśaṃsā-mātram ajāmilādau<BR>
prasiddhatvāt | darśitāś ca nyāyāḥ śrī-bhagavan-nāma-kaumudy-ādau | <BR>
<BR>
tathaiva nāmny arthavāda-kalpanāyāṃ doṣo'pi śrūyate tathārtha-vādo hari-<BR>
nāmni [HBV 11.284] iti nāmāparādha-gaṇane |<BR>
<BR>
artha-vādaṃ harer nāmni <BR>
sambhāvayati yo naraḥ |<BR>
sa pāpiṣṭho manuṣyāṇāṃ <BR>
niraye patati sphuṭam || iti kātyāyana-saṃhitāyām | (page 71)<BR>
<BR>
man-nāma-kīrtana-phalaṃ vividhaṃ niśamya<BR>
na śraddadhāti manute yad utārtha-vādam |<BR>
yo mānuṣas tam iha duḥkha-caye kṣipāmi<BR>
saṃsāra-ghora-vividhārti-nipīḍitāṅgam || <BR>
<BR>
iti brahma-saṃhitāyāṃ bodhāyanaṃ prati śrī-parameśvaroktau | tato'ntarbhūta-<BR>
nāmānusandhāneṣv anyeṣu tad-bhajaneṣu ca sutarām evārtha-vāde<BR>
doṣo'vagamyate tad evaṃ yathārtha eva tan-māhātmye saty api yatra samprati<BR>
tad-bhajane phalodayo na dṛśyate| kutracic chāstre ca purātanānām apy<BR>
anyathā śrūyate tatra nāmārtha-vāda-kalpanā vaiṣṇavānādarādayo durantā<BR>
aparādhā eva pratibandha-kāraṇaṃ vaktavyam | ataevoktaṃ śrī-śaunakena --<BR>
<BR>
tad aśma-sāraṃ hṛdayaṃ batedaṃ<BR>
yad gṛhyamāṇair hari-nāma-dheyaiḥ |<BR>
na vikriyetātha yadā vikāro<BR>
netre jalaṃ gātra-ruheṣu harṣaḥ || [BhP 2.3.24] iti |<BR>
<BR>
yathā prāyeṇādhunikānām -<BR>
<BR>
brahmaṇyasya vadānyasya tava dāsasya keśava |<BR>
smṛtir nādyāpi vidhvastā bhavat-sandarśanārthinaḥ || [BhP 10.64.25]<BR>
<BR>
tad-ukta-rītyādhyavasita-bhakter api nṛgasya jihvā na vakti [BhP 6.3.29] ity<BR>
ādi-yama-vākya-viruddhaṃ yama-loka-gamanaṃ prāptavato vinā cārthavāda-<BR>
kalpanāmayaṃ bhāvaṃ śruta-śāstrasyāpi tasya satyāṃ tādṛśa-māhātmyāyāṃ<BR>
bhaktau śrīmad-ambarīṣādivat sevāgrahaṃ parityajya dāna-karmāgraho na<BR>
syāt | tādṛśāparādhe bhakti-stambhaś ca śrūyate | yathā pādme<BR>
nāmāparādha-bhañjana-stotre -<BR>
<BR>
nāmaikaṃ yasya vāci smaraṇa-patha-gataṃ śrotra-mūlaṃ gataṃ vā <BR>
śuddhaṃ vāśuddha-varṇaṃ vyavahita-rahitaṃ tārayaty eva satyam |<BR>
tac ced deha-draviṇa-janatā-lobha-pāṣaṇḍa-madhye<BR>
nikṣiptaṃ syān na phala-janakaṃ śīghram evātra vipra || <BR>
<BR>
dehādi-lobhārthaṃ ye pāṣaṇḍā gurv-avajñādi-daśāparādha-yuktās tan-<BR>
madhya ity arthaḥ | skānde prahlāda-saṃhitāyāṃ dvārakā-māhātmye -<BR>
<BR>
pūjito bhagavān viṣṇur janmāntara-śatair api |<BR>
prasīdati na viśvātmā haris tasya pūjāṃ dvādaśa-varṣikīm ||<BR>
dṛṣṭvā bhāgavataṃ vipraṃ namaskāreṇa nārcayet |<BR>
dehinas tasya pāpasya na ca vai kṣamate hariḥ || iti |<BR>
<BR>
evaṃ bahūny evāparādhāntarāṇy api dṛśyate | <BR>
<BR>
evam eva śrī-viṣṇu-purāṇe śata-dhanur nāmno rājño bhagavad-ārādhana-<BR>
tatparasyāpi veda-vaiṣṇava-nindakālpa-sambhāṣayaiva kukkurādi-yoni-<BR>
prāptir uktā | ataḥ śuśrūṣoḥ śraddadhānasya [BhP 1.2.16] ity ādau āvṛttir<BR>
asakṛd-upadeśāt [Vs 4.1.1] ity ādau ca puruṣāṇāṃ prāyaḥ sāparādhatvābhi-<BR>
(page 72) prāyeṇaivāvṛti-vidhānam | sāparādhānām āvṛtty-apekṣā coktā<BR>
pādme nāmāparādha-bhañjana-stotre nāmopalakṣya -<BR>
<BR>
nāmāparādha-yuktānāṃ nāmāny eva haranty agham |<BR>
aviśrānti-prayuktāni tāny evārtha-karāṇi ca || iti |<BR>
<BR>
etad-apekṣayaiva trailokya-sammohana-tantrādāv aṣṭādaśākṣarāder āvṛtti-<BR>
vidhānam | yathā -<BR>
<BR>
idānīṃ śṛṇu devi tvaṃ kevalasya manor vidhim |<BR>
daśa-kṛtvo japen mantram āpat-kalpena mucyate ||<BR>
sahasra-japtena yathā mucyate mahatainasā |<BR>
ayutasya japenaiva mahā-pātaka-nāśanam || ity ādi |<BR>
<BR>
tathā brahma-vaivarte nāmopalakṣya -<BR>
<BR>
hanan brāhmaṇam atyantaṃ kāmato vā surāṃ piban |<BR>
kṛṣṇa kṛṣṇety ahorātraṃ saṅkīrtya śucitām iyāt || ity ādi |<BR>
<BR>
atrāparādhālambanatvenaiva vartamānānāṃ pāpa-vāsanānāṃ<BR>
sahaivāparādhena nāśa iti tātparyam | etādṛśa-pratibandhopekṣayaivoktaṃ<BR>
viṣṇu-dharme -<BR>
<BR>
rāgādi-dūṣitaṃ cittaṃ nāspadaṃ madhusūdane |<BR>
badhnāti na ratiṃ haṃsaḥ kadācit kardamāmbuni ||<BR>
na yogyā keśavaṃ stotuṃ vāg duṣṭā cānṛtādinā |<BR>
tamaso nāśanāyālaṃ nendor lekhā ghanāvṛtā || iti |<BR>
<BR>
siddhānām āvṛttis tu pratipadam eva sukha-viśeṣodayārthā | asiddhānām<BR>
āvṛtti-niyamaḥ phala-paryāpit-paryantaḥ | tad-antarāye'parādhāvasthiti-<BR>
vitarkāt | yataḥ kauṭilyam aśraddhā bhagavan-niṣṭhā-cyāvakas tv<BR>
antarābhiniveśo bhakti-śaithilyaṃ sva-bhakty-ādi-kṛta-mānitvam ity evam<BR>
ādīni mahat-saṅgādi-lakṣāṇa-bhaktyāpi nivartayituṃ duṣkarāṇi  cet tarhi<BR>
tasyāparādhasyaiva kāryāṇi | tāny eva ca prācīnasya tasya liṅgāni | ataeva<BR>
kuṭilātmanām uttamam api nānopacārādikaṃ nāṅgīkaroti bhagavān yathā<BR>
dūtya-gato duryodhanasya | ādhunikānāṃ ca śruta-śāstrāṇām aparādha-<BR>
doṣena bhagavati śrī-gurau tad-bhaktādiṣu cāntarānādarādāv api sati bahis<BR>
tad-arcanādy-ārambhaḥ kauṭilyam | ataevākuṭila-mūḍhānāṃ<BR>
bhajanābhāsādināpi kṛtārthatvam uktam | kuṭilānāṃ tu bhakty-anuvṛttir api<BR>
na sambhavatīti | skānde śrī-parāśara-vākye dṛśyate -<BR>
<BR>
apuṇyavatāṃ loke mūḍhānāṃ kuṭilātmanām |<BR>
bhaktir bhavati govinde kīrtanaṃ smaraṇaṃ tathā || iti |<BR>
<BR>
tad apekṣayaivoktaṃ viṣṇu-dharme -<BR>
satyaṃ śatena vighnānāṃ sahasreṇa tathā tapaḥ |<BR>
vighnāyutena govinde nṝṇāṃ bhaktir nivāryate || iti |<BR>
<BR>
ataevāha -<BR>
taṃ sukhārādhyam ṛjubhir ananya-śaraṇair nṛbhiḥ |<BR>
kṛtajñaḥ ko na seveta durārādhyam asādhubhiḥ || [BhP 3.19.36]<BR>
(page 73)<BR>
spaṣṭam || 3.11 | śrī-sūtaḥ || 153 ||<BR>
<BR>
[154]<BR>
<BR>
yathaiva bhagavad-bhaktā apy akuṭilātmano'jñānanugṛhṇanti na tu<BR>
kuṭilātmano vijñān iti dṛśyate | yathā -<BR>
<BR>
dūre hari-kathāḥ kecid dūre cācyuta-kīrtanāḥ<BR>
striyaḥ śūdrādayaś caiva te'nukampyā bhavādṛśām |<BR>
vipro rājanya-vaiśyau vā hareḥ prāptāḥ padāntikam<BR>
śrautena janmanāthāpi muhyanty āmnāya-vādinaḥ || [BhP 11.5.5]<BR>
<BR>
ṭīkā ca - tatra ye'jñās te bhavad-vidhānām anugrāhyā ity āha dūra iti |<BR>
jñāna-bala-durvidagdhās tv acikitsyatvād upekṣyā ity āśayetnāha vipra iti |<BR>
ity eṣā |<BR>
|| 11.5 || camaso nimim || 154 ||<BR>
<BR>
[155]<BR>
<BR>
athāśraddhā dṛṣṭe śrute'pi tan-mahimādau viparīta-bhāvanādinā<BR>
viśvāsābhāvaḥ | yathā duryodhanasyaiva viśvarūpa-darśanādāv api | ataeva<BR>
yathā -- āpannaḥ saṃsṛtiṃ ghorāṃ yan-nāma vivaśo gṛṇan [BhP 1.1.14] ityādi<BR>
śaunakasya, dantā gajānāṃ kuliśāgra-niṣṭhurāḥ [ViP 1.17.44] iti śrī-<BR>
prahlādasyānubhava-siddhaṃ na tathā sarveṣām | īdṛśam ānuṣaṅgikaṃ<BR>
phalaṃ tu śuddha-bhaktair bhagavan-mahima-khyāpanecchā yadi syāt<BR>
tadaiveṣyate na tu sva-rakṣaṇāya sva-mahima-darśanāya vā | yathaivoktaṃ --<BR>
<BR>
dantā gajānāṃ kuliśāgra-niṣṭhurāḥ<BR>
śīrṇā yad ete na balaṃ mamaitat |<BR>
mahā-vipat-pāta-vināśano'yaṃ<BR>
janārdanānusmaraṇānubhāvaḥ || [ViP 1.17.44]<BR>
<BR>
śrī-parīkṣit-prabhṛtibhis tu tad api neṣṭaṃ, yathā -<BR>
<BR>
dvijopasṛṣṭaḥ kuhakas takṣako vā<BR>
daśatv alaṃ gāyata viṣṇu-gāthāḥ || [BhP 1.19.15]<BR>
<BR>
|| spaṣṭam | 1.19 || rājā || 155 ||<BR>
<BR>
[156]<BR>
<BR>
ataevādhunikeṣu mahānubhāva-lakṣaṇavatsu tad-adarśane'pi nāviśvāsaḥ<BR>
kartavyaḥ | kutracid bhagavad-upāsanā-viśeṣeṇaiva tādṛśam ānuṣaṅgikaṃ<BR>
phalam udayate | yathā -<BR>
<BR>
yadaika-pādena sa pārthivārbhakas<BR>
tasthau tad-aṅguṣṭha-nipīḍitā mahī |<BR>
nanāma tatrārdham ibhendra-dhiṣṭhitā<BR>
tarīva savyetarataḥ pade pade || [BhP 4.8.79]<BR>
<BR>
atra sarvātmakatayaiva viṣṇu-samāvdhinā tādṛk phalam uditam | etādṛśy<BR>
upāsanā cāsya bhāvi-jyotir-maṇḍalātmaka-viśva-cālana-padopayogitayoditeti<BR>
jñeyam ||<BR>
<BR>
||| 4.9 || śrī-maitreyaḥ || 156 ||<BR>
<BR>
[157]<BR>
<BR>
atha bhagavan-niṣṭhā-cyāvaka-vastv-antarābhiniveśo yathā -<BR>
<BR>
evam aghaṭamāna-manorathākula-hṛdayo mṛga-dārakābhāsena svārabdha-<BR>
karmaṇā yogārambhaṇato vibhraṃśitaḥ sa yoga-tāpaso bhagavad-ārādhana-<BR>
lakṣaṇāc ca | [BhP 5.8.26] iti | (page 74)<BR>
<BR>
sa śrī-bharataḥ | atraivaṃ cintyaṃ bhagavad-bhakty-antarāyakaṃ sāmānyam<BR>
ārabdha-karma na bhavitum arhati durbalatvāt | tataḥ<BR>
^rācīnāparādhātmakam eva tal labhyata indradyumnādīnām iveti ||<BR>
<BR>
|| 5.8 || śrī-śukaḥ || 157 ||<BR>
<BR>
[158]<BR>
<BR>
kecit tu sādhāraṇasyaiva prārabdhasya tādṛśeṣu bhakteṣu prābalyaṃ tad-<BR>
utkaṇṭhā-vardhanārthaṃ svayaṃ bhagavataiva kriyata iti manyante | sā ca<BR>
varṇitā mṛga-dehaṃ prāptasya tasya | tathaiva śrī-nāradasya pūrva-janmani<BR>
jāta-rater api kaṣāya-rakṣaṇam āha -<BR>
<BR>
hantāsmin janmani bhavān mā māṃ draṣṭum ihārhati |<BR>
avipakva-kaṣāyāṇāṃ durdarśo'haṃ kuyoginām || [BhP 1.6.22]<BR>
spaṣṭam || 1.6 || śrī-bhagavān || 158 ||<BR>
<BR>
[160]<BR>
<BR>
tad evam aparādha-hetuka-tad-abhiniveśodāharaṇaṃ gajendrādīnāṃ<BR>
viṣayāvasthāyāṃ kāryam | atha bhakti-śaithilyaṃ yenādhyātmikādi-sukha-<BR>
duḥkha-niṣṭhaivollasati | bhakti-tat-parāṇāṃ tu tatrānādaro bhavati | yathā<BR>
sahasra-nāma-stotre -<BR>
<BR>
na vāsudeva-bhaktānām aśubhaṃ vidyate kvacit |<BR>
janma-mṛtyu-jarā-vyādhi-bhayaṃ cāpy upajāyate || iti |<BR>
<BR>
yā tu sat-sādhakasya manuṣya-deha-rirakṣiṣā jāyate sāpy upāsanā-vṛddhi-<BR>
lobhena na tu deha-mātra-rirakṣiṣayeti | na tayā ca bhakti-tātparya-hāniḥ |<BR>
tad evaṃ viveka-sāmarthya-yuktasyāpi bhakti-tātparya-vyatireka-gamyaṃ tac-<BR>
chaithilyaṃ madhye  madhye rucyamānayā bhaktyā yad dūrīkriyate tad-<BR>
aparādhālambaname eveti gamyate | ataevāparādhānumānāpravṛtter mūḍhe<BR>
cāsamarthe cālpena siddhiḥ samartheva | tatra dīna-dayāloḥ śrī-bhagavataḥ<BR>
kṛpā cādhikā pravartate |<BR>
<BR>
kiṃ ca viveka-sāmarthya-yukte smapraty api yo'parādhāpāto bhavati so'tyanta-<BR>
daurātmyād eva tad-viparīte tu nātidaurātmyād iti viduṣaḥ samarthasya<BR>
śatadhanupo'ntarāyo'nanta-ravi-hita-bhagavad-upāsanasyāpi yukta eva |<BR>
mūḍhānāṃ tu mūṣikādīnām aparādhe'pi siddhis tathaiva yuktā |<BR>
daurātmyābhāvena bhajana-svarūpa-prabhāvasyāparādham atikramyodayāt |<BR>
<BR>
atha bhaktyādi-kṛtābhimānatvaṃ cāparādha-kṛtam eva vaiṣṇavāvamānādi-<BR>
laksaṇāparādhāntara-janakatvāt | yathā dakṣasya prāktana-śrī-<BR>
śivāparādhena prācetasatvāvasthāyāṃ śrī-nāradāparādha-janmāpi dṛśyate |<BR>
tad evaṃ yaḥ sakṛd bhajanādinaiva phalodaya uktas tad yathāvad eva, yadi<BR>
prācīno'rvācīno vāparādho na syāt | maraṇe tu sarvathā sakṛd eva yathā<BR>
kathañcid api bhajanam apekṣate, tatra hi tasyaiva sakṛd api bhagavan-nāma-<BR>
grahaṇādikaṃ jāyate, yasya pūrvatra vātra vā janmani siddhena bhagavad-<BR>
ārādhanādinā tadānīṃ svīya-prabhāvaṃ prakaṭayatānantaram eva bhagavat-<BR>
sākṣātkāro gamyate |<BR>
<BR>
yaṃ yaṃ vāpi smaran bhāvaṃ <BR>
tyajanty ante kalevaram |<BR>
taṃ tam evaiti kaunteya <BR>
sadā tad-bhāva-bhāvitaḥ || [Gītā 8.6] (page 75) iti śrī-gītopaniṣadbhyaḥ |<BR>
<BR>
tato'parādhābhāvā tat-kṣayārthaṃ na tatrāvṛtty-apekṣayā | yathājāmilasya<BR>
na tathā kṛta-tan-nāma-śravaṇādīnām api yama-dūtānām | yathāha --<BR>
<BR>
athāpi me durbhagasya vibudhottama-darśane |<BR>
bhavitavyaṃ maṅgalena yenātmā me prasīdati || [BhP 6.2.32] <BR>
<BR>
pūrveṇa maṅgalena mahatā puṇyeneti ṭīkā ca | <BR>
<BR>
[160]<BR>
<BR>
vyatirekeṇāha --<BR>
<BR>
anyathā mriyamāṇasya nāśucer vṛṣalī-pateḥ |<BR>
vaikuṇṭha-nāma-grahaṇaṃ jihvā vaktum ihārhati || [BhP 6.2.33]<BR>
<BR>
spaṣṭam || 6.2 || śrīmān ajāmilaḥ || 159-160 ||<BR>
<BR>
[161]<BR>
<BR>
yat tu śrī-bharatasya mṛga-śarīraṃ tyajato nāmāni gṛhītvāpi śarīrāntara-<BR>
prāptis tatrāpi sākṣād-bhāva-prāptir eva tādṛśānāṃ hṛdi sadāvirbhāvāt |<BR>
evam ajāmilasya pūrva-śarīra-sthitāv api jñeyam | tato maraṇa-samaye sakṛd-<BR>
bhajanasyānantaram eva kṛtārthatva-prāpaṇe vyabhicāro na syāt | ataevāha -<BR>
<BR>
<BR>
etāvān sāṅkhya-yogābhyāṃ sva-dharma-pariniṣṭhayā |<BR>
bhagavaty acalo bhāvo yad bhāgavata-saṅgataḥ || [BhP 2.3.11]<BR>
<BR>
ṭīkā ca - etāvān eva janmano lābhaḥ phalam | tam āha nārāyaṇa-smṛtir iti |<BR>
sāṅkhyādibhiḥ sādhya iti teṣāṃ svātantryeṇa lābhatvaṃ vārayati | ante ca<BR>
smṛtiḥ paro lābho na tan-mahimā vaktuṃ śakyate ity eṣā |<BR>
<BR>
nāma-kaumudī-kāraiś cāntima-pratyayo'bhyarhita ity uktam ||<BR>
<BR>
|| 2.1 || śrī-śukaḥ || 161 ||<BR>
[162]<BR>
<BR>
ataevājāmilasyānyadāpi putropacāritaṃ nārāyaṇa-nāma gṛhṇataḥ -<BR>
<BR>
prayāṇe cāprayāṇe ca yan nāma smaratāṃ nṝṇām |<BR>
sadyo naśyati pāpaugho namas tasmai cid-ātmane ||<BR>
<BR>
iti pādma-deva-dyuti-stotrānusāreṇa jarā-maraṇa-daśāyām api sakala-<BR>
kaśmala-nirasanāni tava guṇa-kṛta-nāma-dheyāni [BhP 5.3.14] iti pañcamokta-<BR>
sthitāpi-śabdena ca prathama-nāma-grahaṇād eva kṣīṇa-sarva-pāpasyāpi<BR>
maraṇe yan-nāma-grahaṇaṃ tat-praśaṃsaiva śrūyate | tatrāpy āvṛttyā -<BR>
<BR>
athainaṃ māpanayata kṛtāśeṣāgha-niṣkṛtam |<BR>
yad asau bhagavan-nāma mriyamāṇaḥ samagrahīt || [BhP 6.2.13]<BR>
<BR>
ity ādi | aśeṣa-śabdo'tra vāsanā-paryantaḥ | agha-śabdaś cāparādha-paryanta<BR>
iti | atra maraṇe sarveṣāṃ dainyādayo'pi śrī-bhagavat-kṛpātiśaya-dvāram iti<BR>
draṣṭavyam | <BR>
<BR>
|| 6.1 || śrī-viṣṇu-dūtāḥ yama-dūtān || 162 ||<BR>
<BR>
[163]<BR>
<BR>
tad evam adhikāri-viśeṣaṃ prāpyaiva tat-tat-phalodayo draṣṭavyaḥ | yathaiva<BR>
pūrvam udāhṛtam | yathā ca jāta-ruciṃ prāpya -- (page 76)<BR>
<BR>
tava vikrīḍitaṃ kṛṣṇa nṛṇāṃ parama-maṅgalam |<BR>
karṇa-pīyūṣam āsādya tyajanty anya-spṛhāṃ janāḥ || [BhP 11.6.44]<BR>
<BR>
ataevoktam -<BR>
na krodho na ca mātsaryaṃ na lobho na śubhā matiḥ |<BR>
bhavanti kṛta-puṇyānāṃ bhaktānāṃ puruṣottama || iti ||<BR>
<BR>
|| 11.6 || śrīmad-uddhavaḥ || 163 ||<BR>
<BR>
[164]<BR>
<BR>
jāta-premāṇaṃ prāpya -<BR>
<BR>
naiṣātiduḥsahā kṣun māṃ tyaktodam api bādhate |<BR>
pibantaṃ tvan-mukhāmbhoja- cyutaṃ hari-kathāmṛtam || [BhP 10.1.13]<BR>
<BR>
spaṣṭam || 10.1 || śrī-rājā || 164 ||<BR>
<BR>
[165]<BR>
<BR>
vyākhyāte yathā kathañcid bhajana-samyag-bhajanāvṛttī | tad evaṃ bhagavad-<BR>
arpita-dharmādi-sādhyatvāt tāṃ vinānyeṣām akiñcitkaratvāt tasyāḥ svata eva<BR>
samarthatvāt sva-leśena svābhāsādināpi paramārtha-paryanta-prāpakatvāt<BR>
sarveṣāṃ varṇānāṃ nityatvāt sākṣād bhakti-rūpaṃ tat-sāmmukhyam<BR>
evātrābhidheyaṃ vastv iti sthitam | iyam eva kevalatvād ananyatākhyā |<BR>
<BR>
ananyāś cintayanto māṃ ye janāḥ paryupāsate |<BR>
teṣāṃ nityābhiyuktānāṃ yogakṣemaṃ vahāmy aham ||<BR>
ye'py anyadevatābhaktā yajante śraddhayānvitāḥ |<BR>
te'pi mām eva kaunteya yajanty avidhipūrvakam || [Gītā 9.22-23]<BR>
<BR>
iti vākya-dvaye'nvaya-vyatirekoktyā | ananyatvaṃ nāma hy anyopāsanā-<BR>
rāhityena tad-bhajanam ucyate | ittham evāṅgīkṛtam -- api cet sudurācāro<BR>
bhajate mām ananyabhāk [Gītā 9.30] ity ādau | tasyāś ca mahā-durbodhatvaṃ<BR>
mahā-durlabhatvaṃ coktam -- dharmaṃ tu sākṣād bhagavat-praṇītaṃ na vai<BR>
vidur ṛṣayo nāpi devāḥ [BhP 6.3.19] ity ādau, ye'bhyarthitām api ca no nṛ-<BR>
gatiṃ prapannā [BhP 3.15.24] ity ādau ca | <BR>
<BR>
tad evaṃ tasyāḥ śravaṇādi-rūpāyāḥ sākṣād-bhakteḥ sarva-vighna-nivāraṇa-<BR>
pūrvaka-sākṣād-bhagavat-prema-phaladatve sthite parama-durlabhatve ca saty<BR>
anya-kāmanayā ca nābhidheyatvam | tathā caturthe -- <BR>
<BR>
taṃ durārādhyam ārādhya satām api durāpayā |<BR>
ekānta-bhaktyā ko vāñchet pāda-mūlaṃ vinā bahiḥ || [BhP 4.24.55] iti | <BR>
<BR>
tan-mātrakām anāyāṃ ca bhakter evākiñcanatvam akāmatvaṃ ca<BR>
saṃjñāpitam |<BR>
<BR>
matto'py anantāt parataḥ parasmāt<BR>
svargāpavargādhipater na kiñcit |<BR>
yeṣāṃ kim u syād itareṇa teṣām<BR>
akiñcanānāṃ mayi bhakti-bhājām || [BhP 5.5.25]<BR>
<BR>
iti śrī-ṛṣabhadeva-vākyāt | akāmaḥ sarva-kāmo vā ity ādeś ca | tathā iyam<BR>
evaikāntitety ucyate - <BR>
<BR>
ekāntino yasya na kañcanārthaṃ<BR>
vāñchanti ye vai bhagavat-prapannāḥ [BhP 8.3.20] iti gajendra-vākyam |<BR>
<BR>
(page 77)<BR>
evaṃ pralobhyamāno'pi <BR>
varair loka-pralobhanaiḥ |<BR>
ekāntitvād bhagavati <BR>
naicchat tān asurottamaḥ || [BhP 7.9.55] iti nārada-vākyāc ca |<BR>
<BR>
ataevoktaṃ gāruḍe -<BR>
ekāntena sadā viṣṇau yasmād eva parāyaṇāḥ |<BR>
tasmād ekāntinaḥ proktās tad-bhāgavata-cetasaḥ || [GarP 1.231.14] iti |<BR>
<BR>
eṣaivopadiṣṭā śrī-gītopaniṣatsu -<BR>
bhaktyā tv ananyayā śakya aham evaṃvidho'rjuna |<BR>
jñātuṃ draṣṭuṃ ca tattvena praveṣṭuṃ ca parantapa ||<BR>
mat-karma-kṛn mat-paramo mad-bhaktaḥ saṅga-varjitaḥ |<BR>
nirvairaḥ sarva-bhūteṣu yaḥ sa mām eti pāṇḍava || [Gītā 11.54-55]<BR>
<BR>
mat-karma śravaṇa-kīrtanādi | aham eva paramaḥ sādhanatvena sādhyatvena<BR>
ca yasya | ataeva sādhana-sādhyāntara-saṅga-vivarjita iti vyākhyeyam | imām<BR>
eva bhaktim āha -<BR>
<BR>
tasmād arthāś ca kāmāś ca dharmāś ca yad-apāśrayāḥ |<BR>
bhajatānīhayātmānam anīhaṃ harim īśvaram || [BhP 7.7.48]<BR>
<BR>
yad-apāśrayā yad-adhīnāḥ | taṃ harim ity anvayaḥ | anīhayā kāmanā-<BR>
tyāgena | anīhaṃ tathaiva kāmanā-śūnyam | icchākāṅkṣā-spṛhehātṛṅ ity<BR>
amaraḥ | <BR>
<BR>
|| 7.7 || śrī-prahlādo'sura-bālakān || 165 ||<BR>
<BR>
[166]<BR>
<BR>
tathaivobhayoḥ kāmanā-śūnyatvaṃ svayam evāha -<BR>
<BR>
āśāsāno na vai bhṛtyaḥ svāminy āśiṣa ātmanaḥ |<BR>
na svāmī bhṛtyataḥ svāmyam icchan yo rāti cāśiṣaḥ ||<BR>
ahaṃ tv akāmas tvad-bhaktas tvaṃ ca svāmy anapāśrayaḥ |<BR>
nānyathehāvayor artho rāja-sevakayor iva || [BhP 7.10.5]<BR>
<BR>
spaṣṭam || 7.10 || śrī-prahlādaḥ śrī-nṛsiṃhadevam || 166 ||<BR>
<BR>
[167]<BR>
<BR>
evam evāha -<BR>
<BR>
naivātmanaḥ prabhur ayaṃ nija-lābha-pūrṇo<BR>
mānaṃ janād aviduṣaḥ karuṇo vṛṇīte |<BR>
yad yaj jano bhagavate vidadhīta mānaṃ<BR>
tac cātmane prati-mukhasya yathā mukha-śrīḥ || [BhP 7.9.11]<BR>
<BR>
ayaṃ prabhur ātmano mānaṃ janān nija-bhaktān na vṛṇīte necchati | tatra<BR>
hetur nijasya bhaktasyaiva lābhena pūrṇaḥ parama-santuṣṭaḥ | hetv-antaraṃ<BR>
karuṇaḥ pūjārthaṃ tat-prayāsādāv asahiṣṇuḥ | kathambhūtāj janād<BR>
aviduṣaḥ | pitur agre bālakavat tasyāgre na kiñcid api jānataḥ | eṣā svasya<BR>
janaika-vargatvena dainyoktiḥ yad vā tad-āveśenānyat kiñcid api na jānata ity<BR>
arthaḥ | ubhayatra pakṣe'pi tac ca tasya kāruṇya-hetur iti bhāvaḥ | tarhi kiṃ<BR>
janas tasya pūjāṃ na kuruta ity āśaṅkyāha yad iti | sa ca (page 78) jano yaṃ<BR>
yaṃ mānaṃ bhagavate vidadhīta sampādayati sa sarvo'py ātmārtham eva | tat-<BR>
sambhāvanā-mātreṇaiva sva-sammānanābhimananāt sukhaṃ manyamānas<BR>
tan-mānaṃ karoty evety arthaḥ | tat-sammāna-mātreṇa sva-sammānaś ca |<BR>
tad-eka-jīvanasya taj-janasya yukta eveti dṛṣṭāntam āha - yathā mukhe yā<BR>
śobhā kriyate tan-mātram eva pratimukhasya śobhaiva bhavati nānyad iti ||<BR>
<BR>
|| 7.9 || śrī-prahlādaḥ śrī-nṛsiṃham || 167 ||<BR>
<BR>
[168]<BR>
<BR>
ataevāha -<BR>
<BR>
nālaṃ dvijatvaṃ devatvam ṛṣitvaṃ vāsurātmajāḥ |<BR>
prīṇanāya mukundasya na vṛttaṃ na bahu-jñatā ||<BR>
na dānaṃ na tapo nejyā na śaucaṃ na vratāni ca |<BR>
prīyate'malayā bhaktyā harir anyad viḍambanam || [BhP 7.7.51-52]<BR>
<BR>
amalayā niṣkāmayā viḍambanaṃ naṭana-mātram | ataḥ sakāma-bhaktasyāpi<BR>
bhakter naṭana-mātratvāt | yathā pareṣām api naṭānāṃ kvacit tad-<BR>
anukaraṇaṃ tathaiveti | tatra sakāmatvam aihikaṃ pāralaukikaṃ ceti dvividhaṃ<BR>
tat sarvam eva niṣidhyate | śrī-nāgapatnī-vacanādau na pārameṣṭhyaṃ na<BR>
mahendra-dhiṣṇyam ity ādinā | tasmād vaivasvata-manu-putrasya pṛṣadhrasya<BR>
tu mumukṣor api ekāntitva-vyapadeśo gauṇa eva boddhavyaḥ | <BR>
<BR>
mā māṃ pralobhayotpattyā saktaṃkāmeṣu tair varaiḥ |<BR>
tat-saṅga-bhīto nirviṇṇo mumukṣus tvām upāśritaḥ || [BhP 7.10.2]<BR>
<BR>
ity atra śrī-prahlāda-vākye mumukṣā tu kāma-tyāgecchaiva |<BR>
<BR>
yadi dāsyasi me kāmān varāṃs tvaṃ varadarṣabha |<BR>
kāmānāṃ hṛdy asaṃrohaṃ bhavatas tu vṛṇe varam || [BhP 7.10.7] iti<BR>
vakṣamāṇāt |<BR>
<BR>
bhakti-yogasya tat sarvam antarāyatayārbhakaḥ [BhP 7.10.1] iti śrī-nāradena<BR>
prāg uktatvāc ca | evaṃ śrīmad-ambarīṣasya yajña-vidhānam api loka-<BR>
saṅgrahārthakam eva jñeyam | tam uddiśyāpy ekānta-bhakti-bhāvenety<BR>
uktam asti | tatra caihikaṃ niṣkāmatvaṃ bhaktyā jīvikāpy upārjanaṃ yat tad<BR>
abhāva-mayam api boddhavyam | viṣṇuṃ yo nopajīvati it gāruḍe śuddha-<BR>
bhakta-lakṣaṇam | <BR>
<BR>
mauna-vrata-śruta-tapo-'dhyayana-sva-dharma-<BR>
vyākhyā-raho-japa-samādhaya āpavargyāḥ |<BR>
prāyaḥ paraṃ puruṣa te tv ajitendriyāṇāṃ<BR>
vārtā bhavanty uta na vātra tu dāmbhikānām || [BhP 7.9.46]<BR>
<BR>
iti śrī-prahlāda-vākyavat | maunādaya evājitendriyāṇāṃ vārtā jīvanopāyā<BR>
bhavanti | dāmbhikānāṃ tu vārtā api bhavanti na vā dambhasyāniyata-<BR>
phalatvād ity arthaḥ | ataevoktaṃ -<BR>
<BR>
ārādhanaṃ bhagavata īhamānā nirāśiṣaḥ |<BR>
ye tu necchanty api paraṃ te svārtha-kuśalāḥ smṛtāḥ || [BhP 6.18.74] iti |<BR>
(page 79) <BR>
paraṃ mokṣam apīti ṭīkā ca | tasmāt sādhūktaṃ nālaṃ dvijatvam ity ādi | <BR>
<BR>
|| 7.7 || śrī-prahlādo'sura-bālakān || 168 ||<BR>
<BR>
[169]<BR>
<BR>
tato'syā eva bhakteḥ sarva-śāstra-sāratvam āha -<BR>
<BR>
śravaṇaṃ kīrtanaṃ viṣṇoḥ smaraṇaṃ pāda-sevanam |<BR>
arcanaṃ vandanaṃ dāsyaṃ sakhyam ātma-nivedanam ||<BR>
iti puṃsārpitā viṣṇau bhaktiś cen nava-lakṣaṇā |<BR>
kriyeta bhagavaty addhā tan manye'dhītam uttamam || [BhP 7.5.23-24]<BR>
<BR>
śravaṇa-kīrtane tadīya-nāmādīnāṃ smaraṇaṃ ca | pāda-sevanaṃ paricaryā |<BR>
arcanaṃ vidhy-ukta-pūjā | vandanaṃ namaskāraḥ | dāsyaṃ tad-dāso'smīty<BR>
abhimānam | sakhyaṃ bandhu-bhāvena tadīya-hitāśaṃsanam | ātma-<BR>
nivedanaṃ gavāśvādi-sthānīyasya sva-dehādi-saṅghātasya tad-eka-<BR>
bhajanārthaṃ vikraya-sthānīyaṃ tasminn arpaṇaṃ, yatra tad-bharaṇa-pālana-<BR>
cintāpi svayaṃ na kriyate | udāhṛtāni caitāni prācīnaiḥ | <BR>
<BR>
śrī-viṣṇoḥ śravaṇe parīkṣid abhavad vaiyāsakiḥ kīrtane<BR>
prahlādaḥ smaraṇe tad-aṅghri-bhajane lakṣmīḥ pṛthuḥ pūjane |<BR>
akrūras tv abhivandane kapi-patir dāsye'tha sakhye'rjunaḥ<BR>
sarvasvātma-nivedane balir abhūt kṛṣṇāptir eṣāṃ parā || [Padyāvalī 53]<BR>
<BR>
iti nava-lakṣaṇāni yasyāḥ sā bhagavati tad-viṣayikā | addhā sākṣād-rūpāṃ<BR>
na tu karmādy-arpaṇa-rūpā pāramparikī bhaktir iyam | tatrāpi śrī-viṣṇāv<BR>
evārpitā tad-artham evedam iti bhāvitā | na tu dharmārthādiṣv arpitā |<BR>
evambhūtā cet kriyate tadā tena kartrā yad adhītaṃ tad uttamaṃ manya ity<BR>
artham | tathā ca śrī-gopāla-tāpanī-śrutiḥ - <BR>
<BR>
bhaktir asya bhajanam | tad ihāmutropādhi-nairāsyenaivāmuṣmin manaḥ-<BR>
kalpanam | etad eva ca naiṣkarmyam || [GTU 1.14]<BR>
<BR>
ataeva nava-lakṣaṇeti samuccayo nāvaśyakaḥ | ekenaivāṅgena<BR>
sādhyāvyabhicāra-śravaṇāt | kvacid anyāṅga-miśraṇaṃ tu tathāpi bhinna-<BR>
śraddhā-rucitvāt | tato nava-lakṣaṇa-śabdena bhakti-sāmānyoktyā tan-<BR>
mātrānuṣṭhānaṃ vidhīyata iti jñeyam | tato nava-lakṣaṇatvaṃ cāsyā anyeṣām<BR>
apy aṅgānāṃ tad-antarbhāvād uktam ||<BR>
<BR>
|| 7.5 || śrī-prahlādaḥ sva-pitaram || 169 ||<BR>
<BR>
 [170]<BR>
<BR>
athāsyā akiñcanākhyāyā bhakteḥ sarvordhva-bhūmikāvasthitiḥ | adhikāri-<BR>
viśeṣa-niṣṭhatvaṃ ca darśayituṃ prakriyāntaram | tatra para-tattvasya<BR>
vaimukhyasya parihārāya yathā-kathañcit sāmmukhya-mātraṃ kartavyatvena<BR>
labhyate | tac ca tridhā - nirviśeṣa-rūpasya tadīya-brahmākhyāvirbhāvasya<BR>
jñāna-rūpam | sa-viśeṣa-rūpasya ca tadīya-bhagavad-ākhyāvirbhāvasya<BR>
bhakti-rūpam iti dvayam | tṛtīyaṃ ca tasya dvayasyaiva dvāraṃ karmārpaṇa-<BR>
rūpam iti | tad etat trayaṃ puruṣa-yogyatā bhedena vyavasthāpayituṃ loke<BR>
jñāna-karma-bhaktīnām evopāyatvaṃ nānyeṣām ity anuvadati -- (page 80)<BR>
<BR>
yogās trayo mayā proktā nṝṇāṃ śreyo-vidhitsayā |<BR>
jñānaṃ karma ca bhaktiś ca nopāyo'nyo'sti kutracit || [BhP 11.20.6]<BR>
<BR>
yogāḥ upāyāḥ | mayā śāstra-yoninā śreyāṃsi mukti-tri-varga-premāṇi | anena<BR>
bhakteḥ karmatvaṃ ca vyāvṛttam | <BR>
<BR>
[171]<BR>
<BR>
teṣvadhikāri-hetūn āha dvābhyām -<BR>
<BR>
nirviṇṇānāṃ jñāna-yogo nyāsinām iha karmasu |<BR>
teṣv anirviṇṇa-cittānāṃ karma-yogas tu kāminām ||<BR>
yadṛcchayā mat-kathādau jāta-śraddhas tu yaḥ pumān |<BR>
na nirviṇṇo nāti-sakto bhakti-yogo'sya siddhi-daḥ || [BhP 11.20.7-8]<BR>
<BR>
iha eṣāṃ madhye nirviṇṇām aihika-pāralaukika-viṣaya-pratiṣṭhā-sukheṣu<BR>
viraktānām ata eva tat-sādhana-bhūteṣu laukika-vaidika-karmasu nyāsināṃ<BR>
tāni tyaktavatām ity arthaḥ | pada-dvayena dṛḍha-jāta-mumukṣūṇām<BR>
atrābhipretam | eṣāṃ jñāna-yogaḥ siddhida ity uttareṇānvayaḥ | kāmināṃ tat-<BR>
tat-sukheṣu rāgiṇām ataeva teṣu karmasu anirviṇṇa-cittānāṃ tāni tyaktam<BR>
asamarthānāṃ karma-yogaḥ siddhidaḥ tat-saṅkalpānurūpa-phaladaḥ | <BR>
<BR>
atha te vai vidanty atitaranti na deva-māyām [BhP 2.5.45] ity ādau tiryag-janā<BR>
api  ity anena bhakty-adhikāre karmādivat jātyādi-kṛta-niyamātikramāt<BR>
śraddhā-mātraṃ hetur ity āha yadṛcchayeti | yadṛcchayā kenāpi parama-<BR>
svatantra-bhagavad-bhakta-saṅga-tat-kṛpā-jāta-maṅgalodayena | yad uktaṃ<BR>
śuśrūṣoḥ śraddadhānasya [BhP 1.2.16] ity ādi | tad etat padyaṃ svayam evāgre<BR>
vyākhyāsyate dvābhyāṃ --<BR>
<BR>
jāta-śraddho mat-kathāsu nirviṇṇaḥ sarva-karmasu<BR>
veda duḥkhātmakaṃ kāmān parityāge'py anīśvaraḥ<BR>
tato bhajeta māṃ prītaḥ śraddhālur dṛṭha-niścayaḥ<BR>
juṣamāṇaś ca tān kāmān duḥkhodarkāṃś ca garhayan || [BhP 11.20.27-28]<BR>
<BR>
kathety upalakṣaṇaṃ mat-kathādiṣu etad eva kevalaṃ paramaṃ śreya iti jāta-<BR>
viśvāsaḥ | ataevānyeṣu karmasu udvignaḥ kintu vartamāneṣu prācīna-puṇya-<BR>
karma-phala-bhāgeṣu evambhūta ity āha vedeti | <BR>
<BR>
tatas tān vedety-ādi-vyākhyā | tān na nirviṇṇo nātisakta ity evaṃ-lakṣaṇām<BR>
avasthāṃ ārabhyaivety arthaḥ | māṃ bhajeta madīyānanyākhya-bhakty-<BR>
adhikārī syāt, na tu jñānavaj jāte samyag vairāgya eva tasyāḥ svataḥ<BR>
śaktimattvenānya-nirapekṣatvād ity arthaḥ anantaraṃ ca vakṣyate --<BR>
tasmān mad-bhakti-yuktasya yogino vai mad-ātmanaḥ |<BR>
na jñānaṃ na ca vairāgyaṃ prāyaḥ śreyo bhaved iha ||<BR>
yat karmabhir yat tapasā jñāna-vairāgyataś ca yat | [BhP 11.20.31-32] ity ādi |<BR>
<BR>
na ca karma-nirveda sāpekṣatvam āpatitam | sa tu bhakteḥ sarvottamatva-<BR>
viśvāsena svata eva pravartate | nirviṇṇa ity anuvāda-mātram | ataeva yadyapi<BR>
jñāna-karmaṇor api śraddhāpekṣāsty eva (page 81) tāṃ vinā bahir antaḥ<BR>
samyak pravṛtty-anupapattes tathāpy atra śraddhā-mātrasya kāraṇatvena<BR>
viśeṣatas tad-aṅgīkāraḥ | atrāpi ca tad-apekṣā pūrvavat samyak-pravṛtty-<BR>
arthaiva, tāṃ vinā ananyatākhya-bhaktis tathā na pravartate | kadācit kiñcit<BR>
pravṛttyā ca naśyatīti | ataeva na nirviṇṇo nātisaktaḥ [BhP 11.20.8] ity<BR>
asyānantaram api mat-kathā-śravaṇādau vā [BhP 11.24.9] ity atra śraddhāyāṃ<BR>
jātāyām eva karma-parityāgo vihitaḥ | bhakti-mātraṃ tu tāṃ vinā siddhyati |<BR>
<BR>
sakṛd api parigītaṃ śraddhayā helayā vā<BR>
bhṛguvara nara-mātraṃ tārayet kṛṣṇa-nāma | ity ādau |<BR>
<BR>
satāṃ prasaṅgān mama vīrya-saṃvido<BR>
bhavanti hṛt-karṇa-rasāyanāḥ kathāḥ |<BR>
taj-joṣaṇād āśv apavarga-vartmani<BR>
śraddhā ratir bhaktir anukramiṣyati || [BhP 3.25.25]<BR>
<BR>
ity ādau ca tat-pūrvato'pi tasyāḥ phala-dātṛtva-śravaṇāt |<BR>
<BR>
mriyamāṇo harer nāma gṛṇan putropacāritam |<BR>
ajāmilo'py agād dhāma kim uta śraddhayā gṛṇan || [BhP 6.2.49}<BR>
<BR>
ity ādau tathā phala-dātṛtva-sauṣṭhava-śravaṇāc ca | sā ca śraddhā<BR>
śāstrābhidheyāvadhāraṇasyaivāṅgaṃ tad-viśvāsa-rūpatvāt | tato<BR>
nānuṣṭhānāṅge praviśati | bhaktiś ca phalotpādane vidhi-sāpekṣāpi na syād<BR>
dāhādi-karmaṇi vahny-ādivat | bhagavac-chravaṇa-kīrtanādīnāṃ svarūpasya<BR>
tādṛśa-śaktitvāt | tatas tasyāḥ śraddhādy-apekṣā kutaḥ syāt | ataḥ śraddhāṃ<BR>
vinā ca kvacin-mūḍhādāv api siddhir dṛśyate śraddhayā helayā vā ity ādau |<BR>
helā tv aparādha-rūpādy-abuddhi-pūrvaka-kṛtā ced daurātmyābhāve na<BR>
bhaktyā bādhyata ity uktam eva | jñāna-bala-durvidagdhādau tu tad-<BR>
vaiparītyena bādhyate | yathā matsareṇa nāmādikaṃ gṛhṇāti veṇe | kvacid<BR>
vastu-śaktir bādhitā dṛśyate | ārdrendhanādau vahni-śaktir iva |<BR>
<BR>
śraddhayopāhṛtaṃ preṣṭhaṃ bhaktena mama vāry api |<BR>
bhūry apy abhaktopahṛtaṃ na me toṣāya kalpate || [BhP 11.27.18] <BR>
<BR>
ity atra śraddhā-bhakti-śabdābhyām ādara evocyate | sa tu bhagavat-toṣa-<BR>
lakṣaṇa-phala-viśeṣasyotpattāvanādara-lakṣaṇa-tad-vighātakāparādhasya<BR>
nirasana-paraḥ | tasmāt śraddhā na bhakty-aṅgaṃ kintu karmaṇy arthi-<BR>
samartha-vidvat tāvad ananyatākhyāyāṃ bhaktau adhikāri-viśeṣaṇam evety<BR>
ataeva tad-viśeṣaṇatvenaivoktaṃ yadṛcchayā mat-kathādau jāta-śraddhas tu<BR>
yaḥ pumān [BhP 11.20.8] iti, jāta-śraddho mat-kathāsu [BhP 11.20.27] iti ca | <BR>
<BR>
atra tām ārabhyety arthena lyab-lope pañcamy-antena tata iti<BR>
padenānavadhika-nirdeśenātmārāmatāvasthāyām api sā keṣāṃcit pravartata<BR>
iti tasyāḥ sāmrājyam abhipretam | anantaraṃ ca vakṣyate na kiñcit sādhavo<BR>
dhīrāḥ [BhP 11.20.34] iti | ataḥ sāmrājya-jñāpanayā tāṃ vinā karma-jñāne api<BR>
na sidhyata iti ca jñāpitam | tad evam ananya-bhakty-adhikāre hetuṃ śraddhā-<BR>
mātram uktvā sa yathā bhajet tathā śikṣayati sa śraddhālur viśvāsavān |<BR>
prīto jātāyāṃ rucāv āsaktaḥ | dṛḍha-niścayaḥ sādhanādhyavasāya-bhaṅga-<BR>
rahitaḥ san sahasā tyaktum (page 82) asamarthatvāt kāmān juṣamāṇaś ca<BR>
garhayaṃś ca | garhaṇe hetuḥ - duḥkhodarkān śokādi-kṛd-uttara-kālān iti |<BR>
atra kāmā apāpa-karā eva jñeyāḥ | śāstre kathañcid apy<BR>
anyānuvidhānāyogāt | pratyuta --<BR>
<BR>
para-patnī-para-dravya-para-hiṃsāsu yo matim |<BR>
na karoti pumān bhūpa toṣyate ten keśavaḥ || [ViP 3.8.14]<BR>
<BR>
iti viṣṇu-purāṇa-vākyādau karmārpaṇāt pūrvam eva tan-niṣedhāt | atraiva<BR>
ca niṣkāma-karmaṇy api yady anyan na samācaret [BhP 11.20.10] iti<BR>
vakṣyamāṇa-niṣedhāt | karma-parityāga-vidhānena sutarāṃ duṣkarma-<BR>
parityāga-pratyāsatteḥ | viṣṇu-dharme --<BR>
<BR>
maryādāṃ ca kṛtāṃ tena yo bhinatti sa mānavaḥ |<BR>
na viṣṇu-bhakto vijñeyaḥ sādhu-dharmārcito hariḥ ||<BR>
<BR>
iti vaiṣṇaveṣv api tan-niṣedhāt |<BR>
<BR>
yat-pāda-sevābhirucis tapasvinām<BR>
aśeṣa-janmopacitaṃ malaṃ dhiyaḥ |<BR>
sadyaḥ kṣiṇoty anvaham edhatī satī<BR>
yathā padāṅguṣṭha-viniḥsṛtā sarit || [BhP 4.21.31]<BR>
<BR>
ity atra sadyaḥ-śabda-prayogeṇa jāta-mātra-rucīnām --<BR>
<BR>
yadā necchati pāpāni yadā puṇyāni vāñchati |<BR>
jñeyas tadā manuṣyeṇa hṛdi tasya hariḥ sthitaḥ || iti viṣṇu-dharme |<BR>
<BR>
niyamena - vikarma ya cotpatitaṃ kathañcid dhunoti sarvaṃ hṛdi sanniviṣṭaḥ<BR>
[BhP 11.5.38] ity atrāpi kathañcit śabda-prayogeṇa labdha-bhaktīnāṃ ca svatas<BR>
tat-pravṛtty-ayogāt | nāmno balād yasya hi pāpa-buddhir na vidyate tasya<BR>
yamair hi śuddhiḥ iti pādme nāmāparādha-bhañjana-stotrādau hari-bhakti-<BR>
balenāpi tat-pravṛttāv aparādhāpātāc ca | api cet sudurācāraḥ [Gītā 9.30] iti<BR>
tu tad-anādara-doṣa-para eva, na tu durācāratā-vidhāna-paraḥ | kṣipraṃ<BR>
bhavati dharmātmā [Gītā 9.31] ity anantara-vākye durācāratāpagamasya<BR>
śreyas tv anirdeśād iti ||<BR>
<BR>
|| 11.20 || śrī-bhagavān || 172 ||<BR>
<BR>
[173]<BR>
<BR>
nanv evaṃ kevalānāṃ karma-jñāna-bhaktīnāṃ vyvasthoktā | nitya-naimittikaṃ<BR>
karma tu sarveṣv āvaśyakaṃ, tarhi sāṅkarye kathaṃ śuddhe jñāna-bhaktī<BR>
pravarteyātāṃ tad etad āśaṅkya tayoḥ karmādhikāritāṃ vārayati |<BR>
<BR>
tāvat karmāṇi kurvīta na nirvidyeta yāvatā |<BR>
mat-kathā-śravaṇādau vā śraddhā yāvan na jāyate || [BhP 11.20.9]<BR>
<BR>
karmāṇi nitya-naimittikādīnīti ṭīkā ca | ataeva -<BR>
<BR>
śruti-smṛtī mamaivājñe yas te ullaṅghya vartate |<BR>
ājñā-cchedī mama dveṣī mad-bhakto'pi na vaiṣṇavaḥ || <BR>
<BR>
ity ukta-doṣo'py atra nāsti ājñā-karaṇāt | pratyuta tayor api nirveda-<BR>
śraddhayos tat-karaṇa evājñā-bhaṅgaḥ syāt | yathā ca vyākhyātam ājñāyaiva<BR>
guṇān doṣān [BhP 11.11.32] ity asya (page 83) ṭīkāyāṃ - bhakti-dārḍhyena<BR>
nivṛttādhikāratayā santyajyeti | nivṛttādhikāritvaṃ coktaṃ śrīkara-bhājanena<BR>
--<BR>
<BR>
devarṣi-bhūtāpta-nṛṇāṃ pitṝṇāṃ<BR>
na kiṅkaro nāyam ṛṇī ca rājan |<BR>
sarvātmanā yaḥ śaraṇaṃ śaraṇyaṃ<BR>
gato mukundaṃ parihṛtya kartam || [BhP 11.5.41]<BR>
<BR>
iti teṣāṃ na kiṅkaraḥ kintu śrī-bhagavata eva ity anadhikāritvam | kartaṃ<BR>
kṛtyam | kartaṃ bhedam ity arthe tato devatādīnāṃ svātantryam iti yāvat |<BR>
evam evoktaṃ gāruḍe -<BR>
<BR>
ayaṃ devo munir vandya eṣa brahmā bṛhaspatiḥ |<BR>
ity ākhyā jāyate tāvad yāvan nārcayate harim || [GarP 1.235.20]<BR>
<BR>
na ca vikarma-prāyaścitta-rūpaṃ karmāntaraṃ kartavyaṃ tasya tac-charaṇasya<BR>
vikarma-pravṛtty-abhāvāt | kathañcid āpatite'pi vikarmaṇi tad-<BR>
anusmaraṇenaiva prāyaścittasyāpy ānuṣaṅgika-siddhir ity apy uktam<BR>
anantara-padyenaiva --<BR>
<BR>
sva-pāda-mūlaṃ bhajataḥ priyasya<BR>
tyaktānya-bhāvasya hariḥ pareśaḥ |<BR>
vikarma yac cotpatitaṃ kathañcid<BR>
dhunoti sarvaṃ hṛdi sanniviṣṭaḥ || [BhP 11.5.42] iti |<BR>
<BR>
tyakto'nyatra devatāntare bhagavatīva bhāvo bhaktir yeneti vyākhyeyam | atra<BR>
karma-parityāga-hetutvenābhidhānāt śraddhā-śaraṇāpattyor aikārthyaṃ<BR>
labhyate, tac ca yuktam | śraddhā hi śāstrārtha-viśvāsaḥ | śāstraṃ ca tad-<BR>
aśaraṇasya bhayaṃ tac-charaṇasyābhayaṃ vadati | tato jātāyāḥ śraddhāyāḥ<BR>
śaraṇāpattir eva liṅgam | na ca vedādīnāṃ tarpaṇa-mātra-tātparyeṇāpi<BR>
pṛthak-pṛthag-ārādhanaṃ kartavyam | yathā taror mūla-niṣecanena [BhP<BR>
4.31.12] ity ādau tat-paunaruktya-prāpteḥ | na ca tyakta-karmaṇo madhye<BR>
vighna-sthagitāyām api bhaktau tat-tyāgānutāpo yujyate - tyaktvā sva-<BR>
dharmaṃ [BhP 1.5.17] ity-ādy-ukteḥ | śrī-gītāsu -<BR>
<BR>
sarva-dharmān parityajya mām ekaṃ śaraṇaṃ vraja |<BR>
ahaṃ tvā sarvapāpebhyo mokṣayiṣyāmi mā śucaḥ || [Gītā 18.66]<BR>
ity asya devarṣi-bhūtāpta-nṝṇāṃ [BhP 11.5.37] ity ādi-dvayenaikārthyaṃ<BR>
dṛśyate | ato bhakty-ārambha eva tu svarūpata eva karma-tyāgaḥ kartavyaḥ |<BR>
parityajyety atra pariśabdasya hi tathaivārthaḥ | gautamīye ca -<BR>
<BR>
na japo nārcanaṃ naiva dhyānaṃ nāpi vidhi-kramaḥ |<BR>
kevalaṃ satataṃ kṛṣṇa-caraṇāmbhoja-bhāvinām || [GautamīyaT 33.57]<BR>
<BR>
man-manā bhava mad-bhakto mad-yājī māṃ namaskuru | [Gītā 9.34] ity<BR>
ādinā cānanyām eva bhaktim upadideśa | yathā viṣṇu-purāṇe'pi bharatam<BR>
uddiśya -<BR>
<BR>
yajñeśācyuta govinda mādhavānanta keśava |<BR>
kṛṣṇa viṣṇo hṛṣīkeśety āha rājā sa kevalam |<BR>
nānyaj jagāda maitreya kiñcit svapnāntareṣv api || [ViP ?] <BR>
<BR>
atra vacanāntarasyānavakāśāt | sutarām eva tad-vacanamaya-karmāntara-<BR>
parityāgo'ṅgīkṛtaḥ | kathañcit (page 84) kriyamāṇam api tan-nāmnaiva<BR>
kṛtam ity avagateś ca sarvatra tad-īkṣaṇāc chuddha-bhaktitvam<BR>
evāṅgīkṛtam | yathoktaṃ pādme -<BR>
<BR>
sarva-dharmojjhitā viṣṇor nāma-mātraika-jalpakaḥ |<BR>
sukhena yāṃ gatiṃ yānti na tāṃ sarve'pi dharmikāḥ || [PadmaP 6.71.99] iti |<BR>
<BR>
tasmān matāntareṇāpy ucitaḥ śraddhāvato'nanya-bhakty-adhikāraḥ karmādy-<BR>
anadhikāraś ceti | kintu śraddhā-sad-bhāva eva kathaṃ jāyate iti vicāryam |<BR>
tatra ca liṅgatvena pūrvaṃ śaraṇāpattir upadiṣṭaiva | yasmāc ca śaraṇāpattau<BR>
vakṣyamāṇāni ānukūlyasya saṅkalpaḥ ity ādīni liṅgāni | tathā vyavahāra-<BR>
kārpaṇyādy-abhāvo'pi śraddhā-liṅgaṃ jñeyam | śāstraṃ hi tathaiva śraddhām<BR>
utpādayati |<BR>
<BR>
ananyāś cintayanto māṃ ye janāḥ paryupāsate |<BR>
teṣāṃ nityābhiyuktānāṃ yoga-kṣemaṃ vahāmy aham || [Gītā 9.22]<BR>
<BR>
kiṃ ca śraddhāvataḥ puruṣasya bhagavat-sambandhi-dravya-jāti-guṇa-<BR>
kriyāṇāṃ śāstre śrūyamāṇeṣv aihika-vyavahārika-prabhāveṣv api na<BR>
kathañcid anāśvāso bhavati | tatas tāsu prākṛta-dravyādi-sādhāraṇa-dṛṣṭyā<BR>
doṣa-viśeṣānusandhānato na kadācid apravṛttiḥ syāt | te ca tādṛśa-<BR>
prabhāvāḥ --<BR>
<BR>
akāla-mṛtyu-śamanaṃ sarva-vyādhi-vināśanam |<BR>
sarva-duḥkhopaśamanaṃ hari-pādodakaṃ smṛtam || [NārP 37.16] ity ādayaḥ |<BR>
<BR>
kecit tu tatra śraddhāvanto'pi svāparādha-doṣeṇa samprati tat phalaṃ<BR>
nodeṣyatīti sthagitāyante | yat tu yaḥ smaret puṇḍarīkākṣaṃ sa<BR>
bāhyābhyantara-śuciḥ ity ādau śraddadhānā api snānādikam ācaranti | tat<BR>
khalu śrīman-nārada-vyāsādi-sat-paramparācāra-gauravād eva | anyathā tad-<BR>
atikrame'py aparādhaḥ syāt | te ca tathā maryādāṃ lokasya kadarya-vṛttyādi-<BR>
nirodhāyaiva sthāpitavanta iti jñeyam |<BR>
<BR>
kiṃ ca, jātāyāṃ śraddhāyāṃ siddhe vāsiddhau ca svarṇa-siddhi-lipsor iva sadā<BR>
tad-anugati-ceṣṭaiva syāt | siddhiś cātrāntaḥkaraṇa-kāmādi-doṣa-kṣaya-kāri-<BR>
paramānanda-paramākāṣṭhā-gāmi-śrī-hari-sphuraṇa-rūpaiva jñeyā | tasyāṃ<BR>
svārtha-sādhanānupravṛttau ca dambha-pratiṣṭhādi-lipsādi-maya-ceṣṭā-<BR>
leśo'pi na bhavati | na teṣāṃ sutarāṃ jñāna-pūrvakaṃ mahad-<BR>
avajñādayo'parādhāś cāpatanti, virodhād eva | ataeva citraketoḥ śrī-<BR>
mahādevāparādhaḥ tasya sva-ceṣṭāntareṇācchanna-svabhāvasya bhāgavata-<BR>
tattva-jñānād eva mantavyaḥ | yadi vā śraddhāvato'pi prārabdhādi-vaśena<BR>
viṣaya-sambandhābhyāso bhavati | tathāpi tad-bādhayā viṣaya-sambandha-<BR>
samaye'pi dainyātmikā bhaktir evocchalitā syāt | yathoktaṃ - juṣamāṇaś ca<BR>
tān kāmān duḥkhodarkāṃś ca garhayet [BhP 11.14.17] ity atra bādhyamāno'pi<BR>
mad-bhaktaḥ [BhP 11.14.18] ity ādau ca | <BR>
<BR>
api cet sudurācāraḥ [Gītā 9.30] ity-ādy-uktasyānanya-bhāktvena lakṣitā tu<BR>
yā śraddhā sā khalu ye śāstra-vidhim utsṛjya yajante śraddhayānvitāḥ [Gītā<BR>
17.1] itival loka-paramparā-prāptā, na tu śāstrāvadhāraṇa-jātā | śāstrīya-<BR>
śraddhāyāṃ tu jātāyāṃ sudurācāratvāyogaḥ syāt | para-patnī-para-dravya-<BR>
[ViP 3.8.14] (page 85) ity-ādi-viṣṇu-toṣaṇa-śāstra-virodhāt | maryādāṃ kṛtāṃ<BR>
tena ity ādinā tad-bhaktatva-virodhāc ca | na tu sā durācāratā tad-bhakti-<BR>
mahima-śraddhākṛtaiva | api-śabdena durācāratvasya heyatva-vyañjanāt |<BR>
tathā kṣipraṃ bhavati dharmātmā ity-uttarāpratipatteḥ | nāmno balād yasya<BR>
hi pāpa-buddhiḥ ity ādināparādhāpātāc ca | <BR>
<BR>
tataḥ sā śraddhā na śāstrīya-bhakty-adhikāriṇāṃ viśeṣaṇatve praveśanīyā,<BR>
kintu bhakti-praśaṃsāyām eva | tādṛśyāpi śraddhayā bhakteḥ sattva-hetutvaṃ<BR>
na tu devāntara-yajanavat | ye śāstra-vidhim utsṛjya [Gītā 17.1] ity-ādāv<BR>
evoktam anyādṛśatvam iti | <BR>
<BR>
asyāḥ śraddhāyāḥ pūrṇatāvasthā tu brahma-vaivarte -<BR>
<BR>
kiṃ satyam anṛtaṃ ceti vicāraḥ sampravartate |<BR>
vicāre'pi kṛte rājann asatya-parivarjanam |<BR>
siddhaṃ bhavati pūrṇā syāt tadā śraddhā mahā-phalā ||<BR>
<BR>
tad evaṃ-laksaṇeṣu śraddhotpatti-lakṣaṇeṣu satsu vidhīyate | mat-kathā-<BR>
śravaṇādau vā [BhP 11.20.9] ity ādi ca | ataevānadhikāry-adhikāri-viṣayatva-<BR>
vivakṣayaiva śrī-bhagavan-nāradayor vākye vyavatiṣṭhate -<BR>
<BR>
na buddhi-bhedaṃ janayed ajñānāṃ karma-saṅginām |<BR>
joṣayet sarva-karmāṇi vidvān yuktaḥ samācaran || [Gītā 3.26] ity ādi |<BR>
<BR>
jugupsitaṃ dharma-kṛte'nuśāsataḥ<BR>
svabhāva-raktasya mahān vyatikramaḥ |<BR>
yad-vākyato dharma itītaraḥ sthito<BR>
na manyate tasya nivāraṇaṃ janaḥ || [BhP 1.5.15] iti ca |<BR>
<BR>
evam ajita-vākyaṃ ca tad-adhikāri-viṣayam eva -<BR>
svayaṃ niḥśreyasaṃ vidvān na vakty ajñāya karma hi |<BR>
na rāti rogiṇo'pathyaṃ vāñchato'pi bhiṣaktamaḥ || iti |<BR>
<BR>
atra yadyapy adhikāritāyāṃ śraddhaiva hetuḥ sā cājñasya na sambhavatīti<BR>
naitat tad-viṣayaṃ syāt | tathāpi katham api prācīna-saṃskāra-vitarkeṇa tad-<BR>
adhikāritva-nirṇayān na doṣa iti jñeyam | anyathopadeṣṭur eva doṣāpātaḥ<BR>
syāt | aśraddadhāne vimukhe'py aśṛṇvati yaś copadeśaḥ iti<BR>
vakṣyamāṇāparādha-śravaṇāt |<BR>
<BR>
atha prakṛtam anusarāmaḥ | tad evaṃ yoga-trayaṃ tad-adhikāra-hetuś coktvā<BR>
karmaṇo'pi yathā bhagavat-sammukhya-rūpatvaṃ syāt tathāha -<BR>
<BR>
sva-dharma-stho yajan yajñair anāśīḥ-kāma uddhava |<BR>
na yāti svarga-narakau yady anyan na samācaret ||<BR>
asmiṟ loke vartamānaḥ sva-dharma-stho'naghaḥ śuciḥ |<BR>
jñānaṃ viśuddham āpnoti mad-bhaktiṃ vā yadṛcchayā || [BhP 11.20.12-13]<BR>
<BR>
anāśīḥ kāmo'phala-kāmaḥ | anyan niṣiddh## | naraka-yānaṃ hi dvidhaiva<BR>
bhavati vihitāntikramān niṣiddhācaraṇād vā | ataḥ sva-dharma-sthatvān<BR>
niṣiddha-varjanāc ca narakaṃ na yāti | aphala-kāmatvān na svargam apīty<BR>
arthaḥ | kintv asmin loke asminn eva dehe anagho niṣiddha-parityāgī | ataḥ<BR>
śucir nivṛtta-rāgādi-malaḥ | yadṛcchayeti kevala-jñānād api bhakte<BR>
durlabhatāṃ dyotayatīty eṣā |(page 86)<BR>
<BR>
atrāphala-kāmatvaṃ kevaleśvarājñā-buddhyā kurvāṇatvam | atra jñāni-saṅge<BR>
sati tan-mātratvam eva bhagavad-arpaṇaṃ bhavet | bhakta-saṅge tu<BR>
satoṣamayatvam ato yadṛcchayeti pūrvavad bhakta-saṅga-tat-kṛpā-lakṣaṇaṃ<BR>
bhāgyaṃ bodhitam | yad uktam etāvān eva yajatām [BhP 2.3.11] ity ādi | tad<BR>
evaṃ karmārpaṇa-kevala-jñāna-kevala-bhaktayo'dhikāri-bhedena<BR>
vyavasthāpitāḥ |<BR>
<BR>
ataḥ svādhikārānusāreṇaiva sthātavyam ity āha --<BR>
sve sve'dhikāre yā niṣṭhā sa guṇaḥ parikīrtitaḥ [BhP 11.21.2] spaṣṭam |<BR>
<BR>
|| 11.21 || śrī-bhagavān || 175 ||<BR>
<BR>
[176]<BR>
<BR>
tatra sāmmukhya-dvāra-bhūtasya karmaṇaḥ sākṣāt-sāmmukhya-rūpa-jñāna-<BR>
bhakty-udaya-paryantatvāt svayam eva tābhyāṃ nyakkāraḥ | tatra sākṣāt-<BR>
sāmmukhye ca nirviśeṣa-sāmmukhyaṃ jñānam | sa-viśeṣasyāpi tattvasya<BR>
bhagavattvaṃ paramātmatvaṃ ceti mukhyam āvirbhāva-dvayam iti | sa-viśeṣa-<BR>
sāmmukhya-rūpāyā bhaktes tu mukhyaṃ bheda-dvayaṃ ca bhagavan-<BR>
niṣṭhatvaṃ paramātma-niṣṭhatvaṃ ca | tad etat trayaṃ tatra śrī-gītāsūktam |<BR>
tatra akṣaraṃ brahma paramam [Gītā 8.3] ity akṣara-śabdena pūrvoktaṃ<BR>
brahma | tat-sāmmukhya-rūpaṃ jñānātmakam upāsanaṃ cottaroktaṃ yathā -<BR>
yad akṣaraṃ veda-vido vadanti [Gītā 8.11] ity ādi | yathā paramātmānam api<BR>
puruṣaś cādhidaivatam [Gītā 8.4] iti, adhiyajño'ham evātra dehe dehabhṛtāṃ<BR>
vara [Gītā 8.4] iti ca, virāḍ vyaṣṭi-rūpādhiṣṭhāna-dvaya-bhedena bhinna-<BR>
prāyam uktvā bhakti-rīti-dvayī tayor eka-prāyā darśitā | abhyāsa-yoga-<BR>
yuktena [Gītā 8.8] ity-ādinaikā | kavi-purāṇam anuśāsitāram [Gītā 8.9] ity<BR>
ādinānyā | tathā mat-śabdokta-śrī-kṛṣṇākhyasya bhagavad-bhakti-prakāśaś<BR>
cāyam --<BR>
<BR>
ananya-cetāḥ satataṃ yo māṃ smarati nityaśaḥ |<BR>
tasyāhaṃ sulabhaḥ pārtha nitya-yuktasya yoginaḥ || [Gītā 8.14]<BR>
<BR>
tad etat sāmmukhya-trayaṃ śrī-kapila-devenāpy uktam |<BR>
<BR>
jñāna-mātraṃ paraṃ brahma paramātmeśvaraḥ pumān |<BR>
dṛśy-ādibhiḥ pṛthag bhāvair bhagavān eka īyate || [BhP 3.32.26] iti |<BR>
<BR>
dṛśir jñānaṃ pṛthak paramparam anyādṛśo bhāvo bhāvanā | yeṣyu<BR>
tathāvidhair jñānādibhir eka eva paripūrṇa-svarūpa-guṇaḥ paraṃ brahmeyate<BR>
paramātmeyate bhagavāṃś ceyate | tatra jñānena para-brahmatayā jñāyate |<BR>
bhakti-viśeṣeṇa paramātmatayā pūrṇayā  bhaktyā bhagavattayeti jñeyam |<BR>
para-brahmaṇaḥ svarūpa-lakṣaṇaṃ jñāna-mātram iti paramātmana īśvaraḥ<BR>
pumān iti | bhagavato bhagavān ity eva | vivṛtaṃ caitat sāmmukhya-trayaṃ<BR>
bhagavat-paramātma-sandarbhayoḥ | brahmaṇaḥ tathāpi bhūman [BhP 10.14.6]<BR>
ity ādinā | paramātmanaḥ kecit svadehāntar-hṛdayāvakāśe prādeśa-mātraṃ<BR>
puruṣaṃ vasantam [BhP 2.2.8] ity ādinā | bhagavato bhakti-yogena manasi<BR>
[BhP 1.7.4] ity ādinā ca |<BR>
<BR>
tathā ca yadyapi sāmmukhyatvenāviśiṣṭaṃ jñānādi-trayam api tad<BR>
vaimukhya-pratiyogi bhavet | tathāpi (page 87) śreyaḥ-sṛtiṃ bhaktim udasya<BR>
te vibho [BhP 10.14.4] ity ādinā bhaktiṃ vinā kevala-jñānasyākiñcitkaratvāt<BR>
tatrāpi ca tasmān mad-bhakti-yuktasya [BhP 11.20.31] ity ādau bhaktes tan-<BR>
nirapekṣatvāt yat karmabhir yat tapasā [BhP 11.20.32] ity ādāv ānusaṅgika-<BR>
sarva-phalatvāc ca jñānam api nyakkṛtam | <BR>
<BR>
tato'vaśiṣṭāyāṃ sa-viśeṣopāsana-rūpāyāṃ, bhaktau ca śrī-viṣṇu-rūpam<BR>
abahu-manyamānāḥ kecin nirākāreśvarasya vopāsanāṃ yāṃ manyante sāpi<BR>
nyakkṛtāsti | yato hiraṇyakaśipor api nitya ātmāvyayaḥ śuddhaḥ [BhP 7.2.18]<BR>
ity ādi-tad-vākyena yadṛcchayeśaḥ sṛjatīdam avyayaḥ [BhP 7.2.34] ity-ādi-tad-<BR>
udāhṛtetihāsa-vākyena tat-kṛta-brahma-stavena ca brahma-jñānaṃ<BR>
nirākāreśvara-jñānam anyākāreśvara-jñānaṃ tasyāstīti varṇyate | śrī-viṣṇau<BR>
devatā-sāmānya-dṛṣṭer nindyate ca sa iti | tathānyatrāhaṃgrahopāsanā ca<BR>
nyakkṛtā, pauṇḍraka-vāsudevādau yadubhir iva śuddha-bhaktair<BR>
upahāsyatvāt | sālokya-sārṣṭi-sārūpya- [BhP 3.29.11] ity-ādiṣu tat-phalasya<BR>
heyatayā nirdeśāt | tad uktaṃ śrī-hanumatā ko mūḍho dāsatāṃ prāpya<BR>
prābhavaṃ padam icchati iti | tad etat sarvam abhiprety niṣkiñcanāṃ bhaktim<BR>
eva tādṛśa-bhakta-praśaṃsā-dvāreṇa sarvordhvam upadiśati,<BR>
<BR>
na kiñcit sādhavo dhīrā bhaktā hy ekāntino mama |<BR>
vāñchanty api mayā dattaṃ kaivalyam apunar-bhavam || [BhP 11.20.34]<BR>
<BR>
ṭīkā ca - dhīrā dhīmanto yato mamaikāntino mayy eva prīti-yuktāḥ | ato<BR>
mayā dattam api na gṛhṇanti, kiṃ punar vaktavyaṃ na vāñchantīty arthaḥ |<BR>
apunar-bhavam ātyantika-kaivalyam ity eṣā |<BR>
<BR>
īdṛśām ekāntinām eva parama-mahimā gāruḍe --<BR>
brāhmaṇānāṃ sahasrebhyaḥ satra-yājī viśiṣyate |<BR>
satra-yāji-sahasrebhyaḥ sarva-vedānta-pāragaḥ ||<BR>
sarva-vedānta-vit-koṭyāṃ viṣṇu-bhakto viśiṣyate |<BR>
vaiṣṇavānāṃ sahasrebhyaḥ ekānty eko viśiṣyate || iti |<BR>
<BR>
yasmād evaṃ sarvānandātikrama-liṅgena paramānanda-svarūpāsau bhaktis<BR>
tasmāt tatra svabhāvata eva pravṛttir guṇaḥ | tathābhūtām api tan-mādhurīṃ<BR>
svadoṣeṇānubhavitum asamarthānāṃ tu kevala-vidhi-niṣedha-sambhava-guṇa-<BR>
doṣa-dṛṣṭyaivapravṛttir api pūrvāpekṣayā doṣa eva | yathoktam etat<BR>
pūrvādhyāye śamo man-niṣṭhatā-buddhiḥ [BhP 11.19.33] ity ādau, sākṣād-<BR>
bhakter api vidhānāvidhānayor guṇa-doṣatāṃ kiṃ varṇitena bahunā [BhP<BR>
3.29.11] ity antena granthena pratipādya guṇa-doṣa-dṛśir doṣo guṇas tūbhaya-<BR>
varjitaḥ [BhP 11.19.43] iti | ataeva labdha-tan-mādhuryānubhāvanāṃ tad-vidhi-<BR>
niṣedha-kṛta-guṇa-doṣau nas ta evety āha na mayy ekānta-bhaktānāṃ guṇa-<BR>
doṣodbhavā guṇāḥ [BhP 11.20.36] |<BR>
<BR>
ṭīkā ca --  guṇa-doṣair vihita-pratiṣiddhair udbhavā yeṣāṃ te guṇāḥ puṇya-<BR>
pāpādaya ity eṣā |<BR>
<BR>
|| 11.20 || śrī-bhagavān || 177 ||<BR>
<BR>
[178]<BR>
iyam akiñcanākhyā bhaktir eva jīvānāṃ svabhāvata ucitā | svābhāvika-tad-<BR>
āśrayā hi jīvāḥ | sa kāraṇaṃ kāraṇādhipādhipaḥ iti śruteḥ | aṃśatve'pi<BR>
bahiraṅgava-svīkārāt tad-āśrayatvaṃ sūrya-maṇḍala-bahir-ātapa-<BR>
paramāṇūnām iva | ataeva pādmottara-khaṇḍe praṇava-vyākhyāne - (page<BR>
88)<BR>
<BR>
akāraś cāpy u-kāraś ca ma-kāraś ca tataḥ param |<BR>
veda-trayātmakaṃ proktaṃ praṇavaṃ brahmaṇaḥ padam ||22||<BR>
akāreṇocyate viṣṇuḥ śrīr ukāreṇa cocyate |<BR>
ma-kāras tv anayor dāsaḥ pañcaviṃśaḥ prakīrtitaḥ || [PadmaP 6.226.22-23]<BR>
<BR>
ante ca-bahagavac-cheṣa-rūpo'sau ma-kārākhyaḥ sa-cetanaḥ iti | tathā --<BR>
<BR>
avadhāraṇa-vācy evam u-kāraḥ kaiścid ucyate |<BR>
śrīś ca tat-pakṣa-pātitvād a-kāreṇaiva cocyate |<BR>
bhāskarasya prabhā yadvat tasya nityānapāyinī || [PadmaP 6.226.29-30] ity<BR>
ādi |<BR>
<BR>
ataeva śrī-vaiṣṇavānāṃ praṇava eva mahā-vākyam iti sthitam |<BR>
tathāṣṭādaśākṣara-vyākhyāne -<BR>
<BR>
śrīmate viṣṇave tasmai dāsyaṃ sarvaṃ karomy aham |<BR>
deśa-kālādy-avasthāsu sarvāsu kamalāpateḥ ||<BR>
iti svarūpa-saṃsiddhaṃ sukhaṃ dāsyam avāpnuyāt |<BR>
evaṃ viditvā mantrārthaṃ tad bhaktiṃ samyag ācaret ||<BR>
dāsa-bhūtam idaṃ tasya jagat sthāvara-jaṅgamam |<BR>
śrīman-nārāyaṇaḥ svāmī jagatāṃ prabhur īśvaraḥ || [PadmaP 6.226.36-38] iti |<BR>
<BR>
tad etad āhuḥ -<BR>
sva-kṛta-pureṣv amīṣv abahir-antara-saṃvaraṇaṃ<BR>
tava puruṣaṃ vadanty akhila-śakti-dhṛto'ṃśa-kṛtam |<BR>
iti nṛ-gatiṃ vivicya kavayo nigamāvapanaṃ<BR>
bhavata upāsate'ṅghrim abhavaṃ bhuvi viśvasitāḥ || [BhP 10.87.20] <BR>
<BR>
svayena tvā kṛteṣu pareṣu deheṣu vartamānaṃ puruṣaṃ janaṃ tavaivāṃśa-<BR>
rūpeṇa kṛtaṃ nitya-siddhaṃ vadanti | tatrākhila-śakti-dhṛtas tava ity uktvā tad-<BR>
akhila-śakti-guṇāntaḥ-pāti-jīvākhya-taṭastha-śakti-viśiṣṭasyaiva tavāṃśo na<BR>
tu svarūpa-śakti-viśiṣṭasya kevala-svarūpasyety āyātam | tato mūla-maṇḍala-<BR>
sthānīya-tvad-āśrayakas tvadevajīvanaś cāsau jīva iti tattvaṃ vivicya jñātvā<BR>
kavayaḥ paṇḍitāḥ viśvasitāḥ śraddadhānā bhavata evāṅghrim upāsate |<BR>
viśvāse hetur nigamāvapanaṃ sakala-veda-bījojjīvanaikāśraya-ksetraṃ śāstra-<BR>
yonim ity arthaḥ | ato nityatvāśrayaika-jīvanānām api teṣāṃ tvad-<BR>
vaimukhyena yat saṃsāra-duḥkhaṃ bhavati tad api svayam eva palāyata ity<BR>
āhuḥ abhavam iti | na vidyate bhavaḥ saṃsāro yatreti | athavā bhajanīyasya<BR>
nityatvena bhakter apy anaśvaratvaṃ pratipādayanti abhavaṃ janma-rahitam<BR>
aṅghrim iti | tasmād akiñcānākhyā bhaktir eva sarvordhvam abhidheyā ||<BR>
<BR>
|| 10.87 || śrutayaḥ śrī-bhagavantam || 178 ||<BR>
<BR>
[179]<BR>
<BR>
atha tasyā eva prakārāntareṇa sthāpanāya prakaraṇāntaraṃ yāvat-tal-lakṣaṇa-<BR>
prakaraṇam | tad evaṃ parama-durlabha-svarūpaṃ parama-durlabha-phalaṃ<BR>
cākiñcanākhya-sākṣād-bhakti-rūpaṃ sāmmukhyaṃ kathaṃ syād iti vaktuṃ<BR>
sāmmukhya-mātrasya nidānam upalakṣayati | (page 89)<BR>
<BR>
bhavāpavargo bhramato yadā bhavej<BR>
janasya tarhy acuta sat-samāgamaḥ |<BR>
sat-saṅgamo yarhi tadaiva sad-gatau<BR>
parāvareśe tvayi jāyate matiḥ || [BhP 10.51.53]<BR>
<BR>
yadā bhramataḥ saṃsarato bhavāpavargo bhavet samprāpta-kālaḥ syāt, tadā<BR>
sat-saṅgamo bhavet | tadā bhavāpavargo bhaved iti vaktavye vaiparītyena<BR>
nirdeśas tatra sat-saṅgamasya śrīghratayāvaśyakatayā ca hetutā-vivakṣayā<BR>
tathoktaṃ nalakūvara-maṇigrīvau prati śrī-bhagavatā --<BR>
<BR>
sādhūnāṃ sama-cittānāṃ sutarāṃ mat-kṛtātmanām |<BR>
darśanān no bhaved bandhaḥ puṃso'kṣṇoḥ savitur yathā || [BhP 10.10.41] iti |<BR>
<BR>
ataevātiśayokti-nāmālaṅkārasya caturtho bhedo'yam ity ālaṅkārikāḥ | tad<BR>
uktaṃ tad-vivṛttau -<BR>
<BR>
caturthī sā kāraṇasya gadituṃ śīghra-kāritām |<BR>
yā hi kāryasya pūrvoktiḥ iti |<BR>
<BR>
tatra hetur yarhi yadā sat-saṅgamasya daiva-parāvareśe tvayi matir bhavati<BR>
tad-vaimukhya-karān ādi-siddha-taj-jñāna-saṃsargābhāvānte tat-<BR>
sāmmukhyakaraṃ taj jñānaṃ jāyata ity arthaḥ | ataevoktaṃ śrī-vidureṇa -<BR>
<BR>
janasya kṛṣṇād vimukhasya daivād<BR>
adharma-śīlasya suduḥkhitasya |<BR>
anugrahāyeha caranti nūnaṃ<BR>
bhūtāni bhavyāni janārdanasya || [BhP 3.5.3] iti |<BR>
<BR>
atra daivāt prācīna-karmaṇo hetos tadāveśād adharma-śīlasya bhagavad-<BR>
dharma-rahitasyety arthaḥ | mūla-padye yarhi yadeti nirdeśān na kāla-<BR>
vilambena | tatra caivakārān nānyadā kadācid apīty arthaḥ | tena tan-matau<BR>
hetuḥ sad-gatau yatra yatrasantaḥ saṅgacchante tatra tatra gatiḥ sphuraṇaṃ<BR>
yasya tasmiṃs tvayīti | tathā ca itihāsa-samuccaye -<BR>
<BR>
yatra rāgādi-rahitā vāsudeva-parāyaṇāḥ |<BR>
tatra sannihito viṣṇur nṛpater nātra saṃśayaḥ || iti |<BR>
<BR>
satāṃ gatāv ity atra vyākhāne'pi asatāṃ tv asau na gatiḥ | atas tad-<BR>
dvāraivānyeṣāṃ tal-lābho yukta iti pūrvavad eva | piṅgalāyā api sat-saṅge<BR>
videhānāṃ pure hy asminn aham ekaiva mūḍha-dhīḥ [BhP 11.8.33] ity atra<BR>
vyakto'sti | ṭīkā ca - sat-saṅgatau satyām apy aho me moha ity āha<BR>
videhānām iti ity eṣā |<BR>
<BR>
tad evaṃ yatra nopalabhyate sat-saṅgas tatrāpy ādhunikaḥ prāktano vā<BR>
pārampariko vānumeya eva | atra kṛta-śrī-nāradādi-darśanāder api<BR>
devatādeḥ śrī-nalakūvarādivattādṛśatva-prāptir na śrūyata ity ata evaṃ<BR>
vivecanīyam | yadyapy aparādha-sad-bhāvo vartate puruṣe tadā tad-doṣeṇa<BR>
satsu nirādarāṇāṃ sādhāraṇa-puṇyādi-dṛṣṭīnāṃ ca tad-doṣa-śānty-arthaṃ<BR>
sat-saṅgasya bhagavat-sāmmukhya-kāraṇatve'pi tat-kṛpā-sāhāyyam apekṣate |<BR>
niraparādhatve sati tat-saṅgenaiva jāta-paramottama-dṛṣṭīnāṃ teṣu<BR>
mano'vadhānābhāve'pi sat-saṅga-mātraṃ tat-kāraṇam iti | ataḥ sāparādhān<BR>
evādhikṛtyoktam ajān aja-devaiḥ --<BR>
<BR>
(page 90)<BR>
<BR>
tān vai hy asad-vṛttibhir akṣibhir ye<BR>
parāhṛtāntar-manasaḥ pareśa |<BR>
atho na paśyanty urugāya nūnaṃ<BR>
ye te padanyāsa-vilāsa-lakṣyāḥ || [BhP 3.5.44]<BR>
<BR>
te tava pada-nyāsa-vilāsa-kṣaṇyāḥ sambandhio ye bhaktā ity arthaḥ | te tān<BR>
nūnaṃ prāyo na paśyanti na kṛpā-dṛṣṭi-viṣayīkurvantīty arthaḥ | kān ? ya<BR>
asad-vṛttibhiḥ sāparādha-ceṣṭair akṣibhir indriyaiḥ para-kṛtāntarmanaso<BR>
dūrīkṛtāntarmukha-citta-vṛttayo bahirmukhā ity evaṃ vyākhyānam atrāpy<BR>
anusandheyam | atra sādhāraṇāsad-vṛttitvaṃ na gṛhyate | sarvasya tat-kṛpāyāḥ<BR>
prāk tathābhūtatvāt | janasya kṛṣṇād vimukhasya daivād [BhP 3.5.3] ity<BR>
ādika-viṣayaṃ syād iti tasmād aparādhāsad-vṛttau teṣāṃ kṛpā pravartata eva |<BR>
kathañcid aparādhābhāvena tad-apravṛttāv api saṅga-mātreṇaiva teṣāṃ<BR>
sammatiḥ syāt | yatra tu sāparādhe'pi svairatayaiva kṛpāṃ kurvanti tasyaiva<BR>
tan-matiḥ syān nānyasya nalakūvaravat sādhāraṇa-devatāvac ceti | tathā śrī-<BR>
bharatasya rahūgaṇe yathā coparicara vasor vṛttaṃ viṣṇu-dharme-sa hi deva-<BR>
sāhāyyāyaiva daityān hatvā virajya ca bhagavad-anudhyānāya pātālaṃ ca<BR>
praviṣṭavān | taṃ ca nivṛttam api hantuṃ labdha-cchidrā daityāḥ samāgatya<BR>
tat-prabhāveṇodyata-śastrā evātiṣṭhan | tataś ca vyarthodyamāḥ punaḥ<BR>
śakropadeśena taṃ prati pāṣaṇḍa-mārgam upadiśanto'pi jātayā tat-kṛpayā<BR>
bhagavad-bhaktā babhūvuḥ [ViDhP 3.346] iti |<BR>
<BR>
ata uktaṃ viṣṇu-dharma eva --<BR>
<BR>
aneka-janma-saṃsāra-racite pāpa-samuccaye |<BR>
nākṣīṇe jāyate puṃsāṃ govindābhimukhī matiḥ || iti |<BR>
<BR>
nanu, naitān vihāya kṛpaṇān vimumukṣa eko nānyaṃ tvad asya śaraṇaṃ<BR>
bhramato'nupaśye || [BhP 7.9.44] ity evaṃ śrī-prahlādasya sarvasminn api<BR>
saṃsāriṇi kṛpā jātā tarhi kathaṃ na sarva-muktiḥ syāt ? ucyate, jīvānām<BR>
anantatvān na te sarve manasi tasyārūḍhā yāvanto dṛṣṭvā śrutās tac-<BR>
cetasyārūḍhās tāvatāṃ tat-prasādād bhaviṣyaty eva mokṣaḥ | naitān ity etac-<BR>
chabda-prayogāt | ye cānye teṣām api tat-kīrtana-smaraṇa-mātreṇaiva<BR>
kṛtārthatāvaraṃ svayam eva kṛpayā dattavān śrī-nṛsiṃha-devaḥ --<BR>
<BR>
ya etat kīrtayen mahyaṃ tvayā gītam idaṃ naraḥ |<BR>
tvāṃ ca māṃ ca smaran kāle karma-bandhāt pramucyate || [BhP 7.10.14] iti |<BR>
<BR>
yas tvāṃ kīrtayed api kiṃ punas tvaṃ yān kṛpayā smarasīti bhāvaḥ | tasmāt<BR>
sādhūktaṃ bhavāpavargo bhramato yadā bhaved iti |<BR>
<BR>
|| 10.51 || mucukundaḥ śrī-bhagavantam || 179 ||<BR>
<BR>
[180]<BR>
<BR>
tataḥ sat-saṅgasyaiva tatra nidānatvaṃ siddham | tac ca yuktam anādi-siddha-<BR>
taj-jñānamaya-tad-vaimukhyavatām | anyathā hi tad-asambhavaḥ | tad uktam<BR>
--<BR>
<BR>
tarko'pratiṣṭhaḥ śrutayo vibhinnā<BR>
nāsāv ṛṣiḥ yasya mataṃ na bhinnam |<BR>
dharmasya tattvaṃ nihitaṃ guhāyāṃ<BR>
mahājano yena gataḥ sa panthāḥ || [Mbh 3.313.117]<BR>
<BR>
(page 91)<BR>
<BR>
tathaiva śrī-prahlāda-vākyam --<BR>
matir na kṛṣṇe parataḥ svato vā<BR>
mitho'bhipadyeta gṛha-vratānām | [BhP 7.5.30]<BR>
<BR>
ity upakramya --<BR>
naiṣāṃ matis tāvad urukramāṅghriṃ<BR>
spṛśaty anarthāpagamo yad-arthaḥ |<BR>
mahīyasāṃ pāda-rajo-'bhiṣekaṃ<BR>
niṣkiñcanānāṃ na vṛṇīta yāvat || [BhP 7.5.32]<BR>
<BR>
tathā tad-vimukha-karmādibhis tat-sāmmukhya-pratipatteś cātyāntāyogaḥ |<BR>
kṛtākṛtād anyatra bhūtāc ca bhavyāc ca iti śruty-ādeḥ | tam etam ātmānaṃ<BR>
vedānuvacanena brāhmaṇā vividiṣanti yajñena dānena tapasānaśakena [BAU<BR>
4.4.2] iti śruty-ādikaṃ tu tat-sāmmukhenaiva prayuktāni karmāṇy<BR>
abhidadhāti | tarhi tad eva sāmmukhyaṃ kathaṃ syād iti punar api hetur eva<BR>
praṣṭavyaḥ syāt |  <BR>
<BR>
atha bhagavat-kṛpaiva tat-sāmmukhye prāthamikaṃ kāraṇam iti ca gauṇam |<BR>
sā hi saṃsāra-durantānanta-santāpa-santapteṣv api tad-vimukheṣu svatantrā<BR>
na pravartate tad-asambhavāt | kṛpā-rūpaś ceto-vikāro hi para-duḥkhasya sva-<BR>
cetasi parśa saty eva jāyate | tasya tu sadā paramānandaikarasatvenāpahata-<BR>
kalmaṣatvena ca śrutau jīva-vilakṣaṇatva-sādhanāt | tejomālinas<BR>
timirāyogavat tac-cetasy api tamomaya-duḥkha-sparśanāsambhavena | tatra<BR>
tasyā janmāsambhavaḥ ataeva sarvadā virājamāṇe'pi kartum akartum anyathā<BR>
kartuṃ samarthe tasmiṃs tad-vimukhānāṃ na saṃsāra-santāpāḥ santi | ataḥ sat-<BR>
kṛpaikāvaśiṣyate | santo'pi tadānīṃ yadyapi sāṃsārika-duḥkhair na spṛśyanta<BR>
eva tathāpi labdha-jāgarāḥ svapna-duḥkhavat te kadācit smareyur apīty atas<BR>
teṣāṃ saṃsārike'pi kṛpā bhavati | yathā śrī-nāradasya nalakūvara-<BR>
maṇigrīvayoḥ | tasmāt prastute'pi saṃsārika-duḥkhasya tad-dhetutvābhāvāt |<BR>
parameśvara-kṛpā tu sa evātra mama śaraṇam ity ādi-dainyātmikā bhakti-<BR>
sambandhenaiva jāyate, yathā gajendrādau vyatireke nārakyādau | bhaktir hi<BR>
bhakta-koṭi-praviṣṭa-tad-ārdrībhāvayitṛ-tac-chakti-viśeṣa iti vivṛtaṃ<BR>
vivariṣyate ca | dainya-sambandhena ca sādhv iyam ucchalitā bhavatīti tatra<BR>
tad-ādhikyam | tasmād yā kṛpā tasya satsu vartate sā sat-saṅga-vāhanaiva vā<BR>
sat-kṛpā-vāhanaiva vā satī jīvāntare saṅkramate na svatantreti sthitam |<BR>
tathaiva cāhuḥ -<BR>
<BR>
svayaṃ samuttīrya sudustaraṃ dyuman<BR>
bhavārṇavaṃ bhīmam adabhra-sauhṛdāḥ |<BR>
bhavat-padāmbhoruha-nāvam atra te<BR>
nidhāya yātāḥ sad-anugraho bhavān || [BhP 10.2.31]<BR>
<BR>
he dyuman sva-prakāśa bhavat-padāmbhoruha-lakṣaṇā yā naur bhavārṇava-<BR>
taraṇopāyas tām atra bhavārṇava-pāre nidhāya uttarottara-janeṣu prakāśyety<BR>
arthaḥ | nanu kathaṃ tāṃ na svayaṃ prakāśayāmi | katham iva teṣām apekṣā |<BR>
tatra sadbhir eva dvāra-bhūtair anyān anugṛhṇāti yaḥ sa sad-anugraho bhavān<BR>
iti | yad vā santa evānugraho yasya saḥ | tavānugraho yaḥ prāpañcike carati<BR>
sa tad-ākāratayaiva carati nānya-rūpatayety arthaḥ | tathoktaṃ śrī-rudra-gīte -<BR>
- (page 92)<BR>
<BR>
athānaghāṅghres tava kīrti-tīrthayor<BR>
antar-bahiḥ-snāna-vidhūta-pāpmanām |<BR>
bhūteṣv anukrośa-susattva-śīlināṃ<BR>
syāt saṅgamo'nugraha eṣa nas tava || [BhP 4.24.58]  iti |<BR>
<BR>
satsv anugraho yasyeti vyākhyāne'pi tad-vimukheṣv asatsu tavānugraho<BR>
nāstīti prāpteḥ sad-dvāraiva tat prakāśanam ucitam ity evāyāti | tad evaṃ -<BR>
<BR>
jāyamānaṃ hi puruṣaṃ yaṃ paśyen madhusūdanaḥ |<BR>
sāttvikas tu sa vijñeyo bhaven mokṣe ca niścitaḥ || [Mbh 12.336.68]<BR>
<BR>
iti mokṣa-dharma-vacanam api sat-saṅgānantara-janma-param eva<BR>
boddhavyam | <BR>
<BR>
|| 10.2 || devāḥ bhagavantam || 180 ||<BR>
<BR>
[181]<BR>
<BR>
tataḥ sat-saṅga-hetuś ca satāṃ svaira-cāritaiva nānyaḥ | yathāha -<BR>
<BR>
 ta ekadā nimeḥ satram upajagmur yadṛcchayā | [BhP 11.2.24]<BR>
<BR>
te nava-yogeśvarā yadṛcchayā svairatayā na tu hetv-antara-prayuktety arthaḥ |<BR>
yadṛcchā svairitā ity amaraḥ | satsu parameśvara-prayoktṛtvaṃ ca sad-<BR>
icchānusāreṇaiva | tad uktaṃ svecchāmayasya [BhP 10.14.2] iti | ahaṃ bhakta-<BR>
parādhīnaḥ [BhP 9.4.46] iti ca | <BR>
<BR>
|| 11.2 || śrī-nāradaḥ || 181 ||<BR>
<BR>
[182]<BR>
<BR>
tathā -<BR>
<BR>
tasyaikadā tu bhavanam aṅgirā bhagavān ṛṣiḥ |<BR>
lokān anucarann etān upāgacchad yadṛcchayā || [BhP 6.14.14]<BR>
tasya citraketoḥ | atrāpi tadaiva tasya sāmmukhyaṃ jāyam | kālāntare tu<BR>
prādurbhūtam iti mantavyam | ataeva tad-vilāpa-samaye śrīmatāṅgirasaiva -<BR>
 brahmaṇyo bhagavad-bhakto nāvasīditum arhati [BhP 6.15.12] ity uktam |<BR>
<BR>
|| 6.14 || śrī-śukaḥ || 182 ||<BR>
<BR>
[183]<BR>
<BR>
satāṃ kṛpā ca duravasthā-darśana-mātrodbhavā na svopāsanādy-apekṣā,<BR>
yathā śrī-nāradasya nalakūvara-maṇigrīvayoḥ | tad āha -<BR>
<BR>
bhajanti ye yathā devān devā api tathaiva tān |<BR>
chāyeva karma-sacivāḥ sādhavo dīna-vatsalāḥ || [BhP 11.2.6] iti |<BR>
<BR>
spaṣṭam || 11.2 || śrīmān ānakadundubhiḥ || 183 ||<BR>
<BR>
[184]<BR>
<BR>
tad evaṃ sat-saṅgamātrasya tat-sāmmukhya-mātre nidānatvam uktam | etad<BR>
eva vyaktirekeṇāha -<BR>
<BR>
na hy am-mayāni tīrthāni na devā mṛc-chilā-mayāḥ |<BR>
te punanty uru-kālena darśanād eva sādhavaḥ || [BhP 10.84.11]<BR>
<BR>
te kathaṃ nādriyante gauṇatvād ity āha te punantīti |<BR>
<BR>
|| 10.84 || śrī-bhagavān muni-vargam || 184 ||<BR>
<BR>
[185]<BR>
<BR>
tad evaṃ satsaṅgamātrasya tat-sāmmukhya-mātre nidānatvam uktam | etad<BR>
eva vyatirekeṇāha --<BR>
<BR>
jñānaṃ viśuddhaṃ paramārtham ekam<BR>
anantaraṃ tv abahir brahma satyam |<BR>
pratyak praśāntaṃ bhagavac-chabda-saṃjñaṃ<BR>
yad vāsudevaṃ kavayo vadanti ||<BR>
<BR>
rahūgaṇaitat tapasā na yāti<BR>
na cejyayā nirvapaṇād gṛhād vā | (page 93)<BR>
na cchandasā naiva jalāgni-sūryair<BR>
vinā mahat-pāda-rajo-'bhiṣekam || [BhP 5.12.12]<BR>
<BR>
tarhi kiṃ satyam ? jñānaṃ satyam | vyāvahārika-satyatvaṃ vyāvartayati |<BR>
paramārtham | vṛtti-jñāna-vyavacchedārthāni ṣaḍ-viśeṣaṇāni | viśuddhaṃ tat<BR>
tu āvidyakam | ekaṃ tat tu nānā-rūpam | anantaraṃ tu bahir bāhyābhyantara-<BR>
śūnyaṃ tat tu viparītaṃ brahma paripūrṇaṃ tat tu paricchinnam | pratyak tat<BR>
tu viṣayākāram | praśāntaṃ nirvikāraṃ, tat tu sa-vikāram | tad evaṃ svarūpaṃ<BR>
jñānaṃ satyam ity uktam | kīdṛśaṃ tat ? aiśvaryādi-ṣaḍ-guṇatvena bhagavac-<BR>
chabdaḥ saṃjñā yasya | yac ca jñānaṃ vāsudevaṃ vadanti | tat-prāptiś ca<BR>
mahat-sevāṃ vinā na bhavatīty āha he rahūgaṇa | etaj jñānaṃ tapasā puruṣo<BR>
na yāti ijyayā vaidika-karmaṇā nirvapaṇād annādi-saṃvibhāgena gṛhād vā<BR>
tan-nimitta-paropakāreṇa chandasā vedābhyāsena jalāgny-ādibhir upāsitair<BR>
ity eṣā |<BR>
<BR>
atra brahmatvādinā jīva-svarūpaṃ sūkṣmatvādi-dharmakaṃ jñānam api<BR>
nirastaṃ veditavyam ||<BR>
<BR>
|| 5.12 || śrī-brāhmaṇo rahūgaṇam || 185 ||<BR>
<BR>
[186]<BR>
<BR>
tad evaṃ sat-saṅga eva tat-sāmmukhye dvāram ity uktam | te ca santas tat-<BR>
sammukhā evātra gṛhyante | na tu vaidikācāra-mātra-parā anupayogitvāt |<BR>
tatra yādṛśaḥ sat-saṅgas tādṛśam eva sāmmukhyaṃ bhavatīti vaktuṃ teṣu<BR>
satsu ye mahāntas teṣāṃ dvaividhyam āha sārdhena |<BR>
<BR>
mahāntas te sama-cittāḥ praśāntā<BR>
vimanyavaḥ suhṛdaḥ sādhavo ye |<BR>
ye vā mayīśe kṛta-sauhṛdārthā<BR>
janeṣu dehambhara-vārtikeṣu || <BR>
gṛheṣu jāyātmaja-rātimatsu<BR>
na prīti-yuktā yāvad-arthāś ca loke || [BhP 5.5.2-3]<BR>
<BR>
ye sama-cittā nirviśeṣa-brahma-niṣṭhās te mahāntas teṣāṃ śīlam āha<BR>
praśāntā ity ādi | mahad-viśeṣam āha ye veti | vā-śabdaḥ pakṣāntare |<BR>
uttara-pakṣatvād asyaiva śreṣṭhatvaṃ mayi kṛtaṃ siddhaṃ yat sauhṛdaṃ prema<BR>
tad eva arthaḥ puruṣārtho yeṣāṃ yathā-bhūtā ye te mahānta iti<BR>
pūrveṇānvayaḥ | yato mayi sauhṛdārthās tata eva deambhaaravārtikeṣu<BR>
viṣaya-vārtā-niṣṭheṣu janeṣu tathā geheṣu jāyātmaja-bandhu-varga-yukteṣu<BR>
na prīti-yuktāḥ, kintu yāvad-arthaḥ yāvān arthaḥ śrī-bhagavad-<BR>
bhajanānurūpaṃ prayojanaṃ tāvān artho dhanaṃ yeṣāṃ tathābhūtā ity arthaḥ |<BR>
ubhayor mahattvaṃ ca mahā-jñānitvān mahā-bhāgavatatvāc ca, na tu dvayoḥ<BR>
sāmyābhiprāyeṇa | muktānām api siddhānāṃ nārāyaṇa-parāyaṇaḥ [BhP<BR>
6.14.5] ity ādy-ukteḥ | atra jñāna-mārge brahmānubhavino mahānto bhakti-<BR>
mārge labdha-bhagavat-premāṇo mahānta iti lakṣaṇa-sāmānyam iti jñeyam |<BR>
<BR>
|| 5.5 || śrī-ṛṣabhaḥ sva-putrān || 186 ||<BR>
<BR>
[187]<BR>
<BR>
atra caivaṃ vivecanīyam | tat-tan-mārge siddhā mahānto dvividhā darśitāḥ |<BR>
atra ca jñāna-siddhāḥ | dehaṃ ca naśvaram avasthitam utthitaṃ vā siddho na<BR>
paśyati yato'dhyagamat svarūpam [BhP 11.13.35] ity ādau varṇitāḥ | (page 94)<BR>
<BR>
atra bhakta-siddhās trividhāḥ | prāpta-bhagavat-pārṣada-dehā nirdhūta-<BR>
kaṣāyā mūrcchita-kaṣāyāś ca | yathā śrī-nāradādayaḥ śrī-śukādayaḥ prāg-<BR>
janma-gata-nāradādayaḥ |<BR>
<BR>
prayujyamāne mayi tāṃ śuddhāṃ bhāgavatīṃ tanum |<BR>
ārabdha-karma-nirvāṇo nyapatat pāñca-bhautikaḥ || [BhP 1.6.29] ity ādau |<BR>
<BR>
sva-sukha-nibhṛta-cetās tad-vyudastānya-bhāvo'py ajita-rucira-līlākṛṣṭa-sāraḥ<BR>
[BhP 12.12.52] ity ādau |<BR>
<BR>
hantāsmin janmani bhavān <BR>
mā māṃ draṣṭum ihārhati |<BR>
avipakva-kaṣāyāṇāṃ <BR>
durdarśo'haṃ kuyoginām || [BhP 1.6.22] ity ādau ca prasiddheḥ |<BR>
<BR>
śrī-nāradasya pūrva-janmani sthita-kaṣāyasya prema varṇitaṃ svayam eva |<BR>
premātibhara-nirbhinna- pulakāṅgo'tinirvṛtaḥ |<BR>
ānanda-samplave līno nāpaśyam ubhayaṃ mune || [BhP 1.6.18] ity ādau |<BR>
<BR>
śrī-bharata evātrodāharaṇīyaḥ | tasya ca bhūta-pipālayiṣā-rūpaḥ<BR>
prārabdhālambanaḥ sāttvika-kaṣāyo nigūḍha āsīt premā ca varṇita iti | tad<BR>
evaṃ ā̆samāna-premṇi  trividhe pūrva-pūrvādhikyaṃ jñeyam | kvacit sthtite'pi<BR>
prākṛta-dehāditve yadi premṇaḥ pariṇāmataḥ svarūpato vādhikyaṃ dṛśyate<BR>
tadā premādhikyenaivādhikyaṃ jñeyam | tac ca bhajanīyasya<BR>
bhagavato'ṃśāṃśitva-bhedena bhajataś ca dāsya-sakhyādi-bhedena<BR>
svarūpādhikyaṃ, premāṅkura-premādi-bhedena parimāṇādhikyaṃ ca prīti-<BR>
sandarbhe vivṛtya darśayiṣyāmaḥ | sākṣātkāra-mātrasyāpi yadyapi puruṣa-<BR>
prayojanatvaṃ tathāpi tasminn api sākṣātkāre yāvān yāvān śrī-bhagavataḥ<BR>
priyatva-darmānubhavas tāvāṃs tāvān utkarṣaḥ | nirupādhi-<BR>
prītyāspadatāsvabhāvasya priyatva-dharmānubhavaṃ vinā tu sākṣātkāro'py<BR>
asākṣātkāra eva mādhuryaṃ vinā duṣṭa-jihvayā khaṇḍasyeva | ataevoktaṃ<BR>
śrī-ṛṣabhadevena --<BR>
<BR>
prītir na yāvan mayi vāsudeve; na mucyate deha-yogena tāvat | [BhP 5.5.6] iti |<BR>
<BR>
tataḥ prema-tāratamyenaiva bhakta-mahattva-tāratamyaṃ mukhyam | ataeva<BR>
mayīśe kṛta-sauhṛdārthāḥ [BhP 5.5.3] ity eva tal-lakṣaṇatvenoktam | yatra tu<BR>
premādhikyaṃ sākṣātkāraḥ kaṣāyādi-rāhityādikam apy asti sa paramo<BR>
mukhyaḥ | tatraikaikāṅga-vaikalye nyūna iti jñeyam | tad evaṃ ye vā mayīśe<BR>
[BhP 5.5.3] ity ādinā ye uktās te tu prāpta-pārṣada-dehā na bhavanti, tathā<BR>
viṣaya-vairāgye'pi gūḍha-saṃskāravanto'pi sambhavanti | atas tad-vivecanāya<BR>
prakaraṇāntaram utthāpyate | yathā rājovāca --<BR>
<BR>
atha bhāgavataṃ brūta yad-dharmo yādṛśo nṛṇām |<BR>
yathārcarati yad brūte yair liṅgair bhagavat-priyaḥ || [BhP 11.2.44]<BR>
<BR>
athānantaraṃ bhāgavataṃ brūta taj-jñānārtham | sa ca brūṇāṃ madhye yad-<BR>
dharmo yat-svabhāvas taṃ svabhāvaṃ brūta | yathā ca sa ācarati anutiṣṭhati<BR>
tad-anuṣṭhānaṃ brūta | yad brūte tad-vacanaṃ ca brūteti mānasa-kāyika-<BR>
vācika-liṅga-pṛcchā | <BR>
<BR>
[188]<BR>
<BR>
nanu pūrvaṃ śṛṇvan subhadrāṇi rathāṅga-pāṇeḥ [BhP 11.2.37] ity ādinā<BR>
(page 95) granthena tat-tal-liṅgaṃ śrī-kavir naivoktam | satyam | tathāpi<BR>
punas tad-anuvādena teṣu liṅgeṣu yair liṅgair bhagavat-priyo yādṛśa uttama-<BR>
madhyamatādi-bheda-vivikto bhavati tāni liṅgāni vivicya brūtety arthaḥ |<BR>
tatrottaraṃ śrī-harir uvāca -<BR>
<BR>
sarva-bhūteṣu yaḥ paśyed bhagavad-bhāvam ātmanaḥ |<BR>
bhūtāni bhagavaty ātmany eṣa bhāgavatottamaḥ || [BhP 11.2.45]<BR>
<BR>
tatra tat-tad-anubhava-dvārāvagamyena mānasa-liṅgena mahā-bhāgavataṃ<BR>
lakṣayati sarva-bhūteṣv ity ādi | evaṃvratiḥ sva-priya-nāma-kīrtyā jātānurāgo<BR>
druta-citta uccaiḥ [BhP 11.2.38] iti śrī-kavi-vākyokta-rītyā yaś citta-drava-<BR>
hāsa-rodanādy-anubhāvakānurāga-vaśatvāt khaṃ vāyum agnim [BhP 11.2.39]<BR>
ity ādi-tad-ukta-prakāreṇaiva cetanā-cetaneṣu sarva-bhūteṣu ātmano<BR>
bhagavad-bhāvam ātmābhīṣṭo yo bhagavad-ādy-anubhavas tam evety arthaḥ<BR>
paśyed anubhavati | atas tāni ca bhūtāni ātmani sva-citte tathā sphurati yo<BR>
bhagavān tasminn eva tad-āśritatvenaiva anubhavati | eṣa bhāgavatottamo<BR>
bhavati | idam eva śrī-vrajadevībhir uktam - vana-latās tarava ātmani viṣṇuṃ<BR>
vyañjayantya iva puṣpa-phalāḍhyāḥ [BhP 10.35.5] <BR>
<BR>
yad vā ātmano yo bhagavati bhāvaḥ premā, tam eva cetanācetaneṣu bhūteṣu<BR>
paśyati | śeṣaṃ pūrvavat | ataeva bhakta-rūpādhiṣṭhāna-buddhi-jāta-bhaktyā<BR>
tāni namaskarotīti khaṃ vāyum ity ādau pūrvam uktam iti bhāvaḥ | tathaiva<BR>
coktaṃ tābhir eva -<BR>
<BR>
nadyas tadā tad upadhārya mukunda-gītam <BR>
āvarta-lakṣita-mano-bhava-bhagna-vegāḥ || [BhP 10.21.15] ity ādi |<BR>
<BR>
śrī-paṭṭa-mahiṣībhir api kurari vilapasi tvam [BhP 10.90.7] ity ādi | atra na<BR>
brahma-jñānāny abhidhīyante bhāgavatais taj-jñānasya tat-phalasya ca<BR>
heyatvena jīva-bhagavad-vibhāgābhāvena ca bhāgavatva-virodhāt | ahaituky<BR>
avyavahitā [BhP 3.29.10] ity ādau hy aikāntika-bhakti-lakṣaṇānusāreṇa<BR>
sutarām uttamatva-virodhāc ca | na ca nirākāreśvara-jñānaṃ praṇaya-<BR>
raśanayā dhṛtāṅghri-padmaḥ [BhP 11.2.53] ity upasaṃhāra-gata-lakṣaṇa-<BR>
parama-kāṣṭhā-virodhād eveti vivecanīyam | <BR>
<BR>
     [189] <BR>
<BR>
atha mānasa-liṅga-viśeṣaṇenaiva madhyama-bhāgavataṃ lakṣayati --<BR>
<BR>
īśvare tad-adhīneṣu bāliśeṣu dviṣatsu ca |<BR>
prema-maitrī-kṛpopekṣā yaḥ karoti sa madhyamaḥ || [BhP 11.2.46]<BR>
<BR>
parameśvare prema karoti | tasmin bhakti-yukto bhavatīty arthaḥ | tathā tad-<BR>
adhīneṣu bhakteṣu ca maitrīṃ bandhu-bhāvam | bāliśeṣu tad-bhaktim<BR>
ajānatsu udāsīneṣu kṛpām | yathoktaṃ śrī-prahlādena -<BR>
<BR>
śoce tato vimukha-cetasa indriyārthā<BR>
māyā-sukhāya bharam udvahato vimūḍhān | [BhP 7.9.42] iti |<BR>
<BR>
ātmano dviṣatsu upekṣām | tadīya-dveṣe cittākṣobhenodāsīnyam ity arthaḥ |<BR>
teṣv api bāliśatvena kṛpāṃśa-sad-bhāvāt | yathaiva śrī-prahlādo<BR>
hiraṇyakaśipau | bhagavato bhāgavatasya vā dviṣatsu tu saty api citta-kṣobhe<BR>
tatrānabhiniveśa ity arthaḥ | asya bāliśeṣu kṛpāyāḥ sphuraṇaṃ<BR>
dviṣatsūpekṣāyā eva | na tu prāgvat sarvatra premṇā vā sphuraṇam | tato<BR>
madhyamatvam | athottamasyāpi (page 96) tad-adhīna-darśanena tat-<BR>
sphuraṇānandodayo viśeṣata eva | tataś ca tasminn adhikaiva matrī yad<BR>
bhavati tan na niṣidhyate kintu sarvatra tad-bhāvāvaśyakatā vidhīyate |<BR>
paramottame'pi tathā dṛṣṭam --<BR>
<BR>
kṣaṇārdhenāpi tulaye na svargaṃ nāpunar-bhavam |<BR>
bhagavat-saṅgi-saṅgasya martyānāṃ kim utāśiṣaḥ || [BhP 4.24.57]<BR>
<BR>
atha bhāgavatā yūyaṃ priyāḥ stha bhagavān yathā [BhP 4.25.30] iti ca rudra-<BR>
gītāt |<BR>
 <BR>
harer guṇākṣipta-matir <BR>
bhagavān bādarāyaṇiḥ |<BR>
adhyagān mahad ākhyānaṃ <BR>
nityaṃ viṣṇu-jana-priyaḥ || [BhP 1.7.11] iti sūta-vākyāc ca |<BR>
<BR>
evaṃ bhojānāṃ kulapāṃsanāḥ [BhP 10.1.24] ity ādau tatra bādarāyaṇi-<BR>
prabhṛtīnāṃ dveṣo'pi dṛśyate | kintu madhyamānāṃ tatrānābhiniveśa eva<BR>
sphurati | teṣāṃ tu tatrāpi tad-vidha-śāstṛtvena nijābhīṣṭa-deva-parisphūrtir<BR>
na vyāhanyeta iti viśeṣaḥ | tad-dṛṣṭyaiva ca śrīmad-uddhavādīnām api śrī-<BR>
duryodhanādau namaskāraḥ | <BR>
<BR>
sattvaṃ viśuddhaṃ vasudeva-śabditaṃ <BR>
yad īyate tatra pumān apāvṛtaḥ | [BhP 4.3.21] ity ādi śrī-śiva-vākyavat |<BR>
<BR>
uktaṃ ca lakṣmaṇā-haraṇe - so'bhivandyāmbikā-putram [BhP 10.68.17] ity<BR>
ādau duryodhanaś ceti | yatra pakṣe ca svakīya-bhāvasyaiva sarvatra<BR>
parisphūrteḥ śrī-bhagavad-ādi-dviṣatsv api sā paryavasyati, tatra ca<BR>
nāyuktatā, yatas te nija-prāṇa-koṭi-nirmañchanīya-tac-caraṇa-paṅkaja-<BR>
parāga-leśās teṣāṃ durvyavahāra-dṛṣṭyā kṣubhyanti | svīya-bhāvānusāreṇa<BR>
tv evaṃ manyante - aho īdṛśaś cetano vā kaḥ syād yaḥ punar asmin<BR>
sarvānanda-kadambake nirupādhi-parama-premāspade sakala-loka-prasādaka-<BR>
sad-guṇa-maṇi-bhūṣite sarva-hita-paryavasāyi-caryāmṛte śrī-puruṣottame tat-<BR>
priya-jane vā prītiṃ na kurvīta | tad-dveṣa-kāraṇaṃ tu sutarām evāsmad-<BR>
buddhi-paddhatim atītam | tasmād brahmādi-sthāvara-paryantā aduṣṭā<BR>
duṣṭāś ca tasmin bāḍhaṃ rajyanta eveti | tad uktaṃ śrī-śukena --<BR>
govinda-bhuja-guptāyāṃ dvāravatyāṃ kurūdvaha |<BR>
avātsīn nārado'bhīkṣṇaṃkṛṣṇopāsana-lālasaḥ ||<BR>
ko nu rājann indriya-vān mukunda-caraṇāmbujam |<BR>
na bhajet sarvato-mṛtyur upāsyan amarottamaiḥ || [BhP 11.2.1-2] iti |<BR>
<BR>
[190]<BR>
<BR>
atha bhagavad-dharmācaraṇa-rūpeṇa kāyikena kiñcin mānasena ca liṅgena<BR>
kaniṣṭhaṃ lakṣayati -<BR>
<BR>
arcāyām eva haraye pūjāṃ yaḥ śraddhayehate |<BR>
na tad-bhakteṣu cānyeṣu sa bhaktaḥ prākṛtaḥ smṛtaḥ || [BhP 11.2.47]<BR>
<BR>
arcāyāṃ pratimāyām eva tad-bhakteṣu anyeṣu ca sutarāṃ na bhagavat-<BR>
premābhāvad bhakta-māhātmya-jñānābhāvāt sarvādara-lakṣaṇa-bhakta-<BR>
guṇānudayāc ca | sa prākṛtaḥ prakṛti-prārabdho'dhunaiva prārabdha-bhaktir<BR>
ity arthaḥ | iyaṃ ca śraddhā na śāstrārthāvadhāraṇa-jātā |<BR>
<BR>
yasyātma-buddhiḥ kuṇape tri-dhātuke<BR>
sva-dhīḥ kalatrādiṣu bhauma ijya-dhīḥ |<BR>
yat-tīrtha-buddhiḥ salile na karhicij [BhP 10.84.13] (page 97) ity ādi śāstra-<BR>
jñānāt | <BR>
<BR>
tasmāl loka-paramparā-prāptaiveti pūrvavat | ataś cājāta-premāśāstrīya-<BR>
śraddhā-yuktaḥ sādhakas tu mukhyo kaniṣṭho jñeyaḥ | <BR>
<BR>
[191]<BR>
<BR>
atha ṭīkā - punar aṣṭabhiḥ ślokair abhyarhitatvād uttamasyaiva lakṣaṇāny<BR>
āha gṛhītvā ity eṣā | tathā hi -<BR>
<BR>
gṛhītvāpīndriyair arthān yo na dveṣṭi na hṛṣyati |<BR>
viṣṇor māyām idaṃ paśyan sa vai bhāgavatottamaḥ || [BhP 11.2.48]<BR>
<BR>
pūrvokta-prakāreṇa tadāviṣṭa-citto na gṛhṇāti tāvad-indriyair arthān<BR>
gṛhītvāpīty api-śabdārthaḥ | idaṃ viśvaṃ māyāṃ bahiraṅga-śakti-vilāsatvād<BR>
dheyam ity arthaḥ | atrāpi kāyika-mānasayoḥ sāṅkaryam |<BR>
<BR>
[192]<BR>
<BR>
atha kevala-mānasa-liṅgenāha yāvat prakaraṇam -<BR>
<BR>
dehendriya-prāṇa-mano-dhiyāṃ yo<BR>
janmāpyaya-kṣud-bhaya-tarṣa-kṛcchraiḥ |<BR>
saṃsāra-dharmair avimuhyamānaḥ<BR>
smṛtyā harer bhāgavata-pradhānaḥ || [BhP 11.2.49]<BR>
<BR>
yo hareḥ smṛtyā dehādīnāṃ saṃsāra-dharmair janmāpyayādibhir<BR>
avimuhyamāno bhavati sa bhāgavata-pradhānaḥ uktaṃ ca śrī-gītāsu -<BR>
<BR>
yeṣāṃ tv anta-gataṃ pāpaṃ janānāṃ puṇya-karmaṇām |<BR>
te dvandva-moha-nirmuktā bhajante māṃ dṛḍha-vratāḥ || [Gītā 7.28]<BR>
<BR>
[193]<BR>
<BR>
tathā -<BR>
<BR>
na kāma-karma-bījānāṃ yasya cetasi sambhavaḥ |<BR>
vāsudevaika-nilayaḥ sa vai bhāgavatottamaḥ || [BhP 11.2.50]<BR>
<BR>
bījāni vāsanāḥ | vāsudevam atrāśrayaḥ |<BR>
<BR>
[194]<BR>
<BR>
tathā -<BR>
<BR>
na yasya janma-karmabhyāṃ na varṇāśrama-jātibhiḥ |<BR>
sajjate'sminn aham-bhāvo dehe vai sa hareḥ priyaḥ || [BhP 11.2.51]<BR>
<BR>
janma sat-kulam | karma tapa-ādi | jātayaḥ anulomajā mūrdhābhiṣiktādayaḥ |<BR>
etābhir yasyāsmin deha ahambhāvo na sajjate kintu bhagavat-sevaupayika-<BR>
sādhya-deha eva sajjata ity arthaḥ sa hareḥ priyo bhāgavatottama iti<BR>
pūrveṇānvayaḥ | prakaraṇārthatvād dhareḥ priya iti bhāgavata-mātra-vāci-<BR>
bhāgavatatvād eva |<BR>
<BR>
[195]<BR>
<BR>
tathā -<BR>
<BR>
na yasya svaḥ para iti vitteṣv ātmani vā bhidā |<BR>
sarva-bhūta-samaḥ śāntaḥ sa vai bhāgavatottamaḥ || [BhP 11.2.52]<BR>
<BR>
vitteṣu mamatāspada-mātreṣu svīyaṃ parakīyam iti ātmani svaḥ para iti | atra<BR>
vittavad ātmani ca sva-pakṣapāta-mātraṃ niṣidhyate na vyakti-bhedaḥ |<BR>
tathoktaṃ skānde mārkaṇḍeya-bhagīratha-saṃvāde -<BR>
<BR>
para-duḥkhenātma-duḥkhaṃ manyante ye nṛpottama |<BR>
bhagavad-dharma-niratās te narā vaiṣṇavottamāḥ ||<BR>
<BR>
[196]<BR>
<BR>
kiṃ ca -<BR>
<BR>
tri-bhuvana-vibhava-hetave'py akuṇṭha-<BR>
smṛtir ajitātma-surādibhir vimṛgyāt |<BR>
na calati bhagavat-padāravindāl<BR>
lava-nimiṣārdham api yaḥ sa vaiṣṇavāgryaḥ || [BhP 11.2.53]<BR>
<BR>
acalena hetus tribhuvaneti | tatra hetur ajite harāv eva ātmā yeṣāṃ tair<BR>
brahmeśa-prabhṛtibhiḥ surādibhir api vimṛgyād durlabhād ity arthaḥ | (page<BR>
98)<BR>
<BR>
[197]<BR>
<BR>
api ca viṣayābhisandhinā calanaṃ kāmenātisantāpe sati bhavet | sa tu<BR>
bhagavat-sevā-nirvṛtau na sambhavatīty āha -<BR>
<BR>
bhagavata uru-vikramāṅghri-śākhā-<BR>
nakha-maṇi-candrikayā nirasta-tāpe |<BR>
hṛdi katham upasīdatāṃ punaḥ sa<BR>
prabhavati candra ivodite'rka-tāpaḥ || [BhP 11.2.54]<BR>
<BR>
uru-vikramau ca tāv aṅghrī | tayoḥ śākhā aṅga layaḥ | candrikā tāpa-hāriṇī<BR>
dīptiḥ | tāpaḥ kāmādi-santāpaḥ |<BR>
<BR>
[198]<BR>
<BR>
tathā -<BR>
<BR>
visṛjati hṛdayaṃ na yasya sākṣād<BR>
dharir avaśābhihito'py aghaugha-nāśaḥ || [BhP 11.2.55]<BR>
<BR>
ṭīkā ca - ukta-samasta-lakṣaṇa-sāram āha - visṛjatīti | harir eva svayaṃ<BR>
sākṣād yasya hṛdayaṃ na visṛjati na muñcati | avaśenāpy abhihita-mātro'py<BR>
aghaughaṃ nāśayati yaḥ saḥ | tat kiṃ na visṛjati | yataḥ praṇaya-raśanayā<BR>
dhṛtaṃ hṛdaye baddham aṅghr-padmaṃ yasya sa bhāgavata-pradhāna ukto<BR>
bhavati ity eṣā |<BR>
<BR>
atra kāmādīnām asambhave hetuḥ sākṣād iti padam uttara-kālatvāt<BR>
sāksātkārasya | tathā harir avaśābhihito'pīty ādinā yat tādṛśa-praṇayavāṃs<BR>
tenānena tu sarvadā parmāveśenaiva kīrtyamānaḥ sutarām evāghaugha-<BR>
nāśaḥ syād ity abhihitam | uktaṃ ca - etan nirvidyamānānām icchatām akuto-<BR>
bhayam [BhP 2.1.11] ity ādi | tata ubhayathaiva teṣām agha-saṃskāro'pi na<BR>
sthātum iṣṭa iti dhvanitam | anena vācika-liṅgam api nirdiśya yad brūte [BhP<BR>
11.2.42] ity asyottaram uktam | prakaraṇe'smin gṛhītvāpi [BhP 11.2.43] ity<BR>
ādīnām uttama-bhāgavata-lakṣaṇa-padyānām amīṣām apṛthak pṛthak ca<BR>
vākyatvaṃ jñeyam | tathābhūta-bhagavad-vaśīkāravati bhāgavatottame tat-tal-<BR>
lakṣaṇānām antarbhāvāt | kvacit dvitrādimātra-lakṣaṇa-darśanāc ca |<BR>
tatrāpṛthag-vākyatāyām ekaika-vākya-gatenaikaikenaiva lakṣaṇena ayam eva<BR>
sarva-bhūteṣu ity-ādy-ukto mahā-bhāgavato lakṣyate | tat-tad-dharma-<BR>
hetutvena tu visṛtatīty ādinā sarva-lakṣṇa-sāropanyāsaḥ | yā ca tatrāpi<BR>
smṛtyā harer ity ādinā hetutvena smṛtir uktā | tasyā eva vivaraṇam idam<BR>
antima-vākyam iti samarthanīyam | ataeva pṛthak pṛthag bhāgavatottama ity<BR>
ādy-anuvādo'pi saṅgacchate | pṛthag-vākyatāyāṃ yatra sākṣād-bhagavat-<BR>
sambandho na śrūyate | tatra bhāgavata-pada-balenaiva prakaraṇa-balenaiva<BR>
vā jñeyaḥ | pūrvottara-padya-stha-smṛtyetyādi-padaṃ vā yojanīyam | tathātra<BR>
pakṣe cāpekṣikam evānyatraa bhāgavatottamatvam | tatrottara-śraiṣṭhya-<BR>
kramo'yam | arcāyām eva iti | na yasya janma-karmābhyām iti | na yasya svaḥ<BR>
paraḥ iti | gṛhītvāpīndriyaiḥ iti | dehendriya-prāṇa iti | asya saṃskāro'sti |<BR>
kintu tena vimoho na syād iti mūrcchita-saṃskāro'yaṃ jāta-navīna-<BR>
premāṅkuraḥ syāt | tathā na kāma-karma-bījānām ity asyaiva vivaraṇaṃ<BR>
tribhuvana-vibhava-hetave'pi iti | iyam eva naiṣṭhikī (page 99) bhaktir<BR>
dhyānākhyā dhurvānusmṛtir ity ucyate | asya premāṅkuro'py<BR>
anācchādyatayā jāto'sti | anyathā tādṛśa-smaraṇa-sātatya-bhāvaḥ syāt | ayaṃ<BR>
hi nirdhūta-kaṣāyo nirūdḥa-premāṅkura iti labhyate | ata ūrdhvaṃ sākṣāt-<BR>
prema-janmataḥ īśvare tad-adhīneṣu iti | asya maitry-ādikaṃ trayam api<BR>
bhakti-hetukam eveti na kaṣāya-sthitir avagantavyā | nirdhūta-kaṣāya-mahā-<BR>
prema-sūcakasya sarva-bhūteṣu ity asya tu vivaraṇaṃ visṛjati iti |<BR>
<BR>
tāpādi-pañca-saṃskāro <BR>
navejyā-karma-kārakaḥ |<BR>
artha-pañcaka-vid vipro <BR>
mahā-bhāgavataḥ smṛtaḥ || [PadmaP 6.253.27] iti pādmottara-khaṇḍa-<BR>
vacanam |<BR>
<BR>
mahattvaṃ cārcana-mārga-parāṇāṃ madhya eva jñeyam asiddha-prematvāt |<BR>
atra tāpādi-pañca-saṃskārādi tāpaḥ puṇḍraṃ tathā nāma [PadmaP 6.226.6] ity<BR>
ādinā tatraiva darśitam | navejyā-karma-kārakatvaṃ cānena vacanena dṛśyate<BR>
-<BR>
<BR>
arcanaṃ mantra-paṭhanaṃ yogo yāgo hi vandanam |<BR>
nāma-saṅkīrtanaṃ sevā tac-cihner aṅkanaṃ tathā ||<BR>
tadīyārādhanaṃ cejyā navadhā bhidyate śubhe |<BR>
nava-karma-vidhānejyā viprāṇāṃ satataṃ smṛtā || iti |<BR>
<BR>
artha-pañcaka-vittvaṃ tu - śrī-bhagavān tat-paramaṃ-padaṃ tad-dravyaṃ tan-<BR>
mantro jīvātmā ceti pañca-tattva-jñātṛtvam | tac ca śrī-hāyaśīrṣe vivṛtaṃ<BR>
saṅkṣipya likhyate -<BR>
<BR>
eka eveśvaraḥ kṛṣṇaḥ sac-cid-ānanda-vigrahaḥ |<BR>
puṇḍarīka-viśālākṣaḥ kṛṣṇa-cchurita-mūrdhajaḥ ||<BR>
vaikuṇṭhādhipatir devyā līlayā cit-svarūpayā |<BR>
svarṇa-kāntyā viśālākhyā svabhāvād gāḍham āśritaḥ ||<BR>
nityaḥ sarvagataḥ pūrṇo vyāpakaḥ sarva-kāraṇam |<BR>
veda-guhyo gabhīrātmā nānā-śaktyodayo naraḥ ||  ity ādi |<BR>
<BR>
sthāna-tattvam ato vakṣye prakṛteḥ param avyayam |<BR>
śuddha-sattva-mayaṃ sūrya-candra-koṭi-sama-prabham ||<BR>
cintāmaṇimayaṃ sākṣāt sac-cid-ānanda-lakṣaṇam |<BR>
ādhāraṃ sarva-bhūtānāṃ sarva-pralaya-varjitam || ity ādi |<BR>
<BR>
dravya-tattvaṃ śṛṇu brahman pravakṣyāmi samāsataḥ |<BR>
sarva-bhoga-pradā yatra pādapāḥ kalpa-pādapāḥ ||<BR>
bhavanti tādṛśā vallyas tad-bhavaṃ cāpi tādṛśam |<BR>
gandha-rūpaṃ svādu-rūpaṃ dravyaṃ puṣpādikaṃ ca yat ||<BR>
heyāṃśānām abhāvāc ca rasa-rūpaṃ bhaved dhi tat |<BR>
tvag-bījaṃ caiva heyāṃśaṃ kaṭhināṃśaṃ ca yad bhavet ||<BR>
sarva tad bhautikaṃ viddhi na hy abhūtamayaṃ ca tat |<BR>
rasasya yogato brahman bhautikaṃ svāduvad bhavet ||<BR>
tasmāt sādhyo raso brahman rasaḥ syād vyāpakaḥ paraḥ |<BR>
rasavad bhautikaṃ dravyam atra syād rasa-rūpakam || iti |<BR>
<BR>
vācyatvaṃ vācakatvaṃ ca deva-tan-mantrayor iha |<BR>
abhedenocyate brahmaṃs tattvavidbhir vicāritaḥ || ity ādi |<BR>
<BR>
marut-sāgara-saṃyoge taraṅgāt kaṇikā yathā |<BR>
jāyante tat-svarūpāś ca tad-upādhi-samāvṛtāḥ ||<BR>
āśleṣād ubhayos tadvad ātmanaś ca sahasraśaḥ |<BR>
sañjātāḥ sarvato brahman mūrtāmūrta-svarūpataḥ || (page 100) ity ādy api |<BR>
<BR>
kintu śrī-bhagavad-āvirbhāvādiṣu sva-svopāsanā-śāstrānusāreṇāparo'pi<BR>
bhedaḥ kaścij jñeyaḥ | <BR>
<BR>
jīva-nirūpaṇaṃ cedam | na ghaṭata udbhavaḥ [BhP 10.87.31] ity ādy-<BR>
anusāreṇopādhi-sahitam eva kṛtam | nirupādhikaṃ tu -<BR>
<BR>
viṣṇu-śaktiḥ parā proktā <BR>
kṣetrajñākhyā tathāparā |<BR>
avidyā-karma-saṃjñānyā <BR>
tṛtīyā śaktir iṣyate || [ViP 6.7.61] iti viṣṇu-purāṇānusāreṇa |<BR>
<BR>
tathā -<BR>
apareyam itas tv anyāṃ prakṛtiṃ viddhi me parām |<BR>
jīvabhūtāṃ mahābāho yayedaṃ dhāryate jagat || [Gītā 7.5] iti |<BR>
<BR>
mamaivāṃśo jīva-loke jīva-bhūtaḥ sanātanaḥ [Gītā 15.7] iti ca gītānusāreṇa |<BR>
tathā -<BR>
<BR>
yat taṭasthaṃ tu cid-rūpaṃ <BR>
sva-saṃvedyād vinirgatam |<BR>
rañjitaṃ guṇa-rāgeṇa <BR>
sa jīva iti kathyate || iti śrī-nārada-pañcarātrānusāreṇa jñeyam ||<BR>
<BR>
|| 11.2 || hari-yogeśvaro nimim || 187-198 ||<BR>
<BR>
[199]<BR>
<BR>
tad evam upadiṣṭā bhāgavata-satsu mūrcchita-kaṣāyādayā mahad-bhedāṃ<BR>
bhāgavata-sanmātra-bhedāś ca tat-san-mātra-bhedeṣu arcāyām eva haraye<BR>
[BhP 11.2.45] ity ādinā tat-tad-guṇāvirbhāva-tāratamyāl labdha-tāratamyāḥ<BR>
katicid darśitāḥ |<BR>
<BR>
atha sādhana-tāratamyenāpi teṣāṃ tāratamyam āha pañcabhiḥ | tatrāvaraṃ<BR>
miśra-bhakti-sādhakam āha tribhiḥ -<BR>
<BR>
kṛpālur akṛta-drohas titikṣuḥ sarva-dehinām |<BR>
satya-sāro'navadyātmā samaḥ sarvopakārakaḥ ||<BR>
kāmair ahata-dhīr dānto mṛduḥ śucir akiñcanaḥ |<BR>
anīho mita-bhuk śāntaḥ sthiro mac-charaṇo muniḥ ||<BR>
apramatto gabhīrātmā dhṛti-māñ jita-ṣaḍ-guṇaḥ |<BR>
amānī māna-daḥ kalyo maitraḥ kāruṇikaḥ kaviḥ || [BhP 11.11.29-31]<BR>
<BR>
ṭīkā ca - kṛpāluḥ para-duḥkhāsahiṣṇuḥ | sarva-dehināṃ keṣāñcid apy akṛta-<BR>
drohaḥ | titikṣuḥ kṣamāvān | satyaṃ sāraṃ sthiraṃ balaṃ vā yasya saḥ |<BR>
anavadyātmā asūyādi-rahitaḥ | sukha-duḥkhayoḥ samaḥ | yathā-śakti<BR>
sarveṣām apy akārakaḥ | kāmair akṣubhita-cittaḥ | dāntaḥ saṃyata-<BR>
bāhyendriyaḥ | mṛdur akaṭhina-cittaḥ | akiñcanaḥ aparigrahaḥ | anīho dṛṣṭa-<BR>
kriyā-śūnyaḥ | mitabhuk laghv-āhāraḥ | śānto niyatāntaḥ-karaṇaḥ sthiraḥ<BR>
sva-dharme | mac-charaṇo mad-ekāśrayaḥ | munir manana-śīlaḥ | apramattaḥ<BR>
sāvadhānaḥ | gabhīrātmā nirvikāraḥ | dhṛtimān vipady apy akṛpaṇaḥ | jita-<BR>
ṣaḍ-guṇaḥ śoka-mohau jarā-mṛtyū kṣt-pipāse ṣaḍ-ūrmaya ete jitā yena saḥ |<BR>
amānī na mānākāṅkṣī | anyebhyo mānadaḥ | kalyaḥ para-bodhane dakṣaḥ<BR>
maitraḥ avañcakaḥ | kāruṇikaḥ karuṇayaiva pravartamāno na tu dṛṣṭa-<BR>
lobhena | kaviḥ samyak jñānī ity eṣā |<BR>
<BR>
atra mac-charaṇa iti viśeṣyam | uttaratra sa ca sattama (page 101) iti ca-kāreṇa<BR>
tu pūrvokto yathā sattamaḥ tathāyam api sattama iti vyaktir evam evambhūto<BR>
mac-charaṇaḥ sattama ity ākṣipyate |<BR>
<BR>
[200]<BR>
<BR>
madhyamam amiśra-sākṣād-bhakti-sādhakam āha -- <BR>
<BR>
ājñāyaivaṃ guṇān doṣān mayādiṣṭān api svakān |<BR>
dharmān santyajya yaḥ sarvān māṃ bhajeta sa tu sattamaḥ || [BhP 11.11.32]<BR>
<BR>
ṭīkā ca - mayā veda-rūpeṇādiṣṭān api sva-dharmān santyajya yo māṃ<BR>
bhajat so'py evaṃ pūrvoktavat sattamaḥ | kim ajñānād nāstikyād vā ? na |<BR>
dharmācaraṇe sattva-śuddhy-ādīn guṇān vipakṣe santyajya | yad vā bhakti-<BR>
dārḍhyena nivṛttādhikāratayā santyajya ity eṣā | yathā hāyaśīrṣa-<BR>
pañcarātrokta-nārāyaṇa-vyūha-stave -<BR>
<BR>
ye tyakta-loka-dharmārthā viṣṇu-bhakti-vaśaṃ gatāḥ |<BR>
dhyāyanti paramātmānaṃ tebhyo'pīha namo namaḥ || iti |<BR>
<BR>
atra tv evaṃ vyākhyā - yadi ca svātmani tat-tad-guṇa-yogābhāvas tathāpy<BR>
evaṃ pūrvokta-prakāreṇa  guṇān kṛpālatvādīn doṣāṃs tad-viparītāṃś<BR>
cājñāya heyopādeyatvena niśictyāpi yo mayā teṣu guṇeṣu madhye<BR>
tatrādiṣṭān api svakān nitya-naimittika-lakṣaṇān sarvān eva varṇāśrama-<BR>
vihitān dharmān tad-upalakṣaṇaṃ jñānam api mad-ananya-bhakti-<BR>
vighātakatayā santyajya māṃ bhajet sa ca sattamaḥ | ca-kārāt pūrvokto'pi<BR>
sattama ity uttarasya tat-tad-guṇābhāve'pi pūrva-sāmyaṃ bodhayati | tato yas<BR>
tu tat-tad-guṇān labdhvā dharma-jñāna-parityāgena māṃ bhajati kevalaṃ sa<BR>
tu parama-sattama eveti vyakty-ananya-bhaktasya pūrvata ādhikyaṃ darśitam |<BR>
atra adveṣṭā sarva-bhūtānāṃ [Gītā 12.12] ity ādi śrī-gītā-dvādaśādhyāya-<BR>
prakaraṇam apy anusandheyam | sattama ity anena tad avaratrāpi samatvam<BR>
apy astīti darśitam | astu tāvat sadācārasya tad-bhaktasya sattvam | ananya-<BR>
devatā-bhaktatva-mātreṇāpi durācārasyāpi sattānya-aryāyaṃ sādhutvaṃ<BR>
vidhīyate api cet sudurācāraḥ [Gītā 9.30] ity ādau | atra sādhu-saṅga-<BR>
prastāve yat tādṛśaṃ lakṣaṇaṃ notthāpitaṃ tat khalu tādṛśa-saṅgasya bhakty-<BR>
unmukhe'nupayuktatābhiprāyeṇa | yathoktaṃ śrī-prahlādena - saṅgena<BR>
sādhu-bhaktānām [BhP 7.7.25] iti | sādhur atra sad-ācāraḥ | tad evam īśvara-<BR>
buddhyā vidhi-mārga-bhaktayos tāratamyam uktam |<BR>
tatraivottarasyānanyatvena śreṣṭhatvaṃ darśitam | tatraivārcana-mārge<BR>
trividhatvaṃ labhyate pādmottara-khaṇḍāt | tatra mahattvaṃ tāpādi-pañca-<BR>
saṃskārī ity ādau | <BR>
<BR>
madhyamatvam -<BR>
<BR>
tāpaṃ puṇḍraṃ tathā nāma mantro yāgaś ca pañcamaḥ |<BR>
amī pañcaiva saṃskārāḥ paramaikānti-hetavaḥ || ity atra |<BR>
<BR>
kaniṣṭhatvaṃ -<BR>
<BR>
śaṅkha-cakrādy-ūrdhva-puṇḍra-dhāraṇādy-ātma-lakṣaṇam |<BR>
tan-namaskaraṇaṃ caiva vaiṣṇavatvam ihocyate || ity atra | (page 102)<BR>
<BR>
[201]<BR>
<BR>
atha śuddha-dāsya-sakhyādi-bhāva-mātreṇa yo'nanyaḥ sa tu sarvottama ity<BR>
āha -<BR>
<BR>
jñātvājñātvātha ye vai māṃ yāvān yaś cāsmi yādṛśaḥ |<BR>
bhajanty ananya-bhāvena te me bhaktatamā matāḥ || [BhP 11.11.33]<BR>
<BR>
yāvān deśa-kālādy-aparicchinaḥ | yaś ca sarvātmā | yādṛśaḥ sac-cid-ānanda-<BR>
rūpaḥ | taṃ māṃ jñātvājñātvā vā ye kevalam ananya-bhāvena śrī-vrajendra-<BR>
nandana ālambano yaḥ svabhīpsito dāsyādīnām ekataro bhāvas tenaiva<BR>
bhajanti na kadācid anyena ity arthaḥ | te tu mayā bhaktatamā matāḥ | ataeva<BR>
caturthe śrī-yogeśvarair api prārthitam --<BR>
<BR>
preyān na te'nyo'sty amutas tvayi prabho<BR>
viśvātmanīkṣen na pṛthag ya ātmanaḥ |<BR>
athāpi bhaktyeśa tayopadhāvatām<BR>
ananya-vṛttyānugṛhāṇa vatsala || [BhP 4.7.38] iti |<BR>
śrī-gītāsu -<BR>
jñānaṃ te'haṃ savijñānam idaṃ vakṣyāmy aśeṣataḥ |<BR>
yaj jñātvā neha bhūyo'nyaj jñātavyam avaśiṣyate || [Gītā 7.2] ity uktvāha --<BR>
<BR>
bhūmir āpo'nalo vāyuḥ khaṃ mano buddhir eva ca |<BR>
ahaṃkāra itīyaṃ me bhinnā prakṛtir aṣṭadhā ||<BR>
apareyam itas tv anyāṃ prakṛtiṃ viddhi me parām |<BR>
jīvabhūtāṃ mahābāho yayedaṃ dhāryate jagat ||<BR>
etadyonīni bhūtāni sarvāṇīty upadhāraya |<BR>
ahaṃ kṛtsnasya jagataḥ prabhavaḥ pralayas tathā ||<BR>
mattaḥ parataraṃ nānyat kiṃ cid asti dhanaṃjaya |<BR>
mayi sarvam idaṃ protaṃ sūtre maṇigaṇā iva || [Gītā 7.4-7] iti |<BR>
<BR>
pradhānākhya-jīvākya-nija-śakti-dvārā jagat-kāraṇatvam | tac-<BR>
chaktimayatvena jagatas tad-ananyatvam | svasya tu tayoḥ paratvaṃ tad-<BR>
āśrayatvaṃ ca vadan nija-jñānam upadiṣṭavān | prasaṅgena jīva-svarūpa-<BR>
jñānaṃ ca | sa caivambhūto jñānī-mat-svarūpa-man-<BR>
mahimānusandhānakṛttvād jñāni-bhaktārta-bhaktādīn atikramya mat-priyo<BR>
bhavatīty apy ante'bhihitavān --<BR>
<BR>
caturvidhā bhajante māṃ janāḥ sukṛtino'rjuna |<BR>
ārto jijñāsur arthārthī jñānī ca bharatarṣabha ||<BR>
teṣāṃ jñānī nityayukta ekabhaktir viśiṣyate |<BR>
priyo hi jñānino'tyartham ahaṃ sa ca mama priyaḥ ||<BR>
udārāḥ sarva evaite jñānī tv ātmaiva me matam |<BR>
āsthitaḥ sa hi yuktātmā mām evānuttamāṃ gatim || [Gītā 7.16-18] iti |<BR>
<BR>
tataś cāyam arthaḥ | yas tvayi viśvātmany ātmani jīvān īkṣet tvac-chakttvād<BR>
ananyatvenaiva jānāti na tu pṛthak svatantratvenekṣeta | mauta amuṣmād<BR>
yadyapi te preyān nāsti tathāpi he vatsala he bhṛtya-priya bhṛtyeśabhāvena ye<BR>
bhajanti teṣāṃ yānanyā vṛttir avyabhicāriṇī nijā bhaktis tayaivānugṛhāṇa |<BR>
prastutatvenāsmān jñāni-bhaktān iti labhyata iti | <BR>
<BR>
atha mūla-padye jñātvājñātvety atra jñānājñānayor heyopādeyatvaṃ<BR>
niṣiddham | bhaktatamā ity atra pūrva-vākya-stha-sat-padam atikramya<BR>
viśeṣato (page 103) bhakta-pada-nirdeśād bhakteḥ svarūpādhikyam atraiva<BR>
vivakṣitam | te me matā ity atra mama tu viśiṣṭā sammatir atraiveti sūcitam<BR>
īdṛśānukta-caratvāt | ataeva prakaraṇa-prāptim eka-vacana-nirdeśam apy<BR>
atikramya gauraveṇaiva ye ta iti bahu-vacanaṃ nirdiṣṭam | tataḥ kim uta tad-<BR>
bhāva-siddha-premāṇa iti bhāvaḥ | eṣāṃ bhāva-bhajana-vivṛttir agre<BR>
rāgānugā-kathane jñeyā |<BR>
<BR>
|| 11.11 || śrī-bhagavān || 200-201 ||<BR>
<BR>
[202]<BR>
<BR>
ete hi vaiṣṇavāḥ santo mahattvena san-mātratvena ca vibhidya nirdiṣṭāḥ |<BR>
san-mātra-bhede tāratamyaṃ cātra yad aviviktaṃ tad-bhakti-bheda-nirūpaṇe<BR>
purato vivecanīyam | anye tu sva-goṣṭhy-apekṣayā vaiṣṇavāḥ | tatra karmiṣu<BR>
tad-apekṣayā yathā skānde mārkaṇḍeya-bhagīratha-saṃvāde -<BR>
<BR>
dharmārthaṃ jīvitaṃ yeṣāṃ santānārthaṃ ca maithunam |<BR>
pacanaṃ vipramukhyārthaṃ jñeyās te vaiṣṇavā narāḥ || ity ādi |<BR>
<BR>
atra śrī-viṣṇor ājñā-buddhyaiva tat tat kriyata iti vaiṣṇava-padena gamyate |<BR>
śrī-visṇu-purāṇe ca - <BR>
<BR>
na calati nija-varṇa-dharmato yaḥ <BR>
sama-matir ātma-suhṛd-vipakṣa-pakṣe |<BR>
na harati na hanti kiñcid uccaiḥ <BR>
sthita-manasaṃ tam avehi viṣṇu-bhaktam || [ViP 3.7.20] iti |<BR>
<BR>
tad-arpaṇe tu sutarām eva vaiṣṇavatvam | yathā pātāla-khaṇḍe vaiśākha-<BR>
māhātmye-<BR>
<BR>
<BR>
jīvitaṃ yasya dharmārthaṃ dharmo hary-artham eva ca |<BR>
aho-rātrāṇi puṇyārthaṃ taṃ manye vaiṣṇavaṃ bhuvi || [PadmaP 5.94.8] iti |<BR>
<BR>
tathaiva śaiveṣu tad-apekṣayā yathā bṛhan-nāradīye -<BR>
<BR>
śive ca parameśāne viṣṇau ca paramātmani |<BR>
samabuddhyā pravarttante te vai bhāgavatottamāḥ || [NārP 1.5.72] iti |<BR>
śaiva-goṣṭhīṣu bhāgavatottamatvaṃ tatraiva prasiddham iti tathoktam |<BR>
vaiṣṇava-tantre tu tan-nindaiva -<BR>
<BR>
yas tu nārāyaṇaṃ devaṃ brahma-rudrādi-daivataiḥ |<BR>
samatvenaiva vīkṣeta sa pāṣaṇḍī bhaved dhruvam || iti |<BR>
<BR>
tad evaṃ teṣāṃ bahu-bhedeṣu satsu teṣām eva prabhāva-tāratamyena kṛpā-<BR>
tāratamyena bhakti-vāsanā-tāratamyena sat-saṅgāt kāla-śaighrya-svarūpa-<BR>
vaiśiṣṭyābhyāṃ bhaktir udayate | evaṃ jñāni-saṅgāc ca jñānaṃ jñeyam | atra<BR>
yadyapy akiñcanā bhaktir evābhidheyeti tat-kāraṇatvena tad-bhakta-saṅga<BR>
evābhidheye bhakto'pi sa eva lakṣayitavyas tathāpi tat-parīkṣārtham eva tat-<BR>
tad-anuvādaḥ kriyate | tatra prathamaṃ tāvat tat-tat-saṅgāj jātena tat-tac-<BR>
chraddhā-tat-tat-kathā-rucy-ādinā jāta-bhagavat-sāmmukhyasya tat-tad-<BR>
anuṣaṅgenaiva tat-tad-bhajanīye bhagavad-āvirbhāva-viśeṣe tat-tad-bhajana-<BR>
mārga-viśeṣe ca rucir jāyate | tataś ca viśeṣa-bubhutsāyāṃ satyānteṣv<BR>
ekato'nekato vā śrī-gurutvenāśritāc chravaṇaṃ kriyate | tac<BR>
copakramopasaṃhārādibhir arthāvadhāraṇaṃ punaś cāsambhāvanāviparīta-<BR>
bhāvanā-viśeṣevatā svayaṃ tad-vicāra-rūpaṃ mananam api kriyate | tato<BR>
bhagvataḥ sarvasminn evāvirbhāve tathāvidho'sau sadā sarvatra virājata ity<BR>
evaṃrūpā śraddhā jāyate | tatraikasmiṃs tv anayā prathama-jātayā rucyā saha<BR>
nijābhīṣṭa-dāna-sārthyādy-atiśayavatā-nirdhāra-rūpatvena saiva śraddhā<BR>
samullasati | tatra yadyapy ekatraivātiśayitā-paryavasānaṃ sambhavati na tu<BR>
sarvatra, tathāpi keṣāṃcit tato viśiṣṭasyājñānād anyatrāpi tathā-buddhi-rūpā<BR>
śraddhā sambhavaty evaṃ bhajana-mārga-viśeṣaś ca vyākhyātavyaḥ | tad evaṃ<BR>
siddhe jñāna-vijñānārthaṃ nididhyāsana-lakṣaṇa-tat-tad-upāsanā-mārga-<BR>
bhedo'nuṣṭhīyata ity evaṃ vicāra-pradhānānāṃ mārgo darśitaḥ |<BR>
<BR>
ruci-pradhānāṃ tu na tādṛg vicārāpekṣā jāyate | kintu sādhu-saṅga-līlā-<BR>
kathana-śravaṇa-ruci- (page 104)  śraddhā-śravaṇādy-āvṛtti-rūpa evāsau<BR>
mārgo yathā - śuśrūṣoḥ śraddadhānasya [BhP 1.2.16] ity ādinā pūrvaṃ<BR>
darśitaḥ | satāṃ prasaṅgāt mama vīrya-saṃvidaḥ [BhP 3.25.22] ity ādau ca<BR>
draṣṭavyaḥ | prīti-lakṣaṇa-bhaktīcchānāṃ tu ruci-pradhāna-mārga eva<BR>
śreyān | nājāta-rucīnām iva vicāra-pradhānaḥ | yathoktaṃ prahlādena --<BR>
<BR>
naite guṇā na guṇino mahad-ādayo ye<BR>
sarve manaḥ prabhṛtayaḥ sahadeva-martyāḥ |<BR>
ādy-antavanta urugāya vidanti hi tvām<BR>
evaṃ vimṛśya sudhiyo viramanti śabdāt ||<BR>
<BR>
tat te'rhattama namaḥ stuti-karma-pūjāḥ<BR>
karma smṛtiś caraṇayoḥ śravaṇaṃ kathāyām |<BR>
saṃsevayā tvayi vineti ṣaḍ-aṅgayā kiṃ<BR>
bhaktiṃ janaḥ paramahaṃsa-gatau labheta || [BhP 7.9.49-50] iti |<BR>
<BR>
karma paricaryā | karma-smṛtir līlā-smaraṇam | caraṇayor iti sarvatrānvitaṃ<BR>
bhakti-vyañjakam | <BR>
<BR>
tad etad ubhayasminn api tad-bhajana-vidhi-śikṣā-guruḥ | prāktanaḥ śravaṇa-<BR>
gurur eva bhavati tathāvidasya prāptatvāt |  prāktānāṃ bahutve'pi prāyas teṣv<BR>
evānyataro'bhirucitaḥ | pūrvasmād eva hetoḥ - śrī-mantra-gurus tv eka eva<BR>
niṣetsyamānatvād bahūnām | athātra pramāṇāni | tatra tadāvirbhāva-viśeṣe<BR>
ruciḥ - mahā-puruṣam abhyarcen mūrtyābhimatayātmanaḥ [BhP 11.3.48] ity<BR>
ādau śrīmad-āvirhotrādinābhpretā | bhajana-viśeṣa-ruciś ca -<BR>
<BR>
vaidikas tāntriko miśra iti me tri-vidho makhaḥ |<BR>
trayāṇām īpsitenaiva vidhinā māṃ samarcayet || [BhP 11.27.7]<BR>
<BR>
ity ādau śrī-bhagavatābhipretā | atha śravaṇa-gurum āha --<BR>
<BR>
tasmād guruṃ prapadyeta jijñāsuḥ śreya uttamam |<BR>
śābde pare ca niṣṇātaṃ brahmaṇy upaśamāśrayam || [BhP 11.3.22] <BR>
<BR>
śābde brahmaṇi vede vicāra-tātparyeṇa | pare brahmaṇi bhagavad-ādi-<BR>
rūpāvirbhāve'parokṣānubhavena niṣṇātaṃ tathaiva niṣṭhāṃ prāptam |<BR>
yathoktaṃ śrī-purañjanopākhyādy-upasaṃhāre śrī-nāradena --<BR>
<BR>
sa vai priyatamaś cātmā yato na bhayam aṇv api |<BR>
iti veda sa vai vidvān yo vidvān sa gurur hariḥ || [BhP 4.29.51] iti |<BR>
<BR>
|| 11.3 || śrī-prabuddho nimim || 202 ||<BR>
[203]<BR>
<BR>
atra brahma-vaivarte viśeṣaḥ -<BR>
<BR>
vaktā sa-rāgo nīrāgo dvividhaḥ parikīrtitaḥ |<BR>
sa-rāgo lolupaḥ kāmī tad uktaṃ hṛn  na saṃspṛśet ||<BR>
upadeśaṃ karoty eva na parīkṣāṃ karoti ca |<BR>
aparīkṣyopadiṣṭaṃ yal loka-nāśāya tad bhavet ||<BR>
<BR>
kiṃ ca -<BR>
kulaṃ śīlam athācāram avicārya paraṃ gurum |<BR>
bhajeta śravaṇādy-arthī sarasaṃ sāra-sāgaram ||<BR>
<BR>
sarasatvādikaṃ ca vyañjitaṃ tatraivānyatra | (page 105)<BR>
<BR>
kāma-krodhādi-yukto'pi kṛpaṇo'pi viṣādavān |<BR>
śrutvā vikāśam āyāti sa vaktā paramo guruḥ || iti |<BR>
<BR>
evambhūta-guror abhāvād yukti-bheda-bubhutsayā bahūn apy āśrayante<BR>
kecit | yathā -<BR>
<BR>
na hy ekasmād guror jñānaṃ su-sthiraṃ syāt su-puṣkalam |<BR>
brahmaitad advitīyaṃ vai gīyate bahudharṣibhiḥ || [BhP 11.9.31]<BR>
<BR>
spaṣṭam || 11.9 || śrī-dattātreyo yadum || 203 ||<BR>
<BR>
[204]<BR>
<BR>
tatra ruci-pradhānānāṃ śravaṇādikam -<BR>
<BR>
tatrānvahaṃ kṛṣṇa-kathāḥ pragāyatām<BR>
anugraheṇāśṛṇavaṃ manoharāḥ |<BR>
tāḥ śraddhayā me'nupadaṃ viśṛṇvataḥ<BR>
priyaśravasy aṅga mamābhavad ruciḥ || [BhP 1.5.26] ity-ādy-ukta-prakāram |<BR>
<BR>
vicāra-pradhānānāṃ śravaṇaṃ yathā catuḥślokyādīnām | mananaṃ yathā<BR>
bhagavān brahma kārtsnyena [BhP 2.2.34] ity ādau |<BR>
<BR>
atha taj-jātā bhagavati śraddhā, yathā -<BR>
<BR>
asti yajña-patir nāma keṣāñcid arha-sattamāḥ |<BR>
ihāmutra ca lakṣyante jyotsnāvatyaḥ kvacid bhuvaḥ ||<BR>
manor uttānapādasya dhruvasyāpi mahīpateḥ |<BR>
priyavratasya rājarṣer aṅgasyāsmat-pituḥ pituḥ ||<BR>
īdṛśānām athānyeṣām ajasya ca bhavasya ca |<BR>
prahlādasya baleś cāpi kṛtyam asti gadābhṛtā ||<BR>
dauhitrādīn ṛte mṛtyoḥ śocyān dharma-vimohitān |<BR>
varga-svargāpavargāṇāṃ prāyeṇaikātmya-hetunā || [BhP 4.21.27-30]<BR>
he arha-sattamāḥ yajña-patir nāma sarva-karma-phala-dātṛtvena śruti-<BR>
pratipāditaḥ parameśvaraḥ keṣāṃcit śruty-artha-tattva-vijñānāṃ mate tāvad<BR>
asti tathāpi vipratipatter na tat-siddhir ity āśaṅkya tatra jagad-<BR>
vaicitryānyathānupapatti-pramāṇam apy upodvalakam ity āha | iha<BR>
pratyakṣeṇāmutra-śāstreṇa tadvad ity anumānena ca jyotsnāvatyaḥ<BR>
kāntamatyo bhuvo bhoga-bhūmayo dehāś ca kvacid evopalabhyante na<BR>
sarvatrety ayaṃ bhāvaḥ | na tāvaj jaḍasya karmaṇas tat-tat-phala-dātṛtvaṃ<BR>
ghañate phalam ata upapatteḥ [Vs 3.2.38] iti nyāyāt | na cārvāg-devatānāṃ<BR>
svātantryam antaryāmi-śrutiḥ | na ca karma-sāmye phala-tāratamyaṃ  kvacic<BR>
ca tad-asiddhiḥ sambhavati | ataḥ svatantreṇa parameśvareṇa bhāvyam | <BR>
<BR>
atra vidvad-anubhavo'pi pramāṇam ity āha manor iti tribhiḥ | asmat-<BR>
pitāmahasyāṅgasya | prahlāda-balī tadānīṃ śāstrād eva jñātvā gaṇitau |<BR>
gadābhṛtā  parameśvareṇa kṛtyam asti hṛdaye bahir apy āvirbhūya teṣāṃ<BR>
muhuḥ kṛtya-sampādanāt tena yat kṛtyaṃ karaṇīyaṃ tat teṣām astīty arthaḥ |<BR>
teṣām eva tena saha kṛtyam asti nānyeṣām ity artho vā | tad-anyāṃs tu<BR>
ninditatvenāha mṛtyor dauhitrādīn veṇa-prabhṛtīn dharma-vimohitān | (page<BR>
106) <BR>
<BR>
gadābhṛc-chabdena tan-nāmnā prasiddhāt śrī-viṣṇor anyatra<BR>
parameśvaratvaṃ vārayati | śruti-yukti-vidvad-anubhaveṣu  taṃ gadābhṛtaṃ<BR>
viśinaṣṭi | vargeti vargo'tra trivargaḥ | svargo dhardharasya  phalam | apavargo<BR>
mokṣaḥ | teṣām aikātmyenaika-rūpeṇa sarvāntargatena hetunā | tatrāpi<BR>
prāyeṇa pracareṇa hetunā | tad uktaṃ skānde -<BR>
<BR>
bandhako bhava-pāśena bhava-pāśāc ca mocakaḥ |<BR>
kaivalyadaḥ paraṃ brahma viṣṇur eva sanātanaḥ || iti |<BR>
<BR>
[205] <BR>
<BR>
atha bhajana-śraddhā -<BR>
<BR>
yat-pāda-sevābhirucis tapasvinām<BR>
aśeṣa-janmopacitaṃ malaṃ dhiyaḥ |<BR>
sadyaḥ kṣiṇoty anvaham edhatī satī<BR>
yathā padāṅguṣṭha-viniḥsṛtā sarit || <BR>
<BR>
vinirdhutāśeṣa-mano-malaḥ pumān<BR>
asaṅga-vijñāna-viśeṣa-vīryavān |<BR>
yad-aṅghri-mūle kṛta-ketanaḥ punar<BR>
na saṃsṛtiṃ kleśa-vahāṃ prapadyate || [BhP 4.21.31-32]<BR>
<BR>
tapasvināṃ saṃsāra-taptānam | tat-pāda-sambandhasyaiveṣa mahimeti<BR>
dṛṣṭāntenāha yatheti | asaṅgas tato'nyatrānāsaktis tena vijñāna-viśeṣo<BR>
bhagavato nānāvirbhāvatvāt teṣāṃ madhye kasyāpy āvirbhāvasya<BR>
sākṣātkāras tad eva vīryaṃ vidyate yasya saḥ | yasyāṅkghri-mūle kṛtāśramaḥ<BR>
san |<BR>
<BR>
|| 4.21 || śrī-pṛthu-rājaḥ sabhyān || 204-205 ||<BR>
<BR>
[206]<BR>
<BR>
atha śravaṇa-guru-bhajana-śikṣā-gurvoḥ prāyikam ekatvam iti tathaivety āha<BR>
-<BR>
<BR>
tatra bhāgavatān dharmān śikṣed gurv-ātma-daivataḥ |<BR>
amāyayānuvṛttyā yais tuṣyed ātmātma-do hariḥ || [BhP 11.3.22] <BR>
<BR>
tasmād guruṃ prapadyeta iti pūrvoktes tatra śravaṇa-gurau | gurur evātmā<BR>
jīvanaṃ daivataṃ nijeṣṭa-devatatayābhimataś ca yasya tathābhūtaḥ san |<BR>
amāyayā nirdambhayānuvṛttyā tad-anugatyā śikṣet | yair dharmaiḥ | ātmā<BR>
paramātmā | bhaktebhyaḥ ātma-pradaḥ śrī-bali-prabhṛtibhya iva | asya śikṣā-<BR>
guror bahutvam api prāgvaj jñeyam | <BR>
<BR>
|| 11.3 || śrī-prabuddho nimim || 206 ||<BR>
<BR>
[207]<BR>
<BR>
mantra-gurus tv eka evety āha -<BR>
<BR>
labdhvānugraha ācāryāt tena sandarśitāgamaḥ |<BR>
mahā-puruṣam abhyarcen mūrtyābhimatayātmanaḥ || [BhP 11.3.48]<BR>
<BR>
anugraho mantra-dīkṣā-rūpaḥ | āgamo mantra-vidhi-śāstram | asyaikatvam<BR>
eka-vacanatvena bodhyate |<BR>
<BR>
bodhaḥ kaluṣitas tena daurātmyaṃ prakaṭīkṛtam | <BR>
gurur yena parityaktas tena tyaktaḥ purā hariḥ ||<BR>
<BR>
iti brahma-vaivartādau tat-tyāga-niṣedhāt | tad-aparitoṣeṇāpy anyo guruḥ<BR>
kriyate tato'neka-guru-karaṇe pūrva-tyāga eva siddhaḥ | etac cāpavāda-vacana-<BR>
dvārāpi śrī-nārada-pañcarātre bodhitam --<BR>
<BR>
avaiṣṇavopadiṣṭena mantreṇa nirayaṃ vrajet |<BR>
punaś ca vidhinā samyag grāhayed vaiṣṇavād guroḥ || iti |[*ENDNOTE #4]<BR>
<BR>
|| 11.3 || śrī-āvirhotro nimim || 207 ||<BR>
<BR>
[208]<BR>
<BR>
tatra śravaṇa-guru-saṃsargeṇaiva śāstrīya-vijñānotpattiḥ syāt nānyathety āha<BR>
-<BR>
<BR>
ācāryo'raṇir ādyaḥ syād ante-vāsy uttarāraṇiḥ |<BR>
tat-sandhānaṃ pravacanaṃ vidyā-sandhiḥ sukhāvahaḥ || [BhP 11.10.12]<BR>
(page 107)<BR>
ādyo'dharaḥ | tat-sandhānaṃ tayor madhyamaṃ manthana-kāṣṭhaṃ<BR>
pravacanam upadeśaḥ | vidyā śāstrokta-jñānaṃ tu sandhau bhavo'gnir iva |<BR>
tathā ca śrutiḥ - ācāryaḥ pūrva-rūpam ity ādi | ataeva tad-vijñānārthaṃ sa<BR>
gurum evābhigacched [MuṇḍU 1.1.12] iti, ācāryavān puruṣo veda [ChāU<BR>
6.14.2] iti, naiṣā tarkeṇa matir apaneyā proktānyenaiva sujñānāya preṣṭhā<BR>
[KaṭhU 1.2.9] iti | <BR>
<BR>
|| 11.10 || śrī-bhagavān || 208 ||<BR>
<BR>
[209]<BR>
<BR>
śikṣā-guror apy avaśyakatvam āhuḥ -<BR>
vijita-hṛṣīka-vāyubhir adānta-manas tura-gaṃ<BR>
ya iha yatanti yantum ati-lolam upāya-khidaḥ |<BR>
vyasana-śatānvitāḥ samavahāya guroś caraṇaṃ<BR>
vaṇija ivāja santy akṛta-karṇa-dharā jaladhau || [BhP 10.87.33]<BR>
<BR>
ye guroś caraṇaṃ samavahāya atilolam adāntam adamitaṃ mana eva turagaṃ<BR>
vijitair indriyaiḥ prāṇaiś ca kṛtvā yantuṃ bhagavad unmukhīkartuṃ<BR>
prayatante te upāya-khidaḥ | teṣu teṣu upāyeṣu khidyante | ato vyasana-<BR>
śatānvitā bhavanti | ataeva iha saṃsāre tiṣṭhanty eva | he aja akṛta-<BR>
karṇadharā asvīkṛta-nāvikā jaladhā yathā tadvat | śrī-guru-pada-darśita-<BR>
bhagavad-bhajana-prakāreṇa bhagavad-vartma-jñāne sati tat-kṛpayā<BR>
vyasanānabhibhūtau satyāṃ śīghram eva mano niścalaṃ bhavatīti bhāvaḥ | ato<BR>
brahma-vaivarte -<BR>
<BR>
guru-bhaktyā sa milati smaraṇāt sevyate budhaiḥ |<BR>
milito'pi na labhyeta jīvair ahamikā-paraiḥ ||<BR>
<BR>
śrutiś ca -<BR>
yasya deve parā bhaktir yathā deve tathā guruḥ |<BR>
tasyaite kathitā hy arthāḥ prakāśante mahātmanaḥ || [ŚvetU 6.23]<BR>
<BR>
|| 10.87 || śrutayaḥ || 209 ||<BR>
<BR>
[210]<BR>
<BR>
ato mantra-guror āvaśyaktavaṃ sutarām eva | tad etat paramārtha-gurv-<BR>
āśrayo vyavahārika-gurv-ādi-tyāgenāpi kartavya ity āha -<BR>
<BR>
gurur na sa syāt sva-jano na sa syāt<BR>
pitā na sa syāj jananī na sā syāt |<BR>
daivaṃ na tat syān na patiś ca sa syān<BR>
na mocayed yaḥ samupeta-mṛtyum || [BhP 5.5.18]<BR>
<BR>
samupetaḥ samprāpto mṛtyuḥ saṃsāro yena tam | ata uktaṃ śrī-nāradena -<BR>
<BR>
jugupsitaṃ dharma-kṛte'nuśāsataḥ<BR>
svabhāva-raktasya mahān vyatikramaḥ | [BhP 1.5.15] ity ādi |<BR>
<BR>
tasmāt tāvad eva teṣāṃ gurv-ādi-vyavahāro yāvat mṛtyu-mocakaṃ śrī-guru-<BR>
caraṇaṃ nāśriyata ity arthaḥ | <BR>
<BR>
|| 5.5 || śrī-ṛṣabhadevaḥ sva-putrān || 210 ||<BR>
<BR>
[211]<BR>
<BR>
anyadā sva-gurau karmibhir api bhagavad-dṛṣṭiḥ kartavyety āha -<BR>
<BR>
ācāryaṃ māṃ vijānīyān nāvamanyeta karhicit |<BR>
na martya-buddhyāsūyeta sarva-deva-mayo guruḥ || [BhP 11.17.27]<BR>
<BR>
brahmacāri-dharmāntaḥ-paṭhitam idam |<BR>
<BR>
|| 11.17 || śrī-bhagavān || 211 ||<BR>
<BR>
[212]<BR>
<BR>
ataḥ sutarām eva paramārthibhis tādṛśe gurāv ity āha - (page 108)<BR>
<BR>
yasya sākṣād bhagavati jñāna-dīpa-prade gurau |<BR>
martyāsad-dhīḥ śrutaṃ tasya sarvaṃ kuñjara-śaucavat ||<BR>
eṣa vai bhagavān sākṣāt pradhāna-puruṣeśvaraḥ |<BR>
yogeśvarair vimṛgyāṅghrir loko yaṃ manyate naram || [BhP 7.15.26-27]<BR>
<BR>
eṣa śrī-kṛṣṇa-lakṣaṇo'pi | tataḥ prākṛta-dṛṣṭir na bhagavat-tattva-grahaṇe<BR>
pramāṇam iti bhāvaḥ |<BR>
<BR>
|| 7.15 || śrī-nārado yudhiṣṭhiram || 212 ||<BR>
<BR>
[213]<BR>
<BR>
śuddha-bhaktās tv eke śrī-guroḥ śrī-śivasya ca bhagavatā sahābheda-dṛṣṭiṃ<BR>
tat-priyatamatvenaiva manyante | yathā -<BR>
<BR>
vayaṃ tu sākṣād bhagavan bhavasya<BR>
priyasya sakhyuḥ kṣaṇa-saṅgamena |<BR>
suduścikitsyasya bhavasya mṛtyor<BR>
bhiṣaktamaṃ tvādya gatiṃ gatāḥ sma || [BhP 4.30.38]<BR>
<BR>
ṭīkā ca - tava yaḥ priyaḥ sakhā tasya bhavasya | atyantam acikitsasya bhavasya<BR>
janmano mṛtyoś ca bhiṣaktamaṃ sad vaidyaṃ tvāṃ gatiṃ prāptā ity eṣā | śrī-<BR>
śivo hy eṣāṃ vakṛṇāṃ guruḥ |<BR>
<BR>
|| 4.30 || śrī-pracetasaḥ śrīad-aṣṭa-bhuja-puruṣam || 213 ||<BR>
[214]<BR>
<BR>
tad evaṃ rucy-ādinā gurv-āśrayānte upāsanā-pūrvāṅga-rūpaḥ sāmmukhya-<BR>
bhedo bahu-vidho darśitaḥ | atha sākṣād upāsanā-lakṣaṇas tad-bhedo'pi<BR>
bahu-vidho darśyate | atra sāmmukhyaṃ dvividhaṃ nirviśeṣa-mayaṃ sa-viśeṣa-<BR>
mayaṃ ca | atra pūrvaṃ jñānam | uttaraṃ tu dvividham - ahaṅgrahopāsanā-<BR>
rūpaṃ bhakti-rūpaṃ ca | asya jñānasya lakṣaṇaṃ jñānaṃ caikātmya-darśanam<BR>
[BhP 11.19.25] iti | abhedopāsanaṃ jñānam ity arthaḥ |<BR>
<BR>
|| 11.19 || śrī-bhagavān || 214 ||<BR>
<BR>
[215]<BR>
<BR>
tat-sādhana-prakāraṃ caivaṃ bahu-vidhas tatra tatroktiḥ | sa ca jñānam<BR>
evocyate | tatra śravaṇaṃ śrī-pṛthu-sanatkumāra-saṃvādādau draṣṭavyam | <BR>
<BR>
tad-anusāreṇa mananaṃ ca jñeyam | prathamataḥ śrotṝṇāṃ hi vivekas tāvān<BR>
eva yāvatā jaḍātirikta-cin-mātraṃ vastūpasthitaṃ bhavati | tasmiṃś cin-<BR>
mātre'pi vastuni ye viśeṣāḥ svarūpa-bhūta-śakti-siddhā bhagavattādi-rūpā<BR>
vartante tāṃs tu te vivektuṃ na kṣamante, yathā divā-rajanī-khaṇḍini jyotiṣi<BR>
jyotir-mātratve'pi ye maṇḍalāntar-bahiś ca divya-vimānādi-paraspara-pṛthag-<BR>
bhūta-raśmi-paramāṇu-rūpā viśeṣās tāṃś carma-cakṣuṣo vivektuṃ na<BR>
kṣamante tadvat | pūrvavac ca yadi mahat-kṛpā-viśeṣaṇa-divya-dṛṣṭitā<BR>
bhavati tadā viśeṣopalabdhiś ca bhavet |  na cen nirviśeṣa-cin-mātra-<BR>
brahmānubhavena tal-līnam eva bhavati | tathaiva nididhyāsanam api teṣām |<BR>
tad yathā --<BR>
<BR>
sthiraṃ sukhaṃ cāsanam āsthito yatir<BR>
yadā jihāsur imam aṅga lokam |<BR>
kāle ca deśe ca mano na sajjayet<BR>
prāṇān niyacchen manasā jitāsuḥ ||<BR>
<BR>
manaḥ sva-buddhyāmalayā niyamya<BR>
kṣetra-jña etāṃ ninayet tam ātmani |<BR>
ātmānam ātmany avarudhya dhīro<BR>
labdhopaśāntir virameta kṛtyāt || [BhP 2.2.15-16]<BR>
<BR>
etāṃ buddhiṃ kṣetrajñe buddhyādi-draṣṭari nilayet pravilāpayet | taṃ ca<BR>
kṣetrajñaṃ svarūpa-bhūtayā buddhyā ātmani tad-draṣṭṛtvādi-rahite śuddhe<BR>
jīve, taṃ ca śuddham ātmānam ātmani brahmaṇy avarudhya tad-ekatvena<BR>
vicintya labdhopaśāntiḥ prāpta-nirvṛtiḥ san kṛtyād viramet, tasya tataḥ paraṃ<BR>
prāpyābhāvāt |<BR>
<BR>
|| 2.2 || śrī-śukaḥ || 215 ||<BR>
(page 109)<BR>
<BR>
tad evaṃ jñāna-muktim idam eva svābhāvo'dhyātmam ucyate ity anena śrī-<BR>
gītāsūktam | svasya śuddhasyātmano bhāvo bhāvanā ātmany adhikṛtya<BR>
vartamānatvād adhyātma-śabdenocyata ity arthaḥ |<BR>
<BR>
athāhaṃgrahopāsanaṃ tac-chakti-viśiṣṭa īśvara evāham iti cintanam | asya<BR>
phalaṃ svasmiṃs tac-chakty-ādy-āvirbhāvaḥ yathā viṣṇu-purāṇe nāgapāśādi-<BR>
yantritaḥ śrī-prahlādas tādṛśam ātmānaṃ smaran nāgapāśādikam<BR>
utsāritavān | atrāntima-phalaṃ ca kīṭa-peśaskṛtn-nyāyena sārūpya-<BR>
sārṣṭyādikaṃ jñeyam | <BR>
<BR>
atha bhaktiḥ |    tasyās taṭastha-lakṣaṇaṃ svarūpa-lakṣaṇaṃ ca yathā garuḍa-<BR>
purāṇe --<BR>
<BR>
viṣṇu-bhaktiṃ pravakṣyāmi yayā sarvam avāpyate |<BR>
yathā bhaktyā haris tuṣyeta tathā nānyena kenacit ||<BR>
<BR>
ity uktvāha -<BR>
bhaja ity eṣa vai dhātuḥ sevāyāṃ parikīrtitaḥ |<BR>
tasmāt sevā budhaiḥ proktā bhaktiḥ sādhana-bhūyasī || iti |<BR>
<BR>
yayā sarvam avāpyate iti taṭastha-laksaṇam | atra ca akāmaḥ sarva-kāmo vā<BR>
ity ādi-siddhatvād avyāpty-abhāvaḥ | yathā bhaktyā ity-ādy-uktatvād<BR>
ativyāpty-abhāva | budhaiḥ proktatvād asambhavābhāvaś ca | sevā-śabdena<BR>
svarūpa-lakṣaṇam | sā ca sevā kāyika-vācika-māsaātmikā trividhaivānugatir<BR>
ucyate | ataeva bhaya-dveṣādīnām ahaṅgrahopāsanāyāś ca vyāvṛttiḥ |<BR>
sādhana-bhūyasī sādhaneṣu śreṣṭhety arthaḥ | <BR>
<BR>
tad evaṃ lakṣaṇa-dvayaṃ prakārāntareṇāha --<BR>
 <BR>
ye vai bhagavatā proktā upāyā hy ātma-labdhaye |<BR>
añjaḥ puṃsām aviduṣāṃ viddhi bhāgavatān hi tān || [BhP 11.2.34]<BR>
<BR>
aviduṣāṃ puṃsāṃ tan-māhātmyam avidvadbhir api kartṛbhiḥ | ātmano brahma<BR>
paramātmā bhagavān ity āvirbhāva-bhedavataḥ svasya dharma-bhūtasya añjaḥ<BR>
anāyāsenaiva labdhaye lābhāya upāyāḥ sādhanāni svayaṃ bhagavatā  --<BR>
<BR>
kālena naṣṭā pralaye vāṇīyaṃ veda-saṃjñitā |<BR>
mayādau brahmaṇe proktā dharmo yasyāṃ mad-ātmakaḥ || [BhP 11.14.3]<BR>
<BR>
ity anusāreṇa proktāḥ | tān upāyān bhāgavatān dharmān viddhi bhāgavatīṃ<BR>
bhaktiṃ jānīhīty arthaḥ | hi prasiddhau | tatra sākṣād bhakter api bhāgavata-<BR>
dharmākhyatvaṃ etāvān eva loke'smin [BhP 11.3.23] ity atra parama-<BR>
dharmatva-khyāpanāya darśitam | atra ātma-labdhaye proktā iti taṭastha-<BR>
laksaṇam | anyena tad-alābhād avyabhicāri | ātma-labdhaya upāyā iti<BR>
svarūpa-lakṣaṇam | tal-lābhopāyo hi tad-anugatir eva |<BR>
<BR>
|| 11.2 || śrī-kavir nimim || 216 ||<BR>
<BR>
[217]<BR>
<BR>
sā bhaktis trividhā | āropa-siddhā, saṅga-siddhā, svarūpa-siddhā ca |<BR>
tatrāropa-siddhā svato bhaktitvābhāve'pi bhagavad-arpaṇādinā bhaktitvaṃ<BR>
prāptā karmādi-rūpā | saṅga-siddhā svato bhaktitvābhāve'pi tat-parikaratayā<BR>
saṃsthāpanena tatra bhāgavatān dharmān śikṣed gurv-ātma-daivataḥ [BhP<BR>
11.3.24] ity ādi-prakaraṇeṣu sarvato manaso'saṅgam [BhP 7.5.18] ity ādinā<BR>
labdha-tad-antaḥ-pātā jñāna-karma-tad-aṅga-rūpā | svarūpa-siddhā<BR>
cājñānādināpi tat-prādurbhāve bhaktitvāvyabhicāriṇī sākṣāt tad-<BR>
anugatyātmā tadīya-śravaṇa-kīrtanādi-rūpā | śravaṇaṃ kīrtanaṃ viṣṇoḥ<BR>
(page 110) ity ādau viṣṇoḥ śravaṇaṃ viṣṇoḥ kīrtanam iti viśiṣṭasyaiva<BR>
vivakṣitatvat teṣām api nāropa-siddhatvaṃ pratyuta mūḍha-pronmmattādiṣu<BR>
tad-anukartṛṣv api kathañcit sambandhena phala-prāpakatvāt svarūpa-<BR>
siddhatvaṃ, yathā śrī-prahlādasya pūrva-janmani śrī-nṛsiṃha-caturdaśy-<BR>
upavāsaḥ | yathā kukkura-mukha-gatasya śyenasya bhagavan-mandira-<BR>
parikramaḥ | evam anya-dṛṣṭyādinā mūḍhādibhiḥ kṛtasya vandanasyāpi<BR>
jñeyam |  <BR>
<BR>
tad evaṃ trividhāpi sā punar akaitavā sakaitavā ceti dvividhā jñeyā |<BR>
tatrāropa-saṅga-siddhayor yasyā bhaktaḥ sambandhena bhakti-pada-prāptyāṃ<BR>
sāmarthyaṃ tan-mātrāpekṣatvaṃ ced akaitavatvaṃ svīyānyadīya-phalāpekṣa-<BR>
parikaratvaṃ ced akaitavatvaṃ prayojanāntarāpekṣayā karma-jñāna-<BR>
parikaratvaṃ cet sakaitavatvam | svarūpa-siddhāyāś ca yasya bhagavataḥ<BR>
sambandhena tādṛśaṃ māhātmyaṃ tan-mātrāpekṣa-parikaratvaṃ ced<BR>
akaitavatvaṃ prayojanāntarāpekṣayā karma-jñāna-parikaratvaṃ cet<BR>
sakaitavatvam | iyam evākaitavākiñcanākhyatvena pūrvam uktā | dharmaḥ<BR>
projjhita-kaitavo'tra paramaḥ [BhP 1.1.2] ity atra cāsyās tad-ubhaya-vidhatve<BR>
pramāṇaṃ jñeyam | tathoktaṃ - prīyate'malayā bhaktyā harir anyad-<BR>
viḍambanam [BhP 7.7.52] iti | <BR>
<BR>
athāropa-siddhā - etad-artham eva naiṣkarmyam apy acyuta-bhāva-varjitam<BR>
[BhP 1.5.12] ity ādau sakāma-niṣkāmayor dvayor api karmaṇor nindā |<BR>
bhagavad-vaimukhyāviśeṣāt | <BR>
<BR>
tatra yādṛcchika-ceṣṭāyā api bhagavad-arpitatve bhagavad-dharmatvaṃ<BR>
bhavati kim uta vaidika-karmaṇa iti vaktuṃ tasyā api tad-rūpatvam āha -<BR>
<BR>
kāyena vācā manasendriyair vā<BR>
buddhyātmanā vānusṛta-svabhāvāt |<BR>
karoti yad yat sakalaṃ parasmai<BR>
nārāyaṇāyeti samarpayet tat || [BhP 11.2.36]<BR>
<BR>
pūrvaṃ hi dharmān bhāgavatān brūta [BhP 11.2.31] iti praśnānantaraṃ ye vai<BR>
bhagavatā proktā [BhP 11.2.34] ity ādinā mukhyatvena sākṣāt-tal-labdhaye<BR>
upāya-bhūtāḥ śravaṇa-kīrtanādayo bhāgavatā dharmā lakṣitāḥ te cātraiva<BR>
śṛṇvan su-bhadrāṇi rathāṅga-pāṇer [BhP 11.2.39] ity-ādinā katicid darśitāḥ |<BR>
uttarādhyāye ca -- tatra bhāgavatān dharmān śikṣed gurv-ātma-daivataḥ<BR>
[BhP 11.3.22] ity upakrama-vākyād anantaraṃ iti bhāgavatān dharmān<BR>
śikṣayan bhaktyā tad-utthayā [BhP 11.3.33] ity upasaṃhāra-vākyasya prāg<BR>
bhāgavata-dharmatvenānya-saṅga-tyāgādikam api vakṣyate | sarvato<BR>
manaso'saṅgam [BhP 11.3.23] ity ādinā | tasmāt laukika-karmādy-arpaṇam<BR>
idaṃ yathā kathañcit tad-dharma-siddhy-artham evocyate |<BR>
<BR>
arthaś cāyaṃ ṭīkāyām - ātmanā cittenāhaṅkāreṇa vā anusṛto yaḥ svabhāvas<BR>
tasmāt | ayam arthaḥ - na kevalaṃ vidhitaḥ kṛtam eveti niyamaḥ<BR>
svabhāvānusāri laukikam apīti | śrī-gītāsu ca -<BR>
<BR>
yat karoṣi yad aśnāsi yaj juhoṣi dadāsi yat |<BR>
yat tapasyasi kaunteya tat kuruṣva mad-arpaṇam || [Gītā 9.27] iti |<BR>
<BR>
itaḥ pūrvaṃ prāṇa-buddhi-dharmādhikārataḥ ity ādi-mantraś ca tathā | atra<BR>
svābhāvika-karmaṇo'rpaṇe duṣkarmaṇo dvividhā gatiḥ | jñānecchūnām<BR>
aviśeṣeṇa | bhaktīcchūnāṃ tu anena durvāsana-duḥkha-darśanena ca sa<BR>
karuṇāmayaḥ karuṇāṃ karotv iti vā (page 111) <BR>
<BR>
yā prītir avivekānāṃ <BR>
viṣayeṣv anapāyinī |<BR>
tvām anusmarataḥ sā me <BR>
hṛdayān nāpasarpatu || [ViP 1.20.19] iti viṣṇu-purāṇokta-prakāreṇa |<BR>
<BR>
yuvatīnāṃ yathā yūni yūnāṃ ca yuvatau yathā |<BR>
mano'bhiramate tadvan mano'bhiramatāṃ tvayi || [PadmaP 6.128.258]<BR>
<BR>
iti pādmokta-prakāreṇa ca mama sukarmaṇi duṣkarmaṇi yad-rāga-sāmānyaṃ<BR>
tat sarvato-bhāvena bhagavad-viṣayam eva bhavatv iti samādhyeyam |<BR>
kāmināṃ tu na sarvathaiva sarva-duṣkarmārpaṇam | vedoktam eva kurvāṇo<BR>
niḥsaṅgo'rpitam īśvare [BhP 11.3.4] ity atra punar vaidikam eveśvare'rpitaṃ<BR>
kurvāṇa ity uktam ||<BR>
<BR>
|| 11.2 || śrī-kavir nimim || 217 ||<BR>
<BR>
[218]<BR>
<BR>
atha vaidika-karmārpaṇasya praśaṃsām āhuḥ -<BR>
<BR>
kleśa-bhūry-alpa-sārāṇi karmāṇi viphalāni vā |<BR>
dehināṃ viṣayārtānāṃ na tathaivārpitaṃ tvayi || [BhP 8.5.47]<BR>
<BR>
viṣayārtānāṃ karmāṇi kvacit kleśo bhūrir yeṣu tathāpy alpaṃ phalaṃ yeṣu<BR>
tathāpy abhūtāni bhavanti, kvacit kṛṣyādivad viphalāni vā bhavanti, tvayy<BR>
arpitaṃ karma tu na tathā | kintu kleśaṃ vinā yathā kathañcit kṛtasya<BR>
kāmanayāpy arpaṇe tat-kāmasyāvaśyaka-prāptiḥ | sā ca sarvata utkṛṣṭā<BR>
bhavati | tathā tan-mātra-phalena ca paryāptir na bhavati saṃsāra-vidhvaṃsādi-<BR>
phalatvād ity arthaḥ | tad uktam --<BR>
<BR>
yān āsthāya naro rājan na pramādyeta karhicit |<BR>
dhāvan nimīlya vā netre na skhalen na pated iha || [BhP 11.2.35] iti |<BR>
<BR>
satyaṃ diśaty arthitam arthito nṝṇām [BhP 5.19.28] ity ādi ca | yathaiva nābhiḥ<BR>
ṛṣabha-deva-rūpaṃ bhagavantaṃ putratvenāpi lebhe | śrī-gītāsu ca --<BR>
<BR>
nehābhikramanāśo'sti pratyavāyo na vidyate |<BR>
svalpam apy asya dharmasya trāyate mahato bhayāt || [Gītā 2.40] iti |<BR>
<BR>
|| 8.5 || devāḥ śrīmad-ajitam || 218 ||<BR>
<BR>
[219]<BR>
<BR>
tad eva karmārpaṇam upapādayati tribhiḥ -<BR>
<BR>
etat saṃsūcitaṃ brahmaṃs tāpa-traya-cikitsitam |<BR>
yad īśvare bhagavati karma brahmaṇi bhāvitam || [BhP 1.5.32]<BR>
<BR>
brahman he śrī-veda-vyāsa etat tāpa-trayasya cikitsitaṃ cikitsā taiś<BR>
cāturmāsya-vāsibhiḥ paramahaṃsaiḥ sūcitam | kiṃ tat ? bhagavati karma yat<BR>
samarpitaṃ bhavati | tatra karma samarpaṇam evety arthaḥ | kathambhūte ?<BR>
svayaṃ bhagavati pūrṇa-svarūpaikśvaryādi-mattayā sarvāṃśiny eva kenacid<BR>
aṃśena jīvādi-niyantṛtayā īśvare paramātma-śabda-vācye svarūpa-bhūta-<BR>
viśeṣaṇena vinā kevala-cin-mātratayā pratipādyatvena brahmani tac-chabda-<BR>
vācye |<BR>
<BR>
[220]<BR>
<BR>
nanu utpattyaiva tat-tat-saṅkalpena vihitatvāt saṃsāra-hetoḥ karmaṇaḥ kathaṃ<BR>
tāpa-traya-nivartakatvam | ucyate sāmagrī-bhedena ghaṭata iti yathā --<BR>
(page 112)<BR>
<BR>
āmayo yaś ca bhūtānāṃ jāyate yena suvrata |<BR>
tad eva hy āmayaṃ dravyaṃ na punāti cikitsitam || [BhP 1.5.33]<BR>
<BR>
āmayo rogo yena ghṛtādinā jāyate tad eva kevalam āmaya-kāraṇaṃ dravyaṃ<BR>
tam āmayaṃ na nivartayati kintu cikitsitaṃ dravyāntarair bhāvitaṃ sat<BR>
nivartayaty eva |<BR>
<BR>
[221]<BR>
<BR>
evaṃ nṛṇāṃ kriyā-yogāḥ sarve saṃsṛti-hetavaḥ |<BR>
ta evātma-vināśāya kalpante kalpitāḥ pare || [BhP 1.5.34]<BR>
<BR>
pare bhagavati kalpitāḥ kāmanayāpy arpitāḥ santaḥ saṃsāra-dhvaṃsa-paryanta-<BR>
phalatvād ātma-vināśāya karma-nivṛttaye kalpante |<BR>
<BR>
|| 1.5 || śrī-nārado vyāsam || 219-221 ||<BR>
<BR>
[222]<BR>
<BR>
kiṃ ca karma-phalaṃ vastuto bhagavad-āśrayam eva | tat tu durbuddher ātma-<BR>
sāt-kurvato yuktyavatucha-phala-prāptiḥ saṃsāraś ca | sudhiyas tu tat-sākṣāt-<BR>
kurvatas tad-vaiparītyam ity āha gadyābhyām --<BR>
<BR>
sampracaratsu nānā-yāgeṣu viracitāṅga-kriyeṣv apūrvaṃ yat tat kriyā-phalaṃ<BR>
dharmākhyaṃ pare brahmaṇi yajña-puruṣe sarva-devatā-liṅgānāṃ<BR>
mantrāṇām artha-niyāma-katayā sākṣāt-kartari para-devatāyāṃ bhagavati<BR>
vāsudeva eva bhāvayamāna ātma-naipuṇya-mṛdita-kaṣāyo haviḥṣv<BR>
adhvaryubhir gṛhyamāṇeṣu sa yajamāno yajña-bhājo devāṃs tān<BR>
puruṣāvayaveṣv abhyadhyāyat | [BhP 5.7.6] iti |<BR>
<BR>
ṭīkā ca - sampracaratsu pravartamāneṣu viracitā anuṣṭhitā aṅga-kriyā<BR>
yeṣāṃ teṣu yad apūrvaṃ tad vāsudeva eva bhāvayamānaś cintayan sa<BR>
yajamāno yajña-bhāga-bhājo ye devās tān puruṣasya vāsudevasya āvayaveṣu<BR>
caksur-ādiṣu abhyadhyāyat, na tu tat-pṛthaktvenety anvayaḥ | <BR>
<BR>
apūrve pakṣa-dvayaṃ mīmāṃsakānām | tadānīm eva sūkṣmatvenotpannaṃ<BR>
phalam evāpūrvaṃ kālāntara-phalotpādikā karma-śaktir veti | tad uktam --<BR>
<BR>
yāgād eva phalaṃ tad dhi śakti-dvāreṇa sidhyati |<BR>
sūkṣma-śakty-ātmakaṃ vāpi phalam evopajāyate || iti |<BR>
<BR>
tad etad āha kriyā-phalaṃ dharmākhyam [BhP 5.7.6] iti ca |<BR>
<BR>
nanu yady aṅgaṃ devatā karma pradhānam iti mataṃ tarhi kartṛ-niṣṭham<BR>
apūrvaṃ syāt | tad uktam -<BR>
<BR>
karmabhyaḥ prāg ayogyasya karmaṇaḥ puruṣasya vā |<BR>
yogyatā śāstra-gamyā yā parā sāpūrvam iṣyate || iti |<BR>
<BR>
atha devatā pradhānaṃ karma tu devatārādhanārthaṃ, tadā devatā-prasād-<BR>
rūpatvād apūrvasya devatāśratvam eva yuktaṃ prokṣaṇādy-apūrvasyeva<BR>
vrīhy-ādy-āśrayatvam | kuto vāsudevāśrayam apūrvaṃ bhāvayati ? ucyate |<BR>
yadi kartṛ-niṣṭham apūrvaṃ syāt tarhi vāsudevasyāntaryāmiṇaḥ<BR>
pravartakatvena mukhya-kartṛtvāt tad-āśrayam evāpūrvaṃ, na tu tat-prayojya-<BR>
yajamānāśrayaṃ, śāstra-phalaṃ prayoktarīti nyāyāt | anyathā ṛtvijām apy<BR>
apūrvāśrayatva-prasaṅgāt | tad evāha - sākṣāt-kartarīti | devatāśrayatve'pi<BR>
vāsudevāśrayatvam evety āha - para-devatāyām iti | paradevatātve hetuḥ<BR>
sarvadevatā-liṅgānāṃ tat-tad-devatā-prakāśakānāṃ mantrāṇāṃ ye'rthā<BR>
indrādi-devatās teṣāṃ niyāmakatayā tasyaiva prasādanīyatvāt phala-dātṛtvāc<BR>
ca yukta-sevāśrayatvam ity arthaḥ | evaṃ bhāvanam evātmano naipuṇyaṃ<BR>
kauśalaṃ tena mṛditāḥ kṣīṇāḥ kaṣāyā rāgādayo yasya | adhvaryubhir iti<BR>
bahu-vacanaṃ nānā-karmābhiprāyeṇa ity eṣā |<BR>
<BR>
(page 116)<BR>
atra viṣṇor aṅgitvena tad-bhajanaṃ ca doṣa iti labhyate | atra pādmottara-<BR>
khaṇḍe yathā - <BR>
<BR>
uddiśya devatā eva juhoti ca dadāti ca |<BR>
sa pāṣaṇḍīti vijñeyaḥ svatantro vāpi karmasu || [PadmaP 6.235.8] iti |<BR>
<BR>
pāṣaṇḍatvam atra vaiṣṇava-mārgād bhraṣṭatvam ity arthaḥ | śrī-gītāsu -<BR>
<BR>
ye'py anyadevatābhaktā yajante śraddhayānvitāḥ |<BR>
te'pi mām eva kaunteya yajanty avidhipūrvakam ||<BR>
ahaṃ hi sarvayajñānāṃ bhoktā ca prabhur eva ca |<BR>
na tu mām abhijānanti tattvenātaś cyavanti te || [Gītā 9.23.-24]<BR>
<BR>
ato vāstava-vicāre sarva eva veda-mārgāḥ śrī-bhagavaty eva paryavasyantīty<BR>
abhipretyoktaṃ śrīmad-akrūreṇa --<BR>
<BR>
sarva eva yajanti tvāṃ sarva-deva-mayeśvaram |<BR>
ye'py anya-devatā-bhaktā yady apy anya-dhiyaḥ prabho ||<BR>
yathādri-prabhavā nadyaḥ parjanyāpūritāḥ prabho |<BR>
viśanti sarvataḥ sindhuṃ tadvat tvāṃ gatayo'ntataḥ || [BhP 10.40.9-10] iti |<BR>
<BR>
gatayo mārgāḥ | antato vicāra-paryavasānena | atha dvitīyaṃ gadyam -<BR>
<BR>
evaṃ karma-viśuddhyā viśuddha-sattvasyāntar-hṛdayākāśa-śarīre brahmaṇi<BR>
bhagavati vāsudeve mahā-puruṣa-rūpopalakṣaṇe śrīvatsa-kaustubha-vana-<BR>
mālāri-dara-gadādibhir upalakṣite nija-puruṣa-hṛl-likhitenātmani puruṣa-<BR>
rūpeṇa virocamāna uccaistarāṃ bhaktir anudinam edhamāna-rayājāyata [BhP<BR>
5.7.7] iti |<BR>
<BR>
evaṃ pūrvokta-prakāreṇa karma-viśuddhyā viśuddha-sattvasya bhaktiḥ sa-<BR>
śraddha-śravaṇa-kīrtanādi-lakṣaṇā jāyatety anvayaḥ | kva ? bhagavati<BR>
vāsudeve pūrṇa-svarūpa-bhagābhyāṃ sarva-nivāsena ca tat-tan-nāmnā<BR>
prasiddho'ntar-hṛdaye ya ākāśaḥ sa eva śarīraṃ svasyaivāvirbhāva-<BR>
viśeṣādhiṣṭhānaṃ yasya tasmin antaryāmiṇi paramātmākhye brahmaṇi<BR>
nirviśeṣāvirbhāvāt tad-ākhye ca bhagavato nirākāratvaṃ vārayati mahā-<BR>
puruṣasya yad rūpaṃ śāstre śrūyate tad rūpaṃ lakṣyate dṛśyate yatra tasmin | <BR>
kiṃ ca śrīvatsādibhir api cihnite | edhamāna-rayā vardhamāna-prakarṣā |<BR>
<BR>
|| 5.7 || śrī-śukaḥ || 223 ||<BR>
<BR>
[224]<BR>
<BR>
tad etat karmārpaṇaṃ dvividham | bhagavat-prīṇana-rūpaṃ, tasmiṃs tat-tyāga-<BR>
rūpaṃ ceti | yathoktaṃ kaurme -<BR>
<BR>
prīṇātu bhagavān īśaḥ karmaṇānena śāśvataḥ |<BR>
karoti satataṃ buddhyā brahmārpaṇam idaṃ param ||<BR>
yad vā phalānāṃ sannyāsaṃ prakuryāt parameśvare |<BR>
karmaṇām etad apy āhur brahmārpaṇam anuttamam || iti |<BR>
<BR>
atra nimittāni ca trīṇi - kāmanā naiṣkarmyaṃ bhakti-mātraṃ ceti | niṣkāmas<BR>
tu kevalaṃ na sambhavati | yad yad dhi kurute jantus tat tat kāmasya ceṣṭitam<BR>
ity ukteḥ | atra kāmanā-naiṣkarmyayoḥ prāyaḥ karma-tyāgaḥ | prīṇanaṃ tu<BR>
tad-ābhāsa eva svārtha-paratvāt | bhaktau punaḥ prīṇanam eva bhaktes tu<BR>
tad-eka-jīvanatvāt |<BR>
<BR>
kāmanā-prāptir yathā - kleśa-bhūry-alpa-sārāṇi ity ādi | yathā cāṅgasya<BR>
rājñaḥ putrāthake (page 114)  yajñe | naiṣkarmya-prāptiś ca - <BR>
<BR>
vedoktam eva kurvāṇo niḥsaṅgo'rpitam īśvare |<BR>
naiṣkarmyāṃ labhate siddhiṃ [BhP 11.3.47] ity atra |<BR>
<BR>
bhakti-prāptiś ca - evaṃ karma-viśuddhiṃ [BhP 5.7.7] ity-ādi-gadye darśitaiva |<BR>
<BR>
yad atra kriyate karma bhagavat-paritoṣaṇam |<BR>
jñānaṃ yat tad adhīnaṃ hi bhakti-yoga-samanvitam || [BhP 1.5.35] ity atra ca |<BR>
<BR>
bhakti-yogasayacaraatvād jñānam atra bhagavaj-jñānam | parama-bhaktās tu<BR>
bhagavat-paritoṣaṇaṃ prīṇanam eva prārthayante --<BR>
<BR>
yan naḥ svadhītaṃ guravaḥ prasāditā<BR>
viprāś ca vṛddhāś ca sad-ānuvṛttyā |<BR>
āryā natāḥ suhṛdo bhrātaraś ca<BR>
sarvāṇi bhūtāny anasūyayaiva || [BhP 4.30.39]<BR>
<BR>
te tava paritoṣaṇāya bhavatv iti vṛṇīmahe |<BR>
<BR>
|| 4.30 || pracetasaḥ śrīmad-aṣṭabhujaṃ puruṣam || 224 ||<BR>
<BR>
[225]<BR>
<BR>
tad evam āropa-siddhā darśitā | atha saṅga-siddhodāharaṇa-prāptā miśrā<BR>
bhaktir darśyate | svarūpa-siddhāsaṅgena hy anyeṣām api bhaktitvaṃ<BR>
darśitam | tatra bhāgavatān dharmān ity ādi-śrī-prabuddha-vākya-prakaraṇe<BR>
sarvāsaṅga-dayā-maitrādīnām api bhāgavata-dharmatvābhidhānāt |<BR>
<BR>
tatra karma-miśrā trividhā sambhavati - sa-kāmā kaivalya-kāmā, bhakti-<BR>
mātra-kāmā ca | yadyapi kāma-vaikalye api -<BR>
<BR>
yā vai sādhana-sampattiḥ purṣārtha-catuṣṭaye |<BR>
tayā vinā tad āpnoti naro nārāyaṇāśrayaḥ ||<BR>
<BR>
ity ukteḥ kevalayaiva bhaktyā sambhavatas tathāpi tat-tad-vāsanānusāreṇa<BR>
tatra tatra rucir jāyate ity evaṃ tat-tad-arthaṃ tan-miśratā jāyata ity<BR>
avagantavyam | tataḥ sakāmā prāyaḥ karma-miśraiva | tatra karma-śabdena<BR>
dharma eva gṛhyate | tal-lakṣaṇaṃ ca yama-dūtaiḥ sāmānyata uktaṃ veda-<BR>
praṇihito dharmaḥ [BhP 6.2.36] iti | vedo'tra traiguṇya-viṣayaḥ traiguṇya-<BR>
viṣayā vedāḥ [Gītā 2.45] iti śrī-gītokteḥ | tat-pravartana-mātratvena siddhaḥ<BR>
na tu bhaktivad ajñānenāpīty arthaḥ | śrī-gītāsv evānyatra tasya karma-<BR>
saṃjñitatvaṃ coktaṃ bhūta-bhāvodbhava-karo visargaḥ karma-saṃjñitaḥ [Gītā<BR>
8.3] iti | visargo devatoddeśena  dravya-tyāgaḥ | tad-upalakṣitaḥ sarvo'pi<BR>
dharmaḥ karma-saṃjñita ity arthaḥ | sa ca bhūtānāṃ prāṇināṃ ye bhāvā<BR>
vāsanās teṣām udbhava-kara iti viśeṣaṇād bhagavad-bhaktir vyāvṛttā | <BR>
<BR>
atha bhakti-saṅgāya dharmasya vaiśeṣṭyaṃ caikādaśe | śrī-bhagavatoktaṃ -<BR>
dharmo mad-bhakti-kṛt proktaḥ [BhP 11.19.25] iti | bhagavad-arpaṇena bhakti-<BR>
parikarīkṛtatvena ca bhaktikṛttvam ucyate | tad evam īdṛśena karmaṇā miśrā<BR>
sa-kāmā bhaktir yathā --<BR>
(page 115)<BR>
<BR>
prajāḥ sṛjeti bhagavān kardamo brahmaṇoditaḥ |<BR>
sarasvatyāṃ tapas tepe sahasrāṇāṃ samā daśa ||<BR>
tataḥ samādhi-yuktena kriyā-yogena kardamaḥ |<BR>
samprapede hariṃ bhaktyā prapanna-varadāśuṣam || [BhP 3.21.6-7]<BR>
<BR>
atra tad-darśana-jāta-bhagavad-aśru-pāta-liṅgena niṣkāmasyāpy asya |<BR>
brahmādeśa-gauraveṇaiva kāmanā jñeyā |<BR>
<BR>
|| 3.21 || śrī-maitreyaḥ || 225 ||<BR>
<BR>
[226]<BR>
<BR>
atha kaivalya-kāmā kvacit karma-jñāna-miśrā kvacid jñāna-miśrā ca | tatra<BR>
jñānaṃ jñānaṃ caikātmya-darśanam iti darśitam | tadīya-śravaṇādīnāṃ<BR>
vairāgya-yoga-sāṅkhyānāṃ ca tad-aṅgatvāt tad-antaḥ-pātaḥ | atha karma-<BR>
jñāna-miśrā | yathā --<BR>
<BR>
animitta-nimittena sva-dharmeṇāmalātmanā |<BR>
tīvrayā mayi bhaktyā ca śruta-sambhṛtayā ciram ||<BR>
jñānena dṛṣṭa-tattvena vairāgyeṇa balīyasā |<BR>
tapo-yuktena yogena tīvreṇātma-samādhinā ||<BR>
prakṛtiḥ puruṣasyeha dahyamānā tv ahar-niśam |<BR>
tiro-bhavitrī śanakair agner yonir ivāraṇiḥ || [BhP 3.27.21-23]<BR>
<BR>
nimittaṃ phalaṃ na tan-nimittaṃ pravartakaṃ yasmin tena niṣkāmena |<BR>
amalātmanā nirmalena manasā | jñānena śāstrotthena | yogo jīvātma-<BR>
paramātmano dhyānaṃ yogaḥ sannahanopāya-dhyāna-saṅgati-yuktiṣu iti<BR>
nānārtha-vargāt | dhyānam eva dhyātṛ-dhyeya-viveka-rahitaṃ samādhiḥ | atra<BR>
sarvāsām eva siddhīnāṃ mūlaṃ tac-caraṇārcanam [BhP 10.81.16] ity uktyā<BR>
bhakter aṅgitve'pi aṅgavan nirdeśas teṣāṃ tatra sādhanāntara-sāmānya-<BR>
dṛṣṭir ity abhiprāyeṇa | ataeva teṣāṃ mokṣa-mātra-phalam iti |<BR>
<BR>
|| 3.27 || śrī-kapila-devaḥ || 226 ||<BR>
[227]<BR>
<BR>
jñāna-miśrām āha -<BR>
<BR>
vivikta-kṣema-śaraṇo mad-bhāva-vimalāśayaḥ |<BR>
ātmānaṃ cintayed ekam abhedena mayā muniḥ || [BhP 11.18.21]<BR>
<BR>
bhāvo bhāvanā |<BR>
<BR>
|| 11.18 || śrī-bhagavān || 227 ||<BR>
<BR>
[228]<BR>
<BR>
tad evaṃ kaivalya-kāmāyāṃ jñāna-miśroktā | atha bhakti-mātra-kāmāyāṃ<BR>
karma-miśrā yathā -<BR>
<BR>
śraddhāmṛta-kathāyāṃ me śaśvan mad-anukīrtanam |<BR>
pariniṣṭhā ca pūjāyāṃ stutibhiḥ stavanaṃ mama || [BhP 11.19.20] iti |<BR>
<BR>
mad-arthe'rtha-parityāgo bhogasya ca sukhasya ca |<BR>
iṣṭaṃ dattaṃ hutaṃ japtaṃ mad-arthaṃ yad vrataṃ tapaḥ ||<BR>
evaṃ dharmair manuṣyāṇām uddhavātma-nivedinām |<BR>
mayi sañjāyate bhaktiḥ ko'nyo'rtho'syāvaśiṣyate || [BhP 11.19.23-24] (page 116)<BR>
ity antam |<BR>
<BR>
mad-arthe mad-bhajanārthaṃ tad-virodhito'rthasya parityāgaḥ | bhogasya tat-<BR>
sādhanasya candanādeḥ | sukhasya putropalālanādeḥ | iṣṭādi-vaidikaṃ yat<BR>
karma tad api mad-arthaṃ kṛtaṃ bhakteḥ kāraṇam ity arthaḥ | dharmair<BR>
bhāgavatābhidhaiḥ | evaṃ kāya-vāṅ-manobhis tad-artha-mātra-<BR>
ceṣṭāvattvenānuṣṭhitair bhagavad-dharmair ātma-nivedinām | yasyāsti<BR>
bhaktir bhagavaty akiñcanā [BhP 5.18.12] ity ādi-nyāyenāsya bhakti-mātra-<BR>
kāmasya anyaḥ ko'rthaḥ sādhana-rūpaḥ sādhya-rūpo vāvaśiṣyate |<BR>
sarvo'syānādṛto'pi tad-āśrito bhavatīty arthaḥ |<BR>
<BR>
|| 11.19 || śrī-bhagavān || 228 ||<BR>
<BR>
[229]<BR>
karma-jñāna-miśrā yathā -<BR>
<BR>
niṣevitenānimittena sva-dharmeṇa mahīyasā |<BR>
kriyā-yogena śastena nātihiṃsreṇa nityaśaḥ ||<BR>
mad-dhiṣṇya-darśana-sparśa- pūjā-stuty-abhivandanaiḥ |<BR>
bhūteṣu mad-bhāvanayā sattvenāsaṅgamena ca ||<BR>
mahatāṃ bahu-mānena dīnānām anukampayā |<BR>
maitryā caivātma-tulyeṣu yamena niyamena ca ||<BR>
ādhyātmikānuśravaṇān nāma-saṅkīrtanāc ca me |<BR>
ārjavenārya-saṅgena nirahaṅkriyayā tathā ||<BR>
mad-dharmaṇo guṇair etaiḥ parisaṃśuddha āśayaḥ |<BR>
puruṣasyāñjasābhyeti śruta-mātra-guṇaṃ hi mām || [BhP 3.29.15-19]<BR>
<BR>
niṣevitena samyag anuṣṭhitena animittena ca niṣāmena sva-dharmeṇa |<BR>
mahīyasā śraddhādi-yuktena | kriyā-yogena pañcarātrādy-ukta-<BR>
vaiṣṇavānuṣṭhānena | śastena uttama-deśa-kālādimatā niṣkāmena ca |<BR>
nātihiṃsreṇa atihiṃsā-rahitena | ati-śabdaḥ prāṇādi-pīḍā-parityāga-phala-<BR>
patrādi-jīvāvayava-svīkārārthaḥ | mad-dhiṣṇyaṃ mad-arcādi | bhūteṣv<BR>
antaryāmitvena mad-bhāvanayā | sattvena dhairyeṇa | asaṅgamena vairāgyeṇa<BR>
ca | ahiṃsāsteya-brahmacarya-parigrahā yamāḥ | śauca-santoṣa-tapaḥ-<BR>
svādhyāeśvara-praṇidhānāni niyamāḥ | ādhyātmikam ātmānam ātma-<BR>
viveka-śāstram | nirahaṅkriyayā garva-rāhityena | mad-dharmaṇaḥ mad-<BR>
dharmānuṣṭhātuḥ puruṣasyāśayaḥ | śruta-mātra-guṇaṃ mām añjasābhyeti<BR>
mad-guṇa-śruti-mātreṇa mayi [BhP 3.29.11] ity-ādy-ukta-lakṣaṇāṃ<BR>
dhruvānusmṛtiṃ prāpnotīty arthaḥ | atrādhyātmika-śravaṇādinā jñāna-<BR>
miśratvam api |<BR>
<BR>
|| 3.29 || śrī-kapila-devaḥ || 229 ||<BR>
<BR>
[230]<BR>
<BR>
atha jñāna-miśrā -<BR>
<BR>
dṛṣṭa-śrutābhir mātrābhir nirmuktaḥ svena tejasā |<BR>
jñāna-vijñāna-santṛpto mad-bhaktaḥ puruṣo bhavet || [BhP 6.16.62]<BR>
<BR>
dṛṣṭeti aihikāmuṣmika-viṣayaiḥ | svena tejasā viveka-balena |<BR>
<BR>
|| 6.16 || śrī-saṅkarṣaṇaś citraketum || 230 ||<BR>
<BR>
[231]<BR>
<BR>
atha kevala-svarūpa-siddhodāhriyate | tatra sakāmā kaivalya-kāmā copāsaka-<BR>
saṅkalpa-guṇais tat-tad-guṇatvenopacaryate | tataḥ sakāmā dvividhā tāmasī<BR>
rājasī ca | pūrvā yathā -<BR>
<BR>
abhisandhāya yo hiṃsāṃ dambhaṃ mātsaryam eva vā |<BR>
saṃrambhī bhinna-dṛg bhāvaṃ mayi kuryāt sa tāmasaḥ || [BhP 3.29.8]<BR>
<BR>
abhisandhāya saṅkalpya | saṃrambhī sa-krodhaḥ | bhinna-dṛk svasminn iva<BR>
sarvatra yatra sukhaṃ duḥkhaṃ ca tat-tad-devatā niranukampa ity arthaḥ | <BR>
<BR>
[232]<BR>
<BR>
uttarā yathā - (page 117)<BR>
<BR>
viṣayān abhisandhāya yaśa aiśvaryam eva vā |<BR>
arcādāv arcayed yo māṃ pṛthag-bhāvaḥ sa rājasaḥ || [BhP 3.29.9]<BR>
<BR>
pṛthak matto'nyatra viṣayādiṣv eva bhāvaḥ spṛhā yasya na tu mayīti<BR>
rājasatva-hetutā darśitā |<BR>
<BR>
[233]<BR>
<BR>
atha kaivalya-kāmā sāttviky eva | sā yathā --<BR>
<BR>
karma-nirhāram uddiśya parasmin vā tad-arpaṇam |<BR>
yajed yaṣṭavyam iti vā pṛthag-bhāvaḥ sa sāttvikaḥ || [BhP 3.29.10]<BR>
<BR>
[234]<BR>
<BR>
atha yasyā evotkarṣa-jñānārtham ete bhakti-bhedā nirūpitāḥ sā bhakti-<BR>
mātra-kāmatvān niṣkāmā nirguṇā kevalā svarūpa-siddhā nirūpyate | iyam<BR>
evākiñcanākhyatvena sarvordhvaṃ pūrvam apy abhihitā | tām āha --<BR>
<BR>
mad-guṇa-śruti-mātreṇa mayi sarva-guhāśaye |<BR>
mano-gatir avicchinnā yathā gaṅgāmbhaso'mbudhau ||<BR>
lakṣaṇaṃ bhakti-yogasya nirguṇasya hy udāhṛtam |<BR>
ahaituky avyavahitā yā bhaktiḥ puruṣottame ||<BR>
sālokya-sārṣṭi-sāmīpya- sārūpyaikatvam apy uta |<BR>
dīyamānaṃ na gṛhṇanti vinā mat-sevanaṃ janāḥ ||<BR>
sa eva bhakti-yogākhya ātyantika udāhṛtaḥ |<BR>
yenātivrajya tri-guṇaṃ mad-bhāvāyopapadyate || [BhP 3.29.11-15]<BR>
<BR>
mad-guṇa-śruti-mātreṇa na tu tatroddeśāntara-siddhy-abhiprāyeṇa | prākṛta-<BR>
guṇa-maya-karaṇānāṃ sarveṣāṃ guhā karaṇāgocara-padavī tasyāṃ śete<BR>
guhyatayā niścalatayā ca tiṣṭhati yas tasmin mayi avicchinnā viṣayāntareṇa<BR>
vccettum aśakyā yā manogatiḥ sā | avicchinnatve dṛṣṭānto yatheti | gatir iti<BR>
pūrvasmād ākṛṣyate nityāpekṣātvāt | lakṣaṇaṃ svarūpam | <BR>
<BR>
nanu tasyā guṇa-śruteḥ kā vārtā uddeśyāntarābhāvena manogatitvābhāvena<BR>
ca dvidhāpi nirdeṣṭum aśaktyatvāt | tatrāha - ahaitukī phalānusandhāna-<BR>
rahitā | avyavahitā svarūpa-siddhatvena sākṣād-rūpā na tv āropa-siddhatvena<BR>
vyavadhānātmikā | tādṛśī yā bhaktiḥ śrotrādinā sevana-mātraṃ sā ca tasya<BR>
svarūpam ity arthaḥ | mātra-padenāvicchinnety anena ca mano-gater<BR>
ahaitukītvādi-siddheḥ pṛthag-yojanānarhattvāt | sāttvikaḥ kārako'saṅgī [BhP<BR>
11.25.25] ity ādiṣu nirguṇo mad-apāśrayaḥ [BhP 11.25.25] ity ādibhis tad-<BR>
āśraya-kriyādīnāṃ nirguṇatva-sthāpanāt --<BR>
(page 118)<BR>
<BR>
māṃ bhajanti guṇāḥ sarve nirguṇaṃ nirapekṣakam |<BR>
suhṛdaṃ priyam ātmānaṃ sāmyāsaṅgādayo'guṇāḥ || [BhP 11.13.40]<BR>
<BR>
ity atra tad-guṇānām apy aprākṛtatva-śravaṇād ahaitukītvam eva viśeṣato<BR>
darśayati | janā madīyāḥ | sālokyādikam api uta api dīyamānam api na<BR>
gṛhṇāti | mat-sevanaṃ vineti gṛhṇanti cet tarhi mat-sevārtham eva gṛhṇanti na<BR>
tu tad-artham evety arthaḥ | sārṣṭiḥ samānaiśvaryam | ekatvaṃ bhagavat-<BR>
sāyujyaṃ brahma-sāyujyaṃ ca | anayos tal-līnātmakatvena tat-<BR>
sevanārthatvābhāvād agrahaṇāvaśyakatvam eveti bhāvaḥ | tasmāt sa eva<BR>
cātyantika-phalatayā bhavatīty apavarga ity arthaḥ | nātyantikaṃ vigaṇayanti<BR>
[BhP 3.15.48] ity āder ātyantika-pralayatayā tat-prasiddheś ca | <BR>
<BR>
nanu guṇa-trayātyaya-pūrvaka-bhagavat-sākṣātkāra evāpavarga iti cet tasyāpi<BR>
tādṛśa-dharmatvaṃ svataḥ siddham evety āha yeneti | yena kadācid apy<BR>
aparityājyena mama bhāvāya vidyamānatāyai sākṣātkārāyety arthaḥ |<BR>
upapadyate samartho bhavati | yathoktaṃ pañcame yathā varṇa-vidhānam<BR>
apavargaś ca bhavati [BhP 5.19.19] yo'sau bhagavati [BhP 5.19.20] ity ādikam<BR>
ananya-nimitta-bhakti-yoga-lakṣaṇo nānā-gati-nimittāvidyā-granthir andhana-<BR>
dvāreṇa [BhP 5.19.20] ity antam |<BR>
<BR>
ato nirguṇāpi bahudhaivāvagantavyā | evam uktam etat-prakaraṇārambhe -<BR>
<BR>
bhakti-yogo bahu-vidho mārgair bhāmini bhāvyate |<BR>
svabhāva-guṇa-mārgeṇa puṃsāṃ bhāvo vibhidyate || [BhP 3.29.7] iti |<BR>
<BR>
mārgaḥ prakāra-viśeṣaiḥ | ataḥ svasya bhakti-yogasyaiva mārgeṇa vṛtti-<BR>
bhedena śravaṇādinā bhāvayābhimānasya tad-bhedena dāsyādinā guṇānāṃ<BR>
tama-ādīnāṃ ca tad-bhedena hiṃsādinā puṃsāṃ bhāvo'bhiprāyo vibhidyata ity<BR>
arthaḥ |<BR>
<BR>
atra muktā-phala-ṭīkā ca - ayam ātyantikas tataḥ paraṃ<BR>
prakārāntarābhāvāt | asyaiva bhakti-yoga ity ākhyā | anvarthena bhakti-<BR>
śabdasyātraiva mukhyatvāt | itareṣu phala evānurāgo na tu viṣṇau phala-<BR>
lābhena bhakti-tyāgāt ity eṣā |<BR>
<BR>
śrī-gopāla-tāpanī-śrutau  ca -- bhaktir asya bhajanam | tad ihāmutropādhi-<BR>
nairāsyenaivāmuṣmin manaḥ-kalpanam | etad eva ca naiṣkarmyam [GTU 1.14]<BR>
iti | śatapatha-śrutau - sa hovāca yājñavalkyas tat pumān ātma-hitāya<BR>
premṇā hariṃ bhajet iti | premṇā prīti-mātra-kāmanayā  yad-ātma-hitaṃ<BR>
tasmai ity arthaḥ |<BR>
<BR>
|| 3.29 || śrī-kapila-devaḥ || 231-234 ||<BR>
<BR>
(page 119)<BR>
<BR>
[235]<BR>
<BR>
tad evaṃ bahudhā sādhitaiṣākiñcanātyantikīty ādi-saṃjñā bhaktir dvividhā<BR>
vaidhī rāgānugā ca iti | tatra vaidhī śāstrokta-vidhinā pravartitā | sa ca<BR>
vidhir dvividhaḥ | tatra prathamaḥ pravṛtti-heturḥ | tad-anukrama-<BR>
kartavyākartavyānāṃ jñāna-hetuś ca | prathamas tūdāhṛtaḥ --<BR>
<BR>
tasmād ekena manasā bhagavān sātvatāṃ patiḥ |<BR>
śrotavyaḥ kīrtitavyaś ca dhyeyaḥ pūjyaś ca nityadā || [BhP 1.2.14] ity ādinā |<BR>
<BR>
dvitīyaś cārcana-vratādi-gataḥ | tam āha -<BR>
mām eva nairapekṣyeṇa bhakti-yogena vindati |<BR>
bhakti-yogaṃ sa labhata evaṃ yaḥ pūjayeta mām || [BhP 11.27.53]<BR>
<BR>
nairapekṣyeṇa ahaitukena | ahaituka-bhakti-yoga eva kathaṃ syāt tatrāha<BR>
bhakti-yogam iti | evaṃ -<BR>
<BR>
yadā sva-nigamenoktaṃ dvijatvaṃ prāpya pūruṣaḥ |<BR>
yathā yajeta māṃ bhaktyā śraddhayā tan nibodha me || [BhP 11.27.8]<BR>
<BR>
ity ādy ukta-vidhinā |<BR>
<BR>
|| 11.27 || śrī-bhagavān || 235 ||<BR>
<BR>
[236]<BR>
<BR>
evam ekādaśī-janmāṣṭamyādigato'pi jñeyaḥ | atha vaidhī-bhedāḥ<BR>
śaraṇāpatti-śrī-gurv-ādi-sat-sevā-śravaṇa-kīrtanādayaḥ | ete ca pratyekam<BR>
api dvitrādayaḥ samutyāpi kāraṇāni bhavanti | tathā śravaṇāt | tatra<BR>
prathamataḥ śaraṇāpattiḥ | ṣaḍ-vargādy-avikṛta-saṃsāra-bhaya-bādhyamāna<BR>
eva hi śaraṇaṃ praviśaty ananya-gatiḥ | bhakti-mātra-kāmo'pi tat-kṛta-<BR>
bhagavad-vaimukhya-bādhyamānaḥ |<BR>
<BR>
ananya-gatitvaṃ ca dvidhā darśyate | āśrayāntrasyābhāva-kathanena ati-<BR>
prajñayā kathañcid āśritasyānyasya tyājanenaa ca | pūrveṇa yathā -<BR>
<BR>
martyo mṛtyu-vyāla-bhītaḥ palāyan<BR>
lokān sarvān nirbhayaṃ nādhyagacchat |<BR>
tvat pādābjaṃ prāpya yadṛcchayādya<BR>
susthaḥ śete mṛtyur asmād apaiti || [BhP 10.3.27]<BR>
<BR>
uttareṇa yathā -<BR>
<BR>
tasmāt tvam uddhavotsṛjya codanāṃ praticodanām |<BR>
pravṛttiṃ ca nivṛttiṃ ca śrotavyaṃ śrutam eva ca ||<BR>
mām ekam eva śaraṇam ātmānaṃ sarva-dehinām |<BR>
yāhi sarvātma-bhāvena mayā syā hy akuto-bhayaḥ || [BhP 11.12.14-15] iti |<BR>
<BR>
codanāṃ śrutiṃ praticodanāṃ smṛtim iti ṭīkā ca |<BR>
<BR>
śrī-gītāsu ca - sarva-dharmān parityajya [Gītā 18.66] ity ādi | tasyā<BR>
śaraṇāpatter lakṣaṇaṃ vaiṣṇava-tantre -<BR>
<BR>
ānukūlyasya saṅkalpaḥ pratikūlya-vivarjanam |<BR>
rakṣiṣyatīti viśvāso goptṛtve varaṇaṃ tathā |<BR>
ātma-nikṣepa-kārpaṇye ṣaḍ-vidhā śaraṇāgatiḥ || iti |<BR>
<BR>
aṅgāṅgi-bhedena ṣaḍ-vidhā | tatra goptṛtve varaṇam evāṅgi śaraṇāgati-<BR>
śabdenaikārthyāt | (page 120) anyāni tv aṅgāni tat-parikaratvāt | ānukūlya-<BR>
prātikūlye tad-bhaktādīnāṃ  śaraṇāgatasya bhāvasya vā | rakṣiṣyatīti<BR>
viśvāsaḥ | kṣemaṃ vidhāsyati sa no bhagavāṃs try-adhīśas tatrāsmadīya-<BR>
vimṛśe na kiyān ihārthaḥ [BhP 3.16.35] ity ādi-prakāraḥ |<BR>
<BR>
ātma-nikṣepaḥ kenāpi devena ṛdi sthitena yathā niyukto'smi tathā karomi iti<BR>
gautamīya-tantrokta-prakāraḥ | yathoktaṃ pādmottara-khaṇḍe cāṣṭākṣarasya<BR>
namaḥ-śabda-vyākhyāne -<BR>
<BR>
ahaṅkṛtir ma-kāraḥ syān na-kāras tan-niṣedhakaḥ |<BR>
tasmāt tu namasā cātra svātantryaṃ pratiṣidhyate ||<BR>
bhagavat-para-tantro'sau tadā yattaś ca jīvati |<BR>
tasmāt sva-sāmarthya-vidhiṃ tyajet sarvam aśeṣataḥ ||<BR>
īśvarasya tu sāmarthyān nālabhyaṃ tasya vidyate |<BR>
tasmin nyasta-bhavaḥ śete tat-karmaiva samācaret || [PadmaP 6.226.41-46]<BR>
<BR>
ataeva brahma-vaivarte -<BR>
ahaikāra-nivṛttānāṃ keśavo na hi dūragaḥ |<BR>
ahaṅkāra-yutānāṃ hi madhye parvata-rāśayaḥ || [BhP 3.9.9] iti |<BR>
<BR>
kārpaṇyaṃ - parama-kāruṇiko na bhavet paraḥ parama-śocyatamo na ca mat-<BR>
para ity ādi-prakāram | goptṛtve varaṇaṃ ca yathā nārasiṃhe -<BR>
<BR>
tvāṃ prapanno'smi śaraṇaṃ deva-devaṃ janārdanam |<BR>
iti yaḥ śaraṇaṃ prāptas taṃ kleśād uddharāmy aham || iti prakāram |<BR>
<BR>
tad api tri-prakāraṃ kāyikatvādi-bhedena yathoktaṃ brahma-purāṇe -<BR>
<BR>
karmaṇā manasā vācā ye'cyutaṃ śaraṇaṃ gatāḥ |<BR>
na samartho yamas teṣāṃ te mukti-phala-bhāginaḥ || iti |<BR>
<BR>
vyākhyātaṃ śrī-hari-bhakti-vilāse -<BR>
tavāsmīti vadan vācā tathaiva manasā vidan | <BR>
tat-sthānam āśritas tanvā modate śaraṇāgataḥ || [HBV 11.677] iti |<BR>
<BR>
tad evaṃ yasya sarvāṅga-sampannā śaraṇāpattis tasya jhaṭity eva sampūrṇa-<BR>
phalā anyeṣāṃ tu yathā-sampatti yathā-kramaṃ ceti jñeyam | tām etāṃ<BR>
śaraṇāpattiṃ ślāghate -<BR>
<BR>
tāpa-trayeṇābhihatasya ghore<BR>
santapyamānasya bhavādhvanīśa |<BR>
paśyāmi nānyac charaṇaṃ tavāṅghri-<BR>
dvandvātapatrād amṛtābhivarṣāt || [BhP 11.19.9]<BR>
<BR>
śaraṇāgatānāṃ sarva-duḥkha-dūrīkaraṇaṃ nija-mādhurīṇāṃ sarvato-varṣaṃ<BR>
cātrābhihitam |<BR>
<BR>
|| 11.19 || uddhavaḥ śrī-bhagavantam || 236 ||<BR>
<BR>
[237]<BR>
<BR>
tad evaṃ śaraṇāpattir vivṛtā | asyāś ca pūrvatvaṃ tāṃ vinā tadīyatvāsiddhiḥ |<BR>
tatra śaraṇāpattyaiva yadyapi sarvaṃ sidhyati |<BR>
<BR>
śaraṇaṃ taṃ prapannā ye dhyāna-yoga-vivarjitāḥ |<BR>
te vai mṛtyum atikramya yānti tad vaiṣṇavaṃ padam || (page 121) iti gāruḍāt |<BR>
<BR>
tathāpi vaiśiṣṭhya-lipsuḥ śaktaś cet tato bhagavac-chāstropadeṣṭṝṇāṃ<BR>
bhagavan-mantropadeṣṭṝṇāṃ vā śrī-guru-caraṇānāṃ nityam eva viśeṣataḥ<BR>
sevāṃ kuryāt | tat-prasādaḥ sva-sva-nānā-pratīkāra-dustyajān artha-hānau<BR>
parama-bhagavat-prasāda-siddhau ca mūlam | pūrvatra yathā saptame śrī-<BR>
nārada-vākyam -<BR>
<BR>
asaṅkalpāj jayet kāmaṃ krodhaṃ kāma-vivarjanāt |<BR>
arthānarthekṣayā lobhaṃ bhayaṃ tattvāvamarśanāt ||<BR>
ānvīkṣikyā śoka-mohau dambhaṃ mahad-upāsayā |<BR>
yogāntarāyān maunena hiṃsāṃ kāmādy-anīhayā ||<BR>
kṛpayā bhūtajaṃ duḥkhaṃ daivaṃ jahyāt samādhinā |<BR>
ātmajaṃ yoga-vīryeṇa nidrāṃ sattva-niṣevayā ||<BR>
rajas tamaś ca sattvena sattvaṃ copaśamena ca |<BR>
etat sarvaṃ gurau bhaktyā puruṣo hy añjasā jayet || [BhP 7.15.22-25] iti |<BR>
<BR>
uttaratra vāmana-kalpe brahma-vākyam -<BR>
yo mantraḥ sa guruḥ sākṣād yo guruḥ sa hariḥ svayam |<BR>
gurur yasya bhavet tuṣṭas tasya tuṣṭo hariḥ svayam || iti |<BR>
<BR>
anyatra -<BR>
harau ruṣṭe gurus trātā gurau ruṣṭe na kaścana |<BR>
tasmāt sarva-prayatnena gurum eva prasādayet || iti |<BR>
<BR>
ataeva sevā-mātraṃ tu nityam eva | yathā cānyatra parameśvara-vākyam -<BR>
<BR>
prathamaṃ tu guruḥ pūjyaḥ tataś caiva mamārcanam |<BR>
kurvan siddhim avāpnoti hy anyathā niṣphalaṃ bhavet || iti |<BR>
<BR>
ataeva nārada-pañcarātre -<BR>
vaiṣṇavaṃ jñāna-vaktāraṃ yo vidyād viṣṇuvad gurum |<BR>
pūjayed vāṅ-manaḥ-kāyaiḥ sa śāstrajñaḥ sa vaiṣṇavaḥ ||<BR>
śloka-pādasya vaktāpi yaḥ pūjyaḥ sa sadaiva hi |<BR>
kiṃ punar bhagavad-viṣṇoḥ svarūpaṃ vitanoti yaḥ || ity ādi |<BR>
<BR>
pādme devahūti-stutau -<BR>
bhaktir yathā harau me'sti tadvan niṣṭhā gurau yadi |<BR>
mamāsti tena satyena svaṃ darśayatu hariḥ || iti |<BR>
<BR>
tasmād anyad-bhagavaj-janam api nāpekṣate | yathoktam āgame puraścaraṇa-<BR>
phala-prasaṅge -<BR>
<BR>
yathā siddha-rasa-sparśāt tāmraṃ bhavati kāñcanam |<BR>
sannidhānād guror evaṃ śiṣyo viṣṇumayo bhavet || iti |<BR>
<BR>
tad etad āha -<BR>
nāham ijyā-prajātibhyāṃ tapasopaśamena vā |<BR>
tuṣyeyaṃ sarva-bhūtātmā guru-śuśrūṣayā yathā || [BhP 10.80.34]<BR>
<BR>
ṭīkā ca --  jñāna-pradād guror adhikaḥ sevyo nāstīty uktam | ataeva tad-<BR>
bhajanād adhiko dharmaś ca nāstīty āha nāham iti | ijyā gṛhastha-dharmaḥ |<BR>
prajātiḥ prakṛṣṭaṃ janma upanayanaṃ tena brahmacāri-dharma upalakṣyate<BR>
tābhyām | tathā tapasā vanastha-dharmeṇa | upaśamena yati-dharmeṇa vā |<BR>
ahaṃ parameśvaras tathā na tuṣyeya yathā sarva-bhūtātmāpi guru-<BR>
śuśrūṣayā | ity eṣā |<BR>
<BR>
atra jñānaṃ brahma-niṣṭhaṃ bhagavan-niṣṭhaṃ ceti dvividham | tatra pūrvatra<BR>
tathaiva vyākhyā | uktaṃ tv evam -- (page 122) ijyā pūjā | prajāti vaiṣṇava-<BR>
dīkṣā | tapaḥ samādhiḥ | upaśamo bhagavan-niṣṭheti ||<BR>
<BR>
|| 10.80 || śrī-bhagavān śrīdāma-vipram || 237 ||<BR>
<BR>
[238]<BR>
<BR>
śrī-gurv-ājñayā tat-sevanāvirodhena cānyeṣām api vaiṣṇavānāṃ sevanaṃ<BR>
śreyaḥ |  anyathā doṣaḥ syāt | yathā śrī-nāradoktau -<BR>
<BR>
gurau sannihite yas tu pūjayed anyam agrataḥ |<BR>
sa durgatim avāpnoti pūjanaṃ tasya niṣphalam || iti |<BR>
<BR>
yaḥ prathamaṃ śābde pare ca niṣṇātaṃ [BhP 11.3.21] ity ādy ukta-lakṣaṇaṃ<BR>
guruṃ nāśritavān tādṛśa-guroś ca matsarādito mahābhāgavata-satkārādāv<BR>
anumatiṃ na labhate sa prathamata eva tyakta-śāstro na vicāryate | ubhaya-<BR>
saṅkaṭa-pāto hi tasmin bhavaty eva | <BR>
<BR>
evam-ādikābhiprāyeṇaiva -<BR>
<BR>
yo vakti nyāya-rahitam anyāyena śṛṇoti yaḥ |<BR>
tāv ubhau narakaṃ ghoraṃ vrajataḥ kālam akṣayam || iti nārada-pañcarātre |<BR>
<BR>
ata eva dūrata evārādhyas tādṛśo guruḥ | vaiṣṇava-vidveṣī cet parityājya eva |<BR>
<BR>
<BR>
guror apy avaliptasya kāryākāryam ajānataḥ |<BR>
utpathapratipannasya kāryaṃ bhavati śāsanam || [Mbh 5.178.24] iti smaraṇāt |<BR>
<BR>
tasya vaiṣṇava-bhāva-rāhityeṇāvaiṣṇavatayā avaiṣṇavopadiṣṭenety ādi-<BR>
vacana-viṣayatvāc ca | yathokta-lakṣaṇasya guror avidyamānāyāṃ tu tasyaiva<BR>
mahā-bhāgavatasyaikasya nitya-sevanaṃ parama-śreyaḥ | sa ca śrī-guruvat<BR>
samavāsanaḥ svasmin kṛpālu-cittaś ca grāhyaḥ |<BR>
<BR>
yasya yat-saṅgatiḥ puṃso maṇivat syāt sa tad-guṇaḥ |<BR>
sva-kularddhyai tato dhīmān sva-yūthāny eva saṃśrayet ||<BR>
<BR>
iti śrī-hari-bhakti-sudhodaya-dṛṣṭyā kṛpāṃ vinā tasmin cittāratyā ca | atha<BR>
sarvasyaiva bhāgavata-cihna-dhāri-mātrasya tu yathā-yogyaṃ sevā-vidhānam | <BR>
<BR>
tatra mahā-bhāgavata-sevā dvividhaḥ - prasaṅga-rūpā paricaryā-rūpā ca |<BR>
tatra prasaṅga-rūpā yathā -<BR>
<BR>
no rodhayati māṃ yogo na sāṅkhyaṃ dharma eva ca |<BR>
na svādhyāyas tapas tyāgo neṣṭā-pūrtaṃ na dakṣiṇā ||<BR>
vratāni yajñaś chandāṃsi tīrthāni niyamā yamāḥ |<BR>
yathāvarundhe sat-saṅgaḥ sarva-saṅgāpaho hi mām || [BhP 11.12.1-2]<BR>
<BR>
pūrvādhyāye -<BR>
<BR>
iṣṭā-pūrtena mām evaṃ yo yajeta samāhitaḥ |<BR>
labhate mayi sad-bhaktiṃ mat-smṛtiḥ sādhu-sevayā || [BhP 11.11.47]<BR>
<BR>
ity anena sādhu-sevayā bhakti-niṣṭhā-janane sādhanānantara-sevy<BR>
apekṣatvam ivoktam | <BR>
<BR>
atreṣṭa-śabdena saptama-skandhokta-rītyāgnihotra-darśa-paurṇamāsa-<BR>
cāturmāsyayāgapaśu-yāga-vaiśvadeva-bali-haraṇāny ucyante [BhP 7.15.48-49] |<BR>
pūrta-śabdena surāla-yārāma-kūpa-vāpī-taḍāga-prapā | satrāṇy ucyante [BhP<BR>
7.15.49] <BR>
<BR>
atra tu iṣṭaṃ haviṣāgnau yajeta mām [BhP 11.11.42] (page 123) | ity ādau<BR>
agnihotrādy upalakṣitaṃ pūrtam udyānopavanākrīḍety ādy upalakṣitaṃ<BR>
jñeyam | evaṃ pūrvokta-prakāreṇeṣṭā-pūrtena yo māṃ yajeta sa mat-smṛtis<BR>
tatra sādhu-sevayā satāṃ prasaṅgena sa-bhaktim | antaraṅgabhakti-niṣṭhāṃ<BR>
prāpnotīty arthaḥ | tatrāgni-hotrādīnāṃ bhaktau praveśo'gny-antaryāmi-<BR>
rūpa-bhagavad-adhiṣṭhānatvenāgnyādi-santarpaṇāt | kūpārāmādīnāṃ ca tat-<BR>
paricaryārthaṃ kriyamāṇatvāt tatra praveśaḥ | tad evaṃ sat-saṅgasya<BR>
sarvāpekṣatvam uktam | punaś ca tatra ca tasya svātantryeṇa yatheṣṭa-phala-<BR>
dātṛtvaṃ sarvāpekṣayā parama-sāmarthyaṃ ca vaktuṃ parama-guhyam<BR>
upadiṣṭam |<BR>
<BR>
athaitat paramaṃ guhyaṃ śṛṇvato yadu-nandana |<BR>
su-gopyam api vakṣyāmi tvaṃ me bhṛtyaḥ suhṛt sakhā || [BhP 11.11.49] iti | <BR>
<BR>
etādṛśa-mahimatvenānūktatvāt tad etat parama-guhyatvam āha na<BR>
rodhyatīti | tyāgaḥ sannyāsaḥ | dakṣiṇā dāna-mātram | yajño deva-pūjā |<BR>
chandāṃsi rahasya-mantrāḥ | yathā satsaṅgo mām avarundhe vaśīkarotīti<BR>
tathā yogo na vaśīkaroti na ca sāṅkhyam ity ādiko'nvayaḥ | tatas te'pi kiñcid<BR>
vaśīkurvantīty artha-labdher bhagavat-parā eva jñeyā na ca sādhāraṇāḥ |<BR>
ataeva ca vratāny ekādaśyādīnīti ṭīkā-kārāḥ | na caitāvataiṣāṃ nityānāṃ<BR>
vaiṣṇava-vratānām akartavyatvaṃ prāptam ekasya phalātiśaya-sāmarthya-<BR>
praśaṃsayetarasya nityatva-nirākaraṇāyogāt | yathā karmādhikāriṇaḥ --<BR>
<BR>
na hy agni-mukhato'yaṃ vai bhagavān sarva-yajña-bhuk |<BR>
ijyeta haviṣā rājan yathā vipra-mukhe hutaiḥ || [BhP 7.14.17]<BR>
<BR>
iti śrutvāpi pūrvoktam agnihotrādinā yajeta iti vidhiṃ na parityaktuṃ<BR>
śaknuvanti tadvat bhakty-adhikāriṇaś ca yathā mad-bhakta-pūjābhyadhikā<BR>
[BhP 11.19.29] ity śrutvāpi dīkṣānantaraṃ nityatayā prāptāṃ bhagavat-pūjāṃ<BR>
tyaktuṃ na śaknuvanti tadvad iti | ata eva -<BR>
<BR>
ṣaḍbhir māsopavāsais tu yat phalaṃ parikīrtitam |<BR>
viṣṇor naivedya-sikthena tat phalaṃ bhuñjatāṃ kalau || ity api na bādhakam | <BR>
<BR>
ekādaśy-ādau hi nityatve'py ānuṣaṅgikam eva mahāphalakatvaṃ tatra tatra<BR>
matam | ataeva nityatva-rakṣaṇārtham api tādṛśaṃ vaiṣṇavaṃ vratam avaśyam<BR>
eva kartavyam ity āgatam | nitya-vaiṣṇava-vratatvādikaṃ caikādaśyāder<BR>
arcana-prasaṅgaṃ kiñcid darśayiṣyāmaḥ | ataeva pūrvādhyāye ṭīkākārair api<BR>
ājñāyaiva guṇān doṣān [BhP 11.11.32] ity atra biddhaikādaśī-kṛṣṇaikādaśy-<BR>
upavāsānupavāsānivedya-śrāddhādayo ye bhakti-viruddhā dharmās tān<BR>
santyajya ity artha ity uktam | prathame ca śrī-bhīṣma-yudhiṣṭhira-saṃvāde<BR>
bhagavad-dharmān [BhP 1.9.24] ity atra hari-toṣaṇād dvādaśy-ādi-niyama-<BR>
rūpān ity vyākhyātam | vratāni cere hari-toṣaṇāni [BhP 3.1.19] ity atra tṛtīya<BR>
ekādaśyādīnīti | ataeva bhagavan-mahā-prasādaika-vratasya śrīmad-<BR>
ambarīṣasya sac-chiromaṇe`r ācāra-darśanāya tad eva niścīyata iti | <BR>
<BR>
atha prastutam anusarāmaḥ | vaśīkaraṇam atra dvividham - mukhyaṃ gauṇaṃ<BR>
ca | tatra mukhyena prema labhyate | (page 124) <BR>
<BR>
astv evam aṅga bhagavān bhajatāṃ mukundo <BR>
muktiṃ dadāti karhicit sma na bhakti-yogam [BhP 5.6.18] iti nyāyena |<BR>
<BR>
ataeva gauṇenānyat phalam | atra mukhyaṃ śrī-gopyādau | gauṇaṃ bāṇādau |<BR>
uttaratra vaśīkaraṇatvaṃ phala-dānonmukhīkaraṇatayopacaryate | tad etad<BR>
vaśīkaraṇe dṛṣṭāntam āha --<BR>
<BR>
sat-saṅgena hi daiteyā yātudhānā mṛgāḥ khagāḥ |<BR>
gandharvāpsaraso nāgāḥ siddhāś cāraṇa-guhyakāḥ ||<BR>
vidyādharā manuṣyeṣu vaiśyāḥ śūdrāḥ striyo'ntyajāḥ |<BR>
rajas-tamaḥ-prakṛtaya tasmiṃs tasmin yuge yuge ||<BR>
bahavo mat-padaṃ prāptās tvāṣṭra-kāyādhavādayaḥ |<BR>
vṛṣa-parvā balir bāṇo mayaś cātha vibhīṣaṇaḥ ||<BR>
sugrīvo hanumān ṛkṣo gajo gṛdhro vaṇik-pathaḥ |<BR>
vyādhaḥ kubjā vraje gopyo yajña-patnyas tathāpare || [BhP 11.12.3-6]<BR>
<BR>
daiteyās tad-upalakṣitāsura-dānavāś ca | yātudhānā rākṣasāḥ | taj-jātiṣu<BR>
dig-darśanaṃ tvāṣṭrety ādi | tvāṣṭrā vṛtrāsuraḥ | vṛtāsurasya sat-saṅgaḥ<BR>
prāg-janmani śrī-nāradāṅgirasoḥ saṅgaḥ śrī-saṅkarṣaṇa-saṅgaś ca<BR>
prasiddhaḥ | <BR>
<BR>
kāyādhavaḥ kayādhu-putraḥ prahlādaḥ | asya garbhe śrī-nārada-saṅgaḥ |<BR>
ādi-śabda-gṛhītān pūrvokta-jāti-krameṇa katicid gaṇayati vṛṣeti | vṛṣa-parvā<BR>
dānavaḥ | ayaṃ hi jāta-mātra-mātṛ-parityakto muni-pālitā viṣṇu-bhakto<BR>
babhūveti purāṇāntara-prasiddhiḥ  | <BR>
<BR>
baleḥ śrī-prahlāda-saṅgaḥ śrī-vāmana-saṅgaś ca | tad-anantaram eva bhakty-<BR>
udbodha-darśanāt | bāṇasya bali-maheśa-bhagavat-saṅgaḥ | asya bhuja-<BR>
kartanānantaraṃ jñāta-viṣṇu-mahimno mahā-bhāgavata-maheśa-prāptir eva<BR>
sva-prāptir ity ucyate | mayo dānavaḥ | asya sabhā-nirmāṇādau pāṇḍava-<BR>
saṅgo bhagavat-saṅgaś ca | ante tat-prāptis tu jñeyā | vibhīṣaṇo yātudhānaḥ |<BR>
asya hanūma-saṅgo bhagavat-saṅgaś ca | <BR>
<BR>
sugrīvādyā gajāntā mṛgāḥ | tatra ṛkṣo jāmbavān | asya bhagavat-saṅgaḥ |<BR>
gajo gajendraḥ | asya pūrva-janmani sat-saṅga unneyaḥ | uttara-janmānte<BR>
bhagavat-saṅgaś ca | gṛdhro jaṭāyu-nāmā khagaḥ | asya śrī-garuḍa-<BR>
daśarathādi-saṅgaḥ | śrī-sītā-darśanaṃ śrī-bhagavad-darśanaṃ ca | <BR>
<BR>
gandharvādīs tv anati-prasiddhatvenānudāhṛtya manuṣyeṣu vaiśyādīn<BR>
udāharati | vaṇik-pathas tulādhāraḥ | asya bhārate jājali-muni-gandharva-<BR>
prasaṅge prokta-mahimnaḥ sat-saṅgo'nveṣaṇīyaḥ | <BR>
<BR>
vyādho dharma-vyādhaḥ śūdro'ntyajo'pi | atra ādivārāhe katheyam - kvacit<BR>
prācīna-kali-yuge vasu-nāmnā vaiṣṇavena rājñā prāg-janmani mṛga-<BR>
bhrāntyā nihato brāhmaṇo brahma-rākṣasatāṃ prāptas tasya rājñaḥ<BR>
prāpañcika-viṣṇu-loka-gamana-samaye tac-charīraṃ praviṣṭaḥ | punaś ca<BR>
tasya tad-bhogānte rājatāṃ prāptasya dehāt tat-kartṛka-brahma-<BR>
pārākhyastava-pāṭha-tejasā nirgatas tat-kṛta-dharma-vyādha-saṃjño<BR>
hiṃsātiśaya-vimukhaḥ paryavasāne dṛṣṭa-nīlādri-nāthas taṃ ca stutavān |<BR>
prāpta-tad-āliṅganas tat-sāyujyam avāpeti | <BR>
<BR>
kubjāyā bhagavat-saṅgaḥ pūrva-janmani ca nārada-saṅga iti māthura-hari-<BR>
vaṃśa-prasiddham | gopyo'tra sādhāraṇyaḥ śrī-kṛṣṇa-vraje tadānīṃ<BR>
vivāhādinā samāgatāḥ | āsāṃ tan-nitya-preyasī-vṛnda-saṅgaḥ śrī-kṛṣṇa-<BR>
darśanādi-rūpo bhagavat-saṅgaś ca | yajña-patnīnāṃ śrī-kṛṣṇa-guṇa-<BR>
kathaka-loka-saṅgas tat-saṅgaś ca | apare daiteyādayo'ney ca | <BR>
<BR>
[240]<BR>
<BR>
teṣāṃ sat-saṅga-vyatirikta-sādhanābhāvam āha --<BR>
<BR>
<BR>
te nādhīta-śruti-gaṇā nopāsita-mahattamāḥ |<BR>
avratātapta-tapaso mat-saṅgān mām upāgatāḥ || [BhP 11.12.7] (page 125)<BR>
<BR>
nādhītāḥ śruti-gaṇāḥ yaiḥ | tad-arthaṃ ca nopāsitā mahattamā yaiḥ | kiṃ ca<BR>
akṛta-vratā akṛta-tapaskāś ca | pūrvavad adhyayanādikaṃ bhagavat-prīṇanam<BR>
eva grāhyam | atraikeṣāṃ vṛtrādīnāṃ prāg-janmādau sādhanānantaraṃ yat<BR>
tad api sat-saṅgānuṣaṅga-siddham ity abhipretya sat-saṅgasyaiva tat tat<BR>
phalam uktam | dharma-vyādhādīnāṃ tu kevalasyaiva tasyeti jñeyam |<BR>
<BR>
sat-saṅga-śabdenātra mama saṅgo madīyādīnāṃ ca saṅga ity abhidhāpyate |<BR>
ubhayatāpi mat-sambandhitvādity abhiprāyeṇa | tatra svasyāpi sattvāt sat-<BR>
saṅgo'py antrabhāvitaḥ | yat tu purā bhāgavata-saṅgenaiva bhagavat-kṛpā<BR>
bhavatīty uktaṃ tat tu tat-sāmmukhya-janmany eva | atra tu sa eva bhāgavata-<BR>
saṅgaḥ sādhana-viśeṣatvenocyata iti na doṣaḥ | yadi vātra kutracit<BR>
sāmmukhya-janma-kāraṇam api bhagavat-saṅgo bhavet tadāpy evam<BR>
ācakṣmahe | sac-chabdārtham avatāra-saṅgī-kṛtya yat kadācit sarvatra kṛpāṃ<BR>
vitanoti bhagavān tac ca sat-sambandhenaivety ato nābhyupagama-hānir iti |<BR>
<BR>
[241]<BR>
<BR>
atha mukhyaṃ vaśīkaraṇam asambhāvita-sādhanāntareṇa sat-saṅga-mātreṇa<BR>
śrī-gopy-ādīnāṃ darśayati --<BR>
<BR>
kevalena hi bhāvena gopyo gāvo nagā mṛgāḥ |<BR>
ye'nye mūṭha-dhiyo nāgāḥ siddhā mām īyur añjasā || [BhP 11.12.8]<BR>
<BR>
bhāvena prakaraṇa-prāpta-mat-saṅgamātra-janmanā prītyā | bhāvo'tra<BR>
vaśīkāra-mukhyatve cihnam | vaśe kurvanti māṃ bhaktyā sat-striyaḥ sat-patiṃ<BR>
yathā [BhP 9.4.48] ity ādeḥ | bhaktyāham ekayā grāhyaḥ [BhP 11.14.20] ity<BR>
ādeś ca | gāvo'pi gopīvad āgantukya eva jñeyāḥ | nagā yamalārjunādayaḥ |<BR>
mṛgā api pūrvavat | nāgāḥ kāliyādayaḥ | yamalārjuna-kāliyayoḥ prāptis<BR>
tadānīntana-tat-kṣaṇika-bhagavat-prāpty-āvaśyambhāvi-nitya-prāptim<BR>
apekṣyoktā | siddhāḥ pūrvavad dvividhāt sat-saṅgāt | sa tu teṣāṃ bhāvo<BR>
yogādibhir aprāpya eveti | yathāvarundhe [BhP 11.12.2] ity atra yathā-<BR>
śabdārthasya parākāṣṭhā |<BR>
<BR>
[242]<BR>
<BR>
tām eva vyanakti -<BR>
<BR>
yaṃ na yogena sāṅkhyena dāna-vrata-tapo-'dhvaraiḥ |<BR>
vyākhyā-svādhyāya-sannyāsaiḥ prāpnuyād yatnavān api || [BhP 11.12.9]<BR>
<BR>
yaṃ bhāvam | atrāpi yogādayo bhagavat-parā eva | yogādibhir yatnavān apīty<BR>
anena tat-prāpty-arthaṃ prayujyamānatvāvagamāt | eṣv api śrī-gopīnāṃ<BR>
paramakāṣṭhā-prāptiṃ darśayitum - asyaitat paramaṃ guhyaṃ śṛṇvato<BR>
yadunandana ity etat-pūrvokta-parama-guhyatvasya [BhP 11.11.48] parama-<BR>
kāṣṭhāṃ darśayituṃ rāmeṇa sārdhaṃ [BhP 11.12.9]ity-ādi-prakaraṇam<BR>
anusandheyam |<BR>
<BR>
|| 11.12 || śrī-bhagavān || 238-242 ||<BR>
<BR>
[243]<BR>
<BR>
eṣa ca sat-saṅgo jñānaṃ vināpi kṛto'rthada eva syād ity āha -<BR>
<BR>
saṅgo yaḥ saṃsṛter hetur asatsu vihito'dhiyā |<BR>
sa eva sādhuṣu kṛto niḥsaṅgatvāya kalpate || [BhP 3.23.55]<BR>
<BR>
adhiyā ajñānena | yat tu pūrvaṃ śrī-nāradādau munyantara-sādhāraṇa-<BR>
dṛṣṭir ninditā tad ihāsnigdhe jñāna-lava-durvidagdhe ca jñeyam | <BR>
<BR>
|| 3.23 || śrī-devahūtiḥ || 243 ||<BR>
<BR>
[244]<BR>
<BR>
tad evaṃ mahā-bhāgavata-prasaṅga-phalam uktam | tat-paricaryā-phalam āha<BR>
-<BR>
<BR>
yat-sevayā bhagavataḥ kūṭa-sthasya madhu-dviṣaḥ |<BR>
rati-rāso bhavet tīvraḥ pādayor vyasanārdanaḥ || [BhP 3.7.19] (page 126)<BR>
<BR>
yeṣāṃ yuṣmākaṃ mahā-bhāgavatānāṃ sevayā paricaryayā kūṭasthasya<BR>
nityasya bhagavataḥ pādayo rati-rāsaḥ premotsavo bhavet | tīvra iti viśeṣaṇaṃ<BR>
prasaṅga-mātrāt paricaryāyāṃ viśiṣṭaṃ phalaṃ dyotayati | ānuṣaṅgikaṃ<BR>
phalam āha vyasanārdana iti | vyasanaṃ saṃsāraḥ | yata evoktaṃ mad-bhakta-<BR>
pūjābhyadhikā [BhP 11.19.19] iti | mama pūjāto'py abhi sarvato-bhāvenādhikā<BR>
adhika-mat-prīti-akarīty arthaḥ | <BR>
<BR>
evaṃ pādmottara-khaṇḍe  --<BR>
ārādhanānāṃ sarveṣāṃ viṣṇor ārādhanaṃ param |<BR>
tasmāt parataraṃ devi tadīyānāṃ samarcanam || [PadmaP 6.253.176] iti |<BR>
<BR>
|| 3.7 || viduraḥ śrī-maitreyam || 244 ||<BR>
<BR>
[245]<BR>
<BR>
vyatirekeṇāha -<BR>
yasyātma-buddhiḥ kuṇape tri-dhātuke<BR>
sva-dhīḥ kalatrādiṣu bhauma ijya-dhīḥ |<BR>
yat-tīrtha-buddhiḥ salile na karhicij<BR>
janeṣv abhijñeṣu sa eva go-kharaḥ || [BhP 10.84.13]<BR>
<BR>
jaḍatvāt kuṇape svayaṃ mṛta-tulye śarīre | cid-yoge'pi tribhir vāta-pittādibhir<BR>
dūṣita ity arthaḥ | bhaume devatā-pratimādau | yat yasya | abhijñeṣu<BR>
tattvavitsu tā buddhayo na santi | tatrātma-buddhiḥ parama-prītyāspadatvam |<BR>
sa eva gokharo go-nikṛṣṭa ucyate | yad vā sindhu-sauvīra-prasiddho vanya-<BR>
gardabha-jāti-viśeṣo mlecca-jāti-viśeṣo vā sa na tv anyaḥ prasiddhaḥ |<BR>
vivekitvābhimānitāyāṃ satyām apy avivekitvāt tato'pi nikṛṣṭatvaṃ tasyeti |<BR>
bhauma ijya-dhīr iti sādhāraṇa-devatā-viṣayakam eva pūrvaṃ<BR>
tathaivopakrāntatvāt | arcāyām eva haraye [BhP 11.2.45] ity ādi-virodhāc ca |<BR>
tad evaṃ yathā taror mūla-niṣecanena [BhP 4.31.12] ity ādi-vākyam atra<BR>
nāvatāryitavam ||<BR>
<BR>
|| 10.84 || bhagavān muni-vṛndam || 245 ||<BR>
<BR>
[246]<BR>
<BR>
atha mahābhāgavata-sevā-siddha-lakṣaṇam -<BR>
<BR>
te na smaranty atitarāṃ priyam īśa martyaṃ<BR>
ye cānv adaḥ suta-suhṛd-gṛha-vitta-dārāḥ |<BR>
ye tv abja-nābha bhavadīya-padāravinda-<BR>
saugandhya-lubdha-hṛdayeṣu kṛta-prasaṅgāḥ || [BhP 4.9.12]<BR>
<BR>
parama-priyam api martyaṃ vapuḥ | ye cādo vapur anulakṣīkṛtya sutādayo<BR>
vartante tān api na smaranti | ke ta ity apekṣāyām āha - ye tv iti | <BR>
<BR>
|| 4.9 || dhruvaḥ śrī-dhruva-priyam || 246 ||<BR>
<BR>
[247]<BR>
<BR>
vaiṣṇava-mātrāṇāṃ ca yathāyogyam ārādhanaṃ yathā itihāsa-samuccaye -<BR>
<BR>
tasmād viṣṇu-prasādāya vaiṣṇavān paritoṣayet |<BR>
prasāda-sumukho viṣṇus tenaiva syān na saṃśayaḥ || iti |<BR>
<BR>
tatra -<BR>
sarvatrāskhalitādeśaḥ sapta-dvīpaika-daṇḍa-dhṛk |<BR>
anyatra brāhmaṇa-kulād anyatrācyuta-gotrataḥ || [BhP 4.21.12]<BR>
<BR>
iti śrī-pṛthu-caritānusāreṇa yat kiñcij jātāv apy uttamatvam eva mantavyam | <BR>
<BR>
yasya yal lakṣaṇaṃ proktaṃ puṃso varṇābhivyañjakam |<BR>
yad anyatrāpi dṛśyeta tat tenaiva vinirdiśet || [BhP 7.11.35]<BR>
<BR>
(page 127) iti nāradokti-dṛṣṭāntena vā | yathoktaṃ pādma-māgha-māhātmye<BR>
-<BR>
<BR>
śvapākam iva nekṣeta loke vipram avaiṣṇavam |<BR>
vaiṣṇavo varṇa-bāhyo'pi punāti bhuvana-trayam || <BR>
na śūdrā bhagavad-bhaktās te tu bhāgavatā narāḥ |<BR>
sarva-varṇeṣu te śūdrā ye na bhaktā janārdane ||<BR>
<BR>
itihāsa-samuccaye -<BR>
smṛtaḥ sambhāṣito vāpi pūjito vā dvijottama |<BR>
punāti bhagavad-bhaktaś cāṇḍālo'pi yadṛcchayā ||<BR>
<BR>
anyathā doṣa-śravaṇaṃ ca tatraiva -<BR>
śūdraṃ vā bhagavad-bhaktaṃ niṣādaṃ śvapacaṃ tathā |<BR>
vīkṣate jāti-sāmānyāt sa yāti narakaṃ dhruvam || iti |<BR>
<BR>
bhakti-vaiśiṣṭyena tu vaiśiṣṭyam api dṛśyate | yathā gāruḍe-<BR>
mad-bhakta-jana-vātsalyaṃ pūjāyāṃ cānumodanam |<BR>
mat-kathā-śravaṇe prītiḥ svara-netrādi-vikriyā ||<BR>
viṣṇoś ca kāraṇaṃ nṛtyaṃ tad-arthe dambha-varjanam |<BR>
svayam abhyarcanaṃ caiva yo viṣṇuṃ nopajīvati ||<BR>
bhaktir aṣṭa-vidhā hy eṣā yasmin mlecche'pi vartate |<BR>
sa viprendro muni-śreṣṭhaḥ sa jñānī sa ca paṇḍitaḥ |<BR>
tasmai deyaṃ tato grāhyaṃ sa ca pūjyo yathā hariḥ || iti |<BR>
<BR>
ata evāha bhagavān -<BR>
na me bhaktaś catur-vedī mad-bhaktaḥ śvapacaḥ priyaḥ |<BR>
tasmai deyaṃ tato grāhyaṃ sa ca pūjyo yathā hy aham || iti |<BR>
<BR>
ataeva bhakti-mahimnā satā durvāsasāpi śrīmad-ambarīṣasya tatraiva<BR>
vandanāc ca pāda-grahaṇam apy ācaritam | kintu ambarīṣasyānabhīṣṭam<BR>
eva tad iti tatraiva vyaktatvāt śrī-bhagavatā śrīmad-uddhavādibhiś ca<BR>
brāhmaṇa-mātrasya vandanāc ca itara-vaiṣṇavais tu tat sarvathā na<BR>
mantavyam |<BR>
<BR>
vipraṃ kṛtāgasam api naiva druhyata māmakāḥ |<BR>
ghnantaṃ bahu śapantaṃ vā namas-kuruta nityaśaḥ || [BhP 10.64.41] <BR>
<BR>
iti bhagavad-ādeśa-bhaṅga-prasaṅgāc ca | śvapākam iva nekṣeta ity ādikaṃ<BR>
tu tad-darśanāsakti-niṣedha-paratvena samādheyam | dṛśyate yudhiṣṭhira-<BR>
draupady-ādīnām aśvatthāmni tathā vyavahāraḥ | vaiṣṇava-pūjakais tu<BR>
vaiṣṇavānām ācāro'pi na vicāraṇīyaḥ | api cet sudurācāraḥ [Gītā 9.30] ity<BR>
ādeḥ | yathoktaṃ gāruḍe -<BR>
<BR>
viṣṇu-bhakti-samāyukto mithyācāro'py anāśramī |<BR>
punāti sakalān lokān sahasrāṃśur ivoditaḥ || iti |<BR>
<BR>
tad etad udāhṛtam eva - aho bata śvapaco'to garīyān yaj jihvāgre vartate<BR>
nāma tubhyam [BhP 3.33.7] ity ādau | atra śvapaca-śabdo yaugikārtha-<BR>
puraskāreṇaiva vartate | tato durjātitvena durācāratvenāpi nāvamantavyas<BR>
tad-bhakta-janaḥ | svavamantṛtve tu sutarām | ataevoktaṃ gāruḍe -<BR>
<BR>
rukṣākṣaraṃ tu śṛṇvan vai tathā bhāgavateritam |<BR>
praṇāma-parvaṃ taṃ kṣāntyā yo vaded vaiṣṇavo his saḥ || iti | (page 128)<BR>
tad evaṃ mahad-ādi-sevā darśitā | asyāś ca śravaṇāditaḥ pūrvatvaṃ mahat-<BR>
sevāṃ dvāram āhur vimuktes tamo-dvāraṃ yoṣitāṃ saṅgi-saṅgam [BhP 5.5.2]<BR>
ity ukteḥ tebhyo mahadbhyas tv anyad api kim api parama-maṅgalāyanaṃ<BR>
jāyate | yathā --<BR>
<BR>
teṣu nityaṃ mahā-bhāga mahā-bhāgeṣu mat-kathāḥ |<BR>
sambhavanti hi tā n.ṇāṃ juṣatāṃ prapunanty agham || <BR>
tā ye śṛṇvanti gāyanti hy anumodanti cādṛtāḥ |<BR>
mat-parāḥ śraddadhānāś ca bhaktiṃ vindanti te mayi ||<BR>
bhaktiṃ labdhavataḥ sādhoḥ kim anyad avaśiṣyate |<BR>
mayy ananta-guṇe brahmaṇy ānandānubhavātmani ||<BR>
yathopaśrayamāṇasya bhagavantaṃ vibhāvasum |<BR>
śītaṃ bhayaṃ tamo'pyeti sādhūn saṃsevatas tathā || [BhP 11.26.28-31]<BR>
<BR>
teṣu santo'napekṣā mac-cittāḥ [BhP 11.26.27] ity-ādy-ukta-lakṣaṇeṣu | bhaktiṃ<BR>
prema | ataevoktaṃ śrī-rudreṇa --<BR>
<BR>
kṣaṇārdhenāpi tulaye na svargaṃ nāpunar-bhavam |<BR>
bhagavat-saṅgi-saṅgasya martyānāṃ kim utāśiṣaḥ || [BhP 4.24.57] iti |<BR>
<BR>
śrī-śaunakenāpi tulayāma lavenāpi na svargam ity ādi pūrvavat |<BR>
tatānuṣaṅgikaṃ phalaṃ sa-dṛṣṭāntam āha yatheti | vibhāvasum agnim |<BR>
upāsya-buddhyā śrayamānasya homādy-arthaṃ jvālayata ity arthaḥ | tasya<BR>
tathā śītādikam apaiti | bhayaṃ duṣṭa-jīvādi-kṛtam | tathā sādhūn<BR>
sevamānasya karmādi-jāḍyam | āgāmi saṃsāra-bhayaṃ tan-mūlam ajñānaṃ<BR>
ca naśyatīty arthaḥ |<BR>
<BR>
|| 11.26 || śrī-bhagavān || 247 ||<BR>
<BR>
[248]<BR>
<BR>
atha krama-prāptaṃ śravaṇam | tac ca nāma-rūpa-guṇa-līlāmaya-śabdānāṃ<BR>
śrotra-sparśaḥ | tatra nāma-śravaṇaṃ yathā -<BR>
<BR>
na hi bhagavann aghaṭitam idaṃ<BR>
tvad-darśanān nṛṇām akhila-pāpa-kṣayaḥ |<BR>
yan-nāma sakṛc chravaṇāt<BR>
pukkaśo'pi vimucyate saṃsārāt || [BhP 6.16.44]<BR>
<BR>
tādṛśasyāpi sakṛc-chravaṇe'pi mukti-phala-prāpter uttamasya tac-chravaṇe tu<BR>
parama-bhaktir eva phalam ity abhipretam |<BR>
<BR>
|| 6.16 || citraketuḥ śrī-saṅkarṣaṇam || 248 ||<BR>
<BR>
[249]<BR>
<BR>
atha rūpa-śravaṇam -<BR>
<BR>
ye tu tvadīya-caraṇāmbuja-kośa-gandhaṃ<BR>
jighranti karṇa-vivaraiḥ śruti-vāta-nītam |<BR>
bhaktyā gṛhīta-caraṇaḥ parayā ca teṣāṃ<BR>
nāpaiṣi nātha hṛdayāmburuhāt sva-puṃsām || [BhP 3.9.5]<BR>
<BR>
tu-śabdo yo nādṛto naraka-bhāgbhir asat-prasaṅgaiḥ [BhP 3.9.4] iti pūrvokta-<BR>
ninditānāṃ bhagavad-rūpānādaravatāṃ pratiyogy-artha-nirdeśe nirdiṣṭaḥ |<BR>
anena ye'tra etad-virodhino bhavanti ta eva (page 129) pūrvoktā asat-prasaṅgā<BR>
iti gamyate | caraṇa-mātra-nirdeśo bhakty-atiśayena | gandhaṃ varṇākārādi-<BR>
mādhuryaṃ karṇa-vivarair jighranti nāsā-vivaraiḥ paramāmodam iva tair<BR>
āsvādayantīty arthaḥ | śrutir vedas tad-anugāmi-śabdāntaraṃ ca saiva vātas<BR>
tena prāpitam | tataḥ parayā ca bhaktyā prema-lakṣaṇayā gṛhīta-caraṇas tvaṃ<BR>
nāpayātuṃ śaknoṣi |<BR>
<BR>
|| 3.9 || brahmā śrī-garbhodaśāyinam || 249 ||<BR>
<BR>
[250]<BR>
<BR>
atha guṇa-śravaṇam --<BR>
<BR>
kathā imās te kathitā mahīyasāṃ<BR>
vitāya lokeṣu yaśaḥ pareyuṣām |<BR>
vijñāna-vairāgya-vivakṣayā vibho<BR>
vaco-vibhūtīr na tu pāramārthyam ||<BR>
<BR>
yat tūttamaḥ-śloka-guṇānuvādaḥ<BR>
saṅgīyate'bhīkṣṇam amaṅgala-ghnaḥ |<BR>
tam eva nityaṃ śṛṇuyād abhīkṣṇaṃ<BR>
kṛṣṇe'malāṃ bhaktim abhīpsamānaḥ || [BhP 12.3.14-15]<BR>
<BR>
ṭīkā ca - rāja-vaṃśānukīrtanasya tātparyam āha kathā imā iti | vijñānaṃ<BR>
viṣayāsāratā-jñānam | tato vairāgyam | tayor vivakṣayā | pareyuṣāṃ mṛtānāṃ<BR>
vaco-vibhūtīr vāg-vilāsa-mātra-rūpī̀aḥ |  pāramārthyaṃ paramārtha-yuktaṃ<BR>
kathanaṃ na bhavatīty artha | kas tarhi puruṣāṇām upādeyaḥ paramārthas<BR>
tam āha yas tv iti | nityaṃ pratyaham | tatrā̆ā̆apy abhīkṣṇam ity eṣā |<BR>
<BR>
atra yata kvacic chrī-rāma-lakṣmaṇādayo'pi teṣāṃ rājñāṃ madhye<BR>
vairāgyārthaa chatri-nyāyena paṭhyante tan nirasyate | ato yadyapi nigama-<BR>
kalpa-taror ity ādy-anusāreṇa sarvasyaiva prasaṅgasya rasa-rūpatvaṃ tathāpi<BR>
kvacit sākṣād-bhakti-maya-śāntādi-rasa-rūpatvaṃ kvacit tad-upakaraṇa-<BR>
śāntādi-rasa-rūpatvaṃ ca samarthanīyam | asti hi tatra tatra bhakti-raseṣv api<BR>
tāratamyam iti | guṇāḥ kāruṇyādayaḥ | tad-guṇa-kīrtiḥ svabhāva evāsāv iti<BR>
śrī-gītāsv api dṛṣṭam - sthāne hṛṣīkeśa tava prakīrtyā  jagat prahṛṣyaty<BR>
anurajyate ca [Gītā 11.36] ity ādau | <BR>
<BR>
atra mahābhāgavatānām api bhagavata iva guṇa-śravaṇaṃ matam --<BR>
tat kathyatāṃ mahā-bhāga yadi kṛṣṇa-kathāśrayam |<BR>
athavāsya padāmbhoja- makaranda-lihāṃ satām || [BhP 1.16.6]<BR>
<BR>
iti śaunakokteḥ | yadyapy atra guṇa-śabdena rūpa-līlayor api sauṣṭhavaṃ<BR>
gṛhyate tathāpi tat-prādhānya-nirdeśāt pṛthag-grahaṇam | evam uttaratrāpi<BR>
jñeyam | bhaktiṃ premāṇam | amalāṃ kaivalyādīcchā-rahitām |<BR>
<BR>
|| 12.3 || śrī-śukaḥ || 250 ||<BR>
<BR>
[251]<BR>
<BR>
kiṃ ca --<BR>
<BR>
yatrottamaśloka-guṇānuvādaḥ<BR>
prastūyate grāmya-kathā-vighātaḥ |<BR>
niṣevyamāṇo'nudinaṃ mumukṣor<BR>
matiṃ satīṃ yacchati vāsudeve || [BhP 5.12.13]<BR>
<BR>
mumukṣor api kiṃ punar bhakti-mātrecchoḥ | satīṃ mumukṣādy-anya-<BR>
kāmanā-rahitām | tad anyā tu vyabhicāriṇīti bhāvaḥ | <BR>
<BR>
|| 3.9 || śrī-brāhmaṇo rahūgaṇam || 251 || (page 130)<BR>
<BR>
[252]<BR>
<BR>
vyatirekeṇa ca -<BR>
<BR>
nivṛtta-tarṣair upagīyamānād<BR>
bhavauṣadhāc chrotra-mano-'bhirāmāt |<BR>
ka uttamaśloka-guṇānuvādāt<BR>
pumān virajyeta vinā paśughnāt || [BhP 10.1.4] <BR>
<BR>
nivṛtty-ādi-viśeṣaṇa-trayeṇa mukta-mumukṣu-viṣayi-janānāṃ grahaṇam |<BR>
paśughno vyādhaḥ | tasya hi -<BR>
<BR>
rāja-putra ciraṃ jīva <BR>
mā jīva muni-putraka |<BR>
jīva vā mara vā sādho <BR>
vyādho mā jīva mā mara || iti nyāyena viṣaya-sukhe'pi tātparyaṃ nāsti |<BR>
<BR>
na ca tad-abhijñatvam asti viśeṣatas tu kathā-rasa-jñāne | parama-mūḍhatvāt<BR>
sāmarthyaṃ nāsty eva | yad vā daitya-svabhāvasya yasya nindā-mātra-<BR>
tātparyaṃ sa eva hiṃsakatvena paśyaghna-śabdenocyate | paśughno vyādhaḥ |<BR>
so'pi mṛgādīnāṃ saundaryādika-guṇam agaṇayann eva hiṃsā-mātra-tatpara<BR>
iti | tato rasa-grahaṇābhāvād yuktam uktaṃ vinā paśughnād iti | ubhayathāpi<BR>
tad-bahirmukhebhyo gāli-pradāna eva tātparyam | yathā tṛtīye śrī-<BR>
maitreyasya --<BR>
<BR>
ko nāma loke puruṣārtha-sāravit<BR>
purā-kathānāṃ bhagavat-kathā-sudhām |<BR>
āpīya karṇāñjalibhir bhavāpahām<BR>
aho virajyeta vinā naretaram || [BhP 3.13.51] iti |<BR>
<BR>
|| 10.1 || śrī-rājā śrī-śukam || 252 ||<BR>
<BR>
[253]<BR>
atha līlā-śravaṇam --<BR>
<BR>
jñānaṃ yad āpratinivṛtta-guṇormi-cakram<BR>
ātma-prasāda uta yatra guṇeṣv asaṅgaḥ |<BR>
kaivalya-sammata-pathas tv atha bhakti-yogaḥ<BR>
ko nirvṛto hari-kathāsu ratiṃ na kuryāt || [BhP 2.3.12]<BR>
<BR>
yat yāsu kathāsu jñānaṃ bhavati | kīdṛśaṃ ? ā sarvataḥ pratinivṛttaṃ uparataṃ<BR>
guṇormīāṃ rāgādīnāṃ cakraṃ samūho yasmāt | yato yatra yāsu kathāsu tad-<BR>
dhetur ātma-prasādaś ca tat-prasāda-hetur viṣayānāsaktiś ca | kiṃ bahunā ?<BR>
tat-phalaṃ yat kaivalyaṃ tad api | brahma-bhūtaḥ prasannātmā ity ādy-<BR>
uktānusāreṇa | sammataḥ panthāḥ prāpti-dvāraṃ yatra sa premākhyo bhakti-<BR>
yogo'pi | yāsa śruta-mātrāsu tat-tad-anapekṣyaiva bhavati tāsu hari-kathāsu<BR>
tac-cariteṣu kaṃ śravaṇa-sukhena nirvṛtaḥ san anyatrānirvṛto vā ratiṃ rāgaṃ<BR>
na kuryāt |<BR>
<BR>
|| 2.3 || śrī-śukaḥ || 253 ||<BR>
<BR>
[254]<BR>
<BR>
kiṃ bahunā, etad-artham evāsya mahā-purāṇāvirbhāva iti bhavatānudita-<BR>
prāyaṃ yaśo bhagavato'malam [BhP 1.5.8] ity ādau samādhinānusmara tad-<BR>
viceṣṭitam [BhP 1.5.16] ity ādau ca varṇitam |<BR>
<BR>
sā ca līlā dvividhā - sṛṣṭy-ādi-rūpā līlāvatāra-vinoda-rūpā ca | tayor uttarā<BR>
tu praśastatarety āśayenāha -<BR>
<BR>
prādhānyato yān ṛṣa āmananti<BR>
līlāvatārān puruṣasya bhūmnaḥ |<BR>
āpīyatāṃ karṇa-kaṣāya-śoṣān<BR>
anukramiṣye ta imān supeśān || [BhP 2.6.46]<BR>
<BR>
yadyapi pūrvam ādyo'vatāraḥ puruṣaḥ parasya [BhP 2.6.40] ity ādi-granthena<BR>
puruṣaṃ kālādi- (page 131) tac-chaktiṃ mana ādi-tat-kāryaṃ brahmādi-tad-<BR>
guṇāvatārān dakṣādi-tat-tad-vibhūtīṃś coktavān asmi, tena ca sṛṣṭy-ādi-<BR>
līlāḥ, tathāpi yān he ṛṣe puruṣasya bhūmno līlāvatārān prādhānyena<BR>
āmananti tān eva imān mama hṛdayādhirūḍhān karṇakaṣāya-śoṣān tad-<BR>
itara-śravaṇa-rāga-hantṝn kiṃ ca supeśām | parama-manoharān<BR>
anukramiṣye | tad-anukrameṇa ā samyak pīyatām |<BR>
<BR>
|| 2.6 || śrī-brahmā nāradena || 254||<BR>
[255]<BR>
<BR>
evaṃ duravagamātma-tattva-nigamāya [BhP 10.87.17] ity ādau veda-stutāv api<BR>
tac-chlāghā draṣṭavyā | ataeva prathame bhāvayaty eṣaḥ [BhP 1.2.33] ity<BR>
ādau, līlāvatārānurata [BhP 1.2.33] iti tad-viśeṣaṇaṃ dattam | tathā ca śrī-<BR>
bhagavad-gītāsu -<BR>
<BR>
janma karma ca me divyam evaṃ yo vetti tattvataḥ |<BR>
tyaktvā dehaṃ punarjanma naiti mām eti so'rjuna || [Gītā 4.9] iti |<BR>
<BR>
eṣā khalu martya-śarīram api pārṣada-bhāvena jita-mṛtyakaṃ vidadhāti | yad<BR>
āha -<BR>
<BR>
sādhu vīra tvayā pṛṣṭam avatāra-kathāṃ hareḥ |<BR>
yat tvaṃ pṛcchasi martyānāṃ mṛtyu-pāśa-viśātanīm ||<BR>
yayottānapadaḥ putro muninā gītayārbhakaḥ |<BR>
mṛtyoḥ kṛtvaiva mūrdhny aṅghrim āruroha hareḥ padam || [BhP 3.14.5-6]<BR>
<BR>
muninā śrī-nāradena | atas tena bhagavad-avatāra-kathāpi taṃ prati<BR>
śrāvitāstīti gamyate | tena śarīreṇaiva mṛtyu-jayaḥ pārṣadatvaṃ coktam --<BR>
<BR>
parītyābhyarcya dhiṣṇyāgryaṃ pārṣadāv abhivandya ca |<BR>
iyeṣa tad adhiṣṭhātuṃ bibhrad rūpaṃ hiraṇmayam || [BhP 4.12.29] iti |<BR>
<BR>
|| 3.14 || śrī-maitreyaḥ || 255 ||<BR>
<BR>
[256]<BR>
<BR>
tad evaṃ nāmādi-śravaṇam uktam atra tat-parikara-śravaṇam api jñeyam -<BR>
<BR>
śrutasya puṃsāṃ sucira-śramasya<BR>
nanv añjasā sūribhir īḍito'rthaḥ |<BR>
tat-tad-guṇānuśravaṇaṃ mukunda-<BR>
pādāravindaṃ hṛdayeṣu yeṣām || [BhP 3.13.4] ity ādau |<BR>
<BR>
tatra yadyapy ekatareṇāpi vyutkrameṇāpi siddhir bhavaty eva tathāpi<BR>
prathamaṃ nāmnaḥ śravaṇam antaḥkaraṇa-śuddhy-artham apekṣyam |<BR>
śuddhe cāntaḥkaraṇe rūpa-śravaṇena tad-udaya-yogyatā bhavati | samyag-<BR>
udite ca rūpe guṇānāṃ sphuraṇaṃ sampadyate | tatas teṣu nāma-rūpa-guṇeṣu<BR>
tat-parikareṣu ca samyak sphuriteṣv eva līlānāṃ sphuraṇaṃ suṣṭhu bhavatīty<BR>
abhipretya sādhana-kramo likhitaḥ | evaṃ kīrtana-smaraṇayor jñeyam | <BR>
<BR>
idaṃ ca śravaṇaṃ śrīman-mahan-mukharitaṃ cen mahā-māhātmyaṃ jāta-<BR>
rucīnāṃ parama-sukhadaṃ ca | tac ca dvividhaṃ - mahad-āvirbhāvitaṃ mahat-<BR>
kīrtyamānaṃ ceti | tatra śrī-bhāgavatam upalakṣya pūrvaṃ yathā --<BR>
<BR>
idaṃ bhāgavataṃ nāma purāṇaṃ brahma-sammitam |<BR>
uttama-śloka-caritaṃ cakāra bhagavān ṛṣiḥ || [BhP 1.3.40]<BR>
<BR>
atra tan-māhātmya-sūcanārtham eva tat-kartṛkatva-vacanam |<BR>
<BR>
|| 1.3 || śrī-sūtaḥ || 256 ||<BR>
<BR>
[257]<BR>
<BR>
yathā vā nigama-kalpa-taror galitaṃ phalaṃ śuka-mukhād amṛta-drava-<BR>
saṃyutam [BhP 1.1.3] (page 132) ity ādau | atra śrī-śuka-mukhād amṛta-<BR>
drava-saṃyutatvena parama-sukhadatvam uktam | etad-upalakṣaṇatvena śrī-<BR>
līlā-śukādyārbhāvita-karṇāmṛtādi-granthā api kroḍīkartavyāḥ | <BR>
<BR>
atha mahat-kīrtyamānaṃ yathā --<BR>
<BR>
sa uttamaśloka mahan-mukha-cyuto<BR>
bhavat-padāmbhoja-sudhā kaṇānilaḥ |<BR>
smṛtiṃ punar vismṛta-tattva-vartmanāṃ<BR>
kuyogināṃ no vitaraty alaṃ varaiḥ || [BhP 4.20.25]<BR>
<BR>
na kāmaye nātha tad api [BhP 4.20.21] ity ādi pūrvoktānusārāt sva-<BR>
sukhātiśayena kaivalya-sukha-tiraskārī mahatāṃ mukhād vigalito bhavat-<BR>
pādāmbhoja-mādhurya-leśasyāpi sambandhī śabdātmako'nilo | vismṛta-<BR>
parama-tattvātmaka-tvadīya-jñānānām asmākaṃ tvadīyāṃ smṛtim api yac<BR>
ceti | tsmāt tathāvidhasya tasya parama-sādhya-sādhanātmakatvād alam<BR>
anyair varair ity arthaḥ |<BR>
<BR>
|| 4.20 || pṛthuḥ śrī-viṣṇum || 257 ||<BR>
<BR>
[258-259 ]<BR>
<BR>
tad eva mahā-māhātmyaṃ mahā-sukha-pradatvaṃ coktam | tad etad ubhayam<BR>
apy atrāha dvābhyām -<BR>
<BR>
tasmin mahan-mukharitā madhubhic-<BR>
caritra-pīyūṣa-śeṣa-saritaḥ paritaḥ sravanti |<BR>
tā ye pibanty avitṛṣo nṛpa gāḍha-karṇais<BR>
tān na spṛśanty aśana-tṛḍ-bhaya-śoka-mohāḥ || [BhP 4.29.40]<BR>
<BR>
asmin sādhu-saṅge | mahadbhir mukharitāḥ kīrtitāḥ | śeṣaḥ sāraḥ |<BR>
avitṛṣo'laṃ-buddhi-śūnyāḥ | gāḍhatvaṃ sāvadhānatvam | aśanaṃ kṣut |<BR>
<BR>
etair upadruto nityaṃ jīva-lokaḥ svabhāvajaiḥ |<BR>
na karoti harer nūnaṃ kathāmṛta-nidhau ratim || [BhP 4.29.41]<BR>
<BR>
yair etair aśanādibhir upadrutaiḥ san kathāmṛta-nidhau ratiṃ na karoti tān<BR>
etān mahat-kīrtyamānāni bhagavad-yaśāṃsi sva-māhātmyena dūrīkṛtya sva-<BR>
sukham anubhāvayantīti padya-dvaya-yojanārthaḥ ||<BR>
|| 3.29 || śrī-nāradaḥ prācīnabarhiṣam || 258-259 ||<BR>
<BR>
[260]<BR>
<BR>
tatrāpi śravaṇe śrī-bhāgavata-śravaṇaṃ tu parama-śreṣṭham | tasya tādṛśa-<BR>
prabhāvamaya-śabdātmakatvāt parama-rasamayatvāc ca | tatra pūrvasmād<BR>
yathā -<BR>
<BR>
śrīmad-bhāgavate mahā-muni-kṛte kiṃ vā parair īśvaraḥ<BR>
sadyo hṛdy avarudhyate'tra kṛtibhiḥ śuśrūṣubhis tat-kṣaṇāt || [BhP  1.1.2] iti |<BR>
<BR>
mahāmuniḥ sarva-mahan-mahanīya-caraṇa-paṅkajaḥ śrī-bhagavān | atra kiṃ<BR>
vā parair ity ādinā śabda-svābhāvika-māhātmyaṃ darśitam |<BR>
<BR>
|| 1.1 || śrī-vyāsaḥ || 260 ||<BR>
<BR>
[261]<BR>
<BR>
uttarasmād yathā -<BR>
<BR>
sarva-vedānta-sāraṃ hi śrī-bhāgavatam iṣyate |<BR>
tad-rasāmṛta-tṛptasya nānyatra syād ratiḥ kvacit || [BhP 12.13.12]<BR>
<BR>
tad-rasa evāmṛtaṃ tena tṛptasya |<BR>
<BR>
|| 12.13 || śrī-sūtaḥ || 261 ||<BR>
<BR>
[262]<BR>
<BR>
atraiva vivecanīyam - śrī-bhagavan-nāmādeḥ śravaṇaṃ tāvat paramaṃ<BR>
śreyaḥ | tatrāpi mahad-āvirbhāvit prabandhādeḥ | tatra mahat-kīrtyamānasya<BR>
tato'pi śrī-bhāgavatasya | tatrāpi ca mahat-kīrtyamānasyeti | atra<BR>
mūrtyābhimatayātmanaḥ itivat nijābhīsṭa-nāmādi-śravaṇaṃ tu muhur<BR>
āvartayitavyam | (page 133) tatrāpi savāsana-mahānubhava-mukhāt sarvasya<BR>
śrī-kṛṣṇa-nāmādi-śravaṇaṃ tu parama-bhāgyād eva sampadyate tasya pūrṇa-<BR>
bhagavattvād iti | evaṃ kīrtanādiṣv apy anusandheyam | tatra yat svayaṃ<BR>
samprati kīrtyate tad api śrī-śukadevādi mahat kīrtita-caratvenānusandhāya<BR>
kīrtanīyam iti | <BR>
<BR>
tad eva śravaṇaṃ darśitam | asya ca kīrtanāditaḥ pūrvatvaṃ tad vinā tat-tad-<BR>
ajñānāt | viśeṣataś ca yadi sākṣād eva mahat-kṛtasya śravaṇa-bhāgyaṃ na<BR>
sampadyate tadaivaṃ svayaṃ pṛthak-kīrtanīyam iti tat-prādhānyāt | ataevoktaṃ<BR>
tad-vāg-visargo janatāgha-viplavaḥ [BhP 1.5.11, 12.12.52] ity ādau |<BR>
ṭīkākṛdbhiḥ yad yāni nāmāni vaktari sati śṛṇvanti śrotari sati gṛṇanti<BR>
anyadā tu svayam eva gāyanti iti |<BR>
<BR>
athātaḥ kīrtanam | tatra pūrvavan nāmādikramo jñeyaḥ | nāmno yathā -<BR>
<BR>
sarveṣām apy aghavatām idam eva suniṣkṛtam |<BR>
nāma-vyāharaṇaṃ viṣṇor yatas tad-viṣayā matiḥ || [BhP 6.2.10]<BR>
<BR>
ṭīkā ca - suniṣkṛtaṃ śreṣṭhaṃ prāyaścittam idam eva | tatra hetuḥ - yato<BR>
nāma-vyāharaṇāt tad-viṣayā nāmoccāraka-puruṣa-viṣayā madīyo'yaṃ mayā<BR>
sarvato rakṣaṇīya iti viṣṇor matir bhavati ity eṣā | <BR>
<BR>
ataḥ svābhāvika-tadīyāveśa-hetutvena tadīya-svarūpa-bhūtatvāt parama-<BR>
bhāgavatānāṃ tad-eka-deśa-śravaṇam api prītikaram | yathā pādmottara-<BR>
khaṇḍe śrī-rāmāṣṭottara-śata-nāma-stotre śrī-śiva-vākyam -<BR>
<BR>
rakārādīni nāmāni śṛṇvato devi jāyate |<BR>
prītir me manaso nityaṃ rāma-nāma-viśaṅkayā || [PadmaP 6.254.21*] iti |<BR>
<BR>
tad evaṃ sati pāpa-kṣaya-mātra-phalaṃ kiyad iti bhāvaḥ |<BR>
<BR>
|| 6.2 || śrī-viṣṇudūtā yama-dūtān || 262 ||<BR>
<BR>
[263]<BR>
<BR>
phalaṃ tv idam eva, yad āha --<BR>
<BR>
evaṃ-vrataḥ sva-priya-nāma-kīrtyā<BR>
jātānurāgo druta-citta uccaiḥ |<BR>
hasaty atho roditi rauti gāyaty<BR>
unmāda-van nṛtyati loka-bāhyaḥ || [BhP 11.2.40]<BR>
<BR>
evaṃ śṛṇvan subhadrāṇi rathāṅgapāṇeḥ [BhP 11.2.38] ity-ādy-ukta-prakāraṃ<BR>
vrataṃ vṛttaṃ yasya tathābhūto'pi sva-priyāṇi svābhīṣṭāni yāni nāmāni teṣāṃ<BR>
kīrtanena jātānurāgas tata eva citta-dravād druta-cittaḥ | tatrocita-bhāva-<BR>
vaicitrībhir hasatīty ādi | atra tṛtīyāśrutyā nāma-kīrtanasyaiva<BR>
sādhakatvamatvaṃ labdham | tad evaṃ vrata ity atrāpi śabdo'py adhyāhṛtaḥ |<BR>
ataeva bhaktiḥ pareśānubhavo viraktiḥ [BhP 11.2.40] ity ādy-uttara-padye<BR>
ṭīkā-cūrṇikā - nanv iyam ārūḍha-yoginām api bahu-janmabhir durlabhā<BR>
gatiḥ kathaṃ nāma-kīrtana-mātreṇaikāsmin janmani bhaved ity āśaṅkya sa-<BR>
dṛṣṭāntam āha bhaktir iti ity eṣā |<BR>
<BR>
ittham utthāpitaṃ ca śrī-bhagavan-nāma-kaumudyāṃ sahasra-nāma-bhāṣye<BR>
ca purāṇāntara-vacanam -<BR>
<BR>
naktaṃ divā ca gata-bhīr jita-nidra eko<BR>
nirviṇṇa īkṣita-patho mita-bhuk praśāntaḥ |<BR>
yady acyute bhagavati sa mano na sajjen<BR>
nāmāni tad-rati-karāṇi paṭhed vilajjaḥ || iti |<BR>
<BR>
atra gata-bhītyādayo guṇā nāmaika-tatparatā-sampādanārthā na tu<BR>
kīrtanāṅga-bhūtā | bhakti- (page 134) mātrasya nirapekṣatvaṃ tasya tu<BR>
sutarāṃ tādṛśatvam iti | yathā viṣṇudharma-sarva-pātakātipātaka-<BR>
mahāpātaka-kāri-dvitīya-kṣatra-bandhūpākhyāne brāhmaṇa uvāca -<BR>
<BR>
yady etad akhilaṃ kartuṃ na śaknoṣi bravīmi te |<BR>
svalpam ananyan mayoktaṃ bho kariṣyati bhavān yadi ||<BR>
<BR>
kṣatra-bandhur uvāca -<BR>
aśakyam uktaṃ bhavatā cañcalatvād dhi cetasaḥ |<BR>
vāk-śarīra-viniṣpādyaṃ yac chakyaṃ tad udīraya ||<BR>
<BR>
brāhmaṇa uvāca -<BR>
uttiṣṭhatā prasvapatā prasthitena gamiṣyatā |<BR>
govindeti sadā vācyaṃ kṣut-tṛṭ-praskhalitādiṣu || iti |<BR>
<BR>
|| 11.3 || śrī-kavir videham || 263 ||<BR>
<BR>
[264]<BR>
anyatra ca -<BR>
<BR>
na niṣkṛtair uditair brahma-vādibhis<BR>
tathā viśuddhyaty aghavān vratādibhiḥ |<BR>
yathā harer nāma-padair udāhṛtais<BR>
tad uttamaśloka-guṇopalambhakam || [BhP 6.2.11]<BR>
<BR>
[265]<BR>
<BR>
ataeva prathama-skandhānta-sthitānāṃ rājñaḥ śreyo-vividiṣā-vākyānām<BR>
anantaraṃ dvitīya-skandhārambhe sarvottamam uttaraṃ vaktum --<BR>
<BR>
idaṃ bhāgavataṃ nāma purāṇaṃ brahma-sammitam |<BR>
adhītavān dvāparādau pitur dvaipāyanād aham ||<BR>
pariniṣṭhito'pi nairguṇya uttama-śloka-līlayā |<BR>
gṛhīta-cetā rājarṣe ākhyānaṃ yad adhītavān ||<BR>
tad ahaṃ te'bhidhāsyāmi mahā-pauruṣiko bhavān |<BR>
yasya śraddadhatām āśu syān mukunde matiḥ satī || [BhP 2.1.8-10]<BR>
<BR>
iti śrī-bhāgavatasya parama-mahimānam uktvā tad-anantaraṃ śrī-<BR>
bhāgavatam upakramamāṇa eva tasya nānāṅgavataḥ śrī-bhagavad-<BR>
unmukhatayā tan-nāma-kīrtanam evopadiśati | tatrāpi sarveṣām eva parama-<BR>
sādhanatvena parama-sādhyatvena copadiśati --<BR>
<BR>
etan nirvidyamānānām icchatām akuto-bhayam |<BR>
yogināṃ nṛpa nirṇītaṃ harer nāmānukīrtanam || [BhP 2.1.11]<BR>
<BR>
ṭīkā ca - sādhakānāṃ siddhānāṃ ca nātaḥ param anyac-chreyo'stīty āha etad<BR>
iti | icchatāṃ kāmināṃ tat-tat-phala-sādhanam etad eva | nirvidyamānānāṃ<BR>
mumukṣūṇāṃ mokṣa-sādhanam etad eva | yogināṃ jñānināṃ phalaṃ caitad<BR>
eva nirṇītam | nātra pramāṇaṃ vaktavyam ity arthaḥ | ity eṣā |<BR>
<BR>
nāma-kīrtanaṃ cedam uccair eva praśastam - nāmāny anantasya hata-trapaḥ<BR>
paṭhan [BhP  1.5.11] ity ādau |<BR>
<BR>
atha pādmoktā daśāpy aparādhāḥ parityājyāḥ | yathā sanat-kumāra-vākyam<BR>
-<BR>
<BR>
sarvāparādha-kṛd api mucyate hari-saṃśrayāt |<BR>
harer apy aparādhān yaḥ kuryād dvipada-pāṃsavaḥ ||<BR>
nāmāśrayaḥ kadācit syāt taraty eva sa nāmataḥ |<BR>
nāmno'pi sarva-suhṛdo hy aparādhāt pataty adhaḥ || iti |<BR>
<BR>
aparādhāś caite --<BR>
satāṃ nindā nāmnaḥ paramam aparādhaṃ vitanute<BR>
yataḥ khyātiṃ yātaṃ katham u sahate tad-vigarhām |<BR>
śivasya śrī-viṣṇor ya iha guṇa-nāmādi-sakalaṃ<BR>
dhiyā bhinnaṃ paśyet sa khalu hari-nāmāhita-karaḥ ||<BR>
(page 135)<BR>
guror avajñā śruti-śāstra-nindanam <BR>
tathārtha-vādo hari-nāmni kalpanam |<BR>
nāmno balād yasya hi pāpa-buddhir<BR>
na vidyate tasya yamair hi śuddhiḥ ||<BR>
<BR>
dharma-vrata-tyāga-hutādi-sarva-<BR>
śubha-kriyā-sāmyam api pramādaḥ |<BR>
aśraddadhāne vimukhe'py aśṛṇvati<BR>
yaś copadeśaḥ śiva-nāmāparādhaḥ ||<BR>
<BR>
śrutvāpi nāma-māhātmye <BR>
yaḥ prīti-rahito'dhamaḥ |<BR>
ahaṃ-mamādi-paramo <BR>
nāmni so'py aparādha-kṛt || iti |<BR>
<BR>
atra sarvāparādha-kṛd api ityādau śrī-viṣṇu-yāmala-vākyam apy<BR>
anusandheyam -<BR>
<BR>
mama nāmāni loke'smin śraddhayā yas tu kīrtayet |<BR>
tasyāparādha-koṭīs tu kṣamāmy eva na saṃśayaḥ || iti |<BR>
<BR>
satāṃ nindā ity anena hiṃsādīnāṃ vacanāgocaratvaṃ darśitam | nindādayas<BR>
tu yathā skānde śrī-mārkaṇḍeya-bhagīratha-saṃvāde -<BR>
<BR>
nindāṃ kurvanti ye mūḍhā vaiṣṇavānāṃ mahātmanām |<BR>
patanti pitṛbhiḥ sārdhaṃ mahāraurava-saṃjñite ||<BR>
hanti nindanti vai dveṣṭi vaiṣṇavān nābhinandati |<BR>
krudhyate yāti no harṣaṃ darśane patanāni ṣaṭ || iti |<BR>
tan-nindā-śravaṇe'pi doṣa uktaḥ -<BR>
nindāṃ bhagavataḥ śṛṇvan tat-parasya janasya vā |<BR>
tato nāpaiti yaḥ so'pi yāty adhaḥ sukṛtāc cyutaḥ || [BhP 10.76.26] iti |<BR>
<BR>
tato'pagamaś cāsamarthasyaiva | samarthena tu nindaka-jihvā chettavyā |<BR>
tatrāpy asamarthana-svaprāṇa-parityāgo'pi kartavyaḥ | yathoktaṃ devyā -<BR>
<BR>
karṇau pidhāya nirayād yad akalpa īśe<BR>
dharmāvitary asṛṇibhir nṛbhir asyamāne |<BR>
chindyāt prasahya ruśatīm asatīṃ prabhuś cej<BR>
jihvām asūn api tato visṛjet sa dharmaḥ || [BhP 4.4.17] iti |<BR>
<BR>
śivasya śrī-viṣṇor ity atraivam anusandheyam | śrūyate'pi -<BR>
<BR>
yad yad vibhūtimat sattvaṃ śrīmad ūrjitam eva vā |<BR>
tat tad evāvagaccha tvaṃ mama tejo'ṃśasaṃbhavam || [Gītā 10.41] iti |<BR>
<BR>
brahmā bhavo'ham api yasya kalāḥ kalāyāḥ [BhP 10.68.26] iti |<BR>
<BR>
yat-pāda-niḥsṛta-sarit-pravarodakena <BR>
tīrthena mūrdhnādhikṛtena śivaḥ śivo'bhūt [BhP 3.28.22] iti |<BR>
<BR>
sṛjāmi tan-niyukto'haṃ haro harati tad-vaśaḥ |<BR>
viśvaṃ puruṣa-rūpeṇa paripāti triśakti-dhṛk || [BhP 2.6.30] <BR>
<BR>
tathā mādhva-bhāṣya-darśitāni vacanāni brahmāṇḍe -<BR>
rujaṃ drāvayate yasmād rudras tasmāj janārdanaḥ |<BR>
īśanād eva ceśāno mahā-devo mahattvataḥ ||<BR>
pibanti ye narā nākaṃ muktāḥ saṃsāra-sāgarāt |<BR>
tad-ādhāro yato viṣṇuḥ pinākīti tataḥ smṛtaḥ ||<BR>
śivaḥ sukhātmakatvena sarva-sarodhanād dharaḥ |<BR>
kṛtyātmakam imaṃ dehaṃ yato vaste pravartayan ||<BR>
kṛttivāsās tato devo viriñciś ca virecanāt |<BR>
bṛṃhaṇād brahma-nāmāsau aiśvaryād indra ucyate ||<BR>
evaṃ nānā-vidhaiḥ śabdair eka eva trivikramaḥ |<BR>
vedeṣu ca purāṇeṣu gīyate puruṣottamaḥ || iti |<BR>
<BR>
vāmane -<BR>
na tu nārāyaṇādīnāṃ nāmnām anyatra saṃśayaḥ |<BR>
anya-nāmnāṃ gatir viṣṇur eka eva prakīrtitaḥ || iti |<BR>
<BR>
skānde -<BR>
ṛte nārāyaṇādīni nāmāni puruṣottamaḥ |<BR>
adād anyatra bhagavān rājevarte svakaṃ puram || iti |<BR>
<BR>
brāhme -<BR>
caturmukhaḥ śatānando brahmaṇaḥ padmabhūr iti|<BR>
ugro bhasmadharo nagnaḥ kapālīti śivasya ca |<BR>
viśeṣ-nāmāni dadau svakīyāny api keśavaḥ || iti |<BR>
<BR>
tad evaṃ śrī-viṣṇoḥ sarvātmakatvena prasiddhatvāt tasmāt sakāśāt śivasya<BR>
guṇa-nāmādikaṃ bhinnaṃ śakty-antara-siddham iti yo dhiyāpi paśyed ity<BR>
arthaḥ | dvayor abheda-tātparyeṇa ṣaṣṭhy-antatve sati śrī-viṣṇoś cety<BR>
apekṣya ca-śabdaḥ kriyeta | tat-prādhānya-vivakṣayaiva śrī-śabdaś ca tatraiva<BR>
dattaḥ | ataeva śiva-nāmāparādha iti śiva-śabdena mukhyatayā śrī-viṣṇur<BR>
eva pratipādita ity abhipretam | sahasra-nāmādau ca shtāṇu-śivādi-śabdās<BR>
tathaiva |<BR>
<BR>
atha śruti-śāstra-nindanam - yathā pāṣaṇḍa-mārgeṇa dattātreya-rṣabha-<BR>
devopāsakānāṃ pāṣaṇḍinām | <BR>
<BR>
tathārtha-vādaḥ stuti-mātram idam iti mananam | kalpanaṃ tan-māhātmya-<BR>
gauṇatākaraṇāya gaty-antara-cintanam | yathoktaṃ kaurme vyāsa-gītāyāṃ -<BR>
<BR>
deva-drohād guru-drohaḥ koṭi-koṭi-guṇādhikaḥ |<BR>
jñānāpavādo nāstikyaṃ tasmāt koṭi-guṇādhikam || iti |<BR>
<BR>
yat tu śruta-nām-māhātmyasyāpy ajāmilasya so'haṃ vyaktaṃ patiṣyāmi<BR>
narake bhṛśa-dāruṇe [BhP 6.2.27] ity etad vākyaṃ  tat khalu sva-daurātmya-<BR>
mātra-dṛṣṭyā | nāma-māhātmya-dṛṣṭyā tv agre vakṣyate tathāpi me<BR>
durbhagasya [BhP 6.2.30] ity ādi dvayam |<BR>
<BR>
nāmno balād iti | yadyaḸ bhaven nāmno balenāpi kṛtasya pāpasya tena<BR>
nāmnā kṣayaḥ | tathāpi yena nāmno balena parama-puruṣārtha-svarūpaṃ sac-<BR>
cid-ānanda-sāndraṃ sākṣāc-chrī-bhagavac-caraṇāravindaṃ sādhayituṃ<BR>
pravṛttas tenaiva parama-ghṛṇāspadaṃ pāpa-viṣayaṃ sādhayatīti parama-<BR>
daurātmyam | tataḥ kadarthayaty eva taṃ tan nāma ceti tat-pāpa-koṭi-<BR>
mahattamasyāparādhasyāpāto bāḍham eva | tato yamair bahubhir yama-<BR>
niyamādibhiḥ kṛta-prāyaścittasya krameṇa pātpādhikārair anekair api daṇḍa-<BR>
dharair vā kṛta-daṇḍasya tasya śuddhy-abhāvo yukta eva | nāmāparādha-<BR>
yuktānām ity ādi vakṣyamāṇānusāreṇa punar api satata-nāma-kīrtana-<BR>
mātrasya tatra prāyaścittatvāt | sarvāparādha-kṛd api ity ādy ukty-anusāreṇa<BR>
nāmāparādha-yuktasya bhagavad-bhaktimato'py adhaḥpāta-lakṣaṇa-bhoga-<BR>
niyamāc ca | tata indrasyāśvamedhākhya-bhagavad-yajana-balena vṛtra-hatyā-<BR>
pravṛttis tu lokopadrava-śāntiṃ tadīyāsura-bhāva-khaṇḍanaṃ cecchūām<BR>
ṛṣīṇām aṅgīkṛtatvān na doṣa iti mantavyam | (p137)<BR>
<BR>
atha dharma-vrata-tyāgeti dharmādibhiḥ sāmya-mananam api pramādaḥ |<BR>
aparādho bhavatīty arthaḥ | ata eva ca -<BR>
<BR>
vedākṣarāṇi yāvanti paṭhitāni dvijātibhiḥ |<BR>
tāvanti hari-nāmāni kīrtitāni na saṃśayaḥ ||<BR>
<BR>
ity atideśenāpi nāmna eva māhātmyam āyāti | uktaṃ hi madhura-madhuram<BR>
etan maṅgalaṃ maṅgalānāṃ sakala-nigama-vallī-sat-phalaṃ cit-svarūpam iti | <BR>
<BR>
tathā śrī-viṣṇu-dharme -<BR>
ṛg-vedo hi yajur-vedaḥ sāma-vedo'py atharvaṇaḥ |<BR>
adhītās tena yenoktaṃ harir ity akṣara-dvayam ||<BR>
<BR>
skānde pārvaty-uktau -<BR>
mā ṛco mā yajus tāta mā sāma paṭha kiñcana |<BR>
govindeti harer nāma geyaṃ gāyasva nityaśaḥ ||<BR>
<BR>
pādme śrī-rāmāṣṭottara-śata-nāma-stotre -<BR>
viṣṇor ekaika-nāmaiva sarva-vedādhikaṃ matam [PadmaP 6.254.27] iti |<BR>
<BR>
atha aśraddadhāne ity ādinopadeṣṭur aparādhaṃ darśayitvopadeśasyāha -<BR>
śrutveti | yataḥ ahaṃ-mamādi-paramaḥ ahantā-mamatādy-eka-tātparyeṇa<BR>
tasminn anādaravān ity arthaḥ | nāmaikaṃ yasya vāci smaraṇa-patha-gatam<BR>
ity ādau deha-draviṇādi-nimittaka-pāṣaṇḍa-śabdenan ca daśāparādhā<BR>
lakṣyante pāṣaṇḍa-mayatvāt teṣām | tathā tad-vidhānām evāparādhāntaram<BR>
uktaṃ pādma-vaiśākha-māhātmye -<BR>
<BR>
avamanya ca ye yānti bhagavat-kīrtanaṃ narāḥ |<BR>
te yānti narakaṃ ghoraṃ tena pāpena karmaṇā || [PadmaP 5.96.63] iti |<BR>
<BR>
eṣāṃ cāparādhānām ananya-prāyaścittatvam evoktaṃ tatraiva -<BR>
nāmāparādha-yuktānāṃ nāmāny eva haranty agham |<BR>
aviśrānta-prayuktāni tāny evārtha-karāṇi ca || iti |<BR>
<BR>
atra sta-prabhṛtiṣv aparādhe tu tat-santoṣārtham eva santata-nāma-<BR>
kīrtanādikaṃ samucitam | ambarīṣa-caritādau tad-eka-<BR>
kṣamyatvenāparādhānāṃ darśanāt | uktaṃ ca nāma-kaumudyām -- mahad-<BR>
aparādhasya bhoga eva nivartakaḥ tad-anugraho vā iti | tasmād agaty-<BR>
antarābhāvāt sādhūktaṃ etan-nirvidyamānānām [BhP 2.1.11] iti |<BR>
<BR>
|| 2.1 || śrī-śukaḥ || 265 ||<BR>
<BR>
[266]<BR>
<BR>
evaṃ śrī-nāradenoktaṃ bṛhan-nāradīye -<BR>
mahimnām api yan-nāmnaḥ pāraṃ gantum anīśvaraḥ |<BR>
manavo'pi munīndrāś ca kathaṃ taṃ kṣuṇṇa-dhīr bhaje || iti |<BR>
<BR>
atha śrī-rūpa-kīrtanam | pratyākraṣṭuṃ nayanam abalā ity ādau -<BR>
yac chrīr vācāṃ janayati ratiṃ kīrtyamānā kavīnām || [BhP 11.30.3] iti |<BR>
<BR>
yasya śrī-kṛṣṇa-rūpasya śobhā-sampattiḥ  kīrtyamānā satī kavīnāṃ tat-<BR>
kīrtakānāṃ vācāṃ tat-kīrtaneṣv eva rāgaṃ janayati | athoktaṃ śrī-<BR>
catuḥsanena kāmaṃ bhavaḥ savṛjinair nirayeṣu nastāt [BhP 3.15.49] ity ādau |<BR>
vācaś ca nas tulasivad yadi te'ṅghri-śobhāḥ iti | <BR>
<BR>
|| 11.30 || rājā śrī-śukam || 266 ||<BR>
[267]<BR>
<BR>
atha guṇa-kīrtanam --<BR>
<BR>
idaṃ hi puṃsas tapasaḥ śrutasya vā <BR>
sviṣṭasya sūktasya ca buddhi-dattayoḥ |<BR>
avicyuto'rthaḥ kavibhir nirūpito <BR>
yad uttamaḥśloka-guṇānuvarṇanam || 267 || [BhP 1.5.22]<BR>
<BR>
(p138) śrutaṃ vedādhyayanam | sviṣṭaṃ yāgādi | sūktaṃ mantrādi-jayaḥ |<BR>
buddha`aśāstrīya-bodhaḥ | dattaṃ dānam | eteṣāṃ bhagavad-arpitānāṃ satām<BR>
evāvicyuto'rthaḥ nityaṃ phalam | kiṃ tat ? uttamaḥślokasya guṇānukīrtanaṃ<BR>
yat | jātāyām api guṇānuvarṇana-sādhyāyāṃ parama-puruṣārtha-rūpāyāṃ<BR>
ratau guṇānuvarṇanasya pratyuta nitya-nityollāsād avicyutatvam uktam |<BR>
tasmād avicyutatvena ratim evāsya phalaṃ sūcayati |<BR>
<BR>
|| 1.5 || śrī-nāradaḥ śrī-vyāsam || 267 ||<BR>
<BR>
[268]<BR>
<BR>
atha  līlā-kīrtanam - <BR>
<BR>
śṛṇvataḥ śraddhayā nityaṃ gṛṇataś ca sva-ceṣṭitam |<BR>
kālena nāti-dīrghena bhagavān viśate hṛdi || [BhP 2.8.3]<BR>
<BR>
nātidīrghena svalpenaiva | viśate sphurati | <BR>
<BR>
|| 2.8 || śrī-parīkṣit || 268 ||<BR>
<BR>
[269]<BR>
<BR>
tathā -<BR>
<BR>
mṛṣā giras tā hy asatīr asat-kathā<BR>
na kathyate yad bhagavān adhokṣajaḥ |<BR>
tad eva satyaṃ tad u haiva maṅgalaṃ<BR>
tad eva puṇyaṃ bhagavad-guṇodayam || [BhP 12.12.49] ity ādi |<BR>
<BR>
yad uttamaḥśloka-yaśo'nugīyate [BhP 12.12.50]<BR>
<BR>
asatīr asatyaḥ | asatāṃ bhagavatas tad-bhaktebhyaś cānyeṣāṃ kathā yāsu tāḥ |<BR>
yad yāsu gīrṣu na kathyate | uttamaḥślokasya yaśo'nugīyaa iti tu yat tat<BR>
tadīya-līlāmayānugānam eva | satyam ity ādi | kathaṃ satyatvaṃ maṅgalatvaṃ<BR>
ca | tatrāha bhagavad-guṇānām udayo gāyaka-hṛdi sphūrtir yasmāt tat |<BR>
tadīya-rati-pradam ity arthaḥ | skānde -<BR>
yatra yatra mahīpāla vaiṣṇavī vartate kathā |<BR>
tatra tatra harir yāti gaur yathā suta-vatsalā ||<BR>
<BR>
viṣṇudharme skānde ca bhagavad-uktau -<BR>
mat-kathā-vācakaṃ nityaṃ mat-kathā-śravaṇe ratam |<BR>
mat-kathā-prīti-manasaṃ nāhaṃ tyakṣyāmi taṃnaram || iti |<BR>
<BR>
atra cānugīyata ity anena sukaṇṭhatā ced gānam eva kartavyaṃ tac ca<BR>
praśastam ity āyātam | evaṃ nāmādīnām api | uktaṃ ca -<BR>
<BR>
gītāni nāmāni tad-arthakāni<BR>
gāyan vilajjo vicared asaṅgaḥ |<BR>
evaṃ-vrataḥ sva-priya-nāma-kīrtyā<BR>
jātānurāgo druta-citta uccaiḥ || [BhP 12.2.37] iti |<BR>
<BR>
anyatra ca -<BR>
yānīha viśva-vilayodbhava-vṛtti-hetuḥ<BR>
karmāṇy ananya-viṣayāṇi hariś cakāra |<BR>
yas tv aṅga gāyati śṛṇoty anumodate vā<BR>
bhaktir bhaved bhagavati hy apavarga-mārge || [BhP 10.69.29] iti |<BR>
<BR>
gāna-śakty-abhāve svasmād utkṛṣṭatarasya prāptau vā tac chṛṇoti | tadā<BR>
śakty-abhāve tad anumodate'pīty arthaḥ | śrī-viṣṇu-dharme śrī-viṣṇūktau -<BR>
<BR>
<BR>
rāgeṇākṛṣyate ceto gāndharvābhimukhaṃ yadi |<BR>
mayi buddhiṃ samāsthāya gāyethā mama sat-kathāḥ || iti |<BR>
<BR>
pādme ca kārttika-māhātmye śrī-bhagavad-uktau -<BR>
nāhaṃ vasāmi vaikuṇṭhe yogināṃ hṛdaye na ca |<BR>
mad-bhaktā yatra gāyanti tatra tiṣṭhāmi nārada ||<BR>
teṣāṃ pūjādikaṃ gandha-dhūpādyaiḥ kriyate naraiḥ |<BR>
tena prītiṃ parāṃ yāmi na tathā mama pūjanāt || iti |<BR>
<BR>
te ca prāṇi-mātrāṇām eva paramopakartāraḥ kim uta sveṣām | yathoktaṃ<BR>
nārasiṃhe śrī-prahlādena - (page 139)<BR>
<BR>
te santaḥ sarva-bhūtānāṃ nirupādhika-bāndhavāḥ |<BR>
ye nṛsiṃha bhavan-nāma gāyanty uccair mudānvitāḥ || iti |<BR>
<BR>
atra ca bahubhir militvā kīrtanaṃ saṅkīrtanam ity ucyate | tt tu camatkāra-<BR>
viśeṣa-poṣāt pūrvato'py adhikam iti jñeyam | astra ca nāma-saṅkīrtane<BR>
yathopadiṣṭaṃ kali-yuga-pāvanāvatāreṇa śrī-bhagavatā -<BR>
<BR>
tṛṇād api sunīcena taror api sahiṣṇunā |<BR>
amāninā mānadena kīrtanīyaḥ sadā hariḥ || [Padyāvalī 32] iti |<BR>
<BR>
|| 12.12 || śrī-sūtaḥ || 269 ||<BR>
<BR>
[270}<BR>
<BR>
iyaṃ ca kīrtanākhyā bhaktir bhagavato dravya-jāti-guṇa-kriyābhir dīna-<BR>
janaika-viṣayāpāra-karuṇāmayīti śruti-purāṇādi-viśrutiḥ | kalau ca dīnatvaṃ<BR>
yathā brahma-vaivarte -<BR>
<BR>
ataḥ kalau tapo-yoga-vidyā-yājñādikāḥ kriyāḥ |<BR>
sāṅgāḥ bhavanti na kṛtāḥ kuśalair api dehibhiḥ || iti |<BR>
<BR>
ataeva kalau svabhāvata evātidīneṣu lokeṣv āvirbhūya tān anāyāsenaiva tat-<BR>
tad-yuga-gata-mahāsādhnānāṃ sarvam eva phalaṃ dadānā sā kṛtārthayati |<BR>
ataeva tayaiva kalau bhagavato viśeṣataś ca santoṣo bhavati | <BR>
<BR>
tathā caivottamaṃ loke tapaḥ śrī-hari-kīrtanam |<BR>
kalau yuge viśeṣeṇa viṣṇu-prītyai samācaret ||<BR>
<BR>
iti skānda-cāturmāsya-māhātmya-vacanānusāreṇa | tad evam āha -<BR>
<BR>
kṛte yad dhyāyato viṣṇuṃ tretāyāṃ yajato makhaiḥ |<BR>
dvāpare paricaryāyāṃ kalau tad dhari-kīrtanāt || [BhP 12.3.52]<BR>
<BR>
yad yat kṛtādiṣu tena tena sādhanena syāt tat sarvaṃ kalau hari-kīrtanād<BR>
bhavatīti | anyatra ca [ViP 6.2.17] -<BR>
<BR>
dhyāyan kṛte yajan yajñais tretāyāṃ dvāpare'rcayan |<BR>
yad āpnoti tad āpnoti kalau saṅkīrtya keśavam || iti |<BR>
<BR>
||12.3|| śrī-śukaḥ || 270 ||<BR>
<BR>
[271]<BR>
<BR>
ataeva -<BR>
kaliṃ sabhājayanty āryā guṇa-jñāḥ sāra-bhāginaḥ |<BR>
yatra saṅkīrtanenaiva sarva-svārtho'bhilabhyate || [BhP 11.5.36]<BR>
<BR>
guṇa-jñāḥ kīrtana-pracāra-rūpaṃ tad-guṇaṃ jānantaḥ | ataeva tad-doṣa-<BR>
grahaṇāt sāra-bhāginaḥ sāra-mātra-grahaṇāḥ kaliṃ sabhājayanti | guṇam eva<BR>
darśayati yatra pracāritena saṅkīrtanenaiva sādhanāntara-nirapekṣeṇa tenety<BR>
arthaḥ | sarvo dhyānādibhiḥ kṛtādiṣu sādhana-sahasraiḥ sādhyaḥ |<BR>
[272]<BR>
<BR>
kīrtanasyaiva mahimānam āha -<BR>
<BR>
na hy ataḥ paramo lābho dehināṃ bhrāmyatām iha |<BR>
yato vindeta paramāṃ śāntiṃ naśyati saṃsṛtiḥ || [BhP 11.5.37]<BR>
<BR>
ataḥ kīrtanāt | yato yasmāt kīrtanāt | paramāṃ śāntiṃ śamo man-niṣṭhatā<BR>
buddhiḥ iti bhagavad-vākyānusāreṇa dhyānādibhir apy asādhyāṃ<BR>
sarvotkṛṣṭāṃ bhagavan-niṣṭhāṃ prāpnoti | anuṣaṅgeṇa (page 140) saṃsāraś<BR>
ca naśyati | ata eva dhyāna-niṣṭhā api kṛtādi-prajā etādṛśīṃ bhagavan-<BR>
niṣṭhāṃ na prāptavatyaḥ | mahā-bhāgavatā nityaṃ kalau kurvanti kīrtanam<BR>
iti skāndādy-anusāreṇa kṛtādiṣu prajā rājan kalāv icchanti sambhavam<BR>
tādṛśa-niṣṭhā-kāraṇaṃ kīrtana-māhātmyaṃ ca | dīnaika-kṛpātiśaya-śālinā<BR>
bhagavatā tadānīṃ tat-tat-sāmarthyāvasare yasmāt na prakāśitaṃ tasmāt<BR>
dhyānādi-samarthās tāḥ prajā jihvauṣṭha-spandana-mātrasya<BR>
nātisādhanatvaṃ bhaved iti matvā tan na śraddhitavatyaś ca | <BR>
<BR>
[273]<BR>
<BR>
tataḥ kali-prajānāṃ parama-bhagavan-niṣṭhatāṃ śrutvā tad-arthaṃ kalāv eva<BR>
kevalaṃ nija-janma prārthayanta ity āha -<BR>
<BR>
kṛtādiṣu prajā rājan kalāv icchanti sambhavam |<BR>
kalau khalu bhaviṣyanti nārāyaṇa-parāyaṇāḥ || [BhP 11.5.35]<BR>
<BR>
tat-parāyaṇatvam atra tadīya-premātiśayavattvam | etad eva paramāṃ śāntim<BR>
ity anena kārya-dvārā vyañjitaṃ muktānām api siddhānāṃ nārāyaṇa-<BR>
parāyaṇaḥ sudurlabhaḥ praśāntātmā [BhP 6.14.5] ity atra yadvat |<BR>
<BR>
atra kali-saṅgena kīrtanasya guṇotkarṣa iti na vaktavyaṃ bhakti-mātre kāla-<BR>
deśa-niyamasya niṣiddhatvāt | viśeṣato nāmopalakṣya ca viṣṇu-dharme ca<BR>
cakrāyudhasya nāmāni sadā sarvatra kīrtayet iti | skānda eva ca -<BR>
<BR>
na deśa-kālāvasthātma-śuddhy-ādikam apekṣate |<BR>
kintu svatantram evaidaṃ tan nāma kāmita-kāmadam || iti |<BR>
<BR>
viṣṇu-dharme ca -<BR>
kalau kṛta-yugaṃ tasya kalis tasya kṛte yuge |<BR>
yasya cetasi govindo hṛdaye yasya nācyuta || iti |<BR>
<BR>
na ca kalāv anya-sādhana-samarthatvād eva tenālpenāpi mahat phalaṃ bhavati<BR>
na tu tasya garīyastveneti mantavyam |<BR>
<BR>
yasmin nyasta-matir na yāti narakaṃ svargo'pi yac-cintane <BR>
vighno yatra niveśitātma-manasāṃ brāhmo'pi loko'lpakaḥ |<BR>
muktiṃ cetasi yaḥ sthito'mala-dhiyāṃ puṃsāṃ dadāty avyayaḥ <BR>
kiṃ citraṃ yad aghaṃ prayāti vilayaṃ tatrācyute kīrtite || [ViP 6.8.57} <BR>
<BR>
iti samādhi-paryantād api smaraṇāt kaumutyena kīrtanasyaiva garīyastvaṃ<BR>
śrī-viṣṇu-purāṇe darśitam | ataevoktam etan-nirvidyamānānāṃ [BhP 2.1.11]<BR>
ity ādi | tathā ca -<BR>
<BR>
aghacchit-smaraṇaṃ viṣṇor <BR>
bahv-āyāsena sādhyate |<BR>
oṣṭha-spandana-mātreṇa <BR>
kīrtanaṃ tu tato varam || iti vaiṣṇava-cintāmaṇau |<BR>
<BR>
yena janma-śataiḥ pūrvaṃ vāsudevaḥ samarcitaḥ |<BR>
tan-mukhe hari-nāmāni sadā tiṣṭhanti bhārata || ity anyatra |<BR>
<BR>
sarvāparādha-kṛd api ity ādi-nāmāparādha-bhajana-stotre ca | tasmāt<BR>
sarvatraiva yuge śrīmat-kīrtanasya samānam eva sāmarthyam | kalau ca śrī-<BR>
bhagavatā kṛpayā tad grāhyata ity apekṣayaiva tatra ta-praśaṃseti sthitam |<BR>
<BR>
ataeva yadyapi anya-bhaktiḥ kalau kartavyā tadā tat-saṃyogenaivety uktam --<BR>
yajñaiḥ saṅkīrtana-(page 141) prāyair yajanti hi su-medhasaḥ [BhP 11.5.29] iti |<BR>
<BR>
<BR>
atra ca svatantram eva nāma-kīrtanam atyanta-praśastam -<BR>
harer nāma harer nāma harer nāmaiva kevalam |<BR>
kalau nāsty eva nāsty eva nāsty eva gatir anyathā || ity ādau |<BR>
<BR>
tasmāt sādhūktaṃ kaliṃ sabhājayanty āryāḥ [BhP 11.5.3] ity ādi-trayam ||<BR>
<BR>
||11.5|| śrī-karabhājano nimim || 271-273 ||<BR>
<BR>
[274]<BR>
<BR>
tad evaṃ kalau nāma-kīrtana-pracāra-prabhāveṇaiva parama-bhagavat-<BR>
parāyaṇatva-siddhir darśitā | tatra pāṣaṇḍa-praveśena nāmāparādhino ye<BR>
teṣāṃ tu tad-bahirmukhatvam eva syād iti vyatirekeṇa tad draḍhayati - <BR>
<BR>
kalau na rājan jagatāṃ paraṃ guruṃ<BR>
tri-loka-nāthānata-pāda-paṅkajam |<BR>
prāyeṇa martyā bhagavantam acyutaṃ<BR>
yakṣyanti pāṣaṇḍa-vibhinna-cetasaḥ ||<BR>
<BR>
yan-nāmadheyaṃ mriyamāṇa āturaḥ<BR>
patan skhalan vā vivaśo gṛṇan pumān |<BR>
vimukta-karmārgala uttamāṃ gatiṃ<BR>
prāpnoti yakṣyanti na taṃ kalau janāḥ || [BhP 12.3.37-38]<BR>
<BR>
spaṣṭam ||<BR>
<BR>
|| 12.3 || śrī-śukaḥ || 274 ||<BR>
<BR>
[275]<BR>
<BR>
tad evaṃ kīrtanaṃ vyākhyātam | tatrāsmin kīrtane nija-dainya-nijābhīṣṭa-<BR>
vijñapti-stava-pāṭhāv apy antarbhāvyau | tathā tatra śrī-bhāgavata-sthita-<BR>
nāmādi-kīrtanaṃ tu pūrvavad anyadīyā nāmādi-kīrtanād adhikaṃ jñeyam |<BR>
kalau tu praśastaṃ tat |<BR>
<BR>
kṛṣṇe svadhāmopagate dharma-jñānādibhiḥ saha |<BR>
kalau naṣṭa-dṛśām eṣa purāṇārko'dhunoditaḥ || [BhP 1.3.42] iti |<BR>
<BR>
atha śaraṇāpatty-ādibhiḥ śuddhāntaḥ-karaṇaś cet etan-nirvidhyamānānām<BR>
icchatām akutobhayam [BhP 2.1.11] ity ādy-uktatvān nāma-<BR>
kīrtanāparityāgena smaraṇaṃ kuryāt | tac ca manasānusandhānam | yad eva<BR>
nāmādi-sambandhitvena bahu-vidhaṃ bhavati |  tatra smaraṇa-sāmānyam -<BR>
<BR>
etāvān yoga ādiṣṭo mac-chiṣyaiḥ sanakādibhiḥ |<BR>
sarvatomana ākṛṣya mayy addhāveśyate yathā || [BhP 11.13.14]<BR>
<BR>
yathā yathāvat mayy āveśyata ity etāvān ity arthaḥ | tathā ca skānde<BR>
brahmoktau - āloḍya sarva-śāstrāṇi vicārya ca punaḥ punaḥ ityādi ||<BR>
<BR>
|| 11.13 || śrī-bhagavān || 275 ||<BR>
<BR>
[276]<BR>
<BR>
tatra nāma-smaraṇam -<BR>
<BR>
harer nāma paraṃ japyaṃ dhyeyaṃ geyaṃ nirantaram |<BR>
kīrtanīyaṃ ca bahudhā nirvṛtīr bahudheycchatā ||<BR>
<BR>
iti jābāli-saṃhitādy-anusāreṇa jñeyam | nāma-smaraṇaṃ tu śuddhāntaḥ-<BR>
karaṇatām apekṣate | tat kīrtanāc cāvaram iti mūle tu nodāraraṇa-spaṣṭatā |<BR>
rūpa-smaraṇam āha -<BR>
<BR>
avismṛtiḥ kṛṣṇa-padāravindayoḥ<BR>
kṣiṇoty abhadrāṇi ca śaṃ tanoti |<BR>
sattvasya śuddhiṃ paramātma-bhaktiṃ<BR>
jñānaṃ ca vijñāna-virāga-yuktam || [BhP 12.12.50]<BR>
<BR>
(page 142) paramātmani śrī-kṛṣṇe prema-lakṣaṇāṃ bhaktim iti mukhyaṃ<BR>
phalam anyāni tv ānuṣaṅgikāṇi |<BR>
<BR>
|| 12.12 || śrī-sūtaḥ || 276 ||<BR>
<BR>
[277]<BR>
<BR>
kiṃ ca -<BR>
smarataḥ pāda-kamalam ātmānam api yacchati |<BR>
kiṃ nv artha-kāmān bhajato nāty-abhīṣṭān jagad-guruḥ || [BhP 10.80.11]<BR>
<BR>
smarataḥ smarate | sākṣāt prādurbhūya ātmānaṃ smartur vaśīkarotīty<BR>
arthaḥ | arthakāmān iti bahuvacanaṃ mokṣam apy antarbhāvayait liṅga-<BR>
samavāya-nyāyena | yasmād evaṃ tan-māhātmyaṃ tasmād eva gāruḍe'pīdam<BR>
uktam |<BR>
<BR>
ekasminn apy atikrānte muhūrte dhyāna-varjite |<BR>
dasyubhir muṣitenaiva yuktam ākrandituṃ bhṛśam || iti |<BR>
<BR>
|| 10.80 || śrīdāma-vipra-bhāryā tam || 277 ||<BR>
<BR>
[278]<BR>
<BR>
atha pūrvavat krama-sopāna-rītyā sukha-labhyaṃ guṇa-parikara-sevā-līlā-<BR>
smaraṇaṃ cānusandheyam | tad idaṃ smaraṇaṃ pañca-vidham | yat kiñcid<BR>
anusandhānaṃ smaraṇam | sarvataś cittam ākṛṣya sāmānyākāreṇa mano-<BR>
dhāraṇaṃ dhāraṇā | viśeṣato rūpādi-vicintanaṃ dhyānam | amṛta-dhārāvad<BR>
avicchinnaṃ tad dhruvānusmṛtiḥ | dhyeya-mātra-sphuraṇaṃ samādhir iti | <BR>
<BR>
tatra smaraṇam -<BR>
yena kenāpy upāyena <BR>
smṛto nārāyaṇo'vyayaḥ |<BR>
api pātaka-yuktasya <BR>
prasannaḥ syān na saṃśayaḥ || [NārP 1.1.77] iti bṛhan-nāradīyādau |<BR>
<BR>
dhāraṇā -<BR>
viṣayān dhyāyataś cittaṃ viṣayeṣu visajjate |<BR>
mām anusmarataś cittaṃ mayy eva pravilīyate || [BhP 11.14.27] ity ādau |<BR>
<BR>
dhyānam --<BR>
bhagavac-caraṇa-dvandva-dhyānaṃ nirdvandvam īritam |<BR>
pāpino'pi prasaṅgena vihitaṃ suhitaṃ param || iti nārasiṃhādau |<BR>
<BR>
tatra nirdvandavaṃ śītoṣṇādimaya-duḥkha-paramparātītam | īritaṃ śāstra-<BR>
vihitam | tac ca pāpino'pi prasaṅgenāpi param utkṛṣṭaṃ suhitaṃ vihitaṃ<BR>
tatraivety arthaḥ |<BR>
<BR>
dhruvānusmṛtiś ca mad-guṇa-smṛti-mātreṇa [BhP 3.29.10] ity ādau<BR>
tribhuvana-vibhava-hetave'py akuṇṭha-smṛtiḥ [BhP 11.2.51] ity ādau ca | eṣaiva<BR>
śrī-rāmānuja-bhagavat-pādaiḥ prathama-sūtre darśitāsti | <BR>
<BR>
samādhim āha -<BR>
tayor āgamanaṃ sākṣād īśayor jagad-ātmanoḥ |<BR>
na veda ruddha-dhī-vṛttir ātmānaṃ viśvam eva ca || [BhP 12.10.9]<BR>
<BR>
tayo rudra-tat-patnyoḥ | bhagavad-aṃśa-tac-chaktitvāt jagad-ātmanoḥ tat-<BR>
pravartakayor api | tatra hetuḥ ruddha-dhī-vṛttir bhagavad-āviṣṭa-cittaḥ<BR>
bhaktiṃ parāṃ bhagavati labdhavān [BhP 12.10.6] iti pūrvokteḥ | tasmād<BR>
asamprajñāta-nāmno brahma-samādhito bhinna evāsau | <BR>
<BR>
|| 12.10 || śrī-sūtaḥ || 278 ||<BR>
<BR>
[279]<BR>
<BR>
kvacil līlādi-yukte ca tasminn ananyā sphūrtiḥ samādhiḥ syāt | yathāha -<BR>
<BR>
urukramasyākhila-bandha-muktaye<BR>
samādhinānusmara tad-viceṣṭitam || [BhP 1.5.13] (page 143)<BR>
<BR>
iti spaṣṭam | etad-rūpo dāsādi-bhaktānām | pūrvaṃ tu prāyaḥ śānta-<BR>
bhaktānām | sva-sukha-nibhṛta-cetās tad-vyudastānya-bhāvo'py ajita-rucira-<BR>
līlākṛṣṭa-sāraḥ [BhP 12.12.69] ity ādy-uktibhyaḥ |<BR>
<BR>
|| 1.5 || śrī-nārado vyāsam || 279 ||<BR>
<BR>
[280]<BR>
<BR>
atha ruciḥ śaktiś ca cet tad-aparityāgena pāda-sevā ca kartavyā | sevā<BR>
smaraṇa-siddhy-arthaṃ ca sā kaiścit kriyate | tathā ca viṣṇu-rahasye<BR>
parameśvara-vākyam --<BR>
<BR>
na me dhyāna-ratāḥ samyag yoginaḥ parituṣṭaye |<BR>
tathā bhaktiś ca devarṣe kriyā-yoga-ratā yathā |<BR>
kriyākrameṇa yogo'pi dhyāninaḥ sampravartate || iti |<BR>
<BR>
yogo'tra samādhiḥ | pāda-sevāyāṃ pāda-śabdo bhaktyaiva nirdiṣṭaḥ | tataḥ<BR>
sevāyāḥ sādaratvaṃ vidhīyate | sevā ca kāla-deśādy-ucitā paricaryādi-<BR>
paryāyā | sā yathā -<BR>
<BR>
yat-pāda-sevābhirucis tapasvinām<BR>
aśeṣa-janmopacitaṃ malaṃ dhiyaḥ |<BR>
sadyaḥ kṣiṇoty anvaham edhatī satī<BR>
yathā padāṅguṣṭha-viniḥsṛtā sarit || [BhP 4.21.31] <BR>
<BR>
tapasvināṃ saṃsāra-taptānām alaṃ tat-tad-vāsanām | tat-pādasyaivaiṣa<BR>
mahimeti dṛṣṭāntenāha yatheti |<BR>
<BR>
|| 4.21 || pṛthuḥ śrī-viṣṇum || 280 ||<BR>
<BR>
[281]<BR>
<BR>
tathā -<BR>
na kāmaye'nyaṃ tava pāda-sevanād<BR>
akiñcana-prārthyatamād varaṃ vibho |<BR>
ārādhya kas tvāṃ hy apavarga-daṃ hare<BR>
vṛṇīta āryo varam ātma-bandhanam || [BhP 10.51.55]<BR>
<BR>
akiñcanā mokṣa-paryanta-kāmanā-rahitāḥ | tatra hetuḥ tvām ārādhya kas<BR>
tvām apavargadaṃ santaṃ apavargadatayāvirbhavantaṃ vṛṇīta samāśrayetety<BR>
arthaḥ | varam ity avyayam īṣat priye | varam ātmano bandhanam eva vṛṇīta |<BR>
anantaraṃ cāsya tasmād visṛjyāśiṣaḥ [BhP 10.51.56] ity ādi-vākye nirañjanam<BR>
ity ādi |<BR>
<BR>
atra sevya-pādatvenaiva prāptasya tasya puruṣottamasya sac-cid-ānandatvam<BR>
evābhipretam |<BR>
|| 10.51 || mucukundaḥ śrī-bhagavantam || 282 ||<BR>
<BR>
[283]<BR>
<BR>
atra pāda-sevāyāṃ śrī-mūrti-darśana-sparśa-parikramānuvrajana-bhagavan-<BR>
mandira-gaṅgā-puruṣottama-dvārakā-mathurādi-tadīya-tīrtha-snāna-<BR>
gamanādayo'py antarbhāvyāḥ | tat-parikara-prāyatvāt | yāvaj-jīvaṃ tan-<BR>
mandirādi-nivāsas tu śaraṇāpattāv antarbhavati | gaṅgādīnāṃ tat-stha-prāṇi-<BR>
vṛndānāṃ ca parama-bhāgavatatvam eveti | pakṣe tu tat-sevādikaṃ mahat-<BR>
sevādāv eva paryavasyati | tato gaṅgādiṣv api bhakti-nidānatvaṃ bhavet |<BR>
ataeva -<BR>
<BR>
śuśrūṣoḥ śraddadhānasya vāsudeva-kathā-ruciḥ |<BR>
syān mahat-sevayā viprāḥ puṇya-tīrtha-niṣevaṇāt || [BhP 1.2.16] (page 144)<BR>
<BR>
ity atra puṇya-tīrtha-śabdoktasya gaṅgādeḥ pṛthak-kāraṇatvaṃ vyākhyeyam |<BR>
yathā tṛtīye -- yat-pāda-niḥsṛta-sarit-pravarodakena tīrthena mūrdhny<BR>
adhikṛtena śivaḥ śivo'bhūt [BhP 3.28.22] iti | śivatvaṃ nāma hy atra parama-<BR>
sukha-prāptir iti ṭīkā-kṛn-matam | tādṛśa-sukhatvaṃ ca bhaktāv eva<BR>
paryavasitam | tata ūrdhvaṃ sukhāntarābhāvāt | brāhme puruṣottamam<BR>
uddiśya -<BR>
<BR>
aho kṣetrasya māhātmyaṃ samantād daśa-yojanam |<BR>
diviṣṭhā yatra paśyanti sarvān eva caturbhujān ||<BR>
<BR>
skānde -<BR>
saṃvatsaraṃ vā ṣaṇ-māsān māsaṃ māsārdham eva vā |<BR>
dvārakā-vāsinaḥ sarva-narā nāryaś caturbhujāḥ ||<BR>
<BR>
pādma-pātāla-khaṇḍe -<BR>
aho madhupurī dhanyā vaikuṇṭhāc ca garīyasī |<BR>
dinam ekaṃ nivāsena harau bhaktiḥ prajāyate ||<BR>
<BR>
ādi-vārāhe tām uddiśya janma-bhūmiḥ priyā mama iti | eṣu ca svopāsanā-<BR>
sthānam adhikaṃ sevyam | śrī-kṛṣṇasya pūrṇa-bhagavattvāt tat-sthānaṃ tu<BR>
sarveṣām eva pūrṇa-puruṣārthadaṃ bhavet | ataeva ādivārāhe -<BR>
<BR>
mathurāṃ ca parityajya yo'nyatra kurute ratim |<BR>
mūḍho bhramati saṃsāre mohito mama māyayā || iti |<BR>
<BR>
tad evaṃ tulasī-sevā ca sat-sevāyām antarbhāvyā parama-bhagavat-priyatvāt<BR>
tasyāḥ | yathā agastya-saṃhitāyāṃ gāruḍa-saṃhitāyāṃ ca -<BR>
<BR>
viṣṇos trailokya-nāthasya rāmasya janakātmajā |<BR>
priyā tathaiva tulasī sarva-lokaika-pāvanī || iti |<BR>
<BR>
skānde -<BR>
ratiṃ badhnāti nānyatra tulasī-kānanaṃ vinā |<BR>
deva-devo jagat-svāmī kali-kāle viśeṣataḥ ||<BR>
nirīkṣitā narair yais tu tulasī-vana-vāṭikā |<BR>
ropitā yais tu vidhinā samprāptaṃ paramaṃ padam ||<BR>
<BR>
skānda eva tulasī-stave - tulasī-nāma-mātreṇa prīṇāty asura-darpa-hā iti |<BR>
tad evaṃ pāda-sevā vyākhyātā | prasaṅga-saṅgatyā gaṅgādi-sevā ca |<BR>
<BR>
tac cāgamoktāvāhanādi-kramakam | tan-mārge śraddhā ced āśrita-mantra-<BR>
gurus taṃ viśeṣataḥ pṛcchet | tathodāhṛtam - labdhvānugraha ācāryāt tena<BR>
sandarśitāgamaḥ [BhP 11.3.48] ity ādinā |<BR>
<BR>
yadyapi śrī-bhāgavata-mate pañcarātrādivad arcana-mārgasyāvaśyakatvaṃ<BR>
nāsti, tad vināpi śaraṇāpatty-ādīnām ekatareṇāpi puruṣārtha-siddher<BR>
abhihitatvāt, tathāpi śrī-nāradādi-vartmānusaradbhiḥ śrī-bhagavatā saha<BR>
sambandha-viśeṣaṃ dīkṣā-vidhānena śrī-guru-caraṇa-sampāditaṃ<BR>
cikīrṣadbhiḥ kṛtāyāṃ dīkṣāyām arcanam avaśyaṃ kriyetaiva |<BR>
<BR>
divyaṃ jñānaṃ yato dadyāt kuryāt pāpasya saṅkṣayam |<BR>
tasmād dīkṣeti sā proktā deśikais tattva-kovidaiḥ ||<BR>
ato guruṃ praṇamyaivaṃ sarvasvaṃ vinivedya ca |<BR>
gṛhṇīyād vaiṣṇavaṃ mantraṃ dīkṣā-pūrvaṃ vidhānataḥ || [HBV 2.9-10] (page<BR>
145) ity āgamāt | <BR>
<BR>
divyaṃ jñānaṃ hy atra śrīmati mantre bhagavat-svarūpa-jñānaṃ, tena<BR>
bhagavatā sambandha-viśeṣa-jñānaṃ ca |  yathā pādmottara-khaṇḍādāv<BR>
aṣṭākṣarādikam adhikṛtya vivṛtam asti ye tu sampattimanto gṛhasthās teṣāṃ<BR>
tv arcana-mārga eva mukhyaḥ | yathoktaṃ śrī-vāsudevaṃ prati munibhiḥ -<BR>
<BR>
ayaṃ svasty-ayanaḥ panthā dvi-jāter gṛha-medhinaḥ |<BR>
yac chraddhayāpta-vittena śuklenejyeta pūruṣaḥ || [BhP 10.84.37] iti |<BR>
<BR>
tad akṛtvā hi niṣkiñcanavat kevala-smaraṇādi-niṣṭhatve vitta-śāṭhya-<BR>
vipratipattiḥ syāt | para-dvārā tat-sampādanaṃ vyavahāra-<BR>
niṣṭhatvasyālasatvasya vā pratipādakam | tato'śraddhāmayatvād dhinam eva<BR>
tat | tataś ca yo'māyayā satatayānuvṛttyā ity ādy-upadeśād bhraśyet |<BR>
<BR>
kiṃ ca gṛhasthānāṃ paricaryā-mārge dravya-sādhyatayārcana-mārgād<BR>
aviśeṣeṇa prāpte'py arcana-mārgasyaiva prādhānyam atyanta-vidhi-<BR>
sāpekṣatvāt teṣām | tathā gārhasthya-dharmasya devatā-yāgasya śākhā-<BR>
pallavādi-seka-sthānīyasya mūla-seka-rūpaṃ tad-arcanam ity api tad-akaraṇe<BR>
mahān doṣaḥ | ataḥ skānde śrī-prahlāda-vākyam -<BR>
<BR>
keśavārcā gṛhe yasya na tiṣṭhati mahīpate |<BR>
tasyānnaṃ naiva bhoktavyam abhakṣyeṇa samaṃ smṛtam || iti |<BR>
<BR>
dīkṣitānāṃ tu sarveṣāṃ tad-akaraṇe naraka-pātaḥ śrūyate | yathā viṣṇu-<BR>
dharmottare -<BR>
<BR>
eka-kālaṃ dvi-kālaṃ vā tri-kālaṃ pūjayed dharim |<BR>
apūjya-bhojanaṃ kurvan narakāṇi vrajen naraḥ || ity ādi |<BR>
<BR>
aśaktam ayogyaṃ prati ca āgneye -<BR>
pūjitaṃ pūjyamānaṃ vā yaḥ paśyed bhaktimato harim |<BR>
śraddhayā modayed yas tu so'pi yoga-phalaṃ labhet || iti |<BR>
<BR>
yogo'tra pañcarātrādy-uktaḥ kriyā-yogaḥ | kvacid atra mānasa-pūjā ca<BR>
vihitāsti | tathā ca pādmottara-khaṇḍe - sādhāraṇaṃ hi sarveṣāṃ mānasejyā<BR>
nṝṇāṃ priyā iti | <BR>
<BR>
kiṃ cāsminn arcana-mārge'vaśyaṃ vidhir apekṣaṇīyaḥ | tataḥ pūrvaṃ dīkṣā<BR>
kartavyā | atha śāstrīyaṃ vidhānaṃ ca śikṣaṇīyam |<BR>
<BR>
dīkṣā yathāgame --<BR>
dvijānām anupetānāṃ sva-karmādhyayanādiṣu |<BR>
yathādhikāro nāstīha syāc copanayanād anu ||<BR>
tathātrādīkṣitānāṃ tu mantra-devārcanādiṣu |<BR>
nādhikāro'sty ataḥ kuryād ātmānaṃ śiva-saṃstutam || [HBV 2.3-4] iti |<BR>
<BR>
śāstrīya-vidhānaṃ ca yathā viṣṇu-rahasye -<BR>
avijñāya vidhānoktaṃ hari-pūjā-vidhi-kriyām |<BR>
kurvan bhaktyā samāpnoti śata-bhāgaṃ vidhānataḥ || iti |<BR>
<BR>
bhaktyā paramādareṇaiva śata-bhāgavaṃ prāpnoti | anyathā tāv antam api<BR>
nety arthaḥ | vidhau tu vaiṣṇava-sampradāyānusāra eva pramāṇam | yato<BR>
viṣṇu-rahasye -<BR>
<BR>
arcayanti sadā viṣṇuṃ mano-vāk-kāya-karmabhiḥ |<BR>
teṣāṃ hi vacanaṃ grāhyaṃ te hi viṣṇu-samā matāḥ ||<BR>
<BR>
kaurme -<BR>
saṃspṛṣṭvā vaiṣṇavān viprān viṣṇu-śāstra-viśāradān |<BR>
cīrṇa-vratān sadācārān tad uktaṃ yatnataś caret || (page 146)<BR>
<BR>
vaiṣṇava-tantre -<BR>
yeṣāṃ gurau ca japye ca viṣṇau ca paramātmani |<BR>
nāsti bhaktiḥ sadā teṣāṃ vacanaṃ parivarjayet ||  iti |<BR>
<BR>
tathāha evaṃ sadā ity ādau tan-niṣṭha-viprābhihitaḥ śaśāsa ha [BhP 3.4.18]<BR>
iti | ambarīṣa iti prakaraṇa-labdham ||<BR>
<BR>
|| 9.4 || śrī-śukaḥ || 286 ||<BR>
<BR>
[287]<BR>
<BR>
nanu bhagavan-nāmātmakā eva mantrāḥ | tatra viśeṣeṇa namaḥ-śabdādy-<BR>
alaṃkṛtāḥ śrībhagavatā śrīmad-ṛṣibhiś cāhita-śakti-viśeṣāḥ śrībhagavatā<BR>
samam ātma-sambandha-viśeṣa-pratipādakāś ca | tatra kevalāni śrībhagavan-<BR>
nāmāny api nirapekṣāṇy eva parama-puruṣārtha-phala-paryanta-dāna-<BR>
samarthāni | tato mantreṣu nāmato'py adhika-sāmarthye labdhe kathaṃ<BR>
dīkṣādy-apekṣā | ucyate | yadyapi svarūpato nāsti tathāpi prāyaḥ svabhāvato<BR>
dehādi-sambandhena kadartha-śīlānāṃ vikṣipta-cittānāṃ janānāṃ tat-tat-<BR>
saṃkocīkaraṇāya śrīmad-ṛṣi-prabhṛtibhir atrārcana-mārge kvacit kvacit kācit<BR>
kācin maryādā sthāpitāsti | tatas tad-ullaṅghane śāstraṃ prāyaścittam<BR>
udbhāvayati | <BR>
<BR>
tata ubhayam api nāsamañjasam iti tatra tat-tad-apekṣā nāsti | yathā śrī-<BR>
rāmacandram uddiśya rāmārcana-candrikāyāṃ -<BR>
<BR>
vaiṣṇaveṣv api mantreṣu rāma-mantrāḥ phalādhikāḥ |<BR>
gāṇapaty-ādi-mantrebhyaḥ koṭi-koṭi-guṇādhikāḥ ||<BR>
vinaiva dīkṣāṃ viprendra puraścaryāṃ vinaiva hi |<BR>
vinaiva nyāsa-vidhinā japa-mātreṇa siddhidāḥ || iti |<BR>
<BR>
evaṃ sādhyatvādi-parīkṣānapekṣā ca kvacit śrūyate | yathoktaṃ mantra-deva-<BR>
prakāśikāyām -<BR>
<BR>
saura-mantrāś ca ye'pi syur vaiṣṇavā nārasiṃhakāḥ |<BR>
sādhya-siddha-susiddhāri-vicāra-parivarjitāḥ || iti |<BR>
<BR>
tantrāntare -<BR>
nṛsiṃhārka-varāhāṇāṃ prasāda-pravaṇasya ca |<BR>
vaidikasya ca mantrasya siddhādīn naiva śodhayet || iti |<BR>
<BR>
sanat-kumāra-saṃhitāyām -<BR>
sādhyaḥ siddhaḥ susiddhaś ca ariś caiva ca nārada |<BR>
gopāleṣu na boddhavyaḥ sva-prakāśo yataḥ smṛtaḥ ||<BR>
<BR>
anyatra -<BR>
sarveṣu varṇeṣu tathāśrameṣu <BR>
nārīṣu nānāhvaya-janmabheṣu |<BR>
dātā phalānām abhivāñchitānāṃ <BR>
prāg eva gopālaka-mantra eṣaḥ || ity ādi |<BR>
<BR>
maryādā yathā brahma-yāmale -<BR>
śruti-smṛti-purāṇādi-pa carātra-vidhiṃ vinā | <BR>
aikāntikī harer bhaktir utpātāyaiva kalpate ||<BR>
<BR>
ittham abhipretaṃ śrī-pṛthivyā caturthe -<BR>
asmin loke'thavāmuṣmin munibhis tattva-darśibhiḥ |<BR>
dṛṣṭā yogāḥ prayuktāś ca puṃsāṃ śreyaḥ-prasiddhaye ||<BR>
tān ātiṣṭhati yaḥ samyag upāyān pūrva-darśitān |<BR>
avaraḥ śraddhayopeta upeyān vindate'ñjasā ||<BR>
tān anādṛtya yo'vidvān arthān ārabhate svayam |<BR>
tasya vyabhicaranty arthā ārabdhāś ca punaḥ punaḥ || [BhP 4.18.3-5]<BR>
ataevoktaṃ pādme śrī-nārāyaṇa-nārada-saṃvāde - (page 147)<BR>
mad-bhakto yo mad-arcāṃ ca karoti vidhivad ṛṣe |<BR>
tasyāntarāyāḥ svapne'pi na bhavanty abhayo hi saḥ || iti |<BR>
<BR>
tad etad-arcanaṃ dvividhaṃ kevalaṃ karma-miśraṃ ca | tayoḥ pūrvaṃ<BR>
nirapekṣāṇāṃ śraddhāvatāṃ darśitam āvirhotreṇa ya āśu hṛdaya-granthim<BR>
ity ādau | uktaṃ ca śrī-nāradena -<BR>
<BR>
yadā yasyānugṛhṇāti bhagavān atma-bhāvitaḥ |<BR>
na jahāti matiṃ loke vede ca pariniṣṭhitām || [BhP 4.29.47] iti |<BR>
<BR>
atra śrīmad-agastya-saṃhitā ca --<BR>
yathā vidhi-niṣedhau ca muktaṃ naivopasarpataḥ |<BR>
tathā na spṛśato rāmopāsakaṃ vidhi-pūrvakam || iti |<BR>
<BR>
uttaraṃ vyavahāra-ceṣṭātiśayavattāyādṛcchika-bhakty-<BR>
anuṣṭhānavatādilakṣaṇa-lakṣita-śraddhānāṃ tathā tad-vaiparītya-lakṣita-<BR>
śraddhānām ai pratiṣṭhitānāṃ bhakti-vārtānabhijña-buddhiṣu sādhāraṇa-<BR>
vaidika-karmānuṣṭhāna-lopo'pi mābhūd iti loka-saṅgraha-parāṇāṃ<BR>
gṛhasthānāṃ darśitam | yathā na hy anto'nanta-pārasya [BhP 11.27.6] ity ādau<BR>
-<BR>
sandhyopāstyādi-karmāṇi vedenācoditāni me |<BR>
pūjāṃ taiḥ kalpayet samyak-saṅkalpaḥ karma-pāvanīm || [BhP 11.27.11] ity<BR>
ādi |<BR>
<BR>
spaṣṭam |<BR>
<BR>
|| 11.27 || śrī-bhagavān || 284 ||<BR>
<BR>
[285]<BR>
<BR>
śrī-nārada-pañcarātre caivam eva śrī-nārāyaṇa-vākyaṃ śrāddha-<BR>
kathanārambhe -<BR>
<BR>
nācared yas tu siddho'pi laukikaṃ dharmam agrataḥ |<BR>
upaplavāc ca dharmasya glānir bhavati nāradaḥ ||<BR>
vivekajñair ataḥ sarvair lokācāro yathā-sthitaḥ |<BR>
ādeha-pātād yatnena rakṣaṇīyaḥ prayatnataḥ || iti |<BR>
<BR>
eteṣāṃ ca dvividhā karma-vyavasthā śrī-nārada-pañcarātrādau antaryāmi-<BR>
śrī-bhagavad-dṛṣṭyaiva sarvārādhānaṃ vihitaṃ viṣṇu-yāmalādau tu -<BR>
<BR>
viṣṇu-pādodakenaiva pitṝṇāṃ tarpaṇa-kriyā |<BR>
viṣṇor niveditānnena yaṣṭavyaṃ devatāntaram || ity ādi-prakāreṇa vihitam<BR>
iti |<BR>
<BR>
ye tu tatra śrī-bhagavat-pīṭhāvaraṇa-pūjāyāṃ gaṇeśa-durgādyā vartante te<BR>
hi viṣvaksenādivad bhagavato nitya-vaikuṇṭha-sevakāḥ | tataś ca te gaṇeśa-<BR>
durgādyā, ye pare māyā-śaktyātmakā gaṇeśa-durgādyās te tu na bhavanti |<BR>
na yatra māyā kim utāpare hareḥ [BhP 2.9.10] iti dvitīyokteḥ | tato bhagavat-<BR>
svarūpa-bhūta-śaktyātmakā eva te | yata eva ca śrī-kṛṣṇa-svarūpa-bhūta-<BR>
śakti-vṛtti-viśeṣasyādhiṣṭhātṛtvaṃ śrūti-tantrādiṣv ādiṣv api dṛśyate | yathā<BR>
nārada-pañcarātre śruti-vidyā-saṃvāde -<BR>
<BR>
bhaktir bhajana-sampattir bhajate prakṛtiḥ priyam |<BR>
jñāyate'tyanta-duḥkhena seyaṃ prakṛtir ātmanaḥ ||<BR>
durgeti gīyate sadbhir akhaṇḍa-rasa-vallabhā || iti |<BR>
<BR>
ataeva śrī-bhagavad-abhedenoktaṃ gautamīya-kalpe - yaḥ kṛṣṇaḥ saiva durgā<BR>
syād yā durgā kṛṣṇa eva saḥ iti | tvam eva parameśāni asyādhiṣṭhātṛ-devatā<BR>
ity ādikaṃ tu virāṭ-puruṣa-mahā-puruṣayor iva (page 148) keṣāṃcid<BR>
abhedopāsanā-vivakṣayaivoktam | sā hi māyāṃśa-rūpā tad-adhīne<BR>
prākṛte'smin loke mantra-rakṣā-lakṣaṇa-sevārthaṃ niyuktā cic-chaktyātmaka-<BR>
durgāyā dāsīyate na tu sevādhiṣṭhātrī | māyātīta-vaikuṇṭhāvaraṇa-<BR>
kathane pādmottara-khaṇḍe --<BR>
<BR>
satyācyutānanta-durgā-viṣvaksena-gajānanāḥ |<BR>
śaṅkha-padma-nidhī lokāś caturthāvaraṇaṃ śubham ||<BR>
aindra-pāvaka-yāmyāni nairṛtaṃ vāruṇaṃ tathā |<BR>
vāyavyaṃ saumyam aiśānaṃ saptamaṃ munibhiḥ smṛtam ||<BR>
sādhyā marud-gaṇāś caiva viśvedevās tathaiva ca |<BR>
nityāḥ sarve pare dhāmni ye cānye ca divaukasaḥ ||<BR>
te vai prākṛta-loke'sminn anityās tridaśeśvarāḥ |<BR>
te ha nākaṃ mahimānaḥ sacanta iti vai śrutiḥ || [PadmaP 6.228.60, 64-66] iti |<BR>
<BR>
kiṃ ca bhagavat-svarūpā eva te | yathoktaṃ trailokya-sammohana-tantre<BR>
aṣṭādaśākṣara-ṣaḍ-aṅgādi-devatābheda-kathanārambhe -<BR>
<BR>
sarvatra deva-devo'sau gopa-veśa-dharo hariḥ |<BR>
kevalaṃ rūpa-bhedena nāma-bhedaḥ prakīrtitaḥ || iti |<BR>
<BR>
ato nāma-mātra-sādhāraṇyenānanya-bhaktair na bhetavyam | kintu bhagavato<BR>
nitya-vaikuṇṭha-sevakatvād viṣvaksenādivat sat-kāryā eva te | yasyātma-<BR>
buddhiḥ kuṇape tri-dhātuke [BhP 10.84.8] ity ādau, arcayitvā tu govindaṃ<BR>
tadīyān nārcayet tu yaḥ [PadmaP 6.253.177] ity ādi-pādmottara-khaṇḍa-<BR>
vacanena tad-asatkāre doṣa-śravaṇāt | atas tān evoddhiśyāha --<BR>
<BR>
durgāṃ vināyakaṃ vyāsaṃ viṣvaksenaṃ gurūn surān |<BR>
sve sve sthāne tv abhimukhān pūjayet prokṣaṇādibhiḥ || [BhP  11.27.29]<BR>
<BR>
pādmottara-khaṇḍa eva ca -<BR>
tasmād avaidikānāṃ ca devānām arcanaṃ tyajet |<BR>
svatantra-pūjanaṃ yatra vaidikānām api tyajet ||<BR>
arcayitvā jagad-vandyaṃ devaṃ nārāyaṇaṃ harim |<BR>
tad-āvaraṇa-saṃsthānaṃ devasya parito'rcayet ||<BR>
harer bhuktāvaśeṣeṇa baliṃ tebhyo viniḥkṣipet | <BR>
homaṃ caiva prakurvīta tac-cheṣeṇaiva vaiṣṇavaḥ || [PadmaP 6.253.103-6] ity<BR>
ādi |<BR>
<BR>
|| 11.27 || śrī-bhagavān || 285 ||<BR>
<BR>
[286]<BR>
<BR>
bhūtādi-pūjā tu tat-pūjāṅgatve vihitāpi na kartavyā | tad-āvaraṇa-<BR>
devatātvābhāvāt | niṣiddhaṃ ca tatraiva -<BR>
<BR>
yakṣāṇāṃ ca piśācānāṃ madya-māṃsa-bhujāṃ tathā |<BR>
divaukasāṃ tu bhajanaṃ surāpāna-samaṃ smṛtam || [PadmaP 6.253.95] iti |<BR>
<BR>
ataevāvaśyaka-pūjyānām anyeṣāṃ tat-svīkṛtair api madyādibhiḥ pūjā<BR>
niṣiddhā | yathā saṅkarṣaṇādīnām |<BR>
<BR>
atha pīṭha-pūjāyāṃ ye'py adharmādyā vartante guṇa-trayaṃ ca | tāni tu<BR>
pādmottara-khaṇḍe spaṣṭāny api na santi | tathā svāyambhuvāgame'pi |<BR>
tasmān nādaraṇīyāni | kecit tu nārada-pañcarātra-dṛṣṭyā tāny anyathaiva<BR>
vyācakṣate | yathoktaṃ tatraiva - adharmādy-ādya-catuṣkaṃ tu aśreyasi<BR>
niyojanam iti adhārmikādiṣu tat-tad-antaryāmi-śaktir adharmādyam ity<BR>
arthaḥ | tathā pīṭha-pūjāyāṃ bhagavad-dhāme śrī-guru-pādukā-pūjanam<BR>
evaṃ saṅgacchate | yathā ya eva bhagavān atra vyaṣṭi-rūpatayā<BR>
bhaktāvatāratvena śrī-guru-rūpo vartate, sa eva tatra samaṣṭi-rūpatayā sva-<BR>
vāma-pradeśe sākṣād-avatāratvenāpi tad-rūpo vartata iti | <BR>
<BR>
tathā -- (page 149) ye cātra śrī-rāmādy-upāsanāyāṃ aindra-dvividādaya<BR>
āvaraṇa-devatās te tu tadīya-nitya-dhāma-gatā nityāḥ śuddhāś ca jñeyāḥ |<BR>
yathākrūrāghamarṣaṇe tena śrī-prahlādādayo dṛṣṭāḥ | ya eva śrī-prahlādaḥ<BR>
pṛthvī-dohane'pi vatso'bhūt, tadānīṃ taj-janmābhāvāt | cākṣuṣa-manvantara<BR>
eva hiraṇya-kaśipor jātatvāt | <BR>
<BR>
anye tu sva-sva-dhāmni nitya-prākaṭyasyaiva śrī-rāmādeḥ prapañca-<BR>
prākāṭyāvasaraṃ prāpya tat-sāhāyyārthaṃ nitya-pārṣadam aindra-dvividādi-<BR>
śaktyāveśino jīvāḥ sugrīvādi-bhāgavata-dveṣi-bāli-prabhṛti=sambandhād<BR>
uttara-kāle bhagavad-vidveṣi-narakāsurādi-saṅgāc ca duṣṭa-bhāvā<BR>
bhavantīty avadheyam | prapañca-loka-miśratvenaiva prākaṭya-sambhavāt |<BR>
<BR>
atha śrī-kṛṣṇa-gokulopāsanāyām api yat śrī-rukmiṇy-ādīnām āvaraṇatvaṃ<BR>
tat tu tac-chakti-viśeṣa-rūpāṇāṃ tāsāṃ vimalādīnām ivāntardhāna-<BR>
gatatvenaiva | na tu tat-tal-līlā-gata-prākaṭyeneti jñeyam | ataeva dhyāne tā<BR>
noktāḥ | kecit tu rukmiṇy-ādi-nāmāni śrī-rādhādi-nāmāntaratvenaiva<BR>
manyante | yathā te śaṅkha-cakra-gadā-mudrādi-dhāraṇaṃ śrī-kṛṣṇa-caraṇa-<BR>
cihnatvenaiva svīkurvanti, yathā ca dvārāntaḥ-pārśvayor gaṅgā-yamunayoḥ<BR>
pūjyamānayor gaṅgā śrī-govardhane prasiddhā mānasa-gaṅgeti manyante |<BR>
tathā ca viṣvaksenādayo bhadrasenādaya iti | śrī-kṛṣṇa-pīṭha-pūjāyāṃ<BR>
śvetadvīpa-kṣīra-samudra-pūjā ca golokākhyasya tad-dhāmno'pi<BR>
śvetadvīpeti-nāmatvāt | kāmadhenu-koṭi-niḥsṛta-dugdha-para-viśeṣasya ca<BR>
tatra sthitatvāt | yathoktaṃ brahma-saṃhitāyāṃ tad-varṇanānte --<BR>
<BR>
sa yatra kṣīrābdhiḥ sravati surabhībhyaś ca su-mahān<BR>
nimeṣārdhākhyo vā vrajati na hi yatrāpi samayaḥ |<BR>
bhaje śvetadvīpaṃ tam aham iha golokam iti yaṃ<BR>
vidantas te santaḥ kṣiti-virala-cārāḥ katipaye || iti |<BR>
<BR>
evam anyatrāpi jñeyam | tathā soma-sūryāgni-maṇḍalāny aprākṛtāny<BR>
atiśaitya-tāpa-guṇa-parityāgenaiva vartante | tatra sarva-kalyāṇa-guṇa-<BR>
vastūnām evābhidhānāya prākṛta-niṣedhāt | yathā nṛsiṃha-tāpanyām - tad<BR>
vā etat paramaṃ dhāma mantra-rājādhyāpakasya yatra na duḥkhādi yatra na<BR>
sūryas tapati yatra na vāyur vāti yatra na candramā bhāti yatra na nakṣatrāṇi<BR>
bhānti yatra nāgnir dahati yatra na mṛtyuḥ praviśati yatra na doṣaḥ |<BR>
[NṛsiṃhaTāp 5.9] ity ādi | <BR>
<BR>
tad evaṃ karma-miśratvādi-nirasana-prasaṅga-saṅgatyā tat-parikarā<BR>
vyākhyātāḥ |<BR>
<BR>
atha teṣāṃ śuddha-bhaktānāṃ bhūta-śuddhy-ādikaṃ yathāmati vyākhyāyate |<BR>
tatra bhūta-śuddhir nijābhilaṣita-bhagavat-sevaupayika-tat-pārṣada-deha-<BR>
bhāvanā-paryantaiva tat-sevaika-puruṣārthibhiḥ kāryā nijanukulyat |  evaṃ<BR>
yatra yatrātmano nijābhīṣṭa-devatā-rūpatvena cintanaṃ vidhīyate tatra<BR>
tatraiva pārṣadatve grahaṇaṃ bhāvyam | ahaṅgrahopāsanāyāḥ śuddha-<BR>
bhaktair dviṣṭatvāt | aikyaṃ ca tatra sādhāraṇya-prāyam eva | tadīya-cic-<BR>
chakti-vṛtti-viśuddha-sattvāṃśa-vigrahatvāt pārṣadānām | (page 150)<BR>
<BR>
atha keśavādi-nyāsādīnāṃ yatrādhamāṅga-viṣayatvaṃ tatra tan-mūrtiṃ<BR>
dhyātvā tat-tan-mantrāṃś ca japtvaiva tat-tad-aṅga-sparśa-mātraṃ kuryāt |<BR>
na tu tat-tan-mantra-devatās tatra tatra nyastā dhyāyet | bhaktānāṃ tad-<BR>
anaucityāt |<BR>
<BR>
atha mukhyaṃ dhyānaṃ śrī-bhagavad-dhāma-gatam eva | hṛdaya-kamala-<BR>
gataṃ tu yogi-matam | smared vṛndāvane ramye ity ādy-uktatvāt | ataeva<BR>
mānasa-pūjā ca tatraiva cintanīyā | kāma-gāyatrī-dhyānaṃ ca yat sūrya-<BR>
maṇḍale śrūyate tatraiva cintyam | goloka eva nivasaty akhilātma-bhūtaḥ ity<BR>
atraiva-kārāt | tatra śrī-vṛndāvana-nāthaḥ sākṣān na tiṣṭhati kintu<BR>
tejomaya-pratimākāreṇaiveti | <BR>
<BR>
atha bahir upacārair antaḥ-pūjāyāṃ veṇv-ādi-pūjā tad-aṅga-jyotir-<BR>
vilīnāṅgasya svasyāṅge tāni bhāvyanta iti pūrva-hetor eva | tathā mānasādi-<BR>
pūjāyāṃ bhūta-pūrva-tat-parikara-līlā-saṃvalitatvam api na kalpanāmayaṃ<BR>
kintu yathārtham eva | yatas tasya prākaṭya-samaye līlās tat-parikarāś ca ye<BR>
prādurbabhūvus tādṛśāś cāprakaṭam api nityaṃ tadīye dhāmni saṅkhyātītā<BR>
eva vartante | asurās tu na tatra cetanā kintu mantramaya-tat-pratimā-nibhā<BR>
jñeyāḥ | evaṃ vihāraiḥ [BhP 10.14.57] ity ādau, nilāyanaiḥ setu-bandhair<BR>
markaṭa-plavanādibhiḥ [BhP 10.14.57] itivat tat-tal-līlānāṃ nānā-prakāśaiḥ<BR>
kautukenānukriyamāṇatvād bhagavat-sandarbhādau hi tathā sa-nyāyaṃ<BR>
darśitāsti |<BR>
<BR>
atha mānasa-pūjā-māhātmyaṃ yathā nārada-pañcarātre śrī-nārāyaṇa-<BR>
vākyam - ayaṃ yo mānaso yogo jarā-vyādhi-bhayāpahaḥ  ity ādau -<BR>
<BR>
yaś caitat parayā bhaktyā sakṛt kuryān mahāmate |<BR>
kramoditena vidhinā tasya tuṣyāmy ahaṃ mune || iti |<BR>
<BR>
eṣā kvacit svatantrāpi bhavati | manomayyāṃ mūrter aṣṭamatayā<BR>
svātantryeṇa vidhānāt - arcādau hṛdaye vāpi yathopalabdhopacārakaiḥ [BhP<BR>
11.3.51] ity āvirhotra-vacanena vā-śabdāt |<BR>
<BR>
atha pūjā-sthānāni vicāryante | tāni ca vividhāni | tatra śālagrāmādikaṃ tat-<BR>
tad-bhagavad-ākārādhiṣṭhānam iti cintyam | ākāra-vailakṣaṇyāt |<BR>
śālagrāma-śilā yatra tatra sannihito hariḥ ity ādy-ukteḥ | tatra ca<BR>
sveṣṭākārasyaiva bhagavato'dhiṣṭhānaṃ suṣṭhu siddhi-karam | tasminn<BR>
evāyatnatas tadīya-prākaṭyāt | mūrtyābhimatayātmanaḥ [BhP 11.3.49] ity<BR>
ukteḥ | śrī-kṛṣṇādīnāṃ tu mathurādi-kṣetraṃ mahādhiṣṭhānam | mathurā<BR>
bhagavān yatra nityaṃ sannihito hariḥ [BhP 1.10.28] ity-ādy-ukteḥ | tathā tat-<BR>
tan-mantra-dhyeya-vaibhavatvena mathurā-vṛndāvanādīnāṃ śrī-gopāla-<BR>
tāpanyādau prakhyātatvāt | mathurādi-kṣetrāṇy evānyatrādhiṣṭhāne<BR>
dhyānena prakāśya teṣu bhagavāṃś cintyate |<BR>
<BR>
atha śrīmat-pratimāyāṃ tu tad-ākāraka-rūpatayaiva cintayanti ākāraikyāt |<BR>
śilā-buddhiḥ (page 151) kṛtā kiṃ vā pratimāyāṃ harer mayā iti bhāvanāntare<BR>
doṣa-śravaṇāc ca | evam eva śrī-bhagavatā calācaleti dvividhā pratiṣṭhā<BR>
jīva-mandiram [BhP 11.27.13] ity uktam | pratiṣṭhā pratimā jīvasya jīvayituḥ<BR>
paramātmano mama mandiraṃ mad-aṅga-pratyaṅgair ekākāratāspadam ity<BR>
arthaḥ | yad vā pratiṣṭhā-lakṣaṇena karmaṇā pūrvoktā pratimā mama tad-<BR>
āspadaṃ bhavatīty arthaḥ | tathā ca śrī-hayaśīrṣa-pañcarātre śrī-mūrti-<BR>
pratiṣṭhā-prasaṅge viṣṇo sannihito bhava iti sānnidhya-karaṇa-mantra-<BR>
viśeṣānantaraṃ mantrāntaram --<BR>
<BR>
yac ca te paramaṃ tattvaṃ yac ca jñāna-mayaṃ vapuḥ |<BR>
tat sarvam ekato līnam asmin dehe vibudhyatām || iti |<BR>
<BR>
athavā jīva-mandiraṃ sarva-jīvānāṃ paramāśrayaḥ sākṣād bhagavān eva<BR>
pratiṣṭhety arthaḥ | paramopāsakāś ca sākṣāt parameśvaratvenaiva tāṃ<BR>
paśyanti | bheda-sphūrter bhakti-vicchedakatvāt tathaiva hy ucitam | ittham<BR>
evoktaṃ bhagavatā -<BR>
<BR>
vastropavītābharaṇa- patra-srag-gandha-lepanaiḥ |<BR>
alaṅkurvīta sa-prema mad-bhakto māṃ yathocitam || [BhP 11.27.28]<BR>
<BR>
ity atra mām iti sa-premeti ca | ataeva viṣṇudharme tām adhikṛtya ambarīṣaṃ<BR>
prati śrī-viṣṇu-vākyam -<BR>
<BR>
tasyāṃ cittaṃ samāveśya tyaja cānyān vyāpāśrayān |<BR>
pūjitā saiva te bhaktyā dhyātā caivopakāriṇī ||<BR>
gacchaṃs tiṣṭhan svapan bhuñjaṃs tām evāgre ca pṛṣṭhataḥ |<BR>
upary-adhas tathā pārśve citnayaṃs tām athātmanaḥ || ity ādi |<BR>
<BR>
ataeva tat-pūjāyām āvāhanādikam itthaṃ vyākhyātam āgame -<BR>
āvāhanaṃ cādareṇa sammukhīkaraṇaṃ prabhoḥ |<BR>
bhaktyā niveśanaṃ tasya saṃsthāpanam udāhṛtam ||<BR>
tavāsmīti tadīyatva-darśanaṃ sannidhāpanam |<BR>
kriyā-samāpti-paryanta-sthāpanaṃ sannibodhanam ||<BR>
sakalīkaraṇaṃ proktaṃ tat-sarvāṅga-prakāśanam || iti |<BR>
<BR>
atra śūdrādi-pūjitārcā-pūjā-niṣedha-vacanam avaiṣṇava-śūdrādi-param eva -<BR>
<BR>
na śūdrā bhagavad-bhaktās te tu bhāgavatā narāḥ |<BR>
sarva-varṇeṣu te śūdrā ye na bhaktā janārdane || ity ukteḥ |<BR>
<BR>
atha saptame pātram [BhP 7.14.28] ity ādau śrī-nāradoktau adhiṣṭhāna-<BR>
vicāre śrīmad-arcāto'pi yaḥ pūruṣa-mātrātiśayas tatrāpi jñāninaḥ, sa ca<BR>
kaivalya-kāmo bhakty-āśrayaḥ, tasmin prakaraṇe jñāna-niṣṭhāya deyāni<BR>
[BhP 7.25.1] ity upasaṃhāre jñānina eva dāna-pātratvena parmotkarṣokteḥ |<BR>
anyatra tu na me bhaktaś caturvedī, nāyaṃ sukhāpo bhagavān ity ādau,<BR>
muktānām api siddhānām [BhP 6.14.4] ity ādau ca bhaktasyaiva tato'py<BR>
utkarṣaḥ | kim uta tad-upāsyāyāḥ śrīmad-arcāyāḥ | ataeva tām uddiśyoktaṃ<BR>
- nānuvrajati yo mohāt [BhP 6.14.4] ity ādi | tathāpi pātram ity ādīnām<BR>
artho'pi krameṇa darśyate - (page 152) <BR>
<BR>
pātraṃ tv atra niruktaṃ vai kavibhiḥ pātra-vittamaiḥ |<BR>
harir evaika urvīśa yan-mayaṃ vai carācaram ||<BR>
devarṣy-arhatsu vai satsu tatra brahmātmajādiṣu |<BR>
rājan yad agra-pūjāyāṃ mataḥ pātratayācyutaḥ || [BhP 7.14.34-35]<BR>
<BR>
[287]<BR>
<BR>
tatra rājasūye -- jīva-rāśibhir ākīrṇa [BhP 7.14.36] ity ādi |<BR>
<BR>
[288]<BR>
<BR>
sarveṣām jīvānām ātmanaś ca tarpaṇa-rūpā saiva bhavatīty arthaḥ -- purāṇy<BR>
anena [BhP 7.14.37] ity ādi |<BR>
<BR>
[289]<BR>
<BR>
jīvena jīvayitvā jīvāntaryāmi-rūpeṇety arthaḥ -- teṣv eva bhagavān [BhP<BR>
7.14.38] ity ādi | tasmāt tāratamya-vartanāt puruṣaḥ prāyo manuṣyaḥ pātram |<BR>
tatra jñānādikaṃ viśiṣṭam iti bhagavad-vartanasyātiśayāt | tatrāpi ātmā<BR>
yāvān yathā jñānādi-parimāṇādikas tathāsau pātram ity arthaḥ | <BR>
<BR>
[290]<BR>
<BR>
evaṃ sthite'pi kālenopāsaka-doṣotpattau satyāṃ bheda-dṛṣṭyā viśiṣṭam<BR>
adhiṣṭhānāntaraṃ prakāśitam ity āha -<BR>
<BR>
dṛṣṭvā teṣāṃ mitho nṛṇām avajñānātmatāṃ nṛpa |<BR>
tretādiṣu harer arcā kriyāyai kavibhiḥ kṛtā || [BhP 7.14.38]<BR>
<BR>
mitho'vajñānam asammānaṃs tasminn ātmā buddhir yeṣāṃ bhāvaṃ dṛṣṭvā<BR>
kriyāyai pūjādy-artham arcā kṛtā tat-paricaryā-mārga-darśanāya sā<BR>
prakāśitety arthaḥ | etena tādṛśa-doṣa-yukteṣv api kārya-sādhakatvāt<BR>
śrīmad-arcāyā ādhikyam eva vyañjitam | pratimā svalpa-buddhīnām ity atra<BR>
ca alpa-buddhīnām apīty arthaḥ | nṛsiṃha-purānādau<BR>
brahmāmbarīṣādīnām api tat-pūjā-śravaṇāt |<BR>
<BR>
[291]<BR>
<BR>
tato'rcāyāṃ [BhP 7.14.40] | tata evaṃ prabhāvāt | kecid ity adhiṣṭhāna-<BR>
vaiśiṣṭyena pūrvato'py uttama-sādhana-tat-parā ity arthaḥ | nanv avajñāvad<BR>
dveṣe'pi siddhiḥ syād ity āśaṅkyātiprasaṅga-vāraṇecchayā prastuta-puruṣa-<BR>
rūpādhiṣṭhānādara-rakṣecchayā ca taṃ vārayati upāstāpi iti |<BR>
<BR>
[292]<BR>
<BR>
atha puruṣeṣu pūrvokta-viśeṣaṃ jāty-ādinā vivṛṇoti -- puruṣeṣv api [BhP<BR>
7.14.41] iti | yo dhatte taṃ supātraṃ viduḥ |<BR>
<BR>
[293]<BR>
<BR>
pūrvoktaṃ brāhmaṇa-rūpaṃ pātram eva stauti -- nanv asya [BhP  7.14.42] ity<BR>
ādinā | jagad-ātmano jagati loka-saṅgraha-dharmādhi-pravartanena tan-<BR>
niyantur ity arthaḥ | daivataṃ pūjyatvena darśitam |<BR>
<BR>
|| 7.14 || śrī-nārado yudhiṣṭhiram || 286-293 ||<BR>
[294]<BR>
<BR>
atha tad-anantarādhyāyasyādāv eva teṣu sarvotkṛṣṭam āha dvābhyām --<BR>
karma-niṣṭhāḥ [BhP 7.15.1] ity ādi | <BR>
<BR>
anena yathātra mumukṣu-prabhṛtīnāṃ jñāni-pūjaiva mukhyā, puruṣāntara-<BR>
pūjā tu tad-abhāva eva tathā prema-bhakti-kāmānāṃ prema-bhakta-pūjā<BR>
jñeyā | tataḥ prema-bhaktānām api yac cittasya paramāśraya-rūpaṃ (page 153) <BR>
tad abhivyakteḥ sutarām evārcāyā ādhikyam api | evaṃ tad-āśraya-rūpasya<BR>
vilakṣaṇa-prakāśa-sthānatvād eva śrī-viṣṇor vyāpakatve'pi śālagrāmādiṣu<BR>
nirdhāraṇam | tac ca puruṣavan nāntaryāmi-dṛṣṭy-apekṣam | kintu<BR>
svabhāva-nirdeśa-param eva | tan-nivāsa-kṣetrādīnāṃ mahā-<BR>
tīrthatvāpādanādinā kīkaṭādīnām api kṛtārtahtva-kathanāt | tathā ca<BR>
skānde -<BR>
śālagrāma-śilā yatra tat-tīrthaṃ yojana-trayam |<BR>
tatra dānaṃ japo homaḥ sarvaṃ koṭi-guṇaṃ bhavet || <BR>
<BR>
pādme -<BR>
śālagrāma-samīpe tu krośa-mātraṃ samantataḥ |<BR>
kīkaṭe'pi mṛto yāti vaikuṇṭha-bhuvanaṃ naraḥ || iti |<BR>
<BR>
tasmād arcāyā ādhikyam eva hi sthitam |<BR>
<BR>
|| 7.15 || śrī-nārado yudhiṣṭhiram || 294 ||<BR>
<BR>
[295]<BR>
<BR>
athādhiṣṭhānantarāṇi caivam | yathā -<BR>
<BR>
sūryo'gnir brāhmaṇā gāvo vaiṣṇavaḥ khaṃ maruj jalam |<BR>
bhūr ātmā sarva-bhūtāni bhadra pūjā-padāni me ||<BR>
sūrye tu vidyayā trayyā haviṣāgnau yajeta mām |<BR>
ātithyena tu viprāgrye goṣv aṅga yavasādinā ||<BR>
vaiṣṇave bandhu-sat-kṛtyā hṛdi khe dhyāna-niṣṭhayā |<BR>
vāyau mukhya-dhiyā toye dravyais toya-puraḥ-saraiḥ ||<BR>
sthaṇḍile mantra-hṛdayair bhogair ātmānam ātmani |<BR>
kṣetra-jñaṃ sarva-bhūteṣu samatvena yajeta mām ||<BR>
dhiṣṇyeṣv ity eṣu mad-rūpaṃ śaṅkha-cakra-gadāmbujaiḥ |<BR>
yuktaṃ catur-bhujaṃ śāntaṃ dhyāyann arcet samāhitaḥ || [BhP 11.11.42-46]<BR>
<BR>
ṭīkā ca - idānīm ekādaśa pūjādhiṣṭhānāny āha sūrya iti | he bhadra !<BR>
adhiṣṭhāna-bhedena pūjā-sādhana-bhedam āha sūrya iti tribhiḥ | trayyā<BR>
vidyayā sūktair upasthānādinā | aṅga he uddhava ! mukhya-dhiyā prāṇa-<BR>
dṛṣṭyā | toye toyādibhir dravyais tarpaṇādinā | sthaṇḍile bhuvi | mantra-<BR>
hṛdayai rahasya-mantra-nyāsaiḥ | sarvādhiṣṭhāneṣu dhyeyam āha dhiṣṇeṣv<BR>
eteṣv iti | iti anena prakāreṇa eṣa dhisṇyeṣu | ity eṣā |<BR>
<BR>
atra sarvatra  caturbhujasyaivānusandhāne saty api dvidhā gatiḥ |<BR>
ekādhiṣṭhāna-paricaryaivādhiṣṭhātur upāsanā-lakṣaṇā | mandira-<BR>
lepanādinā tad-adhiṣṭhātṛ-pratiṣṭhāyā iva | yathā vaiṣṇave bandhu-sat-<BR>
kṛtyā goṣv aṅga yavasādinety ādi | yato bandhu-satkāro vaiṣṇava-viṣayaka<BR>
īśvare tu prabhu-bhāva upadiśyate | īśvare tad-adhīneṣu [BhP 11.2.44] ity<BR>
ādau | tathā go-sampradānakam eva yavasādi-bhojana-dānaṃ yujyate | na tu<BR>
śrī-caturbhuja-sama-pradānakam abhakṣyatvāt |<BR>
<BR>
yad yad iṣṭatamaṃ loke yac cāti-priyam ātmanaḥ |<BR>
tat tan nivedayen mahyaṃ tad ānantyāya kalpate || [BhP 11.11.41]<BR>
<BR>
iti tatra ca pūrvam uktam | anyā tu sākṣād adhiṣṭhātur upāsanā-lakṣaṇā |<BR>
yathā hṛdi khe dhyāna-niṣṭhayā toye dravyais toya-puraskṛtair ity ādi | <BR>
atrāgny-ādau tad-antaryāmi-rūpasyaiva cintanaṃ kāryam |<BR>
<BR>
na jātu nija-prema-sevā-viśeṣāśraya-svābhīṣṭa-rūpa-viśeṣasya | sa tu<BR>
sarvathā parama-sukumāratvādi-buddhi-janitayā prītyaiva sevanīyaḥ |<BR>
yathoktaṃ śrī-bhagavataiva - vastropavītābharaṇaiḥ [BhP 11.27.29] (page 154) <BR>
ity ādi | teṣāṃ yathā-bhakti-rītyā parameśvarasyāpi tathā-bhāvaḥ śrūyate |<BR>
yathā nāradīye -<BR>
<BR>
bhakti-grāhyo hṛṣīkeśo na dhanair dharaṇī-dhara |<BR>
bhaktyā saṃpūjito viṣṇuḥ pradadāti manoratham ||<BR>
tasmād viprāḥ sadā bhaktiḥ kartavyā cakra-pāṇinaḥ |<BR>
janenāpi jagannāthaḥ pūjitaḥ kleśahā bhavet || [NārP 2.3.3-4] iti |<BR>
<BR>
atra dṛṣṭānta upajīvyaḥ | vaiparītye doṣaś ca | yathā grīṣme jalasya pūjā<BR>
praśastā varṣāsu ninditā | yad uktaṃ gāruḍe -<BR>
<BR>
śuci-śukra-gate kāle ye'rcayiṣyanti keśavam |<BR>
jalasthaṃ vividhaiḥ puṣpair mucyante yama-tāḍanāt ||<BR>
dhanāgame prakurvanti jalasthaṃ vai janārdanam |<BR>
ye janā nṛpati-śreṣṭha teṣāṃ vai narakaṃ dhruvam || iti |<BR>
<BR>
evam anyatrāpi paricaryā-vidhau tad-deśa-kāla-sukhadāni śataśo vihitāni |<BR>
tad-viparītāni niṣiddhāni ca | viṣṇu-yāmale - viṣṇoḥ sarva-rtu-caryām iti |<BR>
ataevoktaṃ yad yad iṣṭatamo loke [BhP 11.11.40] ity ādi | tatra tatreṣṭa-<BR>
mantra-dhyāna-sthalaṃ ca sarvartu-mukha-maya-manohara-rūpa-rasa-gandha-<BR>
sparśa-śabda-mayatvenaiva dhyātuṃ vihitam asti | anyathā tat-tad-āgrahasya<BR>
vaiyarthyaṃ syāt | tasmād agny-ādau tat-tad-antaryāmi-rūpa eva bhāvya iti<BR>
sthitam |<BR>
<BR>
|| 11.11 || śrī-bhagavān || 295 ||<BR>
<BR>
[296-297]<BR>
<BR>
atha naivedyārpaṇa-prasaṅge yaḥ krama-dīpikā-darśito niruddha-<BR>
nāmātmako mantras tasya sthāne śrī-kṛṣṇaikāntika-bhaktās tu tan-mūla-<BR>
mantram evecchanti | tathā yac ca tan-mukha-jyotir-anugatatvena dhyātuṃ<BR>
vidhīyate, tat tu bhojana-samaye tan-mukha-prasādam eva manyante |<BR>
bhojanaṃ tu yathā loka-siddham eva nara-līlātvāt śrī-kṛṣṇasya | <BR>
<BR>
atha jape mantrārthasya nānātve'pi puruṣārthānukūla evāsau cintyaḥ | yathā<BR>
śrīmad-aṣṭākṣarādāv ātmanivedana-lakṣaṇa-caturthyādya-bhāvavati mantre<BR>
tad-anusandhānenaeti | evam anye'pi pūjā-vidhayo yathāyathaṃ yojanīyāḥ |<BR>
<BR>
śuddha-bhakti-siddhy-arthaṃ sarvāsāṃ bhaktīnām eva śuddhatvāśuddhatva-<BR>
rūpeṇa dvividho hi bhedaḥ sammata iti | tad etad-arcanaṃ phalenāha -<BR>
<BR>
evaṃ kriyā-yoga-pathaiḥ pumān vaidika-tāntrikaiḥ |<BR>
arcann ubhayataḥ siddhiṃ matto vindaty abhīpsitām || [BhP 11.27.49] <BR>
<BR>
ubhayata ihāmutra ca | yathā --<BR>
<BR>
mām eva nairapekṣyeṇa bhakti-yogena vindati |<BR>
bhakti-yogaṃ sa labhata evaṃ yaḥ pūjayeta mām || [BhP 11.27.53]<BR>
<BR>
nairapekṣyeṇa nirupādhinā bhakti-yogena premṇā | sa ca bhakti-yoga evaṃ<BR>
pūjāyāḥ syād ity āha bhaktīti |<BR>
<BR>
|| 11.27 || śrī-bhagavān || 296-297 ||<BR>
<BR>
[298]<BR>
<BR>
yāni cātra vaiṣṇava-cihnāna nirmālya-dhāraṇa-caraṇāmṛta-pānādīny aṅgāni<BR>
teṣāṃ ca pṛthak pṛthak māhātmya-vṛndaṃ śāstra-sahasreṣv anusandheyam | <BR>
<BR>
athārcanādhikāri-nirṇayaḥ |<BR>
<BR>
etad vai sarva-varṇānām āśramāṇāṃ ca sammatam |<BR>
śreyasām uttamaṃ manye strī-śūdrāṇāṃ ca māna-da || [BhP 11.27.4] (page<BR>
155) <BR>
<BR>
sarva-varṇānāṃ traivarṇikānām | tathā ca smṛty-artha-sāre pādme ca<BR>
vaiśākha-māhātmye -<BR>
<BR>
āgamoktena mārgeṇa strī-śūdrair api pūjanam |<BR>
kartavyaṃ śraddhayā viṣṇoś cintayitvā patiṃ hṛdi ||<BR>
śūdrāṇāṃ caiva bhavati nāmnā vai devatārcanam |<BR>
sarve'py āgama-mārgeṇa kuryur vedānukāriṇā ||<BR>
strīṇām apy adhikāro'sti viṣṇor ārādhanādiṣu |<BR>
pati-priya-ratānāṃ ca śrutir eṣā sanātanī || [PadmaP 6.84.48, 52-4] iti |<BR>
<BR>
viṣṇu-dharme[*ENDNOTE #5] -<BR>
devatāyāṃ ca mantre ca tathā mantra-prade gurau |<BR>
bhaktir aṣṭa-vidhā yasya tasya kṛṣṇaḥ prasīdati ||<BR>
tad-bhakta-jana-vātsalyaṃ pūjāyāṃ cānumodanam |<BR>
sumanā arcayen nityaṃ tad-arthe dambha-varjanam ||<BR>
tat-kathā-śravaṇe rāgas tad-arthe cāṅga-vikriyā |<BR>
tad-anusmaraṇaṃ nityaṃ yas tan-nāmopajīvati ||<BR>
bhaktir aṣṭa-vidhā hy eṣā yasmin mlecche'pi vartate |<BR>
sa muniḥ satya-vādī ca kīrtimān sa bhaven naraḥ || iti |<BR>
<BR>
kiṃ ca tattva-sāgare -<BR>
yathā kāñcanatāṃ yāti kāṃsyaṃ rasa-vidhānataḥ |<BR>
tathā dīkṣā-vidhānena dvijatvaṃ jāyate nṝṇām || iti |<BR>
<BR>
atha kṛte śuklaś catur-bāhuḥ [BhP 11.5.19] ity ādinā yuga-bhede yaś<BR>
copāsanāyām āvirbhāva-bheda ucyate, sa ca prāyika eva | tebhyaś<BR>
caturbhyo'nyeṣām upāsanā śāstrād eva | anyathetaropāsanāyāḥ<BR>
kālāsamāveśaḥ syāt | śrūyante ca sarvatra yuge sarvopāsakāḥ | tasmāt sarvair<BR>
api sarvadāpi yathecchaṃ sarva evāvirbhāvāḥ pūjyā iti sthtiam | ata etad vai<BR>
sarva-varṇānāṃ [BhP 11.27.4] ity ādikaṃ sarva-sammatam eva ||<BR>
<BR>
|| 11.27 || uddhavaḥ śrī-bhagavantam || 298 ||<BR>
<BR>
[299]<BR>
<BR>
tad etad-arcanaṃ vyākhyātam | asyāṅgāni cāgamādau jñeyāni | tathā śrī-<BR>
kṛṣṇa-janmāṣṭamī-kārttika-vrataikādaśī-māgha-snānādikam atraivāntara-<BR>
bhāvyam | tatra janmāṣṭamī yathā viṣṇu-rahasye brahma-nārada-saṃvāde -<BR>
<BR>
<BR>
tuṣṭy-arthaṃ devakī-sūnor jayantī-sambhavaṃ vratam |<BR>
kartavyaṃ vittā-śāṭhyena bhaktyā bhakta-janair api |<BR>
akurvan yāti nirayaṃ yāvad indrāś caturdaśa || iti |<BR>
<BR>
tathā -<BR>
kṛṣṇa-janmāṣṭamīṃ tyaktvā yo'nyad vratam upāsate |<BR>
nāpnoti sukṛtaṃ kiñcid dṛṣṭaṃ śrutam athāpi vā || iti |<BR>
<BR>
vittā-śāṭhyaṃ coktam aṣṭame -<BR>
dharmāya yaśase'rthāya kāmāya sva-janāya ca |<BR>
pañcadhā vibhajan vittam ihāmutra ca modate || [BhP 8.19.37] iti |<BR>
<BR>
atha kārttiko yathā skānde ekataḥ sarva-tīrthāni ity ādikam uktvā -<BR>
ekataḥ kārttiko vatsa sarvadā keśava-priyaḥ |<BR>
yat kiñcit kriyate puṇyaṃ viṣṇum uddiśya kārttike |<BR>
tad-akṣayaṃ bhavet sarvaṃ satyoktaṃ tava nārada || iti |<BR>
<BR>
avratena kṣiped yas tu māsaṃ dāmodara-priyam |<BR>
tiryag yonim avāpnoti sarva-dharma-bahiṣkṛtaḥ || iti |<BR>
<BR>
athaikādaśī - tatra tāvad asyā avaiṣṇave'pi nityatvam | tatra sāmānyataḥ<BR>
viṣṇu-dharme - vaiṣṇavo vātha sauro vā kuryād ekādaśī-vratam iti | <BR>
<BR>
saura-purāṇe -<BR>
vaiṣṇavo vātha śaivo vā sauro' (page 156) py etat samācaret iti | viśeṣataś ca<BR>
nārada-pañcarātre dīkṣānantarāvaśya-kṛtya-kathane samayāś ca<BR>
pravakṣyāmi ity ādau |<BR>
<BR>
ekādaśyāṃ na bhuñjīta pakṣayor ubhayor api |<BR>
jāgaraṃ niśi kurvīta viśeṣāc cārcayed vibhum || iti |<BR>
<BR>
viṣṇu-yāmale'pi tat-kathane dig | biddhaikādaśī-vratam -<BR>
śuklākṛṣṇāvibhedaś cāsad-vyāpāro vrate tathā |<BR>
śaktau phalādi-bhuktiś ca śrāddhaṃ caikādaśī-dine ||<BR>
dvādaśyāṃ ca divā-svāpas tulasyāvacayas tathā ||<BR>
<BR>
tatra viṣṇor divā snānam api niṣiddhatvenoktam | pādmottara-khaṇḍe ca<BR>
vaiṣṇava-dharma-kathane dvādaśī-vrata-niṣṭhatā iti | tathā skānde kāśī-<BR>
khaṇḍe sauparṇa-dvārakā-māhātmye cacandra-śarmaṇo bhagavad-dharma-<BR>
pratijñā -<BR>
<BR>
adya-prabhṛti kartavyaṃ yan mayā kṛṣṇa tac chṛṇu |<BR>
ekādaśyāṃ na bhoktavyaṃ kartavyo jāgaraḥ sadā ||<BR>
mahā-bhaktyātra kartavyaṃ pratyahaṃ pūjanaṃ tava |<BR>
palārdhenāpi biddhaṃ tu moktavyaṃ vāsaraṃ tava ||<BR>
tvat-prītyāṣṭau mayā kāryā dvādaśyāṃ vrata-saṃyutāḥ || ity ādikāḥ |<BR>
<BR>
ata uktam āgneye ekādaśyāṃ na bhoktavyaṃ tad vrataṃ vaiṣṇavaṃ mahat | iti |<BR>
<BR>
gautamīye -<BR>
vaiṣṇavo yadi bhuñjīta ekādaśyāṃ pramādataḥ |<BR>
viṣṇv-arcanaṃ vṛthā tasya narakaṃ ghoram āpnuyāt || <BR>
<BR>
matsya-bhaviṣya-purāṇayoḥ -<BR>
ekādaśyāṃ nirāhāro yo bhuṅkte dvādaśī-dine |<BR>
śuklā vā yadi vā kṛṣṇā tad vrataṃ vaiṣṇavaṃ mahat || iti |<BR>
<BR>
skānde -<BR>
mātṛhā pitṛhā caiva bhrātṛhā guruhā tathā |<BR>
ekādaśyāṃ tu yo bhuṅkte viṣṇu-loka-cyuto bhavet || iti |<BR>
<BR>
atra vaiṣṇavānāṃ nirāhāratvaṃ nāma mahā-prasādānna-parityāga eva |<BR>
teṣām anya-bhojanasya nityam eva niṣiddhatvāt | yathoktaṃ nārada-<BR>
pañcarātre -<BR>
<BR>
prasādānnaṃ sadā grāhyam ekādaśyāṃ na nārada |<BR>
ramādi-sarva-bhaktānām itareṣāṃ ca kā kathā || iti |<BR>
<BR>
brahmāṇḍa-purāṇe -<BR>
patraṃ puṣpaṃ phalaṃ toyam anna-pānādyam auṣadham |<BR>
anivedya ca bhuñjīta yad āhārāya kalpitam ||<BR>
anivedyaṃ tu bhuñjānaḥ prāyaścittī bhaven naraḥ |<BR>
tasmāt sarvaṃ nivedyaiva viṣṇor bhuñjīta sarvadā || iti |<BR>
<BR>
jāgarasyāpi nityatvaṃ yathā skānde umā-maheśvara-saṃvāde -<BR>
samprāpte vāsare viṣṇor ye na kurvanti jāgaram |<BR>
bhraśyate sukṛtaṃ teṣāṃ vaiṣṇavānāṃ ca nindayā ||<BR>
matir na jāyate yasya dvādaśyāṃ jāgaraṃ prati |<BR>
na hi tasyādhikāro'sti pūjane keśavasya hi || iti |<BR>
<BR>
tadvat tasya viṣṇu-prītidatvaṃ ca śrūyate pādmottara-khaṇḍe - (page 157)<BR>
śṛṇu devi pravakṣyāmi dvādaśyāś ca vidhānakam |<BR>
tasyāḥ smaraṇa-mātreṇa santuṣṭaḥ syāj janārdanaḥ || [PadmaP 6.234.3]<BR>
<BR>
bhaviṣye -<BR>
ekādaśī mahā-puṇyā sarva-pāpa-vināśinī |<BR>
bhaktes tu dīpanī viṣṇoḥ paramārtha-gati-pradā || iti |<BR>
<BR>
ataeva śrīmad-ambarīṣādīnāṃ bhakty-eka-niṣṭhānāṃ mahā-prasāda-bhujāṃ<BR>
tad-vrataṃ darśayatā śrī-bhāgavatenāpi tad-antaraṅga-vaiṣṇava-dharmatvena<BR>
sammatam iti dik | pādme kārttika-māhātmye ca brāhmaṇa-kanyāyāḥ<BR>
kārttika-vrataikādaśī-vrata-prabhāvāt śrīmat-satyabhāmākhya-bhagavat-<BR>
prayasī-pada-prāptir api śrūyate | kiṃ bahunā | atha māghaḥ sauparṇe -<BR>
<BR>
durlabho māgha-māsas tu vaiṣṇavānām ati-priyaḥ |<BR>
devatānām ṛṣīṇāṃ ca munīnāṃ sura-nāyaka |<BR>
viśeṣeṇa śacīnātha māghavasyātivallabhaḥ || iti |<BR>
<BR>
skānde brahma-nārada-saṃvāde -<BR>
sarva-pāpa-vināśāya kṛṣṇa-santoṣaṇāya ca |<BR>
māgha-snānaṃ sadā kāryaṃ varṣe varṣe ca nārada || iti |<BR>
<BR>
bhaviṣyottare -<BR>
ekaviṃśa-gaṇaiḥ sārdhaṃ bhogān tyaktvā yathepsitam |<BR>
māgha-māsy uṣasi snātvā viṣṇu-lokaṃ sa gacchati || iti |<BR>
evaṃ śrī-rāma-navamī-vaiśākha-vratādayaś cātra jñeyāḥ | etat sarvam api<BR>
sad-ācāra-kathana-dvārā vidhatte - gāṃ paryaṭan [BhP 3.1.18] ity ādau<BR>
vratāni cere hara-toṣaṇāni iti ||<BR>
<BR>
vratāni ekādaśyādīnīti | vidura iti prakaraṇa-labdham |<BR>
<BR>
|| 3.1 || śrī-śukaḥ || 299 ||<BR>
<BR>
[300]<BR>
<BR>
evaṃ tādṛśa-vrateṣv api tat-tad-upāsakānāṃ sva-sveṣṭa-daivata-vrataṃ suṣṭhv<BR>
eva vidheyam ity āgatam | tathāsmin pāda-sevārcana-mārge yānair vā<BR>
pādukair vāpi gamanaṃ bhagavad-gṛhe ity ādinā āgamoktā ye dvātriṃśad-<BR>
aparādhās tathā rājann abhakṣaṇaṃ caivam ity ādinā tad-uktā ye cānye<BR>
bahavas te sarve -<BR>
<BR>
mamārcanāparādhā ye kīrtyante vasudhe mayā |<BR>
vaiṣṇavena sadā te tu varjanīyāḥ prayatnataḥ || iti vārāhānusāreṇa |<BR>
<BR>
parityājyā ity āśayenāha --<BR>
<BR>
śraddhayopāhṛtaṃ preṣṭhaṃ bhaktena mama vāry api |<BR>
bhūry apy abhaktopahṛtaṃ na me toṣāya kalpate || [BhP 11.27.18]<BR>
śraddhā-bhakti-śabdābhyām atrādara eva vidhīyate | aparādhās tu<BR>
sarve'nādarātmakā eva | prabhutvavamānataś ca ājñāvamānataś ca | tasmād<BR>
aparādha-nidānam atrānādara eva parityājya ity arthaḥ |<BR>
<BR>
|| 11.27 || śrī-bhagavān || 300 ||<BR>
<BR>
[301]<BR>
<BR>
mahatām anādaras tu sarva-nāśaka ity āha -<BR>
<BR>
na bhajati kumanīṣiṇāṃ sa ijyāṃ<BR>
harir adhanātma-dhana-priyo rasa-jñaḥ |<BR>
śruta-dhana-kula-karmaṇāṃ madair ye<BR>
vidadhati pāpam akiñcaneṣu satsu || [BhP 4.31.21] (page 158)<BR>
<BR>
adhanāś ca te ātma-dhanāś ca te priyā yasya saḥ | rasajño bhakti-rasiko<BR>
hariḥ | ke kumanīṣiṇa ity apekṣāyām āha - śruteti | pāpam aparādham ||<BR>
<BR>
|| 4.31 || śrī-nāradaḥ pracetasaḥ || 301 ||<BR>
<BR>
[302]<BR>
<BR>
kiṃ ca -<BR>
<BR>
na vikriyā viśva-suhṛt-sakhasya<BR>
sāmyena vītābhimates tavāpi |<BR>
mahad-vimānāt sva-kṛtād dhi mādṛṅ<BR>
naṅkṣyaty adūrād api śūlapāṇiḥ || [BhP 5.10.25]<BR>
<BR>
spaṣṭam || 5.10 || rahūganaḥ śrī-bharatam || 302 ||<BR>
<BR>
[303]<BR>
<BR>
atha tathāpi prāmādike bhagavad-aparādhe punar bhagavat-prasādanāni<BR>
kartavyāni | yathā skānde avantī-khaṇḍe śrī-vyāsoktau -<BR>
<BR>
ahany ahani yo martyo gītādhyāyaṃ paṭhet tu vai |<BR>
dvātriṃśad-aparādhāṃs tu kṣamate tasya keśavaḥ || iti |<BR>
<BR>
tatraiva dvārakā-māhātmye -<BR>
sahasra-nāma-māhātmyaṃ yaḥ paṭhec chṛṇuyād api |<BR>
aparādha-sahasreṇa na sa lipyet kadācana || iti |<BR>
<BR>
tatraiva revā-khaṇḍe -<BR>
dvādaśyāṃ jāgare viṣṇor yaḥ paṭhet tulasī-stavam |<BR>
dvātriṃśad-aparādhāni kṣamate tasya keśavaḥ || iti |<BR>
<BR>
tatraivānyatra -<BR>
tulasyā ropaṇaṃ kāryaṃ śrāvaṇeṣu viśeṣataḥ |<BR>
aparādha-sahasrāṇi kṣamate puruṣottamaḥ || iti |<BR>
<BR>
tatra vānyatra kārttika-māhātmye -<BR>
tulasyā kurute yas tu śāgrāma-śilārcanam |<BR>
dvātriṃśad-aparādhāṃś ca kṣamate tasya keśavaḥ || iti |<BR>
<BR>
anyatra -<BR>
yaḥ karoti hareḥ pūjāṃ kṛṣṇa-śatrāṅkito naraḥ |<BR>
aparādha-sahasrāṇi nityaṃ harati keśavaḥ ||  iti |<BR>
<BR>
ādi-vārāhe -<BR>
saṃvatsarasya madhye tu tīrthe śaukarake mama | <BR>
kṛtopavāsaḥ snānena gaṅgāyāṃ śuddhim āpnuyāt ||<BR>
mathurāyāṃ tathāpy evaṃ sāparādhaḥ śuci bhavet |<BR>
anayos tīrthayor ekaṃ yaḥ seveta sukṛtī naraḥ ||<BR>
sahasra-janma-janitān aparādhān jahāti saḥ ||  iti |<BR>
<BR>
śaukarake śūkara-kṣetrākhye | mahad-aparādhas tu cāṭukārādinā vā tat-<BR>
prīty-artha-kṛtena nirantara=dīrgha-kālīna-bhagavan-nāma-kīrtanena vā taṃ<BR>
prasādya kṣamāpanīya ity avocāmaiva | tat-prasādaṃ vinā tad-asiddheḥ |<BR>
ataevoktaṃ śrī-śivaṃ dakṣeṇa -<BR>
<BR>
yo'sau mayāvidita-tattva-dṛśā sabhāyāṃ<BR>
kṣipto durukti-viśikhair vigaṇayya tan mām |<BR>
arvāk patantam arhattama-nindayāpād<BR>
dṛṣṭyārdrayā sa bhagavān sva-kṛtena tuṣyet || [BhP 4.7.15] iti |<BR>
<BR>
evam uttaratrāpi jñeyam | <BR>
<BR>
atha vandanam | tac ca yadyapy arcanāṅgatvenāpi vartate tathāpi kīrtana-<BR>
smaraṇavat svātantryeṇādīty abhipretya pṛthag vidhīyate | evam anyatrāpi<BR>
jñeyam | vandanasya pṛthag-vidhānaṃ cānanta-guṇaiśvarya-śravaṇāt tad-<BR>
guṇānusandhāna-pāda-sevādau vidhṛta-dainyānāṃ namaskāra-mātre<BR>
kṛtādhyavasāyānām arthe | sa eva namaskāras tasyārcanatvenāpy atidiṣṭaḥ |<BR>
yathā nārasiṃhe - (page 159)<BR>
<BR>
namaskāraḥ smṛto yajñaḥ sarva-yajñeṣu cottamaḥ |<BR>
namaskāreṇa cakena sāṣṭāṅgena hariṃ vrajet || iti |<BR>
<BR>
tad etad-vandanaṃ yathā -<BR>
<BR>
tat te'nukampāṃ su-samīkṣamāṇo <BR>
bhuñjāna evātma-kṛtaṃ vipākam |<BR>
hṛd-vāg-vapurbhir vidadhan namas te<BR>
jīveta yo mukti-pade sa dāya-bhāk || [BhP 10.14.8]<BR>
<BR>
yasmād guṇātmanas te'pi guṇān vimātum [BhP 10.14.7] ity ādinā tādṛśatvam<BR>
ucyate tat tasmāt | namo namaskāram | mukti-pade navama-padārthasya<BR>
mukter apy āśraye paripūrṇa-daśama-padārthe | yad vā muktir iha pañcama-<BR>
stha-gadyānusāreṇa premaiva tat-pade tad-viṣaye paripūrṇa-bhagaval-lakṣaṇe<BR>
tvayi dāya-bhāg bhavati | bhrātṛ-vaṇṭana iva tvaṃ tasya dāyatvena vartasa ity<BR>
arthaḥ | mukti-mātraṃ tu sakṛn namaskāreṇaivāsannaṃ syāt | yathā viṣṇu-<BR>
dharme -<BR>
<BR>
durga-saṃsāra-kāntāram apāram abhidhāvatām |<BR>
ekaḥ kṛṣṇe namaskāro mukti-tīrasya deśikaḥ || iti |<BR>
<BR>
tat te ity atra susamīkṣamāṇaḥ iti ṭīkā | yad vā pratikṣaṇaṃ nirupādhi-<BR>
kṛpayaiva prabhuṇā tathā tathā kriyamāṇām anukampāṃ suṣṭhu-rūpām<BR>
īkṣamāṇas tatrānandībhavan tāṃ samyak paśyan vibhāvayan tathā hṛdā yad<BR>
vā vācā yad vā vapuṣā namo vidadhaj jana ity ādi vyākhyā jñeyā |<BR>
namaskāre'py aparādhāś caite parihartavyāḥ viṣṇu-smṛty-ādi-dṛṣṭyā | ye<BR>
khalu eka-hasta-kṛtatva-vastrāvṛta-dehatva-bhagavad-agra-pṛṣṭha-vāma-<BR>
bhāgātyanta-nikaṭa-garbha-mandira-gatatvādi-mayāḥ |<BR>
<BR>
|| 10.14 || śrī-brahmā bhagavantam || 303 ||<BR>
<BR>
[304]<BR>
<BR>
atha dāsyam | tac ca śrī-viṣṇor dāsaṃ-manyatvam |<BR>
<BR>
janmāntara-sahasreṣu yasya syān matir īdṛśī |<BR>
dāso'haṃ vāsudevasya sarvān lokān samuddharet || ity ukta-lakṣaṇam |<BR>
<BR>
astu tāvad-bhajana-prayāsaḥ kevala-tādṛśatvābhimānenāpi siddhir bhavatīty<BR>
abhipretyaivottaratra nirdeśaś ca tasya | yathoktaṃ janmāntara- ity etat-<BR>
padyasyaivānte kiṃ punas tad-gata-prāṇāḥ puruṣāḥ saṃyatendriyāḥ iti | śrī-<BR>
prahlāda-stutau tat te'rhattama [BhP 7.9.49] ity ādi-padye tu nama-stuti-sarva-<BR>
karmārpaṇa-paricaryā-caraṇa-smṛti-kathā-śravaṇātmakaṃ dāsyaṃ ṭīkāyāṃ<BR>
sammatam | śrīmad-uddhava-vākye ca -<BR>
<BR>
tvayopabhukta-srag-gandha- vāso-'laṅkāra-carcitāḥ |<BR>
ucchiṣṭa-bhojino dāsās tava māyāṃ jayema hi || [BhP 11.6.46] iti |<BR>
<BR>
tatra tatra ca kārya-dvāraiva nirdiṣṭam | udāharaṇaṃ tu - sa vai manaḥ<BR>
kṛṣṇa-padāravindayoḥ [BhP 9.4.15] ity ādau | kāmaṃ ca dāsye na tu kāma-<BR>
kāmyayā [BhP 9.4.17] bhogecchayā taṃ cakāra iti vāsanāntara-vyavacchedaḥ ||<BR>
<BR>
|| 9.4 || śrī-śukaḥ || 304 ||<BR>
<BR>
[305]<BR>
<BR>
tad etad-dāsya-sambandhenaiva sarvam api bhajanaṃ mahattaraṃ bhavatīty<BR>
āha -<BR>
yan-nāma-śruti-mātreṇa pumān bhavati nirmalaḥ |<BR>
tasya tīrtha-padaḥ kiṃ vā dāsānām avaśiṣyate || [BhP 9.5.16]<BR>
<BR>
yasya bhagavato nāma-śravaṇa-mātreṇa yathā kathañcit tac-chravaṇena kiṃ<BR>
punaḥ samyak tat-tad-bhajanenety arthaḥ | (page 160) tarhi dāso'smīty<BR>
abhimānena samyag eva bhajatāṃ sarvatra sādhane sādhye ca kim avaśiṣyate |<BR>
tad-adhikam anyat kim api nāstīty arthaḥ ||<BR>
<BR>
|| 9.5 || durvāsā śrīmad-ambarīṣam || 305 ||<BR>
<BR>
[306]<BR>
<BR>
atha sakhyam | tac ca hitāśaṃsana-mayaṃ bandhu-bhāva-lakṣaṇam | yan-<BR>
mitraṃ paramānandam [BhP 10.14.30] ity atra tathaiva mitra-pada-nyāsāt |<BR>
yathā rāmārcana-candrikāyām -<BR>
<BR>
paricaryā-parāḥ kecit prāsādādiṣu śerate |<BR>
manuṣyam iva taṃ draṣṭuṃ vyavahartuṃ ca bandhuvat || iti |<BR>
<BR>
asya cottaratra pāṭhaḥ prema-viśrambhavad bhāvanāmayatvena dāsyād apy<BR>
uttamatvāpekṣayā | kiṃ ca parameśvare'pi yat sakhyaṃ śāstre vidhīyate tan<BR>
nāścaryam | na devo devam arcayet iti tad-bhāvasyāpi vidhāna-śravaṇāt |<BR>
kintu tad-bhāvas tat-sevāviruddha iti śuddha-bhaktair upekṣyate | sakhyaṃ tu<BR>
parama-sevānukūlam ity upādīyata iti | tad etat sākṣād bhajanātmakaṃ<BR>
dāsyaṃ sakhyaṃ ca ṭīkāyām api darśitam asti -<BR>
<BR>
tasyaiva me sauhṛda-sakhya-maitrī-<BR>
dāsyaṃ punar janmani janmani syāt | [BhP 10.81.29] ity atra śrīdāma-vipra-<BR>
vākye |<BR>
<BR>
yathā śrī-kṛṣṇasya bhakta-vātsalyaṃ dṛṣṭvā tad-bhaktiṃ prārthayate tasyeti |<BR>
sauhṛdaṃ prema ca sakhyaṃ hitāśaṃsanaṃ ca maitrī upakāritvaṃ ca dāsyaṃ<BR>
sevakatvaṃ ca | tat-samāhāra eka-vacanam | tasya sambandhi me mama syāt,<BR>
na tu vibhūtir ity etat | tatra nava-vidhāyāṃ sādhyatvāt premā<BR>
nāntarbhāvyate | maitrī tu sakhya evāntarbhāvyeti dāsya-sakhye dve eva<BR>
gṛhīte | atra ca tābhyāṃ karmārpaṇa-viśvāsau na vyākhyātau sāksād-<BR>
bhaktitvābhāvāt | karmārpaṇasya phalaṃ bhaktir viśvāsaś ca bhakty-<BR>
abhiniveśa-hetur itīha pūrvam uktam | tac ca bhagavad-viṣaya-hitāśaṃsana-<BR>
mayaṃ sakhyam | bhagavat-kṛta-hitāśaṃsanasya nityatvāt, tena saha tasya nitya-<BR>
sahavāsāc ca | bhajana-viśeṣeṇāpi viśiṣṭaṃ sampādayituṃ nātiduṣkaraṃ syād<BR>
ity āha -<BR>
<BR>
ko'ti-prayāso'sura-bālakā harer<BR>
upāsane sve hṛdi chidravat sataḥ |<BR>
svasyātmanaḥ sakhyur aśeṣa-dehināṃ<BR>
sāmānyataḥ kiṃ viṣayopapādanaiḥ || [BhP 7.7.38]<BR>
<BR>
chidravad ākāśavad aliptatvena sadā vartamānasya | nātiprayāse hetuḥ -<BR>
sarveṣāṃ dehināṃ ya ātmā śuddhaṃ svarūpaṃ tasya | sāmānyataḥ sarvatra<BR>
nirviśeṣatayaiva sakhā | yathāvasaraṃ bahir-antaḥkaraṇa-viṣayādi-lakṣaṇa-<BR>
māyikyā nija-premādi-lakṣaṇā-māyikyāś ca sampatter dānena hitāśaṃsī yas<BR>
tasya hareḥ | tasmād āropitānāṃ naśvarāṇāṃ viṣayāṇāṃ jāyāpatyādīnām<BR>
upārjanaiḥ kim iti |<BR>
<BR>
|| 7.7 || śrī-prahlādo'sura-bālakān || 306 ||<BR>
<BR>
[307]<BR>
<BR>
tad yathā -<BR>
<BR>
mayi nirbaddha-hṛdayāḥ sādhavaḥ sama-darśanāḥ |<BR>
vaśe kurvanti māṃ bhaktyā sat-striyaḥ sat-patiṃ yathā || [BhP 9.4.66]<BR>
<BR>
atra dṛṣṭāntenāṃśataḥ sakhyātmakā bhaktir lakṣyate |<BR>
<BR>
|| 9.4 || śrī-vaikuṇṭho durvāsasam || 307 ||<BR>
[308]<BR>
<BR>
evaṃ ca -<BR>
<BR>
śāntāḥ sama-dṛśaḥ śuddhāḥ sarva-bhūtānurañjanāḥ |<BR>
yānty añjasācyuta-padam acyuta-priya-bāndhavāḥ || [BhP 4.12.37] (page 161)<BR>
<BR>
acyuta eva priya-bāndhavo yeṣām | acyutasya padaṃ tat-sanāthaṃ lokam |<BR>
acyuta-śabdāvṛttyā phalasya kenāpy aṃśena vyabhicāritvaṃ neti dṛśyate ||<BR>
<BR>
|| 4.12 || śrī-maitreyaḥ || 308 ||<BR>
<BR>
[309]<BR>
<BR>
atha ātma-nivedanam | tac ca dehādi-śuddhātma-paryantasya sarvato-bhāvena<BR>
tasminn evārpaṇam | tat-kāryaṃ cātmārtha-ceṣṭā-śūnyatvaṃ tan-nyastātma-<BR>
sādhana-sādhyatvaṃ tad-arthaika-ceṣṭāmayatvaṃ ca | idaṃ hy ātmārpaṇaṃ go-<BR>
vikrayavata vikrītasya gor vartanārthaṃ virkītavatā ceṣṭā na kriyate | tasya<BR>
ca śreyaḥ-sādhakas tat-krītavān eva syāt | sa ca gaus tasyaiva karma kuryāt |<BR>
na punar vikrītavato'pīti | idam evātmārpaṇaṃ śrī-rukmiṇī-vākye -<BR>
<BR>
tan me bhavān khalu vṛtaḥ patir aṅga jāyām<BR>
ātmārpitaś ca bhavato'tra vibho vidhehi | [BhP 10.52.39] iti |<BR>
<BR>
atha kecid dehārpaṇam evātmārpaṇam iti manyante | yathā bhakti-viveke -<BR>
<BR>
cintāṃ kuryān na rakṣāyai vikrītasya yathā paśoḥ |<BR>
tathārpayan harau dehaṃ viramed asya rakṣaṇāt || iti |<BR>
kecic chuddha-kṣetrajñārpaṇam eva | yathā śrīmad-ālabandāru-stotre -<BR>
<BR>
vapur-ādiṣu yo'pi ko'pi vā<BR>
guṇato'māni yathā-tathā-vidhaḥ |<BR>
tad ayaṃ tava pāda-padmayor<BR>
aham adyaiva mayā samarpitaḥ || [Stotra-ratnam 49] iti |<BR>
<BR>
kecic ca dakṣiṇa-hastādikam apy arpayantas tena tat-karma-mātraṃ kurvate,<BR>
na tu dehādikarmety adyāpi dṛśyate | tad etat sarvātmakaṃ sakāryam ātma-<BR>
nivedanaṃ yathā --<BR>
<BR>
sa vai manaḥ kṛṣṇa-padāravindayor<BR>
vacāṃsi vaikuṇṭha-guṇānuvarṇane<BR>
karau harer mandira-mārjanādiṣu<BR>
śrutiṃ cakārācyuta-sat-kathodaye ||<BR>
<BR>
mukunda-liṅgālaya-darśane dṛśau<BR>
tad-bhṛtya-gātra-sparśe'ṅga-saṅgamam |<BR>
ghrāṇaṃ ca tat-pāda-saroja-saurabhe<BR>
śrīmat-tulasyā rasanāṃ tad-arpite ||<BR>
<BR>
pādau hareḥ kṣetra-padānusarpaṇe<BR>
śiro hṛṣīkeśa-padābhivandane |<BR>
kāmaṃ ca dāsye na tu kāma-kāmyayā <BR>
yathottamaśloka-janāśrayā ratiḥ || [BhP 9.4.18-20]<BR>
<BR>
cakāra arpayāmāsa | kṛṣṇa-padāravindayor ity ādikam upalakṣaṇaṃ tat-<BR>
sevādīnām | liṅgaṃ śrī-mūrtiḥ | ālayas tad-bhaktas tan-mandirādiḥ | śrīmat-<BR>
tulasyās tat-pāda-saroja-sambandhi yat saurabhaṃ tasmin | tad-arpite mahā-<BR>
prasādān nādau | kāmaṃ saṅkalpaṃ ca dāsye nimitte kathaṃ cakāra | yathā<BR>
yena prakāreṇa uttamaḥ-śloka-janāśrayā ratiḥ sā bhaved iti | atra sarvathā<BR>
tatraiva saṅkhyātātma-nikṣepaḥ kṛta iti vaiśiṣṭyāpattyā<BR>
smaraṇādimayopāsanasyaivātmārpaṇatvam | evam evoktam --śraddhāmṛta-<BR>
kathāyāṃ me śaśvan mad-anukīrtanam [BhP 11.19.19] ity ārabhya evaṃ<BR>
dharme manuṣyāṇāṃ [BhP 11.19.22] iti | yathā smaraṇa-kīrtana-pāda-sevana-<BR>
mayam upāsanam eva āgamokta-vidhimayatva-vaiśiṣṭyāpattyārcanam ity<BR>
abhidhīyate | tato nāviviktatvam | snāna-paridhānādi-kriyā cāsya bhagavat-<BR>
sevā-yogyatvāyaiveti tatrāpi nātmārpaṇa-bhakti-hānir ity anusandheyam |<BR>
(page 162)<BR>
<BR>
etad ātmārpaṇaṃ śrī-balāv api sphuṭaṃ dṛśyate | udāhṛtaṃ cedam<BR>
ātmārpaṇaṃ dharmārtha-kāmaḥ [BhP 7.6.24] ity ādinā śrī-prahlāda-mate |<BR>
martyo yadā tyakta-samasta-karmā niveditātmā [BhP 11.29.32] ity ādinā śrī-<BR>
bhagavan-mate'pi |<BR>
<BR>
tad etad ātma-nivedanaṃ bhāvaṃ vinā bhāva-vaiśiṣṭyena ca dṛśyate | pūrvaṃ<BR>
yathā martyo yadā ity ādi | uttaraṃ yathaikādaśa eva dāsyenātma-nivedanam<BR>
[BhP 11.11.35] iti | yathā ca rukmiṇī-vākye mātmārpitaś ca bhavataḥ [BhP<BR>
10.52.1] iti |<BR>
<BR>
|| 9.4 || śrī-śukaḥ || 309 ||<BR>
<BR>
[310]<BR>
<BR>
tad evaṃ vaidhī bhaktir darśitā | asyāś coktānām aṅgānām anuktānāṃ ca<BR>
kutracit kasyāpy aṅgasyāny atra tu tad-itarasya yan-mahimādhikyaṃ varṇyate |<BR>
tat-tac-chraddhā-bhedena tat-tat-prabhāvollāsāpekṣayeti na paraspara-<BR>
viruddhatvam | adhikāra-bhedena hy auṣadhādīnām api tādṛśatvaṃ dṛśyate |<BR>
<BR>
atha rāgānugā | tatra viṣayiṇaḥ svābhāviko viṣaya-saṃsargecchātiśayamayaḥ<BR>
premā rāgaḥ | yathā cakṣur-ādīnāṃ saundaryādau | tādṛśa evātra bhaktasya<BR>
śrī-bhagavaty api rāga ity ucyate | sa rāgo viśeṣaṇa-bhedena bahudhā dṛśyate<BR>
-- yeṣām ahaṃ priya ātmā sutaś ca sakhā guruḥ suhṛdo daivam iṣṭam [BhP<BR>
3.25.35] ity ādau | tatra priyo yathā tadīya-preyasīnām | ātmā para-brahma-<BR>
rūpaḥ śrī-sanakādīnām | sutaḥ śrī-vrajeśvarādīnām | sakhā śrī-<BR>
śrīdāmādīnām | guruḥ śrī-pradyumnādīnām | kasyāpi bhrātā kasyāpi<BR>
mātuleyaḥ kasyāpi vaivāhika ity-ādi-rūpaḥ sa eka eva teṣu bahu-prakāratvena<BR>
suhṛdaḥ sambandhinām | daivam iṣṭaṃ tadīya-sevakānāṃ śrī-dāruka-<BR>
prabhṛtīnām iti prasiddham | <BR>
<BR>
atra śrīmatyāṃ mohinyāṃ yaḥ khalu rudrasya bhāvo jātaḥ sa tu nāṅgīkṛtaḥ,<BR>
anuktatvāt | tasya māyā-mohitatayaiva tādṛśa-bhāvābhyupagamāc ca |<BR>
<BR>
tad evaṃ tat-tad-abhimāna-lakṣaṇa-bhāva-viśeṣaṇena svābhāvika-rāgasya<BR>
vaiśiṣṭye sati tat-tad-rāga-prayuktā śravaṇa-kīrtana-smaraṇa-pāda-sevana-<BR>
vandanātma-nivedana-prāyā bhaktis teṣāṃ rāgātmikā bhaktir ity ucyate |<BR>
tasyāś ca sādhyāyāṃ rāga-lakṣaṇāyāṃ bhakti-gaṅgāyāṃ taraṅga-rūpatvāt<BR>
sādhyatvam eveti na tu sādhana-prakaraṇe'smin praveśaḥ |<BR>
<BR>
ato rāgānuga kathyate | yasya pūrvoktaṃ rāga-viśeṣe rucir eva jātāsti na tu<BR>
rāga-viśeṣa eva svayaṃ, tasya tādṛśa-rāga-sudhākara-karābhāsa-samullasita-<BR>
hṛdaya-sphaṭika-maṇeḥ śāstrādi-śrutāsu tādṛśyā rāgātmikāyā bhakteḥ<BR>
paripāṭīṣv api rucir jāyate | tatas tadīyaṃ rāgaṃ rucy-anugacchantī sā<BR>
rāgānugā tasyaiva pravartate | eṣaivāvihiteti keṣāñcit saṃjñā | ruci-mātra-<BR>
pravṛttyā vidhi-prayuktatvenāpravṛttatvāt | na ca vaktavyaṃ vidhy-<BR>
anadhīnasya na sambhavati bhaktir iti |<BR>
<BR>
prāyeṇa munayo rājan nivṛttā vidhi-ṣedhataḥ |<BR>
nairguṇya-sthā ramante sma guṇānukathane hareḥ || [BhP 2.1.7] iti śrūyate |<BR>
<BR>
tato vidhi-mārga-bhaktir vidhi-sāpekṣeti sā durbalā | iyaṃ tu svatantraiva<BR>
pravartate iti prabalā ca jñeyā | ataevāsyā janma-lakṣaṇaṃ bhakti-<BR>
vyatirekeṇānya-trānabhirucim upalakṣya -<BR>
<BR>
sā śraddadhānasya vivardhamānā<BR>
viraktim anyatra karoti puṃsaḥ |<BR>
hareḥ padānusmṛti-nirvṛtasya<BR>
samasta-duḥkhāpyayam āśu dhatte || [BhP 3.5.13] iti | (page 163)<BR>
<BR>
sā pūrvoktā kathā gṛhītā matis tad-rucir ity arthaḥ | vidhi-nirapekṣatvād eva<BR>
pūrvābhyāṃ dāsya-sakhyābhyām etadīyayos tayor bhedaś ca jñeyaḥ | evam<BR>
evoktaṃ tan manye'dhītam uttamam iti | ataeva vidhy-ukta-kramo'pi nāsyām<BR>
atyādṛtaḥ | kintu rāgātmikāśruta-krama eva |<BR>
<BR>
tatra rāgātmikāyāṃ rucir yathā -<BR>
<BR>
suhṛt preṣṭhatamo nātha ātmā cāyaṃ śarīriṇām |<BR>
taṃ vikrīyātmanaivāhaṃ rame'nena yathā ramā || [BhP 11.8.35]<BR>
<BR>
atra svābhāvika-sauhṛdyādi-dharmais tasminn eva svābhāvaika-patitvaṃ<BR>
sthāpayitvā parasyaupādhika-patitvam ity abhipretam | anyatra patyāv ekatvaṃ<BR>
sā gatā yasmāc caru-mantrāhuti-vratā iti chāndogya-pariśiṣṭānusāreṇa<BR>
kṛtrimam evātmatvam | tasmin paramātmani tu svabhāvata evety ātma-<BR>
śabdasyāpy abhiprāyaḥ | idaṃ yadyapi tasmin patitvam anāhāryam evāsti<BR>
tathāpi ātmanaiva mūla-bhūtenaiva taṃ viśeṣataḥ krītvā yathānyāpi kanyā<BR>
vivāhātmakena svātma-samarpaṇena kañcit patitvenopādatte |<BR>
tathābhāvenāśrityānena paramam anāhara-rūpeṇa tena saha rame ramā<BR>
lakṣmīr yathā |<BR>
<BR>
[311]<BR>
<BR>
tad evaṃ tasyāḥ piṅgalāyā rāge sva-rucir dyotitā | rāgānugāyāṃ pravṛttir<BR>
apīdṛśī |<BR>
<BR>
santuṣṭā śraddadhaty etad yathā-lābhena jīvatī |<BR>
viharāmy amunaivāham ātmanā ramaṇena vai || [BhP 11.8.40]<BR>
<BR>
amuneti bhāva-garbha-ramaṇena saha | ātmanā manasaiva tāvad viharāmi |<BR>
ruci-pradhānasya mārgasyāsya manaḥ-pradhānatvam | tat preyasī-<BR>
rūpeṇāsiddhāyās tādṛśa-bhajane prāyo manasaiva yuktatvāt | anena śrīmat-<BR>
pratimādau tādṛśīnām apy auddhatyaṃ parihṛtam | evaṃ pitṛtvādi-bhāveṣv<BR>
apy anusandheyam ||<BR>
<BR>
|| 11.8 || śrī-piṅgalā || 311 ||<BR>
<BR>
[312-314]<BR>
<BR>
evaṃ preyasītvābhimāna-mayī darśitā | eṣā brahma-vaivarte kāma-kalāyām<BR>
api dṛṣṭā | sevakatvādyābhimānamayyāṃ ruci-bhaktiś cānyatra jñeyā | tasmā<BR>
amūs tanu-bhṛtām [BhP 7.9.24] ity ādau upanaya māṃ nija-bhṛtya-pārśvam<BR>
iti śrī-prahlāda-vacanam | yathā śrī-nārada-pañcarātre -<BR>
<BR>
kadā gambhīrayā vācā śriyā yukto jagat-pate |<BR>
cāmara-vyagra-hastaṃ mām evaṃ kurv iti vakṣyasi || iti |<BR>
<BR>
yathā skānde sanatkumāra-prokta-saṃhitāyāṃ prābhākara-rājopākhyāne -<BR>
aputro'pi sa vai naicchat putraṃ karmānucintayan |<BR>
vāsudevaṃ jagannāthaṃ sarvātmānaṃ sanātanam ||<BR>
aśeṣopaniṣad-vedyaṃ putrīkṛtya vidhānataḥ |<BR>
abhiṣecayituṃ rājā svarāja upacakrame ||<BR>
na putram abhyarthitavān sākṣād bhūtāj janārdanāt |<BR>
agre bhagavad-varaś ca ahaṃ te bhavitā putraḥ || ity ādi |<BR>
<BR>
ataevoktaṃ śrī-nārāyaṇa-vyūha-stavaḥ -<BR>
pati-putra-suhṛd-bhrātṛ-pitṛvan maitravad dharim |<BR>
ye dhyāyanti sadodyuktās tebhyo'pīha namo namaḥ || iti |<BR>
<BR>
atra paty-ādivad iti dhyeyasya pitṛvad iti dhyātur viśeṣaṇaṃ jñeyam | tathā<BR>
mātṛvad iti vatipratyayena prasiddha-tan-mātṛ-janābheda-bhāvanā<BR>
naivāṅgīkriyate | kintu tad-anugata-bhāvanaiva | evaṃ pitṛ-bhāvādāv api<BR>
jñeyam | anyathā bhagavaty ahaṅgrahopāsanāvat teṣv api doṣaḥ syāt | tathā<BR>
(page 164) dhyāyantīti pūrvoktaṃ manaḥ-pradhānatvam evorīkṛtam | api-<BR>
śabdena tat-tad-rāga-siddhānāṃ kaimutyam ākṣipyate |<BR>
<BR>
nanu, codanā-lakṣaṇo'rtho dharmaḥ [Pūrva-mīmāṃsā 1.1.2] ity anena pūrva-<BR>
mīmāṃsāyāṃ vidhinaivāpūrvaṃ jāyata iti śrūyate | tathā śruti-smṛti-<BR>
purāṇādi-pañcarātra-vidhiṃ vinā ity ādinā yāmale śruty-ādy-ekatarokta-<BR>
krama-niyamaṃ vinā doṣaḥ śrūyate | tathā -<BR>
<BR>
śruti-smṛtī mamaivājñe yas te ullaṅghya vartate |<BR>
ājñā-cchedī mama dveṣī mad-bhakto'pi na vaiṣṇavaḥ || iti |<BR>
<BR>
atra śruty-ādy-uktāvaśyaka-kriyā-niṣedhayor ullaṅghanaṃ vaiṣṇavatva-<BR>
vyāghātakaṃ śrūyate | kathaṃ tarhi vidhi-nirapekṣayā tayā siddhiḥ | ucyate -<BR>
śrī-bhagavan-nāma-guṇādiṣu vastu-śakteḥ siddhatvān na dharmavad bhakteś<BR>
codanā-sāpekṣatvam | ato jñānādikaṃ vināpi phala-lābho bahutra śruto'sti |<BR>
codanā tu yasya svataḥ-pravṛttir nāsti tad-viṣayaiva | tathā kramā-vidhiś ca<BR>
tad-viṣayaḥ | tasminn eva nānā-vikṣepavati rucy-abhāvena rāgātmika-bhakti-<BR>
śailīm anabhijānāti | satyām api dhāvan nimīlya vā netre [BhP 11.2.35] ity<BR>
ādi-nyāyena yathā kathañcid anuṣṭhānataḥ siddhau suṣṭhu vartma-<BR>
praveśāya kramaśaś cittābhiniveśāya ca maryādā-rūpaḥ sa nirmīyate |<BR>
anyathā santata-tad-bhakty-unmukhatā-karatādṛśa-rucy-abhāvān<BR>
maryādānabhipatteś cādhyātmikādibhir utpātair vihanyate ca sa iti | na tu<BR>
svayaṃ pravṛttimaty api maryādā-nirmāṇam | tasya rucyaiva bhagavan-<BR>
manorama-rāgātmikā-krama-viśeṣābhiniveśāt | tad uktaṃ svayam eva -<BR>
jñātvājñātvātha ye vai mām [BhP 11.11.33] ity ādinā |<BR>
<BR>
rāgātmika-bhaktimatāṃ durabhisandhitāpy anukaraṇa-mātreṇa tādṛśatva-<BR>
prāptiḥ śrūyate | yathā dhātrītvānukaraṇena pūtanāyāḥ | tad uktam - sad-<BR>
veśād iva pūtanāpi sakulā [BhP 10.14.35] iti | kim uta tadīya-rucimadbhis<BR>
tādṛśa-nirantara-samyag-bhakty-anuṣṭhānena | tad uktam -<BR>
pūtanā loka-bāla-ghnī rākṣasī rudhirāśanā |<BR>
jighāṃsayāpi haraye stanaṃ dattvāpa sad-gatim ||<BR>
kiṃ punaḥ śraddhayā bhaktyā kṛṣṇāya paramātmane |<BR>
yacchan priyatamaṃ kiṃ nu raktās tan-mātaro yathā || [BhP 10.6.26-27] iti |<BR>
<BR>
ata uktaṃ - na mayy ekānta-bhaktānāṃ guṇa-doṣodbhavā guṇāḥ [BhP 10.20.4]<BR>
iti | ekāntitvaṃ khalu bhakti-niṣṭhā | sā rucyaiva vā śāstra-vidhy-ādareṇaiva<BR>
vā jāyate | tato rucer viralatvād uttarābhāvenāpi yad aikāntikītvaṃ tat-<BR>
tasyaikāntika-mānino dambha-mātram ity arthaḥ | tatas tad-anadyaiva nindā<BR>
śruti-smṛti-purāṇa ity ādinā, na tu ruci-bhāve'pi tan-nindā yuktā pūtanā ity<BR>
ādeḥ | tathā coktaṃ pādmottara-khaṇḍe -<BR>
<BR>
svātantryāt kriyate karma na ca vedoditaṃ mahat |<BR>
vinaiva bhagavat-prītyā te vai pāṣaṇḍinaḥ smṛtāḥ || iti |<BR>
<BR>
prītir atra tādṛśa-ruciḥ | tad evam atra śātrānādarasyaiva nindā | na tu tad-<BR>
ajñānasya dhāvan nimīlya vai ity ādeḥ | gautamīya-tantre tv idam apy uktam<BR>
- (page 165)<BR>
<BR>
na japo nārcanaṃ naiva dhyānaṃ nāpi vidhi-kramaḥ |<BR>
kevalaṃ santataṃ kṛṣṇa-caraṇāmbhoja-bhāvinām ||<BR>
<BR>
ajāta-tādṛśa-rucinā tu sad-viśeṣādara-mātrādṛtā rāgānugāpi vaidhī-<BR>
saṃvalitaivānuṣṭheyā | tathā loka-saṃgrahārthaṃ pratiṣṭhitena jāta-tādṛśa-<BR>
rucinā ca | atra miśratve ca yathā-yogyaṃ rāgānugayaikīkṛtyaiva vaidhī<BR>
kartavyā | kecid aṣṭādaśākṣara-dhyānaṃ go-dohana-samaya-vaṃśī-vādya-<BR>
samākṛṣṭa-tat-tat-sarvamayatvena bhāvayanti | yathā caike tādṛśam upāsanaṃ<BR>
sākṣād vraja-jana-viśeṣāyaiva mahyaṃ śrī-guru-caraṇair mad-abhīṣṭa-<BR>
viśeṣa-siddhy-artham upadiṣṭaṃ bhāvayāmi | sākṣāt tu śrī-vrajendra-<BR>
nandanaṃ sevyamāna evāsā iti bhāvayanti |<BR>
<BR>
atha śruti-smṛtī mamaivājñe ity-ādi-nindita-mātra-svāvaśyaka-kriyā-<BR>
niṣedhayor ullaṅghanaṃ dvividham | tau hi dharma-śāstroktau bhakti-<BR>
śāstroktau cetai | bhagavad-bhakti-viśvāsena dauḥśīlyena vā<BR>
pūrvayorakaraṇa-karaṇa-pratyāsattau na vaiṣṇava-bhāvād bhraṃśaḥ | devarṣi-<BR>
bhūtāpta-nṝṇāṃ [BhP 11.5.37] ity ādy-ukteḥ, api cet sudurācāraḥ [Gītā 9.30]<BR>
ity-ādy-ukteś ca | tādṛśa-rucimati tu tayaiva rucyā dviṣṭatvād<BR>
apunarbhavādy-ānandasyāpi vāñchā nāsti kim uta parama-ghṛṇāspadasya |<BR>
atas tatra svata eva na pravṛttiḥ | pramādādinā kadācij jātaṃ ced vikarma tat-<BR>
kṣaṇād eva naśyaty api | uktaṃ ca-vikarma yac cotpatitaṃ kathaṃcid dhunoti<BR>
sarvaṃ hṛdi sanniviṣṭaḥ [BhP 11.5.38] iti |<BR>
<BR>
atha vaiṣṇava-śāstroktau | tau tarhi viṣṇu-santoṣaika-prayojanāv eva<BR>
bhavataḥ | tayoś ca tādṛśatve śrute sati tadīya-rāga-rucimataḥ svata eva<BR>
pravṛtty-apravṛttau syātām | tat-santoṣaika-jīvanatvāt prīti-jāteḥ | ataeva na<BR>
tatra svānugamyamāna-rāgātmaka-siddha-bhakta-viśeṣeṇa kṛtatvākṛtatvayor<BR>
anusandhānaṃ cāpekṣyaṃ syāt | kintu tat-kṛtatve sati viśeṣaṇāgraho bhavatīty<BR>
eva viśeṣaḥ |<BR>
atra kvacic chāstrokta-krama-vidhy-apekṣā ca rāga-rucyaiva pravartiteti<BR>
rāgānugāntaḥpāta eva | ye ca śrī-gokulādi-virāji-rāgātmikānugās tat-parās<BR>
te tu śrī-kṛṣṇa-kṣema-tat-saṃsargāntarāyābhāvādi-kāmyātmaka-tad-<BR>
abhiprāya-rītyaiva viaṣṇava-laukika-dharmānuṣṭhānaṃ kurvanti | ataeva<BR>
rāgānugāyāṃ rucer eva sad-dharma-pravartakatvāt śruti-smṛtī mamaivājñe<BR>
ity etad-vākyasya na tad-vartma-bhakti-viṣayatvam | kintu bāhya-śāstra-<BR>
nirmita-buddha-rṣabha-dattātreyādi-bhajana-vartma-viṣayatvam eva |<BR>
tathoktam -<BR>
<BR>
veda-dharma-viruddhātmā yadi deva prapūjayet |<BR>
sa yāti narakaṃ ghoraṃ yāvad āhūta-samplavam ||<BR>
<BR>
iti rāgānugāyāṃ vidhy-apravartitāyām api na veda-bāhyatvam | veda-vaidika-<BR>
prasiddhaiva sā tatra tatra rucitvāt | vedeṣu buddhādīnāṃ tu varṇanaṃ veda-<BR>
bāhyaṃ viruddhatvenaiva yathā -- <BR>
<BR>
tataḥ kalau sampravṛtte sammohāya sura-dviṣām |<BR>
buddho nāmnāñjana-sutaḥ kīkaṭeṣu bhaviṣyati || [BhP 1.3.24] ity ādi |<BR>
<BR>
tasmād bhavaty eva rāgānugā samīcīnā | tathā vaidhīto'py atiśayavatī ca |<BR>
maryādā-vacanaṃ hy āveśārtham eveti darśitam | sa punar āveśo yathā ruci-<BR>
viśeṣa-lakṣaṇa-mānasa-bhāvena syān na tathā (page 166) vidhi-preraṇayā |<BR>
svārasika-mano-dharmatvāt tasya | tatra cāstāṃ tāvad-anukūla-bhāvaḥ |<BR>
parama-niṣiddhena pratikūla-bhāvenāpy  āveśo jhaṭiti syāt | tad-āveśa-<BR>
sāmarthyena pratikūla-doṣa-hāniḥ syāt | sarvānartha-nivṛttiś ca syād iti<BR>
bhāva-mārgasya balavattve dṛṣṭānto'pi dṛśyate | tatra yady anukūla-bhāvaḥ<BR>
syāt tadā paramaikānti-sādhya evāptau |<BR>
<BR>
atha bhāva-mārga-sāmānyasya balavattvaṃ prakaraṇam utthāpyate | śrī-<BR>
yudhiṣṭhira uvāca --<BR>
<BR>
aho aty-adbhutaṃ hy etad durlabhaikāntinām api |<BR>
vāsudeve pare tattve prāptiś caidyasya vidviṣaḥ || [BhP 7.1.15]<BR>
<BR>
ekāntināṃ parama-jñāninām api yatas tasya sā na sambhavati | <BR>
<BR>
etad veditum icchāmaḥ sarva eva vayaṃ mune |<BR>
bhagavan-nindayā veno dvijais tamasi pātitaḥ || [BhP 7.1.16]<BR>
<BR>
tamasi narake | bahu-narakādi-bhogānantaram eva pṛthu-janma-<BR>
prabhāvodayena tasya sad-gati-śravaṇāt | eṣaḥ --<BR>
<BR>
damaghoṣa-sutaḥ pāpa ārabhya kala-bhāṣaṇāt |<BR>
sampraty amarṣī govinde dantavakraś ca durmatiḥ || [BhP 7.1.17] ity ādi |<BR>
<BR>
spaṣṭaṃ | <BR>
<BR>
|| 7.1 || yudhiṣṭhiro nāradam || 312-314 ||<BR>
[315-320]<BR>
<BR>
tatrottaram śrī-nārada uvāca - aho bhagavan-nindakasya naraka-pātena<BR>
bhāvyam iti vadatas tava ko'bhiprāyaḥ ? bhagavat-pīḍā-karatvād vā tad-<BR>
abhāve'pi surāpānādivan niṣiddha-nindā-śravaṇād vā | tatra tāvad<BR>
vimūḍhair janair nindādikaṃ prākṛtān tama ādei-guṇān uddhiśyaiva<BR>
pravartate | tataḥ prakṛti-paryantāśrayasya tat-kṛta-nindāder aprākṛta-guṇa-<BR>
vigrahādau tasmin pravṛttir nāsty eva | na ca jīvavat prakṛti-paryante vastu-<BR>
jāte bhagavad-abhimāno'sti | tataś ca tena tasya pīḍāpi nāsty eva | tad etad<BR>
āha sārdhais tribhiḥ --<BR>
<BR>
nindana-stava-satkāra- nyakkārārthaṃ kalevaram |<BR>
pradhāna-parayo rājann avivekena kalpitam || [BhP 7.1.22]<BR>
<BR>
nindanaṃ doṣa-kīrtanam | nyak-kāras tiraskāraḥ | nindana-stuty-ādi-<BR>
jñānārthaṃ pradhāna-puruṣayor avivekena jīvānāṃ kalevaraṃ kalpitaṃ<BR>
racitam | tataś ca -<BR>
<BR>
hiṃsā tad-abhimānena daṇḍa-pāruṣyayor yathā |<BR>
vaiṣamyam iha bhūtānāṃ mamāham iti pārthiva ||<BR>
yan-nibaddho'bhimāno'yaṃ tad-vadhāt prāṇināṃ vadhaḥ |<BR>
tathā na yasya kaivalyād abhimāno'khilātmanaḥ ||<BR>
parasya dama-kartur hi hiṃsā kenāsya kalpyate || [BhP 7.1.23-25]<BR>
<BR>
iha prākṛte loke | yathā tat-kalevarābhimānena bhūtānāṃ mamāham iti<BR>
vaiṣamyaṃ bhavati, yathā tat-kṛtābhyāṃ daṇḍa-pāruṣyābhyāṃ tāḍana-<BR>
nindābhyāṃ nimitta-bhūtābhyāṃ hiṃsā ca bhavati, yathā yasmin<BR>
nibaddho'bhimānas tasya dehasya vadhāt prāṇināṃ vadhaś ca bhavati, yathā<BR>
yasyābhimāno nāstīty arthaḥ | asya parameśvarasya hiṃsā kena hetunā<BR>
kalpyate | api tu na kenāpīty arthaḥ | tathābhimābhāve hetuḥ kaivalyāt |<BR>
dehendriyāsuhīnānāṃ vaikuṇṭha-pura-vāsinām [BhP 7.1.35] iti kaimutyādi-<BR>
prāpta-śuddhatvāt | tādṛśa-nindādy-agamya-śuddha-sac-cidānanda-<BR>
vigrahāditvād ity arthaḥ | tasya tad-agamyatvaṃ ca (page 167) nāhaṃ prakāśaḥ<BR>
sarvasya yoga-māyā-samāvṛtaḥ [Gītā 7.25] iti śrī-bhagavad-gītātaḥ |<BR>
<BR>
tādṛśa-vailakṣaṇyena hetuḥ akhilānām ātmabhūtasya | tatra hetuḥ parasya<BR>
prakṛti-vaibhava-saṅga-rahitasya | hiṃsāyā aviṣayatve hetv-antaraṃ damakatuḥ<BR>
paramāśaryānanta-śaktitvāt sarveṣām eva śikṣā-kartur iti | tad evaṃ yasmād<BR>
bhagavato nindādi-kṛtam vaiṣamyaṃ nāsti tasmād yena kenāpy upāyena sakṛd<BR>
yad-aṅga-pratimānta-rāhitā [BhP 10.12.39] ity ādivat tad-ābhāsam api<BR>
dhyāyatas tad-āveśāt tatra vaireṇāpi dhyāyatas tad-āveśenaiva nindādi-kṛta-<BR>
pāpasyāpi nāśāt tat-sāyujyādikaṃ yuktam ity āśayenāha tasmād ity ādibhiḥ |<BR>
tathā hi -<BR>
<BR>
tasmād vairānubandhena nirvaireṇa bhayena vā |<BR>
snehāt kāmena vā yuñjyāt kathañcin nekṣate pṛthak || [BhP 7.1.26]<BR>
<BR>
yuñjyād iti sneha-kāmādīnāṃ vidhātum aśakyatvāt sambhāvanāyām eva<BR>
liṅ | vairānubandhādīnām ekatareṇāpi yuñjyād dhyāyec cet tadā bhagavataḥ<BR>
pṛthag nekṣate tad-āviṣṭo bhavatīty arthaḥ | vairānubandho vaira-<BR>
bhāvāvicchedaḥ | nirvairo vairābhāva-mātram audāsīnyam ucyate | tena<BR>
kāmādi-rāhityam apy āyāti | vairādi-bhāva-rāhityam ity arthaḥ | tena vā<BR>
vairād-bhāva-rāhityena yuñjyāt | vihitatva-mātra-buddhyā dhyāyeta |<BR>
dhyānopalakṣitaṃ bhakti-yogaṃ kuryād ity arthaḥ | snehaḥ kāmātiraktaḥ<BR>
parasparam akṛtrimaḥ prema-viśeṣaḥ | sa tu sādhake tad-abhirucir eva | tad<BR>
evaṃ sarveṣāṃ tad-āveśa eva phalam iti sthite jhaṭiti tad-āvaśa-siddhaye teṣu<BR>
bhāva-maya-mārgeṣu ninditenāpi vaireṇa vidhi-mayyā bhakter na sāmyam<BR>
ity āha --<BR>
<BR>
yathā vairānubandhena martyas tan-mayatām iyāt |<BR>
na tathā bhakti-yogena iti me niścitā matiḥ || [BhP 7.1.27]<BR>
<BR>
vairānubandheneti bhayasyāpy upalakṣaṇam | yathā-śaighryeṇa tan-mayatāṃ<BR>
tad-āviṣṭatā bhakti-yogena vihitatva-mātra-buddhyā kriyamāṇena tu na<BR>
tathā | āstāṃ tādṛśa-vastu-śakti-yuktasya teṣu prakāśamānasya  bhagavato<BR>
bhagavad-vigrahābhāsasya vā vārtā | prākṛte'pi tad-bhāva-mātrasya<BR>
bhāvyāveśa-phalaṃ mahad dṛśyata iti sa-dṛṣṭāntaṃ tad eva pratipādayati -<BR>
<BR>
kīṭaḥ peśaskṛtā ruddhaḥ kuḍyāyāṃ tam anusmaran |<BR>
saṃrambha-bhaya-yogena vindate tat-svarūpatām ||<BR>
evaṃ kṛṣṇe bhagavati māyā-manuja īśvare |<BR>
vaireṇa pūta-pāpmānas tam āpur anucintayā || [BhP 7.1.28-29]<BR>
<BR>
saṃrambho dveṣo bhayaṃ ca tābhyāṃ yogas tad-āveśas tena | tat-svarūpatāṃ<BR>
tasya svam ātmīya-rūpam ākṛtir yatra tat tām tat sārūpyam ity arthaḥ | evam<BR>
iti eva apīyarthaḥ | narākṛti-para-brahmatvād māyayaiva prākṛta-manujatayā<BR>
pratīyamāne | <BR>
<BR>
nanu kīṭasya preśaskṛd-dveṣe pāpaṃ na bhavati | tatra tu tat syād ity<BR>
āśaṅkyāha - vaireṇa yānucintā tad-āveśas tayaiva pūta-pāpmānas tad-<BR>
dhyānāveśasya tādṛk-śaktitvād iti bhāvaḥ |<BR>
<BR>
na ca śāstra-vihitenaiva bhagavad-dharmeṇa siddhiḥ syān na ca tad-vihitena<BR>
kāmādineti vācyam | (page 168)<BR>
<BR>
kāmād dveṣād bhayāt snehād yathā bhaktyeśvare manaḥ |<BR>
āveśya tad-aghaṃ hitvā bahavas tad-gatiṃ gatāḥ || [BhP 7.1.29]<BR>
<BR>
yathā vihitayā bhaktya īśvare mana āviśya tad-gatiṃ gacchanti<BR>
tathiavāvihitenāpi kāmādinā bahavo gatā ity arthaḥ | tad-aghaṃ teṣu<BR>
kāmādiṣu madhye yad-dveṣa-bhayayor aghaṃ bhavati tad dhitvaiva |<BR>
bhayasyāpi dveṣa-saṃvalitatvād aghotpādakatvaṃ jñeyam | <BR>
<BR>
atra kecit kāmam apy aghaṃ manyante | tatredaṃ vicāryate bhagavati kevalaṃ<BR>
kāma eva kevala-pāpāvahaḥ kiṃ vā pati-bhāva-yuktaḥ | athavā upapati-<BR>
bhāva-yukta iti | sa eva kevala iti cet sa kiṃ dveṣādi-gaṇapatitvāt tadvat<BR>
svarūpeṇaiva vā | parama-śuddhe bhagavati yad-adhara-pānādikaṃ yac ca<BR>
kāmukādy-āropaṇaṃ tenātikrameṇa vā pāpa-śravaṇena vā | nādyena --<BR>
<BR>
uktaṃ purastād etat te caidyaḥ siddhiṃ yathā gataḥ |<BR>
dviṣann api hṛṣīkeśaṃ kim utādhokṣaja-priyāḥ || [BhP 10.29.13]<BR>
<BR>
ity atra dveṣāder nyakkṛtatvāt tasya tu stutatvāt | ataś ca priyā iti snehavat<BR>
kāmasyāpi prītyātmakatvena tadvad eva na doṣaḥ | tādṛśīnāṃ kāmo hi<BR>
premaika-rūpaḥ | yat te sujāta-caraṇāmburuhaṃ staneṣu bhītāḥ śanaiḥ priya<BR>
dadhīmahi karkaśeṣu [BhP 10.31.19] ity ādāv atikramyāpi sva-sukhaṃ<BR>
tadānukūlya eva tātparya-darśanāt sairindhryās tu bhāvo riraṃsā-prāyatvena<BR>
śrī-gopikānām iva kevala-tat-tātparyābhāvāt tad-apekṣayaiva nindyate na tu<BR>
svarūpataḥ | sānaṅga-tapta-kucayoḥ [BhP 10.48.6] ity ādau ananta-caraṇena<BR>
rujo mṛjanti iti parirabhya kāntam ānanda-mūrtim iti kārya-dvārā tat-<BR>
stutaiḥ | tatrāpi sahoṣyatām iha preṣṭha [BhP 10.48.8] ity atra prīty-<BR>
abhivyaktaś ca | <BR>
<BR>
ataeva -<BR>
saivaṃ kaivalya-nāthaṃ taṃ prāpya duṣprāpyam īśvaram |<BR>
aṅga-rāgārpaṇenāho durbhagedam ayācata || [BhP 10.48.8]<BR>
durārādhyaṃ samārādhya viṣṇuṃ sarveśvareśvaram |<BR>
yo vṛṇīte mano-grāhyam asattvāt kumanīṣy asau || [BhP 10.48.11]<BR>
<BR>
iti caivaṃ yojayanti | kaivalyam ekāntitvam | tena yo nāthaḥ sevanīyas tam |<BR>
purā tādṛśa-trivakratvādi-lakṣaṇa-daurbhāgyavaty api | aho āścaryam aṅga-<BR>
rāgārpaṇa-lakṣaṇena bhagavad-dharmāṃśena kāraṇena sampratīdaṃ<BR>
sahoṣyatām iha preṣṭha dināni katicin mayā ramasva [BhP 10.48.8] ity ādi-<BR>
lakṣaṇaṃ saubhāgyam ayācata iti | ataḥ -<BR>
<BR>
kim anena kṛtaṃ puṇyam avadhūtena bhikṣuṇā |<BR>
śriyā hīnena loke'smin garhitenādhamena ca || [BhP 10.80.25]<BR>
<BR>
iti śrīdāma-vipram uddiśya purajana-vacanavad eva tathoktiḥ | nanu kāmukī<BR>
sā kim iti ślāghyate | tatrāha durārādhyam iti | yo mano-grāhyaṃ prākṛtam<BR>
eva viṣayaṃ vṛṇīte kāmayata asāv eva kumanīṣī | sā tu bhagavantakeva<BR>
kāmayata iti parama-sumanīṣiṇyeveti bhāvaḥ | tad evaṃ tasya (page 169)<BR>
kāmasya dveṣādi-gaṇāntaḥpātitvaṃ parihṛtya tena pāpāvahatvaṃ parihṛtam |<BR>
<BR>
atha kāmukatvādy-āropaṇādy-adhara-pānādi-rūpas tatra vyavahāro'pi<BR>
nātikrama-hetuḥ | yato lokavat tu līlā-kaivalyam iti nyāyena līlā tatra<BR>
svabhāvata eva siddhā | atra ca śrī-bhūr-līlādībhis tasya tādṛśa-līlāyāḥ śrī-<BR>
vaikuṇṭhādiṣu nitya-siddhatvena svatantra-līlā-vinodasya tasyābhiruci-<BR>
tattvenaivāvagamyate | tathā tat-preyasī-janānām api tat-svarūpa-śakti-<BR>
vigrahatvena param-śuddha-rūpatvāt tato nyānatābhāvāc ca tad-adhara-<BR>
pānādikam api nānurūpaṃ pūrva-yuktyā tad-abhirucitam eva ca | na ca<BR>
prākṛta-vāmā-janena doṣaḥ prasañjanīyaḥ | tad-yogyaṃ tādṛśaṃ bhāvaṃ<BR>
svarūpa-śakti-vigrahatvaṃ ca prāpyaiva tad-icchayaiva tat-prāpteḥ |<BR>
<BR>
atha pāpa-śravaṇena ca na pāpāvaho'sau kāmaḥ | tad-aśravaṇād eva | atataḥ<BR>
pati-bhāva-yukte ca tatra sutarāṃ na doṣaḥ, pratyuta stutiḥ śrūyate |<BR>
<BR>
yāḥ samparyacaran premṇā pāda-saṃvāhanādibhiḥ | <BR>
jagad-guruṃ bhartṛ-buddhyā tāsāṃ kiṃ varṇyate tapaḥ || [BhP 10.9.27] iti |<BR>
mahānubhāva-munīnām api tad-bhāvaḥ śrūyate | yathā śrī-mādhvācārya-<BR>
dhṛtaṃ kaurma-vacanam -<BR>
<BR>
agni-putrā mahātmānas tapasā strītvam āpire |<BR>
bhartāraṃ ca jagad-yoniṃ vāsudevam ajaṃ vibhum || iti |<BR>
<BR>
ataeva vanditaṃ pati-putra-suhṛd-bhrātṛ ity ādinā |<BR>
<BR>
athopapati-bhāvena na ca pāpāvaho'sau yat paty-apatya-suhṛdām anuvṛttir<BR>
aṅga [BhP 10.29.19] ity ādinā tābhir evottaritatvāt | gopīnāṃ tat-patīnāṃ ca<BR>
[BhP 10.33.35] ity ādinā śrī-śuka-vacanena ca |<BR>
<BR>
na pāraye'haṃ niravadya-saṃyujāṃ <BR>
sva-sādhu-kṛtyaṃ vibudhāyuṣāpi vaḥ [BhP 10.32.22] <BR>
<BR>
ity atra niravadya-saṃyujām ity anena svayaṃ śrī-bhagavatā ca | tādṛśānām<BR>
anyeṣām api tad-bhāvo dṛśyate | yathā pādmottara-khaṇḍa-vacanam -<BR>
<BR>
purā maharṣayaḥ sarve daṇḍakāraṇya-vāsinaḥ |<BR>
dṛṣṭvā rāmaṃ hariṃ tatra bhoktum aicchat suvigraham ||<BR>
te sarve strītvam āpannāḥ samudbhūtās tu gokule |<BR>
hariṃ samprāpya kāmena tato muktā bhavārṇavāt || [PadmaP 6.245.164] iti |<BR>
<BR>
ataḥ puruṣeṣv api strī-bhāvenodbhavād bhagavad-viṣayatvān na prākṛta-<BR>
kāma-devodbhāvitaḥ prākṛtaḥ kāmo'sau kintu sākṣān manmatha-manmathaḥ<BR>
[BhP 10.32.2] iti śravaṇāt | āgamādau tasya kāmatvenopāsanāc ca<BR>
bhagavataivodbhāvito'prākṛta evāsau kāma iti jñeyam | śrīmad-<BR>
uddhavādīnāṃ parama-bhaktānām api ca tac-chlāghā śrūyate - etāḥ paraṃ<BR>
tanu-bhṛto bhuvi gopa-vadhvaḥ [BhP 10.47.51] ity ādau | kiṃ bahunā śrutīnām<BR>
api tad-bhāvo bṛhad-vāmane prasiddhaḥ | yatas tatra śrutayo'pi nitya- (page<BR>
170) siddha-gopikā-bhāvābhilāṣiṇyas tad-rūpeṇaiva tad-gaṇāntaḥpātinyo<BR>
babhūvur iti prasiddhiḥ | etat prasiddhi-sūcakam evaitad ukta tābhir eva --<BR>
<BR>
nibhṛta-marun-mano-'kṣa-dṛṭha-yoga-yujo hṛdi yan<BR>
munaya upāsate tad arayo'pi yayuḥ smaraṇāt |<BR>
striya uragendra-bhoga-bhuja-daṇḍa-viṣakta-dhiyo<BR>
vayam api te samāḥ sama-dṛśo'ṅghri-saroja-sudhāḥ || [BhP 10.87.23] iti |<BR>
<BR>
vispaṣṭaś cāyam arthaḥ | yad brahmākhyaṃ tattvaṃ śāstra-dṛṣṭyā prayāsa-<BR>
bāhulyena munaya upāsate tad arayo'pi yasya smaraṇāt tad-upāsanaṃ vinaiva<BR>
yayuḥ | tathā striyaḥ śrī-gopa-subhruvas te tava śrī-nandanandana-rūpasya<BR>
urugendra-dehat-tulyau yau bhuja-daṇḍau tava viṣakta-dhiyaḥ satyas<BR>
tavaivāṅghri-saroja-sudhās tadīya-sparśa-viśeṣa-jāti-prema-mādhuryāṇi<BR>
yayuḥ | vayaṃ śrutayo'pi samadṛśas tat-tulya-bhāvāḥ satyaḥ samās tādṛśa-<BR>
gopikātva-prāptyā tat-sāmyam āptās tā evāṅghri-rajo-sudhāṃ yātavatya ity<BR>
arthaḥ | <BR>
<BR>
artha-vaśād vibhakti-pariṇāmaḥ |aṅghrīti sādaroktiḥ | atra tad arayo'pi yayuḥ<BR>
smaraṇād ity anena bhāva-mārgasya jhaṭity artha-sādhanatvaṃ darśitam |<BR>
sama-dṛśa ity anena rāgānugāyā eva tatra sādhakatamatvaṃ vyañjitam |<BR>
anyathā sarva-sādhana-sādhya-viduṣyaḥ śrutayo'nyatraiva pravarteran | tathā<BR>
smaraṇa-para-yugma-dvaye'smin sva-sva-yugme prathamasya mukhyatvaṃ<BR>
dvitīyasya gauṇatvaṃ darśitam | ubhayatrāpy api-śabda-sāhityenottaratra<BR>
pāṭhād ekārthatā-prāpteḥ | ataḥ striya iti nityāḥ śrī-gopikā eva tā jñeyāḥ |<BR>
tathaiva śrutibhir iti śrī-kṛṣṇa-nitya-dhāmni tā dṛṣṭā iti bṛhad-vāmana eva<BR>
prasiddham | tad evaṃ sādhu vyākhyātam kāmād dveṣāt ity ādau tad-aghaṃ<BR>
hitvā ity atra teṣu madhye dveṣa-bhayayor yad-agham ity ādi |<BR>
<BR>
[321]<BR>
<BR>
atha bahavas tad-gatiṃ gatā ity atra nidarśayam āha --<BR>
<BR>
gopyaḥ kāmād bhayāt kaṃso dveṣāc caidyādayo nṛpāḥ |<BR>
sambandhād vṛṣṇayaḥ snehād yūyaṃ bhaktyā vayaṃ vibho || [BhP 7.10.30]<BR>
<BR>
gopya iti sādhaka-carīṇāṃ gopī-viśeṣāṇāṃ pūrvāvasthām evāvalambyocyate |<BR>
vayam iti yathā śrī-nāradasya hi pryujyamāne mayi tāṃ śuddhāṃ bhāgavatīṃ<BR>
tanum [BhP 1.6.28] ity-ādy-ukta-rītyā pārṣada-dehatve siddhe tena svayaṃ<BR>
vayam iti pūrvāvasthām avalambyocyate | tatraiva vaidhī bhaktiḥ | adhunā<BR>
labdha-rāgasya tasya na mayy ekānta-bhaktānāṃ guṇa-doṣodbhavā guṇāḥ<BR>
[BhP 11.20.36] iti nyāyena vidhy-anadhīnā rāgātmikaiva virājata iti | ataeva<BR>
tad-gatiṃ gatāḥ iti teṣāṃ phala-prāpter apy atītatva-nirdeśaḥ | atra tā gopya<BR>
ivādhunkyaś ca tad-guṇādi-śravaṇenaiva tad-bhāvā bhaveyuḥ | yathoktam --<BR>
<BR>
śruta-mātro'pi yaḥ strīṇāṃ prasahyākarṣate manaḥ |<BR>
uru-gāyoru-gīto vā paśyantīnāṃ ca kiṃ punaḥ || [BhP 10.90.17] iti |<BR>
<BR>
athavā pārṣada-carasyāpi caidyasyāgantukopadravābhāsa-nāśa-darśanenaiva<BR>
sādhakatva-nirdeśaḥ | sambandhād yaḥ sneho rāgas tasmād vṛṣṇayo yūyaṃ<BR>
ca ity ekam | tasmād vairānubandhena ity ādau kāmāt ity ādau<BR>
coktasyaivārthasyo-dāharaṇa-vākye'smin tad-aikārtyākaśyamatvāt |<BR>
pañcānām (page 171) iti vakṣyamāṇānurodhāt | ubhayatrāpi  sambandha-<BR>
snehayor dvayor api vidyamānatvāc ca sambandha-grahaṇaṃ rāgasyaiva<BR>
viśeṣatva-jñāpanārtham | gopīvad atrāpi sādhaka-carā vṛṣṇi-viśeṣāḥ<BR>
pāṇḍava-sambandhi-viśeṣāś ca pūrvāvasthām avalambya sādhakatvena<BR>
nirdiṣṭāḥ | ataḥ sambandhaja-snehe'pi tad-abhiruci-mātraṃ jñeyam | bhaktyā<BR>
vihitayā | asyā eva pratilabdhatvena bhāva-mārgaṃ nirdeṣṭum<BR>
upakrāntatvāt | <BR>
<BR>
[322]<BR>
<BR>
yadi dveṣeṇāpi siddhis tarhi veṇaḥ kim iti narake pātita ity āśaṅkyāha --<BR>
katamo'pi na venaḥ syāt pañcānāṃ puruṣaṃ prati [BhP 7.1.31] <BR>
<BR>
puruṣaṃ bhagavantaṃ prati lakṣyīkṛtya pañcānāṃ  vairānubandhādīnāṃ<BR>
madhye veṇaḥ katamo'pi na syāt | tasya taṃ prati prāsaṅgika-nindā-<BR>
mātrātmakaṃ vairaṃ na tu vairānubandhaḥ | tatas tīvra-dhyānābhāvāt<BR>
pāpam eva tatra pratiphalitam iti bhāvaḥ | tato'sura-tulya-svabhāvair api <BR>
tasmin sva-mokṣārthaṃ vaira-bhāvānuṣṭhāna-sāhasaṃ na kartavyam ity<BR>
abhipretam | ataeva ye vai bhagavatā proktāḥ [BhP 11.2.32] ity āder apy<BR>
ativyāptir vyāhanyate anabhipretatvenā-proktatvāt | <BR>
<BR>
[323]<BR>
<BR>
yasmād evaṃ -<BR>
<BR>
tasmāt kenāpy upāyena manaḥ kṛṣṇe niveśayet || [BhP 7.1.31] iti |<BR>
<BR>
atrāpi pūrvavan niveśayed iti sammati-mātraṃ na vidhiḥ | kenāpi teṣv apy<BR>
upāyeṣu yuktatamenaikenety arthaḥ | ajp uas t>adṛ<ca-bahu-prayatna-sādhya-<BR>
vaidhī-bhakti-mārgeṇa cirāt sādhyate sa evācirād bhāva-viśeṣa-mātreṇa tatra<BR>
ca dveṣādināpi | tasmād evaṃbhūte parama-sad-guṇa-svabhāve tasmin<BR>
dūre'stu pāmara-jana-bhāvyasya vairasya vārtā ko vādhama audāsyam<BR>
avalambya prītim api na kuryād iti rāgānugāyām eva tac ca yuktatamatvam<BR>
aṅgīkṛtaṃ bhavati | <BR>
<BR>
|| 7.1 || śrī-nāradaḥ yudhiṣṭhiram || 312-323 ||<BR>
<BR>
[324]<BR>
<BR>
tad evaṃ bhāva-mārga-sāmānyasyaiva balavattve'pi kaimutyena rāgānugāyām<BR>
evābhidheyatvam āha -<BR>
<BR>
vaireṇa yaṃ nṛpatayaḥ śiśupāla-pauṇḍra-<BR>
śālvādayo gati-vilāsa-vilokanādyaiḥ |<BR>
dhyāyanta ākṛta-dhiyaḥ śayanāsanādau<BR>
tat-sāmyam āpur anurakta-dhiyāṃ punaḥ kim || [BhP 11.5.48]<BR>
<BR>
ākṛti-dhiyas tat-tad-ākārā dhīr yeṣām | evam evoktaṃ gāruḍe -<BR>
<BR>
ajñāninaḥ sura-varaṃ samadhikṣipanto <BR>
yaṃ pāpino'pi śiśupāla-suyodhanādyāḥ |<BR>
muktiṃ gatāḥ smaraṇa-mātra-vidhūta-pāpāḥ<BR>
kaḥ saṃśayaḥ parama-bhakti-matāṃ janānām || iti |<BR>
<BR>
atp yathā vairānubandhena [BhP 7.1.26] ity atra vairānubandhasya sarvata<BR>
ādhikyaṃ na yojanīyam | yac ca -<BR>
mayi saṃrambha-yogena nistīrya brahma-helanam |<BR>
pratyeṣyataṃ nikāśaṃ me kālenālpīyasā punaḥ || [BhP 3.16.30] iti |<BR>
<BR>
iti jaya-vijayau prati vaikuṇṭha-vacanam | tad api tad-aparādhābhāsa-<BR>
bhogārtham eva saṃrambha-yogābhāsaṃ vidhatte tat-prāptes tayoḥ<BR>
svābhāvaika-siddhatvāt | yuddha-līlārtham eva tat-prapañcanāt |<BR>
<BR>
atra dveṣādāv api kecid bhaktitvaṃ manyante | tad asat | bhakti-sevādi-<BR>
śabdānām ānukūlya eva (page 172) prasiddher vaire tad-virodhatvena tad-<BR>
asiddheś ca | pādmottara-khaṇḍe ca bhakti-dveṣādīnāṃ ca bhedo'vagamyate -<BR>
<BR>
<BR>
yogibhir dṛśyate bhaktyā nābhaktyā dṛśyate kvacit |<BR>
draṣṭuṃ na śakyo roṣāc ca matsarād vā janārdanaḥ | [PadmaP 6.238.83] ity<BR>
atra ca |<BR>
<BR>
nanu manye'surān bhāgavatān [BhP 3.2.24] ity ādau śrīmad-uddhava-vākye<BR>
teṣām api bhāgavatatvaṃ nirdiśyate | maivaṃ | yato manya ity<BR>
anenotprekṣāvagamān na svayaṃ bhāgavatatvaṃ tatrāstīy evaṃ sidhyatīti | sā<BR>
cotprekṣā tena tac-chokautkaṇṭhyavatā kevala-darśana-bhāgyāṃśenaiva<BR>
racitā yuktaiva | yathā hanta vayam eva bahirmukhāḥ | yeṣām anti-samaye<BR>
tan-mukha-candramaso darśana-sambhāvanāpi na vidyate | yebhyaś cāsurā<BR>
api bhāgavatāḥ | ye khalu tadānīṃ tan-mukha-candramaso darśana-<BR>
saubhāgyaṃ prāpur iti | tasmān na dveṣādau kathañcid api bhaktitvam |<BR>
 <BR>
|| 11.5 || śrī-nāradaḥ śrī-vasudevam || 324 ||<BR>
<BR>
[325]<BR>
<BR>
tad evaṃ rāgānugā sādhitā | sā ca śrī-kṛṣṇa eva mukhyā | gopyaḥ kāmāt<BR>
[BhP 7.1.29] ity ādinā tasminn eva darśitatvāt | daityānām api dveṣeṇāpi<BR>
tasminn evāveśa-lābha-darśanāt | siddhi-prāpteś ca | nānyatra tu kutrāpy<BR>
aṃśiny aṃśe vā | ataevoktam tasmāt kenāpy upāyena manaḥ kṛṣṇe niveśayet<BR>
ity ādi | atas tādṛśa-jhaṭity-āveśa-hetūpāsanā-lābhād eva svayam ekādaśe<BR>
vaidhopāsanā svasmin noktā | kintv anyatra caturbhujākāra eva | tatra ca<BR>
śuddhasya rāgasya śrī-gokula eva darśanāt tatra tu rāgānugā mukhyatamā<BR>
yatra khalu svayaṃ bhagavān api teṣāṃ putrādi-bhāvenaiva vilasati | ye yathā<BR>
māṃ prapadyante [Gītā 4.11] ity ādeḥ | mallānām aśanir [BhP 10.43.14]<BR>
ityādeḥ | svecchāmayasya [BhP 10.14.2] ity asmāc ca | tataś ca bhakta-kartṛka-<BR>
bhojana-pāna-snapana-bījanādi-lakṣaṇa-lālanecchāpi tasyākṛtrimaiva jāyate |<BR>
sādhāraṇa-bhakti-sad-bhāvenaiva hi -<BR>
<BR>
patraṃ puṣpaṃ phalaṃtoyaṃ yo me bhaktyā prayacchati |<BR>
tad ahaṃ bhakty-upahṛtam aśnāmi prayatātmanaḥ || [BhP 10.81.3] ity  uktam |<BR>
<BR>
śrī-śukadevena ca tad etad evākāṅkṣayā ślāghitam | <BR>
<BR>
pāda-saṃvāhanaṃ cakruḥ kecit tasya mahātmanaḥ |<BR>
apare hata-pāpmāno vyajanaiḥ samabījayat || [BhP 10.15.15] ity ādinā |<BR>
<BR>
nānena caiśvaryasya hāniḥ | tadānīm api tasyaiśvaryasyānyatra sphurad-<BR>
rūpatvāt | bhaktecchāmayatvasya ceśitari praśaṃsanīya-svabhāvatvād eva |<BR>
yathā śrī-vrajeśvarī-baddha eva yamalārjuna-mokṣaṃ kṛtavān<BR>
tādṛśaiśvarye'pi tasmin śrī-vrajeśvarī-vaśyataiva śrī-śukadevena vanditā<BR>
evaṃ sandarśitā hy aṅga [BhP 10.9.19] ity ādinā | tasmād ye cādyāpi tadīya-<BR>
rāgānugā-parās teṣām api śrī-vrajendra-nandanatvādi-mātra-dharmair<BR>
upāsanā yuktā | yathā śrī-govardhanoddharaṇa-labdha-vismayān śrī-gopān<BR>
pratyuktaṃ svayaṃ bhagavataiva viṣṇu-purāṇe --<BR>
<BR>
yadi vo'sti mayi prītiḥ ślāghyo'haṃ bhavatāṃ yadi |<BR>
tad-ātma-bandhu-sadṛśī buddhir vaḥ kriyatāṃ mayi || [ViP 5.13.11] iti | (page<BR>
173)<BR>
<BR>
tadārcā bandhu-sadṛśīṃ bāndhavāḥ kriyatāṃ mayi iti vā pāṭhaḥ | tathā -<BR>
<BR>
nāhaṃ devo na gandharvo na yakṣo na ca dānavaḥ |<BR>
ahaṃ vo bāndhavo jāto nātaś cintyam ato'nyathā || [ViP 5.13.12] iti |<BR>
<BR>
yuvāṃ māṃ putra-bhāvena vāsakṛt [BhP 10.3.36] ity atra tu śrī-<BR>
vasudevādīnām aiśvarya-jñāna-pradhānatvād dvyatmikaiva bhagavad-<BR>
anumatir jñeyā | prāg-janmany api tayos tapa-ādi-pradhānaiva bhaktir uktā | <BR>
<BR>
ataḥ śrī-vrajeśvaryāḥ punas tan-mukha-dṛṣṭa-vaibhavatvam aślāghitvā<BR>
putra-sneha-mayīṃ māyādy-eka-paryāyāṃ tat-kṛpām eva bahu-manyamānas<BR>
tādṛśa-bhāgyaṃ ca śrī-vrajeśvarasya ca bhāgyaṃ tādṛśa-bālya-<BR>
līlocchalyamāna-putra-bhāvena rājamāna-mati-ślāghitavān rājā nandaḥ kim<BR>
akarod brahman [BhP 10.8.36] ity ādi-dvayena | śrī-munirājaś ca tādṛśa-tat-<BR>
premaiva ślāghitavān - evaṃ sandarśitā hy aṅga hariṇā [BhP 10.9.29] ity<BR>
ādinā | <BR>
<BR>
tad evaṃ śrī-vasudeva-devakyāv upalakṣya śrī-nārado sādhakān prati<BR>
darśanāliṅganālāpaiḥ [BhP 11.5.43] ity ādinā yad upadiṣṭavān | tatra ṭīkā<BR>
ca - yathā putropalālanenaiva bhāgavata-dharma-sarvasva-niṣpatteḥ ity eṣā | <BR>
<BR>
tathā māpatya-buddhim akṛthāḥ kṛṣṇe sarveśvareśvare [BhP 11.5.45] iti | etad<BR>
api tad-avirodhena ṭīkāyām evam avatāritam | yathā nanu, putra-snehaś cen<BR>
mokṣa-hetus tarhi sarve'pi mucyeran tatrāha māpatya-buddhim iti ity etat |<BR>
<BR>
tasminn apatyatvaṃ prāpte'pi tasmiṃs tādṛśa-bhāvanā-vaśaṃ gate'pi asti<BR>
svābhāvikaṃ pāramaiśvaryam adhikam iti bhāvaḥ | yad vā pūrvavann<BR>
ārṣo'ḍāgamaḥ kintv a-kāro niṣedhe abhāve na hy ano na ity śabda-koṣāt |<BR>
tato niṣedha-dvayād apatya-buddhim eva kuru ity arthaḥ |<BR>
<BR>
ataeva jñānājñānayor anādareṇa kevala-rāgānugāyā evānuṣṭhitiḥ praśastā |<BR>
jñātvājñātvātha ye vai mām [BhP 11.11.33] ity ādinā | tasmāt śrī-gokula eva<BR>
rāgātmikāyāḥ śuddhatvāt tad-anugā bhaktir eva mukhyatamā iti sādv<BR>
evoktam |<BR>
<BR>
tad evam anyatrāsambhavatayā rāgānugām ātma-dṛṣṭyā pūrṇa-bhagavattā-<BR>
dṛṣṭyā ca śrī-kṛṣṇa-bhajanasya māhātmyaṃ mahad eva siddham | tatrāpi<BR>
gokula-līlātmakasya | atha tad-bhajana-mātrasya māhātmyam upakramata eva<BR>
yathā --<BR>
<BR>
munayaḥ sādhu pṛṣṭo'haṃ bhavadbhir loka-maṅgala |<BR>
yat kṛtaḥ kṛṣṇa-sampraśno yenātmā suprasīdati || [BhP 1.2.5] iti |<BR>
<BR>
tatraitad vaktavyaṃ pūrvaṃ manasaḥ prasāda-hetuḥ pṛṣṭaḥ | anena tu śrī-<BR>
kṛṣṇa-praśna-mātrasya tad-dhetunoktā | na tu sa vai puṃsāṃ paro dharmaḥ<BR>
[BhP 1.2.6] ity ādinā tadīyānantara-prakaraṇe yathā mahatā prayatnena<BR>
karmārpaṇam ārabhya bhakti-niṣṭhā-paryanta eva jāte prādurbhāvānantara-<BR>
bhajanasya tad-dhetunoktā tatheti | ataevāvatārāntara-kathāyā api tad-<BR>
abhiniveśa eva phalam ity āha --<BR>
<BR>
harer adbhuta-vīryasya kathā loka-sumaṅgalāḥ |<BR>
kathayasva mahābhāga yathāham akhilātmani ||<BR>
kṛṣṇe niveśya niḥsaṅgaṃ manas tyakṣye kalevaram | [BhP 2.8.3-4] iti |<BR>
<BR>
hares tad-avatāra-rūpasya | akhilātmani sarvāṃśini kṛṣṇe śrīmad-arjuna-<BR>
sakhe ||<BR>
<BR>
|| 2.8 || rājā || 325 ||<BR>
(page 174)<BR>
<BR>
[326]<BR>
<BR>
tathā śrīmad-uddhava-saṃvādānte ca yathā | tatra yadyapi pūrvādhyāya-<BR>
samāptau uktāyā jñāna-yoga-caryāyā bhakti-saha-bhāvenaiva svaphala-<BR>
janakatvaṃ śrī-bhagavatoktaṃ tathāpi tāṃ jñāna-yoga-caryām aṃśato'py<BR>
anaṅgīkurvatā paramaikāntinā śrīmad-uddhavena -<BR>
<BR>
su-dustarām imāṃ manye yoga-caryām anātmanaḥ |<BR>
yathāñjasā pumān sidhyet tan me brūhy añjasācyuta ||<BR>
prāyaśaḥ puṇḍarīkākṣa yuñjanto yogino manaḥ |<BR>
viṣīdanty asamādhānān mano-nigraha-karśitāḥ || [BhP 11.29.1-2] iti |<BR>
<BR>
atra sva-vākye tasyā duṣkaratvena prāyaḥ phala-paryavasāyitvābhāvena<BR>
coktatvāt | śuśrūṣyamāṇāyā bhaktes tu sukaratvenāvaśyaka-phala-<BR>
paryavasāyitvena cābhipretatvāt | tad-bhaktir eva kartavyeti svābhiprāyo<BR>
darśitaḥ | tad evaṃ tāṃ jñāna-yoga-caryām anādṛtya bhaktim evāpi kurvāṇās<BR>
tava śrī-kṛṣṇa-rūpasyaiva bhaktiṃ tādṛśās tu jñāna-yogādi-phalānādareṇaiva<BR>
kurvantīti punar āha caturbhiḥ <BR>
<BR>
athāta ānanda-dughaṃ padāmbujaṃ<BR>
haṃsāḥ śrayerann aravinda-locana |<BR>
sukhaṃ nu viśveśvara yoga-karmabhis<BR>
tvan-māyayāmī vihatā na māninaḥ || [BhP 11.29.3]<BR>
<BR>
yasmād evaṃ kecana viṣīdanti - athānta ata eva ye haṃsā sārāsāra-viveka-<BR>
caturāḥ te tu samastānanda-pūrakaṃ padāmbujam eva tu niśictaṃ sukhaṃ<BR>
yathā syāt tathā śrayeran sevante | padāmbujasya sambandhi-padānuraktiḥ<BR>
sākṣād dṛśyamāna-tvadīya-padāmbujābhivyañjanārthā | amī ca śuddha-<BR>
bhaktā yoga-karmābhis tvan-māyayā ca vihatā kṛta-bhaktānuṣṭhānāntarāyā<BR>
na bhavanti | yato na ca māninas te mānino'pi na bhavanti | puruṣārtha-<BR>
sādhane bhagavato nirupādhi-dīna-jana-kṛpāyā eva sādhakatamatvaṃ<BR>
manyante na yogi-prabhṛtivat sva-prayatnasyety arthaḥ | <BR>
<BR>
[327]<BR>
<BR>
evambhūtasya bhaktasya jñāna-yogādīnāṃ yat phalaṃ tan-mātraṃ na kintv<BR>
anyan mahad evety āha -<BR>
<BR>
kiṃ citram acyuta tavaitad aśeṣa-bandho<BR>
dāseṣv ananya-śaraṇeṣu yad ātma-sāttvam |<BR>
yo'rocayat saha mṛgaiḥ svayam īśvarāṇāṃ<BR>
śrīmat-kirīṭa-taṭa-pīḍita-pāda-pīṭhaḥ || [BhP 11.29.4]<BR>
<BR>
aśeṣa-bandho dāseṣv ananya-śaraṇeṣu, yad vā aśeṣāṇām asura-paryantānāṃ<BR>
yo bandhur mokṣādi-dānair nirupādhi-hita-kārī he tathābhūta tavaitat kiṃ<BR>
citraṃ yad-ananya-śaraṇeṣu jñāna-yoga-karmādy-anuṣṭhāna-vimukheṣu<BR>
dāseṣu śuddha-bhakteṣu bali-prabhṛtiṣu ātma-sattvaṃ teṣāṃ ya ātmā tad-<BR>
adhīnatvam ity arthaḥ | tad uktam - na sādhayati māṃ yogaḥ [BhP 11.12.1] ity<BR>
ādi | tasya tava tathā-bhūteṣu na jāti-guṇādy-apekṣā cety antaraṅga-līlāyām<BR>
api dṛśyata ity āha yaḥ iti | saheti saha-bhāvaṃ sakhyam ity arthaḥ | mṛgair<BR>
vṛndāvana-cāribhiḥ | svayaṃ tu kathambhūto'pi īśvarāṇām ity ādi-<BR>
lakṣaṇo'pi | īśvarāḥ śrī-śiva-brahmādayaḥ | jñāna-yogādi-parama-phala-<BR>
rūpāṇi yā muktis tāṃ daityebhyo dadāsi | pāṇḍavādi-sakhya-dautya-<BR>
vīrāsanādi-sthitivad dāsānāṃ tu svayam adhīno bhavasi | ataevambhūtasya<BR>
śrī-kṛṣṇasyaiva tava bhaktir mukhyeti bhāvaḥ |<BR>
<BR>
[328]<BR>
<BR>
phalitam āha --(page 175)<BR>
<BR>
taṃ tvākhilātma-dayiteśvaram āśritānāṃ<BR>
sarvārtha-daṃ sva-kṛta-vid visṛjeta ko nu |<BR>
ko vā bhajet kim api vismṛtaye'nu bhūtyai<BR>
kiṃ vā bhaven na tava pāda-rajo-juṣāṃ naḥ || [BhP 11.29.5]<BR>
<BR>
tam evambhūtaṃ tvāṃ sva-kṛta-vit prasanna-vadanāmbhojaṃ padma-<BR>
garbhāruṇekṣaṇam [BhP 7.28.13] ity ādi-śrī-kapila-devopadeśataḥ sva-<BR>
saundaryādi-sphūrti-lakṣaṇaṃ svasmin kṛtaṃ tvadīyopakāraṃ yo vetti sa ko nu<BR>
visṛjet tac cāpi citta-baḍiśaṃ śanakair viyuṅkte [BhP 7.28.34] iti tad-<BR>
upadiṣī̀oādhikāri-viśeṣavat parityajyate ? na ko'pīty arthaḥ | tasmād yas<BR>
tyajati sa kṛtaghna eveti bhāvaḥ | kathambhūtaṃ tvām ? svarūpata<BR>
evākhilānām ātmanā dayitaṃ prāṇa-koṭi-preṣṭham īśvaraṃ cety ādi | tathā<BR>
nu vitarke, tvad-vyatiriktaṃ kim api devatāntaraṃ dharma-jñānādi-sādhanaṃ<BR>
bhūtyai aiśvaryāya saṃsārasya vismṛtaye mokṣāya vā ko bhajeta | na ko'pīty<BR>
arthaḥ | asmākaṃ tu tat tat phalam api tva-bhakter evāntarbhūtam ity āha kiṃ<BR>
ceti | vāśabdena tatrāpy anādaraḥ sūcitaḥ | tad uktaṃ yat karmabhir yat tapasā<BR>
[BhP 11.20.32] ity ādi |<BR>
<BR>
naivopayanty apacitiṃ kavayas taveśa<BR>
brahmāyuṣāpi kṛtam ṛddha-mudaḥ smarantaḥ |<BR>
yo'ntar bahis tanu-bhṛtām aśubhaṃ vidhunvann<BR>
ācārya-caittya-vapuṣā sva-gatiṃ vyanakti || [BhP 11.29.6]<BR>
<BR>
he īśa ! kavayaḥ sarvajñāḥ brahma-tulyāyuṣo'pi tat-kāla-paryantaṃ<BR>
bhajanto'pīty arthaḥ | tava kṛtam upakāram ṛddha-muda upacita-tvad-bhakti-<BR>
paramānandāḥ santaḥ smaranto'pacitiṃ pratyupakāram ānṛṇyam iti yāvat |<BR>
tāṃ na upayanti paśyanti | tasmān na visṛjed ity uktam | kṛtam āha - yo<BR>
bhavān tanu-bhṛtāṃ tvat-kṛpā-bhājanatvena keṣāṃcit sakala-tanu-dhāriṇāṃ<BR>
bahir ācārya-vapuṣā guru-rūpeṇa, antaś caittya-vapuṣā citta-sphurita-<BR>
dhyeyākāreṇāśubhaṃ tvad-bhakti-pratiyogi sarvaṃ vidhunvan sva-gatiṃ<BR>
svānubhavaṃ vyanakti iti |<BR>
<BR>
|| 11.29 || śrīmad-uddhavaḥ || 326-329 ||<BR>
<BR>
[330]<BR>
<BR>
tathaiva sva-bhakter atiśayitvaṃ śrī-bhagavān api tad-anantaram uvāca | tatra<BR>
ca tādṛśān prati śuddhāṃ sva-bhaktiṃ hanta te kathayiṣyāmi [BhP 11.29.8] ity<BR>
ādi-caturbhir uktvāpy etādṛśān prati ca karuṇayā sva-bhajana-<BR>
pravartanārtham anyad-vicāritavān caturbhiḥ | yataḥ prāyaśo lokāḥ<BR>
spardhādi-parāḥ kathañcid antarmukhatve'pi sarvāntaryāmi-rūpa-tvad-<BR>
bhajana-mātra-jñānina ity ālocya kṛpayā teṣāṃ spardhādīn jhaṭiti<BR>
dūrīkartuṃ svasminn evāntar-mukhī-kartuṃ ca viṣṭabhyāham idaṃ kṛtsnam<BR>
ekāṃśena sthito jagat [Gītā 10.42] ity ādy-ukta-tad-antaryāmi-rūpa-svāṃśasya<BR>
bhajana-sthāne sva-bhajanam upadiṣṭavān | yathā --<BR>
<BR>
mām eva sarva-bhūteṣu bahir antar apāvṛtam |<BR>
īkṣetātmani cātmānaṃ yathā kham amalāśayaḥ || [BhP 11.29.12]<BR>
<BR>
ṭīkā ca - antaraṅgāṃ bhaktim āha mām iti tribhiḥ | sarva-bhūteṣv ātmani<BR>
cātmānam īśvara-sthitaṃ mām eva īkṣeta ity eṣā | (page 176)<BR>
<BR>
kathambhūtam īśvaram ? bahir antaḥ pūrṇam ity arthaḥ | tat kutaḥ ?<BR>
apāvṛtam anāvaraṇam | tad api kutaḥ ? yathā kham anaṅgatvād vibhutvāc<BR>
cety arthaḥ | atra mām eveti śrī-kṛṣṇa-rūpam evekṣata, na tu<BR>
kevalāntaryāmi-rūpam ity abhiprāyeṇaivāntaraṅgāṃ bhaktim āheti<BR>
vyākhyātam | <BR>
<BR>
[331]<BR>
<BR>
tataś ca -<BR>
<BR>
iti sarvāṇi bhūtāni mad-bhāvena mahā-dyute |<BR>
sabhājayan manyamāno jñānaṃ kevalam āśritaḥ || <BR>
brāhmaṇe pukkase stene brahmaṇye'rke sphuliṅgake |<BR>
akrūre krūrake caiva sama-dṛk paṇḍito mataḥ || [BhP 11.29.13-14]<BR>
<BR>
kevalaṃ jñānam antaryāmi-dṛṣṭim āśrito'pīti pūrvokta-prakāreṇa sarvāṇi<BR>
bhūtāni mad-bhāvena teṣu mama śrī-kṛṣṇa-rūpasya yo bhāvo'stitvaṃ tad-<BR>
viśiṣṭatayā manyamānaḥ sabhājayan paṇḍito mataḥ | mad-dṛṣṭyā<BR>
brāhmaṇādiṣu sama-dṛk samaṃ mām eva paśyatīti | <BR>
<BR>
[332]<BR>
tataś ca nareṣv abhīkṣṇam [BhP 11.29.15] ity ādinā tādṛśa-svopāsanā-<BR>
viśeṣasya jhaṭiti spardhādi-ksaya-lakṣaṇaṃ phalam uktvā visṛjya [BhP<BR>
11.29.16] ityādinā tathā-dṛṣṭa-sādhanaṃ sarva-namaskāram upadiśya yāvat<BR>
[BhP 11.29.17] ity ādinā tādṛśopāsanāyā avadhiṃ ca sarvatra svataḥ sva-<BR>
sphūrtim uktvā sarvaṃ [BhP 11.29.18] ity ādinā --<BR>
<BR>
navyavad dhṛdaye yaj jño brahmaitad brahma-vādibhiḥ |<BR>
na muhyanti na śocanti na hṛṣyanti yato gatāḥ || [BhP 4.30.20]<BR>
<BR>
iti pracetasaḥ prati śrī-bhagavad-vākye taṭ-ṭīkāyāṃ ca tasya bhagavataḥ<BR>
pratipada-navya-sphūrtir eva brahmetīti yad uktaṃ tad eva tat phalam ity<BR>
uktvā, yad vā katham anyāvatārasya brahmatā bhavatīti gopāla-tāpanī-<BR>
prasiddha-brahmety-abhidhāna-narākṛti-para-brahma-rūpa-sphūrtis tat-<BR>
phalam ity uktvā tenaiva tādṛśopāsanāṃ sarvordhvam api praśaṃsati -<BR>
<BR>
ayaṃ hi sarva-kalpānāṃ sadhrīcīno mato mama |<BR>
mad-bhāvaḥ sarva-bhūteṣu mano-vāk-kāya-vṛttibhiḥ || [BhP 11.29.19]<BR>
<BR>
sarva-kalpānāṃ sarvopāyānāṃ sadhrīcīnaḥ samīcīnaḥ | mad-bhāvo mama<BR>
śrī-kṛṣṇa-rūpasya bhāvanā |<BR>
<BR>
[333]<BR>
<BR>
etac ca śrī-kṛṣṇa-bhajanasyāntaryāmi-bhajanād apy ādhikyaṃ śrī-<BR>
gītopasaṃhārānusāreṇaivoktam --<BR>
<BR>
īśvaraḥ sarva-bhūtānāṃ hṛddeśe'rjuna tiṣṭhati |<BR>
bhrāmayan sarvabhūtāni yantrārūḍhāni māyayā ||<BR>
tam eva śaraṇaṃ gaccha sarvabhāvena bhārata |<BR>
tatprasādāt parāṃ śāntiṃ sthānaṃ prāpsyasi śāśvatam ||<BR>
iti te jñānam ākhyātaṃ guhyād guhyataraṃ mayā |<BR>
vimṛśyaitad aśeṣeṇa yathecchasi tathā kuru ||<BR>
page 177)<BR>
sarva-guhyatamaṃ bhūyaḥ śṛṇu me paramaṃ vacaḥ |<BR>
iṣṭo'si me dṛḍham iti tato vakṣyāmi te hitam ||<BR>
man-manā bhava mad-bhakto mad-yājī māṃ namaskuru |<BR>
mām evaiṣyasi satyaṃ te pratijāne priyo'si me ||<BR>
sarva-dharmān parityajya mām ekaṃ śaraṇaṃ vraja |<BR>
ahaṃ tvā sarva-pāpebhyo mokṣayiṣyāmi mā śucaḥ || [Gītā 18.61-66] iti |<BR>
<BR>
atra ca guhyaṃ pūrvādhyāyoktaṃ jñānam | guyataram antaryāmi-jñānam |<BR>
sarva-guhyatamaṃ tan-manastvādi-lakṣaṇaṃ tad-eka-śaraṇatva-lakṣaṇaṃ ca<BR>
tad-upāsanam iti samānam | evaṃ śrī-gītāsv eva navamādhyāye'pi --<BR>
<BR>
idaṃ tu te guhyatamaṃ pravakṣyāmy anasūyave |<BR>
jñānaṃ vijñāna-sahitaṃ yaj jñātvā mokṣyase'śubhāt || [Gītā 9.1]<BR>
<BR>
rāja-vidyā rāja-guhyam [Gītā 9.2] ity ādinā vakṣyamānārthaṃ praśasya śrī-<BR>
kṛṣṇa-rūpa-sva-bhajana-śraddhā-hīnān nindaṃs tac-chraddhāvataḥ<BR>
praśastavān svayam eva | yathā -<BR>
<BR>
avajānanti māṃ mūḍhā mānuṣīṃ tanum āśritam |<BR>
paraṃ bhāvam ajānanto mama bhūta-maheśvaram ||<BR>
moghāśā mogha-karmāṇo mogha-jñānā vicetasaḥ |<BR>
rākṣasīm āsurīṃ caiva prakṛtiṃ mohinīṃ śritāḥ ||<BR>
mahātmānas tu māṃ pārtha daivīṃ prakṛtim āśritāḥ |<BR>
bhajanty ananya-manaso jñātvā bhūtādim avyayam || [Gītā 9.11-13] iti |<BR>
<BR>
mām eva anādareṇa mānuṣīṃ tanum āśritaṃ jānantīty arthaḥ | tasmāt<BR>
sarvāntaryāmi-bhajanād apy uttamatvena tad-anantaraṃ ca sarva-guhyatamam<BR>
ity atra sarva-grahaṇāt sarvata uttamatvena śrī-kṛṣṇa-bhajane siddhe tad-<BR>
avatārāntara-bhajanāt sutarām evottamatā sidhyati | atha tām eva<BR>
kaimutyenāpy āha --<BR>
<BR>
yo yo mayi pare dharmaḥ kalpyate niṣphalāya cet |<BR>
tad-āyāso nirarthaḥ syād bhayāder iva sattama || [BhP 11.29.21]<BR>
<BR>
mayi mad-arpitatvena kṛto yo you dharmo veda-vihitaḥ sa sa yadi niṣphalāya<BR>
phalābhāvāya kalpyate phala-kāmanayā nārpyata ity arthaḥ | tadā tatra<BR>
tatrāyāsaḥ śrāntir anirarthaḥ syād vyartho na bhavati | niṣphalāyeti viśeṣaṇaṃ<BR>
phala-bhogādi-rūpa-tad-bhakty-antarāyābhāvenānirarthatātiśaya-tātparyam |<BR>
tatrānirarthatve kaimutyena śrī-kṛṣṇa-lakṣaṇasya svasyāsādhāraṇa-<BR>
bhajanīyatā-vyañjako dṛṣṭānto bhayāder iveti | yathā kaṃsādau mat-<BR>
sambandha-mātreṇa bhayāder apy āyāso nirartho na bhavati mokṣa-<BR>
sampādakatvād ity arthaḥ |<BR>
<BR>
[334] <BR>
<BR>
atha śrīmad-uddhavavat śrī-kṛṣṇaikānugatānāṃ sādhanatve sādhyatve ca<BR>
svayaṃ śrī-kṛṣṇa-rūpa eva paramopādeya ity āha -- (page 178) <BR>
<BR>
jñāne karmaṇi yoge ca vārtāyāṃ daṇḍa-dhāraṇe<BR>
yāvān artho nṛṇāṃ tāta tāvāṃs te'haṃ catur-vidhaḥ || [BhP 11.29.33]<BR>
<BR>
jñānādau yāvān dharmādi-lakṣaṇaś caturvidho'rthas tāvān sarvo'py aham<BR>
eva | tatra jñāne mokṣaḥ | karmaṇi dharmaḥ kāmaś ca | yoge nānā-vidha-<BR>
siddhi-lakṣaṇo laukiko vārtāyāṃ daṇḍa-dhāraṇe ca nānā-vidha-laukikaś<BR>
cārtha iti caturvidhatvaṃ jñeyam |<BR>
<BR>
|| 11.29 || śrī-bhagavān || 330-334 ||<BR>
<BR>
[335]<BR>
<BR>
punar evam eva śrīmad-uddhavo'pi prārthitavān -<BR>
<BR>
namo'stu te mahā-yogin prapannam anuśādhi mām<BR>
yathā tvac-caraṇāmbhoje ratiḥ syād anapāyinī || [BhP 11.29.40]<BR>
<BR>
ṭīkā ca - evaṃ yadyapi tvayā bahu kṛtaṃ tathāpy etāvat prārthaya ity āha<BR>
namo'stv iti | anuśādhi anuśikṣaya | anuśāsanīyatvam evāha yatheti | muktāv<BR>
apy anapāyinī ity eṣā |<BR>
<BR>
|| 11.29 || śrīmān uddhavaḥ || 335 ||<BR>
<BR>
[336]<BR>
<BR>
ataevānyatrāy abhiprāyāya -<BR>
<BR>
yathā tvām aravindākṣa yādṛśaṃ vā yad-ātmakam |<BR>
dhyāyen mumukṣur etan me dhyānaṃ tvaṃ vaktum arhasi || [BhP 11.14.31]<BR>
ṭīkā ca - mumukṣus tvāṃ yathā dhyāyet tan me vakutm arhasi jijñāsoḥ<BR>
kathanāya me | punar etat tvad-dāsyam eva puruṣārthaḥ | na tu dhyānena<BR>
kṛtyam astīti | tad uktam tvayopabhukta-srag-gandha [BhP 11.6.31] ity-ādi ity<BR>
eṣā |<BR>
<BR>
|| 11.14 || śrīmān uddhavaḥ || 336 ||<BR>
<BR>
[337]<BR>
<BR>
tasya sarvāvatārāvatāriṣv aprakaṭitaṃ parama-śubha-svabhāvatvaṃ ca<BR>
smṛtvāha --<BR>
<BR>
aho bakī yaṃ stana-kāla-kūṭaṃ<BR>
jighāṃsayāpāyayad apy asādhvī |<BR>
lebhe gatiṃ dhātry-ucitāṃ tato'nyaṃ<BR>
kaṃ vā dayāluṃ śaraṇaṃ vrajema || [BhP 3.2.23]<BR>
dhātryā yā ucitā gatis tām eva ||<BR>
<BR>
|| 3.2 || sa eva || 337 ||<BR>
<BR>
[338]<BR>
<BR>
atha gokule'pi śrīmad-vraja-vadhū-sahita-rāsādi-līlātmakasya parama-<BR>
vaiśiṣṭyam āha -<BR>
<BR>
vikrīḍitaṃ vraja-vadhūbhir idaṃ ca viṣṇoḥ<BR>
śraddhānvito yaḥ śṛṇuyād atha varṇayed vā |<BR>
bhaktiṃ parāṃ bhagavati parilabhya kāmaṃ <BR>
hṛd-rogam āśv apahinoty acireṇa dhīraḥ || [BhP 10.33.39]<BR>
<BR>
ca-kārād anyac ca | atheti vātha | śṛṇuyād vā varṇayed vā | upalakṣaṇaṃ<BR>
caitad dhyānādeḥ | parāṃ yataḥ parā nānyā kutracid vidyate tādṛśīm | hṛd-<BR>
rogaṃ kāmādikam api śīghram eva tyajati | atra sāmānyato'pi paramatva-<BR>
siddhes tatrāpi parama-śreṣṭha-śrī-rādhā-saṃvalita-līlā-maya-tad-bhajanaṃ<BR>
tu paramatamam eveti svataḥ sidhyati | kintu rahasya-līlā tu pauruṣa-<BR>
vikāravad indriyaiḥ pitṛ-putra-dāsa-bhāvaiś ca nopāsyā (page 179) svīya-<BR>
bhāva-virodhāt | rahasyatvaṃ ca tasyāḥ kvacid alpāṃśena kvacit tu<BR>
sarvāṃśeneti jñeyam | <BR>
<BR>
|| 10.33 || śrī-śukaḥ || 338 ||<BR>
<BR>
[339]<BR>
<BR>
tatra te bhakti-mārgāḥ darśitāḥ | atra ca śrī-guroḥ śrī-bhagavato vā prasāda-<BR>
labdhaṃ sādhana-sādhya-gataṃ svīya-sarvasva-bhūtaṃ yat kim api rahasyaṃ tat<BR>
tu na kasmaicit prakāśanīyam | yathāha -<BR>
<BR>
naitat parasmā ākhyeyaṃ pṛṣṭayāpi kathañcana |<BR>
sarvaṃ sampadyate devi deva-guhyaṃ susaṃvṛtam || [BhP 8.17.20]<BR>
<BR>
sampadyate phaladaṃ bhavati |<BR>
<BR>
|| 8.17 || śrī-viṣṇur aditim || 339 ||<BR>
<BR>
[340]<BR>
<BR>
tad evaṃ sādhanātmikā bhaktir darśitā | tatra siddhi-kramaś ca śrī-<BR>
sūtopadeśārambhe śuśrūṣoḥ śraddadhānasya [BhP 1.2.16] ity ādinā darśitaḥ |<BR>
yathā ca śrī-nārada-vākye ahaṃ purātīta-bhave'bhavam [BhP 1.5.23] ity<BR>
ādau | yathā ca śrī-kapila-deva-vākye satāṃ prasaṅgān mama vīrya-saṃvidaḥ<BR>
[BhP 3.25.22] ity ādau | atra kaivalya-kāmāyāṃ bhaktyā pumān jāta-virāgaḥ<BR>
[BhP 3.25.23] ity ādinā | śuddhāyāṃ naikātmatāṃ me spṛhayanti kecit [BhP<BR>
3.25.31] ity ādinā kramo jñeyaḥ | tathā śuddhāyām eva śrī-prahlāda-kṛta-<BR>
daitya-bālānuśāsane guru-śuśrūṣayā [BhP 7.7.25] ity ādinā | tam evaṃ<BR>
kramam eva saṅkṣipya sa-dṛṣṭāntam āha --<BR>
<BR>
bhaktiḥ pareśānubhavo viraktir<BR>
anyatra caiṣa trika eka-kālaḥ |<BR>
prapadyamānasya yathāśnataḥ syus<BR>
tuṣṭiḥ puṣṭiḥ kṣud-apāyo'nu-ghāsam ||<BR>
<BR>
ity acyutāṅghriṃ bhajato'nuvṛttyā<BR>
bhaktir viraktir bhagavat-prabodhaḥ |<BR>
bhavanti vai bhāgavatasya rājaṃs<BR>
tataḥ parāṃ śāntim upaiti sākṣāt || [BhP 11.2.42-43]<BR>
<BR>
ṭīkā ca - prapadyamānasya hariṃ bhajataḥ puṃso bhaktiḥ prema-lakṣaṇā<BR>
pareśānubhavaḥ premāspada-bhagavad-rūpa-sphūrtis tayā nirvṛtasya<BR>
tato'nyatra gṛhādiṣu viraktir ity eṣā | trika eka-kālo bhajana-sama-kāla eva<BR>
syāt | yathāśnato bhuñjānasya tuṣṭiḥ sukhaṃ puṣṭir udara-bharaṇaṃ kṣn-<BR>
nivṛttiś ca pratigrāsaṃ syuḥ | upalakṣaṇam etat pratisiktham api yathā syus<BR>
tadvat | evam evaikasmin bhajane kiñcit premādi-trike jāyamāna anuvṛttyā<BR>
bhajataḥ parama-premādi jāyate bahu-grāsa-bhojina iva parama-tuṣṭy-ādi |<BR>
tataś ca bhagavat-prasādena  kṛtārtho bhavatīty āha - ity acyutāṅghrim ity<BR>
eṣā |<BR>
<BR>
śāntiṃ kṛtārthatvam | sākṣād antar bahiś ca prakaṭita-parama-<BR>
puruṣārthatvād avyavadhānenaivety arthaḥ | pūrva-padya-bhakty-ādīnāṃ<BR>
tuṣṭy-ādayaḥ krameṇaiva dṛṣṭāntā  jñeyāḥ | uttaratrāpy etat-krameṇa<BR>
bhakti-tuṣṭyoḥ sukhaika-rūpatvāt puṣṭy-anubhavayor ātma-bharaṇaika-<BR>
rūpatvāt | kṣud-apāya-viraktyoḥ śānty-eka-rūpatvāt | yadyapi<BR>
bhuktavato'nne'pi vaitṛṣṇyaṃ jāyate bhagavad-anubhavinas tu viṣayāntara eveti<BR>
vaidharmyam | tathāpi vastv-antara-vaitṛṣṇyāṃśa eva dṛṣṭānto gamyata iti ||<BR>
<BR>
|| 11.2 || śrī-kavir nimim || 340 ||<BR>
<BR>
tad etad vyākhyātam abhidheyam | atrānyo'pi viśeṣaḥ śāstra-mahājana-<BR>
dṛṣṭy-anusandheyaḥ |<BR>
<BR>
(page 180)<BR>
<BR>
guruḥ śāstraṃ śraddhā rucir anugatiḥ siddhir iti me<BR>
yad etat tat sarvaṃ caraṇa-kamalaṃ rājati yayoḥ |<BR>
kṛpā-mādhvīkena snapita-nayanāmbhoja-yugalau<BR>
sadā rādhā-kṛṣṇāv śaraṇa-gatī tau mama gatiḥ ||<BR>
<BR>
iti śrī-kali-yuga-pāvana-sva-bhajana-vibhājana-prayojanāvatāra-śrī-śrī-<BR>
bhagavat-kṛṣṇa-caitanya-deva-caraṇānucara-viśva-vaiṣṇava-rāja-sabhājana-<BR>
śrī-rūpa-sanātanānuśāsana-bhāratī-garbhe śrī-bhāgavata-sandarbhe śrī-<BR>
bhakti-sandarbho nāma pañcamaḥ sandarbhaḥ || <BR>
samāptaś cāyaṃ śrī-bhakti-sandarbhaḥ ||<BR>
<BR>
[*ENDNOTE #1] Not found.<BR>
[*ENDNOTE #2] vāta-vāsanā ye munayo or ṛṣayaḥ |<BR>
[*ENDNOTE #3] Jīva's reading has aṅgirasa-śākhādhyāpakena. He also<BR>
skips mention of the tāpanīyopaniṣad-adhyāpaka.<BR>
[*ENDNOTE #4] avaiṣṇavopadiṣṭena mantreṇa na parā gatiḥ ||<BR>
avaiṣṇavopadiṣṭaṃ cet pūrva-mantra-varaṃ dvayam |<BR>
punaś ca vidhinā samyak vaiṣṇavād grāhayed guroḥ || [PadmaP 6.226.1-2]<BR>
[*ENDNOTE #5] In HBV 11.615, these verses are attributed to the Gautamīya-<BR>
tantraī<BR>
<BR>
<BR>
<BR>
</body></html>
