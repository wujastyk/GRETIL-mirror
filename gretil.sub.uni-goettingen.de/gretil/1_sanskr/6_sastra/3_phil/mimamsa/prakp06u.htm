<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title>Salikanathamisra: Prakaranapancika, 6</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>


Salikanathamisra: Prakaranapancika, <BR>
with Jayapuri Narayanabhatta's Nyayasiddhi:<BR>
Prakarana 6<BR>
<BR>
<BR>
Input by members of the SANSKNET-project<BR>
(www.sansknet.org)<BR>
<BR>
<BR>
<BR>
This GRETIL version has been converted from a custom Devanagari encoding.<BR>
Consequently, word boundaries may not always be marked by spaces.<BR>
The text is not proof-read.<BR>
<BR>
<BR>
<BR>

<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>


<BR>
<BR>
________________________________________<BR>
<BR>
<BR>
oṃ<BR>
śrīmatprabhākaragurutantradhurandhareṇa<BR>
mahāmahopādhyāya-śālikanāthamiśreṇa praṇītā prakaraṇapañcikā<BR>
nyāyasiddhyākhyayā vyākhyayā viṣamasthalaṭipparāyā<BR>
ca samalaṅkṛtā<BR>
<BR>
________________________________________<BR>
<BR>
<BR>
atha 107pramāṇapārāyaṇaṃ nāma <BR>
ṣaṣṭhaṃ prakaraṇam /<BR>
<BR>
<BR>
prathamaḥ pratyakṣaparicchedaḥ prakaraṇārthapratijñā /<BR>
svarūpasaṃkhyārthaphaleṣu vādibhiḥ yato vivādā bahudhā vitenire /<BR>
tato vayaṃ tatpratibodhasiddhaye pramāṇapārāyaṇamārabhāmahe  // 1 //<BR>
kiṃ punaridaṃ pramāṇaṃ nāma ? na tāvadavisaṃvādi jñānaṃ pramāṇam /<BR>
smṛterapi tathābhāvaprasakteḥ /<BR>
atha smṛtirvikalparūpatayā paramārthasat svalakṣaṇamagṛhṇāntī saṃvṛtisantamākāramavastubhūtamullikhantī dvicandrādibodhavannāvisaṃvādinīti matam /<BR>
evamapi nānumānaṃ pramāṇaṃ syāt /<BR>
tasyāpi vikalparūpatvāt /<BR>
tarhi vikalparūpamanumānamavastuviṣayamapi vastuviṣayamivādhyavasīyate, ityadhyavasīyamānavastubhūtasvalakṣaṇāvisaṃvāditayā tatpramāṇam /<BR>
smṛtirapi tathā syāt /<BR>
sāpi hi svalakṣaṇādhyavasāyinyeva jāyate /<BR>
api cāvastubhūtaṃ svaviṣayaṃ vastutayādhyavasyacchuktikārajatabedhavat kathamanumānamavisaṃvādi /<BR>
kiñca yadyanumānaṃ vikalparūpatayā svalakṣaṇaṃ na gṛhṇāti, kathaṃ tarhyadhyavasyatyapi /<BR>
nahi grahaṇādanyo 'dhyavasāyo nāma /<BR>
yo hyākāro na gṛhyate sa kathamadhyavasīyetāpi /<BR>
pratītiviruddhaṃ cedamucyate "smṛtiranumānavad bāhyaṃ vastu na viṣayīkurute" iti /<BR>
vikalpabhūtayorapi tayoḥ pratyakṣapratītavastugrāhakatvapratīteḥ /<BR>
athocyeta---na vayaṃ yathāvasthitārthagrāhakamavisaṃvādakamabhidadhmahe, kintvarthakriyāsamarthavastupariprāpakam /<BR>
yathābhūtaṃ hi yena vastūpadarśitaṃ, pravṛtto 'pi yadi tathābhūtameva pratilabhate; tadā tadavisaṃvādijñānaṃ pramāṇamucyate /<BR>
tathā coktam---"pramāṇamavisaṃvādijñānamarthakriyāsthitiḥ /<BR>
avisaṃvādanaṃ .......[pra. vā. pari. 1-ślo. 3.]" iti tathā---"na108 hyābhyāmarthaṃ paricchidya pravarttamānor'thakriyāyāṃ visaṃvādyata" iti ca /<BR>
evamapi smṛteḥ prāmāṇyāpattiḥ /<BR>
atha mataṃ smṛtvār'tha pravartamāno niyamenār'tha na pratilabhate iti /<BR>
evamapi bhūtārthaviṣayamanumānamapramāṇaṃ syāt /<BR>
nahi tadupadarśitārthasya pratilambho 'sti /<BR>
atha yadyapyanumānapratītasya bhūtasya vastunaḥ prāptirnāsti, tathāpi tatpratibaddhaliṅgajanmatayā tasya prāptiyogyatā tāvadastyeva, tāvatā ca tasya prāmāṇyamiti /<BR>
evamapi smṛtiḥ pramāṇamāpadyate /<BR>
smṛtirapi hyanumānavadarthe pāramparyeṇa pratibaddhaiva /<BR>
yathā vahnisvalakṣaṇāddhūmasvalakṣaṇam, tataśca dhūmadarśanam, tataśca dhūmavikalpaḥ, tasmāccānumānamityanumānamarthena pāramparyeṇa pratibaddhatvādarthāvisaṃvādi arthaprāpaṇasamartham, tathā smṛtirapi---arthādanubhavaḥ, tataḥ saṃskāraḥ, saṃskārācca smṛtirityarthapratibaddhaiveti tatprāptiyogyatayā pramāṇamāpadyeta /<BR>
yadi manvīta satyāmapi prāptiyogyatāyāṃ smṛteryat tayā prāpayitavyaṃ svalakṣaṇaṃ, tadanubhavenaiva prāpitamiti na pramāṇaṃ smṛtiḥ, anumānaṃ tvaprāptasvalakṣaṇaprāpakatayā pramāṇamiti /<BR>
evamapyarthakriyāsamarthavastupariprāpakatāmātraṃ na pramāṇalakṣaṇam, kintu viśeṣaṇamupādeyam, 109aprāptaprāpakamavisaṃvādijñānaṃ pramāṇamiti /<BR>
athocyate prāptaṃ prati prāpakatvamevāparasya nāstīti /<BR>
tadasat /<BR>
arthapratibaddhatā hi prāpakatā, sā ca jñānāntarasyāpi nānupapannā /<BR>
yadyucyeta na prāpakatāmatreṇa prāmāṇyam, api tu pravartakatayāpi /<BR>
tathā sati yat prāpayatipravartayati, ca tat pramāṇamiti /<BR>
etadapi na kiñcit /<BR>
pravartakatāpi jñānāntarasyāpi ghaṭata eva /<BR>
pravṛtti yogyārthopadarśakatvameva pravartakatvam ; tacca bhūtārthaviṣayānumānasyeva smaraṇasyāpyasti /<BR>
pravartakatve ca pramāṇalakṣaṇā nupraveśini nirvikalpakajñānānāmapramāṇatā syāt, svayaṃ vyavahārapravartakatvābhāvāt /<BR>
tadutthāstu vikalpā eva prāpakatayā pravartakatayā ca pramāṇabhūtāḥ syuḥ /<BR>
dhārāvāhikajñāneṣu ca pūrvajñānaviṣayārthatvāduttareṣāṃ pramititvaṃ na syāt /<BR>
athocyeta /<BR>
iṣyata eva teṣāmapramāṇateti /<BR>
tadayuktam /<BR>
loke teṣu pūrvasmādaviśiṣṭatvāt pramāṇabhāvasya /<BR>
laukikaṃ ca 110prāmāṇyaṃ parīkṣakairapyanusaraṇīyam /<BR>
atha bhinnatvādarthakṣaṇānāṃ sarveṣāmapyaprāptaprāpakatvamastīti /<BR>
tadasat /<BR>
kṣaṇabhedasyāparāmarśānna tadapekṣā pramāṇatociteti /<BR>
kṣaṇikatā ca 111mīmāṃsājīvarakṣāyāṃ pratikṣiptaiveti kṛtamativistareṇa /<BR>
bhāṭṭābhimatapramāṇalakṣaṇakhaṇḍanam /<BR>
nāpi 112dṛgmavisaṃvādyagṛhītārthagrāhakaṃ pramāṇamiti pramāṇalakṣaṇamupapadyate /<BR>
dhārāvāhikajñānānāmuttareṣāṃ purastāttanapratītārthaviṣayatayā prāmāṇyāpākaraṇāt /<BR>
na ca kālabhedāvasāyitayā prāmāṇyopapattiḥ /<BR>
sato 'pi kālabhedasyātisaukṣmyādanavagrahāt /<BR>
api ca dṛgmiti kiṃ nivarttyam ? saṃśayajñānamiti cet, kaḥ punarayaṃ saṃśayaḥ ? sādhāraṇadharmadarśanādekatra anekadharmāvagamādvādināmadhyavasīyamānaviśeṣāṇāṃ vipratipatteścānadhyavasitaviśeṣe vastunyaniyataviśeṣaviṣayaṃ vijñānaṃ 113saṃśaya iti tārkikāḥ /<BR>
yathā santamasatirohitaviśeṣe vastunyūrdhvatāmātradarśanena kimayaṃ sthāṇuruta puruṣa iti /<BR>
tathā---pratyakṣo vāyuḥ sparśavattvāt pṛthivīvat /<BR>
tathā---apratyakṣo vāyurarūpavattvāt gaganavaditi /<BR>
kecinnityaṃ śabdamāhuḥ, kecidanityaṃ iti vādināṃ vivādāt jijñāsostattve saṃśayo bhavati iti /<BR>
tadasat /<BR>
yau hi dharmau saṃśayyete, tayorekamidaṃ jñānaṃ nodīyate, kintu dbe ete vijñāne viśeṣaṇasmaraṇe /<BR>
tayośca viśeṣaṇayorekasyāpi tasmin dharmiṇi niścayo nāstītyekāntato vyavahāraṃ pratipattā pravartayitumaśaknuvan saṃśeta iva bhavatīti, bhavati saṃśayavyavahāraḥ /<BR>
ye ca smaraṇe tayorgṛhītagrāhitayaiva prāmāṇyaṃ nirastamiti kiṃ dṛggrahaṇena /<BR>
114avisaṃvādigrahaṇamapi sarvajñānānāmarthāvyabhicārādaviśeṣakam /<BR>
nanu śuktikāyāṃ rajatamidamiti jñānaṃ, pratibimbajñānaṃ ca vyabhicāri dṛśyate /<BR>
naitadevam /<BR>
yadi rajatajñānaṃ rajataviṣayaṃ na syāt, tato vyabhicaratyartham /<BR>
rajataviṣayatve tu ko vyabhicāraḥ? nanu nedaṃ jñānaṃ rajataviṣayam, kintu śuktikāviṣayameva /<BR>
ucyate /<BR>
śuktikāviṣayamityasya ko 'rthaḥ ? kiṃ yāsau śuktikāvyaktistāmeva viṣayīkaroti ? uta śuktikātvameva /<BR>
na tāvadśuktivyaktiranena viṣayīkartu śakyā /<BR>
bhinnatvādākārasyākāriṇaśca /<BR>
na ca samīcīnarajavyaktirapi na rajatatvabuddhyā gocarībhavati, kiṃ punaḥ śuktikā vyaktiḥ ? śuktikātvaṃ punarabhāsamānameva viṣaya iti nopapadyate /<BR>
athocyeta vyavahārayogyatāpattirviṣayatvamiti, tathāpi śuktikātvamaviṣaya eva /<BR>
na hi tad vyavahārayogyatāmāpadyate /<BR>
avabhāsamānataiva viṣayatvam /<BR>
tena rajatatvameva viṣayaḥ /<BR>
tacca purovartini na sambhavatīti tadviṣayiṇī smṛtireveyaṃ kuto 'syā vyabhicāraḥ /<BR>
pratibimbajñānaṃ tu mukhādyavabhāvaṃ mukhādiviṣayameva /<BR>
bhāsvare hi darpaṇādau nayanaraśmirnipatitaḥ pratihataḥ parāvṛtto mukhādinā saṃyuktastadeva mukhādi gṛhṇāti /<BR>
nanvevamapi savyadakṣiṇaviparyāso, deśaviśeṣānyatvaparimāṇālpatvamahattvapratibhāsaśca nirnibandhanaḥ /<BR>
atrābhidhīyate /<BR>
mukhāderdeśo na gṛhyate darpaṇādīnāṃ tvagrahaṇamiti mukhādayastaddeśā iva bhānti /<BR>
abhimukhena mukhādinā nayanaraśmiḥ saṃyukta iti tathaiva tadavagamāt savyadakṣiṇaviparyāso yukta eva /<BR>
alpatvamahattve ca darpaṇāde raśmipratighātahetoralpatayā mahattayā ca doṣabhūtayā mukhādiparimāṇāgrahaṇāddarpaṇādiparimāṇagrahaṇācca mukhādiṣvavabhāsete /<BR>
tena nāsti vyabhicāraḥ /<BR>
evamādi ca nayavīthyāṃ nipuṇataramupapāditamityanayaiva diśā sarvatra115 vyabhicāro varjanīya iti nedamapi pramāṇalakṣaṇam /<BR>
prābhākarasammataṃ pramāṇalakṣaṇam /<BR>
idānīṃ svābhimataṃ pratyakṣalakṣaṇamāha /<BR>
"pramāṇamanubhūtiḥ"116 /<BR>
na ca smṛteḥ prāmāṇyāpattiriti darśayati---"sā smṛteranyā" iti atha kā smṛtiḥ /<BR>
"smṛtiḥ punaḥ---pūrvavijñānasaṃskāramātrajaṃ jñānamucyate" /<BR>
nacaivaṃ dhārāvahikajñānānāṃ smṛtitvam /<BR>
indriyārthasannikarṣajatvāt pūrvavat /<BR>
mātragrahaṇācca pratyabhijñānasya na smṛtitvam, indriya117sacivasaṃskārajatvāt /<BR>
atha kathaṃ smṛtirna pramāṇam /<BR>
tatrāha "na pramāṇaṃ smṛtiḥ pūrvapratipatterapekṣaṇāt" /<BR>
smṛtirhi tadityupajāyamānāṃ prācīṃ pratītimanuruddhyamānāṃ na svātantryeṇārthaṃ paricchinattīti na pramāṇam /<BR>
smṛtipramoṣastarhi pramāṇam /<BR>
na /<BR>
so 'pi pūrvapratītisavyapekṣa eva /<BR>
tajjanyasaṃskāramātrādhīnajanmatvāt /<BR>
dhārāvāhikavijñāneṣu tarhyuttaravijñānāni smṛtipramoṣādaviśiṣṭāni kathaṃ pramāṇāni ityatrāha---"anyonyanirapekṣāstu dhārāvāhikabuddhayaḥ" /<BR>
vyāpriyamāṇe hi pūrvavijñānakāraṇakalāpe uttareṣāmapyutpattiriti na utpattitaḥ pratītito vā dhārāvāhikavijñānāni parasparasyātiśerata iti yuktā sarveṣāmapi pramāṇatā /<BR>
yadyanubhūtimātraṃ pramāṇaṃ, tato rajatamidamiti yad bhrāntivijñānaṃ, tadapi pramāṇaṃ syāt /<BR>
atrocyate /<BR>
rajatamidamiti nedamekaṃ vijñānam, kintu dve ete vijñāne grahaṇasmaraṇarūpe /<BR>
tatra rajatamiti smaraṇaṃ tasyānubhavarūpatvābhāvānna prāmāṇyaprasaṅgaḥ /<BR>
idamiti vijñānamanubhavarūpaṃ pramāṇamiṣyata eva /<BR>
bhrāntirūpatā rajatajñānasyaiva, grahaṇavyavahārapravartakatayā 118vyavahāre visamvādakatvāt /<BR>
ye 'pi caikamidaṃ vijñānaṃ mithyābhūtamityāsthiṣata; te 'pi bādhakapratyayādhīnaṃ mithyātvamabhyupagacchanto nedamaṃśasya mithyābhāvaṃ vaditumīśate, tatra bādhakapratyayābhāvāt /<BR>
bādhakapratyayadaśāyāmapīdamaṃśasyānuvṛtteḥ /<BR>
ekamapi vijñānamarthāvacchedasamāśritabhedaṃ pramāṇamapramāṇaṃ ca yuktameva /<BR>
pītaśaṅkhādijñānaṃ tarhi pramāṇaṃ prasaktam /<BR>
tatra hi pītimā śaṅkhasvarūpañca dvayamanubhūyata eva /<BR>
nayanagatapittadravyavarttī hi pītimāpyanubhūyata eveti nayavīthyāṃ nipuṇataramupapāditam /<BR>
śaṅkhasvarūpe cānubhūtiravisaṃvādaiva /<BR>
nāyaṃ doṣaḥ /<BR>
ko nāma pītaśaṅkhajñānamapramāṇamāha, pramāṇameva hi tad, yathārthaviṣayatvāt /<BR>
vijñānadvayantvetadekavijñānasādhāraṇarūpam, tatraikavijñānasādhāraṇarūpāvamarśādekavijñānasadṛśavyavahārapravartakatayā vyavahāradaśāyāṃ visamvādamāvahat pramāṇamapi sad bhrāntamityucyate /<BR>
yatra tu vyavahāravisamvādo nāsti, tatra bhrāntirapi na vyapadiśyate /<BR>
yathoṣṇajalajñāne /<BR>
tatrāpi na jalagatamauṣṇyamanubhūyate, kintu vanhnyavayavagatameva /<BR>
jalagatasyauṣṇyasya ca vanhayasaṃyogenotpādanānabhyupagamāt /<BR>
pākajo hi guṇaḥ pākāntareṇaiva nivartate /<BR>
jalagatasyauṣṇyasyānapekṣitapākasyaivāgnisaṃyogavicchedenaiva nivṛttiḥ /<BR>
gatvarā hi tatra tejo 'vayavāḥ sañcāritāsteṣvanyatra gateṣvaparatejo 'vayavasañcaraṇavicchede yuktaivāpākajatve pākāntarānapekṣā auṣṇyasya nivṛttiriti, na pītaśaṅkhādijñānatulyatvamuṣṇajalajñānasya /<BR>
tasmāt pītaśaṅkhādijñānaṃ pramāṇameva bhrāntañcetyanavadyam /<BR>
yastu viparītakhyātivādī uṣṇajalajñānamapramāṇaṃ bhrāntañcāha, tasya sarvalokavirodhaḥ /<BR>
pramāṇasaṃkhyānirūpaṇam /<BR>
katividhaṃ punaḥ pramāṇamityatrāha---"tatra pañcavidhaṃ mānam" /<BR>
anenaikādisaṃkhyā, ṣaḍādisaṃkhyā ca 119vyavacchinnā /<BR>
kāḥ punastā vidhā ityatrāha--- śāstraṃ tathopamānārthāpattī iti gurormatam" /<BR>
gautamoktapratyakṣalakṣaṇasyānuvādaḥ /<BR>
kiṃ punaḥ pratyakṣasya lakṣaṇam /<BR>
kecidāhuḥ---120indriyārthasannikarṣotpannaṃ jñānamavyapadeśyamavyabhicāri vyavasāyātmakaṃ pratyakṣamiti /<BR>
indriyasyārthena sannikarṣādyadutpadyate jñānaṃ tat pratyakṣam /<BR>
tatra sa ca sannikarṣaḥ ṣoḍhā bhidyate---saṃyogaḥ, saṃyuktasamavāyaḥ, saṃyuktasamavetasamavāyaḥ, samavāyaḥ, samavetasamavāyaḥ, saṃyuktaviśeṣaṇatā ceti, /<BR>
tatra saṃyogāt pārthivāpyataijasavāyavīyānāṃ dravyāṇāṃ cakṣuḥsparśanābhyāṃ grahaṇam /<BR>
prāpyakāri cakṣuḥ bahirindriyatvāt tvagindriyavat /<BR>
taijasaṃ tad rūpapratītihetutvāt dīpavat /<BR>
tasya raśmayaḥ prasaranto dravyeṇa saṃyujyante /<BR>
te ca pṛthvagrā iti pṛthūnyapi dravyāṇi 121prāpnuvanti /<BR>
nanvevaṃ dūre artha iti sāntarālagrahaṇaṃ na syāt, prāptau satyāṃ dūratvāsaṃbhavāt prāpyakāritvāt sparśanavat /<BR>
kiñca saṃyogasya gatinibandhanatvād gatimatāṃ ca krameṇāsannadūragamanāt samakālamāseduṣāṃ davīyasāṃ cārthānāṃ grahaṇaṃ nopapadyate /<BR>
ucyate--- 122bhogāyatanāpekṣayā sāntarālagrahaṇaṃ tāvadupapannam /<BR>
samasamayasaṃvedane tu kecitparihāramevaṃ varṇayanti /<BR>
sakalānarthānprāpyayugapadupasthitena bāhyena tejasā sahaikībhūtāste cākṣuṣā raśmayo yugapadgrahaṇahetava iti /<BR>
123tadanye dūṣayanti---itthaṃ prāptāvabhyupagamyamānāyāmatidūravyavahitānāmapyarthānāṃ grahaṇaṃ durnivāram /<BR>
anyetvāhuḥ---kṣepīyastayā teṣāṃ raśmīnāṃ kālabhedānavagrahādyaugapadyābhimāna iti /<BR>
tadapare nānumanyante /<BR>
atisannikṛṣṭeṣu vastuṣu gatikālabhedaḥ padmapatraśatabhedavat mā nāma avasāyi /<BR>
124anekayojanasahastrāntariteṣu bhūmiṣṭheṣvartheṣu dhruve ca sadaiva kālabhedānavasāyo na buddhimanurañjayati /<BR>
125vayantu vadāmaḥ---adṛṣṭasāpekṣatvādadoṣaḥ /<BR>
nayanaraśmibhirekībhūte 'pi bāhye tejasi yāvāneva tasya bhāgo 'dṛṣṭavaśenopalabdhihetutayopāttaḥ /<BR>
tāvānevopalabdhaye prabhavati, na sarva iti, na sarvopalambho yugapat bhaumadhruvādisiddhiśca /<BR>
nanu prāpyakāriṇi nāyane tejasi kācābhrapaṭalatimirāntariteṣu kathamupalabdhiḥ /<BR>
tairnayanaraśmerapratighātāt /<BR>
ye126 punaraprāpyakāri cakṣurāhusteṣāṃ vyavahitaviprakṛṣṭārthagrahaṇaṃ durnivāram /<BR>
sannidhāna iva viprakarṣe 'pi sphuṭataramaṇīyāṃso 'pyarthā gṛhyeran /<BR>
prāpya grahaṇe tu tejovayavānāmapracuratayā yuktamasphuṭadarśanaṃ davīyasām, kṣodiṣṭhānāmadarśanam /<BR>
atha kasmādaṇu pārthivādi ākāśakāladigātmānaśca na pratyakṣeṇa gṛhyante /<BR>
ucyate---mahatvamanekadravyatvaṃ rūpaviśeṣaśca sannirṣa iva pratyakṣahetuḥ /<BR>
127anekadravyābhāvātparamāṇoradarśanam /<BR>
amahattvāddvayaṇukasya /<BR>
ākāśādīnāṃ tvarūpatvādaddravyadravyatvācceti vetitavyam /<BR>
tatredaṃ bodhyam---trividhaṃ dravyaṃ saṃyogāddarśanasparśanābhyāṃ gṛhyate /<BR>
saṃyuktasamavāyācca tadgataguṇānāṃ rūpādīnāṃ karmaṇāñca grahaṇam /<BR>
saṃyuktasamevatasamavāyācca guṇatva-karmatva-rūpatvādīnām /<BR>
samavāyāt śabdagrahaṇam /<BR>
karṇaśaṣkuloparicchinnagaganameva śrotram, tadguṇaśśabda iti tattvāloke nipuṇataramuktam /<BR>
samavetasamavāyācca śabdatvapratītiḥ /<BR>
saṃyuktaviśeṣaṇatayābhāvagrahaṇam, aphalavatī śākheti /<BR>
naiyāyikamatakhaṇḍanam /<BR>
128tadayuktam---yadi mahattvānekadravyatavarūpavattvānyeva pratyakṣa 129nimittam, tadā vāyorapratyakṣatā syāt /<BR>
na ca vācyamiṣyata eveti /<BR>
sparśanena tadupalambhāt /<BR>
sparśamātraṃ tenopalambhate, na vāyudravyamiti cet /<BR>
śītoṣṇānuṣṇāśītasparśeṣūpalabhyamāneṣu pratyabhijñāyamānatvāddravyasya /<BR>
yadā hi taijasamuṣṇatvaṃ jalagatañca śītatvaṃ vāyoścānuṣṇāśītatvaṃ sparśanena vāyau vāti sati pratīyate, tadā pratyabhijñāyate dravyaṃ tadevedimiti /<BR>
tena na sparśamātrapratītiḥ /<BR>
tasmādrūpavattvamiva sparśavattāpi pratyakṣe heturityusaṃkhyānaṃ kartavyam /<BR>
yacca saṃyuktasamavetatvātkarmaṇāṃ pratyakṣatvamuktam, tadapyayuktam /<BR>
tasya saṃyogavibhāgalakṣaṇaphalānumeyatvāt130 /<BR>
etacca pañcikādvaye prapañcitam, atrāpi cānumānaparicchede vakṣyāmaḥ /<BR>
131yacca saṃyuktasamavetasamavāyādguṇatvādīnāṃ grahaṇamiṣṭaṃ, tadapi teṣāmabhāvādevāyuktam /<BR>
samavetasamavāyācca śabdatvagrahaṇamapyevamevānupapannam /<BR>
saṃyuktaviśeṣaṇatayābhāvagrahaṇamatraiva132 133nirākariṣyāmaḥ /<BR>
anyacca samavāyaviśeṣaṇatā nāma sannikarṣāntaraṃ kimiti neṣyate /<BR>
yathā goraśvasya cānyonyābhāvapratītaye saṃyuktaviśeṣaṇatā nāma sannikarṣāntaramāśrīyate134; tathā 135kakārakhakārayorapītaretarābhāvāvagamāya samavetaviśeṣaṇatālakṣaṇaṃ sannikarṣāntaramabhyupagantumucitam /<BR>
tasmārttividha eva sannikarṣaḥ pratyakṣahetuḥ---saṃyogaḥ, saṃyuktasamavāyaḥ, samavāyaśceti /<BR>
avyapadeśyamiti kimartham ? indriyārthasannikarṣotpannasya śābdatāśaṅkā136nirākaraṇartham /<BR>
yadā hi---rūpaṃ rūpamiti 137jānāti rasaṃ rasa iti jānāti tadā śabdasañjalpasambhavāt śābdatāśaṅkā kasyacit syāt /<BR>
tannirākaraṇāyāvyapadeśyamityuktam /<BR>
na hīndriyārthasannikarṣaje jñāne śabdasya vyāpṛtirasti, yataśśābdatā syāditi /<BR>
138tadidamasaṅgatam /<BR>
lakṣaṇaṃ hi pratyakṣasya vaktavyam /<BR>
yena rūpeṇa sajātīyavijātīyebhyo bhedastadeva lakṣaṇam /<BR>
tatra tāvat śābdādbheda indriyārthasannikarṣajatvenaiva siddhaḥ /<BR>
śabdasañjalpanānuvaddhisya pratyakṣasya śābdatvāśaṅkā śābdaparīkṣāparvaṇi nirākartumucitā 139anumānaśaṅkeva sarvasya 140śābdasya /<BR>
avyabhicāripadañcaviparyayanirākaraṇāya yaduktam, tat sarvajñānānāmavyabhicāritvādaviśeṣakamityuktam /<BR>
vyavasāyātmakatāpi saṃśayanivṛtyarthaṃ na vaktavyā /<BR>
sthāṇurvā puruṣo veti hi smṛtijñānadvayam; etacca nendriyārthasannikarṣajamiti na tasya pratyakṣatāprasaktiḥ /<BR>
kiñcāvyabhicāripadenaiva saṃśayasyāpi vyāvṛttiḥ siddhāḥ /<BR>
tasyāpi yathājñāyamānārthavyabhicā ratvāt /<BR>
api cāvyabhicāritā vyavasāyātmakatā ca na pratyakṣalakṣaṇam, kintu pramāṇalakṣaṇam /<BR>
tena sāmānyataḥ pramāṇalakṣaṇaṃ kṛtvā, tadviśeṣasya pratyakṣasya prātisvikaṃ sajātīyavijātīyavyāvṛttisamarthaṃ lakṣaṇaṃ vācyam---'indriyārthasannikarṣotpannaṃ pratyakṣamiti /<BR>
asminnapi lakṣaṇe 'numānādipramitiḥ svātmani, pramātari ca na 141pratyakṣā syādanindriyajatvāt /<BR>
dharmakīrtīyasya pratyakṣalakṣaṇasyānuvādaḥ /<BR>
142apare punarāhuḥ---'kalpanāpoḍhamabhrāntaṃ pratyakṣamiti /<BR>
kalpanā---jātyādiyojanā, tayā rahitaṃ yadvijñānaṃ, tatpratyakṣam /<BR>
tathābhūtameva taimirikādīnāṃ keśoṇḍrakādijñānaṃ pratyakṣaṃ mā prasāṅkṣīdityuktamabhrāntamiti /<BR>
143taccaturvidham---indriyajñānam, sarvacittacaittānāṃ svasaṃvedanam, mānasam, yogijñānañceti /<BR>
yadindriyāṇāmarthena sannikarṣādupajāyate, tadindriyajñānaṃ pañcasu rūpādiṣu pañcavidham /<BR>
sarvajñānānāṃ svasaṃvedanaṃ vikalpavirahātpratyakṣam /<BR>
sukhādayastu 144vijñānābhinnahetukatayā na tasmādbhidyanta iti te 'pi svasaṃviditā eva /<BR>
mānasantvindriyajñānena svavijñeyakṣaṇānantarakṣaṇasahakāriṇā janyate /<BR>
tasya cendriyajñānagrāhyasyānantara eva kṣaṇo grāhyaḥ /<BR>
nanu janyajñānasamaye janakasyārthakṣaṇasyātītatvātkathamarthasya145 pratyakṣagrāhyatā /<BR>
ucyate---etadeva grāhyatavamarthānāṃ yadutpādakatvaṃ svarūpārpakatvañceti /<BR>
arthākāraṃ pratyakṣaṃ jñānam /<BR>
anyathā nirākārā saṃvittiḥ kathaṃ rūpādisaṃvittivyavasthāṃ labheta /<BR>
ata evārthasārūpyaṃ pramāṇam, tasyaiva vyavasthāhetutvāt /<BR>
arthena sārūpyaṃ vijñānaṃ ghaṭayati nendriyādi, iti na tatpramāṇam /<BR>
nanvekasyākārasya pratītestasya ca jñāna eva 146avasthitatvātkathamarthasya pratyakṣatā /<BR>
ucyate---yor'tho jñānasyākāramātmano 'nvayavyatirekāvanukārayati, sa pratyakṣa iti na doṣaḥ /<BR>
147kiñca sākāratā jñānasyāśrayaṇīyā /<BR>
anyathā svapnādiṣvasati bahirarthe kasyākaraḥ prakāśeta /<BR>
prakāśātmakajñānādbahirbhūtaścākāraḥ kathaṃ prakāśeta, jaḍasya prakāśāyogāt /<BR>
api cārthasya vitteśca sahopalambho niyataḥ /<BR>
sa ca bhedādaniyamavyāptādvyāpakaviruddhopalabdhyā148 nivṛtto 'bhede 'vatiṣṭhamāno 'bhedamanumāpayati /<BR>
149bhedāvabhāsastu dvicandrādipratītivadanādivāsanānibandhana iti parikalpanīyam /<BR>
bhūtārthabhāvanāprakarṣaparyantajañca yogijñānam /<BR>
pramāṇapratītamarthaṃ parokṣamapi bhāvayato yadbhāvanāyāḥ parame prakarṣe satyaparokṣāvabhāsaṃ jñānaṃ jāyate, tatpratyakṣam /<BR>
spaṣṭapratibhāsatvena nirvikalpakatvāt /<BR>
na hi vikalpānuviddhasya pratyayasyaspaṣṭārthapratibhāsatāstīti /<BR>
tannirākaraṇam /<BR>
150etadanupapannam /<BR>
savikalpakavijñānānāṃ151 jātyādiyojanayodīyamānānāmindriyajñānānāṃ pratyakṣatāpākaraṇāt /<BR>
athocyeta jātiguṇayordravyātpṛthaktvenāgrahaṇādbheda eva nāsti /<BR>
tena tābhyāmavidyamānābhyāṃ yojayitvā jāyamānaṃ jātiguṇakalpanājñānaṃ na pratyakṣamiti /<BR>
tadapyasat /<BR>
152ekaikadravyavyatirekeṇa dravyāntare grahaṇātpṛthaktvenāgrahaṇasyāsiddheḥ /<BR>
ekasminnapi dravye dravyāntarādvyāvartamāne anuvartamānayorjātiguṇayorbhedāvagamāditi jātinirṇaye nirṇītam /<BR>
karmakalpanā tu na pratyakṣamityanumatameva, anumeyatvātkarmaṇaḥ /<BR>
dravyakalpanā tu viṣāṇī, daṇḍīti ca na pratyakṣatāmativartate, 153indriyavyāpārānuvidhāyitvāt /<BR>
nāmakalpanāpi devadatto 'yamiti pratyakṣā, indriyavyāpārānuvidhāyitvāt1 tatra yadyapi varṇātmakaṃ nāma smaraṇaniviṣṭam; tena saha vācyavācakabhāvo 'pi smṛtisamārūg eva /<BR>
tathāpi 154saṃjñī pratyakṣatāṃ na muñcati /<BR>
na hi saṃjñā, tatsambandho vā tadānīmekavijñāne viśeṣaṇatvena pratibhātaḥ /<BR>
kintu etau smṛtisamārūgaveva /<BR>
saṃjñini hi dṛśyamāne prāganubhūtau tau smṛtimārohataḥ /<BR>
ata evoktam--- saṃjñā hi smaryamāṇāpi pratyakṣatvaṃ na bādhate /<BR>
saṃjñinaḥ sā taṭasthā hi na rūpācchādanakṣamā //<BR>
iti ataḥ nāmayojanayā jāyamānaṃ jñānaṃ na pratyakṣamiti 155ye vadanti te 'pyanayaiva diśā nirākṛtāḥ /<BR>
aindriyake jñāne nāmayojanāyāḥ sambhavāt /<BR>
api ca jātiguṇayopratyakṣatvamicchato na kiñcitpratyakṣamavakalpate156 /<BR>
na hi rūpaśūnyā kācidrūpibuddhirasti /<BR>
jātiguṇau157 ca rūpiṇāṃ rūpe /<BR>
sarvā hi pratītiḥ evamityupajāyate, prakāraścaivaṃśabdārthaḥ /<BR>
jātiguṇau cārthānāṃ prakārabhūtau /<BR>
atastābhyāṃ yojayantyeva sarvā indriyapratītissamutpadyata iti nirviṣayaṃ kalpanāpogpadam /<BR>
abhrāntapadamapi sarvajñānānāṃ sthūlāvabhāsitvāt grāhyagrāhakasaṃvittibhedayogitvātsaugatānāṃ nirviṣayameva /<BR>
yacca mānasaṃ nāma pratyakṣamuktaṃ 158taddhārāvāhikavijñānānnātiriktaṃ manyāmahe /<BR>
syānmatam /<BR>
159anuparate indriyavyāpāre indriyajñānam, uparate tvanantarakṣaṇaprabhavaṃ mānasamiti /<BR>
tadayuktam---indriyavyāpāroparamasyāpyaparokṣārthapratītiphalasambhave satyasiddhatvāt /<BR>
yaccātītārthaviṣayaṃ mānasamityuktam /<BR>
tadapyayuktam /<BR>
vartamānasyākārasya pratīteḥ /<BR>
na cāyamākāro vittereva;vedyatayā vitteḥ 160pṛthagavabhāsanāt, vittirhi vittitayā, vedyaścākāro vedyatayāvabhāti iti, na tayostadātmakatopapadyate /<BR>
yaccoktaṃ bhedāvabhāso bhrama iti /<BR>
tadapi kāraṇābhāvādayuktam /<BR>
na cārthavittivyavasthaiva bhedahetuḥ, nirākārāṇāmapi vṛttīnāṃ svabhāvata eva viśiṣṭārthasambandhitayā sphuraṇāt /<BR>
arthasārūpyañca yadvyavasthākāraṇamuktam /<BR>
tadasiddham /<BR>
sthūlāvabhāsitvājjñānānām, aṇurūpatvāccārthasya /<BR>
kiñca yadi 161tatsārūpyaṃ tadutpattisaṃvedyatālattaṇam, tatassamānākārasya samanantarapratyayasyāpi vedyatā syāt /<BR>
svapnādiṣvapi bāhyasyavārthasyākāraḥ smṛtauprathata iti nayavīthyāṃ sādhitam /<BR>
yacca jaḍasya prakāśāyogādityabhedakāraṇamuktam /<BR>
tadapyayuktam /<BR>
jaḍasyaiva prakāśasambandho ghaṭate /<BR>
162tadātmakatā tu neṣyata eva /<BR>
api ca yadi jñānānatiriktasyaiva prakāśaḥ, tadā grāhyagrāhakavittīnāṃ bhedasya kathaṃ prakāśaḥ /<BR>
tasyālīkasya 163jñānasvarūpānanupraviṣṭatvāt /<BR>
yacca sahopalambhaniyamādabhinnatvamākārasya vitteścoktam /<BR>
tadapyasāram /<BR>
vitterbhede 'pyarthasya niyamopapatteḥ /<BR>
yaiva hi saṃvittiḥ, saiva tasyārthasyopalabdhiriti kathamasau tāṃ vinā prakāśeta /<BR>
yacca svasaṃvedanaṃ sarvavittīnāṃ pratyakṣamuktam /<BR>
tadanumanyāmahe eva /<BR>
sukhādīnāṃ yat tadabhinnahetutayā tadabhedātsvasaṃvedanamiṣṭam /<BR>
tadanupapannam /<BR>
hetvabhedasyāsiddheḥ /<BR>
arthasya jñānahetutvāt /<BR>
jñānasya sukhādinimittatvāt /<BR>
asannihite 'pyarthe jñānamātrāt svapnādiṣu sukhādyupapatteḥ /<BR>
yacca yogijñānaṃ pratyakṣamiti matam /<BR>
tadapyasat /<BR>
pramāṇaviśeṣo hi pratyakṣam /<BR>
na ca bhūtārthabhāvanāprakarṣaparyantajasya yogijñānasya pramāṇataiva sambhavati, smṛtirūpatvāt /<BR>
pramāṇena hi bhūtabharthaṃ paricchidya yā bhāvanā, sā smṛtisantatireva /<BR>
tatprakarṣajamapi jñānaṃ smṛtiviśeṣa eveti na pramāṇam, na vā pratyakṣamityalamativistareṇa /<BR>
vṛttikāramatasyānuvādatannirāsau /<BR>
164yadapi kecinmanyante "tatsamprayoge puruṣasyendriyāṇāṃ buddhijanma sat pratyakṣam" [1-1-4] iti pratyakṣalakṣaṇam /<BR>
tadapyavyāpakatvādalakṣaṇam /<BR>
svātmani liṅgādijāpi pratītiḥ pratyakṣatveneṣyate, sakalapratītīnāñca svarūpaṃ prati pratyakṣatābhimateti, 165kimidamucyate---tatsamprayoga iti /<BR>
ucyate---ye śuktikārajatādijñānādiṣvapi pratyakṣatāmāhuḥ, te nirākriyante /<BR>
prameyeṣu hi loke tadeva pratyakṣamityucyate yadviṣayaṃ jñānam, tenaivendriyāṇāṃ samprayoge puruṣasya yad jñānaṃ jāyate /<BR>
na ca śuktikāsamprayukte cakṣuṣi yadrajatajñānaṃ jāyate tadevaṃvidhatam /<BR>
tasmānna rajatajñānaṃ pratyakṣam /<BR>
rajatajñānaṃ hi rajataviṣayam, na ca rajatenendriyaṃ samprayuktam, rajatasya tatrāsannihitatvāt /<BR>
166tasmānna rajatajñānaṃ pratyakṣam /<BR>
kintarhi smaraṇaṃ tat, iti darśayituṃ sūtramidamiti varṇanīyam /<BR>
gurumatena pratyakṣalakṣaṇam /<BR>
svābhimatamidānīṃ pratyakṣalakṣaṇamāha--- "sākṣātpratītiḥ pratyakṣami"ti /<BR>
nanu bhāvanāprakarṣaparyantajā smṛtirapi sākṣātkāravatī pratyakṣaṃ prasajyate /<BR>
na /<BR>
pramāṇādhikārāt /<BR>
anubhūtiḥ pramāṇam, tadviśeṣaśca pratyakṣamiti na 167smṛteḥ pratyakṣatvāpattiḥ /<BR>
pratyakṣasya 168viṣayamāha---"meyamātṛpramāsu sā" /<BR>
tatra vibhāgamāha---"meyeṣvindriyayogotthā" dravyajātiguṇeṣvindriyasaṃyogotthā sā-pratyakṣā pratītiḥ meyeṣvindriyasaṃyogena, tatsaṃyuktasamavāyena, samavāyena ca jāyate /<BR>
kāni punanindriyāṇi ? ghrāṇa-rasana-nayana-tvak-śrāvaṇāni bāhyāni, āntarañca manaḥ /<BR>
kiṃ punareṣāmastitve, bhede ca pramāṇam ? ucyate---viṣayāvabodhastāvatkādācitko dṛśyate, tasya cātmā samavāyikāraṇam, asamavāyikāraṇena vinā kāryaṃ na jāyate /<BR>
taccāsamavāyikāraṇaṃ samavāyikāraṇapratyāsannaṃ bhavati /<BR>
pratyāsattiśca dvidhā dṛṣṭā---kāryasamavāyastatkāraṇasamavāyaśca /<BR>
agnisaṃyogo hi pākyadravyasamaveto 'samavāyikāraṇabhūtastatraiva gandhādikamārabhate /<BR>
tanturūpāṇi paṭakāraṇabhūteṣu tantuṣu samavetāni paṭarūpārambhe 'samavāyikāraṇāni /<BR>
tatra tāvadātmano nityatvāttatkāraṇasamavetamasamavāyikāraṇaṃ na bhavatītyātmasamavetameva guṇāntaramasamavāyikāraṇamāśrayaṇīyam /<BR>
tatra nityadravyasamavāyino vaiśeṣikaguṇasya dravyāntarasaṃyoga evāsamavāyikāraṇatvenāvadhāritaḥ /<BR>
pārthivaparamāṇuṣu rūpādayo 'gnisaṃyogamevāsamavāyikāraṇamāśrityotpadyamānāḥ pratītā ityātmano 'pi bodhākhyo dharmo dravyāntarasaṃyogamevāsamavāyikāraṇamāśrayate /<BR>
tasya ca dravyasyāśrayabhūtadravyāntarasadbhāve pramāṇābhāvādadravyadravyatvaṃ niścīyate1 dvividhaṃ cādravyadravyam--- paramamahadākāśādikam, paramāṇurūpañca /<BR>
tatrāsya dravyāntarasya paramamahattvopagame saṃyoga evānupapannaḥ /<BR>
saṃyogakāraṇābhāvāt /<BR>
yo hi saṃyogaḥ sākṣātpratīyate, so 'nyatarakarmajaḥ, ubhayakarmajaḥ, saṃyogajo vā /<BR>
tena niyatakāraṇatvena saṃyogasyāvagatatvāt, tadabhāve saṃyoga eva nāstīti niścīyate /<BR>
na ca paramahatoḥ sākṣātsaṃyogo 169bhavati, na vānumātuṃ śakyata iti pāriśeṣyādaṇutvameva tasya 170dravyasyāśrīyate /<BR>
aṇutve ca tatkarmavaśādeva saṃyogodayo nānupapannaḥ /<BR>
tatkarmotpattau ca prayatnavadātmanaḥ saṃyoga eva kāraṇam, śarīrakarmavat /<BR>
prayatnābhāve171 cādṛṣṭavadātmasaṃyogakāraṇatā vāyutiryakpavanavat /<BR>
taduktam--- 172agnerūrdhvajvalanaṃ vāyostiryakpavanamaṇūnāṃ manasaścādyaṃ karma adṛṣṭakārita, [vai. da. a. 5. ā. 2. 13.] miti1 sukhaduḥkhechādveṣaprayatnānubhave yat, tat dravyāntaraṃ manaśśadbābhidheyaṃ nirapekṣaṃ kāraṇam, sarvasmṛtiṣu173 pūrvagrahaṇajanitasaṃskārodbodhasahakāryanugṛhītamiti 174vivektatavyam /<BR>
etena 175yadāhuḥ--- ṣaṇṇāmanantarātītaṃ vijñānaṃ yaddhi tanmanaḥ /<BR>
[abhi. dha. ko. sthā.-17] iti, tadapi nirākṛtam /<BR>
dravyāntarasaṃyogasyaiva nityadravyagatavaiśeṣikaguṇārambhe 'samavāyikāraṇatvena dṛṣṭatvāt /<BR>
rūpagrahaṇe rūpavadālokasya nimittatvadarśanādrūpavadevendriyaṃ rūpagrahaṇanimittamiti kalpanīyam /<BR>
tathā---gandhavadeva gandhagrahaṇe nimittam /<BR>
tathā---sparśavacca sparśagrahaṇe nimittam /<BR>
rasavacca rasagrahaṇe nimittam /<BR>
śadbavadeva śadbagrahaṇe nimittam, iti veditavyam /<BR>
tena gandhavatpārthivaṃ ghrāṇaṃ gandhagrahaṇakāraṇam, rasavaccāmbhasaṃ rasanaṃ rasānubhavanimittam /<BR>
rūpavacca taijasaṃ cakṣū---rūpadarśanahetuḥ /<BR>
vāyavīyaṃ sparśavat tvagindriyaṃ176 sparśagrahaṇahetuḥ /<BR>
śadbaguṇavaccākāśaṃ śrotrendriyaṃ śadbagrahaṇahetuḥ /<BR>
indriyasambandhāpannasyāpi177cārthasya viṣayāntarāsaktacittasyāpratipatteḥ178 manassaṃyogāpekṣā indriyāṇāmāśrahīyate /<BR>
tenābhyantarāṇāṃ sukhādīnāṃ grahaṇe sannikarṣadvayaṃ kāraṇam---ātmamanassaṃyogākhyaḥ179 sannikarṣaḥ, sukhādimanassannikarṣaśca saṃyuktasamavāyalakṣaṇaḥ /<BR>
bāhyarūpādigrahaṇe ca sannikarṣacatuṣṭyaṃ kāraṇam---ātmamanassannikarṣaḥ, mana indriyasannikarṣaḥ, dravyendriyasannikarṣaḥ rūpendriyasannikarṣaśca /<BR>
180prameyavibhāgamāha-"dravyajātiguṇeṣu sā" iti /<BR>
sā-indriyasaṃyogotthā pratītiḥ dravyajātiguṇeṣu bhavati /<BR>
sparśavanmahattvayuktaṃ dravyaṃ pārthivam, āpyam, taijasam, vāyavīyañca, caturvidhamaindriyakam /<BR>
tathāvidhadravyodayakāraṇam, tatra pramāṇañca jātinirṇaye nirṇotam /<BR>
jātisadbhāvo 'pi jātinirṇaya evoktaḥ /<BR>
181guṇastu---rūparasagandhasparśāḥ saṃkhyāparimāṇapṛthaktvāni saṃyogavibhāgau paratvāparatve buddhisukhaduḥkhecchāprayatnāśca pratyakṣagrāhyāḥ /<BR>
kvaciddravyāgrahaṇe 'pi rūpādīnāṃ grahaṇam, rūpādyagrahaṇe 'pi dravyasyeti, nāsti dravyaguṇayorgrahaṇaṃ prati niyamaḥ /<BR>
dvividhā ceyaṃ 182dravyādipratītiḥ /<BR>
"savikalpāvikalpā ca pratyakṣā buddhiriṣyate" /<BR>
iti /<BR>
183vibhajati--- "ādyā viśiṣṭaviṣayā svarūpaviṣayetarā" /<BR>
iti /<BR>
prathamaṃ hi svarūpamātragrahaṇaṃ dravyajātiguṇeṣūpapadyate184 /<BR>
tacca svānubhavasiddham /<BR>
samāhitamanasko hi viṣayāntarānusandhānaśūnya indriyasaṃyuktaṃ vastu sākṣādupalabhata iti svasaṃvidevātra pramāṇam /<BR>
nirvikalpakanirūpaṇam /<BR>
tasya na svalakṣaṇamātraṃ viṣayaḥ /<BR>
jātyādyakārāvabhāsasya185 spaṣṭattvāt /<BR>
nāpi sāmānyamātraṃ186 viṣayaḥ /<BR>
bhedagrahaṇasya pratītisiddhatvāt /<BR>
187"labdharūpe kvacit kiñcid [bra. si.] ityādi" yaducyate, taditaretarābhāvaviṣayam, na tu vastubhedaviṣayam /<BR>
188vastubhedapratītyuttarakālaṃ hi parasparābhāvo 'vasīyate /<BR>
ghaṭaṃ ghaṭākāratayā, paṭañca paṭākāratayā viditvāyaṃ sa na bhavatīti 189tayoritaretarābhāvaṃ pratipadyate /<BR>
ghaṭādivijñānañca190 vastvantaragrahaṇānapekṣamityapratīte 'pi191 vastvantare, tadgraho nānupapannaḥ /<BR>
tasmātsāmānyaviśeṣau dve vastunī pratipadyamānaṃ pratyakṣaṃ prathamamupapadyate192 /<BR>
kintu vastvantarānusandhānaśūnyatayā sāmānyaviśeṣatayā na pratīyate /<BR>
anugataṃ hi sāmānyamucyate, vyāvṛttiśca viśeṣaḥ /<BR>
na ca vastvantarānusandhānamantareṇānugativyāvṛttī pratyetuṃ śakyate /<BR>
apratipadyamāno 'pi ca te, śaknotyeva svarūpaṃ tayoḥ pratipattumiti, nirvikalpakamasāmānyaviśeṣaviṣayam /<BR>
savikalpakanirūpaṇam /<BR>
savikalpakantu tatpṛṣṭhabhāvi ta eva vastunī sāmānyaviśeṣātmanā pratipadyate /<BR>
nanu vastvantarānusandhāne nendriyaṃ samartham /<BR>
indriyasāmarthyasamutthañca pratyakṣamiti, kathaṃ sāmānyaviśeṣātmakaṃ pratyakṣasya viṣayaḥ /<BR>
ucyate---bhavedetadevaṃ yadīndriyāṇyeva cetanānisyuḥ; jñānāni vā /<BR>
ātmā tvekaḥ sarvānubhavitavyānubhavitā saṃskāravaśena vastvantaramanusandhadindriyeṇa192 sāmānyaviśeṣātmanā vastu śaknotyeva pratyetum /<BR>
tathā nirvikalpakena sāmānyaviśeṣau dve vastunī pratipadyamānenāpi tayorbhedo gṛhītuṃ na śakyate /<BR>
na hi vastubhedamātreṇa bhedabuddhiḥ193, kintu dharmāntaragraho 'pi194 bhedabuddhau sahakārī /<BR>
tenānugativyāvṛttī dharmāntarabhūte 'gṛhṇataḥ satyapi sāmānyaviśeṣayorbhede bhedabuddhirnāsīt, uttarakāle ca vastvantarānusandhānena te pratipadya bhinnatvamavasīyate /<BR>
bhede sati viśeṣaṇaviśeṣyabhāvāvasāya iti, na nirvikalpakadaśāyāṃ viśiṣṭabuddhiḥ /<BR>
195savikalpakadaśāyāntu viśeṣaṇaviśeṣyabhāvamavagacchati /<BR>
guṇapratītāvapi nirvikalpakaṃ na viśiṣṭatayā dravyamavacchinatti, dravyaguṇayorbhedānavagamāt /<BR>
anvayavyatirekābhyāṃ hi guṇajātyordravyādbhedo 'vagamyate196 /<BR>
na ca nirvikalpake 'nvayavyatirekādyanusandhānamastīti, tena na 197bhedagrahaḥ, agṛhītabhedañca tat na viśiṣṭatāṃ grahītumīṣṭe iti savikalpaka eva viśiṣṭapratyayaḥ /<BR>
nāmakalpanāyāmapi śadbavācyatāyāḥ smaryamāṇāyā eva 199viśeṣaṇatvam /<BR>
karmakalpanāpyevameva vyākhyeyā /<BR>
200pratyayāntaropasthāpite 'pi viśeṣaṇe viśiṣṭapratyayo bhavatyeva /<BR>
ātmanaḥ pramātṛtvānnirvikalpakapṛṣṭhabhāvinaśca savikalpakasya gṛhītagrāhitve 'pi dhārāvāhikanyāyena 201pramāṇatvaṃ veditavyam /<BR>
viśeṣyaviśeṣaṇabhāvātirekeṇāgṛhītagrāhakatāpi sambhavatyeva savikalpakasya /<BR>
asya ca bāhyavastuviṣayatvaṃ jātinirṇaye nirṇotam /<BR>
na cedamanindriyajaṃ jñānam, indriyādhīnapravṛttitvāt /<BR>
aparokṣārthāvabhāso hyayaṃ savikalpakapratyayaḥ /<BR>
sa tādṛśo nendriyavyāpāramantareṇāsti /<BR>
tripuṭyā nirūpaṇam /<BR>
samprati mātari mitau ca pratyakṣaṃ vyākhyātumāha--- "sarvavijñānahetūtthā mitau mātari ca pramā /<BR>
sākṣā202tkartṛtvasāmānyātpratya203kṣatvena sammatā" //<BR>
iti /<BR>
204yā kācidgrahaṇasmaraṇarūpār'thapratītiḥ, tatra sākṣādātmā bhāti /<BR>
na hyarthāvabhāsinyātmanyanavabhāsamāne viṣayā bhāsante /<BR>
sarvā hi pratītirevamupajāyate 'hamidaṃ jānāmīti, na punarjānātītyevaṃ kācidbuddhirasti /<BR>
tadā205 ca svaparasaṃvedyayoranatiśaya saṅgassayāt /<BR>
na ca 206pratyayāntaraviṣayatvena niyamaḥ sambhavati /<BR>
ekapratītiviṣayatve yukta eva sahopalambhaniyamaḥ /<BR>
207tasmātsarvaireva jñānahetubhirātmani sākṣātkāravatī dhīrupadyate /<BR>
viṣayāpekṣayā pramāṇāntaratvanirūpaṇam /<BR>
nanvevaṃ tarhi sarva pratyakṣaṃ prasaktam ? yadi mātrabhiprāyam /<BR>
iṣṭameva /<BR>
prameyābhiprāyamiti cet /<BR>
na /<BR>
sarvatra prameyasyāparokṣatvaniyamābhāvāt /<BR>
smṛtiṣvanumānādiṣu208 ca na prameyamaparokṣam /<BR>
tena 209prameyāpekṣayaiva pramāṇāntaratvavyapadeśa iti mantavyam /<BR>
sarvāśca pratītayaḥ svayaṃ pratyakṣāḥ prakāśante /<BR>
tena tāsāṃ svātmani yuktameva pratyakṣatvam, pramāṇatvañca /<BR>
jñānasya svaprakāśatvanirūpaṇam /<BR>
meya-mātṛ-pramāṇānāṃ 210pratītau viśeṣaḥ kaḥ ? ucyate--- meye mātari ca vyatiriktā pratītiḥ sākṣātkāravatī, mitau tvavyatiriktā /<BR>
idamahaṃ gṛhṇāmīti vā, idamahaṃ smarāmīti vā tritayamevāvabhāsate /<BR>
211meyamātravabhāsarūpā saṃvidekā /<BR>
na tu 212tasyāṃ saṃvidantaraṃ cakāsti /<BR>
na ca sā nāvabhāti ? 213tadanavabhāse sarvānavabhāsaprasaṅgāt /<BR>
kiñcāprakāśasvabhāvāni meyāni, mātā ca prakāśamapekṣantām /<BR>
prakāśastu prakāśātmakatvānnānya214mapekṣate /<BR>
jāgrato hi meyāni mātā ca prakāśante /<BR>
suṣuptasya tadā na tat dvayamapi prakāśate /<BR>
na ca tadānīṃ tad dvayamapi nāstyeva, prabodhe pratyabhijñānāt /<BR>
tatra prakāśātmakatve tu suṣuptidaśāyamāpi tat dvayaṃ prakāśeta /<BR>
tasmādaprakāśātmakaṃ tat dvayamapyaṅgīkriyate /<BR>
prakāśasya tvaprakāśamānasya sattaiva nābhyupeyate /<BR>
tasmātsvayaṃprakāśasamaya215 eva meyamātṛprakāśaḥ /<BR>
kiñca svata eva yadupapadyate, na tatra parāpekṣā yuktā /<BR>
meyānāṃ mātuśca svayaṃ prakāśo na nopapadyata iti, yuktā tayoḥ parāpekṣā /<BR>
mitau ca kācidanu papattirnāstīti svayamprakāśaiva mitiḥ /<BR>
sautrānitakamatena pūrvapakṣaḥ /<BR>
tatrāhuḥ--- 216svayamprakāśā cenmitirabhyupeyate, tadā nirākārasya prakāśāyogādavaśyamākāro 'bhyupagamanīyaḥ /<BR>
217ekaścāyamākāro 'vabhāsate, tena prakāśa eva tadākāra iti yuktam /<BR>
kiñca nirākāratve prakāśasya pratikarmavyavasthā nopapadyate, na hi tasya sarvārtheṣu kaścidviśeṣaḥ /<BR>
arthākāratve tu yasyākāro 'sau, tasyeti ghaṭate prativiṣayavyavasthā /<BR>
tadāhuḥ---"na hi 218saṃvittisattayaiva tadvedanā219 yuktā, tasyāḥ sarvatrāviśeṣādaviśeṣaprasaṅgāt, tāntu sārūpyamāviśat tatsarūpayad ghaṭayet" iti /<BR>
ata arthasārūpyameva pramāṇamiti yuktam /<BR>
vyavasthāpakatayā hi pramāṇānāṃ pramāṇatvam /<BR>
arthasārūpyañca vyavasthāhetuḥ, na cakṣurādikam, tasyānekārthasādhāraṇatvāt /<BR>
kiñca vittisaṃvedyayoḥ sahopalambho niyata upalabhyate, na kadācidapi vittimantareṇa vedyasyopalabdhiḥ, nāpi vittervedyarahitāyāḥ /<BR>
ye ca 220parasparaṃ vyatibhinnāvabhāsā bhāvāḥ, teṣāṃ na sahopalambhaniyamaḥ /<BR>
na ghaṭasya paṭasya niyamena mahopalambhaḥ, tena bhedādaniyamavyāptāt niyamo vyāvartamāno 'bheda evāvatiṣṭhamāno 'bhedaṃ sādhayati /<BR>
taduktam--- "sahopalambhaniyamādabhedo nīlataddhiyor /<BR>
[pramāṇa. vā.] iti" etenaivanyāyenāhamityākārakasyālayavijñānasya221 vitteścābhedassamarthanīyaḥ /<BR>
222kathaṃ tarhi 223grāhyagrāhakākārabuddhayaḥ parasparaṃ bhinnāḥ pratibhāsanta iti /<BR>
tadāhuḥ--- "224bhedaśca bhrāntivijñānairdṛśyetendāvivādvaye /<BR>
" pra. vā. pari. 3 ślo. 389 /<BR>
iti tathāparamuktam--- "225paricchedo 'ntaranyo 'yaṃ226 bhāgo bahiravasthitaḥ /<BR>
jñānasyābhedino bhinnapratibhāso hyupaplavaḥ //<BR>
" pra.vā.pari. 2.ślo. 212 /<BR>
iti /<BR>
bhedabhrāntau cānādibhedavāsanaiva nimittam /<BR>
etadvicāraṇīyam---yeyamākāraviśeṣayoginī pratītiḥ, sā kiṃ 227bāhyādarthādupajāyate, kiṃ vā samanantarapratyayāditi /<BR>
taduktam--- 228yadi buddhistadākārā sāstyākāraviśeṣiṇī229 /<BR>
sā bāhyādanyato veti vicāramidamarhati //<BR>
pra. vā. pari. 3. ślo.334 /<BR>
iti /<BR>
tatra sautrāntikā manyante---samanantarapratyayamātrādākāraviśeṣa iti na ghaṭate, deśakālapratiniyamāyogāt /<BR>
ghaṭajñānānantaramapi paṭajñānaṃ jāyate /<BR>
230yatra ca yadā bahirdeśe ghaṭo 'sti, tatra yadi ghaṭajñānamātrameva paṭajñānotpattau hetuḥ, tarhi yadā yatra paṭo nāsti, tatra tadāpi paṭajñānaṃ syāt /<BR>
na caivamasti /<BR>
ato 'sti samanantarapratyayādapyadhikor'tho jñānākāro 'pattihetuḥ /<BR>
kiñca yathā marīcikājalajñāne jalārthinaḥ pravṛttasyārthakriyā na sambhavati, tathā samyagjalajñāne 'pi231 na syāt /<BR>
na hyarthaśūnyatvāviśeṣe samyagjalajñānamidam, idaṃ neti vibhāgo 'vakalpate232 tasmādbāhyor'thopyaṅgīkartumucitaḥ233 /<BR>
vijñānavādimatena sautrāntikamatasya nirāsaḥ /<BR>
tadapare234 bhrāntamiti manyante /<BR>
tathā hi---na tāvatkvacidarthasyākāravi235 - śeṣādhāyakatvaṃ sākṣādavagatam, kalpanīyantu tat /<BR>
tacca dṛṣṭe samanantarapratyaya eva varaṃ kalpyam /<BR>
kāryabhūtajñānānāṃ vailakṣaṇye samanantarapratyayavailakṣaṇyaṃ heturastu /<BR>
tena kiñcideva jñānaṅkasyacideva kutracideva kadācideva heturiti pratiniyamasiddhiḥ /<BR>
236vijñānavādī cārthakriyāmapi jñānarūpāmeva manyate /<BR>
tena kiñcideva jalajñānamarthakriyājananasamarthaṃ, 237kiñcicca na ityapi pratiniyamasiddhiḥ /<BR>
avaśyañcārthamantareṇa viśiṣṭākārajñānotpattau samanantarapratyayasya sāmarthyamāstheyam /<BR>
anyathā svapnādiṣvākārapratibhāsapratiniyamo na syāt /<BR>
na ca deśāntarakālāntaravartināmeva tatra sāmarthyam, avidyamānasya sāmarthyāyogāt /<BR>
238athānubhavajanitasaṃskārāttatrākārapratibhāsaniyama iti cet, astu tāvadevam /<BR>
yo 'sāvanubhavaḥ, so 'pi tarhyatrānubhavāntarajanitasaṃskārādevāstvityanayā diśā kimarthābhyupagamena /<BR>
239saṃskāro 'pi ca saṃskārāditi, anubhavapūrvakameva vijñānaṃ kāryakāraṇabhāvena pravartate, tenārthānubhavākārāt jñānāt yadaparaṃ vijñānaṃ jāyate, tat viśiṣṭasvabhāvam, tato 'pi yadaparam, tadapi vijñānaṃ viśiṣṭasvabhāvameveti, vijñānasvabhāvaviśeṣa eva bhāvanā, vāsanā, saṃskāra ityādibhaśśabdairvyapadiśyate /<BR>
arthakriyāsamvādayogyañca jñānaṃ pramāṇam, itaracca neti pramāṇāpramāṇabhedopyupapannaḥ /<BR>
tasmādvijñānānyākāraviśeṣayogīni hetuphalabhāvenānādisantānavāhīni santu; tadatirekī na kaścidartho nāmeti /<BR>
vijñānavādimatanirākaraṇam /<BR>
atrocyate---yattāvaduktaṃ jñānasya sākāratvasiddhaye nārthasārūpyamantareṇa pratikarmavyavasthāsiddhiriti /<BR>
tadayuktam; na hi 240kasyacidapyarthasya svarūpamanubhūtaṃ sākāravijñānavādinā /<BR>
jñānākāraparyavasitavṛttitvātsarvajñānānām /<BR>
yasya ca svarūpameva nāvasitaṃ, na tena saha kasyacitsārūpyaparikalpanam /<BR>
na cāpi jñānākārodayavaśenārtho vyavasthāpyamānaḥ sarūpatayā parikalpayituṃ śakyate /<BR>
asarūpādapi 241kāryagatākāropapatteḥ /<BR>
lākṣaraktabījāṅkurāvasthāyā viśeṣānavagamepi raktakāryasyotpattirdṛśyate /<BR>
na hi yadākāraṃ jñānamutpadyate, tadākāra evārthojñānasyotpattau nimittamityatra 242kiñcitpramāṇaṃ prakramate /<BR>
api ca sthūlākāraṃ jñānamutpadyate, 243paramāṇvākāraścārthaḥ /<BR>
sādhāraṇākārā buddhiḥ, 244asādhāraṇākāraścārthaḥ iti, sārūpyaṃ245 kiṃ bhavati ? kiñca sārūpyamātreṇa vedyatve 246vedyavedakabhāvavyavasthā nopapadyate /<BR>
ekārthaviṣayāṇāṃ santatyantaravijñānānāṃ vedyavedakatvānupapatteḥ /<BR>
athotpādakam 247svarūpārpakañca vedyam, tathāpi dhārāvāhikajñānaṃ pūrvaṃ pūrvaṃ uttarasya uttarasya vedyaṃ syāt /<BR>
athākāraviśeṣādhāyakaṃ vedyam; evamapi pūrvapūrvavijñānamātraṃ vedyamāpadyate /<BR>
pūrvaṃ pūrvaṃ hi vijñānamākāraviśeṣodayakāraṇamityuktam /<BR>
api ca nirākāratve saṃvidā pratikarmavyavasthā nānupapannā /<BR>
arthapratibaddhavyavahāraviśeṣapravṛttyanuguṇo hi puruṣasya dharmaviśeṣaḥ---saṃvedanam, tacca svayamprakāśam /<BR>
yat arthapratibaddhavyavahārānuguṇatayā prakāśate, tat tadarthasaṃvedanamiti vyavasthāpyate /<BR>
sahopalambhaniyamaśca bhede 'pyupapadyate /<BR>
yaiva hi nīladhīḥ, saiva nīlasyopalambhaḥ /<BR>
248kathaṃ nīlopalambhamantareṇa nīlamupalabhyate /<BR>
kiñcānenedamapyaniṣṭamāpadyate /<BR>
upalambhamantareṇāpyupalabhyeteti /<BR>
sarvasyaiva hi vastuno na upalambhamantareṇopalambha iṣyate /<BR>
na hyupalambhata evopalambhaḥ /<BR>
250kiñcopalambhopalabhyayormedo 'sahopalambhaniyamavyāpta iti, niyamastato nivartamāno 'bhede evāvatiṣṭhamānastena vyāptastaṃ gamayet /<BR>
upalabhyopalambhayostu bhede 'pi niyama upapadyate /<BR>
upalabhyamantare251ṇopalambhāsambhavāt /<BR>
tena tayorbhede 'pi sahopalambhaniyamo dṛṣṭo nābhedaṃ sādhayituṃ252kṣamaḥ /<BR>
kiñca---vittivedyayorbhedenāpi sahopalambhaniyamo 'stīti, tasyāpi vittirūpatvāpattervitterekatvaṃ hīyate, tataśca bheda eva sahopalambhaniyama 253ityupapadyate /<BR>
kiñca yo 'pi vittervedyasyābhedamāha, so 'pi tāvadvedyapratibhāsaṃ 254nāvajānīte /<BR>
tathā sati kathamanumānamutpadyate255 /<BR>
na hi pratitiviparyayeṇānumānasyātmalābho 'sti /<BR>
yadapi jvālādiṣvabhedānumānam, tadapi na pratītiṃ 256svārthātpracyāvayati, kintu saiveyaṃ jvāleti grahaṇasmaraṇarūpe dve pratītī vyavasthitaviṣaye darśayati /<BR>
iha tu bhedapratītiḥ pratyetavyādeva vyāvartanīyeti, na tadvirodhenānumānamutpadyate /<BR>
"bhedaśca257 bhrāntivijñānairdṛśyetendāvivādvaye" /<BR>
iti cānupapannam /<BR>
na hi tatra bhedo dṛśyate, kintvekasminneva candramasi netravṛttibhedena dve pratītī jāyete /<BR>
tayorindriyavṛttibhedādabhinne 'pi candramasyarthadvayaviṣayaṃ258 vyavahāraṃ vimūgaḥ pravartayantīti, tatra tatroktam /<BR>
yaccedamuktam---svayamprakāśāyāḥ saṃvido 'bhyupagatāyā nīlādyākāro 'stīti /<BR>
tadapyayuktam /<BR>
saṃvidabhinnatayāvabhāsamānasyākārasya 259saṃvidrūpatvānupapatteḥ /<BR>
nirākārā saṃvitkathaṃ prakāśeteti cet /<BR>
nirākāreti kimuktam ? niḥsvabhāveti cet /<BR>
260tadasat, saṃvidaḥ saṃvitsvabhāvatvābhyupagamāt /<BR>
atha nīlādyākāreti cet /<BR>
keyaṃ rājājñā nīlādyākāreṇaiva prakāśitavyam, nānyeneti /<BR>
prakāśe tu sati 261yad yathābhūtaṃ pratīyate, tat, tathābhūtamityabhyupagamo yuktaḥ /<BR>
yaccoktaṃ---svapne jñānasyākāro 'vabhāsata262 iti /<BR>
tadapyayuktam /<BR>
tatrāpi 263bahiravabhāsitvātsaṃvidaḥ /<BR>
na ca sā bahirviṣayā na bhavati /<BR>
tasyāḥ 264pūrvānubhavāhitasaṃskārodbodhavaśena pūrvānubhūtavastuviṣayatvāt /<BR>
kathaṃ tarhi pūrvānubhūtatvaṃ nānusandhīyate, 265kathaṃ vānubhūyamānatvādhyavasānamiti /<BR>
ucyate /<BR>
saṃskārodbodhanimitteyaṃ smṛtiriṣyate /<BR>
saṃskārodbodhaścādṛṣṭanibandhanaḥ /<BR>
tasya sukhaduḥkhahetutvāt /<BR>
svapne 'pi sukhaduḥkhānubhavāt /<BR>
tena 266tāvatyevāṃśe tadadṛṣṭaṃ saṃskāramudbodhayati, yāvatyeva sukhaṃ duḥkhaṃ vopapadyate /<BR>
na cānubhūtāṃśasmaraṇe sukhaduḥkhodaya iti, na ca tatra saṃskārodbodhaḥ, nāpi smṛtiḥ /<BR>
ata eva ca gṛhītāṃśānavadhāraṇe 'nubhavamātramevāśiṣyata267 ityanubhavādhyavasāyo 'pi samarthitaḥ /<BR>
yatpunarāhuḥ---jaḍasya prakāśāyogātprakāśātmaka evākāra iti /<BR>
tadapi na caturasram /<BR>
jaḍa iti kimuktam ? aprakāśātmaka iti cet, na aprakāśātmakasyaiva prakāśādvyatiriktasya eṣa kāśa iti prakāśādeva siddham /<BR>
kiñca citrapaṭajñāne268 nānābhūtānāmākārāṇāmekaprakāśātmakatvavirodhādasadbhūtatvamevābhyupagatam /<BR>
catrāvabhāseṣvarthe ṣu yadyekatvaṃ na yujyate /<BR>
savaiva tāvatkathaṃ buddhirekā catrāvabhāsinī //<BR>
[pra. vā. dvi. pa. ślo. 208] iti 'codayitvā,' uktam--- 269idaṃ vastu balāyātaṃ yadvadanti vipaścitaḥ /<BR>
yathā yathār'thāścintyante vivicyante tathā tathā //<BR>
[pra. vā. dvi. pa. ślo. 205] iti /<BR>
yathā yathā'kārā vicāryante, tathā tathāghaṭamānā vivicyante---śūnyā bhavanti--asadbhūtā bhavanti ityarthaḥ /<BR>
pavañca te tāvadākārā asadbhūtāḥ prakāśātmāno na bhavantīti, kathaṃ prakāśante /<BR>
tathā grāhyagrāhakasaṃvittīnāṃ bhedo 'tyantāsadbhūtaḥ prakāśānanupraveśī kathaṃ prakāśeta ? tathā 270prameyavimarśotthāstu bāhyārthāpahnavaprakārā jātinirṇaya eva prāyaśo vikalpya nirākṛtā iti, te neha prastūyante /<BR>
ye punarjāgratpratyayānāṃ svapnapratyayadṛṣṭāntena pratyayatvādityanena hetunā bāhyārthaśūnyatvaṃ pratipādayanti, teṣāṃ bāhyaviṣayasakalapratītiviruddhaḥ pakṣaḥ /<BR>
271dṛṣṭāntīkṛtasyāpi svapnādipratyayasya bāhyagrāhyasamarthanena hetorviruddhatvaṃ doṣaḥ, dṛṣṭāntasya sādhyavikalatvañcodbhāvanīyam /<BR>
tasmātsvayamprakāśatve 'pi saṃvido na bāhyagrāhyāpanhava iti sthitam /<BR>
saṃvidaḥ svayamprakāśatve śaṅkānirāsau /<BR>
271ye tvāhuḥ--- 273aṅgulyagaṃ yathātmānaṃ nātmanā spraṣṭumarhati /<BR>
svāṃśena jñānamapyevaṃ nātmanā jātumarhati //<BR>
[bṛ.ṭī] iti /<BR>
tatra yadi karmakartṛtvānupapattirucyate, tato na kiñcidavahīyate /<BR>
na hi vayaṃ karmakartṛbhāvamabhyupemaḥ /<BR>
athārthaprakāśarūpāyāḥ svayamprakāśatā vinivāryate, tataḥ pratītivirodhaḥ /<BR>
kiñca pratītibalena 274yairekasyātmanaḥ kartṛkarmabhāvo 'bhyupagamyate, kathamiva te saṃvido 'pahnuvīran /<BR>
api ca jñānamanumeyamiṣyate /<BR>
tadanumāne nārthasattāmātraṃ liṅgam, tasya tadavinābhāvaniyamābhāvāt /<BR>
athārthajñānamityucyate, tadapi notpattimātreṇa liṅgam /<BR>
anavabhāsamāne utpannānutpannayoraviśeṣāt /<BR>
na hyanavabhāsamānaṃ liṅgaṃ liṅginamanumāpayati /<BR>
na cārthajñānasya jñānantarādhīnamavabhāsanam /<BR>
na ca jñānāntarādavagamaḥ /<BR>
jñānāntaradavagamena avagame cānavasthāprasaṅgāt /<BR>
tasmādarthajñānaṃ svayamprakāśamevābhyupetavyam /<BR>
275 etena ye sukhādivanmānasapratyakṣaṃ jñānāntarameva jñānasadbhāve pramāṇamāhuḥ, te 'pi nirākṛtāḥ /<BR>
svayamprakāśatvenāpyupapattau parādhīnatvakalpanānupapannetyuktameva /<BR>
kintarhyanumīyate? jñānam /<BR>
nanu na tat saṃvidaḥ svayamprakāśāyā bhinnamupalabhyate /<BR>
satyam, ata evānumīyate /<BR>
nanu kiṃ taditi na 276vidmaḥ /<BR>
277saṃvidutpattikāraṇamātmamanaḥsannikarṣākhyaṃ tadityavagamya parituṣyatāmāyuṣmatā /<BR>
pramāṇulabhāvaṃ 278vivṛṇoti--- "mānatve saṃvido bāhyaṃ hānādānādikaṃ phalam /<BR>
jñānasya tu phalaṃ saiva vyavahāropayoginī" //<BR>
iti /<BR>
yadā pramitiḥ pramāṇamiti bhāvasādhanamāśrīyate, tadā saṃvideva 279pramāṇam /<BR>
tasyāśca vyavahārānuguṇasvabhāvatvāddhānopādānopekṣāḥ phalam /<BR>
pramīyate 'neneti karaṇasādhane pramāṇaśabde ātmamanaḥsannikarṣādyātmano jñānasya pramāṇatve tadbalabhāvinī saṃvideva bāhyavyavahāropayoginīsatī phalam /<BR>
280"āpekṣikañca karaṇaṃ mana indriyameva vā /<BR>
tadarthasannikarṣo vā mānañcetpūrvakaṃ phalam" //<BR>
iti /<BR>
yadā tu sādhakatamasya karaṇatvāttamapaścātiśayārthakatvādatiśayasya bāhyāpekṣatvādālokādyapekṣamindriyameva pramāṇam, tasya viṣayasannikarṣaḥ, tasya vā manaḥsannikarṣaḥ pramāṇam, tadāpi saṃvideva phalam, tadarthapravṛttatvāt sādhanānām /<BR>
281ye punaḥ pramāṇādabhinnaṃ phalamāhuḥ, te 'pi vādinaḥ kāryakāraṇyoraikyābhāvādevopekṣaṇīyāḥ /<BR>
iti mahāmahopādhyāyaśrīśālikanāthamiśraviracitāyāṃ prakaraṇapañcikāyāṃ prakāṇapārāyaṇo prathamaḥ pratyakṣaparicchedaḥ samāptaḥ /<BR>
<BR>
<BR>
<BR>
</body></html>
