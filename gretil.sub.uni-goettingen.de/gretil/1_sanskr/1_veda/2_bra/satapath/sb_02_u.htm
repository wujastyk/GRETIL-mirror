<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title>Satapatha-Brahmana 2</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

SATAPATHA-BRAHMANA 2<BR>
<BR>
Data input by H.S. Ananthanarayana and W. P. Lehman.<BR>
<BR>
Bracketted numbering added mechanically.<BR>
<BR>
<BR>


<BR>
****************************************************************************<BR>
NOTE: The original encoding of this e-text emulates Nagari script.<BR>
Therefore word boundaries are not always spaced.<BR>
****************************************************************************<BR>
<BR>





<BR>
<BR>
<BR>
<BR>
<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>

<BR>
<BR>
<BR>
2.1.1.<BR>
<BR>
2.1.1.[1]<BR>
<BR>
sa yadvā itaścetaśca sambharati | tatsambhārāṇāṃ sambhāratvaṃ yatra<BR>
yatrāgnernyaktaṃ tatastataḥ sambharati tadyaśaseva tvadevainametatsamardhayati<BR>
paśubhiriva tvanmithuneneva tvatsambharan<BR>
<BR>
<BR>
<BR>
2.1.1.[2]<BR>
<BR>
athollikhati | tadyadevāsyai pṛthivyā abhiṣṭhitaṃ vābhiṣṭhyūtaṃ vā tadevāsyā<BR>
etaduddhantyatha yajñiyāyāmeva pṛthivyāmādhatte tasmādvā ullikhati <BR>
<BR>
<BR>
<BR>
2.1.1.[3]<BR>
<BR>
athādbhirabhyukṣati | eṣa vā apāṃ sambhāro yadadbhirabhyukṣati tadyadapaḥ<BR>
sambharatyannaṃ vā āpo 'nnaṃ hi vā āpastasmādyademaṃ lokamāpa<BR>
āgacantyathehānnādyaṃ jāyate tadannādyenaivainametatsamardhayati<BR>
<BR>
<BR>
<BR>
2.1.1.[4]<BR>
<BR>
yoṣā vā āpaḥ | vṛṣāgnirmithunenaivainametatprajananena samardhayatyadbhirvā<BR>
idaṃ sarvamāptamadbhirevainametadāptvādhatte tasmādapaḥ sambharati<BR>
<BR>
<BR>
<BR>
2.1.1.[5]<BR>
<BR>
atha hiraṇyaṃ sambharati | agnirha vā apo 'bhidadhyau mithunyābhiḥ syāmiti tāḥ<BR>
sambabhūva tāsu retaḥ prāsiñcattaddhiraṇyamabhavattasmādetadagnisaṃkāśamagnerhi<BR>
retastasmādapsu vindantyapsu hi prāsiñcattasmādenena na dhāvayati na kiṃ cana<BR>
karotyatha yaśo devaretasaṃ hi tadyaśasaivainametatsamardhayati saretasameva<BR>
kṛtsnamagnimādhatte tasmāddhiraṇyaṃ sambharati <BR>
<BR>
<BR>
<BR>
2.1.1.[6]<BR>
<BR>
athoṣāntsambharati | asau ha vai dyaurasyai pṛṭhivyā etānpaśūnpradadau<BR>
tasmātpaśavyamūṣaramityāhuḥ paśavo hyevaite sākṣādeva<BR>
tatpaśubhirevainametatsamardhayati te 'muta āgatā asyām pṛthivyām<BR>
pratiṣṭhitāstamanayordyāvāpṛthivyo rasam manyante<BR>
tadanayorevainametaddyāvāpṛthivyo rasena samardhayati tasmādūṣāntsambharati<BR>
<BR>
<BR>
<BR>
2.1.1.[7]<BR>
<BR>
athākhukarīṣaṃ sambharati | ākhavo ha vā asyai pṛthivyai rasaṃ vidustasmātte 'dho<BR>
'dha imām pṛthivīṃ carantaḥ pīviṣṭhā asyai hi rasaṃ viduste yatra te 'syai pṛthivyai<BR>
rasaṃ vidustata utkiranti tadasyā evainametatpṛthivyai rasena samardhayati<BR>
tasmādākhukarīṣaṃ sambharati purīṣya iti vai tamāhuryaḥ śriyaṃ gacati samānaṃ<BR>
vai purīṣaṃ ca karīṣaṃ ca tadetasyaivāvaruddhai tasmādākhukarīṣaṃ sambharati<BR>
<BR>
<BR>
<BR>
2.1.1.[8]<BR>
<BR>
atha śarkarāḥ sambharati | devāśca vā asurāścobhaye prājāpatyāḥ paspṛdhire sā heyam<BR>
pṛthivyalelāyadyathā puṣkaraparṇamevaṃ tāṃ ha sma vātaḥ saṃvahati sopaiva<BR>
devāñjagāmopāsurāntsā yatra devānupajagāma <BR>
<BR>
<BR>
<BR>
2.1.1.[9]<BR>
<BR>
taddhocuḥ | hantemāṃ pratiṣṭhāṃ dṛṃhāmahai tasyāṃ dhruvāyāmaśithilāyāmagnī<BR>
ādadhāmahai tato 'syai sapatnānnirbhakṣyāma iti<BR>
<BR>
<BR>
<BR>
2.1.1.[10]<BR>
<BR>
tadyathā śaṅkubhiścarma vihanyāt | evamimām pratiṣṭhām paryabṛṃhanta seyaṃ<BR>
dhruvāśithilā pratiṣṭhā tasyāṃ dhruvāyāmaśithilāyāmagnī ādadhata tato 'syai<BR>
sapatnānnirabhajan<BR>
<BR>
<BR>
<BR>
2.1.1.[11]<BR>
<BR>
tatho evaiṣa etat | imām pratiṣṭhāṃ śarkarābhiḥ paribṛṃhate tasyāṃ<BR>
dhruvāyāmaśithilāyāmagnī ādhatte tato 'syai sapatnānnirbhajati tasmācarkarāḥ<BR>
sambharati<BR>
<BR>
<BR>
<BR>
2.1.1.[12]<BR>
<BR>
tānvā etān | pañca sambhārāntsambharati pāṅkto yajñaḥ pāṅktaḥ paśuḥ pañcartavaḥ<BR>
saṃvatsarasya <BR>
<BR>
<BR>
<BR>
2.1.1.[13]<BR>
<BR>
tadāhuḥ | ṣaḍevartavaḥ saṃvatsarasyeti nyūnamu tarhi mithunam prajananaṃ kriyate<BR>
nyūnādvā imāḥ prajāḥ prajāyante tacvaḥśreyasamuttarāvattasmātpañca bhavanti yadyu<BR>
ṣaḍevartavaḥ saṃvatsarasyetyagnirevaiteṣāṃ ṣaṣṭhastatho evaitadanyūnam bhavati <BR>
<BR>
<BR>
<BR>
2.1.1.[14]<BR>
<BR>
tadāhuḥ | naivaikaṃ cana sambhāraṃ sambharedityasyāṃ vā ete sarve pṛthivyām<BR>
bhavanti sa yadevāsyāmādhatte tatsarvānsambhārānāpnoti tasmānnaivaikaṃ cana<BR>
sambhāraṃ sambharediti tadu sameva bharedyadahaivāsyāmādhatte<BR>
tatsarvāntsambhārānāpnoti yadu sambhāraiḥ sambhṛtairbhavati tadu bhavati tasmādu<BR>
sameva bharet<BR>
<BR>
<BR>
<BR>
2.1.2.<BR>
<BR>
<BR>
2.1.2.[1]<BR>
<BR>
kṛttikāsvagnī ādadhīta | etā vā agninakṣatraṃ yatkṛttikāstadvai saloma yo<BR>
'gninakṣatre 'gnī ādadhātai tasmātkṛttikāsvādadhīta <BR>
<BR>
<BR>
<BR>
2.1.2.[2]<BR>
<BR>
ekaṃ dve trīṇi | catvārīti vā anyāni nakṣatrāṇyathaitā eva bhūyiṣṭhā<BR>
yatkṛttikāstadbhūmānamevaitadupaiti tasmātkṛttikāsvādadhīta <BR>
<BR>
<BR>
<BR>
2.1.2.[3]<BR>
<BR>
etā ha vai prācyai diśo na cyavante | sarvāṇi ha vā anyāni nakṣatrāṇi prācyai<BR>
diśaścyavante tatprācyāmevāsyaitaddiśyāhitau bhavatastasmātkṛttikāsvādadhīta <BR>
<BR>
<BR>
<BR>
2.1.2.[4]<BR>
<BR>
atha yasmānna kṛttikāsvādadhīta | ṛkṣāṇāṃ ha vā etā agre patnya āsuḥ saptarṣīnu ha<BR>
sma vai purarkṣā ityācakṣate tā mithunena vyārdhyantāmī hyuttarāhi saptarṣaya<BR>
udyanti pura etā aśamiva vai tadyo mithunena vyṛddhaḥ sa nenmithunena vyṛdhyā iti<BR>
tasmānna kṛttikāsvādadhīta <BR>
<BR>
<BR>
<BR>
2.1.2.[5]<BR>
<BR>
tadvaiva dadhīta | agnirvā etāsāṃ mithunamagninaitā mithunena<BR>
samṛddhāstasmādaiva dadhīta <BR>
<BR>
<BR>
<BR>
2.1.2.[6]<BR>
<BR>
rohiṇyāmagnī ādadhīta | rohiṇyāṃ ha vai prajāpatiḥ prajākāmo 'gnī ādadhe sa prajā<BR>
asṛjata tā asya prajāḥ sṛṣṭā ekarūpā upastabdhāstasthū rohiṇya ivaiva tadvai rohiṇyai<BR>
rohiṇītvam bahurhaiva prajayā paśubhirbhavati ya evaṃ vidvānrohiṇyāmādhatte <BR>
<BR>
<BR>
2.1.2.[7]<BR>
<BR>
rohiṇyāmu ha vai paśavaḥ | agnī ādadhire manuṣyāṇāṃ kāmaṃ rohemeti te<BR>
manuṣyāṇāṃ kāmamarohanyamu haiva tatpaśavo manuṣyeṣu kāmamarohaṃstamu<BR>
haiva paśuṣu kāmaṃ rohati ya evaṃ vidvānrohiṇyāmādhatte <BR>
<BR>
<BR>
<BR>
2.1.2.[8]<BR>
<BR>
mṛgaśīrṣe 'gnī ādadhīta | etadvai prajāpateḥ śiro yanmṛgaśīrṣaṃ śrīrvai śiraḥ śrīrhi<BR>
vai śirastasmādyo 'rdhasya śreṣṭho bhavatyasāvamuṣyārdhasya śira ityāhuḥ śriyaṃ<BR>
ha gacati ya evaṃ vidvānmṛgaśīrṣa ādhatte <BR>
<BR>
<BR>
<BR>
2.1.2.[9]<BR>
<BR>
atha yasmānnā mṛgaśīrṣa ādadhīta | prajāpatervā etacarīraṃ yatra vā enaṃ<BR>
tadāvedhyaṃstadiṣuṇā trikāṇḍenetyāhuḥ sa etacarīramajahādvāstu vai<BR>
śarīramayajñiyaṃ nirvīryaṃ tasmānna mṛgaśīrṣa ādadhīta <BR>
<BR>
<BR>
<BR>
2.1.2.[10]<BR>
<BR>
tadvaiva dadhīta | na vā etasya devasya vāstu nāyajñiyaṃ na śarīramasti<BR>
yatprajāpatestasmādaiva dadhīta punarvasvoḥ punarādheyamādadhīteti <BR>
<BR>
<BR>
<BR>
2.1.2.[11]<BR>
<BR>
phalgunīṣvagnī ādadhīta | etā vā indranakṣatraṃ yatphalgunyo 'pyasya<BR>
pratināmnyo 'rjuno ha vai nāmendro yadasya guhyaṃ nāmārjunyo vai nāmaitāstā<BR>
etatparo 'kṣamācakṣate phalgunya iti ko hyetasyārhati guhyaṃ nāma grahītumindro<BR>
vai yajamānastatsva evaitannakṣatre 'gnī ādhatta indro yajñasya devataiteno<BR>
hāsyaitatsendramagnyodheyaṃ bhavati pūrvayorādadhīta purastātkraturhaivāsme<BR>
bhavatyuttarayorādadhīta śvaḥśreyasaṃ haivāsmā uttarāvadbhavati <BR>
<BR>
<BR>
<BR>
2.1.2.[12]<BR>
<BR>
haste 'gnīy ādadhīta | ya icetpra me dīyeteti tadvā anuṣṭhyā yaddhastena pradīyate<BR>
pra haivāsmai dīyate <BR>
<BR>
<BR>
<BR>
2.1.2.[13]<BR>
<BR>
citrāyāmagnī ādadhīta | devāśca vā asurāścobhaye prājāpatyāḥ paspṛdhire ta ubhaya<BR>
evāmuṃ lokaṃ samārurukṣāṃ cakrurdivameva tato 'surā rauhiṇamityagniṃ cikyire<BR>
'nenāmuṃ lokaṃ samārokṣyāma iti<BR>
<BR>
2.1.2.[14]<BR>
<BR>
indro ha vā īkṣāṃ cakre | imaṃ cedvā ime cinvate tata eva no 'bhibhavantīti sa<BR>
brāhmaṇo bruvāṇa ekeṣṭakāṃ prabadhyeyāya <BR>
<BR>
<BR>
<BR>
2.1.2.[15]<BR>
<BR>
sa hovāca | hantāhamimāmapyupadadhā iti tatheti tāmupādhatta<BR>
teṣāmalpakādevāgnirasaṃcita āsa<BR>
<BR>
<BR>
<BR>
2.1.2.[16]<BR>
<BR>
atha hovāca | anvā ahaṃ tāṃ dāsye yā mameheti tāmabhipadyābabarha<BR>
tasyāmāvṛḍhāyāmagnirvyavaśaśādāgnervyavaśādamanvasurā vyavaśeduḥ sa tā<BR>
eveṣṭhkā vajrān kṛtvā grīvāḥ praciceda <BR>
<BR>
<BR>
<BR>
2.1.2.[17]<BR>
<BR>
ta ha devāḥ sametyocuḥ | citra vā abhūma ya iyataḥ sapatnānavadhiṣmeti tadvai<BR>
citrāyai citrātvaṃ citraṃ ha bhavati hanti sapatnānhanti dviṣantaṃ bhrātṛvyaṃ ya evaṃ<BR>
vidvāṃścitrāyāmādhatte tasmādetatkṣatriya eva nakṣatramupertsejjighāṃsatīva<BR>
hyeṣa sapatnānvīva jigīṣate <BR>
<BR>
<BR>
<BR>
2.1.2.[18]<BR>
<BR>
nānā ha vā etānyagre kṣatrāṇyāsuḥ | yathaivāsau sūrya evaṃ teṣāmeṣa udyanneva<BR>
vīryaṃ kṣatramādatta tasmādādityo nāma yadeṣāṃ vīryaṃ kṣatramādatta<BR>
<BR>
<BR>
<BR>
2.1.2.[19]<BR>
<BR>
te ha devā ūcuḥ | yāni vai tāni kṣatrāṇyabhūvanna vai tāni kṣatrāṇyabhūvanniti tadvai<BR>
nakṣatrāṇāṃ nakṣatratvaṃ tasmādu sūryanakṣatra eva syādeṣa hyeṣāṃ vīryaṃ<BR>
kṣatramādatta yadyu nakṣatrakāmaḥ syādetadvā anaparāddhaṃ nakṣatraṃ yatsūryaḥ<BR>
sa etenaiva puṇyāhena yadeteṣāṃ nakṣatrāṇāṃ kāmayeta tadupertsettasmādu<BR>
sūryanakṣatra eva syāt<BR>
<BR>
<BR>
<BR>
2.1.3.<BR>
<BR>
<BR>
2.1.3.[1]<BR>
<BR>
vasanto grīṣmo varṣāḥ | te devā ṛtavaḥ śaraddhemantaḥ śiśiraste pitaro ya<BR>
evāpūryate 'rdhamāsaḥ sa devā yo 'pakṣīyate sa pitaro 'hareva devā rātriḥ pitaraḥ<BR>
punarahnaḥ pūrvāhṇo devā aparāhṇaḥ pitaraḥ<BR>
<BR>
<BR>
<BR>
2.1.3.[2]<BR>
<BR>
te vā eta ṛtavaḥ | devāḥ pitaraḥ sa yo haivaṃ vidvāndevāḥ pitara iti hvayatyā hāsya<BR>
devā devahūyaṃ gacantyā pitaraḥ pitṛhūyamavanti hainaṃ devā devahūye 'vanti pitaraḥ<BR>
pitṛhūye ya evaṃ vidvāndevāḥ pitara iti hvayati<BR>
<BR>
<BR>
<BR>
2.1.3.[3]<BR>
<BR>
sa yatrodagāvartate | deveṣu tarhi bhavati devāṃstarhyabhigopāyatyatha yatra<BR>
dakṣiṇāvartate pitṛṣu tarhi bhavati pitṝṃstarhyabhigopāyati<BR>
<BR>
<BR>
<BR>
2.1.3.[4]<BR>
<BR>
sa yatrodagāvartate | tarhyagnī ādadhītāpahatapāpmāno devā apa pāpmānaṃ hate<BR>
'mṛtā devā nāmṛtatvasyāśāsti sarvamāyureti yastarhyādhatte 'tha yatra dakṣiṇāvartate<BR>
yastarhyādhatte 'napahatapāpmānaḥ pitaro na pāpmānamapahate martyāḥ pitaraḥ<BR>
purā hāyuṣo mriyate yastarhyādhatte<BR>
<BR>
<BR>
<BR>
2.1.3.[5]<BR>
<BR>
brahmaiva vasantaḥ | kṣatraṃ grīṣmo viḍeva varṣāstasmādbrāhmaṇo vasanta<BR>
ādadhīta brahma hi vasantastasmātkṣatriyo grīṣma ādadhīta kṣatraṃ hi<BR>
grīṣmastasmādvaiśyo varṣāsvādadhīta viḍḍhi varṣāḥ<BR>
<BR>
<BR>
<BR>
2.1.3.[6]<BR>
<BR>
sa yaḥ kāmayeta | brahmavarcasī syāmiti vasante sa ādadhīta brahma vai vasanto<BR>
brahmavarcasī haiva bhavati <BR>
<BR>
<BR>
<BR>
2.1.3.[7]<BR>
<BR>
atha yaḥ kāmayeta | kṣatraṃ śriyā yaśasā syāmiti grīṣme sa ādadhīta kṣatraṃ vai<BR>
grīṣmaḥ kṣatraṃ haiva śriyā yaśasā bhavati <BR>
<BR>
<BR>
<BR>
2.1.3.[8]<BR>
<BR>
atha yaḥ kāmayeta | bahuḥ prajayā paśubhiḥ syāmiti varṣāsu sa ādadhīta viḍvai<BR>
varṣā annaṃ viśo bahurhaiva prajayā paśubhirbhavati ya evaṃ vidvānvarṣāsvādhatte<BR>
<BR>
<BR>
2.1.3.[9]<BR>
<BR>
te vā eta ṛtavaḥ | ubhaya evāpahatapāpmānaḥ sūrya evaiṣām pāpmano<BR>
'pahantodyannevaiṣāmubhayeṣām pāpmānamapahanti tasmādyadaivainaṃ kadā ca<BR>
yajña upanamedathāgnī ādadhīta na śvaḥśvamupāsīta ko hi manuṣyasya śvo veda <BR>
<BR>
<BR>
<BR>
2.1.4.<BR>
<BR>
<BR>
<BR>
2.1.4.[1]<BR>
<BR>
yadaharasya śvo 'gnyādheyaṃ syāt | divaivāśnīyānmano ha vai devā<BR>
manuṣyasyājānanti te 'syaitacvo 'gnyādheyaṃ viduste 'sya viśve devā gṛhānāgacanti te<BR>
'sya gṛheṣūpavasanti sa upavasathaḥ<BR>
<BR>
<BR>
<BR>
2.1.4.[2]<BR>
<BR>
tannvevānavakLptaṃ yo manuṣyeṣvanaśnatsu pūrvo 'śnīyādatha kimu yo<BR>
deveṣvanaśnatsu pūrvo 'śnīyāttasmādu divaivāśnīyāttadvapi kāmameva<BR>
naktamaśnīyānno hyanāhitāgnervratacaryāsti mānuṣo hyevaiṣa tāvadbhavati<BR>
yāvadanāhitāgnistasmādvapi kāmameva naktamaśnīyāt <BR>
<BR>
<BR>
<BR>
2.1.4.[3]<BR>
<BR>
taddhaike 'jamupabadhnanti | āgneyo 'jo 'gnereva sarvatvāyeti vadantastadu tathā na<BR>
kuryādyadyasyājaḥ syādagnīdha evainam prātardadyāttenaiva taṃ kāmamāpnoti<BR>
tasmādu tannādriyeta<BR>
<BR>
<BR>
<BR>
2.1.4.[4]<BR>
<BR>
atha cātuṣprāśyamodanam pacanti | candāṃsyanena prīṇīma iti yathā yena vāhanena<BR>
syantsyantsyāttatsuhitaṃ kartavai brūyādevametaditi vadantastadu tathā na<BR>
kuryādyadvā asya brāhmaṇāḥ kule vasantyṛtvijaścānṛtvijaśca tenaiva taṃ kāmamāpnoti<BR>
tasmādu tannādriyeta<BR>
<BR>
<BR>
<BR>
2.1.4.[5]<BR>
<BR>
tasya sarpirāsecanaṃ kṛtvā | sarpirāsicyāśvatthīstisraḥ samidho ghṛtenānvajya<BR>
samidvatībhirghṛtavatībhirṛgbhirabhyādadhati śamīgarbhametadāpnuma iti vadantaḥ<BR>
sa yaḥ purastātsaṃvatsaramabhyādadhyātsa ha taṃ kāmamāpnuyāttasmādu<BR>
tannādriyeta<BR>
<BR>
<BR>
2.1.4.[6]<BR>
<BR>
tadu hovāca bhāllaveyaḥ | yathā vā anyatkariṣyantso<BR>
'nyatkuryādyathānyadvadiṣyantso 'nyadvadedyathānyena pathaiṣyantso 'nyena<BR>
pratipadyetaivaṃ tadya etaṃ cātuṣprāśyamodanam pacedaparāddhireva seti na hi<BR>
tadavakalpate yasminnagnāvṛcā vā sāmnā vā yajuṣā vā samidhaṃ<BR>
vābhyādadhyādāhutiṃ vā juhuyādyattaṃ dakṣiṇā vā hareyuranu vā gamayeyurdakṣiṇā<BR>
vā hyenaṃ harantyanvāhāryapacano bhaviṣyatītyanu vā gamayanti<BR>
<BR>
<BR>
<BR>
2.1.4.[7]<BR>
<BR>
atha jāgrati devāḥ | taddevānevaitadupāvartate sa sadevataraḥ śrāntatarastapasvitaro<BR>
'gnī ādhatte tadvapi kāmameva svapyānno hyanāhitāgnervratacaryāsti mānuṣo<BR>
hyevaiṣa tāvadbhavati yāvadanāhitāgnistasmādvapi kāmameva svapyāt <BR>
<BR>
<BR>
<BR>
2.1.4.[8]<BR>
<BR>
taddhaike 'nudite mathitvā | tamudite prāñcamuddharanti tadu tadubhe ahorātre<BR>
parigṛhṇīmaḥ prāṇodānayormanasaśca vācaśca paryāptyā iti vadantastadu tathā na<BR>
kuryādubhau haivāsya tathānudita āhitau bhavato 'nudite hi mathitvā tamudite<BR>
prāñcamuddharanti sa ya udita āhavanīyam manthetsa ha tatparyāpnuyāt<BR>
<BR>
<BR>
<BR>
2.1.4.[9]<BR>
<BR>
aharvai devāḥ | anapahatapāpmānaḥ pitaro na pāpmānamapahate martyāḥ pitaraḥ<BR>
purā hāyuṣo mriyate yo 'nudite manthatyapahatapāpmāno devā apa pāpmānaṃ hate<BR>
'mṛtā devā nāmṛtatvasyāśāsti sarvamāyureti śrīrdevāḥ śriyaṃ gacati yaśo devā yaśo<BR>
ha<BR>
bhavati ya evaṃ vidvānudite manthati<BR>
<BR>
<BR>
<BR>
2.1.4.[10]<BR>
<BR>
tadāhuḥ | yannarcā na sāmnā na yajuṣāgnirādhīyate 'tha kenādhīyata iti brahmaṇo<BR>
haivaiṣa brahmaṇādhīyate vāgvai brahma tasyai vācaḥ satyameva brahma tā vā etāḥ<BR>
satyameva vyāhṛtayo bhavanti tadasya satyenaivādhīyate<BR>
<BR>
<BR>
<BR>
2.1.4.[11]<BR>
<BR>
bhūriti vai prajāpatiḥ | imāmajanayata bhuva ityantarikṣaṃ svariti divametāvadvā<BR>
idaṃ sarvaṃ yāvadime lokāḥ sarveṇaivādhīyate <BR>
<BR>
<BR>
<BR>
2.1.4.[12]<BR>
bhūriti vai prajāpatiḥ | brahmājanayata bhuva iti kṣatraṃ svariti viśametāvadvā idaṃ<BR>
sarvaṃ yāvadbrahma kṣatraṃ viṭ sarveṇaivādhiyate<BR>
<BR>
<BR>
<BR>
2.1.4.[13]<BR>
<BR>
bhūriti vai prajāpatiḥ | ātmānamajanayata bhuva iti prajāṃsvariti paśūnetāvadvā idaṃ<BR>
sarva yāvadātmā prajā paśavaḥ sarveṇaivādhīyate <BR>
<BR>
<BR>
<BR>
2.1.4.[14]<BR>
sa vai bhūrbhuva iti | etāvataiva gārhapatyamādadhātyatha<BR>
yatsarvairādadhyātkenāhavanīyamādadhyāddve akṣare pariśinaṣṭi teno<BR>
etānyayātayāmāni bhavanti taiḥ sarvaiḥ pañcabhirāhavanīyamādadhāti bhūrbhuvaḥ<BR>
svariti tānyaṣṭāvakṣarāṇi sampadyante 'ṣṭākṣarā vai gāyatrī gāyatramagneścandaḥ<BR>
svenaivainametaccandasādhatte<BR>
<BR>
<BR>
<BR>
2.1.4.[15]<BR>
<BR>
devānha vā agnī 'ādhāsyamānān | tānasurarakṣasāni rarakṣurnāgnirjaniṣyate nāgnī<BR>
ādhāsyadhva iti tadyadarakṣaṃstasmādrakṣāṃsi <BR>
<BR>
<BR>
<BR>
2.1.4.[16]<BR>
<BR>
tato devā etaṃ vajraṃ dadṛśuḥ | yadaśvaṃ tam purastādudaśrayaṃstasyābhaye 'nāṣṭre<BR>
nivāte 'gnirajāyata tasmādyatrāgnim manthiṣyantsyāttadaśvamānetavai brūyātsa<BR>
pūrveṇopatiṣṭhate vajramevaitaducrayati tasyābhaye 'nāṣṭre nivāte 'gnirjāyate <BR>
<BR>
<BR>
<BR>
2.1.4.[17]<BR>
<BR>
sa vai pūrvavāṭ syāt | sa hyaparimitaṃ vīryamabhivardhate yadi pūrvavāhaṃ na<BR>
vindedapi ya eva kaścāśvaḥ syādyadyaśvaṃ na vindedapyanaḍvāneva syādeṣa<BR>
hyevānaḍuho bandhuḥ <BR>
<BR>
<BR>
<BR>
2.1.4.[18]<BR>
<BR>
taṃ yatra prāñcaṃ haranti | tatpurastādaśvaṃ nayanti tatpurastādevaitannāṣṭrā<BR>
rakṣāṃsyapaghnannetyathābhayenānāṣṭreṇa haranti <BR>
<BR>
<BR>
<BR>
2.1.4.[19]<BR>
<BR>
taṃ vai tathaiva hareyuḥ | yathainameṣa pratyaṅṅupācaredeṣa vai yajño yadagniḥ<BR>
pratyaṅ haivainaṃ yajñaḥ praviśati taṃ kṣipre yajña upanamatyatha yasmātparāṅ<BR>
bhavati parāṅu haivāsmādyajño bhavati sa yo hainaṃ tatrānuvyāharetparāṅsmādyajño<BR>
'bhūditīśvaro ha yattathaiva syāt<BR>
<BR>
<BR>
<BR>
2.1.4.[20]<BR>
<BR>
eṣa u vai prāṇaḥ | taṃ vai tathaiva hareyuryathainameṣa pratyaṅṅupācaretpratyaṅ<BR>
haivainam prāṇaḥ praviśatyatha yasmātparāṅ bhavati parāṅu haivāsmātprāṇo bhavati<BR>
sa yo hainaṃ tatrānuvyāharetparāṅsmātprāṇo 'bhūditīśvaro ha yattathaiva syāt <BR>
<BR>
<BR>
<BR>
2.1.4.[21]<BR>
<BR>
ayaṃ vai yajño yo 'yam pavate | taṃ vai tathaiva hareyuryathainameṣa<BR>
pratyaṅṅupācaretpratyaṅ haivainaṃ yajñaḥ praviśati taṃ kṣipre yajña upanamatyatha<BR>
yasmātparāṅ bhavati parāṅu haivāsmādyajño bhavati sa yo hainaṃ<BR>
tatrānuvyāharetparāṅsmādyajño 'bhūditīśvaro ha yattathaiva syāt<BR>
<BR>
<BR>
<BR>
2.1.4.[22]<BR>
<BR>
eṣa u vai prāṇaḥ | te vai tathaiva hareyuryathainameṣa pratyaṅṅupācaretpratyaṅ<BR>
haivainam prāṇaḥ praviśatyatha yasmātparāṅ bhavati parāṅu haivāsmātprāṇo bhavati<BR>
sa yo hainaṃ tatrānuvyāharetparāṅsmātprāṇo 'bhūditīśvaro ha yattathaiva syāttasmādu<BR>
tathaiva hareyuḥ<BR>
<BR>
<BR>
<BR>
2.1.4.[23]<BR>
<BR>
athāśvamākramayati | tamākramayya prāñcamunnayati tam punarāvartayati<BR>
tamudañcam pramuñcati vīryaṃ vā aśvo nedasmādidam parāgvīryamasaditi<BR>
tasmātpunarāvartayati <BR>
<BR>
<BR>
<BR>
2.1.4.[24]<BR>
<BR>
tamaśvasya pada ādhatte | vīryaṃ vā aśvo vīrya evainametadādhatte tasmādaśvasya<BR>
pada ādhatte <BR>
<BR>
<BR>
<BR>
2.1.4.[25]<BR>
<BR>
sa vai tūṣṇīmevāgra upaspṛśati | athodyacatyathopaspṛśati bhūrbhuvaḥ svarityeva<BR>
tṛtīyenādadhāti trayo vā ime lokāstadimānevaitallokānāpnotyetannvekam<BR>
<BR>
<BR>
<BR>
2.1.4.[26]<BR>
athedaṃ dvitīyam | tūṣṇīmevāgra upaspṛśatyathodyacati bhūrbhuvaḥ svarityeva<BR>
dvitīyenādadhāti yo vā asyāmapratiṣṭhito bhāramudyacati nainaṃ śaknotyudyantuṃ<BR>
saṃ hainaṃ śṛṇāti<BR>
<BR>
<BR>
<BR>
2.1.4.[27]<BR>
<BR>
sa yattūṣṇīmupaspṛśati | tadasyām pratiṣṭhāyām pratiṣṭhanti so 'syām pratiṣṭhita<BR>
ādhatte tathā na vyathate tadu haitatpaśceva dadhrira āsuriḥ pāñcirmādhukiḥ sarvaṃ<BR>
vā anyadiyasitamiva prathamenaivodyatyādadhyādbhūrbhuvaḥ svariti<BR>
tadevāniyasitamityato yatamathā kāmayeta tathā kuryāt <BR>
<BR>
<BR>
<BR>
2.1.4.[28]<BR>
<BR>
atha purastātparītya | pūrvārdhamulmukānāmabhipadyajapati dyauriva bhūmnā<BR>
pṛthivīva varimṇeti yathāsau dyaurbahvī nakṣatrairevam<BR>
bahurbhūyāsamityevaitadāha yadāha dyauriva bhūmneti pṛthivīva varimṇeti yatheyam<BR>
pṛthivyurvyevamururbhūyāsamityevaitadāha tasyāste pṛthivi devayajani pṛṣṭha<BR>
ityasyai hyenam pṛṣṭha ādhatte 'gnimannādamannādyāyādadha ityannādo<BR>
'gnirannādo bhūyāsamityevaitadāha saiṣāśīreva sa yadi kāmayeta japedetadyadyu<BR>
kāmayetāpi nādriyeta <BR>
<BR>
<BR>
<BR>
2.1.4.[29]<BR>
<BR>
atha sarparājñyā ṛgbhirupatiṣṭhate | āyaṃ gauḥ pṛśnirakramīdasadanmātaram puraḥ<BR>
pitaraṃ ca prayantsvaḥ antaścarati rocanāsya prāṇādapānatī vyakhyanmahiṣo divam<BR>
triṃśaddhāma virājati vākpataṅgāya dhīyate prati vastoraha dyubhiriti<BR>
tadyadevāsyātra sambhārairvā nakṣatrairvartubhirvādhānena vānāptam bhavati<BR>
tadevāsyaitena sarvamāptam bhavati tasmātsarparājñyā ṛgbhirupatiṣṭhate <BR>
<BR>
<BR>
<BR>
2.1.4.[30]<BR>
<BR>
tadāhuḥ | na sarparājñyā ṛgbhirupatiṣṭhetetīyaṃ vai pṛthivī sarparājñī sa<BR>
yadevāsyāmādhatte tatsarvān kāmānāpnoti tasmānna sarparājñyā ṛgbhirupatiṣṭheteti<BR>
<BR>
<BR>
<BR>
2.2.1.<BR>
<BR>
<BR>
2.2.1.[1]<BR>
<BR>
uddhṛtyāhavanīyam pūrṇāhutiṃ juhoti | tadyatpūrṇāhutiṃ juhotyannādaṃ vā<BR>
etamātmano janayate yadagniṃ tasmā etadannādyamapidadhāti yathā kumārāya vā<BR>
jātāya vatsāya vā stanamapidadhyādevamasmā etadannādyamapidadhāti<BR>
<BR>
<BR>
<BR>
2.2.1.[2]<BR>
<BR>
sa etenānnena śāntaḥ | uttarāṇi havīṃṣi śrapyamāṇānyuparamati śaśvaddha vā<BR>
adhvaryuṃ vā yajamānaṃ vā pradahettau hyasya nediṣṭhaṃ carato<BR>
yadasminnetāmāhutiṃ na juhuyāttasmādvā etāmāhutiṃ juhoti<BR>
<BR>
<BR>
<BR>
2.2.1.[3]<BR>
<BR>
tāṃ vai pūrṇāṃ juhoti | sarvaṃ vai pūrṇaṃ sarveṇaivainametacamayati svāhākāreṇa<BR>
juhotyanirukto vai svāhākāraḥ sarvaṃ vā aniruktaṃ sarveṇaivainametacamayati <BR>
<BR>
<BR>
<BR>
2.2.1.[4]<BR>
<BR>
yāṃ vai prajāpatiḥ | prathamāmāhutimajuhotsvāheti vai tāmajuhotso svideṣā<BR>
nidānena tasmātsvāheti juhoti tasyāṃ varaṃ dadāti sarvaṃ vai varaḥ<BR>
sarveṇaivainametacamayati <BR>
<BR>
<BR>
<BR>
2.2.1.[5]<BR>
<BR>
tadāhuḥ | etāmevāhutiṃ hutvāthottarāṇi havīṃṣi nādriyetaitayaiva taṃ kāmamāpnoti<BR>
yamabhikāmamuttarāṇi havīṃṣi nirvapatīti <BR>
<BR>
<BR>
<BR>
2.2.1.[6]<BR>
<BR>
sa vā agnaye pavamānāya nirvapati | prāṇo vai pavamānaḥ<BR>
prāṇamevāsminnetaddadhāti tadvetayaivāsmiṃstaddadhātyannaṃ hi prāṇo<BR>
'nnameṣāhutiḥ<BR>
<BR>
<BR>
<BR>
2.2.1.[7]<BR>
<BR>
athāgnaye pāvakāya nirvapati | annaṃ vai pāvakamannamevāsminnetaddadhāti<BR>
tadvetayaivāsmiṃstaddadhātyeṣā hyeva pratyakṣamannamāhutiḥ<BR>
<BR>
<BR>
<BR>
2.2.1.[8]<BR>
<BR>
athāgnaye śucaye nirvapati | vīryaṃ vai śuci yadvā asyaitadujjvalatyetadasya vīryaṃ<BR>
śuci vīryamevāsminnetaddadhāti tadvetayaivāsmiṃstaddadhāti yadā<BR>
hyevāsminnetāmāhutiṃ juhotyathāsyaitadvīryaṃ śucyujjvalati<BR>
<BR>
<BR>
<BR>
2.2.1.[9]<BR>
<BR>
tasmādāhuḥ | etāmevāhutiṃ hutvāthottarāṇi havīṃṣi nādriyetaitayaiva taṃ<BR>
kāmamāpnoti yamabhikāmamuttarāṇi havīṃṣi nirvapatīti tadu nirvapedevottarāṇi<BR>
havīṃṣi paro 'kṣamiva vā etadyadadastadidamitīva<BR>
<BR>
<BR>
<BR>
2.2.1.[10]<BR>
<BR>
sa yadagnaye pavamānāya nirvapati | prāṇā vai pavamāno yadā vai jāyate 'tha prāṇo<BR>
'tha yāvanna jāyate māturvaiva tāvatprāṇamanu prāṇiti yathā vā tajjāta<BR>
evāsminnetatprāṇaṃ dadhāti <BR>
<BR>
<BR>
<BR>
2.2.1.[11]<BR>
<BR>
atha yadagnaye pāvakāya nirvapati | annaṃ vai pāvakaṃ tajjāta evāsminnetadannaṃ<BR>
dadhāti <BR>
<BR>
<BR>
<BR>
2.2.1.[12]<BR>
<BR>
atha yadagnaye śucaye nirvapati | vīryaṃ vai śuci yadā vā annena vardhate 'tha<BR>
vīryaṃ tadannenaivainametadvardhayitvāthāsminnetadvīryaṃ śuci dadhāti<BR>
tasmādagnaye śucaye <BR>
<BR>
<BR>
2.2.1.[13]<BR>
<BR>
tadvetadeva sadviparyastamiva | agnirha yatra devebhyo manuṣyānabhyupāvavarta<BR>
taddhekṣāṃ cakre maiva sarveṇevātmanā manuṣyānabhyupāvṛtamiti<BR>
<BR>
<BR>
<BR>
2.2.1.[14]<BR>
<BR>
sa etāstisrastanūreṣu lokeṣu vinyadhatta | yadasya pavamānaṃ rūpamāsīttadasyām<BR>
pṛthivyāṃ nyadhattātha yatpāvakaṃ tadantarikṣe 'tha yacuci taddivi tadvā ṛṣayaḥ<BR>
pratibubudhire ya u tarhyṛṣaya āsurasarveṇa vai na ātmanāgnirabhyupāvṛtaditi tasmā<BR>
etāni havīṃṣi niravapan <BR>
<BR>
<BR>
<BR>
2.2.1.[15]<BR>
<BR>
sa yadagnaye pavamānāya nirvapati | yadevāsyāsyām pṛthivyāṃ rūpaṃ<BR>
tadevāsyaitenāpnotyatha yadagnaye pāvakāya nirvapati yadevāsyāntarikṣe rūpaṃ<BR>
tadevāsyaitenāpnotyatha yadagnaye śucaye nirvapati yadevāsya divi rūpaṃ<BR>
tadevāsyaitenāpnotyevamu kṛtsnamevāgnimanapanihitamādhatte tasmādu<BR>
nirvapedevottarāṇi havīṃṣi<BR>
<BR>
<BR>
<BR>
2.2.1.[16]<BR>
<BR>
kevalabarhiḥ prathamaṃ havirbhavati | samānabarhiṣī uttare ayaṃvai lokaḥ<BR>
prathamaṃ havirathedamantarikṣaṃ dvitīyaṃ dyaureva tṛtīyam bahuleva vā iyam<BR>
pṛthivī lelayevāntarikṣaṃ lelayevāsau dyaurubhe cidenām pratyudyāminī stāmiti<BR>
tasmātsamānabarhiṣī<BR>
<BR>
<BR>
<BR>
2.2.1.[17]<BR>
<BR>
aṣṭākapālāḥ sarve puroḍāśā bhavanti | aṣṭākṣarā vai gāyatrī gāyatramagneścandaḥ<BR>
svenaivainametaccandasādhatte tāni sarvāṇi caturviṃśatiḥ kapālāni sampadyante<BR>
caturviṃśatyakṣarā vai gāyatrī gāyatramagneścandaḥ svenaivainametaccandasādhatte <BR>
<BR>
<BR>
<BR>
2.2.1.[18]<BR>
<BR>
athādityai caruṃ nirvapati | pracyavata iva vā eṣo 'smāllokādya etāni havīṃṣi<BR>
nirvapatīmānhi lokāntsamārohanneti <BR>
<BR>
<BR>
<BR>
2.2.1.[19]<BR>
<BR>
sa yadadityai caruṃ nirvapati | iyaṃ vai pṛthivyaditiḥ seyam pratiṣṭhā<BR>
tadasyāmevaitatpratiṣṭhāyām pratitiṣṭhati tasmādadityai caruṃ nirvapati <BR>
<BR>
<BR>
<BR>
2.2.1.[20]<BR>
<BR>
tasyai virājau saṃyājye syātāmityāhuḥ | virāḍḍhīyamityatho triṣṭubhau<BR>
triṣṭubbhīyamityatho jagatyau jagatī hīyamiti virājāvityeva syātām<BR>
<BR>
<BR>
<BR>
2.2.1.[21]<BR>
<BR>
tasyai dhenurdakṣiṇā | dhenuriva vā iyam manuṣyebhyaḥ sarvān kāmānduhe mātā<BR>
dhenurmāteva vā iyam manuṣyānbibharti tasmāddhenurdakṣiṇaitannvekamayanam <BR>
<BR>
<BR>
<BR>
2.2.1.[22]<BR>
<BR>
athedaṃ dvitīyam | āgneyamevāṣṭākapālam puroḍāśaṃ nirvapati paro 'kṣamiva<BR>
vāetadyadagnaye pavamānāyāgnaye pāvakāyāgnaye śucaya<BR>
itīvāthāñjasaivainametatpratyakṣamādhatte tasmādagnaye 'thādityai caruṃ nirvapati<BR>
sa ya eva carorbandhuḥ sa bandhuḥ <BR>
<BR>
<BR>
<BR>
2.2.2.<BR>
<BR>
2.2.2.[1]<BR>
<BR>
ghnanti vā etadyajñam | yadenaṃ tanvate yannveva rājānamabhiṣuṇvanti tattaṃ<BR>
ghnanti yatpaśuṃ samjñapayanti viśāsati tattaṃ ghnantyulūkhalamusalābhyāṃ<BR>
dṛṣadupalābhyāṃ haviryajñaṃ ghnanti <BR>
<BR>
<BR>
<BR>
2.2.2.[2]<BR>
<BR>
sa eṣa yajño hato na dadakṣe | taṃ devā dakṣiṇābhiradakṣayaṃstadyadenaṃ<BR>
dakṣiṇābhiradakṣayaṃstasmāddakṣiṇā nāma tadyadevātra yajñasya hatasya vyathate<BR>
tadevāsyaitaddakṣiṇābhirdakṣayatyatha samṛddha eva yajño bhavati tasmāddakṣiṇā<BR>
dadāti<BR>
<BR>
<BR>
<BR>
2.2.2.[3]<BR>
<BR>
tā vai ṣaḍdadyāt | ṣaḍvā ṛtavaḥ saṃvatsarasya saṃvatsaro yajñaḥ prajāpatiḥ sa<BR>
yāvāneva yajño yāvatyasya mātrā tāvatībhirdakṣayati<BR>
<BR>
<BR>
<BR>
2.2.2.[4]<BR>
<BR>
dvādaśa dadyāt | dvādaśa vai māsāḥ saṃvatsarasya saṃvatsaro yajñaḥ prajāpatiḥ sa<BR>
yāvāneva yajño yāvatyasya mātrā tāvatībhirdakṣayati <BR>
<BR>
<BR>
<BR>
2.2.2.[5]<BR>
<BR>
caturviṃśatiṃ dadyāt | caturviṃśatirvai saṃvatsarasyārdhamāsāḥ saṃvatsaro yajñaḥ<BR>
prajāpatiḥ sa yāvāneva yajño yāvatyasya mātrā tāvatībhirdakṣayatyeṣā mātrā<BR>
dakṣiṇānāṃ dadyāttveva yathāśraddham bhūyasīstadyaddakṣiṇā dadāti<BR>
<BR>
<BR>
<BR>
2.2.2.[6]<BR>
<BR>
dvayā vai devā devāḥ | ahaiva devā atha ye brāhmaṇāḥ śruśruvāṃso 'nūcānāste<BR>
manuṣyadevāsteṣāṃ dvedhā vibhakta eva yajña āhutaya eva devānāṃ dakṣiṇā<BR>
manuṣyadevānām brāhmaṇānāṃ śuśruvuṣāmanūcānānāmāhutibhireva devānprīṇāti<BR>
dakṣiṇābhirmanuṣyadevānbrāhmaṇācruśruvuṣo 'nūcānāṃsta enamubhaye devāḥ<BR>
prītāḥ sudhāyāṃ dadhati<BR>
<BR>
<BR>
<BR>
2.2.2.[7]<BR>
<BR>
tadyathā yonau reto dadhyāt | evamevaitadṛtvijo yajamānaṃ loke dadhati<BR>
tadyadebhya etaddadāti ye medaṃ samprāpipanniti nu dakṣiṇānām <BR>
<BR>
<BR>
2.2.2.[8]<BR>
<BR>
devāśca vā asurāśca | ubhaye prājāpatyāḥ paspṛdhire ta ubhaya evānātmāna<BR>
āsurmartyā hyāsuranātmā hi martyasteṣūbhayeṣu martyeṣvagnirevāmṛta āsa taṃ ha<BR>
smobhaye 'mṛtamupajīvanti sa yaṃ ha smaiṣāṃ ghnanti taddha sma vai sa bhavati<BR>
<BR>
<BR>
<BR>
2.2.2.[9]<BR>
<BR>
tato devāḥ | tanīyāṃsa iva pariśiśiṣire tercantaḥ<BR>
śrāmyantaścerurutāsurāntsapatnānmartyānabhibhavemeti ta etadamṛtamagnyādheyaṃ<BR>
dadṛśuḥ <BR>
<BR>
<BR>
<BR>
2.2.2.[10]<BR>
<BR>
te hocuḥ | hantedamamṛtamantarātmannādadhāmahai ta<BR>
idamamṛtamantarātmannādhāyāmṛtā bhūtvāstaryā bhūtvā<BR>
staryāntsapatnānmartyānabhibhaviṣyāma iti<BR>
<BR>
<BR>
<BR>
2.2.2.[11]<BR>
<BR>
te hocuḥ | ubhayeṣu vai no 'yamagniḥ pra tvevāsurebhyo bravāmeti<BR>
<BR>
<BR>
<BR>
2.2.2.[12]<BR>
<BR>
te hocuḥ | ā vai vayamagnī dhāsyāmahe 'tha yūyaṃ kiṃ kariṣyatheti <BR>
<BR>
<BR>
<BR>
2.2.2.[13]<BR>
<BR>
te hocuḥ | athainaṃ vayaṃ nyeva dhāsyāmahe 'tra tṛṇāni dahātra dārūṇi<BR>
dahātraudanam pacātra māṃsam paceti sa yaṃ tamasurā nyadadhata tenānena<BR>
manuṣyā bhuñjate<BR>
<BR>
<BR>
<BR>
2.2.2.[14]<BR>
<BR>
athainaṃ devāḥ | antarātmannādadhata ta imamamṛtamantarātmannādhāyāmṛtā<BR>
bhūtvāstaryām bhūtvā staryāntsapatnānmartyānabhyabhavaṃstatho evaiṣa<BR>
etadamṛtamantarātmannādhatte nāmṛtatvasyāśāsti sarvamāyuretyastaryo haiva<BR>
bhavati na hainaṃ sapatnastustūrṣamāṇaścana stṛṇute<BR>
tasmādyadāhitāgniścānāhitāgniśca spardhete 'āhitāgnirevābhibhavatyastaryo hi khalu<BR>
sa tarhi bhavatyamṛtaḥ <BR>
<BR>
<BR>
2.2.2.[15]<BR>
<BR>
tadyatrainamado manthanti | tajjātamabhiprāṇiti prāṇo vā<BR>
agnirjātamevainametatsantaṃ janayati sa punarapāniti tadenamantarātmannādhatte so<BR>
'syaiṣo 'ntarātmannagnirāhito bhavati <BR>
<BR>
<BR>
<BR>
2.2.2.[16]<BR>
<BR>
tamuddīpya saminddhe | iha yakṣya iha sukṛtaṃ kariṣyāmītyevainametatsaminddhe<BR>
yo 'syaiṣo 'ntarātmannāgnirāhito bhavati<BR>
<BR>
<BR>
<BR>
2.2.2.[17]<BR>
<BR>
antareṇāgādvyavṛtaditi | na ha vā asyaitaṃ kaścanāntareṇaiti yāvajjīvati yo 'syaiso<BR>
'ntarātmannagnirāhito bhavati tasmādu tannādriyeta yadanugacenna ha vā asyaiṣo<BR>
'nugacati yāvajjīvati yo 'syaiso 'ntarātmannagnirāhito bhavati<BR>
<BR>
<BR>
<BR>
2.2.2.[18]<BR>
<BR>
te vā ete prāṇā eva yadagnayaḥ | prāṇodānāvevāhavanīyaśca gārhapatyaśca vyāno<BR>
'nvāhāryapacanaḥ <BR>
<BR>
<BR>
<BR>
2.2.2.[19]<BR>
<BR>
tasya vā etasyāgnyādheyasya | satyamevopacāraḥ sa yaḥ satyaṃ vadati yathāgniṃ<BR>
samiddhaṃ taṃ ghṛtenābhiṣiñcedevaṃ hainaṃ sa uddīpayati tasya bhūyo bhūya eva<BR>
tejo bhavati śvaḥ śvaḥ śreyānbhavatyatha yo 'nṛtaṃ vadati yathāgniṃ samiddhaṃ<BR>
tamudakenābhiṣiñcedevaṃ hainaṃ sa jāsayati tasya kanīyaḥ kanīya eva tejo bhavati<BR>
śvaḥ śvaḥ pāpīyānbhavati tasmādu satyameva vadet <BR>
<BR>
<BR>
2.2.2.[20]<BR>
<BR>
tadu hāpyaruṇamaupaveśiṃ jñātaya ūcuḥ | sthaviro vā asyagnī ādhatsveti sa hovāca te<BR>
maitadbrūtha vācaṃyama evaidhi na vā āhitāgninānṛtaṃ vaditavyaṃ na vadañjātu<BR>
nānṛtaṃ vadettāvatsatyamevopacāra iti <BR>
<BR>
<BR>
<BR>
2.2.3.<BR>
<BR>
<BR>
2.2.3.[21]<BR>
<BR>
varuṇo hainadrājyakāma ādadhe | sa rājyamagacattasmādyaśca vada yaśca na varuṇo<BR>
rājetyevāhuḥ somo yaśaskāmaḥ sa yaśo 'bhavattasmādyaśca some labhate yaśca<BR>
nobhāvevāgacato yaśa evaitaddraṣṭumāgacanti yaśo ha bhavati rājyaṃ gacati ya evaṃ<BR>
vidvānādhatte<BR>
<BR>
<BR>
<BR>
2.2.3.[22]<BR>
<BR>
agnau ha vai devāḥ | sarvāṇi rūpāṇi nidadhire yāni ca grāmyāṇi yāni cāraṇyāni vijayaṃ<BR>
vopapraiṣyantaḥ kāmacārasya vā kāmāyāyaṃ no gopiṣṭho gopāyaditi vā<BR>
<BR>
<BR>
<BR>
2.2.3.[23]<BR>
<BR>
tānyu hāgnirnicakame | taiḥ saṃgṛhya 'rtūnpraviveśa punarema iti devā edagniṃ<BR>
tirobhūtaṃ teṣāṃ heyasevāsa kimiha kartavyaṃ keha prajñeti vā <BR>
<BR>
<BR>
<BR>
2.2.3.[24]<BR>
<BR>
tata etattvaṣṭā punarādheyaṃ dadarśa | tadādadhe tenāgneḥ priyaṃ dhāmopajagāma<BR>
so 'smā ubhayāni rūpāṇi pratiniḥsasarja yāni ca grāmyāṇi yāni cāraṇyāni<BR>
tasmādāhustvāṣṭrāṇi vai rūpāṇīti tvaṣṭurhyeva sarvaṃ rūpamupa ha tvevānyāḥ prajā<BR>
yāvatso yāvatsa iva tiṣṭhante <BR>
<BR>
<BR>
<BR>
2.2.3.[25]<BR>
<BR>
tasmai kam punarādheyamādadhīta | evaṃ haivāgneḥ priyaṃ dhāmopagacati so 'smā<BR>
ubhayāni rūpāṇi pratiniḥsṛjati yāni ca grāmyāṇi yāni cāraṇyāni tasminnetānyubhayāni<BR>
rūpāṇi dṛśyante paramatā vai sā spṛhayantyu hāsmai tathā puṣyati lokyamvevāpi <BR>
<BR>
<BR>
<BR>
2.2.3.[26]<BR>
<BR>
āgneyo 'yaṃ yajñaḥ | jyotiragniḥ pāpmano dagdhā so 'sya pāpmānaṃ dahati sa iha<BR>
jyotireva śriyā yaśasā bhavati jyotiramutra puṇyalokatvaitannu tadyasmādādadhīta <BR>
<BR>
<BR>
<BR>
2.2.3.[27]<BR>
<BR>
sa vai varṣāsvādadhīta | varṣā vai sarva ṛtavo varṣā hi vai sarva ṛtavo 'thādo<BR>
varṣamakurmādo varṣamakurmeti saṃvatsarāntsampaśyanti varṣā ha tveva<BR>
sarveṣāmṛtūnāṃ rūpamuta hi tadvarṣāsu bhavati yadāhurgrīṣma iva vā adyetyuto<BR>
tadvarṣāsu bhavati yadāhuḥ śiśira iva vā adyeti varṣādidvarṣāḥ<BR>
<BR>
<BR>
<BR>
2.2.3.[28]<BR>
<BR>
athaitadeva paro 'kṣaṃ rūpam | yadeva purastādvāti tadvasantasya rūpaṃ yatstanayati<BR>
tadgrīṣmasya yadvarṣati tadvarṣāṇāṃ yadvidyotate tacarado yadvṛṣṭvodgṛhṇāti<BR>
taddhemantasya varṣāḥ sarva ṛtava ṛtūnprāviśadṛtubhya evainametannirmimīte<BR>
<BR>
<BR>
<BR>
2.2.3.[29]<BR>
<BR>
ādityastveva sarva ṛtavaḥ | yadaivodetyatha vasanto yadā saṃgavo 'tha grīṣmo yadā<BR>
madhyandino 'tha varṣā yadāparāhṇo 'tha śaradyadaivāstametyatha<BR>
hemantastasmādu madhyandina evādadhīta tarhi hyeṣo 'sya lokasya nediṣṭhaṃ<BR>
bhavati tannediṣṭhādevainametanmadhyānnirmimīte <BR>
<BR>
<BR>
<BR>
2.2.3.[30]<BR>
<BR>
cāyayeva vā ayam puruṣaḥ | pāpmanānuṣaktaḥ so 'syātra kaniṣṭho<BR>
bhavatyadhaspadamiveyasyate tatkaniṣṭhamevaitatpāpmānamavabādhate tasmādu<BR>
madhyandina evādadhīta <BR>
<BR>
<BR>
<BR>
2.2.3.[31]<BR>
<BR>
taṃ vai darbhairuddharati | dārubhirvai pūrvamuddharati dārubhiḥ pūrvaṃ<BR>
dārubhiraparaṃ jāmi kuryātsamadaṃ kuryādāpo darbhā āpo varṣā<BR>
ṛtūnprāviśadadbhirevainametadadbhyo nirmimīte tasmāddarbhairuddharati<BR>
<BR>
<BR>
<BR>
2.2.3.[32]<BR>
<BR>
arkapalāśābhyāṃ | vrīhimayamapūpaṃ kṛtvā yatra gārhapatyamādhāsyanbhavati<BR>
tannidadhāti tadgārhapatyamādadhāti<BR>
<BR>
<BR>
<BR>
2.2.3.[33]<BR>
<BR>
arkapalāśābhyāṃ yavamayamapūpaṃ kṛtvā yatrāhavanīyamādhāsyanbhavati<BR>
tannidadhāti tadāhavanīyamādadhāti pūrvābhyāmevaināvetadagnibhyāmantardadhma<BR>
iti vadantastadu tathā na kuryādrātribhirhyevāntarhitau bhavataḥ<BR>
<BR>
<BR>
<BR>
2.2.3.[34]<BR>
<BR>
āgneyameva pañcakapālam puroḍāśaṃ nirvapati | tasya pañcapadāḥ paṅktayo<BR>
yājyānuvākyā bhavanti pañca vā ṛtava ṛtūnprāviśadṛtubhya evainametannirmimīte<BR>
<BR>
<BR>
<BR>
2.2.3.[35]<BR>
<BR>
sarva āgneyo bhavati | evaṃ hi tvaṣṭāgneḥ priyaṃ dhāmopāgacattasmātsarva āgneyo<BR>
bhavati <BR>
<BR>
<BR>
<BR>
2.2.3.[36]<BR>
<BR>
tenopāṃśu caranti | yadvai jñātaye vā sakhye vā niṣkevalyaṃ cikīrṣati tira ivaitena<BR>
bībhavadvaiśvadevo 'nyo yajño 'thaiṣa niṣkevalya āgneyo yadvai tira iva tadupāṃśu<BR>
tasmādupāṃśu caranti<BR>
<BR>
<BR>
<BR>
2.2.3.[37]<BR>
<BR>
uccairuttamamanuyājaṃ yajati | kṛtakarmeva hi sa tarhi bhavati sarvo hi<BR>
kṛtamanubudhyate<BR>
<BR>
<BR>
<BR>
2.2.3.[38]<BR>
<BR>
sa āśrāvyāha | samidho yajeti tadāgneyaṃ rūpam paro 'kṣaṃ tvagnīnyajeti tveva<BR>
brūyāttadeva pratyakṣamāgneyaṃ rūpam<BR>
<BR>
<BR>
<BR>
2.2.3.[39]<BR>
<BR>
sa yajati | agna ājyasya vyanta vaukagagnimājyasya vetu vaukagagninājyasya vyantu<BR>
vaukagagnirājyasya vetu vaukagiti<BR>
<BR>
<BR>
<BR>
2.2.3.[40]<BR>
<BR>
atha svāhāgnimityāha | āgneyamājyabhāgaṃ svāhāgnim pavamānamiti yadi<BR>
pavamānāya dhriyerantsvāhāgnimindumantamiti yadyagnaya indumate<BR>
dhriyerantsvāhāgniṃ svāhāgnīnājyapāñjuṣāṇo agnirājyasya vetviti yajati<BR>
<BR>
<BR>
<BR>
2.2.3.[41]<BR>
<BR>
athāhāgnaye 'nubrūhīti | āgneyamājyabhāgaṃ so 'nvāhāgniṃ stomena bodhaya<BR>
samidhāto amartyam havyā deveṣu no dadhaditi svapitīva khalu vā etadyadudvāsito<BR>
bhavati samprabodhayatyevainametatsamudīryayati juṣāṇo agnirājyasya vetviti yajati <BR>
<BR>
<BR>
<BR>
2.2.3.[42]<BR>
<BR>
atha yadyagnaye pavamānāya dhriyeran | agnaye pavamānāyānubrūhīti brūyātso<BR>
'nvāhāgna āyūṃṣi pavasa āsuvorjamiṣaṃ ca naḥ āre bādhasva ducunāmiti<BR>
tathāhāgneyo bhavati somo vai pavamānastadu saumyādājyabhāgānnayanti juṣāṇo<BR>
agniḥ pavamāna ājyasya vetviti yajati<BR>
<BR>
<BR>
<BR>
2.2.3.[43]<BR>
<BR>
atha yadyagnaya indumate dhriyeran | agnaya indumate 'nubrūhīti brūyātso<BR>
'nvāhehyū ṣu bravāṇi te 'gna itthetarā giraḥ ebhirvardhasa indubhiriti tathā hāgneyo<BR>
bhavati somo vā industadu saumyādājyabhāgānnayanti juṣāṇo agnirindumānājyasya<BR>
vetviti yajatyevamu sarvamāgneyaṃ karoti <BR>
<BR>
<BR>
<BR>
2.2.3.[44]<BR>
<BR>
athāhāgnaye 'nubrūhīti haviṣaḥ | agniṃ yajāgnaye sviṣṭakṛte 'nubrūhyagniṃ<BR>
sviṣṭakṛtaṃ yajetyatha yaddevānyajetyagnīnyajetyevaitadāha <BR>
<BR>
<BR>
<BR>
2.2.3.[45]<BR>
<BR>
sa yajati | agnervasuvane vasudheyasya vetu vaukagagnā u vasuvane vasudheyasya<BR>
vetu vaukagdevo agniḥ sviṣṭakṛditi svayamāgneyastṛtīya evamvāgneyānanuyājān<BR>
karoti<BR>
<BR>
<BR>
<BR>
2.2.3.[46]<BR>
<BR>
tā vā etāḥ | ṣaḍvibhaktīryajati catasraḥ prayājeṣu dve anuyājeṣu ṣaḍvā ṛtava<BR>
ṛtūnprāviśadṛtubhya evainametannirmimīte <BR>
<BR>
<BR>
<BR>
2.2.3.[47]<BR>
<BR>
dvādaśa vā trayodaśa vākṣarāṇi bhavanti | dvādaśa vā vai trayodaśa vā saṃvatsarasya<BR>
māsāḥ saṃvatsaramṛtūnprāviśadṛtubhya evainametatsaṃvatsarānnirmimīte na dve cana<BR>
sahājāmitāyai jāmi ha kuryādyaddve citsaha syātāṃ vyantu vetvityeva prayājānāṃ<BR>
rūpaṃ vasuvane vasudheyasyetyanuyājānām<BR>
<BR>
<BR>
<BR>
2.2.3.[48]<BR>
<BR>
tasya hiraṇyaṃ dakṣiṇā | āgneyo vā eṣa yajño bhavatyagne reto hiraṇyaṃ<BR>
tasmāddhiraṇyaṃ dakṣiṇānaḍvānvā sa hi vahenāgneyo 'gnidagdhamiva hyasya vahaṃ<BR>
bhavati devānāṃ havyavāhano 'gniriti vahati vā eṣa<BR>
manuṣyebhyastasmādanaḍvāndakṣiṇā <BR>
<BR>
<BR>
<BR>
2.2.4.<BR>
<BR>
2.2.4.[1]<BR>
<BR>
prajāpatirha vā idamagra eka evāsa | sa aikṣata kathaṃ nu prajāyeyeti so 'śrāmyatsa<BR>
tapo 'tapyata so 'gnimeva mukhājjanayāṃ cakre tadyadenam mukhādajanayata<BR>
tasmādannādo 'gniḥ sa yo haivametamagnimannādaṃ vedānnādo haiva bhavati<BR>
<BR>
<BR>
<BR>
2.2.4.[2]<BR>
<BR>
tadvā enametadagre devānāmajanayata | tasmādagniragnirha vai nāmaitadyadagniriti<BR>
sa jātaḥ pūrvaḥ peyāya yo vai pūrva etyagra etīte vai tamāhuḥ so evāsyāgnitā<BR>
<BR>
<BR>
<BR>
2.2.4.[3]<BR>
<BR>
sa aikṣata prajāpatiḥ | annādaṃ vā imamātmano 'jījane yadagniṃ na vā iha<BR>
madanyadannamasti yaṃ vā ayaṃ nādyāditi kālvālīkṛtā haiva tarhi pṛthivyāsa<BR>
nauṣadhaya āsurna vanaspatayastadevāsya manasyāsa <BR>
<BR>
<BR>
<BR>
2.2.4.[4]<BR>
<BR>
athainamagnirvyāttenopaparyāvavarta | tasya bhītasya svo mahimāpacakrāma vāgvā<BR>
asya svo mahimā vāgasyāpacakrāma sa ātmannevāhutimīṣe sa udamṛṣṭa<BR>
tadyadudamṛṣṭa tasmādidaṃ cālomakamidaṃ ca tatra viveda ghṛtāhuti vaiva<BR>
payāahutiṃ vobhayaṃ ha tveva tatpaya eva <BR>
<BR>
<BR>
<BR>
2.2.4.[5]<BR>
<BR>
sā hainaṃ nābhirādhayāṃ cakāra | keṣamiśreva hāsa tāṃ vyaukṣadoṣa dhayeti tata<BR>
oṣadhayaḥ samabhavaṃstasmādoṣadhayo nāma sa dvitīyamudamṛṣṭa<BR>
tatrāparāmāhutiṃ viveda ghṛtāhutiṃ vaiva payāahutiṃ vobhayaṃ ha tveva tatpaya eva<BR>
<BR>
<BR>
<BR>
2.2.4.[6]<BR>
<BR>
sā hainamabhirādhayāṃ cakāra | sa vyacikitsajjuhavānī3 mā hauṣā3miti taṃ svo<BR>
mahimābhyuvāda juhudhīti sa prajāpatirvidāṃ cakāra svo vai mā mahimāheti sa<BR>
svāhetyevājuhottasmādu svāhetyeva hūyate tata eṣa udiyāya ya eṣa tapati tatoyam<BR>
prababhūva yo 'yam pavate tata evāgniḥ parāṅ paryāvavarta <BR>
<BR>
<BR>
<BR>
2.2.4.[7]<BR>
<BR>
sa hutvā prajāpatiḥ | pra cājāyatātsyataścāgnermṛtyorātmānamatrāyata sa yo haivaṃ<BR>
vidvānagnihotraṃ juhotyetāṃ haiva prajātim prajāyate yāṃ prajāpatiḥ prājāyataivamu<BR>
haivātsyato 'gnermṛtyorātmānaṃ trāyate <BR>
<BR>
<BR>
2.2.4.[8]<BR>
<BR>
sa yatra mriyate | yatrainamagnāvabhyādadhati tadeṣo 'gneradhijāyate 'thāsya<BR>
śarīramevāgnirdahati tadyathā piturvā māturvā jāyetaivameṣo 'gneradhijāyate<BR>
śaśvaddha vā eṣa na sambhavati yo 'gnihotraṃ na juhoti tasmādvā agnihotraṃ<BR>
hotavyam <BR>
<BR>
<BR>
<BR>
2.2.4.[9]<BR>
<BR>
tadvā etat | eva vicikitsāyai janma yatprajāpatirvyacikitsatsa<BR>
vicikitsañcreyasyadhriyata yaḥ pra cājāyatātsyataścāgnermṛtyorātmānamatrāyata sa yo<BR>
haivametadvicikitsāyai janma veda yaddha kiṃ ca vicikitsati śreyasi haiva dhriyate<BR>
<BR>
<BR>
<BR>
2.2.4.[10]<BR>
<BR>
sa hutvā nyamṛṣṭa | tato vikaṅkataḥ samabhavattasmādeṣa yajñiyo yajñapātrīyo<BR>
vṛkṣastata ete devānāṃ vīrā ajāyantāgniryo 'yaṃ pavate sūryaḥ sa yo<BR>
haivametāndevānāṃ vīrānvedāhāsya vīro jāyate <BR>
<BR>
<BR>
<BR>
2.2.4.[11]<BR>
<BR>
ta u haita ūcuḥ | vayaṃ vai prajāpatim pitaramanu smo hanta vayaṃ tatsṛjāmahai<BR>
yadasmānanvasaditi te pariśritya gāyatreṇāpahiṃkāreṇa tuṣṭuvire<BR>
tadyatparyaśrayantsa samudro 'theyameva pṛthivyāstāvaḥ <BR>
<BR>
<BR>
<BR>
2.2.4.[12]<BR>
<BR>
te stutvā prāñca uccakramuḥ | punarema iti devā edgāṃ sambhūtāṃ sā hainānudīkṣya<BR>
hiṃcakāra te devā vidāṃ cakrureṣa sāmno hiṃkāra ityapahiṃkāraṃ haiva purā tataḥ<BR>
sāmāsa sa eṣa gavi sāmno hiṃkārastasmādeṣopajīvanīyopajīvanīyo ha vai bhavati ya<BR>
evametaṃ gavi sāmno hiṃkāraṃ veda <BR>
<BR>
<BR>
<BR>
2.2.4.[13]<BR>
<BR>
te hocuḥ | bhadraṃ vā idamajījanāmahi ye gāmajījanāmahi yajño hyetveyaṃ no hyṛte<BR>
goryajñastāyate 'nnaṃ hyeveyaṃ yaddhi kiṃ cānnaṃ gaureva taditi <BR>
<BR>
<BR>
<BR>
2.2.4.[14]<BR>
<BR>
tadvā etadevaitāsāṃ nāma | etadyajñasya tasmādetatpariharetsādhu puṇyamiti bahvyo<BR>
ha vā asyaitā bhavantyupanāmuka enaṃ yajño bhavati ya evaṃ vidvānetatpariharati<BR>
sādhu puṇyamiti<BR>
<BR>
<BR>
2.2.4.[15]<BR>
<BR>
tāmu hāgnirabhidadhyau | mithunyanayā syāmiti tāṃ sambabhūva tasyāṃ retaḥ<BR>
prāsiñcattatpayo 'bhavattasmādetadāmāyāṃ gavi satyāṃ śṛtamagnerhi retastasmādyadi<BR>
kṛṣnāyāṃ yadi rohiṇyāṃ śuklameva bhavatyagnisaṃkāśamagnerhi<BR>
retastasmātprathamadugdhamuṣṇam bhavatyagnerhi retaḥ<BR>
<BR>
<BR>
<BR>
2.2.4.[16]<BR>
<BR>
te hocuḥ | hantedaṃ juhavāmahā iti kasmai na idam prathamāya hoṣyantīti<BR>
mahyamiti haivāgniruvāca mahyamiti yo 'yam pavate mahyamiti sūryaste na<BR>
sampādayāṃ cakruste hāsampādyocuḥ prajāpatimeva pitaram pratyayāma sa yasmai<BR>
na idam prathamāya hotavyaṃ vakṣyati tasmai na idam prathamāya hoṣyantīti te<BR>
prajāpatim pitaram pratītyocuḥ kasmai na idam prathamāya hoṣyantīti<BR>
<BR>
<BR>
<BR>
2.2.4.[17]<BR>
<BR>
sa hovāca | agnaye 'gniranuṣṭhyā svaṃ retaḥ prajanayiṣyate tathā prajaniṣyadhva<BR>
ityatha tubhyamiti sūryamatha yadeva hūyamānasya vyaśnute tadevaitasya yo 'yam<BR>
pavata iti tadebhya idamapyetarhi tathaiva juhvatyagnaya eva sāyaṃ sūryāya<BR>
prātaratha yadeva hūyamānasya vyaśnute tadevaitasya yo 'yam pavate <BR>
<BR>
<BR>
<BR>
2.2.4.[18]<BR>
<BR>
te hutvā devāḥ | imām prajātim prājāyanta yaiṣāmiyam prajātirimāṃ vijitiṃ<BR>
vyajayanta yeyameṣāṃ vijitirimameva lokamagnirajayadantarikṣaṃ vāyurdivameva<BR>
sūryaḥ sa yo haivaṃ vidvānagnihotraṃ juhotyetāṃ haiva prajātim prajāyate yāmeta<BR>
etatprājāyantaitāṃ vijitaṃ vijayate yāmeta etadvyajayantaitairu haiva saloko bhavati ya<BR>
evaṃ vidvānagnihotraṃ juhoti tasmādvā agnihotraṃ hotavyam <BR>
<BR>
<BR>
<BR>
2.3.1.<BR>
<BR>
2.3.1.[1]<BR>
<BR>
sūryo ha vā agnihotram | tadyadetasyā agra āhuterudaittasmātsūryo 'gnihotram<BR>
<BR>
<BR>
<BR>
2.3.1.[2]<BR>
<BR>
sa yatsāyamastamite juhoti | ya idaṃ tasminniha sati juhavānītyatha yatprātaranudite<BR>
juhoti ya idaṃ tasminniha sati juhavānīti tasmādvai sūryo 'gnihotramityāhuḥ <BR>
<BR>
<BR>
<BR>
2.3.1.[3]<BR>
<BR>
atha yadastameti | tadagnāveva yonau garbho bhūtvā praviśati taṃ garbham<BR>
bhavantamimāḥ sarvāḥ prajā anu garbhā bhavantīlitā hi śere saṃjānānā atha<BR>
yadrātristira evaitatkaroti tira iva hi garbhāḥ<BR>
<BR>
<BR>
<BR>
2.3.1.[4]<BR>
<BR>
sa yatsāyamastamite juhoti | garbhamevaitatsantamabhijuhoti garbhaṃ<BR>
santamabhikaroti sa yadgarbhaṃ santamabhijuhoti tasmādime garbhā anaśnanto<BR>
jīvanti <BR>
<BR>
<BR>
<BR>
2.3.1.[5]<BR>
<BR>
atha yatprātaranudite juhoti | prajanayatyevainametatso 'yaṃ tejo bhūtvā<BR>
vibhrājamāna udeti śaśvaddha vai nodiyādyadasminnetāmāhutiṃ na juhuyāttasmādvā<BR>
etāmāhutiṃ juhoti<BR>
<BR>
<BR>
<BR>
2.3.1.[6]<BR>
<BR>
sa yathāhistvaco nirmucyeta | evaṃ rātreḥ pāpmanā nirmucyate yathā ha vā ahistvaco<BR>
nirmucyetaivaṃ sarvasmātpāpmano nirmucyate ya yevaṃ vidvānagnihotraṃ juhoti<BR>
tadetasyaivānu prajātimimāḥ sarvāḥ prajā anu prajāyante vi hi sṛjyante yathārtham<BR>
<BR>
<BR>
<BR>
2.3.1.[7]<BR>
<BR>
sa yaḥ purādityasyāstamayāt | āhavanīyamuddharatyete vai viśve devā raśmayo 'tha<BR>
yatparam bhāḥ prajāpatirvā sa indro vaitadu ha vai viśve devā agnihotraṃ juhvato<BR>
gṛhānāgacantisa yasyānuddhṛtamāgacanti tasmāddevā apaprayanti tadvā asmai<BR>
tadvyṛdhyate yasmāddevā apaprayanti tasyānu vyṛddhiṃ yaśca veda yaśca<BR>
nānuddhṛtamabhyastamagādityāhuḥ<BR>
<BR>
<BR>
<BR>
2.3.1.[8]<BR>
<BR>
atha yaḥ purādityasyāstamayāt | āhavanīyamuddharati yathā<BR>
śreyasyāgamiṣyatyāvasathenopakLptenopāsītaivaṃ tatsa yasyoddhṛtamāgacanti<BR>
tasyāhavanīyam praviśanti tasyāhavanīye niviśante <BR>
<BR>
<BR>
<BR>
2.3.1.[9]<BR>
<BR>
sa yatsāyamastamite juhoti | agnāvevaibhya etatpraviṣṭebhyo juhotyatha<BR>
yatprātaranudite juhotyapretebhya evaibhya etajjuhoti tasmāduditahomināṃ<BR>
vicinnamagnihotram manyāmaha iti ha smāhāsuriryathā<BR>
śūnyamāvasathamāharedevaṃ taditi <BR>
<BR>
<BR>
<BR>
2.3.1.[10]<BR>
<BR>
dvayaṃ vā idaṃ jīvanam | mūli caivāmūlaṃ ca tadubhayaṃ devānāṃ sanmanuṣyā<BR>
upajīvanti paśavo mūlā oṣadhayo mūlinyaste paśavo mūlā<BR>
oṣadhīrmūlinīrjagdhvāpaḥ pītvā tata eṣa rasaḥ sambhavati <BR>
<BR>
<BR>
2.3.1.[11]<BR>
<BR>
sa yatsāyamastamite juhoti | asya rasasya jīvanasya devebhyo juhavāni yadeṣāmidaṃ<BR>
sadupajīvāma iti sa yattato rātryāśnāti hutociṣṭhameva tanniravattabalyaśnāti<BR>
hutociṣṭasya hyevāgnihotraṃ juhvadaśitā<BR>
<BR>
<BR>
<BR>
2.3.1.[12]<BR>
<BR>
atha yatprātaranudite juhoti | asya rasasya jīvanasya devebhyo juhavāni yadeṣāmidaṃ<BR>
sadupajīvāma iti sa yattato 'hnāśnāti hutociṣṭameva tanniravattabalyaśnāti<BR>
hutociṣṭasya hyevāgnihotraṃ juhvadaśitā<BR>
<BR>
<BR>
<BR>
2.3.1.[13]<BR>
<BR>
tadāhuḥ | samevānye yajñāstiṣṭhante 'gnihotrameva na saṃtiṣṭhate 'pi<BR>
dvādaśasaṃvatsaramantavadevāthaitadevānantaṃ sāyaṃ hi hutvā veda<BR>
prātarhoṣyāmīti prātarhutvā veda punaḥ sāyaṃ hoṣyāmīti<BR>
tadetadanupasthitamagnihotraṃ tasyānupasthitimanvanupasthitā imāḥ prajāḥ<BR>
prajāyante 'nupasthito ha vai śriyā prajayā prajāyate ya<BR>
evametadanupasthitamagnihotraṃ veda <BR>
<BR>
<BR>
<BR>
2.3.1.[14]<BR>
<BR>
taddugdhvādhiśrayati | śṛtamasaditi tadāhuryarhyudantaṃ tarhi juhuyāditi tadvai<BR>
nodantaṃ kuryādupa ha dahedyadudantaṃ kuryādaprajajñi vai reta upadagdhaṃ<BR>
tasmānnodantaṃ kuryāt<BR>
<BR>
<BR>
<BR>
2.3.1.[15]<BR>
<BR>
adhiśrityaiva juhuyāt | yannvevaitadagne retastena nveva śṛtaṃ<BR>
yadvenadagnāvadhiśrayanti teno eva śṛtaṃ tasmādadhiśrityaiva juhuyāt <BR>
<BR>
<BR>
<BR>
2.3.1.[16]<BR>
tadavajyotayati | śṛtaṃ vedānītyathāpaḥ pratyānayati śāntyai nveva rasasyo caiva<BR>
sarvatvāyedaṃ hi yadā varṣatyathauṣadhayo jāyanta 'oṣadhīrjagdhvāpaḥ pītvā tata<BR>
eṣa rasaḥ sambhavati tasmādu rasasyo caiva sarvatvāya tasmādyadyenaṃ kṣīraṃ<BR>
kevalam pāne 'bhyābhavedudastokamāścotayitavai brūyācāntyai nveva rasasyo caiva<BR>
sarvatvāya<BR>
<BR>
<BR>
<BR>
2.3.1.[17]<BR>
<BR>
atha caturunnayati | caturdhāvihitaṃ hīdam payo 'tha samidhamādāyodādravati<BR>
samiddhahomāyaiva so 'nupasādya pūrvāmāhutiṃ juhoti sa yadupasādayedyathā<BR>
yasmā aśanamāhariśyantsyāttadantarā nidadhyādevaṃ tadatha yadanupasādya yathā<BR>
yasmā aśanamāharettasmā āhṛtyaivopanidadhyādevaṃ tadupasādyottarāṃ nānāvīrye<BR>
evaine etatkaroti manaśca ha vai vākcaite āhuti tanmanaścaivaitadvācaṃ ca<BR>
vyāvartayati tasmādidam manaśca vākca samānameva sannāneva<BR>
<BR>
<BR>
<BR>
2.3.1.[18]<BR>
<BR>
sa vai dviragnau juhoti | dvirupamārṣṭi dviḥ prāśnāti caturunnayati taddaśa<BR>
daśākṣarā vai virāḍvirāḍvai yajñastadvirājamevaitadyajñamabhisampādayati<BR>
<BR>
<BR>
<BR>
2.3.1.[19]<BR>
<BR>
sa yadagnau juhoti | taddeveṣu juhoti tasmāddevāḥ santyatha yadupamārṣṭi<BR>
tatpitṛṣu cauṣadhīṣu ca juhoti tasmātpitaraścauṣadhayaśca santyatha yaddhutvā<BR>
prāśnāti tanmanuṣyeṣu juhoti tasmānmanuṣyāḥ santi <BR>
<BR>
<BR>
<BR>
2.3.1.[20]<BR>
<BR>
yā vai prajā yajñe 'nanvābhaktāḥ | parābhūtā vai tā evamevaitadyā imāḥ prajā<BR>
aparābhūtāstā yajñamukha ābhajati teno ha paśavo 'nvābhaktā yanmanuṣyānanu<BR>
paśavaḥ <BR>
<BR>
<BR>
<BR>
2.3.1.[21]<BR>
<BR>
tadu hovāca yājñavalkyaḥ | na vai yajña iva mantavai pākayajña iva vā itīdaṃ hi<BR>
yadanyasminyajñe srucyavadyati sarvaṃ tadagnau juhotyathaitadagnau<BR>
hutvotsṛpyācāmati nirleḍhi tadasya pākayajñasyeveti tadasya tatpaśavyaṃ rūpam<BR>
paśavyo hi pākayajñaḥ <BR>
<BR>
<BR>
<BR>
2.3.1.[22]<BR>
<BR>
saiṣaikāhutirevāgre | yāmevāmūm prajāpatirajuhodatha yadeta<BR>
etatpaścevādhriyantāgniryo 'yam pavate sūryastasmādeṣā dvitīyāhutirhūyate <BR>
<BR>
<BR>
2.3.1.[23]<BR>
<BR>
sā yā pūrvāhutiḥ | sāgnihotrasya devatā tasmāttasyai juhotyatha yottarā<BR>
sviṣṭakṛdbhājanameva sā tasmāttāmuttarārdhe juhotyeṣā hi dik<BR>
sviṣṭakṛtastanmithunāyaivaiṣā dvitīyāhutirhūyate dvandvaṃ hi mithunam<BR>
prajananam <BR>
<BR>
<BR>
<BR>
2.3.1.[24]<BR>
<BR>
taddvayamevaite āhutī | bhūtaṃ caiva bhaviṣyacca jātaṃ ca janiṣyamāṇaṃ cāgataṃ<BR>
cāśā cādya ca śvaśca taddvayamevānu<BR>
<BR>
<BR>
<BR>
2.3.1.[25]<BR>
<BR>
ātmaiva bhūtam | addhā hi tadyadbhūtamaddho tadyadātmā prajaiva<BR>
bhaviṣyadanaddhā hi tadyadbhaviṣyadanaddho tadyatprajā <BR>
<BR>
<BR>
<BR>
2.3.1.[26]<BR>
<BR>
ātmaiva jātam | addhā hi tadyajjātamaddho tadyadātmā prajaiva<BR>
janiṣyamāṇamanaddhā hi tadyajjaniṣyamāṇamanaddho tadyatprajā <BR>
<BR>
<BR>
<BR>
2.3.1.[27]<BR>
<BR>
ātmaivāgatam | addhā hi tadyadāgatamaddho tadyadātmā prajaivāśānaddhā hi<BR>
tadyadāśānaddho tadyatprajā<BR>
<BR>
<BR>
<BR>
2.3.1.[28]<BR>
<BR>
ātmaivādya | addhā hi tadyadadyāddho tadyadātmā prajaiva śvo 'naddhā hi tadyacvo<BR>
'naddho tadyatprajā<BR>
<BR>
<BR>
<BR>
2.3.1.[29]<BR>
<BR>
sā yā pūrvāhutiḥ | sātmānamabhi hūyate tām mantreṇa juhotyaddhā hi tadyanmantro<BR>
'ddho tadyadātmā 'tha yottarā sā prajāmabhi hūyate tāṃ tūṣṇīṃ juhotyanaddhā hi<BR>
tadyattūṣṇīmanaddho tadyatprajā <BR>
<BR>
<BR>
<BR>
2.3.1.[30]<BR>
<BR>
sa juhoti | agnirjyotirjyotiragniḥ svāhetyatha prātaḥ sūryo jyotirjyotiḥ sūryaḥ svāheti<BR>
tatsatyenaiva hūyate yadā hyevasūryo 'stametyathāgnirjyotiryadā sūrya udetyatha sūryo<BR>
jyotiryadvai satyena hūyate taddevān gacati <BR>
<BR>
<BR>
<BR>
2.3.1.[31]<BR>
<BR>
tadu haitadevāruṇaye brahmavarcasakāmāya takṣānūvācāgnirvarco jyotirvarcaḥ sūryo<BR>
varco jyotirvarca iti brahmavarcasī haiva bhavati ya evaṃ vidvānagni hotraṃ juhoti<BR>
<BR>
<BR>
<BR>
2.3.1.[32]<BR>
<BR>
tadvastyeva prajananasyeva rūpam | agnirjyotirjyotiragniḥ svāheti tadubhayato jyotī<BR>
reto devatayā parigṛhṇātyubhayataḥ parigṛhītaṃ vai retaḥ prajāyate tadubhayata<BR>
evaitatparigṛhya prajanayati<BR>
<BR>
<BR>
<BR>
2.3.1.[33]<BR>
<BR>
atha prātaḥ | sūryo jyotirjyotiḥ sūryaḥ svāheti tadubhayato jyotī reto devatayā<BR>
parigṛhṇātyubhayataḥparigṛhītaṃ vai retaḥ prajāyate tadubhayata evaitatparigṛhya<BR>
prajanayati tatprajananasya rūpam <BR>
<BR>
<BR>
<BR>
2.3.1.[34]<BR>
<BR>
tadu hovāca jīvalaścailakiḥ | garbhamevāruṇiḥ karoti na prajanayatīti sa etenaiva<BR>
sāyaṃ juhuyāt<BR>
<BR>
<BR>
<BR>
2.3.1.[35]<BR>
<BR>
atha prātaḥ | jyotiḥ sūryaḥ sūryo jyotiḥ svāheti tadbahirdhā jyotī reto devatayā karoti<BR>
bahirdhā vai retaḥ prajātam bhavati tadenatprajanayati<BR>
<BR>
<BR>
<BR>
2.3.1.[36]<BR>
<BR>
tadāhuḥ | agnāvevaitatsāyaṃ sūryaṃ juhoti sūrye prātaragnimiti tadvai<BR>
taduditahomināmeva yadā hyeva sūryo 'stametyathāgnirjyotiryadā sūrya udetyatha<BR>
sūryo jyotirnāsya sā paricakṣeyameva paricakṣā yattasyai nāddhā devatāyai hūyate<BR>
yāgnihotrasya devatāgnirjyotirjyotiragniḥ svāheti tatra nāgnaye svāhetyatha prātaḥ<BR>
sūryo jyotijyotiḥ sūryaḥ svāheti tatra na sūryāya svāheti <BR>
<BR>
<BR>
<BR>
2.3.1.[37]<BR>
<BR>
anenaiva juhuyāt | sajūrdevena savitreti tatsavitṛmatprasavāya sajū rātryendravatyeti<BR>
tadrātryā mithunaṃ karoti sendraṃ karotīndro hi yajñasya devatā juṣāṇo agnirvetu<BR>
svāheti tadagnaye pratyakṣaṃ juhoti<BR>
<BR>
<BR>
<BR>
2.3.1.[38]<BR>
<BR>
atha prātaḥ | sajūrdevena savitreti tatsavitṛmatprasavāya sajūruṣasendravatyetyahneti<BR>
vā tadahnāṃ voṣasāṃ vā mithunaṃ karoti sendra karotīndro hi yajñasya devatā<BR>
juṣāṇaḥ sūryo vetu svāheti tatsūryāya pratyakṣaṃ juhoti tasmādevameva juhuyāt<BR>
<BR>
<BR>
<BR>
2.3.1.[39]<BR>
<BR>
te hocuḥ | ko na idaṃ hoṣyatīti brāhmaṇa eveti brāhmaṇedaṃ no juhudhīti kim me<BR>
tato bhaviṣyatītyagnihotrociṣṭameveti sa yatsruci pariśinaṣṭi<BR>
tadagnihotrociṣṭamatha yatsthālyāṃ yathā parīṇaho nirvapedevaṃ tattasmāttadya eva<BR>
kaśca pibettadvai nābrāhmaṇaḥ pibedagnau hyadhiśrayanti tasmānnābrāhmaṇaḥ pibet <BR>
<BR>
<BR>
2.3.2.<BR>
<BR>
<BR>
2.3.2.[1]<BR>
<BR>
etā ha vai devatā yo 'sti | tasminvasantīndro yamo rājā naḍo naiṣidho<BR>
'naśnantsāṃgamano 'sanpāṃsavaḥ <BR>
<BR>
<BR>
<BR>
2.3.2.[2]<BR>
<BR>
tadvā eṣa evendraḥ | yadāhavanīyo 'thaiṣa eva gārhapatyo yamo rājāthaiṣa eva<BR>
naḍo naiṣidho yadanvāhāryapacanastadyadetamaharahardakṣiṇata āharanti<BR>
tasmādāhuraharaharvai naḍo naiṣidho yamaṃ rājānaṃ dakṣiṇata upanayatīti <BR>
<BR>
<BR>
<BR>
2.3.2.[3]<BR>
<BR>
atha ya eṣa sabhāyāmagniḥ | eṣa<BR>
evānaśnantsāṃgamanastadyadetamanaśitvevopasaṃgacante tasmādeṣo 'naśnannatha<BR>
yadetadbhasmoddhṛtya parāvapantyeṣa evāsanpāṃsavaḥ sa yo haivametadvedaivam<BR>
mayyetā devatā vasantīti sarvānhaivaitāṃlokāñjayati sarvālokānanusaṃcarati <BR>
<BR>
<BR>
<BR>
2.3.2.[4]<BR>
<BR>
teṣāmupasthānam | yadeva sāyam prātarāhavanīyamupa ca tiṣṭhata upa cāste tadeva<BR>
tasyopasthānamatha yadeva pratiparetya gārhapatyamāste vā śete vā tadeva<BR>
tasyopasthānamatha yatraiva saṃvrajannanvāhāryapacanamupasmarettadeva tam<BR>
manasopatiṣṭheta tadeva tasyopasthānam<BR>
<BR>
<BR>
<BR>
2.3.2.[5]<BR>
<BR>
atha prātaḥ | anaśitvā muhūrtaṃ sabhāyāmāsitvāpi kāmam palyayeta tadeva<BR>
tasyopasthānamatha yatraiva bhasmoddhṛtamupanigacettadeva tasyopasthānamevamu<BR>
hāsyaitā devatā upasthitā bhavanti <BR>
<BR>
<BR>
<BR>
2.3.2.[6]<BR>
<BR>
yajamānadevatyo vai gārhapatyaḥ | athaiṣa bhrātṛvyadevatyo<BR>
yadanvāhāryapacanastasmādetaṃ nāharaharāhareyurna ha vā asya sapatnā bhavanti<BR>
yasyaivaṃ viduṣa etaṃ nāharaharāharantyanvāhāryapacano vā eṣaḥ <BR>
<BR>
<BR>
<BR>
2.3.2.[7]<BR>
<BR>
upavasatha evainamāhareyuḥ | yatraivāsminyakṣyanto bhavanti tatho hāsyaiṣo<BR>
'moghāyāhṛto bhavati <BR>
<BR>
<BR>
<BR>
2.3.2.[8]<BR>
<BR>
navāvasite vainamāhareyuḥ | tasminpaceyustadbrāhmaṇā aśnīyuryadyu tanna<BR>
vindedyatpacedapi goreva dugdhamadhiśrayitavai brūyāttasminbrāhmaṇānpāyayitavai<BR>
brūyātpāpīyāṃso ha vā asya sapatnā bhavanti yasyaivaṃ viduṣa evaṃ kurvanti<BR>
tasmādevameva cikīrṣet<BR>
<BR>
<BR>
<BR>
2.3.2.[9]<BR>
<BR>
tadyatraitatprathamaṃ samiddho bhavati | dhūpyata iva tarhi haiṣa bhavati rudraḥ sa<BR>
yaḥ kāmayeta yathemā rudraḥ prajā aśraddhayeva tvatsahaseva tvannighātamiva<BR>
tvatsacata evamannamadyāmiti tarhi ha sa juhuyātprāpnoti haivaitadannādyaṃ ya<BR>
evaṃ vidvāṃstarhi juhoti <BR>
<BR>
<BR>
<BR>
2.3.2.[10]<BR>
<BR>
atha yatraitatpradīptataro bhavati | tarhi haiṣa bhavati varuṇaḥ sa yaḥ kāmayeta<BR>
yathemā varuṇaḥ prajā gṛhṇanniva tvatsahaseva tvannighātamiva tvatsacata<BR>
evamannamadyāmiti tarhi ha sa juhuyātprāpnoti haivaitadannādyaṃ ya evaṃ<BR>
vidvāṃstarhi juhoti<BR>
<BR>
<BR>
<BR>
2.3.2.[11]<BR>
atha yatraitatpradīpto bhavati | uccairdhūmaḥ paramayā jūtyā balbalīti tarhi haiṣa<BR>
bhavatīndraḥ sa yaḥ kāmayetendraiva śriyā yaśasā syāmiti tarhi ha sa juhuyātprāpnoti<BR>
haivaitadannādyaṃ ya evaṃ vidvāṃstarhi juhoti<BR>
<BR>
<BR>
<BR>
2.3.2.[12]<BR>
<BR>
atha yatraitatpratitarāmiva | tiraścīvārciḥ saṃśāmyato bhavati tarhi haiṣa bhavati<BR>
mitraḥ sa yaḥ kāmayeta maitreṇedamannamadyāmiti yamāhuḥ sarvasya vā ayam<BR>
brāhmaṇo mitraṃna vā ayaṃ kaṃ cana hinastīti tarhi ha sa juhuyātprāpnoti<BR>
haivaitadannādyaṃ ya evaṃ vidvāṃstarhi juhoti<BR>
<BR>
<BR>
<BR>
2.3.2.[13]<BR>
<BR>
atha yatraitadaṅgārāścākaśyanta iva | tarhi haiṣa bhavati brahma sa yaḥ kāmayeta<BR>
brahmavarcasī syāmiti tarhi ha sa juhuyātprāpnoti haivaitadannādyaṃ ya evaṃ<BR>
vidvāṃstarhi juhoti <BR>
<BR>
<BR>
<BR>
2.3.2.[14]<BR>
<BR>
eteṣāmekaṃ saṃvatsaramupertset | svayaṃ juhvadyadi vāsyānyo juhuyādatha yo<BR>
'nyathānyathā juhoti yathāpo vābhikhanannanyadvānnādyaṃ sa sāmi nivartetaivaṃ<BR>
tadatha yaḥ sārdhaṃ juhoti yathāpo vābhikhanannanyadvānnādyaṃ tatkṣipre<BR>
'bhitṛndyādevaṃ tat<BR>
<BR>
<BR>
<BR>
2.3.2.[15]<BR>
<BR>
abhrayo ha vā etā annādyasya yadāhutayaḥ | abhi haivaitadannādyaṃ tṛṇatti ya evaṃ<BR>
vidvānagnihotraṃ juhoti<BR>
<BR>
<BR>
<BR>
2.3.2.[16]<BR>
<BR>
sā yā pūrvāhutiḥ | te devā atha yottarā te manuṣyā atha yatsruci pariśinaṣṭi te<BR>
paśavaḥ<BR>
<BR>
<BR>
<BR>
2.3.2.[17]<BR>
<BR>
sa vai kanīya iva pūrvāmāhutiṃ juhoti | bhūya ivottarām bhūya iva sruci pariśinaṣṭi <BR>
<BR>
<BR>
<BR>
2.3.2.[18]<BR>
<BR>
sa yatkanīya iva pūrvāmāhutiṃ juhoti | kanīyāṃso hi devā manuṣyebhyo 'tha<BR>
yadbhūya ivottarām bhūyāṃso hi manuṣyā devebhyo 'tha yadbhūya iva sruci<BR>
pariśinaṣṭi bhūyāṃso hi paśavo manuṣyebhyaḥ kanīyāṃso ha vā asya bhāryā bhavanti<BR>
bhūyāṃsaḥ paśavo ya evaṃ vidvānagnihotraṃ juhoti tadvai samṛddhaṃ yasya<BR>
kanīyāṃso bhāryā asanbhūyāṃsaḥ paśavaḥ<BR>
<BR>
<BR>
<BR>
2.3.3.<BR>
<BR>
<BR>
2.3.3.[1]<BR>
<BR>
yatra vai prajāpatiḥ prajāḥ sasṛje | sa yatrāgniṃ sasṛje sa idaṃ jātaḥ sarvameva<BR>
dagdhuṃ dadhra ityevābilameva tā yāstarhi prajā āsustā hainaṃ sampeṣṭuṃ dadhrire<BR>
so 'titikṣamāṇaḥ puruṣamevābhyeyāya <BR>
<BR>
<BR>
<BR>
2.3.3.[2]<BR>
<BR>
sa hovāca | na vā ahamidaṃ titikṣe hanta tvā praviśāni tam mā janayitvā bibhṛhi sa<BR>
yathaiva māṃ tvamasmiṃloke janayitvā bhariṣyasyevamevāhaṃ tvāmamuṣmiṃloke<BR>
janayitvā bhariṣyāmīti tatheti taṃ janayitvābibhaḥ <BR>
<BR>
<BR>
<BR>
2.3.3.[3]<BR>
<BR>
sa yadagnī ādhatte | tadenaṃ janayati taṃ janayitvā bibharti sa yathā haivaiṣa<BR>
etamasmiṃloke janayitvā bibhartyevamu haivaiṣa etamamuṣmiṃloke janayitvā<BR>
bibharti <BR>
<BR>
<BR>
<BR>
2.3.3.[4]<BR>
<BR>
tanna sāmyudvāsayeta | sāmi hāsmai sa glāyati sa yathā haivaiṣa etasmā asmiṃloke<BR>
sāmi glāyatyevamu haivaiṣa etasmā amuṣmiṃloke sāmi glāyati tasmānna<BR>
sāmyudvāsayeta<BR>
<BR>
<BR>
<BR>
2.3.3.[5]<BR>
<BR>
sa yatra mriyate | yatrainamagnāvabhyādadhati tadeṣo 'gneradhijāyate sa eṣa putraḥ<BR>
sanpitā bhavati<BR>
<BR>
<BR>
<BR>
2.3.3.[6]<BR>
<BR>
tasmādetadṛṣiṇābhyanūktaṃ | śataminnu śarado anti devā yatrā naścakrā jarasaṃ<BR>
tanūnām putrāso yatra pitaro bhavanti mā no madhyā rīriṣatāyurgantoriti putro<BR>
hyeṣa santsa punaḥ pitā bhavatyetannu tadyasmādagnī ādadhīta<BR>
<BR>
<BR>
2.3.3.[7]<BR>
<BR>
tadvā eṣa eva mṛtyuḥ | sa eṣa tapati tadyadeṣa eva mṛtyustasmādyā etasmādarvācyaḥ<BR>
prajāstā mriyante 'tha yāḥ parācyaste devāstasmādu te 'mṛtāstasyemāḥ sarvāḥ prajā<BR>
raśmibhiḥ prāṇeṣvabhihitāstasmādu raśmayaḥ prāṇānabhyavatāyante <BR>
<BR>
<BR>
<BR>
2.3.3.[8]<BR>
<BR>
sa yasya kāmayate | tasya prāṇamādāyodeti sa mriyate sa yo haitam<BR>
mṛtyumanatimucyāthāmuṃ lokameti yathā haivāsmiṃloke na saṃyatamādriyate yadā<BR>
yadaiva kāmayate 'tha mārayatyevamu haivāmuṣmiṃloke punaḥpunareva<BR>
pramārayati <BR>
<BR>
<BR>
<BR>
2.3.3.[9]<BR>
<BR>
sa yatsāyamastamite dve āhutī juhoti | tadetābhyām pūrvābhyām<BR>
padbhyāmetasminmṛtyau pratitiṣṭhatyatha yatprātaranudite dve āhutī juhoti<BR>
tadetābhyāmaparābhyām padbhyāmetasminmṛtyau pratitiṣṭhita sa enameṣa<BR>
udyannevādāyodeti tadetam mṛtyumatimucyate saiṣāgnihotre mṛtyoratimuktirati ha<BR>
vai punarmṛtyum mucyate ya evametāmagnihotre mṛtyoratimuktiṃ veda <BR>
<BR>
<BR>
<BR>
2.3.3.[10]<BR>
<BR>
yathā vā iṣoranīkam | evaṃ yajñānāmagnihotraṃ yena vā iṣoranīkameti sarvā vai<BR>
teneṣuretyeteno hāsya sarve yajñakratava etam mṛtyumatimuktāḥ<BR>
<BR>
<BR>
<BR>
2.3.3.[11]<BR>
<BR>
ahorātre ha vā amuṣmiṃloke pariplavamāne | puruṣasya sukṛtaṃ kṣiṇuto 'rvācīnaṃ<BR>
vā ato 'horātre tatho hāsyāhorātre sukṛtaṃ na kṣiṇutaḥ<BR>
<BR>
<BR>
<BR>
2.3.3.[12]<BR>
<BR>
sa yathā rathopasthe tiṣṭhan | upariṣṭādrathacakre palyaṅyamāne upāvekṣetaivam<BR>
parastādarvācīno 'horātre upāvekṣate naha vā asyāhorātre sukṛtaṃ kṣiṇuto ya<BR>
evametāmahorātrayoratimuktiṃ veda <BR>
<BR>
<BR>
<BR>
2.3.3.[13]<BR>
<BR>
pūrveṇāhavanīyam parītya | antareṇa gārhapatyaṃ caiti na vai devā manuṣyaṃ<BR>
vidusta enametadantareṇātiyantaṃ vidurayaṃ vai na idaṃ juhotītyagnirvai pāpmano<BR>
'pahantā tāvasyāhavanīyaśca gārhapatyaścāntareṇātiyataḥ pāpmānamapahataḥ so<BR>
'pahatapāpmā jyotireva śriyā yaśasā bhavati<BR>
<BR>
<BR>
<BR>
2.3.3.[14]<BR>
<BR>
uttarato vā agnihotrasya dvāram | sa yathā dvārā prapadyetaivaṃ tadatha yo<BR>
dakṣiṇata etyāste yathā bahirdhā caredevaṃ tat <BR>
<BR>
<BR>
<BR>
2.3.3.[15]<BR>
<BR>
naurha vā eṣā svargyā | yadagnihotraṃ tasyā etasyai nāvaḥ svargyāyā āhavanīyaścaiva<BR>
gārhapatyaśca naumaṇḍe athaiṣa eva nāvājo yatkṣīrahotā <BR>
<BR>
<BR>
<BR>
2.3.3.[16]<BR>
<BR>
sa yatprāṅupodaiti | tadenām prācīmabhyajati svargaṃ lokamabhi tayā svargaṃ lokaṃ<BR>
samaṣnute tasyā uttarata ārohaṇaṃ sainaṃ svargaṃ lokaṃ samāpayatyatha yo<BR>
dakṣiṇata etyāste yathā pratīrṇāyāmāgacetsa vihīyeta sa tata eva bahirdhā syādevaṃ<BR>
tat <BR>
<BR>
<BR>
<BR>
2.3.3.[17]<BR>
<BR>
atha yāmetāṃ samidhamabhyādadhāti seṣṭakā yena mantreṇa juhoti<BR>
tadyajuryenaitāmiṣṭakāmupadadhāti yadā vā iṣṭakopadhīyate 'thāhutirhūyate<BR>
tadasyopahitāsveveṣṭakāsvetā āhutayo hūyante yā etā agnihotrāhutayaḥ <BR>
<BR>
<BR>
<BR>
2.3.3.[18]<BR>
<BR>
prajāpatirvā agniḥ | saṃvatsaro vai prajāpatiḥ saṃvatsare-saṃvatsare ha vā<BR>
asyāgnihotraṃ cityenāgninā saṃtiṣṭhate saṃvatsare-saṃvatsare cityamagnimāpnoti ya<BR>
evaṃ vidvānagnihotraṃ juhotyetadu hāsyāgnihotraṃ cityenāgninā saṃtiṣṭhate<BR>
cityamagnimāpnoti <BR>
<BR>
<BR>
<BR>
2.3.3.[19]<BR>
<BR>
sapta ca vai śatānyaśītīnāmṛcaḥ | viṃśatiśca sa yatsāyam prātaragnihotraṃ juhoti te<BR>
dve āhutī tā asya saṃvatsara āhutayaḥ sampadyante<BR>
<BR>
<BR>
<BR>
2.3.3.[20]<BR>
<BR>
sapta caiva śatāni viṃśatiśca | saṃvatsare saṃvatsare ha vā asyāgnihotram<BR>
mahatokthena sampadyate saṃvatsare saṃvatsare mahadukthamāpnoti ya evaṃ<BR>
vidvānagnihotram juhotyetadu hāsyāgnihotram mahatokthena sampadyate<BR>
mahadukthamāpnoti<BR>
<BR>
<BR>
<BR>
2.3.4.<BR>
<BR>
2.3.4.[1]<BR>
<BR>
agnau ha vai devāḥ | sarvānpaśūnnidadhire ye ca grāmyā ye cāraṇyā vijayaṃ<BR>
vopapraiṣyantaḥ kāmacārasya vā kāmāyāyaṃ no gopiṣṭho gopāyaditi vā <BR>
<BR>
<BR>
<BR>
2.3.4.[2]<BR>
<BR>
tānu hāgnirnicakame | taiḥ samgṛhya rātrim praviveśa punarema iti devā edagniṃ<BR>
tirobhūtaṃ te ha vidāṃ cakruriha vai prāvikṣadrātriṃ vai prāvikṣaditi<BR>
tametatpratyāyatyāṃ rātrau sāyamupātiṣṭhanta dehi naḥ paśūnpunarnaḥ paśūndehīti<BR>
tebhyo 'gniḥ paśūnpunaradadāt <BR>
<BR>
<BR>
<BR>
2.3.4.[3]<BR>
<BR>
tasmai kamagnī upatiṣṭheta | agnī vai dātārau tāvevaitadyācate sāyamupatiṣṭheta<BR>
sāyaṃ hi devā upātiṣṭhanta datto haivāsmā etau paṣūnya evaṃ vidvānupatiṣṭhate <BR>
<BR>
<BR>
<BR>
2.3.4.[4]<BR>
<BR>
atha yasmānnopatiṣṭheta | ubhaye ha vā idamagre sahāsurdevāśca manuṣyāśca<BR>
tadyaddha sma manuṣyāṇāṃ na bhavati taddha sma devānyācanta idaṃ vai no<BR>
nāstīdaṃ no 'stviti te tasyā eva yāñcyāyai dveṣeṇa devāstirobhūtā neddhinasāni<BR>
neddveṣyo 'sānīti tasmānnopatiṣṭheta<BR>
<BR>
<BR>
<BR>
2.3.4.[5]<BR>
<BR>
atha yasmādupaiva tiṣṭheta | yajño vai devānāmāśīryajamānasya tadvā eṣa eva yajño<BR>
yadāhutirāśīreva yajamānasya tadyadevāsyātra tadevaitadupatiṣṭhamānaḥ kurute<BR>
tasmādupaiva tiṣṭheta<BR>
<BR>
<BR>
<BR>
2.3.4.[6]<BR>
<BR>
atha yasmānnopatiṣṭheta | yo vai brāhmaṇaṃ vā śaṃsamāno 'nucarati kṣatriyaṃ<BR>
vāyam me dāsyatyayam me gṛhān kariṣyatīti yo vai taṃ vādyena vā karmaṇā<BR>
vābhirirādhayiṣati tasmai vai sa deyam manyate 'tha ya āha kiṃ nu tvam mamāsi yo<BR>
me na dadāsītīśvara enaṃ dveṣṭorīśvaro nirvedaṃ<BR>
gantostasmānnopatiṣṭhetaitadittvevaiṣa eta yācate yadinddhe yajjuhoti<BR>
tasmānnopatiṣṭheta <BR>
<BR>
<BR>
2.3.4.[7]<BR>
<BR>
atha yasmādupaiva tiṣṭheta | uta vai yācandātāraṃ labhata evoto bhartā bhāryaṃ<BR>
nānubudhyate sa yadaivāha bhāryo vai te 'smi bibhṛhi metyathainaṃ vedāthainam<BR>
bhāryam manyate tasmādupaiva tiṣṭhetedamittu samastaṃ yasmādupatiṣṭheta <BR>
<BR>
<BR>
<BR>
2.3.4.[8]<BR>
<BR>
prajāpatirvā eṣa bhūtvā | yāvata īṣṭe yāvadenamanu tasya retaḥ siñcati<BR>
yadagnihotraṃ juhotīdamevaitatsarvamupatiṣṭhamāno 'nuvikarotīdaṃ<BR>
sarvamanuprajanayati <BR>
<BR>
<BR>
<BR>
2.3.4.[9]<BR>
<BR>
sa vā upavatyā pratipadyate | iyaṃ vā upa dvayeneyamupa yaddhīdaṃ kiṃ ca jāyate<BR>
'syāṃ tadupajāyate 'tha yannyṛcatyasyāmeva tadupopyate tadahnā rātryā bhūyo-bhūya<BR>
evākṣayyam bhavati tadakṣayyeṇaivaitadbhūmnā pratipadyate <BR>
<BR>
<BR>
<BR>
2.3.4.[10]<BR>
<BR>
sa āha | upaprayanto adhvaramityadhvaro vai yajña upaprayanto yajñamityevaitadāha<BR>
mantraṃ vocemāgnaya iti mantramu hyasmā etadvakṣyanbhavatyāre asme ca śṛṇvata<BR>
iti yadyapyasmadārakādasyatha na etacūṇvevaivamevaitanmanyasvetyevaitadāha<BR>
<BR>
<BR>
<BR>
2.3.4.[11]<BR>
<BR>
agnirmūrdhā divaḥ | kakutpatiḥ pṛthivyā ayam apāṃ retāṃsi jinvatītyanveva dhāvati<BR>
tadyathā yācan kalyāṇaṃ vadedāmuṣyāyaṇo vai tvamasyalaṃ vai tvametasmā<BR>
asītyevameṣā<BR>
<BR>
<BR>
<BR>
2.3.4.[12]<BR>
<BR>
athaindrāgnī | ubhā vāmindrāgnī āhuvadhyā ubhā rādhasaḥ saha mādayadhyai ubhā<BR>
dātārāviṣāṃ rayīṇāmubhā vājasya sātaye huve vāmityeṣa vā indro ya eṣa tapati sa<BR>
yadastameti tadāhavanīyam praviśati tadubhāvevaitatsaha santā upatiṣṭhata ubhau<BR>
me saha santau dattāmiti tasmādaindrāgnī<BR>
<BR>
<BR>
<BR>
2.3.4.[13]<BR>
<BR>
ayaṃ te yonirṛtviyaḥ | yato jāto arocathāḥ taṃ jānannagna ārohāthā no vardhayā<BR>
rayimiti puṣṭaṃ vai rayirbhūyo bhūya eva na idam puṣṭaṃ kurvityevaitadāha<BR>
<BR>
<BR>
2.3.4.[14]<BR>
<BR>
ayamiha prathamaḥ | dhāyi dhātṛbhirhotā yajiṣṭho adhvareṣvīḍyaḥ yamapnavāno<BR>
bhṛgavo virurucurvaneṣu citraṃ vibhvaṃ viśe viśa ityanveva dhāvati tadyathā yācan<BR>
kalyāṇaṃ vadedāmuṣyāyaṇo vai tvamasyalaṃ vai tvametasmā asītyevameṣā yatho<BR>
evaiṣa tatho evainametadāha yadāha vibhvaṃ viśe viśa iti vibhūrhyeṣa viśe viśe <BR>
<BR>
<BR>
<BR>
2.3.4.[15]<BR>
<BR>
asya pratnām | anu dyutaṃ śukraṃ duduhre ahrayaḥ payaḥ sahasrasāmṛṣimiti paramā<BR>
vā eṣā sanīnāṃ yatsahasrasanistadetasyaivāvaruddhai tasmādāha payaḥ<BR>
sahasrasāmṛṣimiti <BR>
<BR>
<BR>
<BR>
2.3.4.[16]<BR>
<BR>
tadetatsamāhāryaṃ ṣaḍṛcam | tasyopavatī prathamā pratnavatyuttamāvocāma<BR>
tadyasmādupavatyathāda eva pratnaṃ yāvanto hyeva sanāgre devāstāvanta eva<BR>
devāstasmādadaḥ pratnaṃ tadime evāntareṇa sarve kāmāste asmā ime saṃjānāne<BR>
sarvān kāmāntsaṃnamataḥ <BR>
<BR>
<BR>
<BR>
2.3.4.[17]<BR>
<BR>
sa vai triḥ prathamāṃ japati | triruttamāṃ trivṛtprāyaṇā hi<BR>
yajñāstrivṛdudayanāstasmāttriḥ prathamāṃ japati triruttamām <BR>
<BR>
<BR>
<BR>
2.3.4.[18]<BR>
<BR>
yaddha vā atrāgnihotraṃ juhvat | vādyena vā karmaṇā vā mithyā<BR>
karotyātmanastadavadyatyāyuṣo vā varcaso vā prajāyai vā <BR>
<BR>
<BR>
<BR>
2.3.4.[19]<BR>
<BR>
tadu khalu tanūpā agne 'si | tanvaṃ me pāhyāyurdā agne 'syāyurme dehi varcodā<BR>
agne 'si varco me dehi agne yanme tanvā ūnaṃ tanma āpraṇeti<BR>
<BR>
<BR>
2.3.4.[20]<BR>
<BR>
yaddha vā atrāgnihotraṃ juhvat | vādyena vā karmaṇā vā mithyā<BR>
karotyātmanastadavadyatyāyuṣo vā varcaso vā prajāyai vā tanme<BR>
punarāpyāyayetyevaitadāha tatho hāsyaitatpunarāpyāyate<BR>
<BR>
<BR>
2.3.4.[21]<BR>
<BR>
indhānāstvā | śataṃ himā dyumantaṃ samidhīmahīti śataṃ varṣāṇi<BR>
jīvyāsmetyevaitadāha tāvattvā mahāntaṃ samidhīmahīti yadāha dyumantaṃ<BR>
samidhīmahīti vayasvanto vayaskṛtaṃ sahasvantaḥ sahaskṛtamiti vayasvanto vayam<BR>
bhūyāsma vayaskṛttvam bhūyā ityevaitadāha sahasvanto vayam bhūyāsma<BR>
sahaskṛttvam būyā ityevaitadāhāgne sapatnadambhanamadabdhāso adābhyamiti tvayā<BR>
vayaṃ sapatnānpāpīyasaḥ kriyāsmetyevaitadāha <BR>
<BR>
<BR>
<BR>
2.3.4.[22]<BR>
<BR>
citrāvaso svasti te pāramaśīyeti | triretajjapati rātrirvai citrāvasuḥ sā hīyaṃ saṃgṛhyeva<BR>
citrāṇi vasati tasmānnārakāccitraṃ dadṛśe <BR>
<BR>
<BR>
<BR>
2.3.4.[23]<BR>
<BR>
etena ha sma vā ṛṣayaḥ | rātreḥ svasti pāraṃ samaśnuvata eteno ha<BR>
smainānrātrernāṣṭrā rakṣāṃsi na vindantyeteno evaiṣa etadrātreḥ svasti pāraṃ<BR>
samaśnuta eteno enaṃ rātrernāṣṭrā rakṣāṃsi na vindantyetāvannu tiṣṭhañjapati<BR>
<BR>
<BR>
<BR>
2.3.4.[24]<BR>
<BR>
athāsīnaḥ | saṃ tvamagne sūryasya varcasā gathā iti tadyadastaṃ yannāditya<BR>
āhavanīyam praviśati tenaitadāha samṛṣīṇāṃ stuteneti tadyadupatiṣṭhate tenaitadāha<BR>
sam priyeṇadhāmnetyāhutayo vā asya priyaṃ dhāmāhutibhireva tadāha<BR>
samahamāyuṣā saṃ varcasā sam prajayā saṃ rāyaspoṣeṇa gmiṣīyeti yathā tvametaiḥ<BR>
samagathā evamahamāyuṣā varcasā prajayā rāyaspoṣeṇeti yadbhūmneti<BR>
tadevamahametaiḥ saṃgacā ityevaitadāha<BR>
<BR>
<BR>
<BR>
2.3.4.[25]<BR>
<BR>
atha gāmabhyaiti | andha sthāndho vo bhakṣīya maha stha maho vo bhakṣīyeti<BR>
yāni vo vīryāṇi yāni vo mahāṃsi tāni vo bhakṣīyetyevaitadāhorja sthorja vo<BR>
bhakṣīyeti rasa stha rasaṃ vo bhakṣīyetyevaitadāha rāyaspoṣa stha rāyaspoṣaṃ vo<BR>
bhakṣīyeti bhūmā stha bhūmānaṃ vo bhakṣiyetyevaitadāha<BR>
<BR>
<BR>
<BR>
2.3.4.[26]<BR>
<BR>
revatī ramadhvamiti revanto hi paśavastasmādāha revatī<BR>
ramadhvamityasminyonāvasmin goṣṭhe 'smiṃloke 'smin kṣaye | ihaiva sta<BR>
māpagātetyātmana evaitadāha madeva māpagāteti <BR>
<BR>
<BR>
<BR>
2.3.4.[27]<BR>
<BR>
atha gāmabhimṛśati | saṃhitāsi viśvarūpīti viśvarūpā iva hi paśavastasmādāha<BR>
viśvarūpītyūrjā māviśa gaupatyenetyūrjeti yadāha raseneti tadāha gaupatyeneti yadāha<BR>
bhūmneti tadāha<BR>
<BR>
<BR>
<BR>
2.3.4.[28]<BR>
<BR>
atha gārhapatyamabhyaiti | sa gārhapatyamupatiṣṭhata upa tvāgne dive dive<BR>
doṣāvastardhiyā vayam namo bharanta emasīti nama evāsmā etatkaroti yathainaṃ na<BR>
hiṃsyāt<BR>
<BR>
<BR>
<BR>
2.3.4.[29]<BR>
<BR>
rājantamadhvarāṇām | gopāmṛtasya dīdiviṃ vardhamānaṃ sve dama iti svaṃ vai ta<BR>
idaṃ yanmama tanno bhūyo bhūya eva kurvityevaitadāha <BR>
<BR>
<BR>
<BR>
2.3.4.[30]<BR>
<BR>
sa naḥ piteva sūnave | agne sūpāyano bhava sacasvā naḥ svastaya iti yathā pitā putrāya<BR>
sūpacaro naivainaṃ kena cana hinastyevaṃ naḥ sūpacara edhi maiva tvā kena cana<BR>
hiṃsiṣmetyevaitadāha<BR>
<BR>
<BR>
<BR>
2.3.4.[31]<BR>
<BR>
atha dvipadāḥ | agne tvaṃ no antama uta trātā śivo bhavā varūthyaḥ<BR>
vasuragnirvasuśravā acā nakṣi dyumattamaṃ rayiṃ dāḥ taṃ tvā śociṣṭha dīdivaḥ<BR>
sumnāya nūnamīmahe sakhibhyaḥ sa no bodhi śrudhī havamuruṣyā ṇo aghāyataḥ<BR>
samasmāditi <BR>
<BR>
<BR>
<BR>
2.3.4.[32]<BR>
<BR>
yadvā āhavanīyamupatiṣṭhate | paśūṃstadyācate<BR>
tasmāttamuccāvacaiścandobhirupatiṣṭhata uccāvacā iva hi paśavo 'tha<BR>
yadgārhapatyam puruṣāṃstadyācate tadgāyatram prathamaṃ tricaṃ gāyatraṃ vā<BR>
agneścandaḥ svenaivainametaccandasopaparaiti <BR>
<BR>
<BR>
<BR>
2.3.4.[33]<BR>
<BR>
atha dvipadāḥ | puruṣacandasaṃ vai dvipadā dvipādvā ayam puruṣaḥ<BR>
puruṣānaivaitadyācate puruṣānhi yācate tasmāddvipadāḥ paśumānha vai<BR>
puruṣavānbhavati ya evaṃ vidvānupatiṣṭhate<BR>
<BR>
<BR>
2.3.4.[34]<BR>
<BR>
atha gāmabhyaiti | iḍa ehyadita ehītīḍā hi gauraditirhi gaustāmabhimṛśati kāmyā<BR>
eteti manuṣyāṇāṃ hyetāsu kāmāḥ praviṣṭāstasmādāha kāmyā eteti mayi vaḥ<BR>
kāmadharaṇam bhūyādityahaṃ vaḥ priyo bhūyāsamityevaitadāha<BR>
<BR>
<BR>
<BR>
2.3.4.[35]<BR>
<BR>
athāntareṇāhavanīyaṃ ca gārhapatyaṃ ca | prāṅ tiṣṭhannagnimīkṣamāṇo japati<BR>
somānaṃ svaraṇaṃ kṛṇuhi brahmaṇaspate kakṣīvantaṃ ya auśijaḥ yo revānyo<BR>
amīvahā vasuvitpuṣṭivardhanaḥ sa naḥ siṣaktu yasturaḥ mā naḥ śaṃso araruṣo<BR>
dhūrtiḥ praṇaṅmartyasya rakṣā ṇo brahmaṇaspata iti<BR>
<BR>
<BR>
<BR>
2.3.4.[36]<BR>
<BR>
yadvā āhavanīyamupatiṣṭhate | divaṃ tadupatiṣṭhate 'tha yadgārhapatyam pṛthivīṃ<BR>
tadathaitadantarikṣameṣā hi digbṛhaspateretaṃ hyetaddiśamupatiṣṭhate<BR>
tasmādbārhaspatyaṃ japati<BR>
<BR>
<BR>
<BR>
2.3.4.[37]<BR>
<BR>
mahi trīṇāmavo 'stu | dyukṣam mitrasyāryamṇaḥ durādharṣaṃ varuṇasya na hi<BR>
teṣāmamā cana nādhvasu vāraṇeṣu īśe ripuraghaśaṃsaḥ te hi putrāso aditeḥ pra<BR>
jīvase martyāya jyotiryacantyajasramiti tatrāsti nādhvasu vāraṇeṣvityeti ha vā<BR>
adhvāno vāraṇā ya ime 'ntareṇa dyāvāpṛthivī etānhyetadupatiṣṭhate tasmādāha<BR>
nādhvasu vāraṇeṣviti<BR>
<BR>
<BR>
<BR>
2.3.4.[38]<BR>
<BR>
athaindrī | indro vai yajñasya devatā sendramevaitadagnyupsthānaṃ kurute kadā<BR>
cana starīrasi nendra saścasi dāśuṣa iti yajamāno vai dāśvānna yajamānāya<BR>
druhyasītyevaitadāhopopennu maghavanbhūya innu te dānaṃ devasya pṛcyata iti<BR>
bhūyo bhūya eva na idam puṣṭaṃ kurvityevaitadāha <BR>
<BR>
<BR>
<BR>
2.3.4.[39]<BR>
<BR>
atha sāvitrī | savitā vai devānām prasavitā tatho hāsmā ete savitṛprasūtā eva sarve<BR>
kāmāḥ samṛdhyante tatsaviturvareṇyam bhargo devasya dhīmahi dhiyo yo naḥ<BR>
pracodayāditi<BR>
<BR>
<BR>
<BR>
2.3.4.[40]<BR>
<BR>
athāgneyī | tadagnaya evaitadātmānamantataḥ paridadāti guptyai pari te dūḍabho<BR>
ratho 'smān aśnotu viśvataḥ yena rakṣasi dāśuṣa iti yajamānā vai dāśvāṃso yo ha vā<BR>
asyānādhṛṣyatamo rathastenaiṣa yajamānānabhirakṣati sa yaste 'nādhṛṣyatamo<BR>
ratho yena yajamānānabhirakṣasi tena naḥ sarvato 'bhigopāyetyevaitadāha<BR>
triretajjapati <BR>
<BR>
<BR>
<BR>
2.3.4.[41]<BR>
<BR>
atha putrasya nāma gṛhṇāti | idam me 'yaṃ vīryaṃ putro 'nusaṃtanavaditi yadi putro<BR>
na syādapyātmana eva nāma gṛhṇīyāt <BR>
<BR>
<BR>
<BR>
2.4.1.<BR>
<BR>
<BR>
2.4.1.[1]<BR>
<BR>
atha hute 'gnihotra upatiṣṭhate | bhūrbhuvaḥ svariti tatsatyenaivaitadvācaṃ<BR>
samardhayati yadāha bhūrbhuvaḥ svariti tayā samṛddhayāśiṣamāśāste supoṣaḥ<BR>
poṣairiti tatpuṣṭimāśāste<BR>
<BR>
<BR>
<BR>
2.4.1.[2]<BR>
<BR>
yadvā ado dīrghamagnyupasthānam | āśīreva sāśīriyaṃ tadetāvataivaitatsarvamāpnoti<BR>
tasmādetenaivopatiṣṭhetaitena nveva vayamupacarāma iti ha smāhāsuriḥ <BR>
<BR>
<BR>
<BR>
2.4.1.[3]<BR>
<BR>
atha pravatsyan | gārhapatyamevāgra upatiṣṭhate 'thāhavanīyaṃ<BR>
<BR>
<BR>
<BR>
2.4.1.[4]<BR>
<BR>
sa gārhapatyamupatiṣṭhate | narya prajām me pāhīti prajāyā haiṣa īṣṭe<BR>
tatprajāmevāsmā etatparidadāti guptyai<BR>
<BR>
<BR>
<BR>
2.4.1.[5]<BR>
<BR>
athāhavanīyamupatiṣṭhate | śaṃsya paśūnme pāhīti paśūnāṃ haiṣa īṣṭe<BR>
tatpaśūnevāsmā etatparidadāti guptyai <BR>
<BR>
<BR>
<BR>
2.4.1.[6]<BR>
<BR>
atha pra vā vrajati pra vā dhāvayati | sa yatra velām manyate tatsyanttvā vācaṃ<BR>
visṛjate 'tha proṣya parekṣya yatra velām manyate tadvācaṃ yacati sa yadyapi<BR>
rājāntareṇa syānnaiva tamupeyāt <BR>
<BR>
<BR>
2.4.1.[7]<BR>
<BR>
sa āhavanīyamevāgra upatiṣṭhate | atha gārhapatyaṃ gṛhā vai gārhapatyo gṛhā vai<BR>
pratiṣṭhā tadgṛheṣvevaitatpratiṣṭhāyām pratitiṣṭhati <BR>
<BR>
<BR>
<BR>
2.4.1.[8]<BR>
<BR>
sa āhavanīyamupatiṣṭhate | āganma viśvavedasamasmabhyaṃ vasuvittamam agne<BR>
samrāḍabhi dyumnamabhi saha āyacasvetyathopaviśya tṛṇānyapalumpati<BR>
<BR>
<BR>
<BR>
2.4.1.[9]<BR>
<BR>
atha gārhapatyamupatiṣṭhate | ayamagnirgṛhapatirgārhapatyaḥprajāyā vasuvittamaḥ<BR>
agne gṛhapate 'bhi dyumnamabhi saha āyacasvetyathopaviśya<BR>
tṛṇānyapalumpatyetannu japenaitena nveva bhūyiṣṭhā ivopatiṣṭhante <BR>
<BR>
<BR>
<BR>
2.4.1.[10]<BR>
<BR>
sa vai khalu tūṣṇīmevopatiṣṭheta | idaṃ vai yasminvasati brāhmaṇo vā rājā vā<BR>
śreyānmanuṣyo nveva tameva nārhati vaktumidam me tvaṃ gopāya prāhaṃ<BR>
vatsyāmītyathāsminnete śreyāṃso vasanti devā agnayaḥ ka u tānarhati vaktumidam<BR>
me yūyaṃ gopāyata prāhaṃ vatsyāmīti <BR>
<BR>
<BR>
<BR>
2.4.1.[11]<BR>
<BR>
mano ha vai devā manuṣyasyājānanti | sa veda gārhapatyaḥ paridām<BR>
medamupāgāditi tūṣṇīmevāhavanīyamupatiṣṭhate sa vedāhavanīyaḥ paridāṃ<BR>
medamupāgāditi <BR>
<BR>
<BR>
<BR>
2.4.1.[12]<BR>
<BR>
atha pra vā vrajati pra vā dhāvayati | sa yatra velo manyate tatsyanttvā vācaṃ visṛjate<BR>
'tha proṣya parekṣya yatra velām manyate tadvācaṃ yacati sa yadyapi rājāntareṇa<BR>
syānnaiva tamupeyāt <BR>
<BR>
<BR>
<BR>
2.4.1.[13]<BR>
<BR>
sa āhavanīyamevāgra upatiṣṭhate | atha gārhapatyaṃ<BR>
tūṣṇīmevāhavanīyamupatiṣṭhate tūṣṇīmupaviśya tṛṇānyapalumpati tūṣṇīmeva<BR>
gārhapatyamupatiṣṭhate tūṣṇīmupaviśya tṛṇānyapalumpati<BR>
<BR>
<BR>
<BR>
2.4.1.[14]<BR>
<BR>
athāto gṛhāṇāmevopacāraḥ | etaddha vai gṛhapateḥ proṣuṣa āgatādgṛhāḥ samuttrastā<BR>
iva bhavanti kimayamiha vadiṣyati kiṃ vā kariṣyatīti sa yo ha tatra kiṃcidvadati vā<BR>
karoti vā tasmādgṛhāḥ pratrasanti tasyeśvaraḥ kulaṃ vikṣobdhoratha yo ha tatra na<BR>
vadati na kiṃ cana karoti taṃ gṛhā upasaṃśrayante na vā ayamihāvādīnna kiṃ<BR>
canākaraditi sa yadihāpi sukruddha iva syācva eva tatastatkuryādyadvadiṣyanvā<BR>
kariṣyanvā syādeṣa u gṛhāṇāmupacāraḥ <BR>
<BR>
<BR>
<BR>
2.4.2.<BR>
<BR>
<BR>
2.4.2.[1]<BR>
<BR>
prajāpatiṃ vai bhūtānyupāsīdan | prajā vai bhūtāni vi no dhehi yathā jīvāmeti tato<BR>
devā yajñopavītino bhūtvā dakṣiṇaṃ jānvācyopāsīdaṃstānabravīdyajño vo<BR>
'nnamamṛtatvaṃ va ūrgvaḥ sūryo vo jyotiriti <BR>
<BR>
<BR>
<BR>
2.4.2.[2]<BR>
<BR>
athainam pitaraḥ | prācīnāvītinaḥ savyaṃ jānvācyopāsīdaṃstānabravīnmāsimāsi vo<BR>
'śanaṃ svadhā vo manojavīvaścandramā vo jyotiriti<BR>
<BR>
<BR>
<BR>
2.4.2.[3]<BR>
<BR>
athainam manuṣyāḥ | prāvṛtā upasthaṃ kṛtvopāsīdaṃstānabravītsāyam prātarvo<BR>
'śanam prajā vo mṛtyurvo 'gnirvo jyotiriti<BR>
<BR>
<BR>
<BR>
2.4.2.[4]<BR>
<BR>
athainam paśava upāsīdan | tebhyaḥ svaiṣameva cakāra yadaiva yūyaṃ kadā ca<BR>
labhādhvai yadi kāle yadyanākāle 'thaivāśnātheti tasmādete yadaiva kadā ca labhante<BR>
yadi kāle yadyanākāle 'thaivāśnanti <BR>
<BR>
<BR>
<BR>
2.4.2.[5]<BR>
<BR>
atha hainaṃ śaśvadapyasurā upasedurityāhuḥ | tebhyastamaśca māyāṃ ca<BR>
pradadāvastyahaivāsuramāyetīva parābhūtā ha tveva tāḥ prajāstā imāḥ<BR>
prajāstathaivopajīvanti yathaivābhyaḥ prajāpatirvyadadhāt <BR>
<BR>
<BR>
2.4.2.[6]<BR>
<BR>
naiva devā atikrāmanti | na pitaro na paśavo manuṣyā evaike 'tikrāmanti tasmādyo<BR>
manuṣyāṇām medyatyaśubhe medyati vihūrcati hi na hyayanāya cana bhavatyanṛtaṃ<BR>
hi kṛtvā medyati tasmādu sāyamprātarāśyeva syātsa yo haivaṃ vidvāntsāyamprātarāśī<BR>
bhavati sarvaṃ haivāyureti yadu ha kiṃ ca vācā vyāharati tadu haiva bhavatyetaddhi<BR>
devasatyaṃ gopāyati taddhaitattejo nāma brāhmaṇaṃ ya etasya vrataṃ śaknoti caritum <BR>
<BR>
<BR>
<BR>
2.4.2.[7]<BR>
<BR>
tadvā etat | māsi māsyeva pitṛbhyo dadato yadaivaiṣa na purastānna paścāddadṛśe<BR>
'thaibhyo dadātyeṣa vai somo rājā devānāmannaṃ yaccandramāḥ sa etāṃ rātriṃ<BR>
kṣīyate tasminkṣīṇe dadāti tathaibhyo samadaṃ karotyatha yadakṣīṇe<BR>
dadyātsamadaṃ ha kuryāddevebhyaśca pitṛbhyaśca tasmādyadaivaiṣa na purastānna<BR>
paścāddadṛśe 'thaibhyo dadāti <BR>
<BR>
<BR>
<BR>
2.4.2.[8]<BR>
<BR>
sa vā aparāhṇe dadāti | pūrvāhṇo vai devānām madhyandino manuṣyāṇāmaparāhṇaḥ<BR>
pitṝṇāṃ tasmādaparāhṇe dadāti <BR>
<BR>
<BR>
<BR>
2.4.2.[9]<BR>
<BR>
sa jaghanena gārhapatyam | prācīnāvītī bhūtvā dakṣiṇāsīna etaṃ grṛhṇāti sa tata<BR>
evopotthāyottareṇānvāhāryapacanaṃ dakṣiṇā tiṣṭhannavahanti sakṛtphalīkaroti<BR>
sakṛdu hyeva parāñcaḥ pitarastasmātsakṛtphalīkaroti <BR>
<BR>
<BR>
<BR>
2.4.2.[10]<BR>
<BR>
taṃ śrapayati | tasminnadhiśrita ājyam pratyānayatyagnau vai devebhyo<BR>
juhvatyuddharanti manuṣyebhyo 'thaiva pitṝṇāṃ tasmādadhiśrita ājyam pratyānayati <BR>
<BR>
<BR>
<BR>
2.4.2.[11]<BR>
<BR>
sa udvāsyāgnau dve āhutī juhoti devebhyaḥ | devānvā eṣa upāvartate ya<BR>
āhitāgnirbhavati yo darśapūrṇamāsābhyāṃ yajate 'thaitatpitṛyajñenevācārīttadu<BR>
nihnute sa devaiḥ prasūto 'thaitatpitṛbhyo dadāti tasmādudvāsyāgnau dve āhutī juhoti<BR>
devebhyaḥ <BR>
<BR>
<BR>
<BR>
2.4.2.[12]<BR>
<BR>
sa vā agnaye ca somāya ca juhoti | sa yadagnaye juhoti sarvatra hyevāgniranvābhakto<BR>
'tha yatsomāya juhoti pitṛdevatyo vai somastasmādagnaye ca somāya ca juhoti<BR>
<BR>
<BR>
<BR>
2.4.2.[13]<BR>
<BR>
sa juhoti | agnaye kavyavāhanāya svāhā somāya pitṛmate svāhetyagnau<BR>
mekṣaṇamabhyādadhāti tatsviṣṭakṛdbhājanamatha dakṣiṇenānvāhāryapacanaṃ<BR>
sakṛdullikhati tadvedibhājanaṃ sakṛdu hyeva parāñcaḥ pitarastasmātsakṛdullikhati <BR>
<BR>
<BR>
<BR>
2.4.2.[14]<BR>
<BR>
atha parastādulmukaṃ nidadhāti | sa yadanidhāyolmukamathaitatpitṛbhyo<BR>
dadyādasurarakṣasāni haiṣāmetadvimathnīraṃstatho haitatpitṝṇāmasurarakṣasāni<BR>
na vimathnate tasmātparastādulmukaṃ nidadhāti <BR>
<BR>
<BR>
<BR>
2.4.2.[15]<BR>
<BR>
sa nidadhāti | ye rūpāṇi pratimuñcamānā asurāḥ santaḥ svadhayā caranti parāpuro<BR>
nipuro ye bharantyagniṣṭāṃlokātpraṇudātyasmādityagnirhi rakṣasāmapahantā<BR>
tasmādevaṃ nidadhāti <BR>
<BR>
<BR>
<BR>
2.4.2.[16]<BR>
<BR>
athodapātramādāyāvanejayati | asāvavanenikṣvetyeva yajamānasya<BR>
pitaramasāvavanenikṣveti pitāmahamasāvavanenikṣveti prapitāmahaṃ<BR>
tadyathāśiṣyate 'bhiṣiñcedevaṃ tat<BR>
<BR>
<BR>
<BR>
2.4.2.[17]<BR>
<BR>
atha sakṛdācinnānyupamūlaṃ dināni bhavanti | agramiva vai devānām madhyamiva<BR>
manuṣyāṇām mūlamiva pitṝṇāṃ tasmādupamūlaṃ dināni bhavanti sakṛdācinnāni<BR>
bhavanti sakṛdu hyevaparāñcaḥ pitarastasmātsakṛdācinnāni bhavanti<BR>
<BR>
<BR>
<BR>
2.4.2.[18]<BR>
<BR>
tāni dakṣiṇopastṛṇāti | tatra dadāti sa vā iti dadātītīva vai devebhyo<BR>
juhvatyuddharanti manuṣyebhyo 'thaivaṃ pitṝṇāṃ tasmāditi dadāti<BR>
<BR>
<BR>
<BR>
2.4.2.[19]<BR>
<BR>
sa dadāti | asāvetatta ityeva yajamānasya pitre ye ca tvāmanvityu haika āhustadu tathā<BR>
na brūyātsvayaṃ vai teṣāṃ saha yeṣāṃ saha tasmādu brūyādasāvetatta ityeva<BR>
yajamānasya pitre 'sāvetatta iti pitāmahāyāsāvetatta iti prapitāmahāya tadyaditaḥ<BR>
parāgdadāti sakṛdu hyeva parāñcaḥ pitarah <BR>
<BR>
<BR>
<BR>
2.4.2.[20]<BR>
<BR>
tatra japati | atra pitaro mādayadhvaṃ yathābhāgamāvṛṣāyadhvvamiti<BR>
yathābhāgamaśnītetyevaitadāha<BR>
<BR>
<BR>
<BR>
2.4.2.[21]<BR>
<BR>
atha parāṅ paryāvartate | tira iva vai pitaro manuṣyebhyastira ivaitadbhavati sa vā ā<BR>
tamitorāsītetyāhuretāvānhyasuriti sa vai muhūrtamevāsitvā <BR>
<BR>
<BR>
2.4.2.[22]<BR>
<BR>
athopapalyayya japati | amīmadanta pitaro yathābhāgamāvṛṣāyiṣateti<BR>
yathābhāgamāśiṣurityevaitadāha<BR>
<BR>
<BR>
<BR>
2.4.2.[23]<BR>
<BR>
athodapātramādāyāvanejayati | asāvavanenikṣvetyeva yajamānasya<BR>
pitaramasāvavanenikṣveti pitāmahamasāvavanenikṣveti prapitāmahaṃ tadyathā<BR>
jakṣuṣe 'bhiṣiñcedevaṃ tat <BR>
<BR>
<BR>
<BR>
2.4.2.[24]<BR>
<BR>
atha nīvimudvṛhya namaskaroti | pitṛdevatyā vai nīvistasmānnīvimudvṛhya<BR>
namaskaroti yajño vai namo yajñiyānevainānetatkaroti ṣaṭ kṛtvo namaskaroti ṣaḍvā<BR>
ṛtava ṛtavaḥ pitarastasmātṣaṭ kṛtvo namaskaroti gṛhānnaḥ pitaro datteti gṛhāṇāṃ ha<BR>
pitara īśata eṣo etasyāśīḥ karmaṇo 'thāvajighrati pratyavadhāya piṇḍāntsa<BR>
yajamānabhāgo 'gnau sakṛdācinnānyabhyādadhāti punarulmukamapi sṛjati<BR>
<BR>
<BR>
<BR>
2.4.3.<BR>
<BR>
<BR>
2.4.3.[1]<BR>
<BR>
tadu hovāca kahoḍaḥ kauṣītakiḥ | anayorvā ayaṃ dyāvāpṛthivyo raso 'sya rasasya<BR>
hutvā devebhyo 'themamaśnāmeti tasmādvā āgrayaṇeṣṭyā yajata iti<BR>
<BR>
<BR>
<BR>
2.4.3.[2]<BR>
<BR>
tadu hovāca yājñavalkyaḥ | devāśca vā asurāścobhaye prājāpatyāḥ paspṛdhire tato 'surā<BR>
ubhayīrośadhīryāśca manuṣyā upajīvanti yāśca paśavaḥ kṛtyayeva tvadviṣeṇeva<BR>
tvatpralilipurutaivaṃ ciddevānabhibhavemeti tato na manuṣyā āśurna paśava āliliśire<BR>
tā hemāḥ prajā anāśakena notparābabhūvuḥ <BR>
<BR>
<BR>
<BR>
2.4.3.[3]<BR>
<BR>
tadvai devāḥ śuśruvuḥ | anāśakena ha vā imāḥ prajāḥ parābhavantīti te<BR>
hocurhantedamāsāmapajighāṃsāmeti keneti yajñenaiveti yajñena ha sma vai taddevāḥ<BR>
kalpayante yadeṣāṃ kalpamāsarṣayaśca<BR>
<BR>
<BR>
<BR>
2.4.3.[4]<BR>
<BR>
te hocuḥ | kasya na idam bhaviṣyatīti te mama-mametyeva na sampādayāṃ cakruste<BR>
hāsampādyocurājimevāsminnajāmahai sa yo na ujjeṣyati tasya na idam bhaviṣyatīti<BR>
tatheti tasminnājimājanta<BR>
<BR>
<BR>
<BR>
2.4.3.[5]<BR>
<BR>
tāvindrāgnī udajayatām | tasmādaindrāgnau dvādaśakapālaḥ puroḍāśo<BR>
bhavatīndrāgnī hyasya bhāgadheyamudajayatāṃ tau yatrendrāgnī ujjigīvāṃsau<BR>
tasthatustadviśve devā anvājagmuḥ<BR>
<BR>
<BR>
<BR>
2.4.3.[6]<BR>
<BR>
kṣatraṃ vā indrāgnī | viśo viśve devā yatra vai kṣatramujjayatyanvābhaktā vai tatra<BR>
viṭtadviśvāndevānanvābhajatāṃ tasmādeṣa vaiśvadevaścarurbhavati <BR>
<BR>
<BR>
<BR>
2.4.3.[7]<BR>
<BR>
taṃ vai purāṇānāṃ kuryādityāhuḥ | kṣatraṃ vā indrāgnī netkṣatramabhyārohayāṇīti<BR>
tau vā ubhāveva navānāṃ syātāṃ yaddhi puroḍāśa itaraścaruritarastenaiva<BR>
kṣatramanabhyārūḍhaṃ tasmādubhāveva navānāṃ syātām <BR>
<BR>
<BR>
<BR>
2.4.3.[8]<BR>
<BR>
ta u ha viśve devā ūcuḥ | anayorvā ayaṃ dyāvāpṛthivyo raso hanteme<BR>
asminnābhajāmeti tābhyāmetam bhāgamakalpayannetaṃ dyāvāpṛthivyamekakapālam<BR>
puroḍāśaṃ tasmāddyāvāpṛthivya ekakapālaḥ puroḍāśo bhavati tasyeyameva<BR>
kapālamekeva hīyaṃ tasmādekakapālo bhavati<BR>
<BR>
<BR>
2.4.3.[9]<BR>
<BR>
tasya paricakṣā | yasyai vai kasyai ca devatāyai havirgṛhyate sarvatraiva<BR>
sviṣṭakṛdanvābhakto 'thaitaṃ sarvameva juhoti na sviṣṭakṛte 'vadyati sā paricakṣoto<BR>
hutaḥ paryāvartate <BR>
<BR>
<BR>
<BR>
2.4.3.[10]<BR>
<BR>
tadāhuḥ | paryābhūdvā ayamekakapālo mohiṣyati rāṣṭramiti nāsya sā<BR>
paricakṣāhavanīyo vā āhutīnām pratiṣṭhā sa yadāhavanīyam prāpyāpi daśa kṛtvaḥ<BR>
paryāvarteta na tadādriyeta yadīttvanye vadanti<BR>
kastatsaṃdhamupeyāttasmādājyasyaiva yajedājyaṃ ha vā anayordyāvāpṛthivyoḥ<BR>
pratyakṣaṃ rasastatpratyakṣamevaine etatsvena rasena medhena prīṇāti<BR>
tasmādājyasyaiva yajet <BR>
<BR>
<BR>
<BR>
2.4.3.[11]<BR>
<BR>
etena vai devāḥ | yajñeneṣṭvobhayīnāmoṣadhīnāṃ yāśca manuṣyā upajīvanti yāśca<BR>
paśavaḥ kṛtyāmiva tvadviṣamiva tvadapajaghrustata āśnanmanuṣyā āliśanta paśavaḥ <BR>
<BR>
<BR>
<BR>
2.4.3.[12]<BR>
<BR>
atha yadeṣa etena yajate | tannāha nvevaitasya tathā kaścana kṛtyayeva tvadviṣeṇeva<BR>
tvatpralimpatīti devā akurvanniti tvevaiṣa etatkaroti yamu caiva devā<BR>
bhāgamakalpayanta tamu caivaibhya eṣa etadbhāgaṃ karotīmā u<BR>
caivaitadubhayīroṣadhīryāśca manuṣyā upajīvanti yāśca paśavastā anamīvā<BR>
akilviṣāḥ kurute tā asyānamīvā akilviṣā imāḥ prajā upajīvanti tasmādvā eṣa etena<BR>
yajate <BR>
<BR>
<BR>
<BR>
2.4.3.[13]<BR>
<BR>
tasya prathamajo gaurdakṣiṇā | agryamiva hīdaṃ sa yadījānaḥ<BR>
syāddarśapūrṇamāsābhyāṃ vā yajetāthaitena yajeta yadyu anījānaḥ<BR>
syāccātuṣprāśyamevaitamodanamanvāhāryapacane paceyustam brāhmaṇā aśnīyuḥ <BR>
<BR>
<BR>
<BR>
2.4.3.[14]<BR>
<BR>
dvayā vai devā devāḥ | ahaiva devā atha ye brāhmaṇāḥ śuśruvāṃso 'nūcānāste<BR>
manuṣyadevāstadyathā vaṣaṭkṛtaṃ hutamevamasyaitadbhavati tatro<BR>
yacaknuyāttaddadyānnādakṣiṇāṃ haviḥ syāditi hyāhurnāgnihotre juhuyātsamadaṃ ha<BR>
kuryādyadagnihotre juhuyādanyadvā āgrayaṇamanyadagnihotraṃ tasmānnāgnihotre<BR>
juhuyāt<BR>
<BR>
<BR>
2.4.4.<BR>
<BR>
2.4.4.[1]<BR>
<BR>
prajāpatirha vā etenāgre yajñeneje | prajākāmo bahuḥ prajayā paśubhiḥ syāṃ śriyaṃ<BR>
gaceyaṃ yaśaḥ syāmannādaḥ syāmiti <BR>
<BR>
<BR>
<BR>
2.4.4.[2]<BR>
<BR>
sa vai dakṣo nāma | tadyadenena so 'gre 'yajata tasmāddākṣāyaṇayajño<BR>
nāmotainameke vasiṣṭhayajña ityācakṣata eṣa vai vasiṣṭha etameva<BR>
tadanvācakṣate sa etena yajñeneje sa etena yajñeneṣṭvā yeyam prajāpateḥ prajātiryā<BR>
śrīretadbabhūvaitāṃ ha vai prajātim prajāyata etāṃ śriyaṃ gacati ya evaṃ vidvānetena<BR>
yajñena yajate tasmādvā etena yajeta <BR>
<BR>
<BR>
<BR>
2.4.4.[3]<BR>
<BR>
teno ha tata īje | pratīdarśaḥ śveknaḥ sa ye tam pratyāsusteṣāṃ vivacanamivāsa<BR>
vivacanamiva ha vai bhavati ya evaṃ vidvānetena yajñena yajate tasmādvā etena<BR>
yajeta <BR>
<BR>
<BR>
<BR>
2.4.4.[4]<BR>
<BR>
tamājagāma | suplā sārñjayo brahmacaryaṃ tasmādetaṃ ca yajñamanūce 'nyamu ca so<BR>
'nūcya punaḥ sṛñjayāñjagāma te ha sṛñjayā vidāṃ cakruryajñaṃ vai no 'nūcyāganniti te<BR>
hocuḥ saha vai nastaddevairāganyo no yajñamanūcyāganniti sa vai sahadevaḥ<BR>
sārñjayastadapyetannivacanamivāstyanyadvā aresuplā nāma dadha iti sa etena<BR>
yajñeneje sa etena yajñeneṣṭvā yeyaṃ sṛñjayānām prajātiryā śrīretadbabhūvaitāṃ ha<BR>
vai prajātim prajāyata etāṃ śriyaṃ gacati yaevaṃ vidvānetena yajñena yajate tasmādvā<BR>
etena yajeta2.4.4.[5]teno ha tata īje | devabhāgaḥ śrautarṣaḥ sa ubhayeṣāṃ kurūṇāṃ ca<BR>
sṛñjayānāṃ ca purohita āsa paramatā vai sā yo nvevaikasya rāṣṭrasya purohito 'satsā<BR>
nveva paramatā kimu yo dvayoḥ paramatāmiva ha vai gacati ya evaṃ vidvānetena<BR>
yajñena yajate tasmādvā etena yajeta<BR>
<BR>
<BR>
<BR>
2.4.4.[6]<BR>
<BR>
teno ha tata īje | dakṣaḥ pārvatista ime 'pyetarhi dākṣāyaṇā rājyamivaiva prāptā<BR>
rājyamiha vai prāpnoti ya evaṃ vidvānetena yajate tasmādvā etena yajeta sa vā ekaika<BR>
evānūcīnāham puroḍāśo bhavatyeteno hāsyāsapatnānupabādhā śrīrbhavati sa vai dve<BR>
paurṇamāsyau yajate dve amāvāsye dve vai mithunam mithunamevaitatprajananaṃ<BR>
kriyate<BR>
<BR>
<BR>
<BR>
2.4.4.[7]<BR>
<BR>
atha yatpūrvedyuḥ | agnīṣomīyeṇa yajate paurṇamāsyāṃ te dve devate dve vai<BR>
mithunam mithunamevaitatprajananaṃ kriyate <BR>
<BR>
<BR>
<BR>
2.4.4.[8]<BR>
<BR>
atha prātaḥ | āgneyaḥ puroḍāśo bhavatyaindraṃ sāṃnāyyaṃ te dve devate dve vai<BR>
mithunam mithunamevaitatprajananaṃ kriyate <BR>
<BR>
<BR>
<BR>
2.4.4.[9]<BR>
<BR>
atha yatpūrvedyuḥ | aindrāgnena yajate 'māvāsyāyāṃ te dve devate dve vai mithunam<BR>
mithunamevaitatprajananaṃ kriyate<BR>
<BR>
<BR>
<BR>
2.4.4.[10]<BR>
<BR>
atha prātaḥ | āgneyaḥ puroḍāśo bhavati maitrāvaruṇī payasyā nedyajñādayānīti<BR>
nvevāgneyaḥ puroḍāśo 'thaitāveva mitrāvaruṇau dve devate dve vai mithunam<BR>
mithunamevaitatprajananaṃ kriyata etadu hāsya tadrūpaṃ yena bahurbhavati yena<BR>
prajāyate<BR>
<BR>
<BR>
<BR>
2.4.4.[11]<BR>
<BR>
atha yatpūrvedyuḥ | agnīṣomīyeṇa yajate paurṇamāsyāṃ yamevāmumupavasathe<BR>
'gnīṣomīyam paśumālabhate sa evāsya saḥ<BR>
<BR>
<BR>
2.4.4.[12]<BR>
<BR>
atha prātaḥ | āgneyaḥ puroḍāśo bhavatyaindraṃ sāṃnāyyam<BR>
prātaḥsavanamevāsyāgneyaḥ puroḍāśo āgneyaṃ hi prātaḥsavanamathaindraṃ<BR>
sāṃnāyyam mādhyandinamevāsya tatsavanamaindraṃ hi mādhyandinaṃ savanam <BR>
<BR>
<BR>
<BR>
2.4.4.[13]<BR>
<BR>
atha yatpūrvedyuḥ | aindrāgnena yajate 'māvāsyāyāṃ tṛtīyasavanamevāsya<BR>
tadvaiśvadevaṃ vai tṛtīyasavanamindrāgnī vai viśve devāḥ <BR>
<BR>
<BR>
<BR>
2.4.4.[14]<BR>
<BR>
atha prātaḥ | āgneyaḥ puroḍāśo bhavati maitrāvaruṇī payasyā nedyajñādayānīti<BR>
nvevāgneyaḥ puroḍāśo 'tha yāmevāmūm maitrāvaruṇīṃ vaśāmanūbandhyāmālabhate<BR>
saivāsya maitrāvaruṇī payasyā sa paurṇamāsena cāmāvāsyena ceṣṭvā<BR>
yāvatsaumyenādhvareṇeṣṭvā jayati tāvajjayati tadu khalu mahāyajño bhavati <BR>
<BR>
<BR>
2.4.4.[15]<BR>
<BR>
atha yatpūrvedyuḥ | agnīṣomīyeṇa yajate paurṇamāsyāmetena vā indro<BR>
vṛtramahanneteno eva vyajayata yāsyeyaṃ vijitistāṃ tatho evaiṣa etena pāpmānaṃ<BR>
dviṣantam bhrātṛvyaṃ hanti tatho eva vijayate 'tha yatsaṃnayatyāmāvāsyaṃ vai<BR>
sāṃnāyyaṃ dūre tadyadamāvāsyeti kṣirra evaitadvṛtraṃ jaghnuṣe tametena<BR>
rasenāprīṇan kṣipre ha vai pāpmānamapahate ya evaṃ vidvānpaurṇamāsyāṃ<BR>
saṃnayatyeṣa vai somo rājā d<BR>
<BR>
<BR>
<BR>
s02401150Levānāmannaṃ yaccandramāstametatpūrvedyurabhiṣuṇvanti<BR>
prātarbhakṣayiṣyantastametadbhakṣayanti yadapakṣīyate<BR>
<BR>
<BR>
<BR>
2.4.4.[16]<BR>
<BR>
atha yatpūrvedyuḥ | agnīṣomīyeṇa yajate<BR>
paurṇamāsyāmabhiṣuṇotyevainametattasminnabhiṣuta etaṃ rasaṃ dadhātyetena<BR>
rasena tīvrīkaroti svadayati ha vai devebhyo havyaṃ svadate hāsya devebhyo havyaṃ<BR>
ya evaṃ vidvānpaurṇamāsyāṃ saṃnayati<BR>
<BR>
<BR>
<BR>
2.4.4.[17]<BR>
<BR>
atha yatpūrvedyuḥ | aindrāgnena yajate 'māvāsyāyāṃ darśapūrṇamāsayorvai devate sta<BR>
indrāgnī eva te evaitadañjasā pratyakṣaṃ yajatyañjasā ha vā asya<BR>
darśapūrṇamāsābhyāmiṣṭam bhavati ya evametadveda<BR>
<BR>
<BR>
<BR>
2.4.4.[18]<BR>
<BR>
atha prātaḥ | āgneyaḥ puroḍāśo bhavati maitrāvaruṇī payasyā nedyajñādayānīti<BR>
nvevāgneyaḥ puroḍāśo 'thaitāvevārdhamāsau mitrāvaruṇau ya evāpūryate sa varuṇau<BR>
yo 'pakṣīyate sa mitrastāvetāṃ rātrimubhau samāgacatastadubhāvevaitatsaha santau<BR>
prīṇāti sarvaṃ ha vā asya prītam bhavati sarvamāptaṃ ya evametadveda<BR>
<BR>
<BR>
<BR>
2.4.4.[19]<BR>
<BR>
tadvā etāṃ rātrim | mitro varuṇe retaḥ siñcati tadetena retasā prajāyate yadāpūryate<BR>
tadyadeṣātra maitrāvaruṇī payasyāvakLptatamā bhavati<BR>
<BR>
<BR>
<BR>
2.4.4.[20]<BR>
<BR>
sāṃnāyyabhājanā vā amāvāsyā | tadadastatpaurṇamāsyāṃ kriyate sa yaddhātrāpi<BR>
saṃnayejjāmi kuryātsamadaṃ kuryāttadenamadbhya oṣadhibhyaḥ sambhṛtyāhutibhyo<BR>
'dhijanayati sa eṣa āhutibhyo jātaḥ paścāddadṛśe<BR>
<BR>
<BR>
<BR>
2.4.4.[21]<BR>
<BR>
mithunādidvā enametatprajanayati | yoṣā payasyā reto vājinaṃ tadvā anuṣṭhyā<BR>
yanmithunājjāyate tadenametasmānmithunātprajananātprajanayati tasmādeṣātra<BR>
payasyā bhavati <BR>
<BR>
<BR>
<BR>
2.4.4.[22]<BR>
<BR>
atha vājibhyo vājinaṃ juhoti | ṛtavo vai vājino reto vājinaṃ tadvanuṣṭhyevaitadretaḥ<BR>
sicyate tadṛtavo retaḥ siktamimāḥ prajāḥ prajanayanti tasmādvājibhyo vājinaṃ juhoti<BR>
<BR>
<BR>
<BR>
2.4.4.[23]<BR>
<BR>
sa vai paścādiva yajñasya juhoti | paścādvai parītya vṛṣā yoṣāmadhidravati tasyāṃ<BR>
retaḥ siñcati sa vai prāgevāgre juhotyagne vīhātyanuvaṣaṭkaroti<BR>
tatsviṣṭakṛdbhājanaṃ sa vai prāgeva juhoti<BR>
<BR>
<BR>
<BR>
2.4.4.[24]<BR>
<BR>
atha diśo vyāghārayati | diśaḥ pradiśa ādiśo vidiśa uddiśo digbhyaḥ svāheti pañca<BR>
diśaḥ pañca 'rtavastadṛtubhirevaitaddiśo mithunīkaroti<BR>
<BR>
<BR>
<BR>
2.4.4.[25]<BR>
<BR>
tadvai pañcaiva bhakṣayanti | hotā cādhvaryuśca brahmā cāgnīcca yajamānaḥ pañca<BR>
vā ṛtavastadṛtūnāmevaitadrūpaṃ kriyate tadṛtuṣvevaitadretaḥ siktam pratiṣṭhāpayati<BR>
prathamo yajamāno bhakṣayati prathamo retaḥ parigṛhṇānītyatho apyuttamo<BR>
mayyuttame retaḥ pratitiṣṭhādityupahūta upahvayasveti somamevaitatkurvanti<BR>
<BR>
<BR>
<BR>
2.5.1.<BR>
<BR>
2.5.1.[1]<BR>
<BR>
prajāpatirha vā idamagra eka evāsa | sa aikṣata kathaṃ nu prajāyeyeti so 'śrāmyatsa<BR>
tapo 'tapyata sa prajā asṛjata tā asya prajāḥ sṛṣṭāḥ parābabhūvustānīmāni vayāṃsi<BR>
puruṣo vai prajāpaternediṣṭhaṃ dvipādvā ayam puruṣastasmāddvipādo vayāṃsi <BR>
<BR>
<BR>
<BR>
2.5.1.[2]<BR>
<BR>
sa aikṣata prajāpatiḥ | yathā nveva puraiko 'bhūvamevamu nvevāpyetarhyeka<BR>
evāsmīti sa dvitīyāḥ sasṛje tā asya paraiva babhūvustadidaṃ kṣudraṃ sarīsṛpaṃ<BR>
yadanyatsarpebhyastṛtīyāḥ sasṛja ityāhustā asya paraiva babhūvusta ime sarpā etā ha<BR>
nveva dvayīryājñavalkya uvāca trayīru tu punarṛcā<BR>
<BR>
<BR>
<BR>
2.5.1.[3]<BR>
<BR>
so 'rcañcrāmyanprajāpatirīkṣāṃ cakre | kathaṃ nu me prajāḥ sṛṣṭāḥ parābhavantīti<BR>
sa haitadeva dadarśānaśanatayā vai me prajāḥ parābhavantīti sa ātmana evāgre<BR>
stanayoḥ paya āpyāyayāṃ cakre sa prajā asṛjata tā asya prajāḥ sṛṣṭā stanāvevābhipadya<BR>
tāstataḥ sambabhūvustā imā aparābhūtaḥ<BR>
<BR>
<BR>
<BR>
2.5.1.[4]<BR>
<BR>
tasmādetadṛṣiṇābhyanūktam | prajā ha tisro atyāyamīyuriti tadyāḥ parābhūtāstā<BR>
evaitadabhyanūktaṃ nyanyā arkamabhito viviśra ityagnirvā arkastadyā imāḥ prajā<BR>
aparābhūtāstā agnimabhito niviṣṭāstā evaitadabhyanūktam <BR>
<BR>
<BR>
<BR>
2.5.1.[5]<BR>
<BR>
mahaddha tasthau bhuvaneṣvantariti | prajāpatimevaitadabhyanūktam pavamāno<BR>
harita āviveśeti diśo vai haritastā ayaṃ vāyuḥ pavamāna āviṣṭastā evaiṣargabhyanūktā<BR>
tā imāh prajāstathaiva prajāyante yathaiva prajāpatiḥ prajā asṛjatedaṃ hi yadaiva<BR>
striyai stanāvāpyāyete ūdhaḥ paśūnāmathaiva yajjāyate tajjāyate tāstata<BR>
stanāvevābhipadya sambhavanti <BR>
<BR>
<BR>
<BR>
2.5.1.[6]<BR>
<BR>
tadvai paya evānnam | etaddhyagre prajāpatirannamajanayata tadvā annameva prajā<BR>
annāddhi sambhavantīdaṃ hi yāsāṃ payobhavati stanāvevābhipadya tāstataḥ<BR>
sambhavantyatha yāsām payo na bhavati jātameva tā athādayanti tadu tā annādeva<BR>
sambhavanti tasmādvannameva prajāḥ <BR>
<BR>
<BR>
<BR>
2.5.1.[7]<BR>
<BR>
sa yaḥ prajākāmaḥ | etena haviṣā yajata ātmānamevaitadyajñaṃ vidhatte prajāpatim<BR>
bhūtam <BR>
<BR>
<BR>
<BR>
2.5.1.[8]<BR>
<BR>
sa vā āgneyo 'ṣṭākapālaḥ puroḍāśo bhavati | agnirvai devatānām mukham<BR>
prajanayitā sa prajāpatistasmādāgneyo bhavati<BR>
<BR>
<BR>
2.5.1.[9]<BR>
<BR>
atha saumyaścarurbhavati | reto vai somastadagnau prajanayitari somaṃ retaḥ siñcati<BR>
tatpurastānmithunam prajananam<BR>
<BR>
<BR>
<BR>
2.5.1.[10]<BR>
<BR>
atha sāvitraḥ | dvādaśakapālo vāṣṭākapālo vā puroḍāśo bhavati savitā vai devānām<BR>
prasavitā prajāpatirmadhyataḥ prajanayitā tasmātsāvitro bhavati <BR>
<BR>
<BR>
<BR>
2.5.1.[11]<BR>
<BR>
atha sārasvataścarurbhavati | pauṣṇaścaruryoṣā vai sarasvatī vṛṣā pūṣā<BR>
tatpunarmithunam prajananametasmādvā ubhayato mithunātprajananātprajāpatiḥ<BR>
prajāḥ sasṛja itaścordhvā itaścāvācīstatho evaiṣa etasmādubhayata eva<BR>
mithunātprajananātprajāḥ sṛjata itaścordhvā itaścāvācīstasmādvā etāni pañca havīṃṣi<BR>
bhavanti <BR>
<BR>
<BR>
<BR>
2.5.1.[12]<BR>
<BR>
athātaḥ payasyāyā evāyatanam | mārutastu saptakapālo viśo vai maruto devaviśastā<BR>
hedamaniṣeddhrā iva cerustāḥ prajāpatiṃ yajamānamupetyocurvi vai te<BR>
mathiṣyāmaha imāḥ prajā yā etena haviṣā srakṣyasa iti<BR>
<BR>
<BR>
<BR>
2.5.1.[13]<BR>
<BR>
sa aikṣata prajāpatiḥ | parā me pūrvāḥ prajā abhūvannimā u cedime vimathnate na<BR>
tataḥ kiṃ cana pariśekṣyata iti tebhya etam bhāgamakalpayadetam mārutaṃ<BR>
saptakapālam puroḍāśaṃ sa eṣa mārutaḥ saptakapālastadyatsaptakapālo bhavati sapta<BR>
sapta hi māruto gaṇastasmānmārutaḥ saptakapālaḥ puroḍāśo bhavati<BR>
<BR>
<BR>
<BR>
2.5.1.[14]<BR>
<BR>
taṃ vai svatavobhya iti kuryāt | svayaṃ hi ta etam bhāgamakurvatoto svatavobhyo<BR>
yājyānuvākye na vindanti sa u khalu māruta eva syātsa vā eṣa prajābhya evāhiṃsāyai<BR>
kriyate tasmānmārutaḥ<BR>
<BR>
<BR>
<BR>
2.5.1.[15]<BR>
<BR>
athātaḥ payasyaiva | payaso vai prajāḥ sambhavanti payasaḥ sambhūtāstadyata eva<BR>
sambhūtā yataḥ sambhavanti tadevābhya etatkaroti tadyāḥ pūrvairhavirbhiḥ prajāḥ<BR>
sṛjate tā etasmātpayasa etasyai payasyāyai sambhavanti <BR>
<BR>
<BR>
2.5.1.[16]<BR>
<BR>
tasyām mithunamasti | yoṣā payasyā reto vājinaṃ<BR>
tasmānmithunādviśvamasammitamanu prājāyata<BR>
tadyadetasmānmithunādviśvamasammitamanu prājāyata tasmādvaiśvadevī bhavati <BR>
<BR>
<BR>
<BR>
2.5.1.[17]<BR>
<BR>
atha dyāvāpṛthivya ekakapālaḥ puroḍāśo bhavati | etairvai havirbhiḥ prajāpatiḥ prajāḥ<BR>
sṛṣṭvā tā dyāvāpṛthivībhyām paryagṛhṇāttā imā dyāvāpṛthivībhyām parigṛhītāstatho<BR>
evaiṣa etadya etairhavirbhiḥ prajāḥ sṛjate tā dyāvāpṛthivībhyām parigṛhṇāti<BR>
tasmāddyāvāpṛthivya ekakapālaḥ puroḍāśo bhavati <BR>
<BR>
<BR>
<BR>
2.5.1.[18]<BR>
<BR>
athāta āvṛdeva | nopakirantyuttaravediṃ visṛṣṭamasatsarvamasadvaiśvadevamasaditi<BR>
tredhā barhiḥ saṃnaddham bhavati tatpunarekadhaitaddhi prajananasya rūpam<BR>
prajananamu hīdam pitā mātā yajjāyate tattṛtīyaṃ tasmāttredhā satpunarekadhā<BR>
prasva upasaṃnaddhā bhavanti tam prastaraṃ gṛhṇāti prajananamu hīdam<BR>
prajananamu hi prasvastasmātprasūḥ prastaraṃ gṛhṇāti<BR>
<BR>
<BR>
<BR>
2.5.1.[19]<BR>
<BR>
āsādya havīṃṣyagnim manthanti | agniṃ ha vai jāyamānamanu prajāpateḥ prajā<BR>
jajñire tatho evaitasyāgnimeva jāyamānamanu prajā jāyante tasmādāsādya<BR>
havīṃṣyagnim manthanti <BR>
<BR>
<BR>
<BR>
2.5.1.[20]<BR>
<BR>
navaprayājam bhavati | navānuyājaṃ daśākṣarā vai virāḍathaitāmubhayato nyūnāṃ<BR>
virājaṃ karoti prajananāyaitasmādvā ubhayato nyūnātprajananātprajāpatiḥ prajāḥ<BR>
sasṛja itaścordhvā itaścāvācīstatho evaiṣa etasmādubhayata eva<BR>
nyūnātprajananātprajāḥ sṛjata itaścordhvā itaścāvācīstasmānnavaprayājam bhavati<BR>
navānuyājam<BR>
<BR>
<BR>
<BR>
2.5.1.[21]<BR>
<BR>
trīṇi samiṣṭayajūṃṣi bhavanti | jyāya iva hīdaṃ haviryajñādyatra navaprayājaṃ<BR>
navānuyājamatho apyekameva syāddhaviryajño hi tasya prathamajo gaurdakṣiṇā<BR>
<BR>
<BR>
<BR>
2.5.1.[22]<BR>
etena vai prajāpatiḥ yajñeneṣṭvā | yeyam prajāpateḥ prajāpatiryā śrīretadbabhūvaitāṃ<BR>
ha vai prajātim prajāyata etāṃ śriyaṃ gacati ya evaṃ vidvānetena yajñena yajate<BR>
tasmādvā etena yajeta<BR>
<BR>
<BR>
<BR>
2.5.2.<BR>
<BR>
2.5.2.[1]<BR>
<BR>
vaiśvadevena vai prajāpatiḥ | prajāḥ sasṛje tā asya prajāḥ sṛṣṭā varuṇasya<BR>
yavāñjakṣurvaruṇyo ha vā agre yavastadyannveva varuṇasya<BR>
yavānprādastasmādvaruṇapraghāsā nāma<BR>
<BR>
<BR>
<BR>
2.5.2.[2]<BR>
<BR>
tā varuṇo jagrāha | tā varuṇagṛhītāḥ paridīrṇā anatyaśca prāṇatyaṣca śiśyire ca<BR>
niṣeduśca prāṇodānau haivābhyo nāpacakramaturathānyāḥ sarvā devatā<BR>
apacakramustayorhaivāsya hetoḥ prajā na parābabhūvuḥ<BR>
<BR>
<BR>
<BR>
2.5.2.[3]<BR>
<BR>
tā etena haviṣā prajāpatirabhiṣajyat | tadyāścaivāsya prajā jātā āsanyāścājātāstā<BR>
ubhayīrvaruṇapāśātprāmuñcattā asyānamīvā akilviṣāḥ prajāḥ prājāyata<BR>
<BR>
<BR>
<BR>
2.5.2.[4]<BR>
<BR>
atha yadeṣa etaiścaturthe māsi yajate | tannāha nvevaitasya tathā prajā varuṇo<BR>
gṛhṇātīti devā akurvanniti nvevaiṣa etatkaroti yāśca nvevāsya prajā jātā yāścājātāstā<BR>
ubhayīrvaruṇapāśātpramuñcati tā asyānamīvā akilviṣāḥ prajāḥ prajāyate tasmādvā<BR>
eṣa etaiścaturthe māsi yajate<BR>
<BR>
<BR>
<BR>
2.5.2.[5]<BR>
<BR>
tadvai dve vedī dvāvagnī bhavataḥ | tadyaddve vedī dvāvagnī bhavatastadubhayata<BR>
evaitadvaruṇapāśātprajāḥ pramuñcatītaścordhvā itaścāvācīstasmāddve vedī dvāvagnī<BR>
bhavataḥ<BR>
<BR>
<BR>
<BR>
2.5.2.[6]<BR>
<BR>
sa uttarasyāmeva vedau | uttaravedimupakirati na dakṣiṇasyāṃ kṣatra vai varuṇo<BR>
viśo marutaḥ kṣatramevaitadviśa uttare karoti tasmāduparyāsīnaṃ<BR>
kṣatriyamadhastādimāḥ prajā upāsate tasmāduttarasyāmeva vedā<BR>
uttaravedimupakirati na dakṣiṇasyām<BR>
<BR>
<BR>
2.5.2.[7]<BR>
<BR>
athaitānyeva pañca havīṃṣi bhavanti | etairvai havirbhiḥ prajāpatiḥ prajā<BR>
asṛjataitairubhayato varuṇapāśātprajāḥ prāmuñcaditaścordhvā itaścāvācīstasmādvā<BR>
etāni pañca havīṃṣi bhavanti<BR>
<BR>
<BR>
<BR>
2.5.2.[8]<BR>
<BR>
athaindrāgno dvādaśakapālaḥ puroḍāśo bhavati | prāṇodānau vā indrāgnī tadyathā<BR>
puṇyaṃ cakruṣe puṇyaṃ kuryādevaṃ tattayorhaivāsya hetoḥ prajā na<BR>
parābabhūvustatprāṇodānābhyāmevaitatprajā bhiṣajyati prāṇodānau prajāsu dadhāti<BR>
tasmādaindrāgnau dvādaśakapālaḥ puroḍāśo bhavati<BR>
<BR>
<BR>
<BR>
2.5.2.[9]<BR>
<BR>
ubhayatra payasye bhavataḥ | payaso vai prajāḥ sambhavanti payasaḥ<BR>
sambhūtāstadyata eva sambhūtā yataḥ sambhavanti tata evaitadubhayato<BR>
varuṇapāśātprajāḥ pramuñcatītaścordhvā itaścāvācīstasmādubhayatra payasye<BR>
bhavataḥ<BR>
<BR>
<BR>
<BR>
2.5.2.[10]<BR>
<BR>
vāruṇyuttarā bhavati | varuṇo ha vā asya prajā agṛhṇāttatpratyakṣaṃ<BR>
varuṇapāśātprajāḥ pramuñcati mārutī dakṣiṇājāmitāyai nveva mārutī bhavati jāmi<BR>
ha<BR>
kuryādyadubhe vāruṇyau syātāmato ha vā asya dakṣiṇato marutaḥ prajā<BR>
ajighāṃsaṃstānetena bhāgenāśamayattasmānmārutī dakṣiṇā<BR>
<BR>
<BR>
<BR>
2.5.2.[11]<BR>
<BR>
tayorubhayoreva karīrāṇyāvapati | kaṃ vai prajāpatiḥ prajābhyaḥ karīrairakuruta<BR>
kamvevaiṣa etatprajābhyaḥ kurute <BR>
<BR>
<BR>
<BR>
2.5.2.[12]<BR>
<BR>
tayorubhayoreva śamīpalāśānyāvapati | śaṃ vai prajāpatiḥ prajābhyaḥ<BR>
śamīpalāśairakuruta śamvevaiṣa etatprajābhyaḥ kurute<BR>
<BR>
<BR>
<BR>
2.5.2.[13]<BR>
<BR>
atha kāya ekakapālaḥ puroḍāśo bhavati | kaṃ vai prajāpatiḥ prajābhyaḥ<BR>
kāyenaikakapālena puroḍāśenākuruta kamvevaiṣa etatprajābhyaḥ kāyenaikakapālena<BR>
puroḍāśena kurute tasmātkāya ekakapālaḥ puroḍāśo bhavati <BR>
<BR>
<BR>
<BR>
2.5.2.[14]<BR>
<BR>
atha pūrvedyuḥ | anvāhāryapacane 'tuṣāniva yavān kṛtvā tānīṣadivopatapya teṣāṃ<BR>
karambhapātrāṇi kurvanti yāvanto gṛhyāḥ smustāvantyekenātiriktāni <BR>
<BR>
<BR>
<BR>
2.5.2.[15]<BR>
<BR>
tatrāpi meṣaṃ ca meṣīṃ ca kurvanti | tayormeṣe ca meṣyāṃ ca yadyanaiḍakīrūrṇī<BR>
vindettāḥ praṇijya niśleṣayedyadyu anaiḍakīrna vindedatho api kuśīrṇā eva syuḥ<BR>
<BR>
<BR>
<BR>
2.5.2.[16]<BR>
<BR>
tadyanmeṣaśca meṣī ca bhavataḥ | eṣa vai pratyakṣaṃ varuṇasya<BR>
paśuryanmeṣastatpratyakṣaṃ varuṇapāśātprajāḥ pramuñcati yavamayau bhavato<BR>
yavānhi jakṣuṣīrvaruṇo 'gṛhṇānmithunau bhavato<BR>
mithunādevaitadvaruṇapāśātprajāḥ pramuñcati<BR>
<BR>
<BR>
<BR>
2.5.2.[17]<BR>
<BR>
sa uttarasyāmeva payasyāyām meṣīmavadadhāti | dakṣiṇasyām meṣamevamiva hi<BR>
mithunaṃ kLptamuttarato hi strī pumāṃsamupaśete <BR>
<BR>
<BR>
<BR>
2.5.2.[18]<BR>
<BR>
sa sarvāṇyeva havīṃṣyadhvaryuḥ | uttarasyāṃ vedāvāsādayatyathaitāmeva payasyām<BR>
pratiprasthātā dakṣiṇasyāṃ vedāvāsādayati <BR>
<BR>
<BR>
<BR>
2.5.2.[19]<BR>
<BR>
āsādya havīṃṣyagnim manthati | agnim<BR>
manthitvānuprahṛtyābhijuhotyathādhvaryurevāhāgnaye samidhyamānāyānubrūhīti tā<BR>
ubhāvevedhmāvabhyādhatta ubhau samidhau pariśiṃṣṭa ubhau<BR>
pūrvāvāghārāvāghārayato 'thādhvaryurevāhāgnimagnītsammṛḍḍhītyasammṛṣṭameva<BR>
bhavati sampreṣitam <BR>
<BR>
<BR>
<BR>
2.5.2.[20]<BR>
<BR>
atha pratiprasthātā pratiparaiti | sa patnīmudāneṣyanpṛcati kena carasīti varuṇyaṃ vā<BR>
etatstrī karoti yadanyasya satyanyena caratyatho nenme 'ntaḥśalpā juhavaditi<BR>
tasmātpṛcati niruktaṃ vā enaḥ kanīyo bhavati satyaṃ hi bhavati tasmādveva pṛcati sā<BR>
yanna pratijānīta jñātibhyo hāsyai tadahitaṃ syāt<BR>
<BR>
<BR>
<BR>
2.5.2.[21]<BR>
<BR>
tāṃ vācayati | praghāsino havāmahe marutaśca riśādasaḥ karambheṇa sajoṣasa iti<BR>
yathā puro 'nuvākyaivameṣaitayaivainānetebhyaḥ pātrebhyo hvayati <BR>
<BR>
<BR>
<BR>
2.5.2.[22]<BR>
<BR>
tāni vai pratipuruṣam | yāvanto gṛhyāḥ syutāvantyekenātiriktāni bhavanti<BR>
tatpratipuruṣamevaitadekaikena yā asya prajā jātāstā<BR>
varuṇapāśātpramuñcatyekenātiriktāni bhavanti tadyā evāsya prajā ajātāstā<BR>
varuṇapāśātpramuñcati tasmādekenātiriktāni bhavanti<BR>
<BR>
<BR>
<BR>
2.5.2.[23]<BR>
<BR>
pātrāṇi bhavanti pātreṣu hyaśanamaśyate yavamayāni bhavanti yavānhi<BR>
jakṣuṣīrvaruṇo 'gṛhṇācūrpeṇa juhoti śūrpeṇa hyaśanaṃ kriyate patnī juhoti<BR>
mithunādevaitadvaruṇapāśātprajāḥ pramuñcati <BR>
<BR>
<BR>
<BR>
2.5.2.[24]<BR>
<BR>
purā yajñātpurāhutibhyo juhoti | ahutādo vai viśo viśo vai maruto yatra vai<BR>
prajāpateḥ prajā varuṇagṛhītāḥ paridīrṇā anatyaśca prāṇatyaśca śiśyire ca niṣeduśca<BR>
taddhāsām marutaḥ pāpmānaṃ vimethire tatho evaitasya prajānām marutaḥ<BR>
pāpmānaṃ vimathnate tasmātpurā yajñātpurāhutibhyo juhoti<BR>
<BR>
<BR>
<BR>
2.5.2.[25]<BR>
<BR>
sa vai dakṣiṇe 'gnau juhoti | yadgrāme yadaraṇya iti grāme vā hyaraṇye vainaḥ<BR>
kriyate yatsabhāyāṃ yadindriya iti yatsabhāyāmiti yanmānuṣa iti tadāha yadindriya iti<BR>
yaddevatreti tadāha yadenaścakṛmā vayamidaṃ tadavayajāmahe svāheti yatkiṃ ca<BR>
vayamenaścakṛmedaṃ vayaṃ tasmātsarvasmātpramucyāmaha ityevaitadāha <BR>
<BR>
<BR>
<BR>
2.5.2.[26]<BR>
<BR>
athaindrīm marutvatīṃ japati | yatra vai prajāpateḥ prajānām marutaḥ pāpmānaṃ<BR>
vimethire taddhekṣāṃ cakra ime ha me prajā na vimathnīranniti<BR>
<BR>
<BR>
<BR>
2.5.2.[27]<BR>
sa etāmaindrīm marutvatīmajapat | kṣatraṃ vā indro viśo marutaḥ kṣatraṃ vai viśo<BR>
niṣeddhā niṣiddhā asanniti tasmādaindrī <BR>
<BR>
<BR>
<BR>
2.5.2.[28]<BR>
<BR>
mo ṣū ṇaḥ | indrātra pṛtsu devairasti hi ṣmā te śuṣminnavayāḥ mahaścidyasya<BR>
mīḍhuṣo yavyā haviṣmato maruto vandate gīriti<BR>
<BR>
<BR>
<BR>
2.5.2.[29]<BR>
<BR>
athaināṃ vācayati | akran karma karmakṛta ityakranhi karma karmakṛtaḥ saha vācā<BR>
mayobhuveti saha hi vācākrandevebhyaḥ karma kṛtveti devebhyo hi karma kṛtvāstam<BR>
preta sacābhuva ityanyato hyoḍhayā saha bhavanti tasmādāha sacābhuva ityastam<BR>
preteti jaghanārdho vā eṣa yajñasya yatpatnī tāmetatprācīṃ yajñam prāsīṣadadgṛhā<BR>
vā astaṃ gṛhāḥ pratiṣṭhā tadgṛheṣvevaināmetatpratiṣṭhāyām pratiṣṭhāpayati<BR>
<BR>
<BR>
<BR>
2.5.2.[30]<BR>
<BR>
pratiparāṇīyodaiti pratiprasthātā | sammṛjantyagniṃ sammṛṣṭe 'gnau tā<BR>
ubhāvevottarāvāghārāvāghārayato 'thādhvaryurevāśrāvya hotāram pravṛṇīte pravṛto<BR>
hotottarasyai vederhotṛṣadana upaviśatyupaviśya prasauti tā ubhāveva prasūtau sruca<BR>
ādāyātikrāmato 'tikramyāśrāvyādhvaryurevāha samidho yajeti yaja yajeti<BR>
caturthe-caturthe prayāje samānayamānau navabhiḥ prayājaiścarataḥ<BR>
<BR>
<BR>
<BR>
2.5.2.[31]<BR>
<BR>
athādhvaryurevāhāgnaye 'nubrūhīti | āgneyamājyabhāgaṃ tā ubhāveva<BR>
caturājyasyāvadāyātikrāmato 'tikramyāśrāvyādhvaryurevāhāgniṃ yajeti tā ubhāveva<BR>
vaṣaṭkṛte juhutaḥ<BR>
<BR>
<BR>
<BR>
2.5.2.[32]<BR>
<BR>
athādhvaryurevāha somāyānubrūhīti | saumyamājyabhāgaṃ tā ubhāveva<BR>
caturājyasyāvadāyātikrāmato 'tikramyāśrāvyādhvaryurevāha somaṃ yajeti tā ubhāveva<BR>
vaṣaṭkṛte juhutaḥ <BR>
<BR>
<BR>
<BR>
2.5.2.[33]<BR>
<BR>
tadyatkiṃ ca vācā kartavyam | adhvaryureva tatkaroti na pratiprasthātā<BR>
tadyadadhvaryurevāśrāvayatīhaiva yatra vaṣaṭkriyate<BR>
<BR>
<BR>
<BR>
2.5.2.[34]<BR>
<BR>
kṛtānukara eva pratiprasthātā | kṣatraṃ vai varuṇo viśo<BR>
marutastatkṣatrāyaivaitadviśaṃ kṛtānukarāmanuvartmānaṃ karoti pratyudyāminīṃ<BR>
ha kṣatrāya viśaṃ kuryādyadapi pratiprasthātāśrāvayettasmānna<BR>
pratiprasthātāśrāvayati<BR>
<BR>
<BR>
<BR>
2.5.2.[35]<BR>
<BR>
prāṇāveva pratiprasthātā | srucau kṛtvopāste 'thādhvaryurevaitairhavirbhiḥ<BR>
pracaratyāgneyenāṣṭākapālena puroḍāśena saumyena caruṇā sāvitreṇa<BR>
dvādaśakapālena vāṣṭākapālena vā puroḍāśena sārasvatena caruṇā pauṣṇena<BR>
caruṇaindrāgnena dvādaśakapālena puroḍāśena<BR>
<BR>
<BR>
<BR>
2.5.2.[36]<BR>
<BR>
athaitābhyām payasyābhyām pracariṣyantau vipariharataḥ | sa yo meṣo bhavati<BR>
mārutyāṃ taṃ vāruṇyāmavadadhāti yā meṣī bhavati vāruṇyāṃ tām<BR>
mārutyāmavadadhāti tadyadevaṃ vipariharataḥ kṣatraṃ vai varuṇo vīryam<BR>
pumānvīryamevaitatkṣatre dhatto 'vīryā vai strī viśo<BR>
marutastadavīryāmevaitadviśaṃ kurutastasmādevaṃ vipariharataḥ <BR>
<BR>
<BR>
<BR>
2.5.2.[37]<BR>
<BR>
athādhvaryurevāha varuṇāyānubrūhīti | sa upastṛṇīta ājyamathāsyai vāruṇyai<BR>
payasyāyai dviravadyati so 'nyatareṇāvadānena saha<BR>
meṣamavadadhātyathopariṣṭādājyasyābhighārayati pratyanaktyavadāne<BR>
atikrāmatyatikramyāśrāvyāha varuṇaṃ yajeti vaṣaṭkṛte juhoti <BR>
<BR>
<BR>
<BR>
2.5.2.[38]<BR>
<BR>
savye pāṇāvadhvaryuḥ | srucau kṛtvā dakṣiṇena pratiprasthāturvā so 'nvārabhyāha<BR>
marudbhyo 'nubrūhītyupastṛṇīta ājyam pratiprasthātāthāsyai mārutyai payasyāyai<BR>
dviravadyati so 'nyatareṇāvadānena saha<BR>
meṣīmavadadhātyathopariṣṭādājyasyābhighārayati pratyanaktyavadāne<BR>
atikrāmatyathādhvaryurevāśrāvyāha maruto yajeti vaṣaṭkṛte juhoti <BR>
<BR>
<BR>
<BR>
2.5.2.[39]<BR>
<BR>
athādhvaryureva kāyena | ekakapālena puroḍāśena pracarati kāyenaikakapālena<BR>
puroḍāśena pracaryādhvaryurevāhāgnaye sviṣṭakṛte 'nubrūhīti sa sarveṣāmeva<BR>
haviṣāmadhvaryuḥ sakṛtsakṛdavadyatyathaitasyā eva payasyāyai pratiprasthātā<BR>
sakṛdavadyatyathopariṣṭāddvirājyasyābhighārayatastā ubhāvevātikrāmato<BR>
'tikramyāśrāvyādhvaryurevāhāgniṃ sviṣṭakṛtaṃ yajeti tā ubhāveva vaṣaṭkṛte juhutaḥ <BR>
<BR>
<BR>
2.5.2.[40]<BR>
<BR>
athādhvaryureva prāśitramavadyati | iḍāṃ samavadāya pratiprasthātre 'tiprajihīte<BR>
tatrāpi pratiprasthātā mārutyai payasyāyai<BR>
dvirabhyavadyatyathopariṣṭāddvirājyasyābhighārayatyupahūya mārjayante <BR>
<BR>
<BR>
<BR>
2.5.2.[41]<BR>
<BR>
athādhvaryurevāha brahmanprasthāsyāmi | samidhamādhāyāgnimagnītsammṛḍḍhīti<BR>
sa srucorevādhvaryuḥ pṛṣadājyaṃ vyānayate 'tha yadi pratiprasthātuḥ pṛṣadājyam<BR>
bhavati tatsa dvedhā vyānayata uto tatra pṛṣadājyaṃ na bhavati sa<BR>
yadevopabhṛtyājyaṃ tatsa dvedhā vyānayate tā ubhāvevātikrāmato<BR>
'tikramyāśrāvyādhvaryurevāha devānyajeti yaja-yajeti caturthe-caturthe 'nuyāje<BR>
samānayamānau navabhiranuyājaiścaratastadyannavaprayājam bhavati navānuyājaṃ<BR>
tadubhayata evaitadvaruṇapāśātprajāḥ pramuñcatītaścordhvā<BR>
itaścāvācīstasmānnavaprayājam bhavati navānuyājam<BR>
<BR>
<BR>
<BR>
2.5.2.[42]<BR>
<BR>
tā ubhāveva sādayitvā sruco vyūhataḥ | sruco vyuhya paridhīntsamajya<BR>
paridhimabhipadyāśrāvyādhvaryurevāheṣitā daivyā hotāro bhadravācyāya preṣito<BR>
mānuṣaḥ sūktavākāyeti sūktavākaṃ hotā pratipadyate 'thaitā ubhāveva prastarau<BR>
samullumpata ubhāvanupraharata ubhau tṛṇe apagṛhyopāsāte yadā  hotā<BR>
sūktavākamāha<BR>
<BR>
<BR>
<BR>
2.5.2.[43]<BR>
<BR>
athāgnīdāhānuprahareti | tā ubhāvevānupraharata ubhāvātmānā upaspṛśete <BR>
<BR>
<BR>
<BR>
2.5.2.[44]<BR>
<BR>
athāha saṃvadasveti | agānagnīdagaṃcrāvaya śrauṣaṭ svagā daivyā hotṛbhyaḥ<BR>
svastirmānuṣebhyaḥ śaṃ yorbrūhītyadhvaryurevaitadāha tā ubhāveva<BR>
paridhīnanupraharata ubhau srucaḥ sampragṛhya sphye sādayataḥ <BR>
<BR>
<BR>
<BR>
2.5.2.[45]<BR>
<BR>
athādhvaryureva pratiparetya | patnīḥ saṃyājayatyupāsta eva pratiprasthātā patnīḥ<BR>
saṃyājyodaityadhvaryuḥ<BR>
<BR>
<BR>
<BR>
2.5.2.[46]<BR>
<BR>
trīṇi samiṣṭṛyajūṃṣi juhoti | tūṣṇīmeva pratiprasthātā srucam pragṛhṇāti tadye<BR>
vaiśvadevena yajamānayorvāsasī parihite syātāṃ te evātrāpi syātāmathāsyai vāruṇyai<BR>
payasyāyai kṣāmakarṣamiśramādāyāvabhṛthaṃ yanti varuṇyaṃ vā etannirvaruṇatāyai<BR>
tatra na sāma gīyate na hyatra sāmnā kiṃ cana kriyate<BR>
tūṣnīmevetyābhyavetyopamārayati<BR>
<BR>
<BR>
<BR>
2.5.2.[47]<BR>
<BR>
avabhṛtha nicumpuṇa | nicerurasi nicumpuṇaḥ ava devairdevakṛtameno 'yāsiṣamava<BR>
martyairmartyakṛtam pururāvaṇe deva riṣaspāhīti kāmaṃ haite yasmai kāmayeta<BR>
tasmai dadyānna hi dīkṣitavasane bhavataḥ sa yathāhistvaco nirmucyetaivaṃ<BR>
sarvasmātpāpmano nirmucyate<BR>
<BR>
<BR>
<BR>
2.5.2.[48]<BR>
<BR>
atha keśaśmaśrūptvā | samārohyāgnī udavasāyeva hyetena yajate na hi tadavakalpate<BR>
yaduttaravedāvagnihotraṃ juhuyāttasmādudavasyati gṛhānitvā nirmathyāgnī<BR>
paurṇamāsena yajata utsannayajña iva vā eṣa yaccāturmāsyānyathaiṣa kLptaḥ<BR>
pratiṣṭhito yajño yatpaurṇamāsaṃ tatkLptenaivaitadyajñenāntataḥ pratitiṣṭhati<BR>
tasmādudavasyati <BR>
<BR>
<BR>
<BR>
2.5.3.<BR>
<BR>
2.5.3.[1]<BR>
<BR>
varuṇapraghāsairvai prajāpatiḥ | prajā varuṇapāśātprāmuñcattā syānamīvā akilviṣāḥ<BR>
prajāḥ prājāyantāthaitaiḥ sākamedhairetairvai devā vṛtramaghnannetairveva<BR>
vyajayanta yeyameṣāṃ vijitistāṃ tatho evaiṣa etaiḥ pāpmānaṃ dviṣantam bhrātṛvyaṃ<BR>
hanti tatho eva vijayate tasmādvā eṣa etaiścaturthe māsi yajate sa vai<BR>
dvyahamanūcīnāhaṃ yajate <BR>
<BR>
<BR>
<BR>
2.5.3.[2]<BR>
<BR>
sa pūrvedyuḥ | agnaye 'nīkavate 'ṣṭākapālaṃ puroḍāśaṃ nirvapatyagniṃ ha vai devā<BR>
anīkaṃ kṛtvopapreyurvṛtraṃ haniṣyantaḥ sa tejo 'gnirnāvyathata tatho evaiṣa<BR>
etatpāpmānaṃ dviṣantam bhrātṛvyaṃ haniṣyannagnimevānīkaṃ kṛtvopapraiti sa tejo<BR>
'gnirna vyathate tasmādagnaye 'nīkavate<BR>
<BR>
<BR>
<BR>
2.5.3.[3]<BR>
<BR>
atha marudbhyaḥ sāṃtapanebhyaḥ | madhyandine caruṃ nirvapati maruto ha vai<BR>
sāṃtapanā madyandine vṛtraṃ saṃtepuḥ sa saṃtapto 'nanneva prāṇanparidīrṇaḥ śiśye<BR>
tatho evaitasya pāpmānaṃ dviṣantam bhrātṛvyam marutaḥ sāṃtapanāḥ saṃtapanti<BR>
tasmānmarudbhyaḥ sāṃtapanebhyaḥ<BR>
<BR>
<BR>
2.5.3.[4]<BR>
<BR>
atha marudbhyo gṛhamedhibhyaḥ | śākhayā vatsānapākatya pavitravati saṃdohya taṃ<BR>
caruṃ śrapayati caruru hyeva sa yatra kva ca taṇḍulānāvapanti tanmedho devā<BR>
dadhire prātarvṛtraṃ haniṣyantastatho evaiṣa etatpāpmānaṃ dviṣantam bhrātṛvyaṃ<BR>
haniṣyanmegho dhatte tadyatkṣīraudano bhavati megho vai payo<BR>
meghastaṇḍulāstamubhayam meghamātmandhatte tasmātkṣīraudano bhavati <BR>
<BR>
<BR>
<BR>
2.5.3.[5]<BR>
<BR>
tasyāvṛt | saiva stīrṇā vedirbhavati yā marudbhyaḥ sāṃtapanebhyastasyāmeva stīrṇāyāṃ<BR>
vedau paridhīṃśca śakalāṃścopanidadhati tathā saṃdohya caruṃ śrapayati<BR>
śrapayitvābhighāryodvāsayati <BR>
<BR>
<BR>
<BR>
2.5.3.[6]<BR>
<BR>
atha dve piśīle vā pātryau vā nirṇenijati | tayorenaṃ dvedhoddharanti tayormadhye<BR>
sarpirāsecane kṛtvā sarpirāsiñcati sruvaṃ ca srucaṃ ca sammārṣṭyathaitā<BR>
odanāvādāyodaiti sruvaṃ ca srucaṃ cādāyodaiti sa imāmeva stīrṇāṃ vedimabhimṛśya<BR>
paridhīnparidhāya yāvataḥ śakalān kāmayate tāvato 'bhyādadhātyathaitā<BR>
odanāvāsādayati sruvaṃ ca srucaṃ cāsādayatyupaviśati hotā hotṛṣadane sruvaṃ ca<BR>
srucaṃ cādadāna āha<BR>
<BR>
<BR>
<BR>
2.5.3.[7]<BR>
<BR>
agnaye 'nubrrūhīti | āgneyamājyabhāgaṃ sa dakṣiṇasyaudanasya<BR>
sarpirāsecanāccaturājyasyāvadāyātikrāmatyatikramyāśrāvyāhāgniṃ yajeti vaṣaṭkṛte<BR>
juhoti<BR>
<BR>
<BR>
<BR>
2.5.3.[8]<BR>
<BR>
athāha somāyānubrūhīti | saumyamājyabhāgaṃ sa uttarasyaudanasya<BR>
sarpirāsecanāccaturājyasyāvadāyātikrāmatyatikramyāśrāvyāha somaṃ yajeti vaṣaṭkṛte<BR>
juhoti<BR>
<BR>
<BR>
<BR>
2.5.3.[9]<BR>
<BR>
athāha marudbhyo gṛhamedhibhyo 'nubrūhīti | sa dakṣiṇasyaudanasya<BR>
sarpirāsecanāttata ājyamupastṛṇīte tasya<BR>
dviravadyatyathopariṣṭādājyasyābhighārayatyatikrāmatyatikramyāśrāvyāha maruto<BR>
gṛhamedhino yajeti vaṣaṭkṛte juhoti <BR>
<BR>
<BR>
<BR>
2.5.3.[10]<BR>
<BR>
athāhāgnaye sviṣṭakṛte 'nubrūhīti | sa uttarasyaudanasya sarpirāsecanāttata<BR>
ājyamupastṛṇīte tasya<BR>
dviravadyatyathopariṣṭādājyasyābhighārayatyatikrāmatyatikramyāśrāvyāhāgniṃ<BR>
sviṣṭakṛtaṃ yajeti vaṣaṭkṛte juhotyatheḍāmevāvadyati na prāśitramupahūya<BR>
mārjayanta etannvekamayanam<BR>
<BR>
<BR>
<BR>
2.5.3.[11]<BR>
<BR>
athedaṃ dvitīyam | saiva stīrṇā vedirbhavati yā marudbhyaḥ<BR>
sāṃtapanebhyastasyāmeva stīrṇāyāṃ vedau paridhīṃśca śakalāṃścopanidadhati tathā<BR>
saṃdohya caruṃ śrapayati nedeva prativeśamājyamadhiśrayati<BR>
śrapayitvābhighāryodvāsyānakti sthālyāmājyamudvāsayati sruvaṃ ca srucaṃ ca<BR>
sammārṣṭyathaitaṃ sokhameva carumādāyodaiti sthālyāmājyamādāyodaiti sruvaṃ ca<BR>
srucaṃ cādāyodaiti sa imāmeva stīrṇ<BR>
<BR>
<BR>
<BR>
āṃ vedimabhimṛśya paridhīnparidhāya yāvataḥ śakalān kāmayate tāvato<BR>
'bhyādadhātyathaitaṃ sokhameva carumāsādayati sthālyāmājyamāsādayati sruvaṃ ca<BR>
srucaṃ cāsādayatyupaviśati hotā hotṛṣadane sruvaṃ ca srucaṃ cādadāna āha<BR>
<BR>
<BR>
<BR>
2.5.3.[12]<BR>
<BR>
agnaye 'nubrūhīti | āgneyamājyabhāgaṃ sa sthālyai<BR>
caturājyasyāvadāyātikrāmatyatikramyāśrāvyāhāgniṃ yajeti vaṣaṭkṛte<BR>
juhoti<BR>
<BR>
2.5.3.[13]<BR>
<BR>
athāha somāyānubrūhīti | saumyamājyabhāgaṃ sa sthālyā eva<BR>
caturājyasyāvadāyātikrāmatyatikramyāśrāvyāha somaṃ yajeti vaṣaṭkṛte juhoti <BR>
<BR>
<BR>
<BR>
2.5.3.[14]<BR>
<BR>
athāha marudbhyo gṛhamedhibhyo 'nubrūhīti | sa upastṛṇīta ājyamathāsya<BR>
carordviravadyatyathopariṣṭādājyasyābhighārayati pratyanaktyavadāne<BR>
atikrāmatyatikramyāśrāvyāha maruto gṛhamedhino yajeti vaṣaṭkṛte juhoti <BR>
<BR>
<BR>
<BR>
2.5.3.[15]<BR>
<BR>
athāhāgnaye sviṣṭakṛte 'nubrūhīti | sa upastṛṇīta ājyamathāsya caroḥ<BR>
sakṛdavadyatyathopariṣṭāddvirājyasyābhighārayati na<BR>
pratyanaktyavadānamatikrāmatyatikramyāśrāvyāhāgnim\ sviṣṭakṛtam- yajeti<BR>
vaṣaṭkṛte juhoti <BR>
<BR>
<BR>
2.5.3.[16]<BR>
<BR>
atheḍāmevāvadyati na prāśitram | upahūya prāśnanti yāvanto gṛhyā haviruciṣṭāśāḥ<BR>
syustāvantaḥ prāśnīyuratho apyṛtvijaḥ prāśnīyuratho apyanye brāhmaṇāḥ<BR>
prāśnīyuryadi bahurodana syādathaitāmaniraśitāṃ kumbhīmapidhāya nidadhati<BR>
pūrṇadarvāya mātṛbhirvatsāntsamavārjanti tadu paśavo meghamātmandadhate<BR>
yavāgvaitāṃ rātrimagnihotraṃ juhoti nivānyām prātarduhanti pitṛyajñāya <BR>
<BR>
<BR>
<BR>
2.5.3.[17]<BR>
<BR>
atha prātarhute vāhute vā | yatarathā kāmayeta so 'syā aniraśitāyai kumbhyai<BR>
darvyopahanti pūrṇā darvi parāpata sapūrṇā punarāpata vasneva vikrīṇāvahā<BR>
iṣamūrjaṃ śatakrataviti yathā puro 'nuvākyaivamepaitayaivainametasmai bhāgāya<BR>
hvayati<BR>
<BR>
<BR>
<BR>
2.5.3.[18]<BR>
<BR>
atharṣabhamāhvayitavai brūyāt | sa yadi ruyātsa vaṣaṭkāra ityu haika<BR>
āhustasminvaṣaṭkāre juhuyādityatho indramevaitatsvena rūpeṇa hvayati vṛtrasya<BR>
badhāyaitadvā indrasya rūpa yadṛṣabhastatsvenaivainametadrūpeṇa hvayati vṛtrasya<BR>
badhāya sa yadi ruyādā ma indro yajñamagantsendro me yajña iti ha vidyādyadyu na<BR>
ruyādbrāhmaṇa eva dakṣiṇata āsīno brūyājjuhudhīti saivaindrī vāk<BR>
<BR>
<BR>
<BR>
2.5.3.[19]<BR>
<BR>
sa juhoti | dehi me dadāmi te ni me dhehi ni te dadhe nihāraṃ ca harāsi me nihāraṃ<BR>
niharāṇi te svāheti<BR>
<BR>
<BR>
<BR>
2.5.3.[20]<BR>
<BR>
atha marudbhyaḥ krīḍibhyaḥ | saptakapālam puroḍāśaṃ nirvapati maruto ha vai<BR>
krīḍino vṛtraṃ haniṣyantamindramāgataṃ tamabhitaḥ paricikrīḍurmahayantastatho<BR>
evaitam pāpmānaṃ dviṣantam bhrātṛvyaṃ haniṣyantamabhitaḥ parikrīḍante<BR>
mahayantastasmānmarudbhyaḥ krīḍibhyo 'thāto mahāhaviṣa eva tadyathā<BR>
mahāhaviṣastatho tasya <BR>
<BR>
<BR>
<BR>
2.5.4.<BR>
<BR>
<BR>
2.5.4.[1]<BR>
<BR>
mahāhaviṣa ha vai devā vṛtraṃ jaghnuḥ | teno eva vyajayanta yeyameṣāṃ vijitistāṃ<BR>
tatho evaiṣa etena pāpmānaṃ dviṣantam bhrātṛvyaṃ hanti tatho eva vijayate<BR>
tasmādvā eṣa etena yajate<BR>
<BR>
<BR>
2.5.4.[2]<BR>
<BR>
tasyāvṛt | upakirantyuttaravediṃ gṛhṇanti pṛṣadājyam manthantyagniṃ navaprayājam<BR>
bhavati navānuyājaṃ trīṇi samiṣṭayajūṃṣi bhavantyathaitānyeva pañca havīṃṣi<BR>
bhavanti<BR>
<BR>
<BR>
<BR>
2.5.4.[3]<BR>
<BR>
sa yadāgneyo 'ṣṭākapālaḥ puroḍāśo bhavati | agninā ha vā enaṃ tejasāghnantsa tejo<BR>
'gnirnāvyathata tasmādāgneyo bhavati<BR>
<BR>
<BR>
<BR>
2.5.4.[4]<BR>
<BR>
atha yatsaumyaścarurbhavati | somena ha vā enaṃ rājñāghnantsomarājāna eva<BR>
tasmātsaumyaścarurbhavati<BR>
<BR>
<BR>
<BR>
2.5.4.[5]<BR>
atha yatsāvitraḥ | dvādaśakapālo vāṣṭākapālo vā puroḍāśo bhavati savitā vai devānām<BR>
prasavitā savitṛprasūtā haivainamaghnaṃstasmātsāvitro bhavati <BR>
<BR>
<BR>
<BR>
2.5.4.[6]<BR>
<BR>
atha yatsārasvataścarurbhavati | vāgvai sarasvatī vāgu haivānumamāda prahara jahīti<BR>
tasmātsārasvataścarurbhavati <BR>
<BR>
<BR>
<BR>
2.5.4.[7]<BR>
<BR>
atha yatpauṣṇaścarurbhavati | iyaṃ vai pṛthivī pūṣeyaṃ haivainam badhāya<BR>
pratipradadāvanayā haivainam pratiprattaṃ jaghnustasmātpauṣṇaścarurbhavati<BR>
<BR>
<BR>
<BR>
2.5.4.[8]<BR>
<BR>
athaindrāgnau dvādaśakapālaḥ puroḍāśo bhavati | etena haivainamaghnaṃstejo vā<BR>
agnirindriyaṃ vīryamindra etābhyāmenamubhābhyāṃ vīryābhyāmaghnanbrahma vā<BR>
agniḥ kṣatramindraste ubhe saṃrabhya brahma ca kṣatraṃ ca sayujau kṛtvā<BR>
tābhyāmenamubhābhyāṃ vīryābhyāmaghnaṃstasmādaindrāgno dvādaśakapālaḥ<BR>
puroḍāśo bhavati<BR>
<BR>
<BR>
<BR>
2.5.4.[9]<BR>
<BR>
atha māhendraścarurbhavati | indro vā eṣa purā vṛtrasya badhādatha vṛtraṃ hatvā<BR>
yathā mahārājo vijigyāna evaṃ mahendro 'bhavattasmānmāhendraścarurbhavati<BR>
mahāntamu caivainametatkhalu karoti vṛtrasya badhāya tasmādveva<BR>
māhendraścarurbhavati <BR>
<BR>
<BR>
<BR>
2.5.4.[10]<BR>
<BR>
atha vaiśvakarmaṇa ekakapālaḥ puroḍāśo bhavati | viśvaṃ vā etatkarma kṛtaṃ sarvaṃ<BR>
jitaṃ devānāmāsītsākamedhairījānānāṃ vijigyānānāṃ viśvamvevaitasyaitatkarma kṛtaṃ<BR>
sarvaṃ jitam bhavati sākamedhairījānasya vijigyānasya tasmādvaiśvakarmaṇa<BR>
ekakapālaḥ puroḍāśo bhavati <BR>
<BR>
<BR>
<BR>
2.5.4.[11]<BR>
<BR>
etena vai devāḥ | yajñeneṣṭvā yeyaṃ devānām prajātiryā śrīretadbabhūvuretāṃ ha vai<BR>
prajātim prajāyata etāṃ śriyaṃ gacati ya evaṃ vidvānetena yajñena yajate tasmādvā<BR>
etena yajeta<BR>
<BR>
<BR>
<BR>
2.6.1.<BR>
<BR>
<BR>
2.6.1.[1]<BR>
<BR>
mahāhaviṣā ha vai devā vṛtraṃ jaghnuḥ | teno eva vyajayanta yeyameṣāṃ<BR>
vijitistāmatha yānevaiṣāṃ tasmintsaṃgrāme 'ghnamstānpitṛyajñena samairayanta<BR>
pitaro vai ta āsaṃstasmātpitṛyajño nāma<BR>
<BR>
<BR>
<BR>
2.6.1.[2]<BR>
<BR>
tadvasanto grīṣmo varṣāḥ | ete te ye vyajayanta śaraddhemantaḥ śiśirasta u te<BR>
yānpunaḥ samairayanta<BR>
<BR>
<BR>
<BR>
2.6.1.[3]<BR>
<BR>
atha yadeṣa etena yajate | tannāha nvevaitasya tathā kaṃ cana ghnantīti devā<BR>
akurvanniti nvevaiṣa etatkaroti yamu caivaibhyo devā bhāgamakalpayaṃstamu<BR>
caivaibhya eṣa etadbhāgaṃ karoti yānu caiva devāḥ samairayanta tānu caivaitadavati<BR>
svānu caivaitatpitṝṃcreyāṃsa lokamuponnayati yadu caivāsyātrātmano 'caraṇena<BR>
hanyate vā mīyate vā tadu caivāsyaitena punarāpyāyate tasmādvā eṣa etena yajate<BR>
<BR>
<BR>
<BR>
2.6.1.[4]<BR>
sa pitṛbhyaḥ somavadbhyaḥ | ṣaṭkapāla puroḍāśa nivapati somāya vā pitṛmate ṣaḍvā<BR>
ṛtava ṛtavaḥ pitarastasmātṣaṭkapālo bhavati<BR>
<BR>
<BR>
<BR>
2.6.1.[5]<BR>
<BR>
atha pitṛbhyo barhiṣadbhyaḥ | anvāhāryapacane dhānāḥ kurvanti tato 'rdhāḥ<BR>
piṃṣantyardhā ityeva dhānā apiṣṭā bhavanti tā dhānāḥ pitṛbhyo barhiṣadbhyaḥ<BR>
<BR>
<BR>
<BR>
2.6.1.[6]<BR>
<BR>
atha pitṛbhyo 'gniṣvāttebhyaḥ | nivānyāyai dugdhe sakṛdupamathita ekaśalākayā<BR>
mantho bhavati sakṛdu hyeva parāñcaḥ pitarastasmātsakṛdupamathito bhavatyetāni<BR>
havīṃṣi bhavanti<BR>
<BR>
<BR>
<BR>
2.6.1.[7]<BR>
<BR>
tadye somenejānāḥ | te pitaraḥ somavanto 'tha ye dattena pakvena lokaṃ jayanti te<BR>
pitaro barhiṣado 'tha ye tato nānyataraccana yānagnireva dahantsvadayati te pitaro<BR>
'gniṣvāttā eta u ye pitaraḥ <BR>
<BR>
<BR>
<BR>
2.6.1.[8]<BR>
<BR>
sa jaghanena gārhapatyam | prācīnāvītī bhūtvā dakṣiṇāsīna etaṃ ṣaṭkapālam<BR>
puroḍāśaṃ gṛhṇāti sa tata evopotthāyottareṇānvāhāryapacanaṃ dakṣiṇā<BR>
tiṣṭhannavahanti sakṛtphalīkaroti sakṛdu hyeva parāñcaḥ<BR>
pitarastasmātsakṛtphalīkaroti<BR>
<BR>
<BR>
<BR>
2.6.1.[9]<BR>
<BR>
sa dakṣiṇaiva dṛṣadupale upadadhāti | dakṣiṇārdhe gārhapatyasya<BR>
ṣaṭpālānyupadadhāti tadyadetāṃ dakṣiṇāṃ diśaṃ sacanta eṣā hi dik pitṝṇāṃ<BR>
tasmādetāṃ dakṣiṇāṃ diśaṃ sacante<BR>
<BR>
<BR>
<BR>
2.6.1.[10]<BR>
<BR>
atha dakṣiṇenānvāhāryapacanam | catuḥsraktiṃ vediṃ karotyavāntaradiśo 'nu sraktīḥ<BR>
karoti catasro vā avāntaradiśo 'vāntaradiśo vai pitarastasmādavāntaradiśo 'nu sraktīḥ<BR>
karoti<BR>
<BR>
<BR>
<BR>
2.6.1.[11]<BR>
<BR>
tanmadhye 'gniṃ samādadhāti | purastādvai devāḥ pratyañco<BR>
manuṣyānabhyupāvṛttāstasmāttebhyaḥ prāṅ tiṣṭhañjuhoti sarvataḥ pitaro 'vāntaradiśo<BR>
vai pitaraḥ sarvata iva hīmā avāntaradiśastasmānmadhye 'gniṃ samādadhāti<BR>
<BR>
<BR>
<BR>
2.6.1.[12]<BR>
<BR>
sa tata eva prāk stambayajurharati | stambayajurhutvāthetyevāgre<BR>
parigṛhṇātyathetyatheti pūrveṇa parigraheṇa parigṛhya likhati harati yaddhāryam<BR>
bhavati sa tathaivottareṇa parigraheṇa parigṛhṇātyuttareṇa parigraheṇa parigṛhya<BR>
pratimṛjyāha prokṣaṇīrāsādayetyāsādayanti prokṣaṇīridhmam barhirupasādayanti<BR>
srucaḥ sammārṣṭyājyenodaiti sa yajñopavītī bhūtvājyāni gṛhṇāti<BR>
<BR>
<BR>
<BR>
2.6.1.[13]<BR>
<BR>
tadāhuḥ | dvirupabhṛti gṛhṇīyāddvau hyatrānuyājau bhavata iti tadvaṣṭāveva kṛtva<BR>
upabhṛti gṛhṇīyānnedyajñasya vidhāyā ayānīti tasmādaṣṭāveva kṛtva upabhṛti<BR>
gṛhṇīyādājyāni gṛhītvā sa punaḥ prācīnāvītī bhūtvā <BR>
<BR>
<BR>
<BR>
2.6.1.[14]<BR>
<BR>
prokṣaṇīradhvaryurādatte | sa idhmamevāgre prokṣatyatha vedimathāsmai barhiḥ<BR>
prayacanti tatpurastādgranthyāsādayati tatprokṣyopaninīya visraṃsya granthiṃ na<BR>
prastaraṃ gṛhṇāti sakṛdu hyeva parāñcaḥ pitarastasmānna prastaraṃ gṛhṇāti<BR>
<BR>
<BR>
<BR>
2.6.1.[15]<BR>
<BR>
atha saṃnahanamanuvisraṃsya | apasalavi triḥ paristṛṇanparyeti so 'pasalavi triḥ<BR>
paristīrya yāvatprastarabhājanaṃ tāvatpariśinaṣṭyatha punaḥ prasalavi triḥ paryeti<BR>
yatpunaḥ prasalavi triḥ paryeti tadyānevāmūṃstrayānpitṝnanvavāgāttebhya<BR>
evaitatpunarapodetīmaṃ svaṃ lokamabhi tasmātpunaḥ prasalavi triḥ paryeti<BR>
<BR>
<BR>
<BR>
2.6.1.[16]<BR>
<BR>
sa dakṣiṇaiva paridhīnparidadhāti | dakṣiṇā prastaraṃ stṛṇāti nāntardadhāti vidhṛtī<BR>
sakṛdu hyeva parāñcaḥ pitarastasmānnāntardadhāti vidhṛtī<BR>
<BR>
<BR>
<BR>
2.6.1.[17]<BR>
<BR>
sa tatra juhūmāsādayati | atha pūrvāmupabhṛtamatha dhruvāmatha puroḍāśamatha<BR>
dhānā atha manthamāsādya havīṃṣi sammṛśati<BR>
<BR>
<BR>
<BR>
2.6.1.[18]<BR>
<BR>
te sarva eva yajñopavītino bhūtvā | itthādyajamānaśca brahmā ca paścātparītaḥ<BR>
purastādagnīt <BR>
<BR>
<BR>
<BR>
2.6.1.[19]<BR>
<BR>
tenopāṃśu caranti | tiraiva vai pitarastira ivaitadyadupāṃśu tasmādupāṃśu caranti <BR>
<BR>
<BR>
<BR>
2.6.1.[20]<BR>
<BR>
parivṛte caranti | tira iva vai pitarastira ivaitadyatparivṛtaṃ tasmātparivṛte caranti<BR>
<BR>
<BR>
<BR>
2.6.1.[21]<BR>
<BR>
athedhmamabhyādadhadāha | agnaye samidhyamānāyānubrūhīti sa ekāmeva hotā<BR>
sāmidhenīṃ triranvāha sakṛdu hyeva parāñcaḥ pitarastasmādekāṃ hotā sāmidhenīṃ<BR>
triranvāha <BR>
<BR>
<BR>
<BR>
2.6.1.[22]<BR>
<BR>
so 'nvāha | uśantastvā nidhīmahyuśantaḥ samidhīmahi uśannuśata āvaha<BR>
pitṝnhaviṣe attava ityathāgnimāvaha somamāvaha pitṝntsomavata āvaha<BR>
pitṝnbarhiṣada āvaha pitṝnagniṣvāttānāvaha devāṃ3 ājyapāṃ3 āvahāgniṃ<BR>
hotrāyāvaha svam mahimānamāvahetyāvāhyopaviśati <BR>
<BR>
<BR>
<BR>
2.6.1.[23]<BR>
<BR>
athāśrāvya na hotāram pravṛṇīte | pitṛyajño vā ayaṃ neddhotāram pitṛṣu dadhānīti<BR>
tasmānna hotāram pravṛṇīte sīda hotarityevāhopaviśati hotā hotṛṣadana upaviśya<BR>
prasauti prasūto 'dhvaryuḥ srucāvādāya pratyaṅṅatikrāmatyatikramyāśrāvyāha<BR>
samidho yajeti so 'pabarhiṣaścaturaḥ prayājānyajati prajā vai barhirnetprajāḥ pitṛṣu<BR>
dadhānīti tasmādapabarhiṣaścaturaḥ prayājānyajatyathājyabhāgābhyāṃ<BR>
carantyājyabhāgābhyāṃ caritvā<BR>
<BR>
<BR>
<BR>
2.6.1.[24]<BR>
<BR>
te sarva eva prācīnāvītino bhūtvā | etairvai havirbhiḥ pracariṣyanta<BR>
itthādyajamānaśca brahmā ca purastātparītaḥ paścādagnīttadutāśrāvayantyoṃ3<BR>
svadhetyastu svadheti pratyāśrāvaṇaṃ svadhā nama iti vaṣaṭkāraḥ <BR>
<BR>
<BR>
<BR>
2.6.1.[25]<BR>
<BR>
tadu hovācāsuriḥ | āśrāvayeyureva pratyāśrāvayeyurvaṣaṭkuryurnedyajñasya vidhāyā<BR>
ayāmeti <BR>
<BR>
<BR>
<BR>
2.6.1.[26]<BR>
<BR>
athāha pitṛbhyaḥ somavadbhyo 'nubrūhīti | somāya vā pitṛmate sa dve puro 'nuvākye<BR>
anvāhaikayā vai devānpracyāvayanti dvābhyām pitṝntsakṛdu hyeva parāñcaḥ<BR>
pitarastasmāddve puro 'nuvākye anvāha <BR>
<BR>
<BR>
<BR>
2.6.1.[27]<BR>
<BR>
sa upastṛṇīta ājyam | athāsya puroḍāśasyāvadyati sa tenaiva saha dhānānāṃ tena saha<BR>
manthasya tatsakṛdavadadhātyathopariṣṭāddvirājyasyābhighārayati<BR>
pratyanaktyavadānāni nātikrāmatīta evopotthāyāśrāvyāha pitṝntsomavato yajeti<BR>
vaṣaṭkṛte juhoti <BR>
<BR>
<BR>
<BR>
2.6.1.[28]<BR>
<BR>
athāha pitṛbhyo barhiṣadbhyo 'nubrūhīti | sa upastṛṇīta ājyamathāsāṃ<BR>
dhānānāmavadyati sa tenaiva saha manthasya tena saha puroḍāśasya<BR>
tatsakṛdavadadhātyathopariṣṭādvirājyasyābhighārayati pratyanaktyavadānāni<BR>
nātikrāmatīta evopotthāyāśrāvyāha pitṝnbarhiṣado yajeti vaṣaṭkṛte juhoti <BR>
<BR>
<BR>
<BR>
2.6.1.[29]<BR>
<BR>
athāha pitṛbhyo 'gniṣvāttebhyo 'nubrūhīti | sa upastṛṇīta ājyamathāsya<BR>
manthasyāvadyati sa tenaiva saha puroḍāśasya tena saha dhānānāṃ<BR>
tatsakṛdavadadhātyathopariṣṭāddvirājyasyābhighārayati pratyanaktyavadānāni<BR>
nātikrāmatīta evopotthāyāśrāvyāha pitṝnagniṣvāttānyajeti vaṣaṭkṛte juhoti<BR>
<BR>
<BR>
<BR>
2.6.1.[30]<BR>
<BR>
athāhāgnaye kavyavāhanāyānubrūhīti | tatsviṣṭakṛte havyavāhano vai devānāṃ<BR>
kavyavāhanaḥ pitṝṇāṃ tasmādāhāgnaye kavyavāhanāyānubrūhīti<BR>
<BR>
<BR>
<BR>
2.6.1.[31]<BR>
<BR>
sa upastṛṇīta ājyam | athāsya puroḍāśasyāvadyati sa tenaiva saha dhānānāṃ tena saha<BR>
manthasya tatsakṛdavadadhātyathopariṣṭāddvirājyasyābhighārayati na<BR>
pratyanaktyavadānāni nātikrāmatīta evopotthāyāśrāvyāhāgniṃ kavyavāhanaṃ yajeti<BR>
vaṣaṭkṛte juhoti <BR>
<BR>
<BR>
2.6.1.[32]<BR>
<BR>
sa yannātikrāmati | ita evopotthāyaṃ juhoti sakṛdu hyeva parāñcaḥ pitaro 'tha<BR>
yatsakṛtsarveṣāṃ samavadyati sakṛdu hyeva parāñcaḥ pitaro 'tha<BR>
yadvyatiṣaṅgamavadānānyavadyatyṛtavo vai pitara<BR>
ṛtūnevaitadvyatiṣajatyṛtūntsaṃdadhāti tasmādvyatiṣaṅgamavadānānyavadyati<BR>
<BR>
<BR>
<BR>
2.6.1.[33]<BR>
<BR>
taddhaike | etameva hotre manthamādadhati taṃ hotopahūyāvaiva jighrati taṃ<BR>
brahmaṇe prayacati tam brahmāvaiva jighrati tamagnīdhe prayacati tamagnīdavaiva<BR>
jighratyetannvevaitatkurvanti yathā tvevetarasya yajñasyeḍāprāśitraṃ<BR>
samavadyantyevamevaitasyāpi samavadyeyustāmupahūyāvaiva jighranti na prāśnanti<BR>
prāśitavya tveva vayam manyāmaha iti ha smāhāsuriryasya kasya cāgnau juhvatīti <BR>
<BR>
<BR>
<BR>
2.6.1.[34]<BR>
<BR>
atha yataro dāsyanbhavati | yadyadhvaryurvā yajamāno vā sa udapātramādāyāpasalavi<BR>
triḥ pariṣiñcanparyeti sa yajamānasya<BR>
pitaramavanejayatyasāvavanenikṣvetyasāvavanenikṣveti<BR>
pitāmahamasāvavanenikṣveti prapitāmahaṃ tadyathāśiṣyate 'bhiṣiñcedevaṃ tat <BR>
<BR>
<BR>
<BR>
2.6.1.[35]<BR>
<BR>
athāsya puroḍāśasyāvadāya | savye pāṇau kurute dhānānāmavadāya savye pāṇau<BR>
kurute manthasyāvadāya savye pāṇau kurute <BR>
<BR>
<BR>
<BR>
2.6.1.[36]<BR>
<BR>
sa yemāmavāntaradiśamanu sraktiḥ | tasyāṃ yajamānasya pitre dadātyasāvetatta<BR>
ityatha yemāmavāntaradiśamanu sraktistasyāṃ yajamānasya pitāmahāya<BR>
dadātyasāvetatta ityatha yemāmavāntaradiśamanu sraktistasyāṃ yajamānasya<BR>
prapitāmahāya dadātyasāvetatta ityatha yemāmavāntaradiśamanu sraktistasyāṃ<BR>
nimṛṣṭe 'tra pitaro mādayadhvaṃ yathābhāgamāvṛṣāyadhvamiti<BR>
yathābhāgamaśnītetyevaitadāha tadyamevam pitṛbhyo dadāti teno<BR>
svānpitṝnetasmādyajñānnāntareti<BR>
<BR>
2.6.1.[37]<BR>
te sarva eva yajñopavītino bhūtvā | udañca upaniṣkramyāhavanīyamupatiṣṭhante<BR>
devānvā eṣa upāvartate ya āhitāgnirbhavati yo darśapūrṇamāsābhyāṃ yajate<BR>
'thaitatpitṛyajñenevācāriṣustadu devebhyo nihnuvate <BR>
<BR>
<BR>
<BR>
2.6.1.[38]<BR>
aindrībhyāmāhavanīyamupatiṣṭhante indro hyāhavanīyo 'kṣannamīmadanta hyava<BR>
priyā adhūṣata astoṣata svabhānavo viprā naviṣṭhayā matī yojā nvindra te hari<BR>
susaṃdṛśaṃ tvā vayam maghavanvandiṣīmahi pra nūnam pūrṇabandhura stuto yāsi<BR>
vaśāṃ 'anu yojā nvindra te harī iti<BR>
<BR>
<BR>
<BR>
2.6.1.[39]<BR>
<BR>
atha pratiparetya gārhapatyamupatiṣṭhante | mano nvāhvāmahe nārāśaṃsena<BR>
stomena pitṝṇāṃ ca manmabhiḥ ā na etu manaḥ punaḥ kratve dakṣāya jīvase jyokca<BR>
sūryaṃ dṛśe punarnaḥ pitaro mano dadātu daivyo janaḥ jīvam vrātaṃ sacemahīti<BR>
pitṛyajñeneva vā etadacāriṣustadu khalu punarjīvānapipadyante tasmādāha jīvaṃ<BR>
vrātaṃ sacemahīti<BR>
<BR>
<BR>
<BR>
2.6.1.[40]<BR>
<BR>
atha yataro dadāti | sa punaḥ prācīnāvītī bhūtvābhiprapadya japatyamīmadanta<BR>
pitaro yathābhāgamāvṛṣāyiṣateti yathābhāgamāśiṣurityevaitadāha <BR>
<BR>
<BR>
<BR>
2.6.1.[41]<BR>
<BR>
athodapātramādāya | punaḥ prasalavi triḥ pariṣiñcanparyeti sa yajamānasya<BR>
pitaramavanejayatyasāvavanenikṣvetyasāvavanenikṣveti<BR>
pitāmahamasāvavanenikṣveti prapitāmahaṃ tadyathā jakṣuṣe 'bhiṣiñcedevaṃ<BR>
tattadyatpunaḥ prasalavi triḥ pariṣiñcanparyeti prasalavi na idaṃ karmānusaṃtiṣṭhātā<BR>
iti tasmātpunaḥ prasalavi triḥ pariṣiñcanparyeti <BR>
<BR>
<BR>
<BR>
2.6.1.[42]<BR>
<BR>
atha nīvimudvṛhya namaskaroti | pitṛdevatyā vai nīvistasmānnīvimudvṛhya<BR>
namaskaroti yajño vai namo yajñiyānevainānetatkaroti ṣaṭ kṛtvo namaskaroti ṣaḍvā<BR>
ṛtava ṛtavaḥ pitarastadṛtuṣvevaitadyajñam pratiṣṭhāpayati tasmātṣaṭ kṛtvo<BR>
namaskaroti gṛhānnaḥ pitaro datteti gṛhāṇāṃ ha pitara īśata eṣo etasyāśīḥ karmaṇaḥ<BR>
<BR>
<BR>
<BR>
2.6.1.[43]<BR>
<BR>
te sarva eva yajñopavītino bhūtvā | anuyājābhyām pracariṣyanta itthādyajamānaśca<BR>
brahmā ca paścātparītaḥ purastādagnīdupaviśati hotā hotṛṣadane<BR>
<BR>
<BR>
<BR>
2.6.1.[44]<BR>
<BR>
athāha brahmanprasthāsyāmi | samidhamādhāyāgnimagnītsammṛdḍhīti srucāvādāya<BR>
pratyaṅṅatikrāmatyatikramyāśrāvyāha devānyajeti so 'pabarhiṣau dvāvanuyājau yajati<BR>
prajā vai barhirnetprajāḥ pitṛṣu dadhānīti tasmādapabarhiṣau dvāvanuyājau yajati <BR>
<BR>
<BR>
2.6.1.[45]<BR>
<BR>
atha sādayitvā srucau vyūhati | srucau vyuhya paridhīntsamajya<BR>
paridhimabhipadyāśrāvyāheṣitā daivyā hotāro bhadravācyāya preṣito mānuṣaḥ<BR>
sūktavākāyeti sūktavākaṃ hotā pratipadyate nādhvaryuḥ prastaraṃ<BR>
samullumpatītyevopāste yadā hotā sūktavākamāha<BR>
<BR>
<BR>
<BR>
2.6.1.[46]<BR>
<BR>
athāgnīdāhānuprahareti | sa na kiṃ canānupraharati tūṣṇīmevātmānamupaspṛśati<BR>
<BR>
<BR>
<BR>
2.6.1.[47]<BR>
<BR>
athāha saṃvadasveti | agānagnīdagaṃcrāvaya śrauṣaṭ svagā daivyā hotṛbhyaḥ<BR>
svastirmānuṣebhyaḥ śaṃ yorbrūhītyupaspṛśatyeva<BR>
paridhīnnānupraharatyathaitadbarhiranusamasyati paridhīṃśca <BR>
<BR>
<BR>
<BR>
2.6.1.[48]<BR>
<BR>
taddhaike | haviruciṣṭamanusamasyanti tadu tathā na kuryāddhutociṣṭaṃ vā<BR>
etanneddhutociṣṭamagnau juhavāmeti tasmādapo vaivābhyavahareyuḥ prāśnīyurvā<BR>
<BR>
<BR>
<BR>
2.6.2.<BR>
<BR>
2.6.2.[1]<BR>
<BR>
mahāhaviṣā ha vai devā vṛtraṃ jaghnuḥ | teno eva vyajayanta yeyameṣāṃ<BR>
vijitistāmatha yānevaiṣāṃ tasmintsaṃgrāma iṣava ārcaṃstānetaireva śalpānniraharanta<BR>
tānvyavṛhanta yattryambakairayajanta<BR>
<BR>
<BR>
<BR>
2.6.2.[2]<BR>
<BR>
atha yadeṣa etairyajate | tannāha nvevaitasya tathā kaṃ caneṣurṛcatīti devā<BR>
akurvanniti tvevaiṣa etatkaroti yāśca tvevāsya prajā jātā yāścājātāstā ubhayī<BR>
rudriyātpramuñcati tā asyānamīvā akilviṣāḥ prajāḥ prajāyante tasmādvā eṣa<BR>
etairyajate <BR>
<BR>
<BR>
2.6.2.[3]<BR>
<BR>
te vai raudrā bhavanti | rudrasya hīṣustasmādraudrā bhavantyekakapālā<BR>
bhavantyekadevatyā asanniti tasmādekakapālā bhavanti<BR>
<BR>
<BR>
2.6.2.[4]<BR>
<BR>
te vai pratipuruṣam | yāvanto gṛhyāḥ syustāvanta ekenātiriktā bhavanti<BR>
tatpratipuruṣamevaitadekaikena yā asya prajā jātāstā rudriyātpramuñcatyekenātiriktā<BR>
bhavanti tadyā evāsya prajā ajātāstā rudriyātpramuñcati tasmādekenātiriktā bhavanti<BR>
<BR>
<BR>
<BR>
2.6.2.[5]<BR>
<BR>
sa jaghanena gārhapatyam | yajñopavītī bhūtvodaṅṅāsīna etāngṛhṇāti sa tata<BR>
evopotthāyodaṅtiṣṭhannavahantyudīcyau dṛṣadupale upadadhātyuttarārdhe<BR>
gārhapatyasya kapālānyupadadhāti tadyadeva tāmuttarāṃ diśaṃ sacanta eṣā hyetasya<BR>
devasya diktasmādetāmuttarāṃ diśaṃ sacante <BR>
<BR>
<BR>
<BR>
2.6.2.[6]<BR>
<BR>
te vā aktāḥ syuḥ | aktaṃ hi havista u vā anaktā eva syurabhimānuko ha rudraḥ<BR>
paśūntsyādyadañjyāttasmādanaktā eva syuḥ <BR>
<BR>
<BR>
<BR>
2.6.2.[7]<BR>
<BR>
tāntsārdham pātryāṃ samudvāsya | anvāhāryapacanādulmukamādāyodaṅ paretya<BR>
juhotyeṣā hyetasya devasya dik pathi juhoti pathā hi sa devaścarati catuṣpathe<BR>
juhotyetaddha vā asya jāṃdhitam prajñātamavasānaṃ yaccatuṣpathaṃ<BR>
tasmāccatuṣpathe juhoti<BR>
<BR>
<BR>
<BR>
2.6.2.[8]<BR>
<BR>
palāśasya palāśena madhyamena juhoti | brahma vai palāśasya palāśam<BR>
brahmaṇaivaitajjuhoti sa sarveṣāmevāvadyatyekasyaiva nāvadyati ya eṣo 'tirikto<BR>
bhavati<BR>
<BR>
<BR>
<BR>
2.6.2.[9]<BR>
<BR>
sa juhoti | eṣa te rudra bhāgaḥ saha svasrāmbikayā taṃ juṣasva svāhetyambikā ha vai<BR>
nāmāsya svasā tayāsyaiṣa saha bhāgastadyadasyaiṣa striyā saha<BR>
bhāgastasmāttryambakā nāma tadyā asya prajā jātāstā rudriyātpramuñcati<BR>
<BR>
<BR>
<BR>
2.6.2.[10]<BR>
<BR>
atha ya eṣa eko 'tirikto bhavati | tamākhūtkara upakiratyeṣa te rudra bhāga ākhuste<BR>
paśuriti tadasmā ākhumeva paśūnāmanudiśati teno itarānpaśūnna hinasti<BR>
tadyadupakirati tira iva vai garbhāstira ivaitadyadupakīrṇaṃ tasmādvā upakirati<BR>
tadyā evāsya prajā ajātāstā rudriyātpramuñcati<BR>
<BR>
<BR>
<BR>
2.6.2.[11]<BR>
<BR>
atha punaretya japanti | ava rudramadīmahyava devaṃ tryambakam yathā no<BR>
vasyasaskaradyathā naḥ śreyasaskaradyathā no vyavasāyayāt bheṣajamasi bheṣajaṃ<BR>
gave 'śvāya puruṣāya bheṣajaṃ sukham meṣāya meṣyā ityāśīrevaiṣaitasya<BR>
karmaṇaḥ<BR>
<BR>
<BR>
<BR>
2.6.2.[12]<BR>
<BR>
athāpasalavi triḥ pariyanti | savyānūrūnupāghnānāstryambakaṃ yajāmahe sugandhim<BR>
puṣṭivardhanam urvārukamiva bandhanānmṛtyormukṣīya<BR>
māmṛtādityāśīrevaiṣaitasya karmaṇa āśiṣamevaitadāśāsate tadu hyeva śamiva yo<BR>
mṛtyormucyātai nāmṛtāttasmādāha mṛtyormukṣīya māmṛtāditi <BR>
<BR>
<BR>
<BR>
2.6.2.[13]<BR>
<BR>
tadu hyāpi kumāyaḥ parītyuḥ | bhagasya bhajāmahā iti yā ha vai sā rudrasya<BR>
svasāmbikā nāma sā ha vai bhagasyeṣṭe tasmādu hāpi kumārya parīyurbhagasya<BR>
bhajāmahā iti<BR>
<BR>
<BR>
<BR>
2.6.2.[14]<BR>
<BR>
tāsāmutāsām mantro 'sti | tryambakaṃ yajāmahe sugandhim pativedanam<BR>
urvārukamiva bandhanādito mukṣīya māmuta iti sā yadita ityāha jñātibhyastadāha<BR>
māmuta iti patibhyastadāha patayo hyeva striyai pratiṣṭhā tasmādāha māmuta iti<BR>
<BR>
<BR>
<BR>
2.6.2.[15]<BR>
<BR>
atha punaḥ prasalavi triḥ pariyanti | dakṣiṇānūrūnupāghnānā etenaiva mantreṇa<BR>
tadyatpunaḥ prasalavi triḥ pariyanti prasalavi na idaṃ karmānusaṃtiṣṭhātā iti<BR>
tasmātpunaḥ prasalavi triḥ pariyanti <BR>
<BR>
<BR>
<BR>
2.6.2.[16]<BR>
<BR>
athaitānyajamāno 'ñjalau samopya | ūdhvānudasyati yathā<BR>
gaurnodāpnuyāttadātmabhya evaitacalpānnirmimate tānvilipsanta upaspṛśanti<BR>
bheṣajamevaitatkurvate tasmādvilipsanta upaspṛśanti<BR>
<BR>
<BR>
<BR>
2.6.2.[17]<BR>
<BR>
tāndvayormūtakayorupanahya | veṇuyaṣṭyāṃ vā kupe vobhayata ābadhyādaṅ paretya<BR>
yadi vṛkṣaṃ vā sthāṇu vā veṇuṃ vā valmīkaṃ vā vindettasminnāsajatyetatte<BR>
rudrāvasaṃ tena paro mūjavato 'tīhītyavasena vā adhvānaṃ yanti tadenaṃ<BR>
sāvasamevānvavārjati yatra yatrāsya caraṇaṃ tadanvatra ha vā asya paro<BR>
mūjavadbhyaścaraṇaṃ tasmādāha paro mūjavato 'tīhītyavatatadhanvā pinākāvasa<BR>
ityahiṃsannaḥ śivo 'tīhīty<BR>
<BR>
<BR>
<BR>
evaitadāha kṛttivāsā iti niṣvāpayatyevainametatsvapannu hi na kaṃ cana hinasti<BR>
tasmādāha kṛttivāsā iti<BR>
<BR>
<BR>
<BR>
2.6.2.[18]<BR>
<BR>
atha dakṣiṇānbāhunanvāvartante | te pratīkṣam punarāyanti punaretyāpa<BR>
upaspṛśanti rudriyeṇeva vā etadacāriṣuḥ śāntirāpastadadbhiḥ śāntyā śamayante <BR>
<BR>
<BR>
<BR>
2.6.2.[19]<BR>
<BR>
atha keśaśmaśrūptvā | samārohyāgnā udavasāyeva hyetena yajate na hi tadavakalpate<BR>
yaduttaravedāvagnihotraṃ juhuyāttasmādudavasyati gṛhānitvā nirmathyāgnī<BR>
paurṇamāsena yajata utsannayajña iva vā eṣa yaccāturmāsyānyathaiṣa kLptaḥ<BR>
pratiṣṭhito yajño yatpaurṇamāsaṃ tatkLptenaivaitadyajñenāntataḥ pratitiṣṭhati<BR>
tasmādudavasyati <BR>
<BR>
<BR>
<BR>
2.6.3.<BR>
<BR>
<BR>
2.6.3.[1]<BR>
<BR>
akṣayyaṃ ha vai sukṛtaṃ cāturmāsyayājino bhavati | saṃvatsaraṃ hi jayati<BR>
tenāsyākṣayyam bhavati taṃ vai tredhā vibhajya yajati tredhā vibhajya prajayati<BR>
sarvaṃ vai saṃvatsaraḥ sarvaṃ vā akṣayyameteno hāsyākṣayyaṃ sukṛtam<BR>
bhavatyṛturu haivaitadbhūtvā devānapyetyakṣayyamu vaidevānāmeteno<BR>
haivāsyākṣayyaṃ sukṛtam bhavatyetannu tadyasmāccāturmāsyairyajate<BR>
<BR>
<BR>
<BR>
2.6.3.[2]<BR>
<BR>
atha yasmācunāsīryeṇa yajete | yā vai devānāṃ śrīrāsītsākamedhairījānānāṃ<BR>
vijigyānānāṃ tacunamatha yaḥ saṃvatsarasya prajitasya rasa āsīttatsīraṃ sā yā caiva<BR>
devānāṃ śrīrāsītsākamedhairījānānāṃ vijigyānānāṃ ya u ca saṃvatsarasya prajitasya<BR>
rasa āsīttamevaitadubhayam parigṛhyātman kurute tasmācunāsīryeṇa yajate<BR>
<BR>
<BR>
<BR>
2.6.3.[3]<BR>
<BR>
tasyāvṛt | nopakirantyuttaravediṃ na gṛhṇanti pṛṣadājyaṃ na manthantyagnim pañca<BR>
prayājā bhavanti trayo 'nuyājā ekaṃ samiṣṭayajuḥ<BR>
<BR>
<BR>
<BR>
2.6.3.[4]<BR>
<BR>
athaitānyeva pañca havīṃṣi bhavanti | etairvai havirbhiḥ prajāpatiḥ prajā<BR>
asṛjataitairubhayato varuṇapāśātprajāḥ prāmuñcadetairvai devā<BR>
vṛtramaghnannetairveva vyajayanta yeyameṣāṃ vijitistāṃ tatho evaiṣa etairyā caiva<BR>
devānāṃ śrīrāsītsākamedhairījānānāṃ vijigyānānāṃ ya u ca saṃvatsarasya prajitasya<BR>
rasa āsīttamevaitadubhayam parigṛhyātman kurute tasmādvā etāni pañca havīṃṣi<BR>
bhavanti <BR>
<BR>
<BR>
<BR>
2.6.3.[5]<BR>
<BR>
atha śunāsīryo dvādaśakapālaḥ puroḍāśo bhavati | sa bandhuḥ śunāsīryasya yam<BR>
pūrvamavocāma<BR>
<BR>
<BR>
<BR>
2.6.3.[6]<BR>
<BR>
atha vāyavyam payo bhavati | payo ha vai prajā jātā abhisaṃjānate vijigyānam mā<BR>
prajāḥ śriyai yaśase 'nnādyāyābhisaṃjānāntā iti tasmātpayo bhavati<BR>
<BR>
<BR>
<BR>
2.6.3.[7]<BR>
<BR>
tadyadvāyavyam bhavati | ayaṃ vai vāyuryo 'yam pavata eṣa vā idaṃ sarvam<BR>
prapyāyayati yadidaṃ kiṃ ca varṣati vṛṣṭādoṣadhayo jāyanta oṣadhīrjagdhvāpaḥ<BR>
pītvā tata etadadbhyo 'dhi payaḥ sambhavatyeṣa hi vā etajjanayati tasmādvāyavyam<BR>
bhavati <BR>
<BR>
<BR>
<BR>
2.6.3.[8]<BR>
<BR>
atha saurya ekakapālaḥ puroḍāśo bhavati eṣa vai sūryo ya eṣa tapatyeṣa vā idaṃ<BR>
sarvamabhigopāyati sādhunā tvadasādhunā tvadeṣa idaṃ sarvaṃ vidadhāti sādhau<BR>
tvadasādhau tvadeṣa mā vijigyānam prītaḥ sādhunā tvadabhigopāyatsādhau<BR>
tvadvidadhaditi tasmātsaurya ekakapālaḥ puroḍāśo bhavati <BR>
<BR>
<BR>
<BR>
2.6.3.[9]<BR>
<BR>
tasyāśvaḥ śveto dakṣiṇā | tadetasya rūpaṃ kriyate ya eṣa tapati yadyaśvaṃ śvetaṃ na<BR>
vindedapi gaureva śvetaḥ syāttadetasya rūpaṃ kriyate ya eṣa tapati<BR>
<BR>
<BR>
2.6.3.[10]<BR>
<BR>
sa yatraiva sākamedhairyajate | tacunāsīryeṇa yajeta yadvai triḥ saṃvatsarasya yajate<BR>
tenaiva saṃvatsaramāpnoti tasmādyadaiva kadā caitena yajeta<BR>
<BR>
<BR>
<BR>
2.6.3.[11]<BR>
<BR>
taddhaike | rātrīrāpipayiṣanti sa yadi rātrīrāpipayiṣedyadadaḥ purastātphālgunyai<BR>
paurṇamāsyā uddṛṣṭaṃ tacunāsīryeṇa yajeta<BR>
<BR>
<BR>
<BR>
2.6.3.[12]<BR>
<BR>
atha dīkṣeta taṃ nānījānam punaḥ phālgunī<BR>
paurṇamāsyabhiparyeyātpunaḥprayāgarūpa iva ha sa yadenamanījānam punaḥ<BR>
phālgunī paurṇamāsyabhiparyeyāttasmādenaṃ nānījānam punaḥ phālgunī<BR>
paurṇamāsyabhiparyeyāditi nūtsṛjamānasya<BR>
<BR>
<BR>
<BR>
2.6.3.[13]<BR>
<BR>
atha punaḥ prayuñjānasya | pūrvedyuḥ phālgunyai paurṇamāsyai śunāsīryeṇa yajetātha<BR>
prātarvaiśvadevenātha paurṇamāsenaitadu punaḥ prayuñjānasya<BR>
<BR>
<BR>
<BR>
2.6.3.[14]<BR>
<BR>
athātaḥ | parivartanasyaiva sarvatomukho vā asāvāditya eṣa vā idaṃ sarvaṃ nirdhayati<BR>
yadidaṃ kiṃ ca śuṣyati tenaiṣa sarvatomukhastenānnādaḥ<BR>
<BR>
<BR>
<BR>
2.6.3.[15]<BR>
<BR>
sarvatomukho 'yamagniḥ | yato hyeva kutaścāgnāvabhyādadhati tata eva pradahati<BR>
tenaiṣa sarvatomukhastenānnādaḥ<BR>
<BR>
<BR>
<BR>
2.6.3.[16]<BR>
<BR>
athāyamanyatomukhaḥ puruṣaḥ | sa etatsarvatomukho bhavati yatparivartayate sa<BR>
evamevānnādo bhavati yathaitāvetadya evaṃ vidvānparivartayate tasmādvai<BR>
parivartayeta<BR>
<BR>
<BR>
<BR>
2.6.3.[17]<BR>
<BR>
tadu hovācāsuriḥ | kiṃ nu tatra mukhasya yadapi sarvāṇyeva lomāni vapeta yadvai<BR>
triḥ saṃvatsarasya yajate tenaiva sarvatomukhastenānnādastasmānnādriyeta<BR>
parivartayitumiti <BR>
<BR>
<BR>
<BR>
2.6.4.<BR>
<BR>
<BR>
2.6.4.[1]<BR>
<BR>
tadyadāhuḥ | sākamedhairvai devā vṛtramaghnaṃstairveva vyajayanta yeyameṣāṃ<BR>
vijitistāmiti sarvairha tveva devāścāturmāsyairvṛtramaghnantsarvairveva vyayanta<BR>
yeyameṣāṃ vijitistām <BR>
<BR>
<BR>
<BR>
2.6.4.[2]<BR>
<BR>
te hocuḥ | kena rājñā kenānīkena yotsyāma iti sa hāgniruvāca mayā rājñā<BR>
mayānīkeneti te 'gninā rājñāgninānīkena caturo māsaḥ prājayaṃstānbrahmaṇā ca<BR>
trayyā ca vidyayā paryagṛhṇan <BR>
<BR>
<BR>
<BR>
2.6.4.[3]<BR>
<BR>
te hocuḥ | kenaiva rājñā kenānīkena yotsyāma iti sa ha varuṇa uvāca mayā rājñā<BR>
mayānīkeneti te varuṇenaiva rājñā varuṇenānīkenāparāṃścaturo māsaḥ<BR>
prājayaṃstānbrahmaṇā caiva trayyā ca vidyayā paryagṛhṇan <BR>
<BR>
<BR>
<BR>
2.6.4.[4]<BR>
<BR>
te hocuḥ | kenaiva rājñā kenānīkena yotsyāma iti sa hendra uvāca mayā rājñā<BR>
mayānīkeneti ta indreṇaiva rājñendreṇānīkenāparāṃścaturo māsaḥ<BR>
prājayaṃstānbrahmaṇā caiva trayyā ca vidyayā paryagṛhṇan<BR>
<BR>
<BR>
<BR>
2.6.4.[5]<BR>
<BR>
sa yadvaiśvadevena yajate | agninaivaitadrājñāgninānīkena caturo māsaḥ prajayati<BR>
tattryenī śalalī bhavati lohaḥ kṣuraḥ sā yā tryenī śalalī sā trayyai vidyāyai rūpaṃ<BR>
lohaḥ kṣuro brahmaṇo rūpamagnirhi brahma lohita iva hyagnistasmāllohaḥ kṣuro<BR>
bhavati tena parivartayate tadbrahmaṇā caivainametattrayyā ca vidyayā parigṛhṇāti<BR>
<BR>
<BR>
<BR>
2.6.4.[6]<BR>
<BR>
atha yadvaruṇapraghāsairyajate | varuṇenaivaitadrājñā varuṇenānīkenāparāṃścaturo<BR>
māsaḥ prajayati tattryenī śalalī bhavati lohaḥ kṣurastena parivartayate tadbrahmaṇā<BR>
caivainametattrayyā ca vidyayā parigṛhṇāti<BR>
<BR>
<BR>
2.6.4.[7]<BR>
<BR>
atha yatsākamedhairyajate | indreṇaivaitadrājñendreṇānīkenāparāṃścaturo māsaḥ<BR>
prajayati tattryenī śalalī bhavati lohaḥ kṣurastena parivartayate tadbrahmaṇā<BR>
caivainametattrayyā ca vidyayā parigṛhṇāti <BR>
<BR>
<BR>
<BR>
2.6.4.[8]<BR>
<BR>
sa yadvaiśvadevena yajate | agnireva tarhi bhavatyagnereva sāyujyaṃ salokatāṃ<BR>
jayatyatha yatsākamedhairyajata indra eva tarhi bhavatīndrasyaiva sāyujyaṃ salokatāṃ<BR>
jayati<BR>
<BR>
<BR>
<BR>
2.6.4.[9]<BR>
<BR>
sa yasminhartāvamuṃ lokameti | sa enamṛtuḥ parasmā ṛtave prayacati para u parasmā<BR>
ṛtave prayacati sa paramameva sthānam paramāṃ gatiṃ gacati cāturmāsyayājī<BR>
tadāhurna cāturmāsyayājinamanuvindanti paramaṃ hyeva khalu sa sthānam<BR>
paramāṃgatiṃ gacatīti <BR>
<BR>
<BR>
<BR>
<BR>
<BR>
<BR>
<BR>
<BR>
<BR>
<BR>
</body></html>

