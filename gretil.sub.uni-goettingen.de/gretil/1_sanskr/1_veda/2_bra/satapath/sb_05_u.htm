<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title>Satapatha-Brahmana 5</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>


SATAPATHA-BRAHMANA 5<BR>
<BR>
Data input by H.S. Ananthanarayana and W. P. Lehman.<BR>
<BR>
Bracketted numbering added mechanically.<BR>
<BR>
<BR>
<BR>
<BR>
<BR>
<BR>
<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>
<BR>
<BR>
<BR>
5.1.1.[1]<BR>
<BR>
devāśca vā asurāśca | ubhaye prājāpatyāḥ paspṛdhire tato 'surā atimānenaiva<BR>
kasminnu vayaṃ juhuyāmeti sveṣvevāsyeṣu juhvataśceruste 'timānenaiva<BR>
parābabhūvustasmānnātimanyeta parābhavasya haitanmukhaṃ yadatimānaḥ <BR>
<BR>
<BR>
<BR>
5.1.1.[2]<BR>
<BR>
atha devāḥ | anyo 'nyasminneva juhvataścerustebhyaḥ prajāpatirātmānam pradadau<BR>
yajño haiṣāmāsa yajño hi devānāmannam <BR>
<BR>
<BR>
<BR>
5.1.1.[3]<BR>
<BR>
te hocuḥ | kasya na idam bhaviṣyatīti te mama mametyeva na sampādayāṃ cakruste<BR>
hāsampādyocurājimevāsminnajāmahai sa yo na ujjeṣyati tasya na idam bhaviṣyatīti<BR>
tatheti tasminnājimājanta<BR>
<BR>
<BR>
<BR>
5.1.1.[4]<BR>
<BR>
sa bṛhaspatiḥ | savitārameva prasavāyopādhāvatsavitā vai devānām prasavitedam me<BR>
prasuva tvatprasūta idamujjayānīti tadasmai savitā prasavitā prāsuvattatsavitṛprasūta<BR>
udajayatsa idaṃ sarvamabhavatsa idaṃ sarvamudajayatprajāpatiṃ hyudajayatsarvamu<BR>
hyevedam prajāpatisteneṣṭvaitāmevordhvāṃ diśamudakrāmattasmādyaśca veda yaśca<BR>
naiṣordhvā bṛhaspaterdigityevāhuḥ<BR>
<BR>
<BR>
<BR>
5.1.1.[5]<BR>
<BR>
tadye ha sma purā vājapeyena yajante | etāṃ ha smaivordhvā diśamutkrāmanti tata<BR>
aupāvinaiva jānaśruteyena pratyavarūḍhaṃ tato 'rvācīnam pratyavarohanti<BR>
<BR>
<BR>
<BR>
5.1.1.[6]<BR>
<BR>
tenendro 'yajata | sa idaṃ sarvamabhavatsa idaṃ sarvamudajayatprajāpatiṃ<BR>
hyudajayatsarvamu hyevedam prajāpatisteneṣṭvaitāmevordhvāṃ diśamudakrāmat<BR>
<BR>
<BR>
<BR>
5.1.1.[7]<BR>
<BR>
tadye ha sma purā vājapeyena yajante | etāṃ ha smaivordhvāṃ diśamutkrāmanti tata<BR>
aupāvinaiva jānaśruteyena pratyavarūḍhaṃ tato 'rvācīnam pratyavarohanti<BR>
<BR>
<BR>
5.1.1.[8]<BR>
<BR>
sa yo vājapeyena yajate | sa idaṃ sarvam bhavati sa idaṃ sarvamujjayati prajāpatiṃ<BR>
hyujjayati sarvamu hyevedam prajāpatiḥ<BR>
<BR>
<BR>
<BR>
5.1.1.[9]<BR>
<BR>
tadāhuḥ | na vājapeyena yajeta sarvaṃ vā eṣa idamujjayati yo vājapeyena yajate<BR>
prajāpatiṃ hyujjayati sarvamu hyevedam prajāpatiḥ sa iha na kiṃ cana pariśinaṣṭi<BR>
tasyeśvaraḥ prajā pāpīyasī bhavitoriti <BR>
<BR>
<BR>
<BR>
5.1.1.[10]<BR>
<BR>
tadu vai yajetaiva | ya evametaṃ yajñaṃ kLptaṃ vidyurṛkto yajuṣṭaḥ sāmato ye<BR>
prajajñayasta enaṃ yājayeyureṣā ha tvetasya yajñasya samṛddhiryadenaṃ vidvāṃso<BR>
yājayanti tasmādu yajetaiva <BR>
<BR>
<BR>
<BR>
5.1.1.[11]<BR>
<BR>
sa vā eṣa brāhmaṇasyaiva yajñaḥ | yadenena bṛhaspatirayajata brahma hi<BR>
bṛhaspatirbrahma hi brāhmaṇo 'tho rājanyasya yadenenendro 'yajata kṣatraṃ<BR>
hīndraṃ kṣatraṃ rājanyaḥ<BR>
<BR>
<BR>
<BR>
5.1.1.[12]<BR>
<BR>
rājña eva rājasūyam | rājā vai rājasūyeneṣṭvā bhavati na vai brāhmaṇo<BR>
rājyāyālamavaraṃ vai rājasūyam paraṃ vājapeyam<BR>
<BR>
<BR>
<BR>
5.1.1.[13]<BR>
<BR>
rājā vai rājasūyeneṣṭvā bhavati | samrāṅvājapeyenāvaraṃ hi rājyam paraṃ sāmrājyaṃ<BR>
kāmayeta vai rājā samrāḍ bhavitumavaraṃ hi rājyam paraṃ sāmrājyaṃ na<BR>
samrāṭkāmayeta rājā bhavitumavaraṃ hi rājyam paraṃ sāmrājyam <BR>
<BR>
<BR>
<BR>
5.1.1.[14]<BR>
<BR>
sa yo vājapeyeneṣṭvā samrāḍ bhavati | sa idaṃ sarvaṃ saṃvṛṅkte sa<BR>
karmaṇaḥ-karmaṇaḥ purastādetāṃ sāvitrīmāhutiṃ juhoti deva savitaḥ prasuva yajñam<BR>
prasuva yajñapatim bhagāyeti<BR>
<BR>
<BR>
<BR>
5.1.1.[15]<BR>
<BR>
tadyathaivādo bṛhaspatiḥ | savitāram prasavāyopādhāvatsavitā vai devānām<BR>
prasavitedam me prasuva tvatprasūta idamujjayānīti tadasmai savitā prasavitā<BR>
prāsuvattatsavitṛprasūta udajayadevamevaiṣa etatsavitārameva prasavāyopadhāvati<BR>
savitā vai devānām prasavitedam me prasuva tvatprasūta idamujjayānīti tadasmai<BR>
savitā prasavitā prasauti tatsavitṛprasūta ujjayati<BR>
<BR>
<BR>
<BR>
5.1.1.[16]<BR>
<BR>
tasmādāha | deva savitaḥ prasuva yajñam prasuva yajñapatim bhagāya divyo<BR>
gandharvaḥ ketapūḥ ketaṃ naḥ punātu vācaspatirvājaṃ naḥ svadatu svāheti<BR>
prajāpatirvai vācaspatirannaṃ vājaḥ prajāpatirna idamadyānnaṃ svadatvityevaitadāha<BR>
sa etāmevāhutiṃ juhotyā śvaḥsutyāyā etaddhyasyaitatkarmārabdham bhavati prasanna<BR>
etaṃ yajñam bhavati <BR>
<BR>
<BR>
<BR>
5.1.2.[1]<BR>
<BR>
aṃśuṃ gṛhṇāti | sarvatvāyaiva tasmādvā aṃśuṃ<BR>
gṛhṇātyathaitānprajñātānevāgniṣṭomikāngrahāngṛhṇātyāgrayaṇāt<BR>
<BR>
<BR>
<BR>
5.1.2.[2]<BR>
<BR>
atha pṛṣṭhyāngṛhṇāti | tadyadevaitairdevā udajayaṃstadevaiṣa etairujjayati <BR>
<BR>
<BR>
<BR>
5.1.2.[3]<BR>
<BR>
atha ṣoḍaśinaṃ gṛhṇāti | tadyadevaitenendra udajayattadevaiṣa etenojjayati <BR>
<BR>
<BR>
<BR>
5.1.2.[4]<BR>
<BR>
athaitānpañca vājapeyagrahāngṛhṇāti | dhruvasadaṃ tvā nṛṣadam<BR>
manaḥsadamupayāmagṛhīto 'sīndrāya tvā juṣṭaṃ gṛhṇāmyeṣa te yonirindrāya tvā<BR>
juṣṭatamamiti sādayatyeṣāṃ vai lokānāmayameva dhruva iyam pṛthivīmamevaitena<BR>
lokamujjayati <BR>
<BR>
<BR>
<BR>
5.1.2.[5]<BR>
<BR>
apsuṣadam tvā ghṛtasadaṃ vyomasadamupayāmagṛhīto 'sīndrāya tvā juṣṭaṃ<BR>
gṛhṇāmyeṣa te yonirindrāya tvā juṣṭatamamiti sādayatyeṣāṃ vai lokānāmayameva<BR>
vyomedamantarikṣamantarikṣalokamevaitenojjayati<BR>
<BR>
<BR>
5.1.2.[6]<BR>
<BR>
pṛthivisadaṃ tvāntarikṣasadaṃ divisadaṃ devasadaṃ nākasadamupayāmagṛhīto<BR>
'sīndrāya tvā juṣṭaṃ gṛhṇāmyeṣa te yonirindrāya tvā juṣṭatamamiti sādayatyeṣa vai<BR>
devasannākasadeṣa eva devaloko devalokamevaitenojjayati<BR>
<BR>
<BR>
<BR>
5.1.2.[7]<BR>
<BR>
apāṃ rasamudvayasaṃ sūrye santaṃ samāhitamapāṃ rasasya yo rasastaṃ vo<BR>
gṛhṇāmyuttamamupayāmagṛhīto 'sīndrāya tvā juṣṭaṃ gṛhṇāmyeṣa te yonirindrāya<BR>
tvā juṣṭatamamiti sādayatyeṣa vā apāṃ raso yo 'yam pavate sa eṣa sūrye samāhitaḥ<BR>
sūryātpavata etamevaitena rasamujjayati<BR>
<BR>
<BR>
<BR>
5.1.2.[8]<BR>
<BR>
grahā ūrjāhutayaḥ | vyanto viprāya matiṃ teṣāṃ viśipriyāṇāṃ vo 'hamiṣamūrjaṃ<BR>
samagrabhamupayāmagṛhīto 'sīndrāya tvā juṣṭameṣa te yonirindrāya tvā<BR>
juṣṭatamamiti sādayatyūrgvai raso rasamevaitenojjayati <BR>
<BR>
<BR>
<BR>
5.1.2.[9]<BR>
<BR>
tānvā etān | pañca vājapeyagrahāngṛhṇāti prajāpatiṃ vā eṣa ujjayati yo vājapeyena<BR>
yajate saṃvatsaro vai prajāpatiḥ pañca vā ṛtavaḥ saṃvatsarasya tatprajāpatimujjayati<BR>
tasmātpañca vājapeyagrahāngṛhṇāti<BR>
<BR>
<BR>
<BR>
5.1.2.[10]<BR>
<BR>
atha saptadaśa somagrahāngṛhṇāti | saptadaśa surāgrahānprajāpatervā ete andhasī<BR>
yatsomaśca surā ca tataḥ satyaṃ śrīrjyotiḥ somo 'nṛtam pāpmā tamaḥ suraite<BR>
evaitadubhe andhasī ujjayati sarvaṃ vā eṣa idamujjayati yo vājapeyena yajate<BR>
prajāpatiṃ hyujjayati sarvamu hyevedam prajāpatiḥ <BR>
<BR>
<BR>
<BR>
5.1.2.[11]<BR>
<BR>
sa yatsaptadaśa | somagrahāngṛhṇāti saptadaśo vai prajāpatiḥ prajāpatiryajñaḥ sa<BR>
yāvāneva yajño yāvatyasya mātrā tāvataivāsyaitatsatyaṃ śriyaṃ jyotirujjayati <BR>
<BR>
<BR>
<BR>
5.1.2.[12]<BR>
<BR>
atha yatsaptadaśa | surāgrahāngṛhṇāti saptadaśo vai prajāpatiḥ prajāpatiryajñaḥ sa<BR>
yāvāneva yajño yāvatyasya mātrā tāvataivāsyaitadanṛtam pāpmānaṃ tama ujjayati<BR>
<BR>
<BR>
5.1.2.[13]<BR>
<BR>
ta ubhaye catustriṃśadgrahāḥ sampadyante | trayastriṃśadvai devāḥ<BR>
prajāpatiścatustriṃśastatprajāpatimujjayati<BR>
<BR>
<BR>
<BR>
5.1.2.[14]<BR>
<BR>
atha yatra rājānaṃ krīṇāti | taddakṣiṇataḥ prativeśataḥ keśavātpuruṣātsīsena<BR>
parisrutaṃ krīṇāti na vā eṣa strī na pumānyatkeśavaḥ puruṣo yadaha pumāṃstena na<BR>
strī yadu keśavastena na pumānnaitadayo na hiraṇyaṃ yatsīsaṃ naiṣa somo na surā<BR>
yatparisruttasmātkeśavātpuruṣātsīsena parisrutaṃ krīṇāti<BR>
<BR>
<BR>
<BR>
5.1.2.[15]<BR>
<BR>
atha pūrvedyuḥ | dvau kharau kurvanti puro 'kṣamevānyam paścādakṣamanyaṃ<BR>
netsomagrahāṃśca surāgrahāṃśca saha sādayāmeti tasmātpūrvedyurdvau kharau<BR>
kurvanti puro 'kṣamevānyam paścādakṣamanyam<BR>
<BR>
<BR>
<BR>
5.1.2.[16]<BR>
<BR>
atha yatra pūrvayā dvārā | vasatīvarīḥ prapādayanti tadaparayā dvārā neṣṭā<BR>
parisrutam prapādayati dakṣiṇataḥ pātrāṇyabhyavaharanti puro 'kṣameva<BR>
pratyaṅṅāsīno 'dhvaryuḥ somagrahāngṛhṇāti paścādakṣam prāṅāsīno neṣṭā<BR>
surāgrahāntsomagrahamevādhvaryurgṛhṇāti surāgrahaṃ neṣṭā<BR>
somagrahamevādhvaryurgṛhṇāti surāgrahaṃ neṣṭvevamevainānvyatyāsaṃ gṛhṇītaḥ<BR>
<BR>
<BR>
<BR>
5.1.2.[17]<BR>
<BR>
na pratyañcamakṣamadhvaryuḥ | somagrahamatiharati na prāñcamakṣaṃ neṣṭā<BR>
surāgrahaṃ nejjyotiśca tamaśca saṃsṛjāveti<BR>
<BR>
<BR>
<BR>
5.1.2.[18]<BR>
<BR>
uparyuparyevākṣamadhvaryuḥ | somagrahaṃ dhārayatyadho 'dho 'kṣaṃ neṣṭā<BR>
surāgrahaṃ sampṛcau sthaḥ sam mā bhadreṇa pṛṅktamiti netpāpamiti bravāveti tau<BR>
punarviharato vipṛcau stho vi mā pāpmanā pṛṅktamiti tadyatheṣīkām<BR>
muñjādvivṛhedevamenaṃ sarvasmātpāpmano vivṛhatastasminna tāvaccanaino bhavati<BR>
yāvattṛṇasyāgraṃ tau sādayataḥ <BR>
<BR>
<BR>
<BR>
5.1.2.[19]<BR>
<BR>
athādhvaryuḥ | hiraṇyapātreṇa madhugrahaṃ gṛhṇāti tam madhye somagrahāṇāṃ<BR>
sādayatyathokthyaṃ gṛhṇātyatha dhruvamathaitāntsomagrahānuttame stotra ṛtvijāṃ<BR>
camaseṣu vyavanīya juhvati tānbhakṣayantyatha mādhyandine savane<BR>
madhugrahasya ca surāgrahāṇāṃ codyate tasyātaḥ <BR>
<BR>
<BR>
<BR>
5.1.3.[1]<BR>
<BR>
āgneyamagniṣṭoma ālabhate | agnirvā agniṣṭomo<BR>
'gniṣṭomamevaitenojjayatyaindrāgnamukthebhya ālabhata aindrāgnāni vā<BR>
ukthyānyukthānyevaitenojjayatyaindraṃ ṣoḍaśina ālabhata indro vai ṣoḍaśī<BR>
ṣoḍaśinamevaitenojjayati <BR>
<BR>
<BR>
<BR>
5.1.3.[2]<BR>
<BR>
sārasvataṃ saptadaśāya stotrāyālabhate | tadetadanatirātre sati rātre rūpaṃ kriyate<BR>
prajāpatiṃ vā eṣa ujjayati yo vājapeyena yajate saṃvatsaro vai prajāpatistadetena<BR>
sārasvatena rātrimujjayati tasmādetadanatirātre sati rātre rūpaṃ kriyate<BR>
<BR>
<BR>
<BR>
5.1.3.[3]<BR>
<BR>
atha marudbhya ujjeṣebhyaḥ | vaśām pṛśnimālabhata iyaṃ vai vaśā<BR>
pṛśniryadidamasyām mūli cāmūlaṃ cānnādyam pratiṣṭitaṃ teneyaṃ vaśā pṛśnirannaṃ<BR>
vā eṣa ujjayati yo vājapeyena yajate 'nnapeyaṃ ha vai nāmaitadyadvājapeyaṃ viśo vai<BR>
maruto 'nnaṃ vai viśa ujjeṣebhya ityujjityā eva durvede ujjeṣavatyau yājyānuvākye<BR>
yadyujjeṣavatyau na vindedapi ye eva ke ca mārutyau syātāṃ durvedo eva vaśā<BR>
pṛśniryadi vaśām pṛśni na vindedapi yaiva kā ca vaśā syāt <BR>
<BR>
<BR>
<BR>
5.1.3.[4]<BR>
<BR>
tasyā āvṛt | yatra hotā māhendraṃ grahamanuśaṃsati tadasyai vapayā pracareyureṣa<BR>
vā indrasya niṣkevalyo graho yanmāhendro 'pyasyaitanniṣkevalyameva stotraṃ<BR>
niṣkevalyaṃ śastramindro vai yajamānastanmadhyata evaitadyajamāne vīryaṃ<BR>
dadhāti tasmādasyā atra vapayā pracareyuḥ<BR>
<BR>
<BR>
<BR>
5.1.3.[5]<BR>
<BR>
dvedhāvadānāni śrapayanti | tato 'rdhānāṃ juhvāmupastīrya dvirdviravadyati<BR>
sakṛdabhighārayati pratyanaktyavadānānyathopabhṛti sakṛtsakṛdavadyati<BR>
dvirabhighārayati na pratyanaktyavadānāni tadyadardhānāṃ dvirdviravadyati<BR>
tathaiṣā kṛtsnām bhavatyatha yadetaiḥ pracarati tena daivīṃ viśamujjayatyathārdhāni<BR>
mānuṣyai viśa upaharati teno mānuṣīṃ viśamujjayati<BR>
<BR>
<BR>
<BR>
5.1.3.[6]<BR>
<BR>
tadu tathā na kuryāt | hvalati vā eṣa yo yajñapathādetyeti vā eṣa yajñapathādya evaṃ<BR>
karoti tasmādyatraivaitareṣām paśūnāṃ vapābhiḥ pracaranti tadevaitasyai vapayā<BR>
pracareyurekadhāvadānāni śrapayanti na mānuṣyai viśa upaharanti <BR>
<BR>
<BR>
<BR>
5.1.3.[7]<BR>
<BR>
atha saptadaśa prājāpatyānpaśūnālabhate | te vai sarve tūparā bhavanti sarve śyāmāḥ<BR>
sarve muṣkarāḥ prajāpatiṃ vā eṣa ujjayati yo vājapeyena yajate 'nnaṃ vai prajāpatiḥ<BR>
paśurvā annaṃ tatprajāpatimujjayati somo vai prajāpatiḥ paśurvai pratyakṣaṃ<BR>
somastatpratyakṣam prajāpatimujjayati saptadaśa bhavanti saptadaśo vai<BR>
prajāpatistatprajāpatimujjayati <BR>
<BR>
<BR>
<BR>
5.1.3.[8]<BR>
<BR>
te vai sarve tūparā bhavanti | puruṣo vai prajāpaternediṣṭhaṃ so 'yaṃ tūparo<BR>
'viṣāṇastūparo vā aviṣāṇaḥ prajāpatiḥ prājāpatyā ete tasmātsarve tūparā bhavanti<BR>
<BR>
<BR>
<BR>
5.1.3.[9]<BR>
<BR>
sarve śyāmāḥ | dve vai śyāmasya rūpe śuklaṃ caiva loma kṛṣṇaṃ ca dvandvaṃ vai<BR>
mithunam prajananam prajananam prajāpatiḥ prājāpatyā ete tasmātsarve śyāmā<BR>
bhavanti<BR>
<BR>
<BR>
<BR>
5.1.3.[10]<BR>
<BR>
sarve muṣkarāḥ | prajananaṃ vai muṣkaraḥ prajananam prajāpatiḥ prājāpatyā ete<BR>
tasmātsarve muṣkarā bhavanti durvedā evaṃsamṛddhāḥ paśavo<BR>
yadyevaṃsamṛddhānna vindedapi katipayā evaivaṃsamṛddhāḥ syuḥ sarvamu<BR>
hyevedam prajāpatiḥ<BR>
<BR>
<BR>
<BR>
5.1.3.[11]<BR>
<BR>
taddhaike | vāca uttamamālabhante yadi vai prajāpateḥ paramasti vāgeva<BR>
tadetadvācamujjayāma iti vadantastadu tathā na kuryātsarvaṃ vā idam<BR>
prajāpatiryadime lokā yadidaṃ kiṃ ca sā yadevaiṣu lokeṣu vāgvadati<BR>
tadvācamujjayati tasmādu tannādriyeta <BR>
<BR>
<BR>
<BR>
5.1.3.[12]<BR>
<BR>
teṣāmāvṛt | yatra maitrāvaruṇo vāmadevyamanuśaṃsati tadeṣāṃ vapābhiḥ pracareyuḥ<BR>
prajananaṃ vai vāmadevyam prajananam prajāpatiḥ prājāpatyā ete tasmādeṣāṃ<BR>
vapābhiratra pracareyuḥ <BR>
<BR>
<BR>
5.1.3.[13]<BR>
<BR>
atheṣṭā anuyājā bhavanti | avyūḍhe srucāvathaiṣāṃ havirbhiḥ pracaranti so 'nto 'nto<BR>
vai prajāpatistadantata evaitatprajāpatimujjayatyatha yatpurā pracaredyathā<BR>
yamadhvānameṣyantsyāttaṃ gatvā sa kva tataḥ syādevaṃ tattasmādeṣāmatra<BR>
havirbhiḥ pracaranti <BR>
<BR>
<BR>
<BR>
5.1.3.[14]<BR>
<BR>
tadu tathā na kuryāt | hvalati vā eṣa yo yajñapathādetyeti vā eṣa yajñapathādya evaṃ<BR>
karoti tasmādyatraivetareṣām paśūnāṃ vapābhiḥ pracaranti tadevaiteṣāṃ vapābhiḥ<BR>
pracareyuryavetareṣām paśūnāṃ havirbhiḥ pracaranti tadevaiteṣāṃ haviṣā<BR>
pracareyurekānuvākyā ekā yājyaikadevatyā hi prajāpataya ityupāṃśūktvā cāgānāṃ<BR>
haviṣo 'nubrūhīti prajāpataya ityupāṃśūktvā cāgānāṃ haviḥ prasthitam preṣyeti<BR>
vaṣaṭkṛte juhoti <BR>
<BR>
<BR>
<BR>
5.1.4.[1]<BR>
<BR>
taṃ vai mādhyandine savane 'bhiṣiñcati | mādhyandine savana ājiṃ dhāvantyeṣa vai<BR>
prajāpatirya eṣa yajñastāyate yasmādimāḥ prajāḥ prajātā etamvevāpyetarhyanu<BR>
prajāyante tanmadhyata evaitatprajāpatimujjayati <BR>
<BR>
<BR>
<BR>
5.1.4.[2]<BR>
<BR>
agṛhīte māhendre | eṣa vā indrasya niṣkevalyo graho yanmāhendro<BR>
'pyasyaitanniṣkevalyameva stotraṃ niṣkevalyaṃ śastramindro vai yajamānastadenaṃ<BR>
sva evāyatane 'bhiṣiñcati tasmādagṛhīte māhendre<BR>
<BR>
<BR>
<BR>
5.1.4.[3]<BR>
<BR>
atha rathamupāvaharati | indrasya vajro 'sīti vajro vai ratha indro vai<BR>
yajamānastasmādāhendrasya vajro 'sīti vājasā iti vājasā hi rathastvayāyaṃ vājaṃ<BR>
sedityannaṃ vai vājastvayāyamannamujjayatvityevaitadāha <BR>
<BR>
<BR>
<BR>
5.1.4.[4]<BR>
<BR>
taṃ dhūrgṛhītamantarvedyabhyavavartayati | vājasya nu prasave mātaram<BR>
mahīmityannaṃ vai vājo 'nnasya nu prasave mātaram mahīmityevaitadāhāditiṃ nāma<BR>
vacasā karāmahā itīyaṃ vai pṛthivyaditistasmādāhāditiṃ nāma vacasā karāmaha iti<BR>
yasyāmidaṃ viśvam bhuvanamāviveśetyasyāṃ hīdaṃ sarvam bhuvanamāviṣṭaṃ tasyāṃ<BR>
no devaḥ savitā dharma sāviṣaditi tasyāṃ no devaḥ savitā yajamānaṃ<BR>
savatāmityevaitadāha <BR>
<BR>
<BR>
<BR>
5.1.4.[5]<BR>
<BR>
athāśvānadbhirabhyukṣati | snapanāyābhyavanīyamānāntsnapitānvodānītānadbhyo<BR>
ha vā agre 'śvaḥ sambabhūva so 'dbhyaḥ sambhavannasarvaḥ samabhavadasarvo hi vai<BR>
samabhavattasmānna sarvaiḥ padbhiḥ pratitiṣṭhatyekaikameva pādamudacya tiṣṭhati<BR>
tadyadevāsyātrāpsvahīyata tenaivainametatsamardhayati kṛtsnaṃ karoti<BR>
tasmādaśvānadbhirabhyukṣati snapanāyābhyavanīyamānāntsnapitānvodānītān <BR>
<BR>
<BR>
<BR>
5.1.4.[6]<BR>
<BR>
so 'bhyukṣati | apsvantaramṛtamapsu bheṣajamapāmuta praśastiṣvaśvā bhavata<BR>
vājina ityanenāpi devīrāpo yo va ūrmiḥ pratūrtiḥ kakunmānvājasāstenāyaṃ vājaṃ<BR>
sedityannaṃ vai vājastenāyamannamujjayatvityevaitadāha <BR>
<BR>
<BR>
5.1.4.[7]<BR>
<BR>
atha rathaṃ yunakti | sa dakṣiṇāyugyamevāgre yunakti savyāyugyaṃ vā agre mānuṣe<BR>
'thaivaṃ devatrā <BR>
<BR>
<BR>
<BR>
5.1.4.[8]<BR>
<BR>
sa yunakti | vāto vā mano veti na vai vātātkim canāśīyo 'sti na manasaḥ kiṃ canāśīyo<BR>
'sti tasmādāha vāto vā mano veti gandharvāḥ saptaviṃśatiste 'gre 'śvamayuñjanniti<BR>
gandharvā ha vā agre 'śvaṃ yuyujustadye 'gre 'śvamayuñjaṃste tvā<BR>
yuñjantvityevaitadāha te asminjavamādadhuriti tadye 'sminjavamādadhuste tvayi<BR>
javamādadhatvityevaitadāha<BR>
<BR>
<BR>
<BR>
5.1.4.[9]<BR>
<BR>
atha savyāyugyaṃ yunakti | vātaraṃhā bhavavājinyujyamāna iti vātajavo bhava<BR>
vājinyujyamāna ityevaitadāhendrasyeva dakṣiṇaḥ śriyaidhīti yathendrasya dakṣiṇaḥ<BR>
śriyaivaṃ yajamānasya śriyaidhītyevaitadāha yuñjantu tvā maruto viśvavedasa iti<BR>
yuñjantu tvā devā ityevaitadāha te tvaṣṭā patsu javaṃ dadhātviti nātra<BR>
tirohitamivāstyatha dakṣiṇāpraṣṭiṃ yunakti savyāpraṣṭiṃ vā agre mānuṣe 'thaivaṃ<BR>
devatrā<BR>
<BR>
<BR>
<BR>
5.1.4.[10]<BR>
<BR>
sa yunakti | javo yaste vājinnihito guhā yaḥ śyene parītto acaracca vāta iti javo yaste<BR>
bājinnapyanyatrāṣanihitastena na imaṃ yajñam prajāpatimujjayetyevaitadāha tena no<BR>
vājinbalavānbalena vājajicca bhava samane ca pārayiṣṇurityannaṃ vai vājo 'nnajicca<BR>
na edhyasmiṃśca no yajñe devasamana imaṃ yajñam prajāpatimujjayetyevaitadāha <BR>
<BR>
<BR>
<BR>
5.1.4.[11]<BR>
<BR>
te vā eta eva trayo yuktā bhavanti | trivṛddhi devānāṃ taddhi devatrādhipraṣṭiyuga<BR>
eva caturtho 'nveti mānuṣā hi sa taṃ yatra dāsyanbhavati taccaturthamupayujya<BR>
dadāti tasmādapītarasminyajña eta eva trayo yuktā bhavanti trivṛddhi devānāṃ<BR>
taddhi devatrādhipraṣṭiyuga eva caturtho 'nveti mānuṣo hi sa taṃ yatra<BR>
dāsyanbhavati taccaturthamupayujya dadāti <BR>
<BR>
<BR>
<BR>
5.1.4.[12]<BR>
<BR>
atha bhārhaspatyaṃ carum naivāraṃ saptadaśaśarāvaṃ nirvapati annaṃ vā eṣa ujjayati<BR>
yo vājapeyena yajate 'nnapeyaṃ ha vai nāmaitadyadvājapeyaṃ<BR>
tadyadevaitadannamudajaiṣīttadevāsmā etatkaroti<BR>
<BR>
<BR>
<BR>
5.1.4.[13]<BR>
<BR>
atha yadbārhaspatyo bhavati | bṛhaspatirhyetamagra udajayattasmādbārhaspatyo<BR>
bhavati <BR>
<BR>
<BR>
<BR>
5.1.4.[14]<BR>
<BR>
atha yannaivāro bhavati | brahma vai bṛhaspatirete vai brahmaṇā pacyante<BR>
yannīvārāstasmānnaivāro bhavati saptadaśaśarāvo bhavati saptadaśo vai<BR>
prajāpatistatprajāpatimujjayati <BR>
<BR>
<BR>
<BR>
5.1.4.[15]<BR>
<BR>
tamaśvānavaghrāpayati | vājina iti vājino hyaśvāstasmādāha vājina iti vājajita<BR>
ityannaṃ vai vājo 'nnajita ityevaitadāha vājaṃ sariṣyanta ityājiṃ hi sariṣyanto<BR>
bhavanti bṛhaspaterbhāgamavajighrateti bṛhaspaterhyeṣa bhāgo bhavati tasmādāha<BR>
bṛhaspaterbhāgamavajighrateti tadyadaśvānavaghrāpayatīmamujjayānīti tasmādvā<BR>
aśvānavaghrāpayati 5.1.5.tadyadājiṃ dhāvanti | imamevaitena lokamujjayatyatha<BR>
yadbrahmā rathacakre sāma gāyati nābhidaghna uddhite<BR>
'ntarikṣalokamevaitenojjayatyatha yadyūpaṃ rohati devalokamevaitenojjayati<BR>
tasmādvā etattrayaṃ kriyate<BR>
<BR>
<BR>
<BR>
5.1.5.[1]<BR>
<BR>
sa brahmā rathacakramadhirohati | nābhidaghna uddhitaṃ devasyāhaṃ savituḥ save<BR>
satyasavaso bṛhaspateruttamaṃ nākaṃ ruheyamiti yadi brāhmaṇo yajate brahma hi<BR>
bṛhaspatirbrahma hi brāhmaṇaḥ <BR>
<BR>
<BR>
<BR>
5.1.5.[2]<BR>
atha yadi rājanyo yajate | devasyāhaṃ savituḥ save satyasavasa indrasyottamaṃ nākaṃ<BR>
ruheyamiti kṣatraṃ hīndraṃ kṣatraṃ rājanyaḥ <BR>
<BR>
<BR>
<BR>
5.1.5.[3]<BR>
<BR>
triḥ sāmābhigāyati | trirabhigīyāvarohati devasyāhaṃ savituḥ save satyaprasavaso<BR>
bṛhaspateruttamaṃ nākamaruhamiti yadi brāhmaṇo yajate brahma hi<BR>
bṛhaspatirbrahma hi brāhmaṇaḥ <BR>
<BR>
<BR>
<BR>
5.1.5.[4]<BR>
<BR>
atha yadi rājanyo yajate | devasyāhaṃ savituḥ save satyaprasavasa indrasyottamaṃ<BR>
nākamaruhamiti kṣatraṃ hīndraḥ kṣatraṃ rājanyaḥ <BR>
<BR>
<BR>
<BR>
5.1.5.[5]<BR>
<BR>
atha saptadaśa dundubhīnanuvedyantaṃ samminvanti | pratīca āgnīdhrātprajāpatiṃ<BR>
vā eṣa ujjayati yo vājapeyena yajate vāgvai prajāpatireṣā vai paramā vāgyā<BR>
saptadaśānāṃ dundubhīnām paramāmevaitadvāca paramam prajāpatimujjayati<BR>
saptadaśa bhavanti saptadaśo vai prajāpatistatprajāpatimujjayati <BR>
<BR>
<BR>
<BR>
5.1.5.[6]<BR>
<BR>
athaiteṣāṃ dundubhīnām | ekaṃ yajuṣāhanti tatsarve yajuṣāhatā bhavanti<BR>
<BR>
<BR>
<BR>
5.1.5.[7]<BR>
<BR>
sa āhanti | bṛhaspate vājaṃ jaya bṛhaspataye vācaṃ vadata bṛhaspatiṃ vājaṃ jāpayateti<BR>
yadi brāhmaṇo yajate brahma hi bṛhaspatirbrahma hi brāhmaṇaḥ<BR>
<BR>
<BR>
<BR>
5.1.5.[8]<BR>
<BR>
atha yadi rājanyo yajate | indra vājaṃ jayendrāya vācaṃ vadatendraṃ vājaṃ jāpayateti<BR>
kṣatraṃ hīndraḥ kṣatraṃ rājanyaḥ <BR>
<BR>
<BR>
<BR>
5.1.5.[9]<BR>
<BR>
athaiteṣvājisṛtsu ratheṣu | punarāsṛteṣveteṣāṃ dundubhīnāmekaṃ yajuṣopāvaharati<BR>
tatsarve yajuṣopāvahṛtā bhavanti <BR>
<BR>
<BR>
5.1.5.[10]<BR>
<BR>
sa upāvaharati | eṣā vaḥ sā satyā saṃvāgabhūdyayā bṛhaspatiṃ vājamajījapatājījapata<BR>
bṛhaspatiṃ vājaṃ vanaspatayo vimucyadhvamiti yadi brāhmaṇo yajate brahma hi<BR>
bṛhaspatirbrahma hi brāhmaṇaḥ<BR>
<BR>
<BR>
<BR>
5.1.5.[11]<BR>
<BR>
atha yadi rājanyo yajate | eṣā vaḥ sā satyā saṃvāgabhūdyayendraṃ<BR>
vājamajījapatājījapatendraṃ vājaṃ vanaspatayo vimucyadhvamiti kṣatraṃ hīndraḥ<BR>
kṣatraṃ rājanyaḥ<BR>
<BR>
<BR>
<BR>
5.1.5.[12]<BR>
<BR>
atha vedyantāt | rājanya udaṅ saptadaśa pravyādhānpravidhyati yāvānvā ekaḥ<BR>
pravyādhastāvāṃstiryaṅ prajāpatiratha yāvatsaptadaśa pravyādhāstāvānanvaṅ<BR>
prajāpatiḥ <BR>
<BR>
<BR>
<BR>
5.1.5.[13]<BR>
<BR>
tadyadrājanyaḥ pravidhyati | eṣa vai prajāpateḥ pratyakṣatamāṃ<BR>
yadrājanyastasmādekaḥ sanbahūnāmīṣṭe yadveva caturakṣaraḥ<BR>
prajāpatiścaturakṣaro rājanyastasmādrājanyaḥ pravidhyati saptadaśa<BR>
pravyādhānpravidhyati saptadaśo vai prajāpatistatprajāpatimujjayati <BR>
<BR>
<BR>
<BR>
5.1.5.[14]<BR>
<BR>
atha yaṃ yajuṣā yunakti | taṃ yajamāna ātiṣṭhati devasyāhaṃ savituḥ save<BR>
satyaprasavaso bṛhaspatervājajito vājaṃ jeṣamiti<BR>
<BR>
<BR>
<BR>
5.1.5.[15]<BR>
<BR>
tadyathaivādo bṛhaspatiḥ | savitāram prasavāyopādhāvatsavitā vai devānām<BR>
prasavitedam me prasuva tvatprasūta idamujjayānīti tadasmai savitā prasavitā<BR>
prāsuvatatsavitṛprasūta udajayadevamevaiṣa etatsavitārameva prasavāyopadhāvati<BR>
savitā vai devānām prasavitedam me prasuva tvatprasūta idamujjayānīti tadasmai<BR>
savitā prasavitā prasauti tatsavitṛprasūta ujjayati <BR>
<BR>
<BR>
<BR>
5.1.5.[16]<BR>
<BR>
atha yadyadhvaryoḥ | antevāsī vā brahmacārī vaitadyajuradhīyātso 'nvāsthāya<BR>
vācayati vājina iti vājino hyaśvāstasmādāha vājina iti vājajita ityannaṃ vai vājo<BR>
'nnajita ityevaitadāhādhvana skabhnuvanta ityadhvano hi skabhnuvanto dhāvanti<BR>
yojanā mimānā iti yojanaśo hi mimānā adhvānaṃ dhāvanti kāṣṭhāṃ gacateti<BR>
yathainānantarā nāṣṭrā rakṣāṃsi na hiṃsyurevametadāha dhāvantyājimāghnanti<BR>
dundubhīnabhi sāma gāyati <BR>
<BR>
<BR>
<BR>
5.1.5.[17]<BR>
<BR>
athaitābhyāṃ jagatībhyām | juhoti vānu vā mantrayate yadi juhoti<BR>
yadyanumantrayate samāna eva bandhuḥ<BR>
<BR>
<BR>
<BR>
5.1.5.[18]<BR>
<BR>
sa juhoti | eṣa sya vājī kṣipaṇiṃ turaṇyati grīvāyām baddho apikakṣa āsani kratuṃ<BR>
dadhikrā anu saṃsaniṣyadatpathāmaṅkāṃsyanvāpanīphaṇatsvāhā <BR>
<BR>
<BR>
<BR>
5.1.5.[19]<BR>
<BR>
uta sma | asya dravatasturaṇyataḥ parṇaṃ na veranuvāti pragardhinaḥ śyenasyeva<BR>
dhrajato aṅkasam pari dadhikrāvṇaḥ sahorjā taritrataḥ svāheti<BR>
<BR>
<BR>
<BR>
5.1.5.[20]<BR>
athottareṇa tricena | juhoti vānu vā mantrayate dvayaṃ tadyasmājjuhoti vānu vā<BR>
mantrayate yadi juhoti yadyanumantrayate samāna eva<BR>
bandhuretānevaitadaśvāndhāvata upavājayatyeteṣu vīryaṃ dadhāti tisro vā imāḥ<BR>
pṛthivya iyamahaikā dve asyāḥ pare tā evaitadujjayati<BR>
<BR>
<BR>
<BR>
5.1.5.[21]<BR>
<BR>
so 'numantrayate | śaṃ no bhavantu vājino haveṣu devatātā mitadravaḥ svarkāḥ<BR>
jambhayanto 'hiṃ vṛkaṃ rakṣāṃsi sanemyasmadyuyavannamīvāḥ <BR>
<BR>
<BR>
<BR>
5.1.5.[22]<BR>
<BR>
te no arvantaḥ | havanaśruto havaṃ viśve śṛṇvantu vājino mitadravaḥ sahasrasā<BR>
meghasātā saniṣyavo maho ye dhanaṃ samitheṣu jabhrire<BR>
<BR>
<BR>
<BR>
5.1.5.[23]<BR>
<BR>
vāje-vāje 'vata | vājino no dhaneṣu viprā amṛtā ṛtajñāḥ asya madhvaḥ pibata<BR>
mādayadhvaṃ tṛptā yāta pathibhirdevayānairiti<BR>
<BR>
<BR>
5.1.5.[24]<BR>
<BR>
atha bārhaspatyena caruṇā pratyupatiṣṭhate | tamupaspṛśatyannaṃ vā eṣa ujjayati yo<BR>
vājapeyena yajate 'nnapeyaṃ ha vai nāmaitadyadvājapeyaṃ<BR>
tadyadevaitadannamudajaiṣīttenaivaitadetāṃ gatiṃ gatvā saṃspṛśate tadātmankurute<BR>
<BR>
<BR>
<BR>
5.1.5.[25]<BR>
<BR>
sa upaspṛśati | ā mā vājasya prasavo jagamyādityannaṃ vai vāja ā mānnasya prasavo<BR>
jagamyādityevaitadāheme dyāvāpṛthivī viśvarūpe iti dyāvāpṛthivī hi prajāpatirā mā<BR>
gantām pitarāmātarā ceti māteva ca hi piteva ca prajāpatirā mā somo amṛtatvena<BR>
gamyāditi somo hi prajāpatiḥ<BR>
<BR>
<BR>
<BR>
5.1.5.[26]<BR>
<BR>
tamaśvānavaghrāpayati | vājina iti vājino hyaśvāstasmādāha vājina iti vājajita<BR>
ityannaṃ vai vājo 'nnajita ityevaitadāha vājaṃ savṛvāṃsaṃ iti sariṣyanta iti vā agra āha<BR>
sariṣyanta iva hi tarhi bhavantyathātra sasṛvāṃsa iti savṛvāṃsa iva hyatra bhavanti<BR>
tasmādāha sasṛvāṃsa iti bṛhaspaterbhāgamavajighrateti bṛhaspaterhyeṣa bhāgo<BR>
bhavati tasmādāha bṛhaspaterbhāgamavajighrateti nimṛjānā iti tadyajamāne vīryaṃ<BR>
dadhāti tadyadaśvānavaghrāpayatīmamujjayānīti vā agre<BR>
'vaghrāpayatyathātremamudajaiṣamiti tasmādvā aśvānavaghrāpayati <BR>
<BR>
<BR>
<BR>
5.1.5.[27]<BR>
<BR>
athaiteṣāmājiśritāṃ rathānām | ekasminvaiśyo vā rājanyo vopāsthito bhavati sa<BR>
vederuttarāyāṃ śroṇā upaviśatyathādhvaryuśca yajamānaśca pūrvayā dvārā<BR>
madhugrahamādāya niṣkrāmatastaṃ vaiśyasya vā rājanyasya vā prāṇāvādhatto 'tha<BR>
neṣṭāparayā dvārā surāgrahānādāya niṣkrāmati sa jaghanena śālām paryetyaikaṃ<BR>
vaiśyasya vā rājanyasya vā prāṇāvādadhadāhānena ta imaṃ niṣkrīṇāmīti satyaṃ vai<BR>
śrīrjyotiḥ somo 'nṛtam pāpmā tamaḥ surā satyamevaitacriyaṃ jyotiryajamāne<BR>
dadhātyanṛtena pāpmanā tamasā vaiśyaṃ vidhyati taiḥ sa yam bhogaṃ kāmayate taṃ<BR>
kurute 'thaitaṃ sahiraṇyapātrameva madhugraham brahmaṇe dadāti tam brahmaṇe<BR>
dadadamṛtamāyur ātmandhatte 'mṛtaṃ hyāyurhiraṇyaṃ tena sa yam bhogaṃ kāmayate<BR>
taṃ kurute <BR>
<BR>
<BR>
<BR>
5.2.1.[1]<BR>
<BR>
atha sruvaṃ cājyavilāpanīṃ cādāya | āhavanīyamabhyaiti sa etā dvādaśāptīrjuhoti vā<BR>
vācayati vā yadi juhoti yadi vācayati samāna eva bandhuḥ<BR>
<BR>
<BR>
<BR>
5.2.1.[2]<BR>
<BR>
sa juhoti | āpaye svāhā svāpaye svāhāpijāyaṃ svāhā kratave svāhā vasave<BR>
svāhāharpataye svāhāhne mugdhāya svāhā mugdhāya vainaṃśināya svāhā vinaṃśina<BR>
āntyāyanāya svāhāntyāya bhauvanāya svāhā bhuvanasya pataye svāhādhipataye<BR>
svāhetyetā dvādaśāptīrjuhoti dvādaśa vai māsāḥ saṃvatsarasya saṃvatsaraḥ prajāpatiḥ<BR>
prajāpatiryajñastadyaivāsyāptiryā sampattāmevaitadujjayati tāmātmankurute<BR>
<BR>
<BR>
<BR>
5.2.1.[3]<BR>
<BR>
atha ṣaṭ kL!ptīḥ | juhoti vā vācayati vā yadi juhoti yadi vācayati samāna eva<BR>
bandhuḥ<BR>
<BR>
<BR>
<BR>
5.2.1.[4]<BR>
<BR>
sa vācayati | āyuryajñena kalpatām prāṇo yajñena kalpatāṃ cakṣuryajñena kalpatāṃ<BR>
śrotraṃ yajñena kalpatām pṛṣṭhaṃ yajñena kalpatāṃ yajño yajñena kalpatāmityetāḥ<BR>
ṣaṭkL!ptīrvācayati ṣaḍvā ṛtavaḥ saṃvatsarasya saṃvatsaraḥ prajāpatiḥ<BR>
prajāpatiryajñastadyaivāsya kL!ptiryā sampattāmevaitadujjayati tāmātmankurute<BR>
<BR>
<BR>
<BR>
5.2.1.[5]<BR>
<BR>
aṣṭāśriryūpo bhavati | aṣṭākṣarā vai gāyatrī gāyatramagneścando<BR>
devalokamevaitenojjayati saptadaśabhirvāsobhiryūpo veṣṭito vā vigrathito vā bhavati<BR>
saptadaśo vai prajāpatistatprajāpatimujjayati <BR>
<BR>
<BR>
<BR>
5.2.1.[6]<BR>
<BR>
gaudhūmaṃ caṣālam bhavati | puruṣo vai prajāpaternediṣṭhaṃ so 'yamatvagete vai<BR>
puruṣasyauṣadhīnāṃ nediṣṭhatamāṃ yadgodhūmāsteṣāṃ na tvagasti<BR>
manuṣyalokamevaitenojjayati<BR>
<BR>
<BR>
<BR>
5.2.1.[7]<BR>
<BR>
gartanvānyūpo 'tīkṣṇāgro bhavati | pitṛdevatyo vai gartaḥ pitṛlokamevai<BR>
saptadaśāratnirbhavati saptadaśo vai prajāpatistatprajāpatimujjayati <BR>
<BR>
<BR>
<BR>
5.2.1.[8]<BR>
<BR>
atha neṣṭā patnīmudāneṣyan | kauśaṃ vāsaḥ paridhāpayati kauśaṃ vā<BR>
caṇḍātakamantaraṃ dīkṣitavasanājjaghanārdho vā eṣa yajñasya yatpatnī<BR>
tāmetatprācīṃ yajñam prasādayiṣyanbhavatyasti vai patnyā amedhyaṃ yadavācīnaṃ<BR>
nābhermedhyā vai darbhāstadyadevāsyā amedhyaṃ tadevāsyā etaddarbhairmedhyaṃ<BR>
kṛtvāthainām prācīṃ yajñam prasādayati tasmānneṣṭā patnīmudānesyankauśaṃ vāsaḥ<BR>
paridhāpayati kaus=aṃ vā caṇḍātakamantaraṃ dīkṣitavasanāt<BR>
<BR>
<BR>
5.2.1.[9]<BR>
<BR>
atha niśrayaṇo niśrayati | sa dakṣiṇata udaṅ roheduttarato vā dakṣiṇā<BR>
dakṣiṇatastvevodaṅ rohettathā hyudagbhavati <BR>
<BR>
<BR>
<BR>
5.2.1.[10]<BR>
<BR>
sa rokṣyanjāyāmāmantrayate | jāya ehi svo rohāveti rohāvetyāha jāyā<BR>
tadyajjāyāmāmantrayate 'rdho ha vā eṣa ātmano yajjāyā tasmādyāvajjāyāṃ na vindate<BR>
naiva tāvatprajāyate 'sarvo hi tāvadbhavatyatha yadaiva jāyāṃ vindate 'tha prajāyate<BR>
tarhi hi sarvo bhavati sarva etāṃ gatiṃ gacānīti tasmājjāyāmāmantrayate <BR>
<BR>
<BR>
<BR>
5.2.1.[11]<BR>
<BR>
sa rohati | prajāpateḥ prajā abhūmeti prajāpaterhyeṣa prajā bhavati yo vājapeyena<BR>
yajate <BR>
<BR>
<BR>
<BR>
5.2.1.[12]<BR>
<BR>
atha godhūmānupaspṛśati | svardevā aganmeti svarhyeṣa gacati yo vājapeyena yajate<BR>
<BR>
<BR>
<BR>
5.2.1.[13]<BR>
<BR>
tadyadgodhūmānupaspṛśati | annaṃ vai godhūmā annaṃ vā eṣa ujjayati yo vājapeyena<BR>
yajate 'nnapeyaṃ ha vai nāmaitadyadvājapeyaṃ<BR>
tadyadevaitadannamudajaiṣīttenaivaitadetāṃ gatiṃ gatvā saṃspṛśate tadātmankurute<BR>
tasmādgodhūmānupaspṛśati<BR>
<BR>
<BR>
<BR>
5.2.1.[14]<BR>
<BR>
atha śīrṣṇā yūpamatyujjihīte | amṛtā abhūmeti devalokamevaitenojjayati <BR>
<BR>
<BR>
<BR>
5.2.1.[15]<BR>
<BR>
atha diśo 'nuvīkṣamāṇo japati | asme vo astvindriyamasme nṛmṇamuta kraturasme<BR>
varcāṃsi santu va iti sarvaṃ vā eṣa idamujjayati yo vājapeyena yajate prajāpatiṃ<BR>
hyujjayati sarvamu hyevedam prajāpatiḥ so 'sya sarvasya yaśa indriyaṃ vīryaṃ<BR>
saṃvṛjya tadātmandhatte tadātmankurute tasmāddiśo 'nuvīkṣamāṇo japati <BR>
<BR>
<BR>
<BR>
5.2.1.[16]<BR>
athainamūṣapuṭairanūdasyanti | paśavo vā ūṣā annaṃ vai paśavo 'nnaṃ vā eṣa<BR>
ujjayati yo vājapeyena yajate 'nnapeyaṃ ha vai nāmaitadyadvājapeyaṃ<BR>
tadyadevaitadannamudajaiṣīttenaivaitadetāṃ gatiṃ gatvā saṃspṛśate tadātmankurute<BR>
tasmādenamūṣapuṭairanūdasyanti<BR>
<BR>
<BR>
<BR>
5.2.1.[17]<BR>
<BR>
āśvattheṣu palāśeṣūpanaddhā bhavanti | sa yadevādo 'śvatthe tiṣṭhata indro maruta<BR>
upāmantrayata tasmādāśvattheṣu palāśeṣūpanaddhā bhavanti viśo 'nūdasyanti viśo<BR>
vai maruto 'nnaṃ viśastasmādviśo 'nūdasyanti saptadaśa bhavanti saptadaśo vai<BR>
prajāpatistatprajāpatimujjayati <BR>
<BR>
<BR>
<BR>
5.2.1.[18]<BR>
<BR>
athemāmupāvekṣamāṇo japati | namo mātre pṛthivyai namo mātre pṛthivyā iti<BR>
bṛhaspaterha vā abhiṣiṣicānātpṛthivī bibhayāṃ cakāra mahadvā ayamabhūdyo<BR>
'bhyaṣeci yadvai māyaṃ nāvadṛṇīyāditi bṛhaspatirha pṛthivyai bibhayāṃ cakāra yadvai<BR>
meyaṃ nāvadhūnvīteti tadanayaivaitanmitradheyamakuruta na hi mātā putraṃ hinasti<BR>
na putro mātaram <BR>
<BR>
<BR>
<BR>
5.2.1.[19]<BR>
<BR>
bṛhaspatisavo vā eṣa yadvājapeyam | pṛthivyu haitasmādbibheti mahadvā<BR>
ayamabhūdyo 'bhyaṣeci yadvai māyaṃ nāvadṛṇīyādityeṣa u hāsyai bibheti yadvai<BR>
meyaṃ nāvadhūnvīteti tadanayaivaitanmitradheyaṃ kurute na hi mātā putraṃ hinasti<BR>
na putro mātaram<BR>
<BR>
<BR>
<BR>
5.2.1.[20]<BR>
<BR>
atha hiraṇyamabhyavarohati | amṛtamāyurhiraṇyaṃ tadamṛta āyuṣi pratitiṣṭhati<BR>
<BR>
<BR>
<BR>
5.2.1.[21]<BR>
<BR>
athājarṣabhasyājinamupastṛṇāti | tadupariṣṭādrukmaṃ nidadhāti<BR>
tamabhyavarohatīmāṃ vaiva <BR>
<BR>
<BR>
<BR>
5.2.1.[22]<BR>
<BR>
athāsmā āsandīmāharanti | uparisadyaṃ vā eṣa jayati yo jayatyantarikṣasadyaṃ<BR>
tadenamuparyāsīnamadhastādimāḥ prajā upāsate tasmādasmā āsandīmāharanti<BR>
<BR>
<BR>
<BR>
5.2.1.[23]<BR>
<BR>
audumbarī bhavati | annaṃ vā ūrgudumbara ūrjo 'nnādyasyāvaruddhyai<BR>
tasmādaudumbarī bhavati tāmagreṇa havirdhāne jaghanenāhavanīyaṃ nidadhāti <BR>
<BR>
<BR>
<BR>
5.2.1.[24]<BR>
<BR>
athājarṣabhasyājinamāstṛṇāti | prajāpatirvā eṣa yadajarṣabha etā vai prajāpateḥ<BR>
pratyakṣatamāṃ yadajāstasmādetāstriḥ saṃvatsarasya vijāyamānā dvau trīniti<BR>
janayanti tatprajāpatimevaitatkaroti tasmādajarṣabasyājinamāstṛṇāti<BR>
<BR>
<BR>
<BR>
5.2.1.[25]<BR>
<BR>
sa āstṛṇāti | iyaṃ te rāḍiti rājyamevāsminnetaddadhātyathainamāsādayati yantāsi<BR>
yamana iti yantāramevainametadyamanamāsām prajānāṃ karoti dhruvo 'si dharuṇa<BR>
iti dhruvamevainametaddharuṇamasmiṃloke karoti kṛṣyai tvā kṣemāya tvā rayyai<BR>
tvā poṣāya tveti sādhave tvetyevaitadāha<BR>
<BR>
<BR>
<BR>
5.2.2.[1]<BR>
<BR>
bārhaspatyena caruṇā pracarati | tasyāniṣṭa eva sviṣṭakṛdbhavatyathāsmā annaṃ<BR>
sambharatyannaṃ vā eṣa ujjayati yo vājapeyena yajate 'nnapeyaṃ ha vai<BR>
nāmaitadyadvājapeyaṃ tadyadevaitadannamudajaiṣīttadevāsmā etatsambharati <BR>
<BR>
<BR>
<BR>
5.2.2.[2]<BR>
<BR>
audumbare pātre | annaṃ vā ūrgudumbara ūrjo 'nnādyasyāvaruddhyai<BR>
tasmādaudumbare pātre so 'pa eva prathamāḥ sambharatyatha payo 'tha<BR>
yathopasmāramannāni <BR>
<BR>
<BR>
<BR>
5.2.2.[3]<BR>
<BR>
taddhaike | saptadaśānnāni sambharanti saptadaśaḥ prajāpatiriti vadantastadu tathā<BR>
na kuryātprajāpaternveva sarvamannamanavaruddhaṃ ka u tasmai manuṣyo yaḥ<BR>
sarvamannamavarundhīta tasmādu sarvamevānnaṃ yathopasmāraṃ<BR>
sambharannekamannaṃ na sambharet <BR>
<BR>
<BR>
<BR>
5.2.2.[4]<BR>
<BR>
sa yanna sambharati | tasyodbruvīta tasya nāśnīyādyāvajjīvaṃ tathā nāntameti tathā<BR>
jyogjīvati sa etasya sarvasyānnādyasya sambhṛtasya sruveṇopaghātaṃ vājaprasavīyāni<BR>
juhoti tadyābhya evaitaddevatābhyo juhoti tā asmai prasuvanti tābhiḥ prasūta ujjayati<BR>
tasmādvājaprasavīyāni juhoti<BR>
<BR>
<BR>
5.2.2.[5]<BR>
<BR>
sa juhoti | vājasyemam prasavaḥ suṣuve 'gre somaṃ rājānamoṣadhīṣvapsu tā<BR>
asmabhyam madhumatīrbhavantu vayaṃ rāṣṭre jāgṛyāma purohitāḥ svāhā <BR>
<BR>
<BR>
<BR>
5.2.2.[6]<BR>
<BR>
vājasyemām | prasavaḥ śiśriye divamimā ca viśvā bhuvanāni samrāṭ aditsantaṃ<BR>
dāpayati prajānantsa no rayiṃ sarvavīraṃ niyacatu svāhā<BR>
<BR>
<BR>
<BR>
5.2.2.[7]<BR>
<BR>
vājasya nu | prasava ābabhūvemā ca viśvā bhuvanāni sarvataḥ sanemi rājā pariyāti<BR>
vidvānprajām puṣṭiṃ vardhayamāno asme svāhā <BR>
<BR>
<BR>
<BR>
5.2.2.[8]<BR>
<BR>
somaṃ rājānam avase 'gnimanvārabhāmahe | ādityānviṣṇuṃ sūryam brahmāṇaṃ ca<BR>
bṛhaspatiṃ svāhā <BR>
<BR>
<BR>
<BR>
5.2.2.[9]<BR>
<BR>
aryamaṇam bṛhaspatim | indraṃ dānāya codāya vācaṃ viṣṇuṃ sarasvatīṃ savitāraṃ ca<BR>
vājinaṃ svāhā <BR>
<BR>
<BR>
<BR>
5.2.2.[10]<BR>
<BR>
agne acā | vadeha naḥ prati naḥ sumanā bhava pra no yaca sahasrajittvaṃ hi dhanadā<BR>
asi svāhā <BR>
<BR>
<BR>
<BR>
5.2.2.[11]<BR>
<BR>
pra naḥ | yacatvaryamā pra pūṣā pra bṛhaspatiḥ pra vāgdevī dadātu naḥ svāheti<BR>
<BR>
<BR>
<BR>
5.2.2.[12]<BR>
<BR>
athainam pariśiṣṭenābhiṣiñcati |<BR>
annādyenaivainametadabhiṣiñcatyannādyamevāsminnetaddadhāti tasmādenam<BR>
pariśiṣṭenābhiṣiñcati<BR>
<BR>
<BR>
5.2.2.[13]<BR>
<BR>
so 'bhiṣiñcati | devasya tvā savituḥ prasave 'śvinorbāhubhyām pūṣṇo hastābhyāmiti<BR>
devahastairevainametadabhiṣiñcati sarasvatyai vāco yanturyantriye dadhāmīti vāgvai<BR>
sarasvatī tadenaṃ vāca eva yanturyantriye dadhāti <BR>
<BR>
<BR>
<BR>
5.2.2.[14]<BR>
<BR>
tadu haika āhuḥ | viśveṣāṃ tvā devānāṃ yanturyantriye dadhāmīti sarvaṃ vai viśve<BR>
devāstadenaṃ sarvasyaiva yanturyantriye dadhāti tadu tathā na brūyātsarasvatyai tvā<BR>
vāco yanturyantriye dadhāmītyeva brūyādvāgvai sarasvatī tadenaṃ vāca eva<BR>
yanturyantriye dadhāti bṛhaspateṣṭvā sāmrājyenābhiṣiñcāmyasāviti nāma gṛhṇāti<BR>
tadbṛhaspaterevainametatsāyujyaṃ salokatāṃ gamayati<BR>
<BR>
<BR>
<BR>
5.2.2.[15]<BR>
<BR>
athāha | samrāḍayamasau samrāḍayamasāviti niveditamevainametatsantaṃ devebhyo<BR>
nivedayatyayam mahāvīryo yo 'bhyaṣecītyayaṃ yuṣmākaiko 'bhūttaṃ<BR>
gopāyatetyevaitadāha triṣkṛtva āha trivṛddhi yajñaḥ <BR>
<BR>
<BR>
<BR>
5.2.2.[16]<BR>
<BR>
athojjitīḥ | juhoti vā vācayati vā yadi juhoti yadi vācayati samāna eva bandhuḥ<BR>
<BR>
<BR>
<BR>
5.2.2.[17]<BR>
<BR>
sa vācayati | agnirekākṣareṇa prāṇamudajayattamujjeṣam prajāpatiḥ<BR>
saptadaśākṣareṇa saptadaśaṃ stomamudajayattamujjeṣamiti tadyadevaitābhiretā<BR>
devatā udajayaṃstadevaiṣa etābhirujjayati saptadaśa bhavanti saptadaśo vai<BR>
prajāpatistatprajāpatimujjayati <BR>
<BR>
<BR>
<BR>
5.2.2.[18]<BR>
<BR>
athāhāgnaye sviṣṭakṛte 'nubrūhīti | tadyadantareṇāhutī etatkarma kriyata eṣa vai<BR>
prajāpatirya eṣa yajñastāyate yasmādimāḥ prajāḥ prajātā etamvevāpyetarhyanu<BR>
prajāyante tanmadhyata evaitatprajāpatimujjayati tasmādantareṇāhutī etatkarma<BR>
kriyata āśrāvyāhāgniṃ sviṣṭakṛtaṃ yajeti vaṣaṭkṛte juhoti <BR>
<BR>
<BR>
<BR>
5.2.2.[19]<BR>
<BR>
atheḍāmādadhāti | upahūtāyāmiḍāyāmapa upaspṛśya māhendraṃ grahaṃ gṛhṇāti<BR>
māhendraṃ grahaṃ gṛhītvā stotramupākaroti taṃ stotrāya pramīvati sa upāvarohati so<BR>
'nte stotrasya bhavatyante śastrasya<BR>
<BR>
<BR>
<BR>
5.2.2.[20]<BR>
<BR>
taddhaike | etatkṛtvāthaitatkurvanti tadu tathā na kuryādātmā vai stotram prajā<BR>
śastrametasmāddha sa yajamānam praṇāśayati sa jihma eti sa hvalati tasmādetadeva<BR>
kṛtvāthaitatkuryāt <BR>
<BR>
<BR>
<BR>
5.2.2.[21]<BR>
<BR>
atheḍāmādadhāti | upahūtāyāmiḍāyāmapa upaspṛśya māhendraṃ grahaṃ gṛhṇāti<BR>
māhendraṃ grahaṃ gṛhītvā stotramupākaroti taṃ stotrāya pramīvati sa upāvarohati so<BR>
'nte stotrasya bhavatyante śastrasya <BR>
<BR>
<BR>
<BR>
5.2.3.[1]<BR>
<BR>
pūrṇāhutiṃ juhoti | sarvaṃ vai pūrṇaṃ sarvam parigṛhya sūyā iti tasyāṃ varaṃ dadāti<BR>
sarvaṃ vai varaḥ sarvam parigṛhya sūyā iti sa yadi kāmayeta juhuyādetāṃ yadyu<BR>
kāmayetāpi nādriyeta <BR>
<BR>
<BR>
<BR>
5.2.3.[2]<BR>
<BR>
atha śvo bhūte | anumatyai haviraṣṭākapālam puroḍāśaṃ nirvapati sa ye jaghanena<BR>
śamyām piṣyamāṇānāmavaśīyante piṣṭāni vā taṇḍulā vā tāntsruve sārdhaṃ<BR>
saṃvapatyanvāhāryapacanādulmukamādadate tena dakṣiṇā yanti sa yatra svakṛtaṃ<BR>
veriṇaṃ vindati śvabhrapradaraṃ vā<BR>
<BR>
<BR>
<BR>
5.2.3.[3]<BR>
<BR>
tadagniṃ samādhāya juhoti | eṣa te nirṛte bhāgastaṃ juṣasvasvāhetīyaṃ vai nirṛtiḥ sā<BR>
yam pāpmanā gṛhṇāti taṃ nirṛtyā gṛhṇāti tadyadevāsyā atra nairṛtaṃ rūpaṃ<BR>
tadevaitacamayati tatho hainaṃ sūyamānaṃ nirṛtirna gṛhṇātyatha yatsvakṛte veriṇe<BR>
juhoti śvabhrapradare vaitadu hyasyai nirṛtigṛhītam <BR>
<BR>
<BR>
<BR>
5.2.3.[4]<BR>
<BR>
athāpratīkṣam punarāyanti | athānumatyā aṣṭākapālena puroḍāśena pracaratīyaṃ vā<BR>
anumatiḥ sa yastatkarma śaknoti kartuṃ yaccikīrṣatīyaṃ hāsmai tadanumanyate<BR>
tadimāmevaitatprīṇātyanayānumatyānumataḥ sūyā iti <BR>
<BR>
<BR>
5.2.3.[5]<BR>
<BR>
atha yadaṣṭākapālo bhavati | aṣṭākṣarā vai gāyatrī gāyatrī vā iyam pṛthivyatha<BR>
yatsamānasya haviṣa ubhayatra juhotyeṣā hyevaitadubhayaṃ tasya vāso dakṣiṇā<BR>
yadvai savāsā araṇyaṃ nodāśaṃsate nidhāya vai tadvāso 'timucyate tatho hainaṃ<BR>
sūyamānamāsaṅgo na vindati <BR>
<BR>
<BR>
<BR>
5.2.3.[6]<BR>
<BR>
atha śvo bhūte | āgnāvaiṣṇavamekādaśakapālam puroḍāśaṃ nirvapati tena<BR>
yatheṣṭyaivaṃ yajate tadyadevādaḥ prajātamāgnāvaiṣṇavaṃ dīkṣaṇīyaṃ<BR>
havistadevaitadagnirvai sarvā devatā agnau hi sarvābhyo devatābhyo juhvatyagnirvai<BR>
yajñasyāvarārdhyo viṣṇuḥ parārdhyastatsarvāścaivaitaddevatāḥ parigṛhya sarvaṃ ca<BR>
yajñam parigṛhya sūyā iti tasmādāgnāvaiṣṇava ekādaśakapālaḥ puroḍāśo bhavati<BR>
tasya hiraṇyaṃ dakṣiṇāgneyo vā eṣa yajño bhavatyagne reto hiraṇyaṃ yo vai viṣṇuḥ<BR>
sa yajño 'gniru vai yajña eva tadu tadāgneyameva tasmāddhiraṇyaṃ dakṣiṇā <BR>
<BR>
<BR>
<BR>
5.2.3.[7]<BR>
<BR>
atha śvo bhūte | agnīṣomīyamekādaśakapālam puroḍāśaṃ nirvapati tena<BR>
yatheṣṭyaivaṃ yajata etena vā indro vṛtramahanneteno eva vyajayata yāsyeyaṃ<BR>
vijitistāṃ tatho evaiṣa etena pāpmānaṃ dviṣantam bhrātṛvyaṃ hanti tatho eva<BR>
vijayate vijite 'bhaye 'nāṣṭre sūyā iti tasmādagnīṣomīya ekādaśakapālaḥ puroḍāśo<BR>
bhavati tasyotsṛṣṭo gaurdakṣiṇotsarjaṃ vā amuṃ candramasaṃ ghnanti<BR>
paurṇamāsenāha ghnantyāmāvāsyenotsṛjanti tasmādutsṛṣṭo gaurdakṣiṇā<BR>
<BR>
<BR>
<BR>
5.2.3.[8]<BR>
<BR>
atha śvo bhūte | aindrāgnaṃ dvādaśakapālam puroḍāśaṃ nirvapati tena<BR>
yatheṣṭyaivaṃ yajate yatra vā indro vṛtramahaṃstadasya bhītasyendriyaṃ<BR>
vīryamapacakrāma sa etena haviṣendriyaṃ vīryam punarātmannadhatta tatho<BR>
evaiṣa etena haviṣendriyaṃ vīryamātmandhatte tejo vā agnirindriyaṃ vīryamindra<BR>
ubhe vīrye parigṛhya sūyā iti tasmādaindrāgno dvādaśakapālaḥ puroḍāśo bhavati<BR>
tasyarṣabho 'naḍvāndakṣiṇā sa hi vahenāgneya āṇḍābhyāmaindrastasmādṛṣabho<BR>
'naḍvāndakṣiṇā <BR>
<BR>
<BR>
<BR>
5.2.3.[9]<BR>
<BR>
athāgrayaṇeṣṭyā yajate | sarvānvā eṣa yajñakratūnavarunddhe sarvā iṣṭīrapi<BR>
darvihomānyo rājasūyena yajate devasṛṣṭo vā eṣeṣṭiryadāgrayaṇeṣṭiranayā me<BR>
pīṣṭamasadanayāpi sūyā iti tasmādāgrayaṇeṣṭyā yajata oṣadhīrvā eṣa sūyamāno 'bhi<BR>
sūyate tadoṣadhīrevaitadanamīvā akilviṣāḥ kurute 'namīvā akilviṣā oṣadhīrabhi<BR>
sūyā iti tasya gaurdakṣiṇā<BR>
<BR>
<BR>
<BR>
5.2.3.[10]<BR>
atha cāturmāsyairyajate | sarvānvā eṣa yajñakratūnavarunddhe sarvā iṣṭīrapi<BR>
darvihomānyo rājasūyena yajate devasṛṣṭo vā eṣa<BR>
yajñakraturyaccāturmāsyānyebhirme 'pīṣṭamasadebhirapi sūyā iti<BR>
tasmāccāturmāsyairyajate<BR>
<BR>
<BR>
<BR>
5.2.4.[1]<BR>
<BR>
vaiśvadevena yajate | vaiśvadevena vai prajāpatirbhūmānam prajāḥ sasṛje bhūmānam<BR>
prajāḥ sṛṣṭvā sūyā iti tatho evaiṣa etadvaiśvadevenaiva bhūmānam prajāḥ sṛjate<BR>
bhūmānam prajāḥ sṛṣṭvā sūyā iti<BR>
<BR>
<BR>
<BR>
5.2.4.[2]<BR>
<BR>
atha varuṇapraghāsairyajate | varuṇapraghāsairvai prajāpatiḥ prajā<BR>
varuṇapāśātprāmuñcattā asyānamīvā akilviṣāḥ prajā prājāyantānamīvā akilviṣāḥ<BR>
prajā abhi sūyā iti tatho evaiṣa etadvaruṇapraghāsaireva prajā varuṇapāśātpramuñcati<BR>
tā asyānamīvā akilviṣāḥ prajāḥ prajāyante 'namīva akilviṣāḥ prajā abhi sūyā iti<BR>
<BR>
<BR>
<BR>
5.2.4.[3]<BR>
<BR>
atha sākamedhairyajate | sākamedhairvai devā vṛtramaghnaṃstairveva vyajayanta<BR>
yeyameṣāṃ vijitistāṃ tatho evaiṣa etaiḥ pāpmānaṃ dviṣantam bhrātṛvyaṃ hanti tatho<BR>
eva vijayate vijite 'bhaye 'nāṣṭre sūyā iti<BR>
<BR>
<BR>
<BR>
5.2.4.[4]<BR>
<BR>
atha śunāsīryeṇa yajate | ubhau rasau parigṛhya sūyā ityatha pañcavītīyaṃ sa<BR>
pañcadhāhavanīyaṃ vyuhya sruveṇo paghātaṃ juhoti<BR>
<BR>
<BR>
<BR>
5.2.4.[5]<BR>
<BR>
sa pūrvārdhye juhoti | agninetrebhyo devebhyaḥ puraḥsadbhyaḥ svāhetyatha<BR>
dakṣiṇārdhye juhoti yamanetrebhyo devebhyo dakṣiṇāsadbhyaḥ svāhetyatha<BR>
paścārdhye juhoti viśvadevanetrebhyo devebhyaḥ paścātsadbhyaḥ<BR>
svāhetyathottarārdhye juhoti mitrāvaruṇanetrebhyo vā marunnetrebhyo vā devebhyo<BR>
uttarāsadbhyaḥ svāhetyatha madhye juhoti somanetrebhyo devebhya uparisadbhyo<BR>
duvasvadbhyaḥ svāheti<BR>
<BR>
<BR>
<BR>
5.2.4.[6]<BR>
<BR>
atha sārdhaṃ samuhya juhoti | ye devā agninetrāḥ puraḥsadastebhyaḥ svāhā ye devā<BR>
yamanetrā dakṣiṇāsadastebhyaḥ svāhā ye devā viśvadevanetrāḥ paścātsadastebhyaḥ<BR>
svāhā ye devā mitrāvaruṇanetrā vā marunnetrā vottarāsadastebhyaḥ svāhā ye devāḥ<BR>
somanetrā uparisado duvasvantastebhyaḥ svāheti tadyadevaṃ juhoti <BR>
<BR>
<BR>
<BR>
5.2.4.[7]<BR>
<BR>
yatra vai devāḥ | sākamedhairvyajayanta yeyameṣāṃ vijitistāṃ taddhocurutpibante vā<BR>
imāni dikṣu nāṣṭrā rakṣāṃsi hantaibhyo vajram praharāmeti vajro vā ājyaṃ ta etena<BR>
vajreṇājyena dikṣu nāṣṭrā rakṣāṃsyavāghnaṃste vyajayanta yeyameṣāṃ vijitistāṃ<BR>
tatho evaiṣa etena vajreṇājyena dikṣu nāṣṭrā rakṣāṃsyavahanti tatho eva vijayate<BR>
vijite 'bhaye 'nāṣṭre sūyā iti<BR>
<BR>
<BR>
<BR>
5.2.4.[8]<BR>
<BR>
atha yadetā aparāḥ pañcāhutīrjuhoti | kṣaṇvanti vā etadagnervivṛhanti<BR>
yatpañcadhāhavanīyaṃ vyūhanti tadevāsyaitena saṃdadhāti tasmādetā aparāḥ<BR>
pañcāhutīrjuhoti<BR>
<BR>
<BR>
<BR>
5.2.4.[9]<BR>
<BR>
tasya praṣṭivāhano 'śvaratho dakṣiṇā | trayo 'śvā dvau savyaṣṭhṛsārathī te pañca<BR>
prāṇā yo vai prāṇaḥ sa vātastadyadetasya karmaṇa eṣā dakṣiṇā tasmātpañcavātīyaṃ<BR>
nāma <BR>
<BR>
<BR>
<BR>
5.2.4.[10]<BR>
<BR>
sa haitenāpi bhiṣajyet | ayaṃ vai prāṇo yo 'yam pavate yo vai prāṇaḥ sa āyuḥ so<BR>
'yameka ivaiva pavate so 'yam puruṣe 'ntaḥ praviṣṭo daśadhā vihito daśa vā etā<BR>
āhutīrjuhoti tadasmindaśa prāṇānkṛtsnameva sarvamāyurdadhāti sa yadihāpi<BR>
gatāsuriva bavatyā haivainena harati<BR>
<BR>
<BR>
<BR>
5.2.4.[11]<BR>
<BR>
athendraturīyam | āgneyo 'ṣṭākapālaḥ puroḍāśo bhavati vāruṇo yavamayaścarū<BR>
raudro gāvedhukaścaruranaḍuhyai vahalāyā aindraṃ dadhi tenendraturīyeṇa yajata<BR>
indrāgnī u haivaitatsamūdāte utpibante vā imāni dikṣu nāṣṭrā rakṣāṃsi hantaibhyo<BR>
vajram praharāveti<BR>
<BR>
<BR>
<BR>
5.2.4.[12]<BR>
<BR>
sa hāgniruvāca | trayo mama bhāgāḥ santvekastaveti tatheti tāvetena haviṣā dikṣu<BR>
nāṣṭrā rakṣāṃsyavāhatāṃ tau vyajayetāṃ yainayoriyaṃ vijitistāṃ tatho evaiṣa etena<BR>
haviṣā dikṣu nāṣṭrā rakṣāṃsyavahanti tatho eva vijayate vijite 'bhaye nāṣṭre sūyā<BR>
iti <BR>
<BR>
<BR>
5.2.4.[13]<BR>
<BR>
sa ya eṣa āgneyo 'ṣṭākapālaḥ puroḍāśo bhavati | so 'gnereko bhāgo 'tha yadvāruṇo<BR>
yavamayaścarurbhavati yo vai varuṇaḥ so 'gniḥ so 'gnerdvitīyo bhāgo 'tha yadraudro<BR>
gāvedhukaścarurbhavati yo vai rudraḥ so 'gniḥ so 'gnestṛtīyo bhāgo 'tha<BR>
yadgāvedhuko bhavati vāstavyo vā eṣa devo vāstavyā gavedhukāstasmādgāvedhuko<BR>
bhavatyatha yadanaḍuhyai vahalāyā aindraṃ dadhi bhavati sa indrasya caturtho<BR>
bhāgo yadvai caturthaṃ tatturīyaṃ tasmādindraturīyaṃ nāma tasyaiṣaivānaḍuhī<BR>
vahalā dakṣiṇā sā hi vahenāgneyyagnidagdhamiva hyasyai vaham bhavatyatha yatstrī<BR>
satī vahatyadharmeṇa tadasyai vāruṇaṃ rūpamatha yadgaustena raudryatha yadasyā<BR>
aindraṃ dadhi tenaindryeṣā hi vā etatsarvaṃ vyaśnute tasmādeṣaivānaḍuhī vahalā<BR>
dakṣiṇā<BR>
<BR>
<BR>
<BR>
5.2.4.[14]<BR>
<BR>
athāpāmārgahomaṃ juhoti | apāmārgairvai devā dikṣu nāṣṭrā rakṣāṃsyapāmṛjata te<BR>
vyajayanta yeyameṣāṃ vijitistāṃ tatho evaiṣa etadapāmārgaireva dikṣu nāṣṭrā<BR>
rakṣāṃsyapamṛṣṭe tatho eva vijayate vijite 'bhaye 'nāṣṭre sūyā iti <BR>
<BR>
<BR>
<BR>
5.2.4.[15]<BR>
<BR>
sa pālāśe vā sruve vaikaṅkate vā | apāmārgataṇḍulānādatte<BR>
'nvāhāryapacanādulmukamādadate tena prāñco vodañco vā yanti tadagniṃ samādhāya<BR>
juhoti <BR>
<BR>
<BR>
<BR>
5.2.4.[16]<BR>
<BR>
sa ulmukamādatte | agne sahasva pṛtanā iti yudho vai pṛtanā yudhaḥ<BR>
sahasvetyevaitadāhābhimātīrapāsyeti sapatno vā abhimātiḥ<BR>
sapatnamapajahītyevaitadāha duṣṭarastarannarātīriti dustaro hyeṣa<BR>
rakṣobhirnāṣṭrābhistarannarātīriti sarvaṃ hyeṣa pāpmānaṃ tarati tasmādāha<BR>
tarannarātīriti varco dhā yajñavāhasīti sādhu yajamānaṃ dadhadityevaitadāha<BR>
<BR>
<BR>
<BR>
5.2.4.[17]<BR>
<BR>
tadagniṃ samādhāya juhoti | devasya tvā savituḥ prasave 'śvinorbāhubhyām pūṣṇo<BR>
hastābhyāmupāṃśorvīryeṇa juhomīti yajñamukhaṃ vā<BR>
upāṃśuryajñamukhenaivaitannāṣṭrā rakṣāṃsi hanti hataṃ rakṣaḥ svāheti tannāṣṭrā<BR>
rakṣāṃsi hanti<BR>
<BR>
<BR>
<BR>
5.2.4.[18]<BR>
<BR>
sa yadi pālāśaḥ sruvo bhavati | brahma vai palāśo brahmaṇaivaitannāṣṭrā rakṣāṃsi<BR>
hanti yadyu vaikaṅkato vajro va vikaṅkato vajreṇaivaitannāṣṭrā rakṣāṃsi hanti<BR>
rakṣasāṃ tvā badhāyeti tannāṣṭrā rakṣāṃsi hanti<BR>
<BR>
<BR>
<BR>
5.2.4.[19]<BR>
<BR>
sa yadi prāṅitvā juhoti | prāñcaṃ sruvamasyati yadyudaṅṅitvā juhotyudañcaṃ<BR>
sruvamasyatyabadhiṣma rakṣa iti tannāṣṭrā rakṣāṃsi hanti<BR>
<BR>
<BR>
<BR>
5.2.4.[20]<BR>
<BR>
athāpratīkṣam punarāyanti | sa haitenāpi pratisaraṃ kurvīta sa yasyāṃ tato diśi<BR>
bhavati tatpratītya juhoti pratīcīnaphalo vā apāmārgaḥ sa yo hāsmai tatra<BR>
kiṃcitkaroti tameva tatpratyagdhūrvati tasya nāmādiśedabadhiṣmāmumasau hata iti<BR>
tannāṣṭrā rakṣāṃsi hanti <BR>
<BR>
<BR>
<BR>
5.2.5.[1]<BR>
<BR>
āgnāvaiṣṇavamekādaśakapālam puroḍāśaṃ nirvapati | aindrāvaiṣṇavaṃ caruṃ<BR>
vaiṣṇavaṃ trikapālaṃ vā puroḍāśaṃ caruṃ vā tena triṣaṃyuktena yajate<BR>
puruṣānetaddevā upāyaṃstatho evaiṣa etatpuruṣānevopaiti <BR>
<BR>
<BR>
<BR>
5.2.5.[2]<BR>
<BR>
sa yadāgnāvaiṣṇavaḥ | ekādaśakapālaḥ puroḍāśo bhavatyagnirvai dātā vaiṣṇavāḥ<BR>
puruṣāstadasmā agnirdātā puruṣāndadāti<BR>
<BR>
<BR>
<BR>
5.2.5.[3]<BR>
<BR>
atha yadaindrāvaiṣṇavaḥ | carurbhavatīndro vai yajamāno vaiṣṇavāḥ<BR>
puruṣāstadasmā agnirdātā puruṣāndadāti tairevaitatsaṃspṛśate tānātmankurute <BR>
<BR>
<BR>
<BR>
5.2.5.[4]<BR>
<BR>
atha yadvaiṣṇavaḥ | trikapālo vā puroḍāśo bhavati carurvā yānevāsmā agnirdātā<BR>
puruṣāndadāti teṣvevaitadantataḥ pratitiṣṭhati yadvai puruṣavānkarma cikīrṣati<BR>
śaknoti vai tatkartuṃ tatpuruṣānevaitadupaiti puruṣavāntsūyā iti tasya vāmano<BR>
gaurdakṣiṇā sa hi vaiṣṇavo yadvāmanaḥ<BR>
<BR>
<BR>
<BR>
5.2.5.[5]<BR>
<BR>
athāpareṇa triṣaṃyuktena yajate | sa āgnāpauṣṇamekādaśakapālam puroḍāśaṃ<BR>
nirvapatyaindrāpauṣṇaṃ carum pauṣṇaṃ caruṃ tena triṣaṃyuktena yajate paśūneva<BR>
taddevā upāyaṃstatho evaiṣa etatpaśūnevopaiti<BR>
<BR>
<BR>
<BR>
5.2.5.[6]<BR>
<BR>
sa yadāgnāpauṣṇaḥ | ekādaśakapālaḥ puroḍāśo bhavatyagnirvai dātā pauṣṇāḥ<BR>
paśavastadasmā agnireva dātā paśūndadāti<BR>
<BR>
<BR>
<BR>
5.2.5.[7]<BR>
<BR>
atha yadaindrāpauṣṇaḥ | carurbhavatīndro vai yajamānaḥ pauṣṇāḥ paśavaḥ sa<BR>
yānevāsmā agnirdātā paśūndadāti tairevaitatsaṃspṛśate tānātmankurute <BR>
<BR>
<BR>
<BR>
5.2.5.[8]<BR>
<BR>
atha yatpauṣṇaḥ | carurbhavati yānevāsmā agnirdātā paśūndadāti teṣvevaitadantataḥ<BR>
pratitiṣṭhati yadvai paśumānkarma cikīrṣati śaknoti vai tatkartuṃ<BR>
tatpaśūnevaitadupaiti paśumāntsūyā iti tasya śyāmo gaurdakṣiṇā sa hi pauṣṇo<BR>
yacyāmo dve vai śyāmasya rūpe śuklaṃ caiva loma kṛṣṇaṃ ca dvandvaṃ vai<BR>
mithunam prajananaṃ vai pūṣā paśavo hi pūṣā paśavo hi prajananam<BR>
mithunamevaitatprajananaṃ kriyate tasmācyāmo gaurdakṣiṇā<BR>
<BR>
<BR>
<BR>
5.2.5.[9]<BR>
<BR>
athāpareṇa triṣaṃyuktena yajate | so 'gnīṣomīyamekādaśakapālam puroḍāśaṃ<BR>
nirvapatyaindrāsaumyaṃ caruṃ saumyaṃ caruṃ tena triṣaṃyuktena yajate varca eva<BR>
taddevā upāyaṃstatho evaiṣa etadvarca evopaiti <BR>
<BR>
<BR>
<BR>
5.2.5.[10]<BR>
<BR>
sa yadagnīṣomīyaḥ | ekādaśakapālaḥ puroḍāśo bhavatyagnirvai dātā varcaḥ<BR>
somastadasmā agnireva dātā varco dadāti<BR>
<BR>
<BR>
<BR>
5.2.5.[11]<BR>
<BR>
atha yadaindrāsaumyaḥ | carurbhavatīndro vai yajamāno varcaḥ somaḥ sa yadevāsmā<BR>
agnirdātā varco dadāti tenaivaitatsaṃspṛśate tadānmankurute <BR>
<BR>
<BR>
<BR>
5.2.5.[12]<BR>
<BR>
atha yatsaumyaḥ | carurbhavati yadevāsmā agnirdātā varco dadāti<BR>
tasminnevaitadantataḥ pratitiṣṭhati yadvai varcasvī karma cikīrṣati śaknoti vai<BR>
tatkartuṃ tadvarca evaitadupaiti varcasvī sūyā iti no hyavarcaso vyāptyā canārtho 'sti<BR>
tasya babhrurgaurdakṣiṇā sa hi saumyo yadbabhruḥ<BR>
<BR>
<BR>
<BR>
5.2.5.[13]<BR>
<BR>
atha śvo bhūte | vaiśvānaraṃ dvādaśakapālam puroḍāśaṃ nirvapati vāruṇa yavamayaṃ<BR>
caruṃ tābhyāmanūcīnāhaṃ veṣṭibhyāṃ yajate samānabarhirbhyāṃ vā <BR>
<BR>
<BR>
<BR>
5.2.5.[14]<BR>
<BR>
sa yadvaiśvānaro bhavati | saṃvatsaro vai vaiśvānaraḥ saṃvatsaraḥ prajāpatiḥ<BR>
prajāpatireva tadbhūmānam prajāḥ sasṛje bhūmānam prajāḥ sṛṣṭvā sūyā iti tatho<BR>
evaiṣa etadbhūmānam prajāḥ sṛjate bhūmānam prajāḥ sṛṣṭvā sūyā iti<BR>
<BR>
<BR>
<BR>
5.2.5.[15]<BR>
<BR>
atha yaddvādaśakapālo bhavati | dvādaśa vai māsāḥ saṃvatsarasya saṃvatsaro<BR>
vaiśvānarastasmāddvādaśakapālo bhavati <BR>
<BR>
<BR>
<BR>
5.2.5.[16]<BR>
<BR>
atha yadvāruṇo yavamayaścarurbhavati |<BR>
tatsarvasmādevaitadvaruṇapāśātsarvasmādvaruṇyātprajāḥ pramuñcati tā asyānamīvā<BR>
akilviṣāḥ prajāḥ prajāyante 'namīvā akilviṣāḥ prajā abhi sūyā iti <BR>
<BR>
<BR>
<BR>
5.2.5.[17]<BR>
<BR>
ṛṣabho vaiśvānarasya dakṣiṇā | saṃvatsaro vai vaiśvānaraḥ saṃvatsaraḥ<BR>
prajāpatirṛṣabho vai paśūnām prajāpatistasmādṛṣabho vaiśvānarasya dakṣiṇā kṛṣṇaṃ<BR>
vāso vāruṇasya taddhi vāruṇaṃ yatkṛṣṇaṃ yadi kṛṣṇaṃ na vindedapi yadeva kiṃ ca<BR>
vāsaḥ syādgranthibhirhi vāso vāruṇaṃ varuṇyo hi granthiḥ<BR>
<BR>
<BR>
<BR>
5.3.1.[1]<BR>
<BR>
araṇyoragnī samārohya | senānyo gṛhānparetyāgnaye 'nīkavate 'ṣṭhākapālam<BR>
puroḍāśaṃ nirvapatyagnirvai devatānāmanīkaṃ senāyā vai senānīranīkaṃ<BR>
tasmādagnaye 'nīkavata etadvā asyaikaṃ ratnaṃ yatsenānīstasmā evaitena sūyate taṃ<BR>
svamanapakramiṇaṃ kurute tasya hiraṇyaṃ dakṣiṇāgneyo vā eṣa yajño bhavatyagne<BR>
reto hiraṇyaṃ tasmāddhiraṇyaṃ dakṣiṇā<BR>
<BR>
<BR>
<BR>
5.3.1.[2]<BR>
atha śvo bhūte | purohitasya gṛhānparetya bārhaspatyaṃ caruṃ nirvapati bṛhaspatirvai<BR>
devānāṃ purohita eṣa vā etasya purohito bhavati tasmādbārhaspatyo bhavatyetadvā<BR>
asyaikaṃ ratnaṃ yatpurohitastasmā evaitena sūyate taṃ svamanapakramiṇaṃ kurute<BR>
tasya śitipṛṣṭho gaurdakṣiṇaiṣā vā ūrdhvā bṛhaspaterdiktadeṣa upariṣṭādaryamṇaḥ<BR>
panthāstasmācitipṛṣṭho bārhaspatyasya dakṣiṇā <BR>
<BR>
<BR>
<BR>
5.3.1.[3]<BR>
<BR>
atha śvo bhūte | sūyamānasya gṛha aindramekādaśakapālam puroḍāśaṃ nirvapati<BR>
kṣatraṃ vā indraḥ kṣatraṃ sūyamānastasmādaindro bhavati tasyarṣabho dakṣiṇā sa<BR>
hyaindro yadṛṣabhaḥ<BR>
<BR>
<BR>
<BR>
5.3.1.[4]<BR>
<BR>
atha śvo bhūte | mahiṣyai gṛhānparetya ādityaṃ caruṃ nirvapatīyaṃ vai pṛthivyaditiḥ<BR>
seyaṃ devānām patnyeṣā vā etasya patnī bhavati tasmādādityo bhavatyetadvā<BR>
asyaikaṃ ratnaṃ yanmahiṣī tasyā evaitena sūyate tāṃ svāmanapakramiṇīṃ kurute<BR>
tasyai dhenurdakṣiṇā dhenuriva vā iyam manuṣyebhyaḥ sarvānkāmānduhe mātā<BR>
dhenurmāteva vā iyam manuṣyānbibharti tasmāddhenurdakṣiṇā<BR>
<BR>
<BR>
<BR>
5.3.1.[5]<BR>
<BR>
atha śvo bhūte | sūtasya gṛhānparetya vāruṇaṃ yavamayaṃ caruṃ nirvapati savo vai<BR>
sūtaḥ savo vai devānāṃ varuṇastasmādvāruṇo bhavatyetadvā asyaikaṃ ratnaṃ<BR>
yatsūtastasmā evaitena sūyate taṃ svamanapakramiṇaṃ kurute tasyāśvo dakṣiṇā sa hi<BR>
vāruṇo yadaśvaḥ<BR>
<BR>
<BR>
<BR>
5.3.1.[6]<BR>
<BR>
atha śvo bhūte | grāmaṇyo gṛhānparetya mārutaṃ saptakapālam puroḍāśaṃ nirvapati<BR>
viśo vai maruto vaiśyo vai grāmaṇīstasmānmāruto bhavatyetadvā asyaikaṃ ratnaṃ<BR>
yadgrāmaṇīstasmā evaitena sūyate taṃ svamanapakramiṇaṃ kurute tasya<BR>
pṛṣangaurdakṣiṇā bhūmā vā etadrūpāṇāṃ yatpṛṣato gorviśo vai maruto bhūmo vai<BR>
viṭtasmātpṛṣangaurdakṣiṇā <BR>
<BR>
<BR>
<BR>
5.3.1.[7]<BR>
<BR>
atha śvo bhūte | kṣatturgṛhānparetya sāvitraṃ dvādaśakapālaṃ vāṣṭākapālaṃ vā<BR>
puroḍāśaṃ nirvapati savitā vai devānām prasavitā prasavitā vai kṣattā tasmātsāvitro<BR>
bhavatyetadvā asyaikaṃ ratnaṃ yatkṣattā tasmā evaitena sūyate taṃ<BR>
svamanapakramiṇaṃ kurute tasya śyeto 'naḍvāndakṣiṇaiṣa vai savitā ya eṣa<BR>
tapatyeti vā eṣa etyanaḍvānyuktastadyacyeto bhavati śyeta iva hyeṣa udyaṃścāstaṃ<BR>
ca yanbhavati tasmācyeto 'naḍvāndakṣiṇā<BR>
<BR>
<BR>
5.3.1.[8]<BR>
<BR>
atha śvo bhūte | saṃgrahīturgṛhānparetyāśvinaṃ dvikapālam puroḍāśaṃ nirvapati<BR>
sayonī vā aśvinau sayonī savyaṣṭhṛsārathī samānaṃ hi<BR>
rathamadhitiṣṭhatastasmādāśvino bhavatyetadvā asyaikaṃ ratnaṃ yatsaṃgrahītā tasmā<BR>
evaitena sūyate taṃ svamanapakramiṇaṃ kurute tasya yamau gāvau dakṣiṇā tau hi<BR>
sayonī yadyamau yadi yamau na vindedapyanūcīnagarbhāveva gāvau dakṣiṇā syātāṃ<BR>
tā u hyapi samānayonī <BR>
<BR>
<BR>
<BR>
5.3.1.[9]<BR>
<BR>
atha śvo bhūte | bhāgadughasya gṛhānparetya pauṣṇaṃ caruṃ nirvapati pūṣā vai<BR>
devānām bhāgadugha eṣa vā etasya bhāgadugho bhavati tasmātpauṣṇo<BR>
bhavatyetadvā asyaikaṃ ratnaṃ yadbhāgadughastasmā evaitena sūyate taṃ<BR>
svamanapakramiṇaṃ kurute tasya śyāmo gaurdakṣiṇā tasyāsāveva bandhuryo 'sau<BR>
triṣaṃyukteṣu<BR>
<BR>
<BR>
<BR>
5.3.1.[10]<BR>
<BR>
atha śvo bhūte | akṣāvāpasya ca gṛhebhyo govikartasya ca gavedhukāḥ sambhṛtya<BR>
sūyamānasya gṛhe raudraṃ gāvedhukh!ṃ caruṃ nirvapati te vā ete dve satī ratne ekaṃ<BR>
karoti sampadaḥ kāmāya tadyadetena yajate yāṃ vā imāṃ sabhāyāṃ ghnanti rudro<BR>
haitāmabhimanyate 'gnirvai rudro 'dhidevanaṃ vā agnistasyaite 'ṅgārā<BR>
yadakṣāstamevaitena prīṇāti tasya ha vā eṣānumatā gṛheṣu hanyate yo vā rājasūyena<BR>
yajate yo vaitadevaṃ vedaitadvā asyaikaṃ ratnaṃ yadakṣāvāpaśca govikartaśca<BR>
tābhyāmevaitena sūyate tau svāvanapakramiṇau kurute tasya dvirūpo gaurdakṣiṇā<BR>
śitibāhurvā śitivālo vāsirnakharo vāladāmnākṣāvapanam prabaddhametadu hi<BR>
tayorbhavati<BR>
<BR>
<BR>
<BR>
5.3.1.[11]<BR>
<BR>
atha śvo bhūte | pālāgalasya gṛhānparetya caturgṛhītamājyaṃ gṛhītvādhvana ājyaṃ<BR>
juhoti juṣāṇo 'dhvājyasya vetu svāheti praheyo vai pālāgalo 'dhvānaṃ vai prahita eti<BR>
tasmādadhvana ājyaṃ juhotyetadvā asyaikaṃ ratnaṃ yatpālāgalastasmā evaitena sūyate<BR>
taṃ svamanapakramiṇaṃ kurute tasya dakṣiṇā pyukṣṇaveṣṭitaṃ dhanuścarmamayā<BR>
vāṇavanto lohita uṣṇīṣa etadu hi tasya bhavati <BR>
<BR>
<BR>
<BR>
5.3.1.[12]<BR>
<BR>
tāni vā etāni | ekādaśa ratnāni sampādayatyekādaśākṣarā vai triṣṭubvīryaṃ<BR>
triṣṭubvīryamevaitadratnānyabhisampādayati tadyadratnināṃ havirbhiryajata eteṣāṃ<BR>
vai rājā bhavati tebhya evaitena sūyate tāntsvānanapakramiṇaḥ kurute <BR>
<BR>
<BR>
<BR>
5.3.1.[13]<BR>
<BR>
atha śvo bhūte | parivṛtyai gṛhānparetya nairṛtaṃ caruṃ nirvapati yā vā aputrā patnī<BR>
sā parivṛttī sa kṛṣṇānāṃ vrīhīṇāṃ nakhairnirbhidya taṇḍulānnairṛtaṃ caruṃ śrapayati<BR>
sa juhotyeṣa te nirṛte bhāgastaṃ juṣasva svāheti yā vā aputrā patnī sā nirṛtigṛhītā<BR>
tadyadevāsya atra nairṛtaṃ rūpaṃ tadevaitacamayati tatho hainaṃ sūyamānaṃ nirṛtirna<BR>
gṛhṇāti tasya dakṣiṇā kṛṣṇā gauḥ parimūrṇī paryāriṇī sā hyapi nirṛtigṛhītā tāmāha<BR>
mā<BR>
me 'dyeśāyāṃ vātsīditi tatpāpmānamapādatte<BR>
<BR>
<BR>
<BR>
5.3.2.[1]<BR>
<BR>
upariṣṭādratnānāṃ saumāraudreṇa yajate | sa śvetāyai śvetavatsāyai payasi śṛto<BR>
bhavati tadyadupariṣṭādratnānāṃ saumāraudreṇa yajate <BR>
<BR>
<BR>
<BR>
5.3.2.[2]<BR>
<BR>
svarbhānurha vā āsuraḥ | sūryaṃ tamasā vivyādha sa tamasā viddho na vyarocata tasya<BR>
somārudrāvevaitattamo 'pāhatāṃ sa eṣo 'pahatapāpmā tapati tatho evaiṣa etattamaḥ<BR>
praviśatyetaṃ vā tamaḥ praviśati yadayajñiyānyajñena prasajatyayajñiyānvā<BR>
etadyajñena prasajati śūdrāṃstvadyāṃstvattasya somārudrāvevaitattamo 'pahataḥ so<BR>
'pahatapāpmaiva dīkṣate tadyacvetāyai śvetavatsāyai payasi śṛto bhavati kṛṣṇaṃ vai<BR>
tamastattamo 'pahanti tasyaiṣaiva śvetā śvetavatsā dakṣiṇā <BR>
<BR>
<BR>
<BR>
5.3.2.[3]<BR>
<BR>
sa haitenāpi yajeta | yo 'laṃ yaśase sanna yaśo bhavati yo vā anūcānaḥ so 'laṃ yaśase<BR>
sanna yaśo bhavati yo na yaśo bhavati sa tamasā vai sa tatprāvṛto bhavati tasya<BR>
somārudrāvevaitattamo 'pahataḥ so 'pahatapāpmā jyotireva śriyā yaśasā bhavati <BR>
<BR>
<BR>
<BR>
5.3.2.[4]<BR>
<BR>
atha maitrābārhaspatyaṃ caruṃ nirvapati | hvalati vā eṣa yo yajñapathādetyeti vā eṣa<BR>
yajñapathādyadayajñiyānyajñena prasajatyayajñiyānvā etadyajñena prasajati<BR>
śūdrāṃstvadyāṃstvanmitrābṛhaspatī vai yajñapatho brahma hi mitro brahma hi yajño<BR>
brahma hi bṛhaspatirbrahma hi yajñastatpunaryajñapathamapipadyate so 'pipadyaiva<BR>
yajñapathaṃ dīkṣate tasmānmaitrābārhaspatyaṃ caruṃ nirvapati <BR>
<BR>
<BR>
<BR>
5.3.2.[5]<BR>
<BR>
tasyāvṛt | yā svayampraśīrṇāśvatthī śākhā prācī vodīcī vā bhavati tasyai maitram<BR>
pātraṃ karoti varuṇyā vā eṣā yā paraśuvṛkṇāthaiṣā maitrī yā svayampraśīrṇā<BR>
tasmātsvayampraśīrṇāyai śākhāyai maitram pātraṃ karoti<BR>
<BR>
<BR>
<BR>
5.3.2.[6]<BR>
athātacya dadhi | vināṭa āsicya rathaṃ yuktvābadhya dedīyitavā āha<BR>
tadyatsvayamuditaṃ navanītaṃ tadājyam bhavati varuṇyaṃ vā<BR>
etadyanmathitamathaitanmaitraṃ yatsvayamuditaṃ tasmātsvayamuditamājyam<BR>
bhavati <BR>
<BR>
<BR>
<BR>
5.3.2.[7]<BR>
<BR>
dvedhā taṇḍulānkurvanti | sa ye 'ṇīyāṃsaḥ paribhinnāste bārhaspatyā atha ye<BR>
sthavīyāṃso 'paribhinnāste maitrā na vai mitraḥ kaṃ cana hinasti na mitraṃ kaścana<BR>
hinasti nainaṃ kuśo na kaṇṭako vibhinatti nāsya vraṇaścanāsti sarvasya hyeva mitro<BR>
mitram <BR>
<BR>
<BR>
<BR>
5.3.2.[8]<BR>
<BR>
atha bārhaspatyaṃ carumadhiśrayati | tam maitreṇa pātreṇāpidadhāti tadājyamānayati<BR>
tattaṇḍulānāvapati sa eṣa ūṣmaṇaiva śrapyate varuṇyo vā eṣa yo 'gninā śṛto 'thaiṣa<BR>
maitro ya ūṣmaṇā śṛtastasmādūṣmaṇā śṛto bhavati tayorubhayoravadyannāha<BR>
mitrābṛhaspatibhyāmanubrūhītyāśrāvyāha mitrābṛhaspatī yajeti vaṣaṭkṛte juhoti<BR>
<BR>
<BR>
<BR>
5.3.3.[1]<BR>
<BR>
sa vai dīkṣate | sa upavasathe 'gnīṣomīyam paśumālabhate tasya vapayā<BR>
pracaryāgnīsomīyamekādaśakapālam puroḍāśam nirvapati tadanu devasvāṃ havīṃṣi<BR>
nirupyante <BR>
<BR>
<BR>
<BR>
5.3.3.[2]<BR>
<BR>
savitre satyaprasavāya | dvādaśakapālaṃ vāṣṭākapālaṃ vā puroḍāśaṃ nirvapati<BR>
plāśukānāṃ vrīhīṇāṃ savitā vā devānām prasavitā savitṛprasūtaḥ sūyā ityatha<BR>
yatplāśukānāṃ vrīhīṇāṃ kṣipre mā prasuvāniti <BR>
<BR>
<BR>
<BR>
5.3.3.[3]<BR>
<BR>
athāgnaye gṛhapataye | aṣṭākapālam puroḍāśaṃ nirvapatyāśūnāṃ śrīrvai gārhapataṃ<BR>
yāvato-yāvata īṣṭe tadenamagnireva gṛhapatirgārhapatamabhi pariṇayatyatha<BR>
yadāśūnāṃ kṣipre mā pariṇayāniti<BR>
<BR>
<BR>
<BR>
5.3.3.[4]<BR>
<BR>
atha somāya vanaspataye | śyāmākaṃ carum nirvapati tadenaṃ soma eva<BR>
vanaspatiroṣadhibhyaḥ suvatyatha yacyāmāko bhavatyete vai somasyauṣadhīnāṃ<BR>
pratyakṣatamāṃ yacyāmākāstasmācyāmāko bhavati <BR>
<BR>
<BR>
5.3.3.[5]<BR>
<BR>
atha bṛhaspataye vāce | naivāraṃ caruṃ nirvapati tadenam bṛhaspatireva vāce<BR>
suvatyatha yannaivāro bhavati brahma vai bṛhaspatirete vai brahmaṇā pacyante<BR>
yannīvārāstasmānnaivāro bhavati <BR>
<BR>
<BR>
<BR>
5.3.3.[6]<BR>
<BR>
athendrāya jyeṣṭhāya | hāyanānāṃ caruṃ nirvapati tadenamindra eva jyeṣṭho<BR>
jyaiṣṭhyamabhi pariṇayatyatha yaddhāyanānām bhavatyatiṣṭhā vā etā oṣadhayo<BR>
yaddhāyanā atiṣṭho vā indrastasmāddhāyanānām bhavati <BR>
<BR>
<BR>
<BR>
5.3.3.[7]<BR>
<BR>
atha rudrāya paśupataye | raudraṃ gāvedhukaṃ caruṃ nirvapati tadenaṃ rudra eva<BR>
paśupatiḥ paśubhyaḥ suvatyatha yadgāvedhuko bhavati vāstavyo vā eṣa devo vāstavyā<BR>
gavedhukāstasmādgāvedhuko bhavati<BR>
<BR>
<BR>
<BR>
5.3.3.[8]<BR>
<BR>
atha mitrāya satyāya | nāmbānāṃ caruṃ nirvapati tadenam mitra eva satyo brahmaṇe<BR>
suvatyatha yannāmbānām bhavati varuṇyā vā etā oṣadhayo yāḥ kṛṣṭe jāyante 'thaite<BR>
maitrā yannāmbāstasmānnāmbānām bhavati <BR>
<BR>
<BR>
<BR>
5.3.3.[9]<BR>
<BR>
atha varuṇāya dharmapataye | vāruṇaṃ yavamayaṃ caruṃ nirvapati tadenaṃ varuṇa<BR>
eva dharmapatirdharmasya patiṃ karoti paramatā vai sā yo dharmasya patirasadyo hi<BR>
paramatāṃ gacati taṃ hi dharma upayanti tasmādvaruṇāya dharmapataye <BR>
<BR>
<BR>
<BR>
5.3.3.[10]<BR>
<BR>
athāgnīṣomīyena puroḍāśena pracarati | tasyāniṣṭa eva<BR>
sviṣṭakṛdbhavatyathaitairhavirbhiḥ pracarati yadaitairhavirbhiḥ pracarati<BR>
<BR>
<BR>
<BR>
5.3.3.[11]<BR>
<BR>
athainaṃ dakṣiṇe bāhāvabhipadya japati | savitā tvā savānāṃ<BR>
suvatāmagnirgṛhapatīnāṃ somo vanaspatīnām bṛhaspatirvāca indro jyaiṣṭhyāya<BR>
rudraḥ paśubhyo mitraḥ satyo varuṇo dharmapatīnām <BR>
<BR>
<BR>
5.3.3.[12]<BR>
<BR>
imaṃ devāḥ | asapatnaṃ suvadhvamitīmaṃ devā abhrātṛvyaṃ suvadhvamityevaitadāha<BR>
mahate kṣatrāya mahate jyaiṣṭhyāyeti nātra tirohitamivāsti mahate jānarājyāyeti<BR>
mahate janānāṃ rājyāyetyevaitadāhendrasyendriyāyeti vīryāyetyevaitadāha<BR>
yadāhendrasyendriyāyetīmamamuṣyai putramamuṣyai putramiti tadyadevāsya<BR>
janma tata evaitadāhāsyai viśa iti yasyai viśo rājā bhavatyeṣa vo 'mī rājā somo<BR>
'smākam brāhmaṇānāṃ rājeti tadasmā idaṃ sarvamādyaṃ karoti<BR>
brāhmaṇamevāpoddharati tasmādbrāhmaṇo 'nādyaḥ somarājā hi bhavati<BR>
<BR>
<BR>
<BR>
5.3.3.[13]<BR>
<BR>
etā ha vai devāḥ savasyeśate | tasmāddevasvo nāma tadenametā eva devatāḥ suvate<BR>
tābhiḥ sūtaḥ śvaḥ sūyate <BR>
<BR>
<BR>
<BR>
5.3.3.[14]<BR>
<BR>
tā vai dvināmnyo bhavanti | dvandvaṃ vai vīryaṃ vīryavatyaḥ suvāntā iti<BR>
tasmāddvināmnyo bhavanti<BR>
<BR>
<BR>
<BR>
5.3.3.[15]<BR>
<BR>
athāhāgnaye sviṣṭakṛte 'nubrūhīti | tadyadantareṇāhutī etatkarma kriyata eṣa vai<BR>
prajāpatirya eṣa yajñastāyate yasmādimāḥ prajāḥ prajātā etamvevāpyetarhyanu<BR>
prajāyantetadenam madhyata evaitasya prajāpaterdadhāti madhyataḥ suvati<BR>
tasmādantareṇāhutī etatkarma kriyata āśrāvyāhāgnaye sviṣṭakṛte preṣyeti vaṣaṭkṛte<BR>
juhoti<BR>
<BR>
<BR>
5.3.4.[1]<BR>
<BR>
sa vā apaḥ sambharati | tadyadapaḥ sambharati vīryaṃ vā āpo<BR>
vīryamevaitadrasamapāṃ sambharati<BR>
<BR>
<BR>
<BR>
5.3.4.[2]<BR>
<BR>
audumbare pātre | annaṃ vā ūrgudumbara ūrjo 'nnādyasyāvaruddhyai<BR>
tasmādaudumbare pātre<BR>
<BR>
<BR>
<BR>
5.3.4.[3]<BR>
<BR>
sa sārasvatīreva prathamā gṛhṇāti | apo devā madhumatīragṛbhṇannityapo devā<BR>
rasavatīragṛhṇannityevaitadāhorjasvatī rājasvaścitānā iti rasavatīrityevaitadāha<BR>
yadāhorjasvatīriti rājasvaścitānā iti yāḥ prajñātā rājasva ityevaitadāha<BR>
yābhirmitrāvaruṇāvabhyaṣiñcannityetābhirhi<BR>
mitrāvaruṇāvabhyaṣiñcanyābhirindramanayannatyarātīrityetābhirhīndraṃ nāṣṭrā<BR>
rakṣāṃsyatyanayaṃstābhirabhiṣin=cati vāgvai sarasvatī<BR>
vācaivainametadabhiṣiñcatyetā vā ekā āpastā evaitatsambharati<BR>
<BR>
<BR>
<BR>
5.3.4.[4]<BR>
<BR>
athādhvaryuḥ | caturgṛhītamājyaṃ gṛhītvāpo 'bhyavaiti tadyā ūrmī vyardataḥ paśau<BR>
vā puruṣe vābhyavete tau gṛhṇāti <BR>
<BR>
<BR>
<BR>
5.3.4.[5]<BR>
<BR>
sa yaḥ prāṅgudardati | taṃ gṛhṇāti vṛṣṇa ūrmirasi rāṣṭradā me dehi svāhā vṛṣṇa<BR>
ūrmirasi rāṣṭradā rāṣṭramamuṣmai dehīti <BR>
<BR>
<BR>
<BR>
5.3.4.[6]<BR>
<BR>
atha yaḥ pratyaṅṅudardati | taṃ gṛhṇāti vṛṣaseno 'si rāṣṭradā rāṣṭram me dehi svāhā<BR>
vṛṣaseno 'si rāṣṭradā rāṣṭramamuṣmai dehīti tābhirabhiṣiñcati vīryaṃ vā<BR>
etadapāmudardati paśau vā puruṣe vābhyavete vīryeṇaivainametadabhiṣiñcatyetā vā<BR>
ekā āpastā evaitatsambharati<BR>
<BR>
<BR>
<BR>
5.3.4.[7]<BR>
<BR>
atha syandamānā gṛhṇāti | artheta stha rāṣṭradā rāṣṭram me datta svāhārtheta stha<BR>
rāṣṭradā rāṣṭramamuṣmai datteti tābhirabhiṣiñcati vīryeṇa vā etāḥ syandante<BR>
tasmādenāḥ syandamānā na kiṃcana pratidhārayate vīryeṇaivainametadabhiṣiñcatyetā<BR>
vā ekā āpastā evaitatsambharati<BR>
<BR>
<BR>
<BR>
5.3.4.[8]<BR>
<BR>
atha yāḥ syandamānānām pratīpaṃ syandante | tā gṛhṇātyojasvatī stha rāṣṭradā<BR>
rāṣṭram me datta svāhaujasvatī stha rāṣṭradā rāṣṭramamuṣmai datteti<BR>
tābhirabhiṣiñcati vīryeṇa vā etāḥ syandamānānām pratīpaṃ syandante<BR>
vīryeṇaivainametadabhiṣiñcatyetā vā ekā āpastā evaitatsambharati <BR>
<BR>
<BR>
<BR>
5.3.4.[9]<BR>
<BR>
athāpayatīrgṛhṇāti | āpaḥ parivāhiṇī stha rāṣṭradā rāṣṭramamuṣmai datteti<BR>
tābhirabhiṣiñcatyetasyai vā eṣāpacidyaiṣaiva punarbhavatyapi ha vā<BR>
asyānyarāṣṭrīyo rāṣṭre bhavatyapyanyarāṣṭrīyamavaharate tathāsminbhūmānaṃ<BR>
dadhāti bhūmnaivainametadabhiṣiñcatyetā vā ekā āpastā evaitatsambharati <BR>
<BR>
<BR>
5.3.4.[10]<BR>
<BR>
atha nadīpatiṃ gṛhṇāti | apām patirasi rāṣṭradā rāṣṭram me dehi svāhāpām patirasi<BR>
rāṣṭradā rāṣṭramamuṣmai dehīti tābhirabhiṣiñcatyapāṃ vā eṣa<BR>
patiryannadīpatirviśāmevainametatpatiṃ karotyetā vā ekā āpastā evaitatsambharati <BR>
<BR>
<BR>
<BR>
5.3.4.[11]<BR>
<BR>
atha niveṣyaṃ gṛhṇāti | apāṃ garbho 'si rāṣṭradā rāṣṭram me dehi svāhāpāṃ garbho<BR>
'si rāṣṭradā rāṣṭramamuṣmai dehīti tābhirabhiṣiñcati garbhaṃ vā etadāpa<BR>
upaniveṣṭante viśāmevainametadgarbhaṃ karotyetā vā ekā āpastā evaitatsambharati <BR>
<BR>
<BR>
<BR>
5.3.4.[12]<BR>
<BR>
atha yaḥ syandamānānāṃ sthāvaro hrado bhavati | pratyātāpe tā gṛhṇāti sūryatvacasa<BR>
stha rāṣṭradā rāṣṭram me datta svāhā sūryatvacasa stha rāṣṭradā rāṣṭramamuṣmai<BR>
datteti tābhirabhiṣiñcati varcasaivainametadabhiṣiñcati<BR>
sūryatvacasamevainametatkaroti varuṇyā vā etā āpo bhavanti yāḥ syandamānānāṃ na<BR>
syandante varuṇasavo vā eṣa yadrājasūyaṃ tasmādetābhirabhiṣiñcatyetā vā ekā āpastā<BR>
evaitatsambharati <BR>
<BR>
<BR>
<BR>
5.3.4.[13]<BR>
<BR>
atha yā ātapati varṣanti | tā gṛhṇāti sūryavarcasa stha rāṣṭradā rāṣṭram me datta<BR>
svāhā sūryavarcasa stha rāṣṭradā rāṣṭramamuṣmai datteti tābhirabhiṣiñcati<BR>
varcasaivainametadabhiṣiñcati sūryavarcasamevainametatkaroti medhyā vā etā āpo<BR>
bhavanti yā ātapati varṣantyaprāptā hīmām bhavantyathainā gṛhṇāti<BR>
medhyamevainametatkarotyetā vā ekā āpastā evaitatsambharati <BR>
<BR>
<BR>
<BR>
5.3.4.[14]<BR>
<BR>
atha vaiśantīrgṛhṇāti | māndā stha rāṣṭradā rāṣṭram me datta svāhā māndā stha<BR>
rāṣṭradā rāṣṭramamuṣmai datteti tābhirabhiṣiñcati viśamevāsmā<BR>
etatsthāvarāmanapakramiṇīṃ karotyetā vā ekā āpastā evaitatsambharati <BR>
<BR>
<BR>
<BR>
5.3.4.[15]<BR>
<BR>
atha kūpyā gṛhṇāti | vrajakṣita stha rāṣṭradā rāṣṭram me datta svāhā vrajakṣita<BR>
stha rāṣṭradā rāṣṭramamuṣmai datteti tābhirabhiṣiñcati tadyā imām pareṇāpastā<BR>
evaitatsambharatyapāmu caiva sarvatvāya tasmādetābhirabhiścatyetā vā ekā āpastā<BR>
evaitatsambharati<BR>
<BR>
<BR>
<BR>
5.3.4.[16]<BR>
<BR>
atha pruṣvā gṛhṇāti | vāśā stha rāṣṭradā rāṣṭram me datta svāhā vāśā stha rāṣṭradā<BR>
rāṣṭramamuṣmai datteti<BR>
tābhirabhiṣiñcatyannādyenaivainametadabhiṣiñcatyannādyamevāsminnetaddadhātīd<BR>
aṃ vā asāvāditya udyanneva yathāyamagnirnirdahedevamoṣadhīrannādyaṃ nirdahati<BR>
tadetā āpo 'bhyavayatyaḥ śamayanti na ha vā ihānnādyaṃ pariśiṣyate yadetā āpo<BR>
nābhyaveyurannādyenaivainametadabhiṣiñcatyetā vā ekā āpastā evaitatsambharati <BR>
<BR>
<BR>
<BR>
5.3.4.[17]<BR>
<BR>
atha madhu gṛhṇāti | śaviṣṭā stha rāṣṭradā rāṣṭram me datta svāhā śaviṣṭhā stha<BR>
rāṣṭradā rāṣṭramamuṣmai datteti tābhirabhiṣiñcatyapāṃ caivainametadoṣadhīnāṃ<BR>
ca rasenābhiṣiñcatyetā vā ekā āpastā evaitatsambharati<BR>
<BR>
<BR>
<BR>
5.3.4.[18]<BR>
<BR>
atha gorvijāyamānāyā ulbyā gṛhṇāti | śakvaro stha rāṣṭradā rāṣṭram me datta svāhā<BR>
śakvarī stha rāṣṭradā rāṣṭramamuṣmai datteti tābhirabhiṣiñcati<BR>
paśubhirevainametadabhiṣiñcatyetā vā ekā āpastā evaitatsambharati<BR>
<BR>
<BR>
<BR>
5.3.4.[19]<BR>
<BR>
atha payo gṛhṇāti | janabhṛta stha rāṣṭradā rāṣṭram me datta svāhā janabhṛta stha<BR>
rāṣṭradā rāṣṭramamuṣmai datteti tābhirabhiṣiñcati<BR>
paśubhirevainametadabhiṣiñcatyetā vā ekā āpastā evaitatsambharati <BR>
<BR>
<BR>
<BR>
5.3.4.[20]<BR>
<BR>
atha ghṛtaṃ gṛhṇāti | viśvabhṛta stha rāṣṭradā rāṣṭram me datta svāhā viśvabhṛta<BR>
stha rāṣṭradā rāṣṭramamuṣmai datteti tābhirabhiṣiñcati<BR>
paśūnāmevainametadrasenābhiṣiñcatyetā vā ekā āpastā evaitatsambharati <BR>
<BR>
<BR>
<BR>
5.3.4.[21]<BR>
<BR>
atha marīcīḥ | añjalinā saṃgṛhyāpisṛjatyāpaḥ svarāja stha rāṣṭradā rāṣṭramamuṣmai<BR>
dattetyetā vā āpaḥ svarājo yanmarīcayastā yatsyandanta ivānyo 'nyasyā evaitacriyā<BR>
atiṣṭhamānā uttarādharā iva bhavantyo yanti svārājyamevāsminnetaddadhātyetā vā<BR>
ekā āpastā evaitatsambharati<BR>
<BR>
<BR>
<BR>
5.3.4.[22]<BR>
<BR>
tā vā etāḥ | saptadaśāpaḥ sambharati saptadaśo vai prajāpatiḥ<BR>
prajāpatiryajñastasmātsaptadaśāpaḥ sambharati <BR>
<BR>
<BR>
<BR>
5.3.4.[23]<BR>
<BR>
ṣoḍaśa tā āpo yā abhijuhoti | ṣoḍaśāhutīrjuhoti tā dvātriṃśaddvayīṣu na juhoti<BR>
sārasvatīṣu ca marīciṣu ca tāścatustriṃśattrayastriṃśadvai devāḥ<BR>
prajāpatiścatustriṃśastadenam prajāpatiṃ karoti <BR>
<BR>
<BR>
<BR>
5.3.4.[24]<BR>
<BR>
atha yaddhutvā-hutvā gṛhṇāti | vajro vā ājyaṃ vajreṇaivaitadājyena spṛtvā-spṛtvā<BR>
svīkṛtya gṛhṇāti<BR>
<BR>
<BR>
<BR>
5.3.4.[25]<BR>
<BR>
atha yatsārasvatīṣu na juhoti | vāgvai sarasvatī vajra ājyaṃ nedvajreṇājyena vācaṃ<BR>
hinasānīti tasmātsārasvatīṣu na juhoti <BR>
<BR>
<BR>
<BR>
5.3.4.[26]<BR>
<BR>
atha yanmarīciṣu na juhoti | nedanaddhevaitāmāhutiṃ juhavānīti tasmānmarīciṣu<BR>
na juhoti<BR>
<BR>
<BR>
<BR>
5.3.4.[27]<BR>
<BR>
tāḥ sārdhamaudumbare pātre samavanayati | madhumatīrmadhumatībhiḥ<BR>
pṛcyantāmiti rasavatī rasavatībhiḥ pṛcyantāmityevaitadāha mahi kṣatraṃ kṣatriyāya<BR>
vanvānā iti tatparo 'kṣaṃ yajamānāyāśiṣamāśāste yadāha mahi kṣatraṃ kṣatriyāya<BR>
vanvānā iti <BR>
<BR>
<BR>
<BR>
5.3.4.[28]<BR>
<BR>
tā agreṇa maitrāvaruṇasya dhiṣṇyaṃ sādayati | anādhṛṣṭāḥ sīdata sahaujasa<BR>
ityanādhṛṣṭāḥ sīdata rakṣobhirityevaitadāha sahaujasa iti savīryā ityevaitadāha mahi<BR>
kṣatraṃ kṣatriyāya dadhatīriti tatpratyakṣaṃ kṣatraṃ yajamānāyāśiṣamāśāste<BR>
yadāha mahi kṣatraṃ kṣatriyāya dadhatīriti<BR>
<BR>
<BR>
5.3.5.[1]<BR>
<BR>
taṃ vai mādhyadine savane 'bhiṣiñcati | eṣa vai prajāpatirya eṣa yajñastāyate<BR>
yasmādimāḥ prajāḥ prajātā etamvevāpyetarhyanu prajāyante tadenam madhyata<BR>
evaitasya prajāpaterdadhāti madhyataḥ suvati<BR>
<BR>
<BR>
<BR>
5.3.5.[2]<BR>
<BR>
agṛhīte māhendre | eṣa vā indrasya niṣkevalyo graho yanmāhendro<BR>
'pyasyaitanniṣkevalyameva stotraṃ niṣkevalyaṃ śastramindro vai yajamānastadenaṃ<BR>
sva evāyatane 'bhiṣiñcati tasmādagṛhīte māhendre <BR>
<BR>
<BR>
<BR>
5.3.5.[3]<BR>
<BR>
agreṇa maitrāvaruṇasya dhiṣṇyam | śārdūlacarmopastṛṇāti somasya tviṣirasīti yatra<BR>
vai soma indramatyapavata sa yattataḥ śārdūlaḥ samabhavattena somasya<BR>
tviṣistasmādāha somasya tviṣirasīti taveva me tviṣirbhūyāditi śārdūlatviṣi<BR>
<BR>
mevāsminnetaddadhāti tasmādāha taveva me tviṣirbhūyāditi <BR>
<BR>
<BR>
<BR>
5.3.5.[4]<BR>
<BR>
atha pārthāni juhoti | pṛthā ha vai vainyo manuṣyāṇām prathamo 'bhiṣiṣice so<BR>
'kāmayata sarvamannādyamavarundhīyeti tasmā etānyajuhavuḥ sa idaṃ<BR>
sarvamannādyamavarurudhe 'pi ha smāsmā āraṇyānpaśūnabhihvayantyasāvehi rājā tvā<BR>
pakṣyata iti tathedaṃ tarvamannādyamavarurudhe sarvaṃ ha vā<BR>
annādyamavarunddhe yasyaivaṃ viduṣa etāni hūyante <BR>
<BR>
<BR>
<BR>
5.3.5.[5]<BR>
<BR>
tāni vai dvādaśa bhavanti | dvādaśa vai māsāḥ saṃvatsarasya tasmāddvādaśa bhavanti <BR>
<BR>
<BR>
<BR>
5.3.5.[6]<BR>
<BR>
ṣaṭ purastādabhiṣekasya juhoti | ṣaḍupariṣṭāttadenam madhyata evaitasya<BR>
prajāpaterdadhāti madhyataḥ suvati<BR>
<BR>
<BR>
<BR>
5.3.5.[7]<BR>
<BR>
sa yāni purastādabhiṣekasya juhoti | bṛhaspatisteṣāmuttamo bhavatyatha<BR>
yānyupariṣṭādabhiṣekasya juhotīndrasteṣām prathamo bhavati brahma vai<BR>
bṛhaspatirindriyaṃ vīryamindra etābhyāmevainametadvīryābhyāmubhayataḥ<BR>
paribṛṃhati<BR>
<BR>
<BR>
<BR>
5.3.5.[8]<BR>
<BR>
sa juhoti | yāni purastādabhiṣekasya juhotyagnaye svāheti tejo vā<BR>
agnistejasaivainametadabhiṣiñcati somāya svāheti kṣatraṃ vai somaḥ<BR>
kṣatreṇaivainametadabhiṣiñcati savitre svāheti savitā vai devānām prasavitā<BR>
savitṛprasūta evainametadabhiṣiñcati sarasvatyai svāheti vāgvai sarasvatī<BR>
vācaivainametadabhiṣiñcati pūṣṇe svāheti paśavo vai pūṣā<BR>
paśubhirevainametadabhiṣiñcati bṛhaspataye svāheti brahma vai<BR>
bṛhaspatirbrahmaṇaivainametadabhiṣiñcatyetāni purastādabhiṣekasya juhoti<BR>
tānyetānyagnināmānītyācakṣate <BR>
<BR>
<BR>
<BR>
5.3.5.[9]<BR>
<BR>
atha juhoti | yānyupariṣṭādabhiṣekasya juhotīndrāya svāheti vīrya vā indro<BR>
vīryeṇaivainametadabhiṣiñcati ghoṣāya svāheti vīryaṃ vai ghoṣo<BR>
vīryeṇaivainametadabhiṣiñcati ślokāya svāheti vīryaṃ vai śloko<BR>
vīryeṇaivainametadabhiṣiñcatyaṃśāya svāheti vīryaṃ vā aṃśo<BR>
vīryeṇaivainametadabhiṣiñcati bhagāya svāheti vīryaṃ vai bhāgo<BR>
vīryeṇaivainametadabhiṣiñcatyaryamṇe svāheti tadenamasya sarvasyāryamaṇaṃ<BR>
karotyetānyupariṣṭādabhiṣekasya juhoti tānyetānyādityanāmānītyācakṣate <BR>
<BR>
<BR>
<BR>
5.3.5.[10]<BR>
<BR>
agreṇa maitrāvaruṇasya dhiṣṇyam | abhiṣecanīyāni pātrāṇi bhavanti yatraitā āpo<BR>
'bhiṣecanīyā bhavanti <BR>
<BR>
<BR>
<BR>
5.3.5.[11]<BR>
<BR>
pālāśam bhavati | tena brāhmaṇo 'bhiṣiñcati brahma vai palāśo<BR>
brahmaṇaivainametadabhiṣiñcati<BR>
<BR>
<BR>
<BR>
5.3.5.[12]<BR>
<BR>
audumbaram bhavati | tena svo 'bhiṣiñcatyannaṃ vā ūrgudumbara ūrgvai svaṃ<BR>
yāvadvai puruṣasya svam bhavati naiva tāvadaśanāyati tenorkṣvaṃ<BR>
tasmādaudumbareṇa svo 'bhiṣiñcati <BR>
<BR>
<BR>
<BR>
5.3.5.[13]<BR>
<BR>
naiyagrodhapādam bhavati | tena mitryo rājanyo 'bhiṣiñcati padbhirvai nyagrodhaḥ<BR>
pratiṣṭhito mitreṇa vai rājanyaḥ pratiṣṭhitastasmānnaiyagrodhapādena mitryo<BR>
rājanyo 'bhiṣiñcati<BR>
<BR>
<BR>
<BR>
5.3.5.[14]<BR>
<BR>
āśvattham bhavati | tena vaiśyo 'bhiṣiñcati sa yadevādo 'śvatthe tiṣṭhata indro<BR>
maruta upāmantrayata tasmādāśvatthena vaiśyo 'bhiṣiñcatyetānyabhiṣecanīyāni<BR>
pātrāṇi bhavanti <BR>
<BR>
<BR>
<BR>
5.3.5.[15]<BR>
<BR>
atha pavitre karoti | pavitre stho vaiṣṇavyāviti so 'sāveva bandhustayorhiraṇyam<BR>
pravayati tābhyāmetā abhiṣecanīyā apa utpunāti tadyaddhiraṇyam<BR>
pravayatyamṛtamāyurhiraṇyaṃ tadā svamṛtamāyurdadhāti tasmāddhiraṇyam pravayati <BR>
<BR>
<BR>
<BR>
5.3.5.[16]<BR>
<BR>
sa utpunāti | saviturvaḥ prasava utpunāmyacidreṇa pavitreṇa sūryasya raśmibhiriti so<BR>
'sāveva bandhuranibhṛṣṭamasi vāco bandhustapojā ityanādhṛṣṭā stha<BR>
rakṣobhirityevaitadāha yadāhānibhṛṣṭamasīti vāco bandhuriti yāvadvai prāṇeṣvāpo<BR>
bhavanti tāvadvācā vadati tasmādāha vāco bandhuriti <BR>
<BR>
<BR>
<BR>
5.3.5.[17]<BR>
<BR>
tapojā iti | agnirvai dhūmo jāyate dhūmādabhramabhrādvṛṣṭiragnervā etā jāyante<BR>
tasmādāha tapojā iti <BR>
<BR>
<BR>
<BR>
5.3.5.[18]<BR>
<BR>
somasya dātramasīti | yadā vā enametābhirabhiṣuṇvantyathāhutirbhavati tasmādāha<BR>
somasya dātramasīti svāhā rājasva iti tadenāḥ svāhākāreṇaivotpunāti <BR>
<BR>
<BR>
<BR>
5.3.5.[19]<BR>
<BR>
tā eteṣu pātreṣu vyānayati | sadhamādo dyumninīrāpa etā ityanatimāninya<BR>
ityevaitadāha yadāha sadhamāda iti dyumninīrāpa etā iti vīryavatya<BR>
ityevaitadāhānādhṛṣṭā apasyo vasānā ityanādhṛṣṭā stha rakṣobhirityevaitadāha<BR>
yadāhānādhṛṣṭā apasyo vasānā iti pastyāsu cakre varuṇaḥ sadhasthamiti viśo vai<BR>
pastyā vikṣu cakre varuṇaḥ pratiṣṭhāmityevaitadāhāpāṃ śiśurmātṛtamāsvantariti<BR>
<BR>
<BR>
<BR>
5.3.5.[20]<BR>
<BR>
athainaṃ vāsāṃsi paridhāpayati | tattārpyamiti vāso bhavati tasmintsarvāṇi yajñarūpāṇi<BR>
niṣyūtāni bhavanti tadenam paridhāpayati kṣatrasyolbamasīti tadyadeva<BR>
kṣatrasyolbaṃ tata evainametajjanayati<BR>
<BR>
<BR>
5.3.5.[21]<BR>
<BR>
athainam pāṇḍvam paridhāpayati | kṣatrasya jarāyvasīti tadyadeva kṣatrasya jarāyu<BR>
tata evainametajjanayati<BR>
<BR>
<BR>
<BR>
5.3.5.[22]<BR>
<BR>
athādhīvāsam pratimuñcati | kṣatrasya yonirasīti tadyaiva kṣatrasya yonistasyā<BR>
evainametajjanayati<BR>
<BR>
<BR>
<BR>
5.3.5.[23]<BR>
<BR>
athoṣṇīṣaṃ saṃhṛtya | purastādavagūhati kṣatrasya nābhirasīti tadyaiva kṣatrasya<BR>
nābhistāmevāsminnetaddadhāti<BR>
<BR>
<BR>
<BR>
5.3.5.[24]<BR>
<BR>
taddhaike | samantam pariveṣṭayanti nābhirvā asyaiṣā samantaṃ vā iyaṃ nābhiḥ<BR>
paryetīti vadantastadu tathāna kuryātpurastādevāvagūhetpurastāddhīyaṃ<BR>
nābhistadyadenaṃ vāsāṃsi paridhāpayati janayatyevainametajjātamabhiṣiñcānīti<BR>
tasmādenaṃ vāsāṃsi paridhāpayati <BR>
<BR>
<BR>
<BR>
5.3.5.[25]<BR>
<BR>
taddhaike | nidadhatyetāni vāsāṃsyathainam punardīkṣitavasanam paridhāpayanti<BR>
tadu tathā na kuryādaṅgāni vā asya janūrvāsāṃsyaṅgairhainaṃ sajanvā tanvā<BR>
vyardhayanti varuṇyaṃ dīkṣitavasanaṃ sa eteṣāmevaikaṃ vāsasām paridadhīta<BR>
tadenamaṅgairjanvā tanvā samardhayati varuṇyaṃ dīkṣitavasanaṃ tadenaṃ<BR>
varuṇyāddīkṣitavasanātpramuñcati<BR>
<BR>
<BR>
<BR>
5.3.5.[26]<BR>
<BR>
sa yatrāvabhṛthamabhyavaiti | tadetadabhyavaharanti tatsaloma kriyate sa<BR>
eteṣāmevaikaṃ vāsasām paridhāyodaiti tāni vaśāyai vā vapāyāṃ hutāyāṃ<BR>
dadyādudavasānīyāyāṃ veṣṭau<BR>
<BR>
<BR>
<BR>
5.3.5.[27]<BR>
<BR>
atha dhanuradhitanoti | indrasya vārtraghnamasīti vārtraghnaṃ vai dhanurindro vai<BR>
yajamāno dvayena vā eṣa indro bhavati yacca kṣatriyo yadu ca<BR>
yajamānastasmādāhendrasya vārtraghnamasīti<BR>
<BR>
<BR>
5.3.5.[28]<BR>
<BR>
atha bāhū vimārṣṭi | mitrasyāsi varuṇasyāsīti bāhvorvai dhanurbāhubhyāṃ vai rājanyo<BR>
maitrāvaruṇastasmādāha mitrasyāsi varuṇasyāsīti tadasmai prayacati tvayāyaṃ vṛtram<BR>
badhediti tvayāyaṃ dviṣantam bhrātṛvyam badhedityevaitadāha<BR>
<BR>
<BR>
5.3.5.[29]<BR>
<BR>
athāsmai tisra iṣūḥ prayacati | sa yayā prathamayā samarpaṇena parābhinatti saikā<BR>
seyam pṛthivī saiṣā dṛbā nāmātha yayā viddhaḥ śayitvā jīvati vā mriyate vā sā<BR>
dvitīyā tadidamantarikṣaṃ saiṣā rujā nāmātha yayāpaiva rādhnoti sā tṛtīyā sāsau<BR>
dyauḥ saiṣā kṣumā nāmaitā hi vai tisra iṣavastasmādasmai tisra iṣūḥ prayacati<BR>
<BR>
<BR>
<BR>
5.3.5.[30]<BR>
<BR>
tāḥ prayacati | pātainam prāñcam pātainam pratyañcam pātainaṃ tiryañcaṃ digbhyaḥ<BR>
pāteti tadasmai sarvā eva diśo 'śaravyāḥ karoti tadyadasmai dhanuḥ prayacati vīryaṃ<BR>
vā etadrājanyasya yaddhanurvīryavantamabhiṣiñcānīti tasmādvā asmā āyudham<BR>
prayacati <BR>
<BR>
<BR>
<BR>
5.3.5.[31]<BR>
<BR>
athainamāvido vācayati | āvirmaryā ityaniruktam prajāpatirvā aniruktastadenam<BR>
prajāpataya āvedayati so 'smai savamanumanyate tenānumataḥ sūyate<BR>
<BR>
<BR>
<BR>
5.3.5.[32]<BR>
<BR>
āvitto agnirgṛhapatiriti | brahma agnistadenam brahmaṇa āvedayati tadasmai<BR>
savamanumanyate tenānumataḥ sūyate<BR>
<BR>
<BR>
<BR>
5.3.5.[33]<BR>
<BR>
āvitto indro vṛddhaśravā iti | kṣatraṃ vā indrastadenaṃ kṣatrāyāvedayati tadasmai<BR>
savamanumanyate tenānumataḥ sūyate <BR>
<BR>
<BR>
<BR>
5.3.5.[34]<BR>
<BR>
āvittau mitrāvaruṇau dhṛtavratāviti | prāṇodānau vai mitrāvaruṇau tadenam<BR>
prāṇodānābhyāmāvedayati tāvasmai savamanumanyete tābhyāmanumataḥ sūyate<BR>
<BR>
<BR>
<BR>
5.3.5.[35]<BR>
<BR>
āvittaḥ pūṣā viśvavedā iti | paśavo vai pūṣā tadenam paśubhya āvedayati te 'smai<BR>
savamanumanyante tairanumataḥ sū<BR>
<BR>
<BR>
<BR>
5.3.5.[36]<BR>
<BR>
āvitte dyāvāpṛthivī viśvaśambhuvāviti | tadenamābhyāṃ dyāvāpṛthivībhyāmāvedayati<BR>
te asmai savamanumanyete tābhyāmanumataḥ sūyate<BR>
<BR>
<BR>
<BR>
5.3.5.[37]<BR>
<BR>
āvittāditiruruśarmeti | iyaṃ vai pṛthivyaditistadenamasmai pṛthivyā āvedayati sāsmai<BR>
savamanumanyate tayānumataḥ sūyate tadyābhya evainametaddevatābhya āvedayati tā<BR>
asmai savamanumanyante tābhiranumataḥ sūyate <BR>
<BR>
<BR>
<BR>
5.4.1.[1]<BR>
<BR>
keśavasya puruṣasya | lohāyasamāsya āvidhyatyaveṣṭā dandaśūkā iti sarvānvā eṣa<BR>
mṛtyūnatimucyate sarvānbadhānyo rājasūyena yajate tasya jaraiva mṛtyurbhavati<BR>
tadyo mṛtyuryo badhastamevaitadatinayati yaddandaśūkān<BR>
<BR>
<BR>
<BR>
5.4.1.[2]<BR>
<BR>
atha yatkeśavasya puruṣasya | na vā eṣa strī na pumānyatkeśavaḥ puruṣo yadaha<BR>
pumāstena na strī yadu keśavasteno na pumānnaitadayo na hiraṇyaṃ yallohāyasaṃ<BR>
naite krimayo nākrimayo yaddandaśūkā atha yallohāyasam bhavati lohitā iva hi<BR>
dandaśūkāstasmātkeśavasya puruṣasya <BR>
<BR>
<BR>
<BR>
5.4.1.[3]<BR>
<BR>
athainaṃ diśaḥ samārohayati | prācīmāroha gāyatrī tvāvatu rathantaraṃ sāma<BR>
trivṛtstomo vasanta ṛturbrahma draviṇam<BR>
<BR>
<BR>
<BR>
5.4.1.[4]<BR>
<BR>
dakṣiṇāmāroha | triṣṭuptvāvatu bṛhatsāma pañcadaśa stomo grīṣma ṛtuḥ kṣatraṃ<BR>
draviṇam <BR>
<BR>
<BR>
<BR>
5.4.1.[5]<BR>
<BR>
pratīcīmāroha | jagatī tvāvatu vairūpaṃ sāma saptadaśa stomo varṣā ṛturviḍ<BR>
draviṇam <BR>
<BR>
<BR>
<BR>
5.4.1.[6]<BR>
<BR>
udīcīmāroha | anuṣṭuptvāvatu vairājaṃ sāmaikaviṃśa stomaḥ śaradṛtuḥ phalaṃ<BR>
draviṇām <BR>
<BR>
<BR>
<BR>
5.4.1.[7]<BR>
<BR>
ūrdhvāmāroha | paṅktistvāvatu śākvararaivate sāmanī triṇavatrayastriṃśau stomau<BR>
hemantaśiśirāvṛtū varco draviṇamiti<BR>
<BR>
<BR>
<BR>
5.4.1.[8]<BR>
<BR>
tadyadenaṃ diśaḥ samārohayati | ṛtūnāmevaitadrūpamṛtūnevainametatsaṃvatsaraṃ<BR>
samārohayati sa ṛtūntsaṃvatsaraṃ samāruhya sarvamevedamuparyupari<BR>
bhavatyarvāgaivāsmādidaṃ sarvam bhavati <BR>
<BR>
<BR>
<BR>
5.4.1.[9]<BR>
<BR>
śārdūlacarmaṇo jaghanārdhe | sīsaṃ nihitam bhavati tatpadā pratyasyati pratyastaṃ<BR>
namuceḥ śira iti namucirha vai nāmāsura āsa tamindro nivivyādha tasya padā śiro<BR>
'bhitaṣṭhau sa yadabhiṣṭhita udabādhata sa ucvaṅkastasya padā śiraḥ praciceda tato<BR>
rakṣaḥ samabhavattaddha smainamanubhāṣate kva gamiṣyasi kva me mokṣyasa iti <BR>
<BR>
<BR>
<BR>
5.4.1.[10]<BR>
<BR>
tatsīsenāpajaghāna | tasmātsīsam mṛdu sṛtajavaṃ hi sarveṇa hi vīryeṇāpajaghāna<BR>
tasmāddhiraṇyarūpaṃ sanna kiyaccanārhati sṛtajavaṃ hi sarveṇa hi vīryeṇāpajaghāna<BR>
tadvai sa tannāṣṭrā rakṣāṃsyapajaghāna tatho evaiṣa etannāṣṭrā rakṣāṃsyato<BR>
'pahanti<BR>
<BR>
<BR>
<BR>
5.4.1.[11]<BR>
<BR>
athainaṃ śārdūlacarmārohayati | somasya tviṣirasīti yatra vai soma indramatyapavata<BR>
sa yattataḥ śārdūlaḥ samabhavattena somasya tviṣistasmādāha somasya tviṣirasīti<BR>
taveva me tviṣirbhūyāditi śārdūlatviṣimevāsminnetaddadhāti tasmādāha taveva me<BR>
tviṣirbhūyāditi<BR>
<BR>
<BR>
<BR>
5.4.1.[12]<BR>
atha rukmamadhastādupāsyati | mṛtyoḥ pāhītyamṛtamāyurhiraṇyaṃ tadamṛta āyuṣi<BR>
pratitiṣṭhati <BR>
<BR>
<BR>
<BR>
5.4.1.[13]<BR>
<BR>
atha rukmaḥ śatavitṛṇo vā bhavati | navavitṛṇo vā sa yadi śatavitṛṇaḥ śatāyurvā ayam<BR>
puruṣaḥ śatatejāḥ śatavīryastasmācatavitṛṇo yadyu navavitṛṇo naveme puruṣe<BR>
prāṇāstasmānnavavitṛṇaḥ <BR>
<BR>
<BR>
<BR>
5.4.1.[14]<BR>
<BR>
tamupariṣṭācīrṣṇo nidadhāti | ojo 'si saho syamṛtamasītyamṛtamāyurhiraṇyaṃ<BR>
tadasminnamṛtamāyurdadhāti tadyadrukmā ubhayato bhavato 'mṛtamāyurhiraṇyaṃ<BR>
tadamṛtenaivainametadāyuṣobhayataḥ paribṛṃhati tasmādrukmā ubhayato bhavataḥ<BR>
<BR>
<BR>
<BR>
5.4.1.[15]<BR>
<BR>
atha bāhū udgṛhṇāti | hiraṇyarūpā uṣaso viroka ubhāvindro udithaḥ sūryaśca ārohataṃ<BR>
varuṇa mitra gartaṃ tataścakṣāthāmaditiṃ ditiṃ ceti bāhū vai mitrāvaruṇau<BR>
gartastasmādāhārohataṃ varuṇa mitra gartamiti tataścakṣāthāmaditiṃ ditiṃ ceti tataḥ<BR>
paśyataṃ svaṃ cāraṇaṃ cetyevaitadāha <BR>
<BR>
<BR>
<BR>
5.4.1.[16]<BR>
<BR>
naitenodgṛhṇīyāt | mitro 'si varuṇo 'sītyevodgṛhṇīyādbāhū vai mitrāvaruṇau<BR>
bāhubhyāṃ vai rājanyo maitrāvaruṇastasmānmitro 'si varuṇo 'sītyevodgṛhṇīyāt <BR>
<BR>
<BR>
<BR>
5.4.1.[17]<BR>
<BR>
tadyadenamūrdhvabāhumabhiṣiñcati | vīryaṃ vā etadrājanyasya yadbāhū vīryaṃ vā<BR>
etadapāṃ rasaḥ sambhṛto bhavati yenainametadabhiṣiñcati nenma idaṃ vīryaṃ<BR>
vīryamapāṃ rasaḥ sambhṛto bāhūvlināditi tasmādenamūrdhvabāhumabhiṣiñcati <BR>
<BR>
<BR>
<BR>
5.4.2.[1]<BR>
<BR>
taṃ vai prāñcaṃ tiṣṭhantamabhiṣiñcati | purastādbrāhmaṇo 'bhiṣiñcatyadhvaryurvā<BR>
yo vāsya purohito bhavati paścāditare <BR>
<BR>
<BR>
<BR>
5.4.2.[2]<BR>
<BR>
somasya tvā dyumnenābhiṣiñcāmīti | vīryeṇaitadāhāgnerbhrājaseti vīryeṇaivaitadāha<BR>
sūryasya varcaseti vīryeṇaivaitadāhendrasyendriyeṇeti vīryeṇaivaitadāha kṣatrāṇāṃ<BR>
kṣatrapatiredhīti rājñāmadhirāja edhītyevaitadāhāti didyūnpāhītīṣavo vai didyava<BR>
iṣubadhamevainametadatinayati tasmādāhāti didyūnpāhīti <BR>
<BR>
<BR>
<BR>
5.4.2.[3]<BR>
<BR>
imaṃ devāḥ | asapatnaṃ suvadhvamitīmaṃ devā abhrātṛvyaṃ suvadhvamityevaitadāha<BR>
mahate kṣatrāya mahate jyaiṣṭhyāyeti nātra tirohitamivāsti mahate jānarājyāyeti<BR>
mahate janānām rājyāyetyevaitadāhendrasyendriyāyeti vīryāyetyevaitadāha<BR>
yadāhendrasyendriyāyetīmamamuṣya putramamuṣyai putramiti tadyadevāsya<BR>
janma tata evaitadāhāsyai viśa iti yasyai viśo rājā bhavatyeṣa vo 'mī rājā somo<BR>
'smākam brāhman\ānāṃ rājeti tadasmā idaṃ sarvamādya karoti<BR>
brāhmaṇamevāpoddharati tasmādbrāhmaṇo 'nādyaḥ somarājā hi bhavati <BR>
<BR>
<BR>
<BR>
5.4.2.[4]<BR>
<BR>
athaitamabhiṣekam | kṛṣṇaviṣāṇayānuvimṛṣṭe vīryaṃ vā etadapāṃ rasaḥ sambhṛto<BR>
bhavati yenainametadabhiṣiñcatīdam me vīryaṃ sarvamātmānamupaspṛśāditi<BR>
tasmādvā anuvimṛṣṭe <BR>
<BR>
<BR>
<BR>
5.4.2.[5]<BR>
<BR>
so 'nuvimṛṣṭe | pra parvatasya vṛṣabhasya pṛṣṭhāditi yathāyam parvato 'tiṣṭhāvā<BR>
yatharṣabhaḥ paśūnatiṣṭhāvaivaṃ vā eṣa idaṃ sarvamatitiṣṭhatyarvāgevāsmādidaṃ<BR>
sarvam bhavati yo rājasūyena yajate tasmādāha pra parvatasya vṛṣabhasya<BR>
pṛṣṭhānnāvaścaranti svasica iyānāḥ tā āvavṛtrannadharāgudaktā ahim budhnyamanu<BR>
rīyamāṇā iti <BR>
<BR>
<BR>
<BR>
5.4.2.[6]<BR>
<BR>
athainamantareva śārdūlacarmaṇi viṣṇukramānkramayati | viṣṇorvikramaṇamasi<BR>
viṣṇorvikrāntamasi viṣṇoḥ krāntamasītīme vai lokā viṣṇorvikramaṇaṃ<BR>
viṣṇorvikrāntaṃ viṣṇoḥ krāntaṃ tadimāneva lokāntsamāruhya<BR>
sarvamevedamuparyupari bhavatyarvāgevāsmādidaṃ sarvam bhavati<BR>
<BR>
<BR>
<BR>
5.4.2.[7]<BR>
<BR>
atha brāhmaṇasya pātre | saṃsravāntsamavanayati tadbrāhmaṇaṃ rājānamanu yaśaḥ<BR>
karoti tasmādbrāhmaṇo rājānamanu yaśaḥ <BR>
<BR>
<BR>
<BR>
5.4.2.[8]<BR>
<BR>
tadyo 'sya putraḥ priyatamo bhavati | tasmā etatpātram prayacatīdam me 'yaṃ<BR>
vīryam putro 'nusaṃtanavaditi<BR>
<BR>
<BR>
<BR>
5.4.2.[9]<BR>
<BR>
atha pratiparetya gārhapatyamanvārabdhe juhoti | prajāpate na tvadetānyanyo viśvā<BR>
rūpāṇi pari tā babhūva yatkāmāste juhumastanno astvayamamuṣya piteti tadyaḥ<BR>
putrastam pitaraṃ karoti yaḥ pitā tam putraṃ tadenayorvīrye vyatiṣajatyasāvasya<BR>
piteti tadyaḥ pitā tam pitaraṃ karoti yaḥ putrastam putraṃ tadenayorvīrye vyatiṣajya<BR>
punareva yathāyathaṃ karoti vayaṃ syāma patayo rayīṇāṃ svāhetyāśīrevaiṣaitasya<BR>
karmaṇa āśiṣamevaitadāśāste <BR>
<BR>
<BR>
<BR>
5.4.2.[10]<BR>
<BR>
atha ya eṣa saṃsravo 'tirikto bhavati tamāgnīdhrīye juhotyatirikto vā eṣa saṃsravo<BR>
bhavatyatirikta āgnīdhrīyo gārhapatye havīṃṣi śrapayantyāhavanīye juhvatyathaiṣo<BR>
'tiriktaṃtadatirikta evaitadatiriktaṃ dadhātyuttarārdhe juhotyeṣa hyetasya devasya<BR>
diktasmāduttarārdhe juhoti sa juhoti rudra yatte krivi paraṃ nāma<BR>
tasminhutamasyameṣṭamasi svāheti<BR>
<BR>
<BR>
<BR>
5.4.3.[1]<BR>
<BR>
tadyo 'sya svo bhavati | tasya śataṃ vā paraḥśatā vā gā uttareṇāhavanīyaṃ sthāpayati<BR>
tadyadevaṃ karoti<BR>
<BR>
<BR>
<BR>
5.4.3.[2]<BR>
<BR>
varuṇāddha vā abhiṣiṣicānāt | indriyaṃ vīryamapacakrāma śaśvadya eṣo 'pāṃ rasaḥ<BR>
sambhṛto bhavati yenainametadabhiṣiñcati so 'syendriyaṃ vīryaṃ nirjaghāna<BR>
tatpaśuṣvanvavindattasmātpaśavo yaśo yadeṣvanvavindattatpaśuṣvanuvidyendriyaṃ<BR>
vīryam punarātmannadhatta tatho evaiṣa etannāhaivāsmānnvindriyaṃ<BR>
vīryamapakrāmati varuṇasavo vā eṣa yadrājasūyamiti varuṇo karoditi tvevaiṣa<BR>
etatkaroti<BR>
<BR>
<BR>
<BR>
5.4.3.[3]<BR>
<BR>
atha rathamupāvaharati | yadvai rājanyātparāgbhavati rathena vai tadanuyuṅkte<BR>
tasmādrathamupāvaharati<BR>
<BR>
<BR>
<BR>
5.4.3.[4]<BR>
<BR>
sa upāvaharati | indrasya vajro 'sīti vajro vai ratha indro vai yajamāno dvayena vā<BR>
eṣa indro bhavati yacca kṣatriyo yadu ca yajamānastasmādāhendrasya vajro 'sīti<BR>
<BR>
<BR>
5.4.3.[5]<BR>
<BR>
tamantarvedyabhyavavartya yunakti | mitrāvaruṇayostvā praśāstroḥ praśiṣā<BR>
yunajmīti bāhū vai mitrāvaruṇau bāhubhyāṃ vai rājanyo maitrāvaruṇastasmādāha<BR>
mitrāvaruṇayostvā praśāstroḥ praśiṣā yunajmīti <BR>
<BR>
<BR>
<BR>
5.4.3.[6]<BR>
<BR>
taṃ caturyujaṃ yunakti | sa jaghanena sado 'greṇa śālāṃ yenaiva dakṣiṇā yanti tena<BR>
pratipadyate taṃ jaghanena cātvālamagreṇāgnīdhramudyacati <BR>
<BR>
<BR>
<BR>
5.4.3.[7]<BR>
<BR>
tamātiṣṭhati | avyathāyai tvā svadhāyai tvetyanārtyai tvetyevaitadāha yadāhāvyathāyai<BR>
tveti svadhāyai tveti rasāya tvetyevaitadāhāriṣṭho arjuna ityarjuno ha vai nāmendro<BR>
yadasya gahyaṃ nāma dvayena vā eṣa indro bhavati yacca kṣatriyo yadu ca<BR>
yajamānastasmādāhāriṣṭo arjuna iti <BR>
<BR>
<BR>
<BR>
5.4.3.[8]<BR>
<BR>
atha dakṣiṇāyugyamupārṣati | marutām prasavena jayeti viśo vai maruto viśā vai<BR>
tatkṣatriyo jayati yajjigīṣati tasmādāha marutām prasavena jayeti<BR>
<BR>
<BR>
<BR>
5.4.3.[9]<BR>
<BR>
atha madhye gavāmudyacati | āpāma manaseti manasā vā idaṃ sarvamāptaṃ<BR>
tanmanasaivaitatsarvamāpnoti tasmādāhāpāma manaseti<BR>
<BR>
<BR>
<BR>
5.4.3.[10]<BR>
<BR>
atha dhanurārtnyā gāmupaspṛśati | samindriyeṇetīndriyaṃ vai vīryaṃ gāva<BR>
indriyamevaitadvīryamātmandhatte 'thāha jināmīmāḥ kurva imā iti<BR>
<BR>
<BR>
<BR>
5.4.3.[11]<BR>
<BR>
tadyatsvasya goṣūdyacati | yadvai puruṣātparāgbhavati yaśo vā kiṃcidvā svaṃ<BR>
haivāsya tatpratamāmivābhyapakrāmati tatsvādevaitadindriyaṃ vīryam<BR>
punarātmandhatte tasmātsvasya goṣūdyacati<BR>
<BR>
<BR>
<BR>
5.4.3.[12]<BR>
tasmai tāvanmātrīrvā bhūyasīrvā pratidadāti | na vā eṣa krūrakarmaṇe bhavati<BR>
yadyajamānaḥ krūramiva vā etatkaroti yadāha jināmīmāḥ kurva imā iti tatho<BR>
hāsyaitadakrūraṃ kṛtam bhavati tasmāttāvanmātrīrvā bhūyasīrvā pratidadāti <BR>
<BR>
<BR>
<BR>
5.4.3.[13]<BR>
<BR>
atha dakṣiṇānāyacati | so 'greṇa yūpaṃ dakṣiṇena vediṃ yenaiva dakṣiṇā yanti tena<BR>
pratipadyate taṃ jaghanena sado 'greṇa śālāmudyacati<BR>
<BR>
<BR>
<BR>
5.4.3.[14]<BR>
<BR>
mā na indra te vayaṃ turāṣāṭ | ayuktāso abrahmatā vidasāma tiṣṭhā rathamadhi yaṃ<BR>
vajrahastā raśmīndeva yamase svaśvānityudyacatyevaitayābhīśavo vai<BR>
raśmayastasmādāhā raśmīndeva yamase svaśvānityatha rathavimocanīyāni juhoti<BR>
prīto ratho vimucyātā iti tasmādrathavimocanīyāni juhoti<BR>
<BR>
<BR>
<BR>
5.4.3.[15]<BR>
<BR>
sa juhoti | agnaye gṛhapataye svāheti sa yadevāgneyaṃ rathasya tadevaitena prīṇāti<BR>
vahā vā āgneyā rathasya vahānevaitena prīṇāti śrīrvai gārhapataṃ yāvato-yāvata īṣṭe<BR>
tacriyamevāsyaitadgārhapataṃ rājyamabhivimucyate<BR>
<BR>
<BR>
<BR>
5.4.3.[16]<BR>
<BR>
somāya vanaspataye svāheti | dvayāni vai vānaspatyāni cakrāṇi rathyāni cānasāni ca<BR>
tebhyo nvevaitadubhayebhyo 'riṣṭiṃ kurute somo vai vanaspatiḥ sa yadeva<BR>
vānaspatyaṃ rathasya tadevaitena prīṇāti dārūṇi vai vānaspatyāni rathasya<BR>
dārūṇyevaitena prīṇāti kṣatraṃ vai somaḥ kṣatramevāsyaitadrājyamabhivimucyate <BR>
<BR>
<BR>
<BR>
5.4.3.[17]<BR>
<BR>
marutāmojase svāheti | sa yadeva mārutaṃ rathasya tadevaitena prīṇāti catvāro 'śvā<BR>
rathaḥ pañcamo dvau savyaṣṭhṛsārathī te sapta sapta-sapta va māruto gaṇaḥ<BR>
sarvamevaitena ratham prīṇāti viśo vai maruto viśamevāsyaitadrājyamabhivimucyate<BR>
<BR>
<BR>
<BR>
5.4.3.[18]<BR>
<BR>
indrasyendriyāya svāheti | sa yadevaindraṃ rathasya tadevaitena prīṇāti savyaṣṭhā vā<BR>
aindro rathasya savyaṣṭhāramevaitena prīṇātīndriyaṃ vai vīryamindra<BR>
indriyamevāsyaitadvīryaṃ rājyamabhivimucyate <BR>
<BR>
<BR>
<BR>
5.4.3.[19]<BR>
<BR>
atha vārāhyā upānahā upamuñcate | agnau ha vai devā ghṛtakumbham praveśayāṃ<BR>
cakrustato varāhaḥ sambabhūva tasmādvarāho meduro ghṛtāddhi<BR>
sambhūtastasmādvarāhe gāvaḥ saṃjānate svamevaitadrasamabhisaṃjānate<BR>
tatpaśūnāmevaitadrase pratitiṣṭhati tasmādvārāhyā upānahā upamuñcate<BR>
<BR>
<BR>
<BR>
5.4.3.[20]<BR>
<BR>
athemām pratyavekṣamāṇo japati | pṛthivi mātarmā mā hiṃsīrmo ahaṃ tvāmiti<BR>
varuṇāddha vā abhiṣiṣicānātpṛthivī bibhayāṃ cakāra mahadvā ayamabhūdyo<BR>
'bhyaṣeci yadvai māyaṃ nāvadṛṇīyāditi varuṇa u ha pṛthivyai bibhayāṃ cakāra yadvai<BR>
meyaṃ nāvadhūnvīteti tadanayaivaitanmitradheyamakuruta na hi mātā putraṃ hinasti<BR>
na putro mātaram<BR>
<BR>
<BR>
<BR>
5.4.3.[21]<BR>
<BR>
varuṇasavo vā eṣa yadrājasūyam | pṛthivyu haitasmādbibheti mahadvā ayamabhūdyo<BR>
'bhyaṣeci yadvai māyaṃ nāvadṛṇīyādityeṣa u hāsyai bibheti yadvai meyaṃ<BR>
nāvadhūnvīteti tadanayaivaitanmitradheyaṃ kurute na hi mātā putraṃ hinasti na<BR>
putro mātaraṃ tasmādevaṃ japati <BR>
<BR>
<BR>
<BR>
5.4.3.[22]<BR>
<BR>
so 'vatiṣṭhati | haṃsaḥ śuciṣadvasurantarikṣasaddhotā vediṣadatithirduroṇasat |<BR>
nṛṣadvarasadṛtasadvyomasadabjā gojā ṛtajā adrijā ṛtam bṛhadityetāmaticandasaṃ<BR>
japanneṣā vai sarvāṇi candāṃsi yadaticandāstathainam pāpmā nānvavatiṣṭhati <BR>
<BR>
<BR>
<BR>
5.4.3.[23]<BR>
<BR>
taṃ na saṃgrahītānvavatiṣṭhet | nettaṃ lokamanvavatiṣṭhādyaṃ suṣuvāṇo<BR>
'nvavāsthāditi taṃ sarathameva rathavāhana ādadhati tato 'vāṅapapravate tathā taṃ<BR>
lokaṃ nānvavatiṣṭhati yaṃ suṣuvāṇo 'nvavāsthāt<BR>
<BR>
<BR>
<BR>
5.4.3.[24]<BR>
<BR>
uttareṇāhavanīyam pūrvāgnirudvṛto bhavati | sa rathavāhanasya<BR>
dakṣiṇamanvanuṣyandaṃ śatamānau pravṛttāvābadhnāti <BR>
<BR>
<BR>
<BR>
5.4.3.[25]<BR>
<BR>
audumbarīṃ śākhāmupagūhati | tayoranyataramupaspṛśatīyadasyāyurasyāyurmayi<BR>
dhehi yuṅṅasi varco mayi dhehīti tadāyurvarca ātmandhatte <BR>
<BR>
<BR>
5.4.3.[26]<BR>
<BR>
athaudumbarīṃ śākhāmupaspṛśati | ūrgasyūrjam mayi dhehīti tadūrjamātmandhatte<BR>
tasyaitasya karmaṇa etāveva śatamānau pravṛttau dakṣiṇā tau brahmaṇe dadāti<BR>
brahmā hi yajñaṃ dakṣiṇato 'bhigopāyati tasmāttau brahmaṇe dadāti <BR>
<BR>
<BR>
<BR>
5.4.3.[27]<BR>
<BR>
agreṇa maitrāvaruṇasya dhiṣṇyam | maitrāvaruṇī payasyā nihitā bhavati tāmasya bāhū<BR>
abhyupāvaharatīndrasya vāṃ vīryakṛto bāhū abhyupāvaharāmīti paśūnāṃ vā eṣa raso<BR>
yatpayasyā tatpaśūnāmevāsyaitadrasam bāhū abhyupāvaharati tadyanmaitrāvaruṇī<BR>
bhavati mitrāvaruṇā u hi bāhū tasmānmaitrāvaruṇī bhavati<BR>
<BR>
<BR>
<BR>
5.4.4.[1]<BR>
<BR>
maitrāvaruṇyā payasyayā pracarati | tasyā aniṣṭa eva sviṣṭakṛdbhavatyathāsmā<BR>
āsandīmāharantyuparisadyaṃ vā eṣa jayati yo jayatyantarikṣasadyaṃ<BR>
tadenamuparyāsīnamadhastādimāḥ prajā upāsate tasmādasmā āsandīmāharanti saiṣā<BR>
khādirī vitṛṇā bhavati yeyaṃ vardhravyutā bharatānām<BR>
<BR>
<BR>
<BR>
5.4.4.[2]<BR>
<BR>
tāmagreṇa | maitrāvaruṇasya dhiṣṇyaṃ nidadhāti syonāsi suṣadāsīti<BR>
śivāmevaitacagmāṃ karoti<BR>
<BR>
<BR>
<BR>
5.4.4.[3]<BR>
<BR>
athādhīvāsamāstṛṇāti | kṣatrasya yonirasīti tadyaiva kṣatrasya yonistāmevaitatkaroti<BR>
<BR>
<BR>
<BR>
5.4.4.[4]<BR>
<BR>
athainamāsādayati | syonāmāsīda suṣadāmāsīdeti śivāṃ śagmāmāsīdetyevaitadāha<BR>
kṣatrasya yonimāsīdeti tadyaiva kṣatrasya yonistasyāmevainametaddadhāti <BR>
<BR>
<BR>
<BR>
5.4.4.[5]<BR>
<BR>
athāntarāṃse 'bhimṛśya japati | niṣasāda ghṛtavrata iti ghṛtavrato vai rājā na vā eṣa<BR>
sarvasmā iva vadanāya na sarvasmā iva karmaṇe yadeva sādhu vadedyatsādhu<BR>
kuryāttasmai vā eṣa ca śrotriyaścaitau ha vai dvau manuṣyeṣu ghṛtavratau<BR>
tasmādāha niṣasāda ghṛtavrata iti varuṇaḥ pastyāsveti viśo vai pastyā<BR>
vikṣvetyevaitadāha sāmrājyāya sukraturiti rājyāyetyevaitadāha yadāha sāmrājyāya<BR>
sukraturiti<BR>
<BR>
<BR>
<BR>
5.4.4.[6]<BR>
<BR>
athāsmai pañcākṣānpāṇāvāvapati abhibhūrasyetāste pañca diśaḥ kalpantāmityeṣa vā<BR>
ayānabhibhūryatkalireṣa hi sarvānayānabhibhavati tasmādāhābhibhūrasītyetāsta pañca<BR>
diśaḥ kalpantāmiti pañca vai diśastadasmai sarvā eva diśaḥ kalpayati<BR>
<BR>
<BR>
<BR>
5.4.4.[7]<BR>
<BR>
athainam pṛṣṭhatastūṣṇīmeva daṇḍairghnanti | taṃ daṇḍairghnanto<BR>
daṇḍabadhamatinayanti tasmādrājādaṇḍyo yadenaṃ daṇḍabadhamatinayanti<BR>
<BR>
<BR>
<BR>
5.4.4.[8]<BR>
<BR>
atha varaṃ vṛṇīte | yaṃ ha vai kaṃ ca suṣuvāṇo varaṃ vṛṇīte so 'smai sarvaḥ<BR>
samṛdhyate tasmādvaraṃ vṛṇīte <BR>
<BR>
<BR>
<BR>
5.4.4.[9]<BR>
<BR>
sa brahmannityeva prathamamāmantrayate | brahma prathamamabhivyāharāṇi<BR>
brahmaprasūtāṃ vācaṃ vadānīti tasmādbrahmannityeva prathamamāmantrayate tvam<BR>
brahmāsītītaraḥ pratyāha savitāsi satyaprasava iti vīryamevāsminnetaddadhāti<BR>
savitārameva satyaprasavaṃ karoti <BR>
<BR>
<BR>
<BR>
5.4.4.[10]<BR>
<BR>
brahmannityeva dvitīyamāmantrayate | tvam brahmāsītītaraḥ pratyāha varuṇo 'si<BR>
satyaujā iti vīryamevāsminnetaddadhāti varuṇameva satyaujasaṃ karoti<BR>
<BR>
<BR>
<BR>
5.4.4.[11]<BR>
<BR>
brahmannityeva tṛtīyamāmantrayate | tvam brahmāsītītaraḥ pratyāhendro 'si viśaujā<BR>
iti vīryamevāsminnetaddadhātīndrameva viśaujasaṃ karoti <BR>
<BR>
<BR>
<BR>
5.4.4.[12]<BR>
<BR>
brahmannityeva caturthamāmantrayate | tvam brahmāsītītaraḥ pratyāha rudro 'si<BR>
suśeva iti tadvīryāṇyevāsminnetatpūrvāṇi dadhātyathainametacamayatyeva tasmādeṣa<BR>
sarvasyeśāno mṛḍayati yadenaṃ śamayati <BR>
<BR>
<BR>
5.4.4.[13]<BR>
<BR>
brahmannityeva pañcamamāmantrayate | tvam brahmāsītītaro 'niruktam pratyāha<BR>
parimitaṃ vai niruktaṃ tatparimitamevāsminnetatpūrvaṃ vīryaṃ<BR>
dadhātyathātrāniruktam pratyāhāparimitaṃ vā aniruktaṃ<BR>
tadaparimitamevāsminnetatsarvaṃ vīryaṃ dadhāti tasmādatrāniruktam pratyāha<BR>
<BR>
<BR>
<BR>
5.4.4.[14]<BR>
<BR>
atha sumaṅgalanāmānaṃ hvayati | bahukāra śreyaskara bhūyaskareti ya evaṃnāmā<BR>
bhavati kalyāṇamevaitanmānuṣyai vāco vadati<BR>
<BR>
<BR>
<BR>
5.4.4.[15]<BR>
<BR>
athāsmai brāhmaṇa sphyam prayacati | adhvaryurvā yo vāsya purohito<BR>
bhavatīndrasya vajro 'si tena me radhyeti vajro vai sphyaḥ sa etena vajreṇa brāhmaṇo<BR>
rājānamātmano 'balīyāṃsaṃ kurute yo vai rājā brāhmaṇādabalīyānamitrebhyo vai sa<BR>
balīyānbhavati tadamitrebhya evainametadbalīyāṃsaṃ karoti <BR>
<BR>
<BR>
<BR>
5.4.4.[16]<BR>
<BR>
taṃ rājā rājabhrātre prayacati | indrasya vajro 'si tena me radhyeti tena rājā<BR>
rājabhrātaramātmano 'balīyāṃsaṃ kurute <BR>
<BR>
<BR>
<BR>
5.4.4.[17]<BR>
<BR>
taṃ rājabhrātā sūtāya vā sthapataye vā prayacati | indrasya vajro 'si tena me radhyeti<BR>
tena rājabhrātā sūtaṃ vā sthapatiṃ vātmano 'balīyāṃsaṃ kurute<BR>
<BR>
<BR>
<BR>
5.4.4.[18]<BR>
<BR>
taṃ sūto vā sthapatirvā grāmaṇye prayacati | indrasya vajro 'si tena me radhyeti tena<BR>
sūto vā sthapatirvā grāmaṇyamātmano 'balīyāṃsaṃ kurute <BR>
<BR>
<BR>
<BR>
5.4.4.[19]<BR>
<BR>
taṃ grāmaṇīḥ sajātāya prayacati | indrasya vajro 'si tena me radhyeti tena grāmaṇīḥ<BR>
sajātamātmano 'balīyāṃsaṃ kurute tadyadevaṃ samprayacante<BR>
netpāpavasyasamasadyathāpūrvamasaditi tasmādevaṃ samprayacante <BR>
<BR>
<BR>
5.4.4.[20]<BR>
<BR>
atha sajātaśca pratiprasthātā ca | etena saphyena pūrvāgnau śukrasya<BR>
purorucādhidevanaṃ kuruto 'ttā vai śukro 'ttāramevaitatkurutaḥ<BR>
<BR>
<BR>
<BR>
5.4.4.[21]<BR>
<BR>
atha manthinaḥ purorucā vimitaṃ viminutaḥ | ādyo vai manthī<BR>
tadattāramevaitatkṛtvāthāsmā etadādyaṃ janayatastasmānmanthinaḥ purorucā vimitaṃ<BR>
viminutaḥ<BR>
<BR>
<BR>
<BR>
5.4.4.[22]<BR>
<BR>
athādhvaryuḥ | caturgṛhītamājyaṃ gṛhītvādhidevane hiraṇyaṃ nidhāya juhotyagniḥ<BR>
pṛthurdharmaṇaspatirjuṣāṇo agniḥ pṛthurdharmaṇaspatirājyasya vetu svāheti <BR>
<BR>
<BR>
<BR>
5.4.4.[23]<BR>
<BR>
athākṣānnivapati | svāhākṛtāḥ sūryasya raśmibhiryatadhvaṃ sajātānām<BR>
madhyameṣṭhyāyetyeṣa vā agniḥ pṛthuryadadhidevanaṃ tasyaite 'ṅgārā<BR>
yadakṣāstamevaitena prīṇāti tasya ha vā eṣānumatā gṛheṣu hanyate yo vā rājasūyena<BR>
yajate yo vaitadevaṃ vedaiteṣvakṣeṣvāha gāṃ dīvyadhvamiti pūrvāgnivāhau dakṣiṇā <BR>
<BR>
<BR>
<BR>
5.4.4.[24]<BR>
<BR>
athāhāgnaye sviṣṭakṛte 'nubrūhīti | tadyadantareṇāhutī etatkarma kriyata eṣa vai<BR>
prajāpatirya eṣa yajñastāyate yasmādimāḥ prajāḥ prajātā etamvevāpyetarhyanu<BR>
prajāyante tadenam madhyata evaitasya prajāpaterdadhāti madhyataḥ suvati<BR>
tasmādantareṇāhutī etatkarma kriyata āśrāvyāhāgniṃ sviṣṭakṛtaṃ yajeti vaṣaṭkṛte<BR>
juhoti<BR>
<BR>
<BR>
<BR>
5.4.4.[25]<BR>
<BR>
atheḍāmādadhāti | upahūtāyāmiḍāyāmapa upaspṛśya māhendraṃ grahaṃ gṛhṇāti<BR>
māhendraṃ grahaṃ gṛhītvā stotramupākaroti taṃ stotrāya pramīvati sa upāvarohati so<BR>
'nte stotrasya bhavatyante śastrasya<BR>
<BR>
<BR>
<BR>
5.4.5.[1]<BR>
<BR>
varuṇāddha vā abhiṣiṣicānādbhargo 'pacakrāma | vīryaṃ vai bharga eṣa<BR>
viṣṇuryajñaḥ so 'smādapacakrāma śaśvadya eṣo 'pāṃ rasaḥ sambhṛto bhavati<BR>
yenainametadabhiṣiñcati so 'sya bhargaṃ nirjaghāna <BR>
<BR>
<BR>
5.4.5.[2]<BR>
<BR>
tametābhirdevatābhiranusamasarpat | savitrā prasavitrā sarasvatyā vācā tvaṣṭrā rūpaiḥ<BR>
pūṣṇaḥ paśubhirindreṇāsme bṛhaspatinā brahmaṇā varuṇenaujasāgninā tejasā somena<BR>
rājñā viṣṇunaiva daśamyā devatayānvavindat <BR>
<BR>
<BR>
<BR>
5.4.5.[3]<BR>
<BR>
tadyadenametābhirdevatābhiranusamasarpat | tasmātsaṃsṛpo nāmātha yaddaśame<BR>
'hanprasuto bhavati tasmāddaśapeyo 'tho yaddaśa daśaikaikaṃ camasamanuprasṛptā<BR>
bhavanti tasmādveva daśapeyaḥ<BR>
<BR>
<BR>
<BR>
5.4.5.[4]<BR>
<BR>
tadāhuḥ | daśa pitāmahāntsomapāntsakhyāya prasarpettatho hāsya somapīthamaśnute<BR>
daśapeyo hīti tadvai jyā dvau trīnityeva pitāmahāntsomapānvindanti tasmādetā eva<BR>
devatāḥ saṃkhyāya prasarpet <BR>
<BR>
<BR>
<BR>
5.4.5.[5]<BR>
<BR>
etābhirvai devatābhirvaruṇa etasya somapīthamāśnuta | tatho evaiṣa etābhireva<BR>
devatābhiretasya somapīthamaśnute tasmādetā eva devatāḥ saṃkhyāya prasarpedatha<BR>
yadaivaiṣodavasānīyeṣṭiḥ saṃtiṣṭhata etasyābhiṣecanīyasya <BR>
<BR>
<BR>
<BR>
5.4.5.[6]<BR>
<BR>
athaitāni havīṃṣi nirvapati | sāvitraṃ dvādaśakapālaṃ vāṣṭākapālaṃ vā puroḍāśaṃ<BR>
savitā vai devānām prasavitā savitṛprasūta eva tadvaruṇo 'nusamasarpattatho evaiṣa<BR>
etatsavitṛprasūta evānusaṃsarpati tatraikam puṇḍarīkam prayacati <BR>
<BR>
<BR>
<BR>
5.4.5.[7]<BR>
<BR>
atha sārasvataṃ caruṃ nirvapati | vāgvai sarasvatī vācaiva tadvaruṇo<BR>
'nusamasarpattatho evaiṣa etadvācaivānusaṃsarpati tatraikam puṇḍarīkam prayacati <BR>
<BR>
<BR>
<BR>
5.4.5.[8]<BR>
<BR>
atha tvāṣṭraṃ daśakapālam puroḍāśaṃ nirvapati | tvaṣṭā vai rūpāṇāmīṣṭe<BR>
tvaṣṭraiva tadrūpairvaruṇo 'nusamasarpattatho evaiṣa etattvaṣṭraiva<BR>
rūpairanusaṃsarpati tatraikam puṇḍarīkam prayacati <BR>
<BR>
<BR>
5.4.5.[9]<BR>
<BR>
atha pauṣṇaṃ caruṃ nirvapati | paśavo vai pūṣā paśubhireva tadvaruṇo<BR>
'nusamasarpattatho evaiṣa etatpaśubhirevānusaṃsarpati tatraikam puṇḍarīkam<BR>
prayacati<BR>
<BR>
<BR>
<BR>
5.4.5.[10]<BR>
<BR>
athaindramekādaśakapālam puroḍāśaṃ nirvapati | indriyaṃ vai vīryamindra<BR>
indriyeṇaiva tadvīryeṇa varuṇo 'nusamasarpattatho evaiṣa etadindriyeṇaiva<BR>
vīryeṇānusaṃsarpati tatraikam puṇḍarīkam prayacati<BR>
<BR>
<BR>
<BR>
5.4.5.[11]<BR>
<BR>
atha bārhaspatyaṃ caruṃ nirvapati | brahma vai bṛhaspatirbrahmaṇaiva tadvaruṇo<BR>
'nusamasarpattatho evaiṣa etadbrahmaṇaivānusaṃsarpati tatraikam puṇḍarīkam<BR>
prayacati<BR>
<BR>
<BR>
<BR>
5.4.5.[12]<BR>
<BR>
atha vāruṇaṃ yavamayaṃ caruṃ nirvapati | sa yenaivaujasemāḥ prajā varuṇo<BR>
'gṛhṇāttenaiva tadojasā varuṇo 'nusamasarpatteno evaiṣa tadojasānusaṃsarpati<BR>
tatraikam puṇḍarīkam prayacati<BR>
<BR>
<BR>
<BR>
5.4.5.[13]<BR>
<BR>
upasado daśamyo devatāḥ | tatra pañca puṇḍarīkāṇyupaprayacati tāṃ<BR>
dvādaśapuṇḍarīkāṃ sraja pratimuñcate sā dīkṣā tayā dīkṣayā dīkṣate <BR>
<BR>
<BR>
<BR>
5.4.5.[14]<BR>
<BR>
atha yaddvādaśa bhavanti | dvādaśa vai māsāḥ saṃvatsarasya sarvaṃ vai saṃvatsaraḥ<BR>
sarveṇaivainametaddīkṣayati yāni puṇḍarīkāṇi tāni divo rūpaṃ tāni nakṣatrāṇāṃ<BR>
rūpaṃ ye vadhakāste 'ntarikṣasya rūpaṃ yāni bisāni tānyasyai tadenameṣu<BR>
lokeṣvadhi dīkṣayati<BR>
<BR>
<BR>
<BR>
5.4.5.[15]<BR>
<BR>
atha rājānaṃ krītvā | dvedhopanahya parivahanti tato 'rdhamāsandyāmāsādya<BR>
pracaratyatha ya eṣo 'rdho brahmaṇo gṛhe nihito bhavati<BR>
tamāsandyāmāsādyātithyena pracarati yadātithyena pracaratyathopasadbhiḥ pracarati<BR>
yadopasadbhiḥ pracarati <BR>
<BR>
<BR>
5.4.5.[16]<BR>
<BR>
athaitāni havīṃṣi nirvapati | āgneyamaṣṭākapālam puroḍāśaṃ saumyaṃ caruṃ<BR>
vaiṣṇavaṃ trikapālaṃ vā puroḍāśaṃ caruṃ vā tena yatheṣṭyaivaṃ yajate<BR>
<BR>
<BR>
<BR>
5.4.5.[17]<BR>
<BR>
tadu tathā na kuryāt | hvalati vā eṣa yo yajñapathādetyeti vā eṣa yajñapathādya<BR>
upasatpathādeti tasmādupasatpathādeva neyāt<BR>
<BR>
<BR>
<BR>
5.4.5.[18]<BR>
<BR>
sa yadagniṃ yajati | agninaivaitattejasānusaṃsarpatyatha yatsomaṃ yajati<BR>
somenaivaitadrājñānusaṃsarpatyatha yadviṣṇuṃ yajati yajño vai viṣṇustadyajñam<BR>
pratyakṣamāpnoti tam pratyakṣamāptvātmankurute <BR>
<BR>
<BR>
<BR>
5.4.5.[19]<BR>
<BR>
sa eṣa saptadaśo 'gniṣṭomo bhavati | saptadaśo vai prajāpatiḥ<BR>
prajāpatiryajñastadyajñam pratyakṣamāpnoti tam pratyakṣamāptvātmankurute <BR>
<BR>
<BR>
<BR>
5.4.5.[20]<BR>
<BR>
tasya dvādaśa prathamagarbhāḥ paṣṭhauhyo dakṣiṇā | dvādaśa vai māsāḥ<BR>
saṃvatsarasya saṃvatsaraḥ prajāpatiḥ prajāpatiryajñastadyajñam pratyakṣamāpnoti<BR>
tam pratyakṣamāptvātmankurute<BR>
<BR>
<BR>
<BR>
5.4.5.[21]<BR>
<BR>
tāsāṃ dvādaśa garbhāḥ | tāścaturviṃśatiścaturviṃśatirvai saṃvatsarasyārdhamāsāḥ<BR>
saṃvatsaraḥ prajāpatiḥ prajāpatiryajñastadyajñam pratyakṣamāpnoti tam<BR>
pratyakṣamāptvātmankurute<BR>
<BR>
<BR>
<BR>
5.4.5.[22]<BR>
<BR>
tā brahmaṇe dadāti | brahmā hi yajñaṃ dakṣiṇato 'bhigopāyati tasmāttā brahmaṇe<BR>
dadāti hiraṇmayīṃ srajamudgātre rukmaṃ hotre hiraṇmayau<BR>
prākāśāvadhvaryubhyāmaśvam prastotre vaśām maitrāvaruṇāyarṣabham<BR>
brāhmaṇācaṃsine vāsasī neṣṭāpotṛbhyāmanyataratoyuktaṃ yavācitamacāvākāya<BR>
gāmagnīdhe <BR>
<BR>
<BR>
5.4.5.[23]<BR>
<BR>
tā vā etāḥ | dvādaśa vā trayodaśa vā dakṣiṇā bhavanti dvādaśa vā vai trayodaśa vā<BR>
saṃvatsarasya māsāḥ saṃvatsaraḥ prajāpatiḥ prajāpatiryajñastadyajñam<BR>
pratyakṣamāpnoti tam pratyakṣamāptvātmankurute <BR>
<BR>
<BR>
<BR>
5.5.1.[1]<BR>
<BR>
āgneyo 'ṣṭākapālaḥ puroḍāśo bhavati | tam pūrvārdha āsādayatyaindra<BR>
ekādaśakapālaḥ puroḍāśo bhavati saumyo vā carustaṃ dakṣiṇārdha āsādayati<BR>
vaiśvadevaścarurbhavati tam paścārdha āsādayati maitrāvaruṇī payasyā bhavati<BR>
tāmuttarārdha āsādayati bārhaspatyaścarurbhavati tam madhya āsādayatyeṣa caruḥ<BR>
pañcabilastadyatpañca havīṃṣi bhavanti teṣām pañca bilāni tasmāccaruḥ pañcabilo<BR>
nāma<BR>
<BR>
<BR>
<BR>
5.5.1.[2]<BR>
<BR>
tadyadetena rājasūyayājī yajate | yadevainaṃ diśaḥ samārohayati<BR>
yadṛtūnyatstomānyaccandāṃsi tasmādevainametena niṣkrīṇāti sa yaddhaitena<BR>
rājasūyayājī na yajetodvā ha mādyetpra vā patettasmādvā etena rājasūyayājī yajate <BR>
<BR>
<BR>
<BR>
5.5.1.[3]<BR>
<BR>
sa yadāgneyenāṣṭākapālena puroḍāśena pracarati | yadevainam prācīṃ diśaṃ<BR>
samārohayati yadṛtūnyatstomānyaccandāṃsi tasmādevainametena niṣkrīṇāti<BR>
saṃsravam bārhaspatye carāvavanayati<BR>
<BR>
<BR>
<BR>
5.5.1.[4]<BR>
<BR>
atha yadaindreṇaikādaśakapālena puroḍāśena pracarati | saumyena vā caruṇā<BR>
yadevainaṃ dakṣiṇāṃ diśaṃ samārohayati yadṛtūnyatstomānyaccandāṃsi<BR>
tasmādevainametena niṣkrīṇāti saṃsravam bārhaspatye carāvavanayati<BR>
<BR>
<BR>
<BR>
5.5.1.[5]<BR>
<BR>
atha yadvaiśvadevena caruṇā pracarati | yadevainam pratīcīṃ diśaṃ samārohayati<BR>
yadṛtūnyatstomānyaccandāṃsi tasmādevainametena niṣkrīṇāti saṃsravam bārhaspatye<BR>
carāvavanayati <BR>
<BR>
<BR>
<BR>
5.5.1.[6]<BR>
<BR>
atha yanmaitrāvaruṇyā payasyāyā pracarati | yadevainamudīcīṃ diśaṃ samārohayati<BR>
yadṛtūnyatstomānyaccandāṃsi tasmādevainametena niṣkrīṇāti saṃsravam bārhaspatye<BR>
carāvavanayati tadyatsaṃsravānbārhaspatye carāvavanayati sarvata<BR>
evāsminnetadannādyaṃ dadhāti tasmādu diśo-diśa eva rājñe 'nnādyamabhihriyate<BR>
<BR>
<BR>
5.5.1.[7]<BR>
<BR>
atha yadbārhaspatyena caruṇā pracarati | yadevainamūrdhvāṃ diśaṃ samārohayati<BR>
yadṛtūnyatstomānyaccandāṃsi tasmādevainametena niṣkrīṇāti<BR>
<BR>
<BR>
<BR>
5.5.1.[8]<BR>
<BR>
sa ya eṣa āgneyo 'ṣṭākapālaḥ pūroḍāśo bhavati | tasya hiraṇyaṃ dakṣiṇāgneyo vā eṣa<BR>
yajño bhavatyagne reto hiraṇyaṃ tasmāddhiraṇyaṃ dakṣiṇā tadagnīdhe dadātyagnirvā<BR>
eṣa nidānena yadāgnīdhrastasmāttadagnīdhe dadāti <BR>
<BR>
<BR>
<BR>
5.5.1.[9]<BR>
<BR>
atha ya eṣa aindra ekādaśakapālaḥ puroḍāśo bhavati | tasyarṣabho dakṣiṇā sa<BR>
haindro yadṛṣabho yadyu saumyaścarurbhavati tasya babhrurgaurdakṣiṇā sa hi<BR>
saumyo yadbabhrustam brahmaṇe dadāti brahmā hi yajñaṃ dakṣiṇato 'bhigopāyati<BR>
tasmāttam brahmaṇe dadāti <BR>
<BR>
<BR>
<BR>
5.5.1.[10]<BR>
<BR>
atha ya eṣa vaiśvadevaścarurbhavati | tasya pṛṣangaurdakṣiṇā bhūmā vā etadrūpāṇāṃ<BR>
yatpṛṣato gorviśo vai viśve devā bhūmā vai viṭtasmātpṛṣangaurdakṣiṇā taṃ hotre<BR>
dadāti hotā hi bhūmā tasmāttaṃ hotre dadāti<BR>
<BR>
<BR>
<BR>
5.5.1.[11]<BR>
<BR>
atha yaiṣā maitrāvaruṇī payasyā bhavati | tasyai vaśā dakṣiṇā sā hi maitrāvaruṇī<BR>
yadvaśā yadi vaśāṃ na vindedapi yaiva kā cāpravītā syātsarvā hyeva vaśāpravītā<BR>
tāmadhvaryubhyāṃ dadāti prāṇodānau vā adhvaryū prāṇodānau mitrāvaruṇau<BR>
tasmāttāmadhvaryubhyāṃ dadāti <BR>
<BR>
<BR>
<BR>
5.5.1.[12]<BR>
<BR>
atha ya eṣa bārhaspatyaścarurbhavati | tasya śitipṛṣṭho gaurdakṣiṇaiṣā vā ūrdhvā<BR>
bṛhaspaterdiktadeṣa upariṣṭādaryamṇaḥ panthāstasmācitipṛṣṭho bārhaspatyasya<BR>
dakṣiṇā tam brahmaṇe dadāti bṛhaspatirvai devānām brahmaiṣa vā etasya brahmā<BR>
bhavati tasmāttam brahmaṇe dadāti sa haitenāpi viṣṭhāvrājyannādyakāmo yajeta<BR>
tadasmintsarvato 'nnādyaṃ dadhāti sa hānnāda eva bhavati<BR>
<BR>
<BR>
5.5.2.[1]<BR>
<BR>
sa vai prayujāṃ havirbhiryajate | tadyatprayujāṃ havirbhiryajata ṛtūnvā etatsuṣuvāṇo<BR>
yuṅkte ta enamṛtavo yuktā vahantyṛtūnvā prayuktānanucarati tasmātprayujāṃ<BR>
havirbhiryajate<BR>
<BR>
<BR>
<BR>
5.5.2.[2]<BR>
<BR>
tāni vai dvādaśa bhavanti | dvādaśa vai māsāḥ saṃvatsarasya tasmāddvādaśa bhavanti<BR>
māsi-māsi yajetetyāhuḥ ko veda manuṣyasya tasmānna māsi-māsi yajeta<BR>
śamyāparāvyādhe śamyāparāvyādha eva ṣaḍbhiryajate prāṅ yānatha punarāvṛttaḥ<BR>
śamyāparāvyādhe śamyāparāvyādha eva ṣaḍbhiryajate<BR>
<BR>
<BR>
<BR>
5.5.2.[3]<BR>
<BR>
tadu tathā na kuryāt | ṣaḍevaitāni pūrvāṇi havīṃṣi nirvapati samānabarhīṃṣi tāsāṃ<BR>
devatānāṃ rūpaṃ yathā śiśire yuktvā prāñca āprāvṛṣaṃ yāyustatṣaḍṛtūnyūṅkte ta enaṃ<BR>
ṣaḍṛtavo yuktāḥ prāñca āpravṛṣaṃ vahanti ṣaḍvartūnprayuktānāprāvṛṣamanucarati<BR>
pūrvāgnivāhāṃ dvau dakṣiṇā<BR>
<BR>
<BR>
<BR>
5.5.2.[4]<BR>
<BR>
ṣaḍevottarāṇi havīṃṣi nirvapati | samānabarhīṃṣi tāsāṃ devatānāṃ rūpaṃ yathā<BR>
punarāvarteranvārṣikamabhi tatṣaḍṛtūnyuṅkte ta enaṃ ṣaḍṛtavo yuktā<BR>
vārṣikamabhi vahanti ṣaḍvartūnprayuktānvārṣikamanucarati pūrvāgnivāhāṃ dvau<BR>
dakṣiṇā tadyatpūrvāgnivāho dakṣiṇa 'rtūnvā etatsuṣavāṇo yuṅkte vahanti vā<BR>
anaḍvāhastasmātpūrvāgnivāho dakṣiṇā <BR>
<BR>
<BR>
<BR>
5.5.2.[5]<BR>
<BR>
taddha smaitatpurā kurupañcālā āhuḥ | ṛtavo vā asmānyuktā vahantyṛtūnvā<BR>
prayuktānanucarāma iti yadeṣāṃ rājāno rājasūyayājina āsustaddha sma tadabhyāhuḥ<BR>
<BR>
<BR>
<BR>
5.5.2.[6]<BR>
<BR>
āgneyo 'ṣṭākapālaḥ puroḍāśo bhavati | saumyaścaruḥ sāvitro dvādaśakapālo<BR>
vāṣṭākapālo vā puroḍāśo bārhaspatyaścarustvāṣṭro daśakapālaḥ puroḍāśo<BR>
vaiśvānaro dvādaśakapāla etāni ṣaṭ pūrvāṇi havīṃṣi bhavanti <BR>
<BR>
<BR>
<BR>
5.5.2.[7]<BR>
<BR>
ṣaḍevottare caravaḥ | sārasvataścaruḥ pauṣṇaścarurmaitraścaruḥ<BR>
kṣaitrapatyaścarurvāruṇaścarurādityaścarureta u ṣaḍuttare caravaḥ <BR>
<BR>
<BR>
5.5.2.[8]<BR>
<BR>
atha śyenīṃ vicitragarbhāmadityā ālabhate | tasyā eṣaivāvṛdyāṣṭāpadyai vaśāyā iyaṃ<BR>
vā aditirasyā evainametadgarbhaṃ karoti tasyā etādṛśyeva śyenī vicitragarbhā dakṣiṇā<BR>
<BR>
<BR>
<BR>
5.5.2.[9]<BR>
<BR>
atha pṛṣatīṃ vicitracarbhām marudbhya ālabhate | tasyā eṣaivāvṛdviśo vai maruto<BR>
viśāmevainametadgarbhaṃ karoti tasyāṃ etādṛśyeva pṛṣatī vicitragarbhā dakṣiṇā<BR>
<BR>
<BR>
<BR>
5.5.2.[10]<BR>
<BR>
etau paśubandhau | tadetāveva santāvanyathevālabhante yāmadityā ālabhanta<BR>
ādityebhyastāmālabhante sarvaṃ vā ādityāḥ sarvasyaivainametadgarbhaṃ karoti yām<BR>
marudbhya ālabhante viśvebhyastāṃ devebhya ālabhante sarvaṃ vai viśve devāḥ<BR>
sarvasyaivainametadgarbhaṃ karoti<BR>
<BR>
<BR>
<BR>
5.5.3.[1]<BR>
<BR>
abhiṣecanīyeneṣṭvā | keśānna vapate tadyatkeśānna vapate vīryaṃ vā etadapāṃ rasaḥ<BR>
sambhṛto bhavati yenainametadabhiṣiñcati tasyābhiṣiktasya<BR>
keśānprathamānprāpnoti sa yatkeśānvapetaitāṃ śriyam jihmāṃ<BR>
vināśayedvyuduhyāttasmātkeśānna vapate<BR>
<BR>
<BR>
<BR>
5.5.3.[2]<BR>
<BR>
saṃvatsaraṃ na vapate | saṃvatsarasammitā vai vratacaryā tasmātsaṃvatsaraṃ na vapate<BR>
sa eṣa vratavisarjanīyopayogo nāma stomo bhavati keśavapanīyaḥ<BR>
<BR>
<BR>
<BR>
5.5.3.[3]<BR>
<BR>
tasyaikaviṃśam prātaḥsavanam | saptadaśam mādhyandinaṃ savanam pañcadaśaṃ<BR>
tṛtīyasavanaṃ sahokthaiḥ saha ṣoḍaśinā saha rātryā <BR>
<BR>
<BR>
<BR>
5.5.3.[4]<BR>
<BR>
trivṛdrāthantaraḥ saṃdhirbhavati | eṣa evaikaviṃśo ya eṣa tapati sa<BR>
etasmādekaviṃśādapayuṅkte sa saptadaśamabhipratyavaiti saptadaśātpañcadaśam<BR>
pañcadaśādasyāmeva trivṛti pratiṣṭhāyām pratitiṣṭhati<BR>
<BR>
<BR>
5.5.3.[5]<BR>
<BR>
tasya rathantaram pṛṣṭham bhavati | iyaṃ vai rathantaramasyāmevaitatpratiṣṭhāyām<BR>
pratitiṣṭhatyatirātro bhavati pratiṣṭhā vā atirātrastasmādatirātro bhavati <BR>
<BR>
<BR>
<BR>
5.5.3.[6]<BR>
<BR>
sa vai nyeva vartayate keśānna vapate vīryaṃ vā etadapāṃ rasaḥ sambhṛto bhavati<BR>
yenainametadabhiṣiñcati tasyābhiṣiktasya keśānprathamānprāpnoti sa<BR>
yatkeśānvapetaitāṃ śriyaṃ jihmāṃ vināśayedvyuhyādatha yannivartayate<BR>
tadātmanyevaitāṃ śriyaṃ niyunakti tasmānnyeva vartayate keśānna vapate tasyaiṣaiva<BR>
vratacaryā bhavati yāvajjīvaṃ nāsyām pratitiṣṭhati <BR>
<BR>
<BR>
<BR>
5.5.3.[7]<BR>
<BR>
āsandyā upānahā upamuñcate | upānaḍbhyāmadhi yadasya yānam bhavati ratho vā<BR>
kiṃcidvā sarvaṃ vā eṣa idamuparyupari bhavatyarvāgevāsmādidaṃ sarvam bhavati yo<BR>
rājasūyena yajate tasmādasyaiṣaiva vratacaryā bhavati yāvajjīvaṃ nāsyām<BR>
pratitiṣṭhati<BR>
<BR>
<BR>
<BR>
5.5.4.[1]<BR>
<BR>
śyeta āśvino bhavati | śyetāviva hyaśvināvavirmalhā sārasvatī<BR>
bhavatyṛṣabhamindrāya sṛtrāmṇa ālabhate durvedā evaṃsamṛddhāḥ paśavo<BR>
yadyevaṃsamṛddhānna vindedapyajānevālabheraṃste hi suśrapatarā bhavanti sa<BR>
yadyajānālabheraṃlohita āśvino bhavati tadyadetayā yajate <BR>
<BR>
<BR>
<BR>
5.5.4.[2]<BR>
<BR>
tvaṣṭurha vai putraḥ | triṣīrṣā ṣaḍakṣa āsa tasya trīṇyeva<BR>
mukhānyāsustadyadevaṃrūpa āsa tasmādviśvarūpo nāma<BR>
<BR>
<BR>
<BR>
5.5.4.[3]<BR>
<BR>
tasya somapānamevaikam mukhamāsa | surāpāṇamekamanyasmā aśanāyaikaṃ<BR>
tamindro didveṣa tasya tāni śīrṣāṇi praciceda <BR>
<BR>
<BR>
<BR>
5.5.4.[4]<BR>
<BR>
sa yatsomapānamāsa | tataḥ kapiñjalaḥ samabhavattasmātsa babhruka iva babhruriva<BR>
hi somo rājā <BR>
<BR>
<BR>
5.5.4.[5]<BR>
<BR>
atha yatsurāpāṇamāsa | tataḥ kalaviṅkaḥ samabhavattasmātso 'bhimādyatka iva<BR>
vadatyabhimādyanniva hi surām pītvā vadati<BR>
<BR>
<BR>
<BR>
5.5.4.[6]<BR>
<BR>
atha yadatyasmā aśanāyāsa | tatastittiriḥ samabhavattasmātsa viśvarūpatama iva<BR>
santyeva ghṛtastokā iva tvanmadhustokā iva tvatparṇeṣvāścutitā evaṃrūpamiva hi sa<BR>
tenāśanamāvayat <BR>
<BR>
<BR>
<BR>
5.5.4.[7]<BR>
<BR>
sa tvaṣṭā cukrodha | kuvinme putramabadhīditi so 'pendrameva somamājahre sa<BR>
yathāyaṃ somaḥ prasuta evamapendra evāsa <BR>
<BR>
<BR>
<BR>
5.5.4.[8]<BR>
<BR>
indro ha vā īkṣāṃ cakre | idaṃ vai mā somādantaryantīti sa yathā balīyānabalīyasa<BR>
evamanupahūta eva yo droṇakalaśe śukra āsa tam bhakṣayāṃ cakāra sa hainaṃ<BR>
jihiṃsa so 'sya viṣvaṅṅeva prāṇebhyo dudrāva mukhāddhaivāsya na dudrāva<BR>
tasmātprāyaścittirāsa sa yaddhāpi mukhādadroṣyanna haiva prāyaścittirabhaviṣyat<BR>
<BR>
<BR>
<BR>
5.5.4.[9]<BR>
<BR>
catvāro vai varṇāḥ | brāhmaṇo rājanyo vaiśyaḥ śūdro na haiteṣāmekaścana bhavati yaḥ<BR>
somaṃ vamati sa yaddhaiteṣāmekaścitsyā tasyāddhaiva prāyaścittiḥ<BR>
<BR>
<BR>
<BR>
5.5.4.[10]<BR>
<BR>
sa yannasto 'dravat | tataḥ siṃhaḥ samabhavadatha yatkarṇābhyāmadravattato kṛkaḥ<BR>
samabhavadatha yadavācaḥ prāṇādadravattataḥ śārdūlajyeṣṭhāḥ śvāpadāḥ<BR>
samabhavannatha yaduttarātprāṇādadravatsā parisrudatha trirniraṣṭhīvattataḥ<BR>
kuvalaṃ karkandhu badaramiti samabhavatsa sarveṇaiva vyārdhyata sarvaṃ hi somaḥ <BR>
<BR>
<BR>
<BR>
5.5.4.[11]<BR>
<BR>
sa somātipūto maṅkuriva cacāra | tametayāśvināvabhiṣajyatāṃ taṃ sarveṇaiva<BR>
samārdhayatāṃ sarvaṃ hi somaḥ sa vasīyāneveṣṭvābhavat<BR>
<BR>
<BR>
<BR>
5.5.4.[12]<BR>
te devā abruvan | sutrātam batainamatrāsatāmiti tasmātsautrāmaṇī nāma<BR>
<BR>
<BR>
<BR>
5.5.4.[13]<BR>
<BR>
sa haitayāpi somātipūtam bhiṣajyet | sarveṇa vā eṣa vyṛdhyate yaṃ somo 'tipavate<BR>
sarvaṃ hi somastaṃ sarveṇaiva samardhayati sarvaṃ hi somaḥ sa vasīyāneveṣṭvā<BR>
bhavati tasmādu haitayāpi somātipūtam bhiṣajyeta<BR>
<BR>
<BR>
<BR>
5.5.4.[14]<BR>
<BR>
tadyadetayā rājasūyayājī yajate | savānvā eṣa yajñakratūnavarunddhe sarvā iṣṭīrapi<BR>
darvihomānyo rājasūyena yajate devasṛṣṭā vā eṣeṣṭiryatsautrāmaṇyanayā me<BR>
'pīṣṭamasadanayāpi sūyā iti tasmādvā etayā rājasūyayājī yajate <BR>
<BR>
<BR>
<BR>
5.5.4.[15]<BR>
<BR>
atha yadāśvino bhavati | aśvinau vā enamabhiṣajyatāṃ tatho evainameṣa<BR>
etadaśvibhyāmeva bhiṣajyati tasmādāśvino bhavati <BR>
<BR>
<BR>
<BR>
5.5.4.[16]<BR>
<BR>
atha yatsārasvato bhavati | vāgvai sarasvatī vācā vā enamaśvināvabhiṣajyatāṃ tatho<BR>
evainameṣa etadvācaiva bhiṣajyati tasmātsārasvato bhavati <BR>
<BR>
<BR>
<BR>
5.5.4.[17]<BR>
<BR>
atha yadaindro bhavati indro vai yajñasya devatā tayaivainametadbhiṣajyati<BR>
tasmādaindro bhavati <BR>
<BR>
<BR>
<BR>
5.5.4.[18]<BR>
<BR>
eteṣu paśuṣu | siṃhalomāni vṛkalomāni śārdūlalomānītyāvapatyetadvai tataḥ<BR>
samabhavadyadenaṃ somo 'tyapavata tenaivainametatsamardhayati kṛtsnaṃ karoti<BR>
tasmādetānyāvapati <BR>
<BR>
<BR>
<BR>
5.5.4.[19]<BR>
<BR>
tadu tathā na kuryāt | ulkayā ha sa nakhinyā paśūnanuṣuvati ya etāni paśuṣvāvapati<BR>
tasmādu parisrutyevāvapettathā holkayā nakhinyā paśūnnānuṣuvati tatho evainaṃ<BR>
samardhayati kṛtsnaṃ karoti tasmādu parisrutyevāvapeta <BR>
<BR>
<BR>
5.5.4.[20]<BR>
<BR>
atha pūrvedyuḥ | parisrutaṃ saṃdadhātyāśvibhyām pacyasva sarasvatyai<BR>
pacyasvendrāya sutrāmṇe pacyasveti sā yadā parisrudbhavatyathainayā pracarati <BR>
<BR>
<BR>
<BR>
5.5.4.[21]<BR>
<BR>
dvāvagnī uddharanti | uttaravedāvevottaramuddhate dakṣiṇaṃ netsomāhutīśca<BR>
surāhutīśca saha juhavāmeti tasmāddvāvagnī<BR>
uddharantyuttaravedāvevottaramuddhate dakṣiṇamatha yadā vapābhiḥ<BR>
pracaratyathaitayā parisrutā pracarati <BR>
<BR>
<BR>
<BR>
5.5.4.[22]<BR>
<BR>
tāṃ darbhaiḥ pāvayati | pūtāsaditi vāyuḥ pūtaḥ pavitreṇa pratyaṅ somo atisrutaḥ<BR>
indrasya yujyaḥ sakheti<BR>
tatkuvalasaktūnkarkandhusaktūnbadarasaktūnityāvapatyetadvai tataḥ<BR>
samabhavadyattrirniraṣṭhīvattenaivainametatsamardhayati kṛtsnaṃ karoti<BR>
tasmādetānāvapati<BR>
<BR>
<BR>
<BR>
5.5.4.[23]<BR>
<BR>
atha grahāngṛhṇāti | ekaṃ vā trīnvaikastveva grahītavya ekā hi<BR>
purorugbhavatyekānuvākyaikā yājyā tasmādekā eva grahītavyaḥ<BR>
<BR>
<BR>
<BR>
5.5.4.[24]<BR>
<BR>
sa gṛhṇāti | kuvidaṅga yavamanto yavaṃ cidyathā dāntyanupūrvaṃ viyūya ihehaiṣāṃ<BR>
kṛṇuhi bhojanāni ye barhiṣo namauktiṃ yajanti upayāmagṛhīto 'syaśvibhyāṃ tvā<BR>
sarasvatyai tvendrāya tvā sutrāmṇa iti yadyu trīngṛhṇīyādetayaiva<BR>
gṛhṇīyādupayāmaistu tarhi nānā gṛhṇīyādathāhāśvibhyām sarasvatyā indrāya<BR>
sutrāmṇe<BR>
'nubrūhīti <BR>
<BR>
<BR>
<BR>
5.5.4.[25]<BR>
<BR>
so 'nvāha | yuvaṃ surāmamaśvinā namucāvāsure sacā vipipānā subhaspatī indraṃ<BR>
karmasvāvatamityāśrāvyāhāśvinau sarasvatīmindraṃ sutrāmāṇaṃ yajeti <BR>
<BR>
<BR>
<BR>
5.5.4.[26]<BR>
<BR>
sa yajati | putramiva pitarāvaśvinobhendrāvathuḥ kāvyairdaṃsanābhiḥ yatsurāmaṃ<BR>
vyapibaḥ śacībhiḥ sarasvatī tvā maghavannabhiṣṇagiti dvirhotā vaṣaṭkaroti<BR>
dviradhvaryurjuhotyāharati bhakṣaṃ yadyu trīngṛhṇīyādetasyaivānu homamitarau<BR>
hūyete<BR>
<BR>
<BR>
<BR>
5.5.4.[27]<BR>
<BR>
atha kumbhaḥ | śatavitṛṇo vā bhavati navavitṛṇo vā sa yadi śatavitṛṇaḥ śatāyurvā ayam<BR>
puruṣaḥ śatatejāḥ śatavīryastasmācatavitṛṇo yadyu navavitṛṇo naveme puruṣe<BR>
prāṇāstasmānnavavitṛṇaḥ<BR>
<BR>
<BR>
<BR>
5.5.4.[28]<BR>
<BR>
taṃ śikyodutam | uparyuparyāhavanīyaṃ dhārayanti sā yā pariśiṣṭā parisrudbhavati<BR>
tāmāsiñcati tāṃ vikṣarantīmupatiṣṭhate pitṝṇāṃ somavatāṃ tisṛbhirṛgbhiḥ pitṝṇām<BR>
barhiṣadāṃ tisṛbhirṛgbhiḥ pitṝṇāmagniṣvāttānāṃ<BR>
tisṛbhirṛgbhistadyadevamupatiṣṭhate yatra vai soma indramatyapavata sa<BR>
yatpitṝnagacattrayā vai pitarastenaivainametatsamardhayati kṛtsnaṃ karoti<BR>
tasmādevamupatiṣṭhate<BR>
<BR>
<BR>
<BR>
5.5.4.[29]<BR>
<BR>
athaitāni havīṃṣi nirvapati | sāvitraṃ dvādaśakapālaṃ vāṣṭākapālaṃ vā puroḍāśaṃ<BR>
vāruṇaṃ yavamayaṃ carumaindramekādaśakapālam puroḍāśam <BR>
<BR>
<BR>
<BR>
5.5.4.[30]<BR>
<BR>
sa yatsāvitro bhavati | savitā vai devānām prasavitā savitṛprasūta evaitadbhiṣajyati<BR>
tasmātsāvitro bhavati <BR>
<BR>
<BR>
<BR>
5.5.4.[31]<BR>
<BR>
atha yadvāruṇo bhavati | varuṇo vā ārpayitā tadya evārpayitā tenaivaitadbhiṣajyati<BR>
tasmādvāruṇo bhavati <BR>
<BR>
<BR>
<BR>
5.5.4.[32]<BR>
<BR>
atha yadaindro bhavati | indro vai yajñasya devatā sā yaiva yajñasya devatā<BR>
tayaivaitadbhiṣajyati tasmādaindro bhavati <BR>
<BR>
<BR>
<BR>
5.5.4.[33]<BR>
<BR>
sa yadi haitayāpi somātipūtam bhiṣajyet | iṣṭā anuyājā bhavantyavyūḍhe<BR>
srucāvathaitairhavirbhiḥ pracarati paścādvai somo 'tipavate paścādevainametena<BR>
medhenāpidadhātyāśvinamu tarhi dvikapālam puroḍāśaṃ nirvapedatha yadā<BR>
vapābhiḥ pracaratyathaitenāśvinena dvikapālena puroḍāśena pracarati <BR>
<BR>
<BR>
<BR>
5.5.4.[34]<BR>
<BR>
tadu tathā na kuryāt | hvalati vā eṣa yo yajñapathādetyeti vā eṣa yajñapathādya evaṃ<BR>
karoti tasmādyatraivaiteṣām paśūnāṃ vapābhiḥ pracaranti tadevaitairhavirbhiḥ<BR>
pracareyurno tarhyāśvinaṃ dvikapālam puroḍāśaṃ nirvapet<BR>
<BR>
<BR>
<BR>
5.5.4.[35]<BR>
<BR>
tasya napuṃsako gaurdakṣiṇā | na vā eṣa strī na pumānyannapuṃsako gauryadaha<BR>
pumāṃstena na strī yadu strī teno na pumāṃstasmānnapuṃsako gaurdakṣiṇāśvā vā<BR>
rathavāhī sā hi na strī na pumānyadaśvā rathavāhī yadaha rathaṃ vahati tena na strī<BR>
yadu strī teno na pumāṃstasmādaśvā rathavāhī dakṣiṇā <BR>
<BR>
<BR>
<BR>
5.5.5.[1]<BR>
<BR>
aindravaiṣṇavaṃ dvādaśakapālam puroḍāśaṃ nirvapati | tadyadetayā yajate vṛtre ha<BR>
vā idamagre sarvanāma yadṛco yadyajūṃṣi yatsāmāni tasmā indro vajram prājihīrṣat<BR>
<BR>
<BR>
<BR>
5.5.5.[2]<BR>
<BR>
sa ha viṣṇumuvāca | vṛtrāya vai vajram prahariṣyāmyanu mā tiṣṭhasveti tatheti ha<BR>
viṣṇuruvācānu tvā sthāsye prahareti tasmā indro vajramudyayāma sa<BR>
udyatādvajrādvṛtro bibhayāṃ cakāra<BR>
<BR>
<BR>
<BR>
5.5.5.[3]<BR>
<BR>
sa hovāca | asti vā idaṃ vīryaṃ tannu te prayacāni mā tu me prahārṣīriti tasmai<BR>
yajūṃṣi prāyacattasmai dvitīyamudyayāma <BR>
<BR>
<BR>
<BR>
5.5.5.[4]<BR>
<BR>
sa hovāca | asti vā idaṃ vīryaṃ tannu te prayacāni mā tu me prahārṣīriti tasmā ṛcaḥ<BR>
prāyacattasmai tṛtīyamudyayāma <BR>
<BR>
<BR>
<BR>
5.5.5.[5]<BR>
<BR>
asti vā idaṃ vīryaṃ tannu te prayacāni mā tu me prahāṣīriti tasmai sāmāni<BR>
prāyacattasmādapyetarhyevamevairvedairyajñaṃ tanvate yajurbhirevāgre<BR>
'thargbhiratha sāmabhirevaṃ hyasmā etatprāyacat<BR>
<BR>
<BR>
<BR>
5.5.5.[6]<BR>
<BR>
tasya yo yonirāśaya āsa | tamanuparāmṛśya<BR>
saṃlupyācinatsaiṣeṣṭirabhavattadyadetasminnāśaye tridhāturivaiṣā vidyāśeta<BR>
tasmāttraidhātavī nāma<BR>
<BR>
<BR>
<BR>
5.5.5.[7]<BR>
<BR>
atha yadaindrāvaiṣṇavaṃ havirbhavati | indro hi vajramudayacadviṣṇuranvatiṣṭhata<BR>
<BR>
<BR>
<BR>
5.5.5.[8]<BR>
<BR>
atha yaddvādaśakapālo bhavati | dvādaśa vai māsāḥ saṃvatsarasya<BR>
saṃvatsarasammitaiṣeṣṭistasmāddvādaśakapālo bhavati <BR>
<BR>
<BR>
<BR>
5.5.5.[9]<BR>
<BR>
tamubhayeṣāṃ vrīhiyavāṇāṃ gṛhṇāti | vrīhimayamevāgre piṇḍamadhiśrayati<BR>
tadyajuṣāṃ rūpamatha yavamayaṃ tadṛcāṃ rūpamatha vrīhimayaṃ tatsāmnāṃ rūpa<BR>
tadetattrayyai vidyāyai rūpaṃ kriyate saiṣā rājasūyayājina udavasānīyeṣṭirbhavati<BR>
<BR>
<BR>
<BR>
5.5.5.[10]<BR>
<BR>
sarvānvā eṣa yajñakratūnavarunddhe | sarvā iṣṭīrapi darvihomānyo rājasūyena yajate<BR>
tasya yātayāmeva yajño bhavati so 'smātparāṅiva bhavatyetāvānvai sarvo yajño<BR>
yāvāneṣa trayo vedastasyaitadrūpaṃ kriyata eṣa yonirāśayastadetena trayeṇa vedena<BR>
punaryajñamārabhate tathāsyāyātayāmā yajño bhavati tatho asmānna parāṅ bhavati<BR>
<BR>
<BR>
<BR>
5.5.5.[11]<BR>
<BR>
sarvānvā eṣa yajñakratūnavarunddhe | sarvā iṣṭīrapi darvihomānyo rājasūyena yajate<BR>
devasṛṣṭo vā eṣeṣṭiryattraidhātavyanayā me 'pīṣṭamasadanayāpi sūyā iti tasmādvā<BR>
eṣā rājasūyayājina udavasānīyeṣṭhirbhavati <BR>
<BR>
<BR>
<BR>
5.5.5.[12]<BR>
<BR>
atho yaḥ sahasraṃ vā bhūyo vā dadyāt | tasya hāpyudavasānīyā syādriricāna iva vā eṣa<BR>
bhavati yaḥ sahasraṃ vā bhūyo vā dadātyetadvai sahasraṃ vācaḥ prajātaṃ yadeṣa trayo<BR>
vedastatsahasreṇa riricānam punarāpyāyayati tasmādu ha tasyāpyudavasānīyā syāt <BR>
<BR>
<BR>
<BR>
5.5.5.[13]<BR>
<BR>
atho ye dīrghasattramāsīran | saṃvatsaraṃ vā bhūyo vā teṣāṃ hāpyudavasānīya<BR>
syātsarvaṃ vai teṣāmāptam bhavati sarvaṃ jitaṃ ye dīrghasattramāsate saṃvatsaraṃ vā<BR>
bhūyo vā sarvameṣā tasmādu ha teṣāmapyudavasānīyā syāt<BR>
<BR>
<BR>
<BR>
5.5.5.[14]<BR>
<BR>
atho hainayāpyabhicaret | etayā vai bhadrasenamājātaśatravamāruṇirabhicacāra<BR>
kṣipraṃ kilāstṛṇuteti ha smāha yājñavalkyo 'pi ha vā enayendro<BR>
vṛtrasyāsthānamacinadapi ha vā enayāsthānaṃ cinatti ya enayābhicarati tasmādu<BR>
hainayāpyabhicaret <BR>
<BR>
<BR>
<BR>
5.5.5.[15]<BR>
<BR>
atho hainayāpi bhiṣajyet | yaṃ nvevaikayarcā bhiṣajyedekena yajuṣaikena sāmnā taṃ<BR>
nvevāgadaṃ kuryātkimu yaṃ trayeṇa vedena tasmādu hainayāpi bhiṣajyet<BR>
<BR>
<BR>
<BR>
5.5.5.[16]<BR>
<BR>
tasyai trīṇi śatamānāni hiraṇyāni dakṣiṇā | tāni brahmaṇe dadāti na vai brahmā<BR>
pracarati na stute na śaṃsatyatha sa yaśo na vai hiraṇyena kiṃ cana kurvantyatha<BR>
tadyaśastasmāttrīṇi śatamānāni brahmaṇe dadāti<BR>
<BR>
<BR>
<BR>
5.5.5.[17]<BR>
<BR>
tisro dhenūrhotre | bhūmā vai tisro dhenavo bhūmā hotā tasmāttisro dhenūrhotre <BR>
<BR>
<BR>
<BR>
5.5.5.[18]<BR>
<BR>
trīṇi vāsāṃsyadhvaryave | tanute vā adhvaryuryajñaṃ tanvate vāsāṃsi tasmāttrīṇi<BR>
vāsāṃsyadhvaryave gāmagnīdhe <BR>
<BR>
<BR>
<BR>
5.5.5.[19]<BR>
<BR>
tā vā etāḥ | dvādaśa vā trayodaśa vā dakṣiṇā bhavanti dvādaśa vā vai trayodaśa vā<BR>
saṃvatsarasya māsāḥ saṃvatsarasammitaiṣeṣṭistasmāddvādaśa vā trayodaśa vā<BR>
dakṣiṇā bhavanti<BR>
<BR>
<BR>
<BR>
<BR>
<BR>
<BR>
<BR>
<BR>
<BR>
</body></html>

