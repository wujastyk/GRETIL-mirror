<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title>Satapatha-Brahmana 4</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>


SATAPATHA-BRAHMANA 4<BR>
<BR>
Data input by H.S. Ananthanarayana and W. P. Lehman.<BR>
<BR>
Bracketted numbering added mechanically.<BR>
<BR>
<BR>
<BR>
<BR>
<BR>
<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>
<BR>
<BR>
<BR>
<BR>
4.1.1.[1]<BR>
<BR>
prāṇo ha vā asyopāṃśuḥ | vyāna upāṃśusavana udāna evāntaryāmaḥ <BR>
<BR>
<BR>
<BR>
4.1.1.[2]<BR>
<BR>
atha yasmādupāṃśurnāma | aṃśurvai nāma grahaḥ sa prajāpatistasyaiṣa<BR>
prāṇastadyadasyaiṣa prāṇastasmādupāṃśurnāma <BR>
<BR>
<BR>
<BR>
4.1.1.[3]<BR>
<BR>
tam bahiṣpavitrādgṛhṇāti | parāñcamevāsminnetatprāṇaṃ dadhāti so 'syāyam parāṅeva<BR>
prāṇo nirardati tamaṃśubhiḥ pāvayati pūto 'saditi ṣaḍbhiḥ pāvayati ṣaḍvā ṛtava<BR>
ṛtubhirevainametatpāvayati<BR>
<BR>
<BR>
<BR>
4.1.1.[4]<BR>
<BR>
tadāhuḥ | yadāṃśubhirupāṃśu punāti sarve somāḥ pavitrapūtā atha kenāsyāṃśavaḥ pūtā<BR>
bhavantīti <BR>
<BR>
<BR>
<BR>
4.1.1.[5]<BR>
<BR>
tānupanivapati | yatte somādābhyaṃ nāma jāgṛvi tasmai te soma somāya svāheti<BR>
tadasya svāhākāreṇaivāṃśavaḥ pūtā bhavanti sarvaṃ vā eṣa grahaḥ sarveṣāṃ hi<BR>
savanānāṃ rūpam <BR>
<BR>
<BR>
<BR>
4.1.1.[6]<BR>
<BR>
devā ha vai yajñaṃ tanvānāḥ | te 'surarakṣasebhya āsaṅgādbibhayāṃ cakruste hocuḥ<BR>
saṃsthāpayāma yajñaṃ yadi no 'surarakṣakānyāsajeyuḥ saṃsthita eva no yajñaḥ syāditi<BR>
<BR>
<BR>
<BR>
4.1.1.[7]<BR>
<BR>
te prātaḥsavana eva | sarvaṃ yajñaṃ samasthāpayannetasminneva grahe yajuṣṭaḥ<BR>
prathame stotre sāmataḥ prathame śastra ṛktastena saṃsthitenaivāta ūrdhvaṃ<BR>
yajñenācarantsa eṣo 'pyetarhi tathaiva yajñaḥ saṃtiṣṭhata etasminneva grahe<BR>
yajuṣṭaḥ prathame stotre sāmataḥ prathame śastra ṛktastena saṃsthitenaivāta ūrdhvaṃ<BR>
yajñena carati <BR>
<BR>
<BR>
<BR>
4.1.1.[8]<BR>
<BR>
sa vā aṣṭau kṛtvo 'bhiṣuṇoti | aṣṭākṣarā vai gāyatrī ghāyatram prātaḥ savanam<BR>
prātaḥsavanamevaitatkriyate<BR>
<BR>
<BR>
<BR>
4.1.1.[9]<BR>
<BR>
sa gṛhṇāti | vācaspataye pavasveti prāṇo vai vācaspatiḥ prāṇa eṣa grahastasmādāha<BR>
vācaspataye pavasveti vṛṣṇo aṃśubhyāṃ gabhastipūta iti somāṃśubhyāṃ hyenam<BR>
pāvayati tasmādāha vṛṣṇo aṃśubhyāmiti gabhastipūta iti pāṇī vai gabhastī pāṇibhyāṃ<BR>
hyenam pāvayati <BR>
<BR>
<BR>
<BR>
4.1.1.[10]<BR>
<BR>
athaikādaśa kṛtvo 'bhiṣuṇoti | ekādaśākṣarā vai triṣṭuptraiṣṭubham mādhyandinaṃ<BR>
savanam mādhyandinamevaitatsavanaṃ kriyate <BR>
<BR>
<BR>
<BR>
4.1.1.[11]<BR>
<BR>
sa gṛhṇāti | devo devebhyaḥ pavasveti devo hyeṣa devebhyaḥ pavate yeṣām bhāgo<BR>
'sīti teṣāmu hyeṣa bhāgaḥ <BR>
<BR>
<BR>
<BR>
4.1.1.[12]<BR>
<BR>
atha dvādaśa kṛtvo 'bhiṣuṇoti | dvādaśākṣarā vai jagatī jāgataṃ tṛtīyasavanaṃ<BR>
tṛtīyasavanamevaitatkriyate <BR>
<BR>
<BR>
<BR>
4.1.1.[13]<BR>
<BR>
sa gṛhṇāti | madhumatīrna iṣaṣkṛdhīti rasamevāsminnetaddadhāti<BR>
svadayatyevainametaddevebhyastasmādeṣa hato na pūyatyatha yajjuhoti<BR>
saṃsthāpayatyevainametat <BR>
<BR>
<BR>
<BR>
4.1.1.[14]<BR>
<BR>
aṣṭāvaṣṭau kṛtvaḥ | brahmavarcasakāmasyābhiṣuṇuyādityāhuraṣṭākṣarā vai gāyatrī<BR>
brahma gāyatrī brahmavarcasī haiva bhavati <BR>
<BR>
<BR>
4.1.1.[15]<BR>
<BR>
taccaturviṃśatiṃ kṛtvo 'bhiṣutam bhavati | caturviṃśatirvai saṃvatsarasyārdhamāsāḥ<BR>
saṃvatsaraḥ prajāpatiḥ prajāpatiryajñaḥ sa yāvāneva yajño yāvatyasya mātrā<BR>
tāvantamevaitatsaṃ sthāpayati <BR>
<BR>
<BR>
<BR>
4.1.1.[16]<BR>
<BR>
pañcapañca kṛtvaḥ | paśukāma syābhiṣuṇuyādityāhuḥ pāṅktā paśavaḥ<BR>
paśūnhaivāvarunddhe pañca vā ṛtavaḥ saṃvatsarasya saṃvatsaraḥ prajāpatiḥ<BR>
prajāpatiryajñaḥ sa yāvāneva yajño yāvatyasya mātrā tāvantamevaitatsaṃsthāpayati so<BR>
eṣā mīmāṃsaivetaraṃ tveva kriyate <BR>
<BR>
<BR>
<BR>
4.1.1.[17]<BR>
<BR>
taṃ gṛhītvā parimārṣṭi | nedvyavaścotaditi taṃ na sādayati prāṇo hyasyaiṣa<BR>
tasmādayamasannaḥ prāṇaḥ saṃcarati yadīttvabhicaredathainaṃ sādayedamuṣya tvā<BR>
prāṇaṃ sādayāmīti tathāha tasminna punarasti yannānusṛjati teno adhvaryuśca<BR>
yajamānaśca jyogjīvataḥ<BR>
<BR>
<BR>
<BR>
4.1.1.[18]<BR>
<BR>
atho apyevainaṃ dadhyāt | amuṣya tvā prāṇamapidadhāmīti tathāha tasminna<BR>
punarasti yanna sādayati teno prāṇānna lobhayati<BR>
<BR>
<BR>
<BR>
4.1.1.[19]<BR>
<BR>
sa vā antareva santsvāheti karoti | devā ha vai bibhayāṃ cakruryadvai naḥ puraivāsya<BR>
grahasya homādasurarakṣasānīmaṃ grahaṃ na hanyuriti tamantareva santaḥ<BR>
svāhākāreṇājuhavustaṃ hutameva santamagnāvajuhavustatho evainameṣa<BR>
etadantareva santsvāhākāreṇa juhoti taṃ hutameva santamagnau juhoti <BR>
<BR>
<BR>
<BR>
4.1.1.[20]<BR>
<BR>
athopaniṣkrāmati | urvantarikṣamanvemītyantarikṣaṃ vā anu<BR>
rakṣaścaratyamūlamubhayataḥ paricinnaṃ yathāyam puruṣo 'mūla ubhayataḥ<BR>
paricinno 'ntarikṣamanucaratyetadvai yajurbrahma rakṣohā sa etena<BR>
brahmaṇāntarikṣamabhayamanāṣṭraṃ kurute<BR>
<BR>
<BR>
<BR>
4.1.1.[21]<BR>
<BR>
atha varaṃ vṛṇīte | balavaddha vai devā etasya grahasya homam prepsanti te 'smā<BR>
etaṃ varaṃ samardhayanti kṣipre na imaṃ grahaṃ juhavaditi tasmādvaraṃ vṛṇīte <BR>
<BR>
<BR>
<BR>
4.1.1.[22]<BR>
<BR>
sa juhoti | svāṃkṛto 'sīti prāṇo vā asyaiṣa grahaḥ sa svayameva kṛtaḥ svayaṃ<BR>
jātastasmādāha svāṃkṛto 'sīti viśvebhya indriyebhyo divyebhyaḥ pārthivebhya iti<BR>
sarvābhyo hyeṣa prajābhyaḥ svayaṃ jāto manastvāṣṭviti prajāpatirvai manaḥ<BR>
prajāpatiṣṭvāśnutāmityevaitadāha svāhā tvā subhava sūryāyeti tadavaraṃ svāhākāraṃ<BR>
karoti parāṃ devatām<BR>
<BR>
<BR>
<BR>
4.1.1.[23]<BR>
<BR>
amuṣminvā etamahauṣīt | ya eṣa tapati sarvaṃ vā eṣa tadenaṃ sarvasyaiva<BR>
parārdhyaṃ karotyatha yadavarāṃ devatāṃ kuryātparaṃ svāhākāraṃ syādu<BR>
haivāmuṣmādādityātparaṃ tasmādavaraṃ svāhākāraṃ karoti parāṃ devatām <BR>
<BR>
<BR>
<BR>
4.1.1.[24]<BR>
<BR>
atha hutvordhvaṃ grahamunmārṣṭi | parāñcamevāsminnetatprāṇaṃ<BR>
dadhātyathottānena pāṇinā madhyame paridhau prāgupamārṣṭi<BR>
parāñcamevāsminnetatprāṇaṃ dadhāti devebhyastvā marīcipebhya iti<BR>
<BR>
<BR>
<BR>
4.1.1.[25]<BR>
<BR>
amuṣminvā etam maṇḍale 'hauṣīt | ya eṣa tapati tasya ye raśmayaste devā<BR>
marīcipāstānevaitatprīṇāti ta enaṃ devāḥ prītāḥ svargaṃ lokamabhivahanti <BR>
<BR>
<BR>
<BR>
4.1.1.[26]<BR>
<BR>
tasya vā etasya grahasya | nānuvākyāsti na yājyā tam mantreṇa juhotyeteno hāsyaiṣo<BR>
'nuvākyavānbhavatyetena yājyavānatha yadyabhicaredyo 'syāṃśurāśliṣṭaḥ<BR>
syādbāhvorvorasi vā vāsasi vā taṃ juhuyāddevāṃśo yasmai tveḍe tatsatyamupariprutā<BR>
bhaṅgena hato 'sau phaḍiti yathā ha vai hanyamānānāmapadhāvedevameṣo<BR>
'bhiṣūyamāṇānāṃ skandati tathā ha tasya naiva dhāvannāpadhāvatpariśiṣyate yasmā<BR>
evaṃ karoti taṃ sādayati prāṇāya tveti prāṇo hyasyaiṣaḥ<BR>
<BR>
<BR>
<BR>
4.1.1.[27]<BR>
<BR>
dakṣiṇārdhe haike sādayanti | etāṃ hyeṣa diśamanu saṃcaratīti tadu tathā na<BR>
kuryāduttarārdha evainaṃ sādayenno hyetasyā āhuteḥ kā cana parāsti taṃ sādayati<BR>
prāṇāya tveti prāṇo hyasyaiṣaḥ<BR>
<BR>
<BR>
4.1.1.[28]<BR>
<BR>
athopāṃśusavanamādatte | taṃ na daśābhirna vivitreṇopaspṛśati yathā hyadbhiḥ<BR>
praṇiktamevaṃ tadyadyaṃśurāśliṣṭaḥ syātpāṇinaiva<BR>
pradhvaṃsyodañcamupanipādayedvyānāya tveti vyāno hyasyaiṣaḥ<BR>
<BR>
<BR>
4.1.2.[1]<BR>
<BR>
prāṇo ha vā asyopāṃśu | vyāna upāṃśusavana udāna evāntaryāmaḥ <BR>
<BR>
<BR>
<BR>
4.1.2.[2]<BR>
<BR>
atha yasmādantaryāmo nāma | yo vai prāṇaḥ sa udānaḥ sa<BR>
vyānastamevāsminnetatparāñcam prāṇaṃ dadhāti yadupāṃśu gṛhṇāti<BR>
tamevāsminnetatpratyañcamudānaṃ dadhāti yadantaryāmaṃ gṛhṇāti so 'syāyamudāno<BR>
'ntarātmanyatastadyadasyaiṣo 'ntarātmanyato yadvainenemāḥ prajā<BR>
yatāstasmādantaryāmo nāma <BR>
<BR>
<BR>
<BR>
4.1.2.[3]<BR>
<BR>
tamantaḥpavitrādgṛhṇāti | pratyañcamevāsminnetadudānaṃ dadhāti so 'syāyamudāno<BR>
'ntarātmanhita eteno hāsyāpyupāṃśurantaḥpavitrādgṛhīto bhavati samānaṃ<BR>
hyetadyadupāṃśvantaryāmau prāṇodānau hyeteno haivāsyaiṣo 'pītareṣu<BR>
graheṣvanākṣidbhavati<BR>
<BR>
<BR>
<BR>
4.1.2.[4]<BR>
<BR>
atha yasmātsomam pavitreṇa pāvayati | yatra vai somaḥ svam purohitam bṛhaspatiṃ<BR>
jijyau tasmai punardadau tena saṃśaśāma tasminpunardaduṣyāsaivātiśiṣṭameno<BR>
yadīnnūnam brahma jyānāyābhidadhyau<BR>
<BR>
<BR>
<BR>
4.1.2.[5]<BR>
<BR>
taṃ devāḥ pavitreṇāpāvayan | sa medhyaḥ pūto devānāṃ havirabhavattatho<BR>
evainameṣa etatpavitreṇa pāvayati sa medhyaḥ pūto devānāṃ havirbhavati<BR>
<BR>
<BR>
<BR>
4.1.2.[6]<BR>
<BR>
tadyadupayāmena grahā gṛhyante | iyaṃ vā aditistasyā adaḥ prāyaṇīyaṃ<BR>
havirasāvādityaścarustadvai tatpureva sutyāyai sā heyaṃ deveṣu sutyāyāmapitvamīṣe<BR>
'stveva me 'pi prasute bhāga iti<BR>
<BR>
<BR>
4.1.2.[7]<BR>
<BR>
te ha devā ūcuḥ | vyādiṣṭo 'yaṃ devatābhyo yajñastvayaiva grahā gṛhyantāṃ<BR>
devatābhyo hūyantāmiti tatheti so 'syā eṣa prasute bhāgaḥ <BR>
<BR>
<BR>
<BR>
4.1.2.[8]<BR>
<BR>
tadyadupayāmena grahā gṛhyante | iyaṃ vā upayāma iyaṃ vā idamannādyamupayacati<BR>
paśubhyo manuṣyebhyo vanaspatibhya ito vā ūrdhvā devā divi hi devāḥ<BR>
<BR>
<BR>
<BR>
4.1.2.[9]<BR>
<BR>
tadyadupayāmena grahā gṛhyante | anayaiva tadgṛhyante 'tha yadyonau sādayatīyaṃ<BR>
vā asya sarvasya yonirasyai vā imāḥ prajāḥ prajātāḥ<BR>
<BR>
<BR>
<BR>
4.1.2.[10]<BR>
<BR>
taṃ vā etam | reto bhūtaṃ somamṛtvijo bibhrati yadvā ayonau retaḥ sicyate pra vai<BR>
tanmīyate 'tha yadyonau sādayatyasyāmeva tatsādayati<BR>
<BR>
<BR>
<BR>
4.1.2.[11]<BR>
<BR>
prāṇodānau ha vā asyaitau grahau | tayorudite 'nyataraṃ juhotyanudite 'nyataram<BR>
prāṇodānayorvyākṛtyai prāṇodānāvevaitadvyākaroti tasmādetau samānāveva santau<BR>
nānevācakṣate prāṇa iti codāna iti ca <BR>
<BR>
<BR>
<BR>
4.1.2.[12]<BR>
<BR>
ahorātre ha vā asyaitau grahau | tayorudite 'nyataraṃ juhotyanudite<BR>
'nyataramahorātrayorvyākṛtyā ahorātre evaitadvyākaroti <BR>
<BR>
<BR>
<BR>
4.1.2.[13]<BR>
<BR>
ahaḥ santamupāśum | taṃ rātrau juhotyaharevaitadrātrau dadhāti tasmādapi<BR>
sutamiśrāyāmupaiva kiṃcitkhyāyate <BR>
<BR>
<BR>
<BR>
4.1.2.[14]<BR>
<BR>
rātriṃ santamantaryāmam | tamudite juhoti rātrimevaitadahandadhāti teno<BR>
hāsāvāditya udyannevemāḥ prajā na pradahati tenemāḥ prajāstrātāḥ <BR>
<BR>
<BR>
4.1.2.[15]<BR>
<BR>
athāto gṛhṇātyeva | upayāmagṛhīto 'sītyukta upayāmasya bandhurantaryaca<BR>
maghavanpāhi somamitīndro vai maghavānindro yajñasya netā tasmādāha<BR>
maghavanniti pāhi somamiti gopāya somamityevaitadāhoruṣya rāya eṣo yajasveti<BR>
paśavo vai rāyo gopāya paśūnityevaitadāheṣo yajasveti prajā vā iṣastā<BR>
evaitadyāyajūkāḥ karoti tā imāḥ prajā yajamānā arcantyaḥ śrāmyantyaścaranti <BR>
<BR>
<BR>
<BR>
4.1.2.[16]<BR>
<BR>
antaste dyāvāpṛthivī dadhāmi | antardadhāmyurvantarikṣam sajūrdevebhiravaraiḥ<BR>
paraiśceti tadenaṃ vaiśvadevaṃ karoti tadyadenenemāḥ prajāḥ<BR>
prāṇatyaścodanatyaścāntarikṣamanucaranti tena vaiśvadevo 'ntaryāme<BR>
maghavanmādayasvetīndro vai maghavānindro yajñasya netā tasmādāha<BR>
maghavannityatha yadantarantariti gṛhṇātyantastvātmandadha ityevaitadāha<BR>
<BR>
<BR>
<BR>
4.1.2.[17]<BR>
<BR>
taṃ gṛhītvā parimārṣṭi | nedvyavaścotaditi taṃ na sādayatyudāno hyasyaiṣa<BR>
tasmādayamasanna udānaḥ saṃcarati yadīttvabhicaredathainaṃ sādayedamuṣya<BR>
tvodānaṃ sādayāmīti<BR>
<BR>
<BR>
<BR>
4.1.2.[18]<BR>
<BR>
sa yadyupāṃśuṃ sādayet | athainaṃ sādayedyadyupāṃśuṃ na sādayennainaṃ<BR>
sādayedyadyupāṃśumapidadhyādapyenaṃ dadhyādyadyupāṃśu<BR>
nāpidadhyānnainamapidadhyādyathopāṃśoḥ karma tathaitasya samānaṃ<BR>
hyetadyadupāṃśvantaryāmau prāṇodānau hi<BR>
<BR>
<BR>
<BR>
4.1.2.[19]<BR>
<BR>
tā u ha carakāḥ | nānaiva mantrābhyāṃ juhvati prāṇodānau vā asyaitau nānāvīryau<BR>
prāṇodānau kurma iti vadantastadu tathā na kuryānmohayanti ha te yajamānasya<BR>
prāṇodānāvapīdvā enaṃ tūṣṇīṃ juhuyāt<BR>
<BR>
<BR>
<BR>
4.1.2.[20]<BR>
<BR>
sa yadvā upāṃśu mantreṇa juhoti | tadevāsyaiṣo 'pi mantreṇa huto bhavati kimu<BR>
tattūṣṇīṃ juhuyātsamānaṃ hyetadyadupāṃśvantaryāmau prāṇodānau hi<BR>
<BR>
<BR>
<BR>
4.1.2.[21]<BR>
sa yenaivopāṃśum mantreṇa juhoti | tenaivaitam mantreṇa juhoti svāṃkṛto 'si<BR>
viśvebhya indriyebhyo divyebhyaḥ pārthivebhyo manastvāṣṭu svāhā subhava<BR>
sūryāyetyukto yajuṣo bandhuḥ<BR>
<BR>
<BR>
<BR>
4.1.2.[22]<BR>
<BR>
atha hutvāvāñcaṃ grahamavamārṣṭi | idaṃ vā upāṃśuṃ<BR>
hutvordhvamunmārṣṭyathātrāvāñcamavamārṣṭi pratyañcamevāsminnetadudānaṃ<BR>
dadhāti <BR>
<BR>
<BR>
<BR>
4.1.2.[23]<BR>
<BR>
atha nīcā pāṇinā | madhyame paridhau pratyagupamārṣṭīdaṃ vā upāṃśu<BR>
hutvottānena pāṇinā madhyame paridhau prāgupamārṣṭyathātra nīcā pāṇinā<BR>
madhyame paridhau pratyagupamārṣṭi pratyañcamevāsminnetadudānaṃ dadhāti<BR>
devebhyastvā marīcipebhya iti so 'sāveva bandhuḥ <BR>
<BR>
<BR>
<BR>
4.1.2.[24]<BR>
<BR>
tam pratyākramya sādayati | udānāya tvetyudāno hyasyaiṣa tāni vai saṃspṛṣṭāni<BR>
sādayati prāṇodānāvevaitatsaṃsparśayati prāṇodānāntsaṃdadhāti <BR>
<BR>
<BR>
<BR>
4.1.2.[25]<BR>
<BR>
tāni vā aniṅgyamānāni śere | ā tṛtīyasavanāttasmādime manuṣyāḥ svapanti tāni<BR>
punastṛtīyasavane prajujyante tasmādime manuṣyāḥ suptvā prabudhyante te<BR>
'niśitāścarācarā yajñasyaivaitadvidhāmanu vaya iva ha vai yajño vidhīyate<BR>
tasyopāṃśvantaryāmāveva pakṣāvātmopāṃśusavanaḥ <BR>
<BR>
<BR>
<BR>
4.1.2.[26]<BR>
<BR>
tāni vā aniṅgyamānāni śere | ā tṛtīyasavanāttāyate yajña eti vai tadyattāyate<BR>
tasmādimāni vayāṃsi vigṛhya pakṣāvanāyuvānāni patanti tāni punastṛtīyasavane<BR>
prayujyante tasmādimāni vayāṃsi samāsam pakṣāvāyuvānāni patanti<BR>
yajñasyaivaitadvidhāmanu<BR>
<BR>
<BR>
<BR>
4.1.2.[27]<BR>
<BR>
iyaṃ ha vā upāṃśuḥ | prāṇo hyupāṃśurimāṃ hyeva<BR>
prāṇannabhiprāṇityasāvevāntaryāma<BR>
udāno hyantaryāmo 'muṃ hyeva<BR>
lokamudanannabhyudanityantarikṣamevopāṃśusavano vyāno hyupāṃśusavano<BR>
'ntarikṣaṃ hyeva vyanannabhivyaniti<BR>
<BR>
<BR>
4.1.3.[1]<BR>
<BR>
vāggha vā asyaindravāyavaḥ | etannvadhyātmamindro ha yatra vṛtrāya vajram<BR>
prajahāra so 'balīyānmanyamāno nāstṛṣītīva bibhyannilayāṃ cakre tadevāpi devā<BR>
apanyalayanta<BR>
<BR>
<BR>
<BR>
4.1.3.[2]<BR>
<BR>
te ha devā ūcuḥ | na vai hataṃ vṛtraṃ vidma na jīvaṃ hanta na eko vettu yadi hato vā<BR>
vṛtro jīvati veti<BR>
<BR>
<BR>
<BR>
4.1.3.[3]<BR>
<BR>
te vāyumabruvan | ayaṃ vai vāyuryo 'yam pavate vāyo tvamidaṃ viddhi yadi hato vā<BR>
vṛtro jīvati vā tvaṃ vai na āśiṣṭo 'si yadi jīviṣyati tvameva kṣipram<BR>
punarāgamiṣyasīti<BR>
<BR>
<BR>
<BR>
4.1.3.[4]<BR>
<BR>
sa hovāca | kim me tataḥ syāditi prathamavaṣaṭkāra eva te somasya rājña iti<BR>
tathetyeyāya vāyureddhataṃ vṛtraṃ sa hovāca hato vṛtro yaddhate kuryāta tatkuruteti<BR>
<BR>
<BR>
<BR>
4.1.3.[5]<BR>
<BR>
te devā abhyasṛjyanta | yathā vittiṃ vetsyamānā evaṃ sa yameko 'labhata sa<BR>
ekadevatyo 'bhavadyaṃ dvau sa dvidevatyo yam bahavaḥ sa bahudevatyastadyadenam<BR>
pātrairvyagṛhṇata tasmādgrahā nāma<BR>
<BR>
<BR>
<BR>
4.1.3.[6]<BR>
<BR>
sa eṣāmāpūyat | sa enāṃcuktaḥ pūtirabhivavau sa nālamāhutyā āsa nālam bhakṣāya<BR>
<BR>
<BR>
<BR>
4.1.3.[7]<BR>
<BR>
te devā vāyumabruvan | vāyavimaṃ no vivāhīmaṃ naḥ svadayeti sa hovāca kim me<BR>
tataḥ syāditi tvayaivaitāni pātrāṇyācakṣīranniti tatheti hovāca yūyaṃ tu me<BR>
sacyupavāteti<BR>
<BR>
<BR>
<BR>
4.1.3.[8]<BR>
tasya devāḥ | yāvanmātramiva gandhasyāpajaghnustam paśuṣvadadhuḥ sa eṣa<BR>
paśuṣu kuṇapagandhastasmātkuṇapagandhānnāpigṛhṇīta somasya haiṣa rājño<BR>
gandhaḥ<BR>
<BR>
<BR>
<BR>
4.1.3.[9]<BR>
<BR>
no eva niṣṭhīvet | tasmādyadyapyāsakta iva manyetābhivātam parīyācrīrvai somaḥ<BR>
pāpmā yakṣmaḥ sa yathā śreyasyāyati pāpīyānpratyavarohedevaṃ hāsmādyakṣmaḥ<BR>
pratyavarohati<BR>
<BR>
<BR>
<BR>
4.1.3.[10]<BR>
<BR>
athetaraṃ vāyurvyavāt | tadasvadayattato 'lamāhutyā āsālam bhakṣāya tasmādetāni<BR>
nānādevatyāni santi vāyavyānītyācakṣate so 'syaiṣa prathamavaṣaṭkāraśca somasya<BR>
rājña etānyu enena pātrāṇyācakṣate<BR>
<BR>
<BR>
<BR>
4.1.3.[11]<BR>
<BR>
indro ha vā īkṣāṃ cakre | vāyurvai no 'sya yajñasya bhūyiṣṭhabhāgyasya<BR>
prathamavaṣaṭkāraśca somasya rājña etānyu enena pātrāṇyācakṣate<BR>
hantāsminnapitvamicā iti<BR>
<BR>
<BR>
<BR>
4.1.3.[12]<BR>
<BR>
sa hovāca | vāyavā māsmingrahe bhajeti kiṃ tataḥ syāditi niruktameva vāgvadediti<BR>
niruktaṃ cedvāgvadedā tvā bhajāmīti tata eṣa aindravāyavo graho 'bhavadvāyavyo<BR>
haiva tataḥ purā <BR>
<BR>
<BR>
<BR>
4.1.3.[13]<BR>
<BR>
sa indro 'bravīt | ardham me 'sya grahasyeti turīyameva ta iti vāyurardhameva ma<BR>
itīndrasturīyameva ta iti vāyuḥ<BR>
<BR>
<BR>
<BR>
4.1.3.[14]<BR>
<BR>
tau prajāpatim pratipraśnameyatuḥ | sa prajāpatirgrahaṃ dvedhā cakāra sa hovācedaṃ<BR>
vāyorityatha punarardhaṃ dvedhā cakāra sa hovācedaṃ vāyoritīdaṃ tavetīndra<BR>
turīyameva bhājayāṃ cakāra yadvai caturthaṃ tatturīyaṃ tata eṣa aindraturīyo graho<BR>
'bhavat<BR>
<BR>
<BR>
<BR>
4.1.3.[15]<BR>
tasya vā etasya grahasya | dve purorucau vāyavyaiva eva pūrva aindravāyava uttaro<BR>
dve anuvākye vāyavyaiva pūrvaindravāyavyuttarā dvau praiṣau vāyavya eva pūrva<BR>
aindravāyava uttaro dve yājye vāyavyaiva pūrvaindravāyavyuttaraivamenaṃ turīyaṃ<BR>
turīyameva bhājayāṃ cakāra <BR>
<BR>
<BR>
<BR>
4.1.3.[16]<BR>
<BR>
sa hovāca | turīyaṃturīyaṃ cenmāmabībhajusturīyameva tarhi vāṅniruktaṃ<BR>
vadiṣyatīti tadetatturīyaṃ vāco niruktaṃ yanmanuṣyā vadantyathaitatturīyaṃ vāco<BR>
'niruktaṃ yatpaśavo vadantyathaitatturīyaṃ vāco 'niruktaṃ yadvayāṃsi<BR>
vadantyathaitatturīyaṃ vāco 'niruktaṃ yadidaṃ kṣudraṃ sarīsṛpaṃ vadati<BR>
<BR>
<BR>
<BR>
4.1.3.[17]<BR>
<BR>
tasmādetadṛṣīṇābhyanūktam | catvāri vākparimitā padāni tāni vidurbrāhmaṇā ye<BR>
manīṣiṇaḥ guhā trīṇi nihitā neṅgayanti turīyaṃ vāco manuṣyā vadantīti<BR>
<BR>
<BR>
<BR>
4.1.3.[18]<BR>
<BR>
athāto gṛhṇātyeva | ā vāyo bhūṣa śucipā upa naḥ sahasraṃ te niyuto viśvavāra upo te<BR>
andho madyamayāmi yasya deva dadhiṣe pūrvapeyaṃ vāyave tveti <BR>
<BR>
<BR>
<BR>
4.1.3.[19]<BR>
<BR>
athāpagṛhya punarānayati | indravāyū ime sutā upa prayobhirāgatam indravo<BR>
vāmuśanti hi upayāmagṛhīto 'si vāyava indravāyubhyāṃ tvaiṣa te yoniḥ sajoṣobhyāṃ<BR>
tveti sādayati sa yadāha sajoṣobhyāṃ tveti yo vai vāyuḥ sa indro ya indraḥ sa<BR>
vāyustasmādāhaiṣa te yoniḥ sajoṣobhyāṃ tveti<BR>
<BR>
<BR>
<BR>
4.1.4.[1]<BR>
<BR>
kratūdakṣau ha vā asya mitrāvaruṇau | etannvadhyātmaṃ sa yadeva manasā<BR>
kāmayata idam me syādidaṃ kurvīyeti sa eva kraturatha yadasmai tatsamṛdhyate sa<BR>
dakṣo mitra eva kraturvaruṇo dakṣo brahmaiva mitraḥ kṣatraṃ varuṇo 'bhigantaiva<BR>
brahma kartā kṣatriyaḥ <BR>
<BR>
<BR>
<BR>
4.1.4.[2]<BR>
<BR>
te haite agre nānevāsatuḥ | brahma ca kṣatraṃ ca tataḥ śa śākaiva brahma mitra ṛte<BR>
kṣatrādvaruṇātsthātum<BR>
<BR>
<BR>
<BR>
4.1.4.[3]<BR>
<BR>
na kṣatraṃ varuṇaḥ | ṛte brahmaṇo mitrādyaddha kiṃ ca varuṇaḥ karma cakre<BR>
'prasūtam brahmaṇā mitreṇa na haivāsmai tatsamānṛdhe<BR>
<BR>
<BR>
<BR>
4.1.4.[4]<BR>
<BR>
sa kṣatraṃ varuṇaḥ | brahma mitramupamantrayāṃ cakra upa māvartasva<BR>
saṃsṛjāvahai purastvā karavai tvatprasūtaḥ karma karavā iti tatheti tau samasṛjetāṃ<BR>
tata eṣa maitrāvaruṇo graho 'bhavat<BR>
<BR>
<BR>
<BR>
4.1.4.[5]<BR>
<BR>
so eva purodhā | tasmānna brāhmaṇaḥ sarvasyeva kṣatriyasya purodhāṃ kāmayeta<BR>
saṃ hyetau sṛjete sukṛtaṃ ca duṣkṛtaṃ ca no eva kṣatriyaḥ sarvamiva brāhmaṇam<BR>
purodadhīta saṃ hyevaitau sṛjete kukṛtaṃ ca duṣkṛtaṃ ca sa yattato varuṇaḥ karma<BR>
cakre prasūtam brahmaṇā mitreṇa saṃ haivāsmai tadānṛdhe <BR>
<BR>
<BR>
<BR>
4.1.4.[6]<BR>
<BR>
tattadavakLptameva | yadbrāhmaṇo 'rājanyaḥ syādyadyu rājānaṃ labheta samṛddhaṃ<BR>
tadetaddha tvevānavakLptaṃ yatkṣatriyo 'brāhmaṇo bhavati yaddha kiṃ ca karma<BR>
kurute prasūtam brahmaṇā mitreṇa na haivāsmai tatsamṛdhyate tasmādu kṣatriyeṇa<BR>
karma kariṣyamāṇenopasartavya eva brāhmaṇaḥ saṃ haivāsmai tadbrahmaprasūtaṃ<BR>
karmardhyate<BR>
<BR>
<BR>
<BR>
4.1.4.[7]<BR>
<BR>
athāto gṛhṇātyeva | ayaṃ vām mitrāvaruṇā sutaḥ soma ṛtāvṛdhā mamediha śrutaṃ<BR>
havam upayāmagṛhīto 'si mitrāvaruṇābhyāṃ tveti<BR>
<BR>
<BR>
<BR>
4.1.4.[8]<BR>
<BR>
tam payasā śriṇāti | tadyatpayasā śrīṇāti vṛtro vai soma āsīttaṃ yatra devā aghnaṃstam<BR>
mitramabruvaṃstvamapi haṃsīti sa na cakame sarvasya vā aham mitramasmi na<BR>
mitraṃ sannamitro bhaviṣyāmīti taṃ vai tvā yajñādantareṣyāma ityahamapi hanmīti<BR>
hovāca tasmātpaśavo 'pākrāmanmitraṃ sannamitro 'bhūditi sa paśubhirvyārdhyata<BR>
tametaddevāḥ paśubhiḥ samārdhayanyatpayasāśrīṇaṃstatho evainameṣa etatpaśubhiḥ<BR>
samardhayati yatpayasā śrīṇāti<BR>
<BR>
<BR>
<BR>
4.1.4.[9]<BR>
<BR>
tadāhuḥ | śaśvaddha naiva cakame hantumiti tadyadevātra payastanmitrasya soma<BR>
eva varuṇasya tasmātpayasā śrīṇāti<BR>
<BR>
<BR>
<BR>
4.1.4.[10]<BR>
<BR>
sa śrīṇāti | rāyā vayaṃ sasavāṃso madema havyena devā yavasena gāvaḥ tāṃ dhenum<BR>
mitrāvaruṇā yuvaṃ no viśvāhā dhattamanapasphurantīmeṣa te yonirṛtāyubhyāṃ tveti<BR>
sādayati sa yadāhartāyubhyāṃ tveti brahma vā ṛtam brahma hi mitro brahmo hyṛtaṃ<BR>
varuṇa evāyuḥ saṃvatsaro hi varuṇaḥ saṃvatsara āyustasmādāhaiṣa te yoni ṛtāyubhyāṃ<BR>
tveti<BR>
<BR>
<BR>
<BR>
4.1.5.[1]<BR>
<BR>
śrotraṃ ha vā asyāśvinaḥ | tasmātsarvataḥ parihāram bhakṣayati sarvato hyanena<BR>
śrotreṇa śṛṇoti yatra vai bhṛgavo vāṅgiraso vā svargaṃ lokaṃ samāśnuvata taccyavano<BR>
vā bhārgavaścyavano vāṅgirasastadeva jīrṇiḥ kṛtyārūpo jahe <BR>
<BR>
<BR>
<BR>
4.1.5.[2]<BR>
<BR>
śaryāto ha vā idam mānavo grāmeṇa cacāra | sa tadeva prativeśo niviviśe tasya<BR>
kumārāḥ krīḍanta imaṃ jīrṇiṃ kṛtyārūpamanarthyam manyamānā loṣṭairvipipiṣuḥ<BR>
<BR>
<BR>
<BR>
4.1.5.[3]<BR>
<BR>
sa śāryātebhyaścukrodha | tebhyo 'saṃjñāṃ cakāra pitaiva putreṇa yuyudhe bhrātā<BR>
bhrātrā <BR>
<BR>
<BR>
4.1.5.[4]<BR>
<BR>
śaryāto ha vā īkṣāṃ cakre | yatkimakaraṃ tasmādidamāpadīti sa<BR>
gopālāṃścāvipālāṃśca saṃhvayitavā uvāca<BR>
<BR>
<BR>
<BR>
4.1.5.[5]<BR>
<BR>
sa hovāca | ko vo 'dyeva kiṃcidadrākṣīditi te hocuḥ puruṣa evāyaṃ jīrṇiḥ kṛtyārūpaḥ<BR>
śete tamanarthyam manyamānāḥ kumārā loṣṭairvyapikṣanniti sa vidāṃ cakāra sa vai<BR>
cyavana iti <BR>
<BR>
<BR>
<BR>
4.1.5.[6]<BR>
<BR>
sa rathaṃ yuktvā | sukanyāṃ śāryātīmupādhāya prasiṣyanda sa ājagāma yatrarṣirāsa<BR>
tat<BR>
<BR>
<BR>
4.1.5.[7]<BR>
<BR>
sa hovāca | ṛṣe namaste yannāvediṣaṃ tenāhiṃsiṣamiyaṃ sukanyā tayā te 'pahnuve<BR>
saṃjānītām me grāma iti tasya ha tata eva grāmaḥ saṃjajñe sa ha tata eva śaryāto<BR>
mānava udyuyuje nedaparaṃ hinasānīti <BR>
<BR>
<BR>
<BR>
4.1.5.[8]<BR>
<BR>
aśvinau ha vā idam bhiṣajyantau ceratuḥ | tau sukanyāmupeyatustasyām<BR>
mithunamīṣāte tanna jajñau<BR>
<BR>
<BR>
<BR>
4.1.5.[9]<BR>
<BR>
tau hocatuḥ | sukanye kamimaṃ jīrṇiṃ kṛtyārūpamupaśeṣa āvāmanuprehīti sā hovāca<BR>
yasmai mām pitādānnaivāhaṃ taṃ jīvantaṃ hāsyāmīti taddhāyamṛṣirājajñau <BR>
<BR>
<BR>
<BR>
4.1.5.[10]<BR>
<BR>
sa hovāca | sukanye kiṃ tvaitadavocatāmiti tasmā etadvyācacakṣe sa ha vyākhyāta<BR>
uvāca yadi tvaitatpunarbruvataḥ sā tvam brūtānna vai susarvāviva stho na<BR>
susamṛddhāvivātha me patiṃ nindatha iti tau yadi tvā bravataḥ kenāvamasarvau svaḥ<BR>
kenāsamṛddhāviti sā tvam brūtātpatiṃ nu me punaryuvāṇaṃ kurutamatha vāṃ<BR>
vakṣyāmīti tām punarupeyatustāṃ haitadevocatuḥ<BR>
<BR>
<BR>
<BR>
4.1.5.[11]<BR>
<BR>
sā hovāca | na vai susarvāviva stho na susamṛddhāvivātha me patiṃ nindatha iti tau<BR>
hocatuḥ kenāvamasarvau svaḥ kenāsamṛddhāviti sā hovāca patiṃ nu me punaryuvāṇaṃ<BR>
kurutamatha vāṃ vakṣyāmīti<BR>
<BR>
<BR>
<BR>
4.1.5.[12]<BR>
<BR>
tau hocatuḥ | etaṃ hradamabhyavahara sa yena vayasā kamiṣyate tenodaiṣyatīti taṃ<BR>
hradamabhyavajahāra sa yena vayasā cakame tenodeyāya<BR>
<BR>
<BR>
<BR>
4.1.5.[13]<BR>
<BR>
tau hocatuḥ | sukanye kenāvamasarvau svaḥ kenāsamṛddhāviti tau harṣireva<BR>
pratyuvāca kurukṣetre 'mī devā yajñaṃ tanvate te vāṃ yajñādantaryanti tenāsarvau<BR>
sthastenāsamṛddhāviti tau ha tata evāśvinau preyatustāvājagmaturdevānyajñaṃ<BR>
tanvānāntstute bahiṣpavamāne <BR>
<BR>
<BR>
4.1.5.[14]<BR>
<BR>
tau hocatuḥ | upa nau hvayadhvamiti te ha devā ūcurna vāmupahvayiṣyāmahe bahu<BR>
manuṣyeṣu saṃsṛṣṭamacāriṣṭam bhiṣajyantāviti <BR>
<BR>
<BR>
<BR>
4.1.5.[15]<BR>
<BR>
tau hocatuḥ | viśīrṣṇā vai yajñena yajadhva iti kathaṃ viśīrṣṇetyupa nu nau<BR>
hvayadhvamatha vo vakṣyāva iti tatheti tā upāhvayanta tābhyāmetamāśvinaṃ<BR>
grahamagṛhṇastāvadhvaryū yajñasyābhavatāṃ tāvetadyajñasya śiraḥ pratyadhattāṃ<BR>
tadadastaddivākīrtyānām brāhmaṇe vyākhyāyate yathā tadyajñasya śiraḥ<BR>
pratidadhatustasmādeṣa stute bahiṣpavamāne graho gṛhyate stute hi<BR>
bahiṣpavamāna āgacatām<BR>
<BR>
<BR>
<BR>
4.1.5.[16]<BR>
<BR>
tau hocatuḥ | mukhyau vā āvāṃ yajñasya svo yāvadhvaryū iha nāvimam<BR>
purastādgraham paryāharatābhi dvidevatyāniti tābhyāmetam purastādgraham<BR>
paryājahrurabhi dvidevatyāṃstasmādeṣa daśamo graho gṛhyate tṛtīya eva<BR>
vaṣaṭkriyate 'tha yadaśvināvitīme ha vai dyāvāpṛthivī pratyakṣamaśvināvime hīdaṃ<BR>
sarvamāśnuvātām puṣkarasrajāvityagnirevāsyai puṣkaramādityo 'muṣyai<BR>
<BR>
<BR>
<BR>
4.1.5.[17]<BR>
<BR>
athāto gṛhṇātyeva | yā vāṃ kaśā madhumatyaśvinā sūnṛtāvatī tayā yajñam<BR>
mimikṣatam upayāmagṛhīto 'syaśvibhyāṃ tvaiṣa te yonirmādhvībhyāṃ tveti sādayati<BR>
taṃ vai madhumatyarcā gṛhṇāti mādhvībhyāṃ tveti sādayati tadyanmadhumatyarcā<BR>
gṛhṇāti mādhvībhyāṃ tveti sādayati <BR>
<BR>
<BR>
<BR>
4.1.5.[18]<BR>
<BR>
dadhyaṅ ha vā ābhyāmātharvaṇaḥ | madhu nāma brāhmaṇamuvāca tadenayoḥ priyaṃ<BR>
dhāma tadevainayoretenopagacāta tasmānmadhumatyarcā gṛhṇāti mādhvībhyāṃ tveti<BR>
sādayati <BR>
<BR>
<BR>
<BR>
4.1.5.[19]<BR>
<BR>
tāni vā etāni | ślakṣṇāni pātrāṇi bhavanti rāsnāvamaindravāyavapātraṃ tattasya<BR>
dvitīyaṃ rūpaṃ tena taddvidevatyamajakāvam maitrāvaruṇapātraṃ tattasya dvitīyaṃ<BR>
rūpaṃ tena taddvidevatyamauṣṭhamāśvinapātraṃ tattasya dvitīyaṃ rūpaṃ tena<BR>
taddvidevatyamatha yadaśvināviti mukhyau vā aśvināvauṣṭhamiva vā idam mukhaṃ<BR>
tasmādauṣṭhamāśvinapātram bhavati <BR>
<BR>
<BR>
4.2.1.[1]<BR>
<BR>
cakṣuṣī ha vā asya śukrāmanthinau | tadvā eṣa eva śukro ya eṣa tapati tadyadeṣa<BR>
etattapati tenaiṣa śukraścandramā eva manthī <BR>
<BR>
<BR>
<BR>
4.2.1.[2]<BR>
<BR>
taṃ saktubhiḥ śrīṇāti | tadenam manthaṃ karoti teno eṣa manthyetau ha vā āsām<BR>
prajānāṃ cakṣuṣī ma yaddhaitau nodiyātāṃ na haiveha svau cana pāṇī nirjānīyuḥ<BR>
<BR>
<BR>
<BR>
4.2.1.[3]<BR>
<BR>
tayorattaivānyataraḥ | ādyo 'nyataro 'ttaiva śukra ādyo manthī <BR>
<BR>
<BR>
<BR>
4.2.1.[4]<BR>
<BR>
tayorattaivānyataramanu | ādyo 'nyataramanvattaiva śukramanvādyo manthinamanu<BR>
tau vā anyasmai gṛhyete anyasmai hūyete śaṇḍāmarkāvityasurarakṣase tābhyāṃ<BR>
gṛhyete devatābhyo hūyete tadyattathā <BR>
<BR>
<BR>
<BR>
4.2.1.[5]<BR>
<BR>
yatra vai devāḥ | asurarakṣasānyapajaghnire tadetāveva na śekurapahantuṃ yaddha<BR>
sma devāḥ kiṃ ca karma kurvate taddha sma mohayitvā kṣipra eva<BR>
punarapadravataḥ <BR>
<BR>
<BR>
<BR>
4.2.1.[6]<BR>
<BR>
te ha devā ūcuḥ | upajānīta yathemāvapahanāmahā iti te hocurgrahāvevābhyāṃ<BR>
gṛhṇāma tāvabhyavaiṣyatastau svīkṛtyāpahaniṣyāmaha iti tābhyāṃ grahau<BR>
jagṛhustāvabhyavaitāṃ tau svīkṛtyāpāghnata tasmācaṇḍāmarkābhyāmiti gṛhyete<BR>
devatābhyo hūyete <BR>
<BR>
<BR>
<BR>
4.2.1.[7]<BR>
<BR>
api hovāca yājñavalkyaḥ | no sviddevatābhya eva gṛhṇīyāmā vijitarūpamiva hīdamiti<BR>
tadvai sa tanmīmāṃsāmeva cakre nettu cakāra<BR>
<BR>
<BR>
<BR>
4.2.1.[8]<BR>
<BR>
imāmu haike śukrasya purorucaṃ kurvanti | ayaṃ venaścodayatpṛśnigarbhā<BR>
jyotirjarāyū rajaso vimāna iti tadetasya rūpaṃ kurmo ya eṣa tapatīti yadāha<BR>
jyotirjarāyuriti <BR>
<BR>
<BR>
<BR>
4.2.1.[9]<BR>
<BR>
imāṃ tveva śukrasya purorucaṃ kuryāt | tam pratnathā pūrvathā viśvathemathā<BR>
jyeṣṭhatātim barhiṣadaṃ svarvidamityattā hyetamanvattā hi jyeṣṭhastasmādāha<BR>
jyeṣṭhatātim barhiṣadaṃ svarvidam pratīcīnaṃ vṛjanaṃ dohase dhunimāśuṃ<BR>
jayantamanu yāsu vardhase upayāmagṛhīto 'si śaṇḍāya tvaiṣa te yonirvīratām pāhīti<BR>
yādayatyattā hyetamanvattā hi vīrastasmādāhaiṣa te yonirvīratām pāhīti<BR>
dakṣiṇārdhe sādayatyetāṃ hyeṣa diśamanu saṃcarati<BR>
<BR>
<BR>
<BR>
4.2.1.[10]<BR>
<BR>
atha manthinaṃ gṛhṇāti | ayaṃ venaścodayatpṛśnigarbhā jyotirjarāyū rajaso vimāne<BR>
imamapāṃ saṃgame sūryasya śiśuṃ na viprā matibhī rihanti upayāmagṛhīto 'si<BR>
markāya tveti<BR>
<BR>
<BR>
<BR>
4.2.1.[11]<BR>
<BR>
taṃ saktubhiḥ śrīṇāti | tadyatsaktubhiḥ śrīṇāti varuṇo ha vai somasya rājño 'bhīvākṣi<BR>
pratipipeṣa tadaśvayattato 'śvaḥ samabhavattadyacvayathātsamabhavattasmādaśvo<BR>
nāma tasyāśru prāskandattato yavaḥ samabhavattasmādāhurvaruṇyo yava iti<BR>
tadyadevāsyātra cakṣuṣo 'mīyata tenaivainametatsamardhayati kṛtsnaṃ karoti<BR>
tasmātsaktubhiḥ śrīṇāti<BR>
<BR>
<BR>
<BR>
4.2.1.[12]<BR>
<BR>
sa śrīṇāti | mano na yeṣu havaneṣu tigmaṃ vipaḥ śacyā vanutho dravantā ā yaḥ<BR>
śaryābhistuvinṛmṇo asyāśrīṇītādiśaṃ gabhastāveṣa te yoniḥ prajāḥ pāhīti<BR>
sādayatyādyo hyetamanvādyā hīmāḥ prajā viśastasmādāhaiṣa te yoniḥ prajāḥ pāhīti <BR>
<BR>
<BR>
<BR>
4.2.1.[13]<BR>
<BR>
dvau prokṣitau yūpaśakalau bhavataḥ | dvāvaprokṣitau prokṣitaṃ<BR>
caivādhvryurādatte 'prokṣitaṃ caivameva pratiprasthātā prokṣitaṃ caivādatte<BR>
prokṣitaṃ ca śukramevādhvaryurādatte manthinam pratiprasthātā <BR>
<BR>
<BR>
<BR>
4.2.1.[14]<BR>
<BR>
so 'dhvaryuḥ | aprokṣitena yūpaśakalenāpamārṣṭyapamṛṣṭaḥ śaṇḍa ityevameva<BR>
pratiprasthātāpamṛṣṭau marka iti tadādadānāvevāsurarakṣase apahato devāstvā<BR>
śukrapāḥ praṇayantvityevādhvaryurniṣkrāmati devāstvā manthipāḥ praṇayantviti<BR>
pratiprasthātā tadetau devatābhya eva praṇayataḥ<BR>
<BR>
<BR>
<BR>
4.2.1.[15]<BR>
<BR>
tau jaghanenāhavanīyamaratnī saṃdhattaḥ | tā uttaravedau sādayato dakṣiṇāyāmeva<BR>
śroṇāvadhvaryuḥ sādayatyuttarāyām pratiprasthātānanusṛjantāvevānādhṛṣṭāsīti<BR>
tadrakṣobhirevaitaduttaravedimanādhṛṣṭāṃ kuruto viparyeṣyantau vā etāvagnim<BR>
bhavato 'tyeṣyantau tasmā evaitannihnuvāte tatho hainau vipariyantāvagnirna hinasti<BR>
<BR>
<BR>
<BR>
4.2.1.[16]<BR>
<BR>
so 'dhvaryuḥ paryeti | suvīro vīrānprajanayanparīhītyattā hyetamanvattā hi<BR>
vīrastasmādāha suvīro vīrānprajanayanparīhītyabhi rāyaspoṣeṇa yajamānamiti<BR>
tadyajamānāyāśiṣamāśāste yadāhābhi rāyaspoṣeṇa yajamānamiti <BR>
<BR>
<BR>
<BR>
4.2.1.[17]<BR>
<BR>
atha pratiprasthātā paryeti | suprajāḥ prajāḥ prajanayanparīhītyādyo hyetamanvādyā<BR>
hīmāḥ prajā viśastasmādāha suprajāḥ prajāḥ prajanayanparīhītyabhi rāyaspoṣeṇa<BR>
yajamānamiti tadyajamānāyāśiṣamāśāste yadāhābhi rāyaspoṣeṇa yajamānamiti<BR>
<BR>
<BR>
<BR>
4.2.1.[18]<BR>
<BR>
tāvapidhāya niṣkrāmataḥ | tira evaināvetatkurutastasmādimau sūryācandramasau<BR>
prāñcau yantau na kaścana paśyati taupurastātparītyāporṇutaḥ purastāttiṣṭhantau<BR>
juhuta āvirevaināvetatkurutastasmādimau sūryācandramasau pratyañcau yantau sarva<BR>
eva paśyati tasmātparāgretaḥ sicyamānaṃ na kaścana paśyati tadu paścātprajāyamānaṃ<BR>
sarva eva paśyati<BR>
<BR>
<BR>
<BR>
4.2.1.[19]<BR>
<BR>
tau jaghanena yūpamaratnī saṃdhattaḥ | yadyagnirnodbādheta yadyu<BR>
agnirudbādhetāpyagreṇaiva yūpamaratnī saṃdadhyātāṃ saṃjagmāno divā pṛthivyā<BR>
śukraḥ śukraśociṣetyevādhvaryuḥ saṃjagmāno divā pṛthivyā manthī manthiśociṣeti<BR>
pratiprasthātā cakṣuṣorevaite āramaṇe kurutaścakṣuṣī evaitatsaṃdhattastasmādime<BR>
abhito 'sthinī cakṣuṣī saṃhite<BR>
<BR>
<BR>
<BR>
4.2.1.[20]<BR>
<BR>
so 'dhvaryuḥ | aprokṣitaṃ yūpaśakalaṃ nirasyati nirastaḥ śaṇḍa ityevameva<BR>
pratiprasthātā nirasto marka iti tatpurāhutibhyo 'surarakṣase apahataḥ <BR>
<BR>
<BR>
4.2.1.[21]<BR>
<BR>
athādhvaryuḥ | prokṣitaṃ yūpaśakalamāhavanīye prāsyati<BR>
śukrasyādhiṣṭhānamasītyevameva pratiprasthātā manthino 'dhiṣṭhānamasīti<BR>
cakṣuṣorevaite samidhau cakṣuṣī evaitatsaminddhe tasmādime samiddhe cakṣuṣī <BR>
<BR>
<BR>
<BR>
4.2.1.[22]<BR>
<BR>
tatra japati | acinnasya te deva soma savīryasya rāyaspoṣasya daditāraḥ<BR>
syāmetyāśīrevaiṣaitasya karmaṇa āśiṣamevaitadāśāste <BR>
<BR>
<BR>
<BR>
4.2.1.[23]<BR>
<BR>
athāśrāvyāha | prātaḥprātaḥ savasya śukravato madhuścuta indrāya<BR>
somānprasthitānpreṣyeti vaṣaṭkṛte 'dhvaryurjuhoti tadanu pratiprasthātā tadanu<BR>
camasādhvaryavaḥ <BR>
<BR>
<BR>
<BR>
4.2.1.[24]<BR>
<BR>
tau vai purastāttiṣṭhantau juhutaḥ | cakṣuṣī vā etau tatpurastādevaitaccakṣuṣī<BR>
dhattastasmādime purastāccakṣuṣī <BR>
<BR>
<BR>
<BR>
4.2.1.[25]<BR>
<BR>
abhito yūpaṃ tiṣṭhantau juhutaḥ | yathā vai nāsikaivaṃ yūpastasmādime abhito<BR>
nāsikāṃ cakṣuṣī <BR>
<BR>
<BR>
<BR>
4.2.1.[26]<BR>
<BR>
tau vai vaṣaṭkṛtau santau mantreṇa hūyate | eteno haitau tadudaśnuvāte yadenau<BR>
sarvaṃ savanamanuhūyate yadvevaitau sarvaṃ savanamanuhūyata etau vai prajāpateḥ<BR>
pratyakṣatamāṃ cakṣuṣī hyetau satyaṃ vai cakṣuḥ satyaṃ hi prajāpatistasmādenau<BR>
sarvaṃ savanamanuhūyate<BR>
<BR>
<BR>
<BR>
4.2.1.[27]<BR>
<BR>
sa juhoti | sa prathamā saṃskṛtirviśvavārā sa prathamo varuṇo mitro agniḥ sa<BR>
prathamo bṛhaspatiścikitvāṃstasmā indrāya sutamājuhota svāheti <BR>
<BR>
<BR>
<BR>
4.2.1.[28]<BR>
sa yajjuhoti | sā prathamā sa prathama iti śaśvaddha vai retasaḥ siktasya cakṣuṣī eva<BR>
prathame sambhavatastasmājjuhoti sā prathamā iti <BR>
<BR>
<BR>
<BR>
4.2.1.[29]<BR>
<BR>
atha sampreṣyati | praitu hotuścamasaḥ pra brahmaṇaḥ prodgātṝṇām pra<BR>
yajamānasya prayantu sadasyānāṃ hotrāṇāṃ camasādhvaryava upāvartadhvaṃ<BR>
śukrasyābhyunnayadhvamiti sampraiṣa evaiṣa paryetya pratiprasthātādhvaryoḥ pātre<BR>
saṃsravamavanayatyattra evaitadādyam baliṃ hārayati tamadhvaryurhotṛcamase<BR>
'vanayati bhakṣāya vaṣaṭkarturhi bhakṣaḥ prāṇo vai vaṣaṭkāraḥ so<BR>
'smādetadvaṣaṭkurvataḥ parāṅivābhūtprāṇo vai bhakṣastatprāṇam punarātmandhatte <BR>
<BR>
<BR>
<BR>
4.2.1.[30]<BR>
<BR>
atha yadete pratīcī pātre na haranti | harantyanyāngrahāṃścakṣuṣī hyete<BR>
saṃsravameva hotṛcamase 'vanayati<BR>
<BR>
<BR>
<BR>
4.2.1.[31]<BR>
<BR>
atha hotrāṇāṃ camasānabhyunnayanti | hutociṣṭā vā ete saṃsravā bhavanti<BR>
nālamāhutyai tānevaitatpunarāpyāyayanti tathālamāhutyai bhavanti tasmāddhotrāṇāṃ<BR>
camasānabhyunnayanti <BR>
<BR>
<BR>
<BR>
4.2.1.[32]<BR>
<BR>
atha hotrāḥ saṃyājayanti | hotrā ha vai yuktā devebhyo yajñaṃ vahanti tā<BR>
evaitatsaṃtarpayanti tṛptāḥ prītā devebhyo yajñaṃ vahāniti tasmāddhotrāḥ<BR>
saṃyājayanti <BR>
<BR>
<BR>
<BR>
4.2.1.[33]<BR>
<BR>
sa prathamāyāṃ vā hotrāyām | iṣṭāyāmuttamāyāṃ vānumantrayate tṛmpantu hotrā<BR>
madhvo yāḥ sviṣṭā yāḥ suprītāḥ suhutā yatsvāheti hotrāṇāmevaiṣā tṛptirathetya<BR>
pratyaṅṅupaviśatyayāḍagnīdityagnīddhyatra yajatāmuttamaḥ saṃyajati<BR>
tasmādāhāyāḍagnīditi<BR>
<BR>
<BR>
<BR>
4.2.2.[1]<BR>
<BR>
ātmā ha vā asyāgrayaṇaḥ | so 'syaiṣa sarvameva sarvaṃ hyayamātmā tasmādanayā<BR>
gṛhṇātyasyai hi sthālī bhavati sthālyā hyenaṃ gṛhṇāti sarvaṃ vā iyaṃ sarvameṣa<BR>
grahastasmādanayā gṛhṇāti <BR>
<BR>
<BR>
4.2.2.[2]<BR>
<BR>
pūrṇaṃ gṛhṇāti | sarvaṃ vai pūrṇaṃ sarvameṣa grahastasmātpūrṇaṃ gṛhṇāti <BR>
<BR>
<BR>
<BR>
4.2.2.[3]<BR>
<BR>
viśvebhyo devebhyo gṛhṇāti | sarvaṃ vai viśve devāḥ sarvameṣa<BR>
grahastasmādviśvebhyo devebhyo gṛhṇāti <BR>
<BR>
<BR>
<BR>
4.2.2.[4]<BR>
<BR>
sarveṣu savaneṣu gṛhṇāti | sarvaṃ vai savanāni sarvameṣa grahastasmātsarveṣu<BR>
savaneṣu gṛhṇāti<BR>
<BR>
<BR>
<BR>
4.2.2.[5]<BR>
<BR>
sa yadi rājopadasyet | tamata eva tanvīrannataḥ prabhāvayeyurātmā vā āgrayaṇa<BR>
ātmano vā imāni sarvāṇyaṅgāni prabhavantyetasmādantato hāriyojanaṃ grahaṃ gṛhṇāti<BR>
tadātmanyevāsyām pratiṣṭhāyāmantato yajñaḥ pratitiṣṭhati<BR>
<BR>
<BR>
<BR>
4.2.2.[6]<BR>
<BR>
atha yasmādāgrayaṇo nāma | yāṃ vā amūṃ grāvāṇamādadāno vācaṃ yacatyatra vai<BR>
sāgre 'vadattadyatsātrāgre 'vadattasmādāgrayaṇo nāma <BR>
<BR>
<BR>
<BR>
4.2.2.[7]<BR>
<BR>
rakṣobhyo vai tām bhīṣā vācamayacan | ṣaḍvā ataḥ prāco grahāngṛhṇātyathaiṣa<BR>
saptamaḥ ṣaḍvā ṛtavaḥ saṃvatsarasya sarvaṃ vai saṃvatsaraḥ <BR>
<BR>
<BR>
<BR>
4.2.2.[8]<BR>
<BR>
tāṃ devāḥ | sarvasminvijite 'bhaye 'nāṣṭre 'trāgre vācamavadaṃstatho evaiṣa etāṃ<BR>
sarvasminvijite 'bhaye 'nāṣṭre 'trāgre vācaṃ vadati<BR>
<BR>
<BR>
<BR>
4.2.2.[9]<BR>
<BR>
athāto gṛhṇātyeva | ye devāso divyekādaśa stha pṛthivyāmadhyekādaśa stha apsukṣito<BR>
mahinaikādaśa stha te devāso yajñamimaṃ juṣadhvam upayāmagṛhīto 'syāgrayaṇo 'si<BR>
svāgrayaṇa iti vācamevaitadayātayāmnīṃ karoti tasmādanayā samānaṃ sadviparyāsaṃ<BR>
vadatyajāmitāyai jāmi ha kuryādyadāgrayaṇo 'syāgrayaṇo 'sīti<BR>
gṛhṇīyāttasmādāhāgrayaṇo 'si svāgrayaṇa iti<BR>
<BR>
<BR>
4.2.2.[10]<BR>
<BR>
pāhi yajñam pāhi yajñapatimiti | vācamevaitadutsṛṣṭāmāha gopāya yajñamiti pāhi<BR>
yajñapatimiti vācamevaitadutsṛṣṭāmāha gopāya yajamānamiti yajamāno hi<BR>
yajñapatirviṣṇustvāmindriyeṇa pātu viṣṇuṃ tvam pāhīti vācamevaitadutsṛṣṭāmāha<BR>
yajño vai viṣṇuryajñastvāṃ vīryeṇa gopāyatviti viṣṇuṃ tvam pāhīti<BR>
vācamevaitadutsṛṣṭāmāha yajñaṃ tvaṃ gopāyetyabhi savanāni pāhīti tadetaṃ<BR>
grahamāha sarvāṇi hyeṣa savanāni prati <BR>
<BR>
<BR>
<BR>
4.2.2.[11]<BR>
<BR>
atha daśāpavitramupagṛhya hiṅkaroti | sā haiṣā vāganudyamānā tatāma tasyāṃ devā<BR>
vāci tāntāyāṃ hiṅkāreṇaiva prāṇamadadhuḥ prāṇo vai hiṅkāraḥ prāṇo hi vai<BR>
hiṅkārastasmādapigṛhya nāsike na hiṅkartuṃ śaknoti saitena prāṇena samajihīta yadā<BR>
vai tāntaḥ prāṇaṃ labhate 'tha sa saṃjihīte tatho evaiṣa etadvāci tāntāyāṃ hiṅkāreṇaiva<BR>
prāṇaṃ dadhāti saitena prāṇena saṃjihīte triṣkṛtvo hiṅkaroti trivṛddhi yajñaḥ <BR>
<BR>
<BR>
<BR>
4.2.2.[12]<BR>
<BR>
athāha somaḥ pavata iti | sa yāmevāmūm bhīṣāsurarakṣasebhyo na<BR>
nirabruvaṃstāmevaitatsarvasminvijite 'bhaye 'nāṣṭre 'tra nirāha tāmāviṣkaroti<BR>
tasmādāha somaḥ pavata iti<BR>
<BR>
<BR>
<BR>
4.2.2.[13]<BR>
<BR>
asmai brahmaṇe 'smai kṣatrāyeti | tadbrahmaṇe ca kṣatrāya cāhāsmai sunvate<BR>
yajamānāya pavata iti tadyajamānāyāha<BR>
<BR>
<BR>
<BR>
4.2.2.[14]<BR>
<BR>
tadāhuḥ | etāvadevoktvā sādayedetāvadvā idaṃ sarvaṃ yāvadbrahma kṣatraṃ<BR>
viḍindrāgnī vā idaṃ sarvaṃ tasmādetāvadevoktvā sādayediti <BR>
<BR>
<BR>
<BR>
4.2.2.[15]<BR>
<BR>
tadu brūyādeva bhūyaḥ | iṣa ūrje pavata iti vṛṣṭyai tadāha yadāheṣa ityūrja iti yo<BR>
vṛṣṭādūrgraso jāyate tasmai tadāhādbhya oṣadhībhyaḥ pavata iti<BR>
tadadbhyaścauṣadhībhyaścāha dyāvāpṛthivībhyām pavata iti tadābhyāṃ<BR>
dyāvāpṛthivībhyāmāha yayoridaṃ sarvamadhi subhūtāya pavata iti sādhave pavata<BR>
ityevaitadāha <BR>
<BR>
<BR>
4.2.2.[16]<BR>
<BR>
tadu haika āhuḥ | brahmavarcasāya pavata iti tadu tathā na brūyādyadvā āhāsmai<BR>
brahmaṇa iti tadeva brahmavarcasāyāha viśvebhyastvā devebhya eṣa te<BR>
yonirviśvebhyastvā devebhya iti sādayati viśvebhyo hyenaṃ devebhyo gṛhṇāti taṃ vai<BR>
madhye sādayatyātmā hyasyaiṣa madhya iva hyayamātmā dakṣiṇokthyasthālī<BR>
bhavatyuttarādityasthālī <BR>
<BR>
<BR>
<BR>
4.2.3.[1]<BR>
<BR>
ayaṃ ha vā asyaiṣo 'nirukta ātmā yadukthyaḥ | so 'syaiṣa ātmaivātmā<BR>
hyayamaniruktaḥ prāṇaḥ so 'syaiṣa āyureva tasmādanayā gṛhṇātyasyai hi sthālī<BR>
bhavati sthālyā hyenaṃ gṛhṇātyajarā hīyamamṛtājaraṃ hyamṛtamāyustasmādanayā<BR>
gṛhṇāti <BR>
<BR>
<BR>
<BR>
4.2.3.[2]<BR>
<BR>
taṃ vai pūrṇaṃ gṛhṇāti | sarvaṃ vai tadyatpūrṇaṃ sarvaṃ tadyadāyustasmātpūrṇaṃ<BR>
gṛhṇāti<BR>
<BR>
<BR>
<BR>
4.2.3.[3]<BR>
<BR>
tasyāsāveva dhruva āyuḥ | ātmaivāsyaitena saṃhitaḥ parvāṇi saṃtatāni tadvā agṛhīta<BR>
evaitasmādacāvākāyottamo graho bhavati <BR>
<BR>
<BR>
<BR>
4.2.3.[4]<BR>
<BR>
atha rājānamupāvaharati | tṛtīyaṃ vasatīvarīṇāmavanayati tatparva samaiti<BR>
prathamamahottarasya savanasya karotyuttamam pūrvasya sa yaduttarasya savanasya<BR>
tatpūrvaṃ karoti yatpūrvasya taduttamaṃ tadvyatiṣajati tasmādimāni parvāṇi<BR>
vyatiṣaktānīdamitthamatihānamidamittham<BR>
<BR>
<BR>
<BR>
4.2.3.[5]<BR>
<BR>
evameva mādhyandine savane | agṛhīta evaitasmādacāvākāyottamo graho bhavatyatha<BR>
tṛtīyaṃ vasatīvarīṇāmavanayati tatparva samaiti prathamamahottarasya savanasya<BR>
karotyuttamam pūrvasya sa yaduttarasya tatpūrvaṃ karoti yatpūrvasya taduttamaṃ<BR>
tadvyatiṣajati tasmādimāni parvāṇi vyatiṣaktānīdamitthamatihānamidamitthaṃ<BR>
tadyadasyaitenātmā saṃhitastenāsyaiṣa āyuḥ<BR>
<BR>
<BR>
<BR>
4.2.3.[6]<BR>
<BR>
saiṣā kāmadughaivendrasyoddhāraḥ | tribhya evainam prātaḥsavana ukthebhyo<BR>
vigṛhṇāti tribhyo mādhyandine savane tatṣaṭ kṛtvaḥ ṣaḍvā ṛtava ṛtavo vā<BR>
imāntsarvānkāmānpacantyeteno haiṣā kāmadughaivendrasyoddhāraḥ<BR>
<BR>
<BR>
<BR>
4.2.3.[7]<BR>
<BR>
taṃ vā apurorukkaṃ gṛhṇāti | ukthaṃ hi purorugṛgghi purorugṛgghyukthaṃ sāma<BR>
graho 'tha yadanyajjapati tadyajustā haitā abhyardha evāgra ṛgbhya āsurabhyardho<BR>
yujurbhyo 'bhyardhaḥ sāmabhyaḥ<BR>
<BR>
<BR>
<BR>
4.2.3.[8]<BR>
<BR>
te devā abruvan hantemā yajuḥṣu dadhāma tatheyam bahulatareva vidyā<BR>
bhaviṣyatīti tā yajuḥṣvadadhustata eṣā bahulatareva vidyābhavat <BR>
<BR>
<BR>
<BR>
4.2.3.[9]<BR>
<BR>
taṃ yadapurorukkaṃ gṛhṇāti | ukthaṃ hi purorugṛgghi purorugṛgghyukthaṃ sa<BR>
yadevainamukthebhyo vigṛhṇāti teno hāsyaiṣa puroruṅmānbhavati<BR>
tasmādapurorukkaṃ gṛhṇāti <BR>
<BR>
<BR>
<BR>
4.2.3.[10]<BR>
<BR>
athāto gṛhṇātyeva | upayāmagṛhīto 'sīndrāya tvā bṛhadvate vayasvata itīndro vai<BR>
yajñasya devatā tasmādāhendrāya tveti bṛhadvate vayasvata iti vīryavata ityevaitadāha<BR>
yadāha bṛhadvate vayasvata ityukthāvyaṃ gṛhṇāmītyukthebhyo hyenaṃ gṛhṇāti yatta<BR>
indra bṛhadvaya iti yatta indra vīryamityevaitadāha tasmai tvā viṣṇave tveti yajñasya<BR>
hyenamāyuṣe gṛhṇāti tasmādāha tasmai tvā viṣṇave tvetyeṣa te yonirukthebhyastveti<BR>
sādayatyukthebhyo hyenaṃ gṛhṇāti <BR>
<BR>
<BR>
<BR>
4.2.3.[11]<BR>
<BR>
taṃ vigṛhṇāti | devebhyastvā devāvyaṃ yajñasyāyuṣe gṛhṇāmīti praśāsanaṃ sa<BR>
kuryādya evaṃ kuryādyathādevataṃ tveva vigṛhṇīyāt <BR>
<BR>
<BR>
<BR>
4.2.3.[12]<BR>
<BR>
mitrāvaruṇābhyāṃ tvā | devāvyaṃ yajñasyāyuṣe gṛhṇāmītyeva maitrāvaruṇāya<BR>
maitrāvaruṇīṣu hi tasmai stuvate maitrāvaruṇīranuśaṃsati maitrāvaruṇyā yajati <BR>
<BR>
<BR>
<BR>
4.2.3.[13]<BR>
indrāya tvā | devāvyaṃ yajñasyāyuṣe gṛhṇāmītyeva brāhmaṇācaṃsina aindrīṣu hi<BR>
tasmai stuvata aindrīranuśaṃsatyaindryā yajati<BR>
<BR>
<BR>
<BR>
4.2.3.[14]<BR>
<BR>
indrāgnibhyāṃ tvā | devāvyaṃ yajñasyāyuṣe gṛhṇāmītyevācāvākāyaindrāgnīṣu hi<BR>
tasmai stuvata aindrāgnīranuśaṃsatyaindrāgnyā yajatīndrāya tvetyeva mādhyandine<BR>
savana aindraṃ hi mādhyandinaṃ savanam <BR>
<BR>
<BR>
<BR>
4.2.3.[15]<BR>
<BR>
tadu ha carakādhvaryavo vigṛhṇanti | upayāmagṛhīto 'si devebhyastvā<BR>
devāvyamukthebhya ukthāvyam mitrāvaruṇābhyāṃ juṣṭaṃ gṛhṇāmyeṣa te<BR>
yonirmitrāvaruṇābhyāṃ tveti sādayati punarhavirasīti sthālīmabhimṛśati <BR>
<BR>
<BR>
<BR>
4.2.3.[16]<BR>
<BR>
upayāmagṛhīto 'si | devebhyastvā devāvyamukthebhya ukthāvyamindrāya juṣṭaṃ<BR>
gṛhṇāmyeṣa te yonirindrāya tveti sādayati punarhavirasīti sthālīmabhimṛśati <BR>
<BR>
<BR>
<BR>
4.2.3.[17]<BR>
<BR>
upayāmagṛhīto 'si | devebhyastvā devāvyamukthebhya ukthāvyamindrāgnibhyāṃ<BR>
juṣṭaṃ gṛhṇāmyeṣa te yonirindrāgnibhyāṃ tveti sādayati nātra punarhavirasīti<BR>
sthālīmabhimṛśatīndrāya tvendrāya tvetyeva mādhyandine savana aindraṃ hi<BR>
mādhyandinaṃ savanaṃ dvirha punarhavirasīti sthālīmabhimṛśati tūṣṇīṃ tṛtīyaṃ<BR>
nidadhāti <BR>
<BR>
<BR>
<BR>
4.2.3.[18]<BR>
<BR>
taṃ vai nopayāmena gṛhṇīyāt | na yonau sādayedagre hyevaiṣa upayāmena gṛhīto<BR>
bhavatyagre yonau sanno jāmitāyai jāmi ha kuryādyadenamatrāpyupayāmena<BR>
gṛhṇīyādyadyonau sādayedatha yatpunarhavirasīti sthālīmabhimṛśati punarhyasyai<BR>
grahaṃ grahīṣyanbhavati na tadādriyeta tūṣṇīmeva nidadhyāt <BR>
<BR>
<BR>
<BR>
4.2.4.[1]<BR>
<BR>
ayaṃ ha vā asyaiṣa prāṇaḥ | yo 'yam purastātsa vai vaiśvānara evātha yo 'yam paścātsa<BR>
dhruvastau ha smaitau dvāvevāgre grahau gṛhṇanti dhruvavaiśvānarāviti<BR>
tayorayamapyetarhyanyatara eva gṛhyate dhruva eva sa yadi taṃ carakebhyo vā yato<BR>
vānubruvīta yajamānasya taṃ camase 'vanayedathaitameva hotṛcamase<BR>
<BR>
<BR>
4.2.4.[2]<BR>
<BR>
yadvā asyāvācīnaṃ nābheḥ | tadasyaiṣa ātmanaḥ so 'syaiṣa āyureva tasmādanayā<BR>
gṛhṇātyasyai hi sthālī bhavati sthālyā hyenaṃ gṛhṇātyajarā hīyamamṛtājaraṃ<BR>
hyamṛtamāyustasmādanayā gṛhṇāti<BR>
<BR>
<BR>
<BR>
4.2.4.[3]<BR>
<BR>
taṃ vai pūrṇaṃ gṛhṇāti | sarvaṃ vai tadyatpūrṇaṃ sarvaṃ tadyadāyustasmātpūrṇaṃ<BR>
gṛhṇāti<BR>
<BR>
<BR>
<BR>
4.2.4.[4]<BR>
vaiśvānarāya gṛhṇāti | saṃvatsaro vai vaiśvānaraḥ saṃvatsara āyustasmādvaiśvānarāya<BR>
gṛhṇāti<BR>
<BR>
<BR>
<BR>
4.2.4.[5]<BR>
<BR>
sa prātaḥsavane gṛhītaḥ | aitasmātkālādupaśete tadenaṃ sarvāṇi savanānyatinayati <BR>
<BR>
<BR>
<BR>
4.2.4.[6]<BR>
<BR>
taṃ na stūyamāne 'vanayet | na ha saṃvatsaraṃ yajamāno 'tijīvedyatstūyamāne<BR>
'vanayet<BR>
<BR>
<BR>
<BR>
4.2.4.[7]<BR>
<BR>
taṃ śasyamāne 'vanayati | tadenaṃ dvādaśaṃ stotramatinayati tathā paramparamāyuḥ<BR>
samaśnute tatho ha yajamāno jyogjīvati tasmādbrāhmaṇo 'gniṣṭomasatsyādaitasya<BR>
homānna sarpenna prasrāvayeta tathā sarvamāyuḥ samaśnuta āyurvā asyaiṣa tathā<BR>
sarvamāyureti<BR>
<BR>
<BR>
<BR>
4.2.4.[8]<BR>
<BR>
yadvā asyāvācīnaṃ nābheḥ | tadasyaiṣa ātmanaḥ sa yatpuraitasya homātsarpedvā pra<BR>
vā srāvayeta dhruvaṃ hāvamehenneddhruvamavamehānīti tasmādvā<BR>
agniṣṭomasadbhavati tadvai tadyajamāna eva yajamānasya hyeṣa tadātmanaḥ <BR>
<BR>
<BR>
<BR>
4.2.4.[9]<BR>
<BR>
sa vā agniṣṭomasadbhavati | yaśo vai somastasmādyaśca some labhate yaśca<BR>
nobhāvevāgacato yaśa evaitaddraṣṭumāgacanti tadvā etadyaśo brāhmaṇāḥ<BR>
samprasṛpyātmandadhate yadbhakṣayanti sa ha yaśa eva bhavati ya evaṃ<BR>
vidvānbhakṣayati <BR>
<BR>
<BR>
<BR>
4.2.4.[10]<BR>
<BR>
te vā ete | sarpanta evāgniṣṭomasadyetadyaśaḥ saṃnidhāya sarpanti te parāñco yaśaso<BR>
bhavanti tadeṣa parigṛhyaiva punarātmanyaśo dhatte teṣāṃ haiṣa eva yaśasvitamo<BR>
bhūtvā praiti ya evaṃ vidvānagniṣṭomasadbhavati<BR>
<BR>
<BR>
<BR>
4.2.4.[11]<BR>
<BR>
devāśca vā asurāśca | ubhaye prājāpatyāḥ paspṛdhira etasminyajñe prajāpatau pitari<BR>
saṃvatsare 'smākamayam bhaviṣyatyasmākamayam bhaviṣyatīti<BR>
<BR>
<BR>
<BR>
4.2.4.[12]<BR>
<BR>
tato devāḥ | arcantaḥ śrāmyantaścerusta etadagniṣṭomasadyaṃ dadṛśusta<BR>
etenāgniṣṭomasadyena sarvaṃ yajñaṃ samavṛñjantāntarāyannasurānyajñāttatho<BR>
evaiṣa etenāgniṣṭomasadyena sarvaṃ yajñaṃ saṃvṛṅkte 'ntareti<BR>
sapatnānyajñāttasmādvā agniṣṭomasadbhavati <BR>
<BR>
<BR>
<BR>
4.2.4.[13]<BR>
<BR>
taṃ gṛhītvottare havirdhāne sādayati prāṇā vai grahā netprāṇānmohayānītyupakīrṇe<BR>
vā itarāngrahānsādayatyathaitaṃ vyuhya na tṛṇaṃ canāntardhāya <BR>
<BR>
<BR>
<BR>
4.2.4.[14]<BR>
<BR>
yadvā asyordhvaṃ nābheḥ | tadasyaita ātmana uparīva vai tadyadūrdhvaṃ<BR>
nābheruparīvaitadyadupakīrṇaṃ tasmādupakīrṇe sādayatyathaitaṃ vyuhya na tṛṇaṃ<BR>
canāntardhāya<BR>
<BR>
<BR>
<BR>
4.2.4.[15]<BR>
<BR>
yadvā asyāvācīnaṃ nābheḥ | tadasyaiṣa ātmano 'dha iva vai tadyadavācīnaṃ<BR>
nābheradha ivaitadya dvyuhya na tṛṇaṃ canāntardhāya tasmādetaṃ vyuhya na tṛṇaṃ<BR>
canāntardhāya sādayati<BR>
<BR>
<BR>
<BR>
4.2.4.[16]<BR>
<BR>
eṣa vai prajāpatiḥ | ya eṣa yajñastāyate yasmādimāḥ prajāḥ prajātā<BR>
etamvevāpyetarhyanu prajāyante sa yānupakīrṇe sādayati tasmādyāstānanu prajāḥ<BR>
prajāyante tā anyenātmano 'syām pratitiṣṭhanti yā vai śaphaiḥ pratitiṣṭhanti tā<BR>
anyenātmano 'syām pratitiṣṭhantyatha yadetaṃ vyuhya na tṛṇaṃ canāntardhāya<BR>
sādayati tasmādyā etamanu prajāḥ prajāyante yā ātmanaivāsyām pratitiṣṭhanti<BR>
manuṣyāśca śvāpadāśca<BR>
<BR>
<BR>
<BR>
4.2.4.[17]<BR>
<BR>
tadvā etat | asyā evānyadutaraṃ karoti yadupakirati sa yānupakīrṇe sādayati<BR>
tasmādyāstānanu prajāḥ prajāyante tā anyenaivātmano 'syām pratitiṣṭhanti śaphaiḥ<BR>
<BR>
<BR>
<BR>
4.2.4.[18]<BR>
<BR>
tadvā etat | āhavanīye juhvati puroḍāśaṃ dhānāḥ karambhaṃ dadhyāmikṣāmiti<BR>
tadyathā mukha āsiñcedevaṃ tadathaiṣa ekarūpa upaśeta āpa ivaiva tasmādyadanena<BR>
mukhena nānārūpamaśanamaśnātyathaitena prāṇenaikarūpameva prasrāvayate 'pa<BR>
ivaivātha yasmād dhruvo nāma<BR>
<BR>
<BR>
<BR>
4.2.4.[19]<BR>
<BR>
devā ha vai yajñaṃ tanvānāḥ | te 'surarakṣasebhya āsaṅgādbibhayāṃ<BR>
cakrustāndakṣiṇato<BR>
'surarakṣasānyāsejusteṣāmetāndakṣiṇāngrahānujjaghnurapyetaddakṣiṇaṃ<BR>
havirdhānamujjaghnurathaitameva na śekuruddhantuṃ taduttarameva havirdhānaṃ<BR>
dakṣiṇaṃ havirdhānamadṛṃhattadyadetaṃ na śekuruddhantuṃ tasmāddhruvo nāma<BR>
<BR>
<BR>
<BR>
4.2.4.[20]<BR>
<BR>
taṃ vai gopāyanti | śiro vā eṣa etasyai gāyatryai yajño vai gāyatrī dvādaśa stotrāṇi<BR>
dvādaśa śastrāṇi taccaturviṃśatiścaturviṃśatyakṣarā vai gāyatrī tasyā eṣa śiraḥ śrīrvai<BR>
śiraḥ śrīrhi vai śirastasmādyo 'rdhasya śreṣṭo bhavatyasāvamuṣyārdhasya śira<BR>
ityāhuḥ śreṣṭho ha vyatheta yadeṣa vyatheta yajamāno vai śreṣṭho nedyajamāno<BR>
vyathātā iti tasmādvai gopāyanti <BR>
<BR>
<BR>
<BR>
4.2.4.[21]<BR>
<BR>
vatso vā eṣaḥ | etasyai gāyatryai yajño vai gāyatrī dvādaśa stotrāṇi dvādaśa śastrāṇi<BR>
taccaturviṃśatiścaturviṃśatyakṣarā vai gāyatrī tasyā eṣa vatsastaṃ yadgopāyanti<BR>
gopāyanti vā imānvatsāndohāya yadidam payo duhra evamiyaṃ gāyatrī yajamānāya<BR>
sarvānkāmāndohātā iti tasmādvai gopāyanti<BR>
<BR>
<BR>
<BR>
4.2.4.[22]<BR>
<BR>
atha yadadhvaryuśca pratiprasthātā ca | niśca krāmataḥ pra ca padyete yathā<BR>
baddhavatsopācaredevametaṃ grahamupācaratastamavanayati<BR>
gāyatrīmevaitatprasrāvayati pratteyaṃ gāyatrī yajamānāya sarvānkāmāndohātā iti<BR>
tasmādvā avanayati<BR>
<BR>
<BR>
<BR>
4.2.4.[23]<BR>
<BR>
so 'vanayati | dhruvaṃ dhruveṇa manasā vācā somamavanayāmīti gṛhṇāmīti vāthā na<BR>
indra idviśo 'sapatnāḥ samanasaskaraditi yathā na indra imāḥ prajā viśaḥ śriyai yaśase<BR>
'nnādyāyāsapatnāḥ saṃmanasaḥ karavadityevaitadāda<BR>
<BR>
<BR>
<BR>
4.2.4.[24]<BR>
<BR>
athāto gṛhṇātyeva | mūrdhānaṃ divo aratim pṛthivyā vaiśvānaramṛta ā jātamagnim |<BR>
kaviṃ samrājamatithiṃ janānāmāsannā pātraṃ janayanta devāḥ | upayāmagṛhīto 'si<BR>
dhruvo 'si dhruvakṣitirdhruvāṇāṃ dhruvatamo 'cyutānāmacyutakṣittama eṣa te<BR>
yonirvaiśvānarāya tveti sādayati vyuhya na tṛṇaṃ canāntardhāya vaiśvānarāya hyenaṃ<BR>
gṛhṇāti<BR>
<BR>
<BR>
<BR>
4.2.5.[1]<BR>
<BR>
grahāngṛhītvā | upaniṣkramya vipruṣāṃ homaṃ juhoti tadyadvipruṣāṃ homaṃ<BR>
juhoti yā evāsyātra vipruṣa skandanti tā evaitadāhavanīye svagākarotyāhavanīyo<BR>
hyāhutīnām pratiṣṭhā tasmādvipruṣāṃ homaṃ juhoti <BR>
<BR>
<BR>
<BR>
4.2.5.[2]<BR>
<BR>
sa juhoti | yaste drapsa skandati yaste aṃśuriti yo vai stoka skandati sa<BR>
drapsastattamāha yaste aṃśuriti tadaṃśumāha grāvacyuto dhiṣaṇayorupasthāditi<BR>
grāvṇā hi cyuto 'dhiṣavaṇābhyāṃ skandatyadhvaryorvā pari vā yaḥ<BR>
pavitrādityadhvaryorvā hi pāṇibhyāṃ skandati pavitrādvā taṃ te juhomi manasā<BR>
vaṣaṭkṛtaṃ svāheti tadyathā vaṣaṭkṛtaṃ hutamevamasyaitadbhavati<BR>
<BR>
<BR>
<BR>
4.2.5.[3]<BR>
<BR>
atha stīrṇāyai vedeḥ | dve tṛṇe adhvaryurādatte tāvadhvaryū prathamau pratipadyete<BR>
prāṇodānau yajñasyātha prastotā vāgeva yajñasyāthodgātātmaiva prajāpatiryajñasyātha<BR>
pratihartā bhiṣagvā vyāno vā<BR>
<BR>
<BR>
<BR>
4.2.5.[4]<BR>
<BR>
tānvā etān | pañcartvijo yajamāno 'nvārabhata etāvānvaisarvo yajño yāvanta ete<BR>
pañcartvijo bhavanti pāṅkto vai yajñastadyajñamevaitadyajamāno 'nvārabhate<BR>
<BR>
<BR>
<BR>
4.2.5.[5]<BR>
<BR>
athānyatarattṛṇam | cātvālamabhiprāsyati devānāmutkramaṇamasīti yatra vai devā<BR>
yajñena svargaṃ lokaṃ samāśnuvata ta etasmāccātvālādūrdhvāḥ svargaṃ<BR>
lokamupodakrāmaṃstadyajamānamevaitatsvargyam panthānamanusaṃkhyāpayati <BR>
<BR>
<BR>
<BR>
4.2.5.[6]<BR>
<BR>
athānyatarattṛṇam | purastādudgātṝṇāmupāsyati tūṣṇimeva stomo vā eṣa<BR>
prajāpatiryadudgātāraḥ sa idaṃ sarvaṃ yuta idaṃ sarvaṃ sambhavati tasmā<BR>
evaitattṛṇamapidadhāti tatho hādhvaryuṃ na yute nainaṃ sambhavatyatha yadā<BR>
japanti-japanti hyatrodgātāraḥ<BR>
<BR>
<BR>
<BR>
4.2.5.[7]<BR>
<BR>
atha stotramupākaroti | somaḥ pavata iti sa vai parāgeva stotramupākaroti parāñca<BR>
stuvate devānvā etāni stotrāṇyabhyupāvṛttāni yatpavamānāḥ parāñco hyetairdevāḥ<BR>
svargaṃ lokaṃ samāśnuvata tasmātparāgeva stotramupākaroti parāñca stuvate<BR>
<BR>
<BR>
<BR>
4.2.5.[8]<BR>
<BR>
upāvartadhvamiti vā anyāni stotrāṇi | abhyāvartaṃ dhuryai stuvata imā vai prajā etāni<BR>
stotrāṇyabhyupāvṛttāstasmādimāḥ prajāḥ punarabhyāvartam prajāyante<BR>
<BR>
<BR>
<BR>
4.2.5.[9]<BR>
<BR>
atha yadatra bahiṣpavamānena stuvate | atra ha vā asāvagra āditya āsa tamṛtavaḥ<BR>
parigṛhyaivāta ūrdhvāḥ svargaṃ lokamupodakrāmantsa eṣa ṛtuṣu pratiṣṭhitastapati<BR>
tatho evaitadṛtvijo yajamānam parigṛhyaivāta ūrdhvāḥ svargaṃ lokamupotkrāmanti<BR>
tasmādatra bahiṣpavamānena stuvate <BR>
<BR>
<BR>
<BR>
4.2.5.[10]<BR>
<BR>
naurha vā eṣā svargyā | yadbahiṣpavamānaṃ tasyā ṛtvija eva sphyāścāritrāśca<BR>
svargasya lokasya sampāraṇāstasyā eka eva majjayitā ya eva nindyaḥ sa yathā<BR>
pūrṇāmabhyāruhya majjayedevaṃ haināṃ sa majjayati tadvai sarva eva yajño nauḥ<BR>
svargyā tasmādu sarvasmādeva yajñānnindyam paribibādhiṣeta<BR>
<BR>
<BR>
<BR>
4.2.5.[11]<BR>
<BR>
atha stuta etāṃ vācaṃ vadati | agnīdagnīnvihara barhi stṛṇīhi puroḍāśāṃ alaṃkuru<BR>
paśunehīti viharatyagnīdagnīntsaminddha evainānetatstṛṇāti barhi stīrṇe barhiṣi<BR>
saminddhe devebhyo juhavānīti puroḍāśāṃ alaṃkurvite puroḍāśairhi<BR>
pracariṣyanbhavati paśunehīti paśuṃ hyupākarīṣyanbhavati <BR>
<BR>
<BR>
<BR>
4.2.5.[12]<BR>
<BR>
atha punaḥ prapadya | āśvinaṃ grahaṃ gṛhṇātyāśvinaṃ grahaṃ gṛhītvopaniṣkramya<BR>
yūpam parivyayati parivīya yūpam paśumupākaroti rasamevāsminnetaddadhāti<BR>
<BR>
<BR>
<BR>
4.2.5.[13]<BR>
<BR>
sa prātaḥsavana ālabdhaḥ | ā tṛtīyasavanācrapyamāṇa upaśete sarvasminnevaitadyajñe<BR>
rasaṃ dadhāti sarvaṃ yajñaṃ rasena prasajati <BR>
<BR>
<BR>
<BR>
4.2.5.[14]<BR>
<BR>
tasmādāgneyamagniṣṭoma ālabhate | taddhi saloma yadāgneyamagniṣṭoma ālabheta<BR>
yadyukthyaḥ syādaindrāgnaṃ dvitīyamālabhetaindrāgnāni hyukthāni yadi ṣoḍaśī<BR>
syādaindraṃ tṛtīyamālabhetendro hi ṣoḍaśī yadyatīrātraḥ syātsārasvataṃ<BR>
caturthamālabheta vāgvai sarasvatī yoṣā vai vāgyoṣā rātristadyathāyathaṃ<BR>
yajñakratūnvyāvartayati<BR>
<BR>
<BR>
<BR>
4.2.5.[15]<BR>
<BR>
atha savanīyaiḥ puroḍāśaiḥ pracarati | devo vai somo divi hi somo vṛtro vai soma<BR>
āsīttasyaitacarīraṃ yadgirayo yadaśmānastadeṣośānā nāmauṣadhirjāyata iti ha smāha<BR>
śvetaketurauddālakistāmetadāhṛtyābhiṣuṇvantīti <BR>
<BR>
<BR>
<BR>
4.2.5.[16]<BR>
<BR>
sa yatpaśumālabhate | rasamevāsminnetaddadhātyatha yatsavanīyaiḥ puroḍāśaiḥ<BR>
pracarati medhamevāsminnetaddadhāti tatho hāsyaiṣa soma eva bhavati<BR>
<BR>
<BR>
<BR>
4.2.5.[17]<BR>
<BR>
sarva aindrā bhavanti | indro vai yajñasya devatā tasmātsarva aindrā bhavanti <BR>
<BR>
<BR>
<BR>
4.2.5.[18]<BR>
atha yatpuroḍāśaḥ dhānāḥ karambho dadhyāmikṣeti bhavati yā yajñasya devatāstāḥ<BR>
suprītā asanniti <BR>
<BR>
<BR>
<BR>
4.2.5.[19]<BR>
<BR>
idaṃ vā apūpamaśitvā kāmayate | dhānāḥ khādeyaṃ karambhamaśnīyāṃ<BR>
dadhyaśnīyāmāmikṣāmaśnīyāmiti te sarve kāmā yā yajñasya devatāstāḥ suprītā<BR>
asannityatha yadeṣā prātaḥsavana eva maitrāvaruṇī payasyāvakLptā bhavati<BR>
netarayoḥ savanayoḥ<BR>
<BR>
<BR>
<BR>
4.2.5.[20]<BR>
<BR>
gāyatrī vai prātaḥsavanaṃ vahati | triṣṭummādhyandinaṃ savanaṃ jagatī<BR>
tṛtīyasavanaṃ tadvā anekākinyeva triṣṭummādhyandinaṃ savanaṃ vahati gāyatryā ca<BR>
bṛhatyā cānekākinī jagatī tṛtīyasavanaṃ gāyatryoṣṇihakakubbhyāmanuṣṭubhā<BR>
<BR>
<BR>
<BR>
4.2.5.[21]<BR>
<BR>
gāyatryevaikākinī prātaḥsavanaṃ vahati | saitābhyām paṅktibhyāṃ stotrapaṅktyā ca<BR>
haviṣpaṅktyā ca catvāryājyāni bahiṣpavamānam pañcamam pañcaparā paṅktiḥ saitayā<BR>
stotrapaṅktyānekākinī gāyatrī prātaḥsavanam vahati<BR>
<BR>
<BR>
<BR>
4.2.5.[22]<BR>
<BR>
indrasya puroḍāśaḥ | haryordhānāḥ pūṣṇaḥ karambhaḥ sarasvatyai dadhi<BR>
mitrāvaruṇayoḥ payasyā pañcapadā paṅktiḥ saitayā haviṣpaṅktyānekākinī gāyatrī<BR>
prātaḥsavanaṃ vahatyetasyā eva paṅkteḥ sampadaḥ kāmāya prātaḥsavana evaiṣā<BR>
maitrāvaruṇī payasyāvakLptā bhavati netarayoḥ savanayoḥ <BR>
<BR>
<BR>
<BR>
4.3.1.[1]<BR>
<BR>
bhakṣayitvā samupahūtāḥ sma ityuktvottiṣṭhati | puroḍāśabṛgalamādāya<BR>
tadyatraitadupasanno 'cāvāko 'nvāha tadasmai puroḍāśabṛgalam<BR>
pāṇāvādadhadāhācāvāka vadasva yatte vādyamityahīyata vā acāvākaḥ<BR>
<BR>
<BR>
<BR>
4.3.1.[2]<BR>
<BR>
tamindrāgnī anusamatanutām | prajānām prajātyai tasmādaindrāgno 'cāvākaḥ sa<BR>
etena ca haviṣā yadasmā etatpuroḍāśabṛgalam pāṇāvādadhātyetena cārṣeyeṇa<BR>
yadetadanvāha tenānusamaśnute <BR>
<BR>
<BR>
<BR>
4.3.1.[3]<BR>
<BR>
sa vai sanne 'cāvāke | ṛtugrahaiścarati tadyatsanne 'cāvāka ṛtugrahaiścarati mithunaṃ<BR>
vā acāvāka aindrāgno hyacāvāko dvau hīndrāgnī dvandvaṃ hi mithunam prajananaṃ<BR>
sa etasmānmithunātprajananādṛtūntsaṃvatsaraṃ prajanayati <BR>
<BR>
<BR>
<BR>
4.3.1.[4]<BR>
<BR>
yadveva sanne 'cāvāke | ṛtugrahaiścarati sarvaṃ vā ṛtavaḥ saṃvatsaraḥ<BR>
sarvamevaitatprajanayati tasmātsanne 'cāvāka ṛtugrahaiścarati<BR>
<BR>
<BR>
<BR>
4.3.1.[5]<BR>
<BR>
tānvai dvādaśa gṛhṇīyāt | dvādaśa vai māsāḥ saṃvatsarasya tasmāddvādaśa<BR>
gṛhṇīyādatho api trayodaśa gṛhṇīyādasti trayodaśo māsa iti dvādaśa tveva<BR>
gṛhṇīyādeṣaiva sampat<BR>
<BR>
<BR>
<BR>
4.3.1.[6]<BR>
<BR>
droṇakalaśādgṛhṇāti | prajāpatirvai droṇakalaśaḥ sa etasmātprajāpaterṛtūntsaṃvatsaram<BR>
prajanayati<BR>
<BR>
<BR>
<BR>
4.3.1.[7]<BR>
<BR>
ubhayatomukhābhyām pātrābhyāṃ gṛhṇāti | kutastayorantā ye ubhayatomukhe<BR>
tasmādayamantaḥ saṃvatsaraḥ pariplavate taṃ gṛhītvā na sādayati tasmādayamasannaḥ<BR>
saṃvatsaraḥ <BR>
<BR>
<BR>
<BR>
4.3.1.[8]<BR>
<BR>
nānuvākyāmanvāha | hvayati vā anuvākyayāgato hyevāyamṛturyadi divā yadi naktaṃ<BR>
nānuvaṣaṭkaroti nedṛtūnavavṛṇajā iti sahaiva prathamau grahau gṛhṇītaḥ<BR>
sahottamāvidamevaitatsarvaṃ saṃvatsareṇa parigṛhṇītastadidaṃ sarvaṃ saṃvatsareṇa<BR>
parigṛhītam<BR>
<BR>
<BR>
<BR>
4.3.1.[9]<BR>
<BR>
nirevānyataraḥ krāmati | prānyataraḥ padyate tasmādime 'nvañco māsā yantyatha<BR>
yadubhau vā saha niṣkrāmetāmubhau vā saha prapadyeyātām pṛthagu haiveme māsā<BR>
īyustasmānnirevānyataraḥ krāmati prānyataraḥ padyate <BR>
<BR>
<BR>
<BR>
4.3.1.[10]<BR>
<BR>
tau vā ṛtuneti ṣaṭ pracarataḥ | taddevā aharasṛjantartubhiriti catustadrātrimasṛjanta<BR>
sa yaddhaitāvadevābhaviṣyadrātrirhaivābhaviṣyanna vyayavatsyat <BR>
<BR>
<BR>
<BR>
4.3.1.[11]<BR>
<BR>
tau vā ṛtunetyupariṣṭāddviścarataḥ | taddevāḥ<BR>
purastādaharadadustasmādidamadyāharatha rātriratha śvo 'harbhavitā<BR>
<BR>
<BR>
<BR>
4.3.1.[12]<BR>
<BR>
ṛtuneti vai devāḥ | manuṣyānasṛjantartubhiriti paśūntsa yattanmadhye yena<BR>
paśūnasṛjanta tasmādime paśava ubhayataḥ parigṛhītā vaśamupetā manuṣyāṇām <BR>
<BR>
<BR>
<BR>
4.3.1.[13]<BR>
<BR>
tau vā ṛtuneti ṣaṭ pracarya | itarathā pātre viparyasyete ṛtubhiriti catuścaritvetarathā<BR>
pātre viparyasyete anyatarata eva taddevā aharasṛjantānyatarato rātrimanyatarata eva<BR>
taddevā manuṣyānasṛjantānyatarataḥ paśūn <BR>
<BR>
<BR>
<BR>
4.3.1.[14]<BR>
<BR>
athāto gṛhṇātyeva | upayāmagṛhīto 'si madhave<BR>
tvetyevādhvaryurgṛhṇātyupayāmagṛhīto 'si mādhavāya tveti pratiprasthātaitāveva<BR>
vāsantikau sa yadvasanta oṣadhayo jāyante vanaspatayaḥ pacyante teno haitau<BR>
madhuśca mādhavaśca<BR>
<BR>
<BR>
<BR>
4.3.1.[15]<BR>
<BR>
upayāmagṛhīto 'si | śukrāya tvetyevādhvaryurgṛhṇātyupayāmagṛhīto 'si śucaye tveti<BR>
pratiprasthātaitāveva graiṣmau sa yadetayorbaliṣṭhaṃ tapati teno haitau śukraśca<BR>
śuciśca<BR>
<BR>
<BR>
<BR>
4.3.1.[16]<BR>
<BR>
upayāmagṛhīto 'si nabhase tvetyevādhvaryurgṛhṇātyupayāmagṛhīto 'si nabhasyāya<BR>
tveti pratiprasthātaitāveva vārṣikāvamuto vai divo varṣati teno haitau nabhaśca<BR>
nabhasyaśca <BR>
<BR>
<BR>
<BR>
4.3.1.[17]<BR>
upayāmagṛhīto 'si | iṣe tvetyevādhvaryurgṛhṇātyupayāmagṛhīto 'syūrje tveti<BR>
pratiprasthātaitāveva śāradau sa yacaradyūrgrasa oṣadhayaḥ pacyante teno<BR>
haitāviṣaścorjaśca <BR>
<BR>
<BR>
<BR>
4.3.1.[18]<BR>
<BR>
upayāmagṛhīto 'si sahase tvetyevādhvaryurgṛhṇātyupayāmagṛhīto 'si sahasyāya tveti<BR>
pratiprasthātaitāveva haimantikau sa yaddhemanta imāḥ prajāḥ sahaseva svaṃ<BR>
vaśamupanayate teno haitau sahaśca sahasyaśca <BR>
<BR>
<BR>
<BR>
4.3.1.[19]<BR>
<BR>
upayāmagṛhīto 'si tapase tvetyevādhvaryurgṛhṇātyupayāmagṛhīto 'si tapasyāya tveti<BR>
pratiprasthātaitāveva śaiśirau sa yadetayorbaliṣṭhaṃ śyāyati teno haitau tapaśca<BR>
tapasyaśca <BR>
<BR>
<BR>
<BR>
4.3.1.[20]<BR>
<BR>
upayāmigṛhīto 'si | aṃhasaspataye tveti trayodaśaṃ grahaṃ gṛhṇāti yadi trayodaśaṃ<BR>
gṛhṇīyādatha pratiprasthātādhvaryoḥ pātre saṃsravamavanayatyadhvaryurvā<BR>
pratiprasthātuḥ pātre saṃsravamavanayatyāharati bhakṣam <BR>
<BR>
<BR>
<BR>
4.3.1.[21]<BR>
<BR>
atha pratiprasthātābhakṣitena pātreṇa | aindrāgnaṃ grahaṃ gṛhṇāti<BR>
tadyadabhakṣitena pātreṇaindrāgnaṃ grahaṃ gṛhṇāti na vā<BR>
ṛtugrahāṇāmanuvaṣaṭkurvantyetebhyo vā aindrāgnaṃ grahaṃ grahīṣyanbhavati<BR>
tadasyaindrāgnenaivānuvaṣaṭkṛtā bhavanti <BR>
<BR>
<BR>
<BR>
4.3.1.[22]<BR>
<BR>
yadvevaindrāgnaṃ grahaṃ gṛhṇāti | sarvaṃ vā idam prājījanadya ṛtugrahānagrahītsa<BR>
idaṃ sarvam prajanayyedamevaitatsarvam prāṇodānayoḥ pratiṣṭhāpayati tadidaṃ<BR>
sarvam prāṇodānayoḥ pratiṣṭhitamindrāgnī hi prāṇodānāvime hi dyāvāpṛthivī<BR>
prāṇodānāvanayorhīdaṃ sarvam pratiṣṭhitam <BR>
<BR>
<BR>
<BR>
4.3.1.[23]<BR>
<BR>
yadvevaindrāgnaṃ grahaṃ gṛhṇāti | sarvaṃ vā idam prājījanadya ṛtugrahānagrahītsa<BR>
idaṃ sarvam prajanayyāsminnevaitatsarvasminprāṇādānau dadhāti<BR>
tāvimāvasmintsarvasminprāṇodānau hitau <BR>
<BR>
<BR>
4.3.1.[24]<BR>
<BR>
athāto gṛhṇātyeva | indrāgnī āgataṃ sutaṃ gīrbhirnabho vareṇyam | asya pātaṃ<BR>
dhiyeṣitā | upayāmagṛhīto 'sīndrāgni yāṃ tvaiṣa te yonirindrāgnibhyāṃ tveti<BR>
sādayatīndrāgnibhyāṃ hyenaṃ gṛhṇāti<BR>
<BR>
<BR>
<BR>
4.3.1.[25]<BR>
<BR>
atha vaiśvadevaṃ grahaṃ gṛhṇāti | sarvaṃ vā idam prājījanadya ṛtugrahānagrahītsa<BR>
yaddhaitāvadevābhaviṣyadyāvatyā haivāgre prajāḥ sṛṣṭāstāvatyo haivābhaviṣyanna<BR>
prājaniṣyanta<BR>
<BR>
<BR>
<BR>
4.3.1.[26]<BR>
<BR>
atha yadvaiśvadevaṃ grahaṃ gṛhṇāti | idamevaitatsarvamimāḥ prajā yathāyathaṃ<BR>
vyavasṛjati tasmādimāḥ prajāḥ punarabhyāvartam prajāyante śukrapātreṇa gṛhṇātyeṣa<BR>
vai śukro ya eṣa tapati tasya ye raśmayaste viśve devāstasmācukrapātreṇa gṛhṇāti <BR>
<BR>
<BR>
<BR>
4.3.1.[27]<BR>
<BR>
athāto gṛhṇātyeva | omāsaścarṣaṇīrdhato viśve devāsa āgata dāśvāṃso dāśuṣaḥ sutam<BR>
upayāmagṛhīto 'si viśvebhyastvā devebhya eṣa te yonirviśvebhyastvā devebhya iti<BR>
sādayati viśvebhyo hyenaṃ devebhyo gṛhṇāti<BR>
<BR>
<BR>
<BR>
4.3.2.[1]<BR>
<BR>
gṛṇāti ha vā etaddhotā yacaṃsati | tasmā etadgṛṇate pratyevādhvaryurāgṛṇāti<BR>
tasmātpratigaro nāma <BR>
<BR>
<BR>
<BR>
4.3.2.[2]<BR>
<BR>
taṃ vai prāñcamāsīnamāhvayate | sarve vā anya udgātuḥ prāñca ārtvijyaṃ kurvanti<BR>
tatho hāsyaitatprāgevārtvijyaṃ kṛtam bhavati<BR>
<BR>
<BR>
<BR>
4.3.2.[3]<BR>
<BR>
prajāpatirvā udgātāḥ | yoṣargghotā sa etatprajāpatirudgātā yoṣāyāmṛci hotari retaḥ<BR>
siñcati yatstute taddhotā śastreṇa prajanayati tacyati yathāyam puruṣaḥ<BR>
śitastadyadenacyati tasmācastraṃ nāma<BR>
<BR>
<BR>
<BR>
4.3.2.[4]<BR>
<BR>
tadupapalyayya pratigṛṇāti | idamevaitadretaḥ siktamupanimadatyatha yatparāṅ<BR>
tiṣṭhanpratigṛṇīyātparāgu haivaitadretaḥ siktam praṇaśyettanna prajāyeta samyañcā u<BR>
caivaitadbhūtvaitadretaḥ siktam prajanayataḥ <BR>
<BR>
<BR>
<BR>
4.3.2.[5]<BR>
<BR>
yātayāmāni vai devaiścandāṃsi | candobhirhi devāḥ svargaṃ lokaṃ samāśnuvata mado<BR>
vai pratigaro yo vā ṛci mado yaḥ sāmanraso vai sa taccandaḥsvevaitadrasaṃ<BR>
dadhātyayātayāmāni karoti tairayātayāmairyajñaṃ tanvate<BR>
<BR>
<BR>
<BR>
4.3.2.[6]<BR>
<BR>
tasmādyadyardharcaśaḥ śaṃset | ardharce 'rdharce pratigṛṇīyādyadi pacaḥ<BR>
śaṃsetpade-pade pratigṛṇīyādyatra vai śaṃsannavāniti tadasurarakṣasāni<BR>
yajñamanvavacaranti tatpratigareṇa saṃdadhāti nāṣṭrāṇāṃ rakṣasāmananvavacārāya<BR>
yajamānasyo caivaitadbhrātṛvyalokaṃ cinatti<BR>
<BR>
<BR>
<BR>
4.3.2.[7]<BR>
<BR>
caturakṣarāṇi ha vā agre candāṃsyāsuḥ | tato jagatī somamacāpatatsā trīṇykṣarāṇi<BR>
hitvājagāma tatastriṣṭupsomamacāpatatsaikamakṣaraṃ hitvājagāma tato gāyatrī<BR>
somamacāpatatsaitāni cākṣarāṇi harantyāgacatsomaṃ ca tato 'ṣṭākṣarā<BR>
gāyatryabhavattasmādāhuraṣṭākṣarā gāyatrīti<BR>
<BR>
<BR>
<BR>
4.3.2.[8]<BR>
<BR>
tayā prātaḥsavanamatanvata | tasmādgāyatraṃ prātaḥsavanaṃ tayaiva mādhyandinaṃ<BR>
savanamatanvata tāṃ ha triṣṭubuvācopa tvāhamāyāni tribhirakṣarairupa mā<BR>
hvayasva mā mā yajñādantargā iti tatheti tāmupāhvayata tata ekādaśākṣarā<BR>
triṣṭubabhavattasmādāhustraiṣṭubham mādhyandinaṃ savanamiti <BR>
<BR>
<BR>
<BR>
4.3.2.[9]<BR>
<BR>
tayaiva tṛtīyasavanamatanvata | tāṃ ha jagatyuvācopa tvāhamāyānyekenākṣareṇopa sā<BR>
hvayasva mā mā yajñādantargā iti tatheti tāmupāhvayata tato dvādaśākṣarā<BR>
jagatyabhavattasmādāhurjāgataṃ tṛtīyasavanamiti<BR>
<BR>
<BR>
<BR>
4.3.2.[10]<BR>
<BR>
tadāhuḥ | gāyatrāṇi vai sarvāṇi savanāni gāyatrī hyevaitadupasṛjamānaiditi<BR>
tasmātsaṃsiddham prātaḥsavane pratigṛṇīyātsaṃsiddhā hi<BR>
gāyatryāgacatsakṛnmadvanmādhyandine savana ekaṃ hi sākṣaraṃ<BR>
hitvāgacattenaivaināmetatsamardhayati kṛtsnāṃ karoti <BR>
<BR>
<BR>
<BR>
4.3.2.[11]<BR>
<BR>
yatra triṣṭubhaḥ śasyante | trimadvattṛtīyasavane trīṇi hi sākṣarāṇi<BR>
hitvāgacattairevaināmetatsamardhayati kṛtsnāṃ karoti <BR>
<BR>
<BR>
<BR>
4.3.2.[12]<BR>
<BR>
yatra dyāvāpṛthivyaṃ śasyate | ime ha vai dyāvāpṛthivī imāḥ prajā upajīvanti<BR>
tadanayorevaitaddyāvāpṛthivyo rasaṃ dadhāti te rasavatyā upajīvanīye imāḥ prajā<BR>
upajīvanti sa vā omityeva pratigṛṇīyāttaddhi satyaṃ taddevā viduḥ <BR>
<BR>
<BR>
<BR>
4.3.2.[13]<BR>
<BR>
taddhaike | othāmodaiva vāgiti pratigṛṇanti vākpratigara etadvācamupāpnuma iti<BR>
vadantastadu tathā na kuryādyathā vai kathā ca pratigṛṇātyupāptaivāsya vāgbhavati<BR>
vācā hi pratigṛṇāti tasmādomityeva pratigṛṇīyāttaddhi satyaṃ taddevā viduḥ<BR>
<BR>
<BR>
<BR>
4.3.3.[1]<BR>
<BR>
ihā ihā ityabhiṣuṇoti | indramevaitadācyāvayati bṛhadbṛhaditīndramevaitadācyāvayati<BR>
<BR>
<BR>
<BR>
4.3.3.[2]<BR>
<BR>
sa śukrāmanthinau prathamau gṛhṇāti | śukravaddhyetatsavanamathāgrayaṇaṃ<BR>
sarveṣu hyeṣa savaneṣu gṛhyate 'tha marutvatīyamathokthyamukthāni hyatrāpi<BR>
bhavanti<BR>
<BR>
<BR>
<BR>
4.3.3.[3]<BR>
<BR>
taddhaike | ukthyaṃ gṛhītvātha marutvatīyaṃ gṛhṇanti tadu tathā na<BR>
kuryānmarutvatīyameva gṛhītvāthokthyaṃ gṛhṇīyāt <BR>
<BR>
<BR>
<BR>
4.3.3.[4]<BR>
<BR>
tānvā etān | pañca grahāngṛhṇātyeṣa vai vajro yanmādhyandinaḥ<BR>
pavamānastasmātpañcadaśaḥ pañcasāmā bhavati pañcadaśo hi vajraḥ sa etaiḥ<BR>
pañcabhirgrahaiḥ pañca vā imā aṅgulayo 'ṅgulibhirvai praharati<BR>
<BR>
4.3.3.[5]<BR>
<BR>
indro vṛtrāya vajram prajahāra | sa vṛtram pāpmānaṃ hatvā vijite 'bhaye 'nāṣṭre<BR>
dakṣiṇā nināya tasmādapyetarhi yadaivaitena mādhyandinena pavamānena stuvate<BR>
'tha vijite 'bhaye 'nāṣṭre dakṣiṇā nīyante tatho evaiṣa etaiḥ pañcabhirgrahaiḥ<BR>
pāpmane dviṣate bhrātṛvyāya vajram praharati sa vṛtram pāpmānaṃ hatvā vijite<BR>
'bhaye nāṣṭre dakṣiṇā nayati tasmādvā etānpañca grahāngṛhṇāti<BR>
<BR>
<BR>
<BR>
4.3.3.[6]<BR>
<BR>
tadyanmarutvatīyāngṛhṇāti | etadvā indrasya niṣkevalyaṃ savanaṃ yanmādhyandinaṃ<BR>
savanaṃ tena vṛtramajighāsattena vyajigīṣata maruto vā ityaśvatthe 'pakramya<BR>
tasthuḥ kṣatraṃ vā indro viśo maruto viśā vai kṣatriyo balavānbhavati<BR>
tasmādāśvatthe ṛtupātre syātāṃ kārṣmaryamaye tveva bhavataḥ <BR>
<BR>
<BR>
<BR>
4.3.3.[7]<BR>
<BR>
tānindra upamantrayāṃ cakre | upa māvartadhvaṃ yuṣmābhirbalena vṛtraṃ hanānīti<BR>
te hocuḥ kiṃ nastataḥ syāditi tebhya etau marutvatīyau grahāvagṛhṇāt <BR>
<BR>
<BR>
<BR>
4.3.3.[8]<BR>
<BR>
te hocuḥ | apanidhāyainamoja upāvartāmahā iti ta enamapanidhāyaivauja<BR>
upāvavṛtustadvā indro 'spuṇutāpanidhāya vai mauja upāvṛtanniti<BR>
<BR>
<BR>
<BR>
4.3.3.[9]<BR>
<BR>
sa hovāca | sahaiva maujasopāvartadhvamiti tebhyo vai nastṛtīyaṃ grahaṃ gṛhāṇeti<BR>
tebhya etaṃ tṛtīyaṃ grahamagṛhṇādupayāmagṛhīto 'si marutāṃ tvaujasa iti ta enaṃ<BR>
sahaivaujasopāvartanta tairvyajayata tairvṛtramahankṣatraṃ vā indro viśo maruto<BR>
viśā vai kṣatriyo balavānbhavati tatkṣatra evaitadbalaṃ dadhāti<BR>
tasmānmarutvatīyāngṛhṇāti <BR>
<BR>
<BR>
<BR>
4.3.3.[10]<BR>
<BR>
sa vā idrāyaiva marutvate gṛhṇīyāt | nāpi marudbhyaḥ sa yaddhāpi marudbhyo<BR>
gṛhṇīyātpratyudyāminīṃ ha kṣatrāya viśaṃ kuryādathaitadindramevānu maruta<BR>
ābhajati tatkṣatrāyaivaitadviśaṃ kṛtānukarāmanuvartmānaṃ karoti tasmādindrāyaiva<BR>
marutvate gṛhṇīyānnāpi marudbhyaḥ<BR>
<BR>
<BR>
<BR>
4.3.3.[11]<BR>
apakramādu haivaiṣāmetadbibhayāṃ cakāra | yadime<BR>
mannāpakrāmeyuryannānyaddhriyeranniti tānevaitadanapakramiṇo 'kuruta<BR>
tasmādindrāyaiva marutvate gṛhṇīyānnāpi marudbhyaḥ<BR>
<BR>
<BR>
<BR>
4.3.3.[12]<BR>
<BR>
ṛtupātrābhyāṃ gṛhṇāti | ṛtavo vai saṃvatsaro yajñaste 'daḥ prātaḥsavane<BR>
pratyakṣamavakalpyante yadṛtugrahāngṛhṇātyathaitatparo 'kṣam mādhyandine<BR>
savane 'vakalpayante yadṛtupātrābhyām marutvatīyāngṛhṇāti viśo vai maruto 'nnaṃ<BR>
vai viśa ṛtavo vā idaṃ sarvamannādyam pacanti tasmādṛtupātrābhyām<BR>
marutvatīyāngṛhṇāti <BR>
<BR>
<BR>
<BR>
4.3.3.[13]<BR>
<BR>
athāto gṛhṇātyeva | indra marutva iha pāhi somaṃ yathā śāryāte apibaḥ sutasya | tava<BR>
praṇītī tava śūra śarmannāvivāsanti kavayaḥ suyajñāḥ | upayāmagṛhīto 'sīndrāya<BR>
tvāmarutvata eṣa te yonirindrāya tvā marutvate <BR>
<BR>
<BR>
<BR>
4.3.3.[14]<BR>
<BR>
marutvantaṃ vṛṣabham | vāvṛdhānamakavāriṃ divyaṃ śāsamindram viśvāsāhamavase<BR>
nūtanāyograṃ sahodāmiha taṃ huvema | upayāmagṛhīto 'sīndrāya tvā marutvata eṣa<BR>
te yonirindrāya tvā marutvate upayāmagṛhīto 'si marutāṃ tvaujasa iti tṛtīyaṃ grahaṃ<BR>
gṛhṇāti <BR>
<BR>
<BR>
<BR>
4.3.3.[15]<BR>
<BR>
atha mahendraṃ grahaṃ gṛhṇāti | pāpmanā vā etadindraḥ saṃsṛṣṭo 'bhūdyadviśā<BR>
marudbhiḥ sa yathā vijayasya kāmāya viśā samāne pātre 'śnīyādevaṃ tadyadasmā<BR>
etam marudbhiḥ samānaṃ grahamagṛhṇan<BR>
<BR>
<BR>
<BR>
4.3.3.[16]<BR>
<BR>
taṃ devāḥ | sarvasminvijite 'bhaye 'nāṣṭre yatheṣīkām muñjādvivṛhedevaṃ<BR>
sarvasmātpāpmano vyavṛhanyanmāhendraṃ grahamagṛhṇaṃstatho evaiṣa<BR>
etadyatheṣīkā vimuñjā syādevaṃ sarvasmātpāpmano nirmucyate yanmāhendraṃ<BR>
graham gṛhṇāti <BR>
<BR>
<BR>
<BR>
4.3.3.[17]<BR>
<BR>
yadveva māhendraṃ grahaṃ gṛhṇāti | indro vā eṣa purā vṛtrasya badhādatha vṛtraṃ<BR>
hatvā yathā mahārājo vijigyāna evam mahendro 'bhavattasmānmāhendraṃ grahaṃ<BR>
gṛhṇāti mahāntamu caivainametatkhalu karoti vṛtrasya badhāya tasmādveva<BR>
māhendraṃ grahaṃ gṛhṇāti śu pātreṇa gṛhṇātyeṣa vai śukro ya eṣa tapatyeṣa u eva<BR>
mahāṃstasmācukrapātreṇa gṛhṇāti<BR>
<BR>
<BR>
<BR>
4.3.3.[18]<BR>
<BR>
athāto gṛhṇātyeva | mahāṃ indro nṛvadā carṣaṇiprā uta dvibarhā aminaḥ sahobhiḥ<BR>
asmadryagvāvṛdhe vīryāyoruḥ pṛthuḥ sukṛtaḥ kartṛbhirbhūt upayāmagṛhīto 'si<BR>
mahendrāya tvaiṣa te yonirmahendrāya tveti sādayati mahendrāya hyenaṃ gṛhṇāti <BR>
<BR>
<BR>
<BR>
4.3.3.[19]<BR>
<BR>
athopākṛtyaitāṃ vācaṃ vadati | abhiṣotāro 'bhiṣuṇutaulūkhalānudvādayatāgnīdāśiraṃ<BR>
vinaya saumyasya vittāditi te vai tṛtīyasavanāyaivābhiṣotāro 'bhiṣuṇvanti<BR>
tṛtīyasavanāyaulūkhalānudvādayanti tṛtīyasavanāyāgnīdāśiraṃ vinayati tṛtīyasavanāya<BR>
saumyaṃ caruṃ śrapayatyete vai śukravatī rasavatī savane yatprātaḥsavanaṃ ca<BR>
mādhyandinaṃ ca savanamathaitannirdhītaśukraṃ yattṛtīyasavanaṃ<BR>
tadevaitasmānmādhyandinātsavanānnirmimīte tatho<BR>
hāsyaitacukravadrasavattṛtīyasavanam bhavati tasmādetāmatra vācaṃ vadati <BR>
<BR>
<BR>
<BR>
4.3.4.[1]<BR>
<BR>
ghnanti vā etadyajñam | yadenaṃ tanvate yannveva rājānamabhiṣuṇvanti tattaṃ<BR>
ghnanti yatpaśuṃ saṃjñapayanti viśāsati tattaṃ ghnantyulūkhalamusalābhyāṃ<BR>
dṛṣadupalābhyāṃ haviryajñaṃ ghnanti<BR>
<BR>
<BR>
<BR>
4.3.4.[2]<BR>
<BR>
sa eṣa yajño hato na dadakṣe | taṃ devā dakṣiṇābhiradakṣayaṃstadyadenaṃ<BR>
dakṣiṇābhiradakṣayaṃstasmāddakṣiṇā nāma tadyadevātra yajñasya hatasya vyathate<BR>
tadevāsyaitaddakṣiṇābhirdakṣayatyatha samṛddha eva yajño bhavati tasmāddakṣiṇā<BR>
dadāti<BR>
<BR>
<BR>
<BR>
4.3.4.[3]<BR>
<BR>
tadvai ṣaḍdvādaśetyeva haviryajñe dadati | na ha tvevāśatadakṣiṇaḥ saumyo<BR>
'dhvaraḥ syādeṣa vai pratyakṣaṃ yajño yatprajāpatiḥ puruṣo vai<BR>
prajāpaternediṣṭhaṃ so 'yaṃ śatāyuḥ śatatejāḥ śatavīryastaṃ śatenaiva dakṣayati<BR>
nāśatena tasmānnāśatadakṣiṇaḥ saumyo 'dhvaraḥ syānno haivāśatadakṣiṇena<BR>
yajamānasyartvikṣyānnedasyākṣibhūrasāni yamime haniṣyantyeva na<BR>
dakṣayiṣyantīti<BR>
<BR>
<BR>
<BR>
4.3.4.[4]<BR>
<BR>
dvayā vai devā devāḥ | ahaiva devā atha ye brāhmaṇāḥ śuśruvāṃso 'nūcānāste<BR>
manuṣyadevāsteṣāṃ dvedhāvibhakta eva yajña āhutaya eva devānāṃ dakṣiṇā<BR>
manuṣyadevānām brāhmaṇānāṃ śuśruvuṣāmanūcānānāmāhutibhireva devānprīṇāti<BR>
dakṣiṇābhirmanuṣyadevānbrāhmaṇāñcuśruvuṣo 'nūcānāṃsta enamubhaye devāḥ<BR>
prītāḥ svargaṃ lokamabhivahanti<BR>
<BR>
<BR>
<BR>
4.3.4.[5]<BR>
<BR>
tā vā etāḥ | ṛtvijāmeva dakṣiṇā anyaṃ vā eta etasyātmānaṃ saṃskurvantyetaṃ<BR>
yajñamṛṅmayaṃ yajurmayaṃ sāmamayamāhutimayaṃ so 'syāmuṣmiṃloka ātmā<BR>
bhavati tadye mājījananteti tasmādṛtvigbhya eva dakṣiṇā dadyānnānṛtvigbhyaḥ <BR>
<BR>
<BR>
<BR>
4.3.4.[6]<BR>
<BR>
atha pratiparetya gārhapatyam | dakṣiṇāni juhoti sa daśāhomīye vāsasi hiraṇyam<BR>
prabadhyāvadhāya juhoti devaloke me 'pyasaditi vai yajate yo yajate so 'syaiṣa yajño<BR>
devalokamevābhipraiti tadanūcī dakṣiṇā yāṃ dadāti saiti dakṣiṇāmanvārabhya<BR>
yajamānaḥ<BR>
<BR>
<BR>
<BR>
4.3.4.[7]<BR>
<BR>
catasro vai dakṣiṇāḥ | hiraṇyaṃ gaurvāso 'śvo na vai tadavakalpate yadaśvasya<BR>
pādamavadhyādyadvā gauḥ pādamavadadhyāttasmāddaśāhomīye vāsasi hiraṇyam<BR>
prabadhyāvadhāya juhoti <BR>
<BR>
<BR>
<BR>
4.3.4.[8]<BR>
<BR>
saurībhyāmṛgbhyāṃ juhoti | tamasā vā asau loko 'ntarhitaḥ sa etena jyotiṣā tamo<BR>
'pahatya svargaṃ lokamupasaṃkrāmati tasmātsaurībhyāmṛgbhyāṃ juhoti<BR>
<BR>
<BR>
<BR>
4.3.4.[9]<BR>
<BR>
sa juhoti | udu tyaṃ jātavedasaṃ devaṃ vahanti ketavaḥ | dṛśe viśvāya sūryaṃ<BR>
svāhetyatayā gāyatryā gāyatrī vā iyam pṛthivī seyam pratiṣṭhā<BR>
tadasyāmevaitatpratiṣṭhāyām pratitiṣṭhati <BR>
<BR>
<BR>
<BR>
4.3.4.[10]<BR>
<BR>
atha dvitīyāṃ juhoti | citraṃ devānāmudagādanīkaṃ cakṣurmitrasya varuṇasyāgneḥ |<BR>
āprā dyāvāpṛthivī antarikṣaṃ sūrya ātmā jagatastasthuṣaśca svāhetyetayā triṣṭubhā<BR>
lokamevaitayopapraiti<BR>
<BR>
<BR>
4.3.4.[11]<BR>
<BR>
athāgnīdhre | dve vaikāṃ vā juhoti tadyadagnāvāgnīdhre dve vaikāṃ vā<BR>
juhotyagnirvai paśūnāmīṣṭe ta enamabhitaḥ pariṇiviśante tametayāhutyā prīṇāti so<BR>
'smai prīto 'numanyate tenānumatāṃ dadāti <BR>
<BR>
<BR>
<BR>
4.3.4.[12]<BR>
<BR>
sa juhoti | agne naya mupathā rāye asmānviśvāni deva vayunāni vidvān |<BR>
yuyodhyasmajjuhurāṇameno bhūyiṣṭhāṃ te namauktiṃ vidhema svāhetyatha<BR>
yadyaśvaṃ yuktaṃ vāyuktaṃ vā dāsyantsyādatha dvitīyāṃ juhuyādyadyu na nādriyeta<BR>
<BR>
<BR>
4.3.4.[13]<BR>
<BR>
sa juhoti | ayaṃ no agnirvarivaskṛṇotvayam mṛdhaḥ pura etu prabhindan ayaṃ<BR>
vājānjayatu vājasātāvayaṃ śatrūnjayatu jarhṛṣāṇaḥ svāheti vājasā hyaśvaḥ<BR>
<BR>
<BR>
<BR>
4.3.4.[14]<BR>
<BR>
atha hiraṇyamādāya śālāmabhyaiti | dakṣiṇena vediṃ dakṣiṇā upatiṣṭhante so 'greṇa<BR>
śālāṃ tiṣṭhannabhimantrayate rūpeṇa vo rūpamabhyāgāmiti na ha vā agre paśavo<BR>
dānāya cakṣamire te 'panidhāya svāni rupāṇi śarīraiḥ pratyupātiṣṭhanta tānetaddevāḥ<BR>
svaireva rūpairyajñasyārdhādupāyaṃste svāni rūpāṇi jānānā abhyavāyaṃste rātamanaso<BR>
'laṃ dānāyābhavaṃstatho evaināneṣa etatsvaireva rūpairyajñasyārdhādupaiti te svāni<BR>
rūpāṇi jānānā abhyavāyanti te rātamanaso 'laṃ dānāya bhavanti<BR>
<BR>
<BR>
<BR>
4.3.4.[15]<BR>
<BR>
tatho vo viśvavedā vibhajatviti | brahma vai tuthastadenā brahmaṇā vibhajati brahma<BR>
vai dakṣiṇīyaṃ cādakṣiṇiyaṃ ca veda tatho hāsyaitā dakṣiṇīyāyaiva dattā bhavanti<BR>
nādakṣiṇīyāya<BR>
<BR>
<BR>
<BR>
4.3.4.[16]<BR>
<BR>
ṛtasya pathā preteti | yo vai devānām pathaiti sa ṛtasya pathaiti candradakṣiṇā iti<BR>
tadetena jyotiṣā yanti <BR>
<BR>
<BR>
<BR>
4.3.4.[17]<BR>
<BR>
atha sado 'bhyaiti | vi svaḥ paśya vyantarikṣamiti vi tvayā dakṣiṇayā lokaṃ<BR>
khyeṣamityevaitadāha <BR>
<BR>
<BR>
4.3.4.[18]<BR>
<BR>
atha sadaḥ prekṣate | yatasva sadasyairiti mā tvā sadasyā atirikṣatetyevaitadāha <BR>
<BR>
<BR>
<BR>
4.3.4.[19]<BR>
<BR>
atha hiraṇyamādāyāgnīdhramabhyaiti | brāhmaṇamadya videyam pitṛmantam<BR>
paitṛmatyamiti yo vai jñāto jñātakulīnaḥ sa pitṛmānpaitṛmatyo yā vai jñātāyāpi<BR>
katipayīrdakṣiṇā dadāti tābhirmahajjayatyṛṣimārṣeyamiti yo vai jñāto 'nūcānaḥ sa<BR>
ṛṣirārṣeyaḥ sudhātudakṣiṇāmiti sa hi sudhātudakṣiṇaḥ<BR>
<BR>
<BR>
<BR>
4.3.4.[20]<BR>
<BR>
athaivamupasadya | agnīdhe hiraṇyaṃ dadātyasmadrātā devatrā gacateti yāṃ vai<BR>
rātamanā avicikitsandakṣiṇāṃ dadāti tayā mahajjayati devatrā gacateti devaloke me<BR>
'pyasaditi vai yajate yo yajate taddevaloka evainametadapitvinaṃ karoti<BR>
pradātāramāviśateti māmāviśatetyevaitadāha tatho hāsmādetāḥ parācyo na praṇaśyanti<BR>
tadyadagnīdhe prathamāya dakṣiṇāṃ dadātyato hi viśve devā<BR>
amṛtatvamapājayaṃstasmādagnīdhe prathamāya dakṣiṇāṃ dadāti <BR>
<BR>
<BR>
<BR>
4.3.4.[21]<BR>
<BR>
athaivamevopasadya | ātreyāya hiraṇyaṃ dadāti yatra vā adaḥ<BR>
prātaranuvākamanvāhustaddha smaitatpurā śaṃsantyatrirvā ṛṣīṇāṃ hotāsāthaitatsado<BR>
'suratamasamabhipupruve ta ṛṣayo trimabruvannehi pratyaṅṅidaṃ tamo 'pajahīti sa<BR>
etattamo 'pāhannayaṃ vai jyotirya idaṃ tamo 'pābadhīditi tasmā etajjyotirhiraṇyaṃ<BR>
dakṣiṇāmanayajjyotirhi hiraṇyaṃ tadvai sa tattejasā vīryeṇarṣistamo<BR>
'pajaghānāthaiṣa etenaivaitajjyotiṣā tamo 'pahanti tasmādātreyāya hiraṇyaṃ dadhāti<BR>
<BR>
<BR>
<BR>
4.3.4.[22]<BR>
<BR>
atha brahmaṇe | brahmā hi yajñaṃ dakṣiṇato 'bhigopāyatyathodgātre 'tha hotre<BR>
'thādhvaryubhyāṃ havirdhāna āsīnābhyāmatha punaretya prastotre 'tha<BR>
maitrāvaruṇāyātha brāhmaṇācaṃsīne 'tha potre 'tha neṣṭre 'thācāvākāyāthonnetre 'tha<BR>
grāvastute 'tha subrahmaṇyāyai pratihartra uttamāya dadāti pratihartā vā eṣa so 'smā<BR>
etadantataḥ pratiharati tatho hāsmādetāḥ parācyo na praṇaśyanti<BR>
<BR>
<BR>
<BR>
4.3.4.[23]<BR>
<BR>
athāhendrāya marutvate 'nubrūhīti | yatra vai prajāpatiragre dadau taddhendra<BR>
īkṣāṃ cakre sarvaṃ vā ayamidaṃ dāsyati nāsmabhyaṃ kiṃ cana pariśekṣyatīti sa etaṃ<BR>
vajramudayacadindrāya marutvate 'nubrūhītyadānāya tato nādadātsa eṣo 'pyetarhi<BR>
tathaiva vajra udyamyata indrāya marutvate 'nubrūhītyadānāya tato na dadāti <BR>
<BR>
<BR>
4.3.4.[24]<BR>
<BR>
catasro vai dakṣiṇāḥ | hiraṇyamāyurevaitenātmanastrāyata āyurhi hiraṇyaṃ tadagnaya<BR>
āgnīdhraṃ kurvate 'dadāttasmādapyetarhyagnīdhe hiraṇyaṃ dīyate <BR>
<BR>
<BR>
<BR>
4.3.4.[25]<BR>
<BR>
atha gauḥ | prāṇamevaitayātmanastrāyate prāṇo hi gaurannaṃ hi gaurannaṃ hi<BR>
prāṇastāṃ rudrāya hotre 'dadāt<BR>
<BR>
<BR>
<BR>
4.3.4.[26]<BR>
<BR>
atha vāsaḥ | tvacamevaitenātmanastrāyate tvagghi vāsastadbṛhaspataya udgāyate<BR>
'dadāt <BR>
<BR>
<BR>
<BR>
4.3.4.[27]<BR>
<BR>
athāśvaḥ | vajro vā aśvo vajramevaitatpurogāṃ kurute yamaloke me 'pyasaditi vai<BR>
yajate yo yajate tadyamaloka evainametadapitvinaṃ karoti taṃ yamāya brahmaṇe<BR>
'dadāt<BR>
<BR>
<BR>
<BR>
4.3.4.[28]<BR>
<BR>
sa hiraṇyam pratyeti | agnaye tvā mahyaṃ varuṇo dadātvityagnaye hyetadvaruṇo<BR>
'dadhātso 'mṛtatvamaśīyāyurdātra edhi mayo mahyam pratigrahītra iti<BR>
<BR>
<BR>
<BR>
4.3.4.[29]<BR>
<BR>
atha gām pratyeti | rudrāya tvā mahyaṃ varuṇo dadātviti rudrāya hyetāṃ varuṇo<BR>
'dadātso 'mṛtatvamaśīya prāṇo dātra edhi vayo mahyam pratigrahītra iti <BR>
<BR>
<BR>
<BR>
4.3.4.[30]<BR>
<BR>
atha vāsaḥ pratyeti | bṛhaspataye tvā mahyaṃ varuṇo dadātviti bṛhaspataye<BR>
hyetadvaruṇo 'dadātso 'mṛtatvamaśīya tvagdātra edhi mayo mahyam pratigrahītra iti<BR>
<BR>
<BR>
<BR>
4.3.4.[31]<BR>
<BR>
athāśvam pratyeti | yamāya tvā mahyaṃ varuṇo dadātviti yamāya hyetaṃ varuṇo<BR>
'dadātso 'mṛtatvamaśīya hayo dātra edhi vayo mahyam pratigrahītra iti <BR>
<BR>
<BR>
4.3.4.[32]<BR>
<BR>
atha yadanyaddadāti | kāmenaiva taddadātīdam me 'pyamutrāsāditi tatpratyeti ko<BR>
'dātkasmā adātkāmo 'dātkāmāyādāt kāmo dātā kāmaḥ pratigrahītā kāmaitatta iti<BR>
taddevatāyā atidiśati<BR>
<BR>
<BR>
<BR>
4.3.4.[33]<BR>
<BR>
tadāhuḥ | na devatāyā atidiśedidaṃ vai yāṃ devatāṃ saminddhe sā dīpyamānā<BR>
śvaḥ-śvaḥ śreyasī bhavatīdaṃ vai yasminnagnāvabhyādadhati sa dīpyamāna eva<BR>
śvaḥ-śvaḥ śreyānbhavati śvaḥ-śvo ha vai śreyānbhavati ya evaṃ vidvānpratigṛhṇāti<BR>
tadyathā samiddhe juhuyādevametāṃ juhoti yāmadhīyate dadāti<BR>
tasmādadhīyannātidiśet<BR>
<BR>
<BR>
<BR>
4.3.5.[1]<BR>
<BR>
trayā vai devāḥ | vasavo rudrā ādityāsteṣāṃ vibhaktāni savanāni vasūnāmeva<BR>
prātaḥsavanaṃ rudrāṇām mādhyandinaṃ savanamādityānāṃ tṛtīyasavanaṃ tadvā<BR>
amiśrameva vasūnām prātaḥsavanamamiśraṃ rudrāṇām mādhyandinaṃ savanam<BR>
miśramādityānāṃ tṛtīyasavanam <BR>
<BR>
<BR>
<BR>
4.3.5.[2]<BR>
<BR>
te hādityā ūcuḥ | yathedamamiśraṃ vasūnāṃ prātaḥsavanamamiśraṃ rudrāṇām<BR>
mādhyandinaṃ savanamevaṃ na imam purā miśrādgrahaṃ juhutheti tatheti devā<BR>
abruvaṃste saṃsthita eva mādhyandine savane purā tṛtīyasavanādetamajuhavuḥ sa<BR>
eṣo 'pyetarhi tathaiva graho hūyate saṃsthita eva mādhyandine savane purā<BR>
tṛtīyasavanāt <BR>
<BR>
<BR>
<BR>
4.3.5.[3]<BR>
<BR>
te hādityā ūcuḥ | neva vā itarasmintsavane smo nevetarasminyadvai no rakṣāṃsi na<BR>
hiṃsyuriti<BR>
<BR>
<BR>
<BR>
4.3.5.[4]<BR>
<BR>
te ha dvidevatyānūcuḥ | rakṣobhyo vai bibhīmo hanta yuṣmānpraviśāmeti <BR>
<BR>
<BR>
<BR>
4.3.5.[5]<BR>
<BR>
te ha dvidevatyā ūcuḥ | kimasmākaṃ tataḥ syādityasmābhiranuvaṣaṭkṛtā<BR>
bhaviṣyathetyu hādityā ūcustatheti te dvidevatyānprāviśan<BR>
<BR>
<BR>
<BR>
4.3.5.[6]<BR>
<BR>
sa yatra prātaḥsasavane | dvidevatyaiḥ pracarati tatpratiprasthātādityapātreṇa<BR>
droṇakalaśātpratinigṛhṇīta upayāmagṛhīto<BR>
'sītyetāvatādhvaryurevāśrāvayatyadhvaryoranu homaṃ juhoti<BR>
pratiprasthātādityebhyastveti saṃsravamavanayatyetāvataivameva sarveṣu<BR>
<BR>
<BR>
<BR>
4.3.5.[7]<BR>
<BR>
tadyatpratiprasthātā pratinigṛhṇīte | dvidevatyānvai prāviśannasmābhiranuvaṣaṭkṛtā<BR>
bhaviṣyathetyu hādityā ūcuryāṃ vā amūṃ dvitīyāmāhutiṃ juhoti sviṣṭakṛte vai tāṃ<BR>
juhoti sviṣṭakṛto vā ete 'nuvaṣaṭkriyante tatho hāsyaite 'nuvaṣaṭkṛtā iṣṭasviṣṭakṛto<BR>
bhavantyuttarārdhe juhotyeṣā hyetasya devasya diktasmāduttarārdhe juhoti <BR>
<BR>
<BR>
<BR>
4.3.5.[8]<BR>
<BR>
yadveva pratiprasthātā pratinigṛhṇīte | dvidevatyānvai prāviśantsa yāneva<BR>
prāviśaṃstebhya evaitannirmimīte 'thāpidadhāti rakṣobhyo hyabibhayurviṣṇa<BR>
urugāyaiṣa te somastaṃ rakṣasva mā tvā dabhanniti yajño vai<BR>
viṣṇustadyajñāyaivaitatparidadāti guptyā athāha saṃsthita eva mādhyandine savane<BR>
purā tṛtīyasavanādehi yajamāneti <BR>
<BR>
<BR>
<BR>
4.3.5.[9]<BR>
<BR>
samprapadyante | adhvaryuśca yajamānaścāgnīdhraśca pratiprasthātā connetātha yo<BR>
'nyaḥ paricaro bhavatyubhe dvāre apidadhati rakṣobhyo<BR>
hyabibhayurathādhvaryurādityasthālīṃ cādityapātraṃ cādatte sa uparyupari pūtabhṛtaṃ<BR>
vigṛhṇāti nedvyavaścotaditi <BR>
<BR>
<BR>
<BR>
4.3.5.[10]<BR>
<BR>
atha gṛhṇāti | kadā cana starīrasi nendra saścāsi dāśuṣe upopennu maghavanbhūya<BR>
innu te dānaṃ devasya pṛcyata ādityebhyastveti <BR>
<BR>
<BR>
<BR>
4.3.5.[11]<BR>
<BR>
taṃ vai nopayāmena gṛhṇīyāt | agre hyevaiṣa upayāmena gṛhīto bhavatyajāmitāyai<BR>
jāmi ha kuryādyadenamatrāpyupayāmena gṛhṇīyāt <BR>
<BR>
<BR>
<BR>
4.3.5.[12]<BR>
<BR>
athāpagṛhya punarānayati | kadā cana prayucasyubhe nipāsi janmanī turīyāditya<BR>
savanaṃ ta indriyamātasthāvamṛtaṃ divyādityebhyastveti<BR>
<BR>
<BR>
<BR>
4.3.5.[13]<BR>
<BR>
atha dadhi gṛhṇāti | ādityānāṃ vai tṛtīyasavanamādityānvā anu<BR>
paśavastatpaśuṣvevaitatpayo dadhāti tadidam paśuṣu payo hitam madhyata iva<BR>
gṛhṇīyādityāhurmadhyata iva hīdam paśūnām paya iti paścādiva tveva<BR>
gṛhṇīyātpaścādiva hīdam paśūnām payaḥ<BR>
<BR>
<BR>
<BR>
4.3.5.[14]<BR>
<BR>
yadveva dadhi gṛhṇāti | hutociṣṭā vā ete saṃsravā bhavanti nālamāhutyai<BR>
tānevaitatpunarāpyāyayati tathālamāhutyai bhavanti tasmāddadhi gṛhṇāti <BR>
<BR>
<BR>
<BR>
4.3.5.[15]<BR>
<BR>
sa gṛhṇāti | yajño devānām pratyeti sumnamādityāso bhavatā mṛḍayantaḥ ā vo 'rvācī<BR>
sumatirvavṛtyādaṃhościdyā varivovittarāsadādityebhyastveti <BR>
<BR>
<BR>
<BR>
4.3.5.[16]<BR>
<BR>
tamupāṃśusavanena mekṣayati | vivasvānvā eṣa ādityo nidānena yadupāṃśusavana<BR>
ādityagraho vā eṣa bhavati tadenaṃ sva eva bhāge prīṇāti<BR>
<BR>
<BR>
<BR>
4.3.5.[17]<BR>
<BR>
taṃ na daśābhirna pavitreṇopaspṛśati ete vai śukravatī rasavatī savane<BR>
yatprātaḥsavanaṃ ca mādhyandinaṃ ca savanamathaitannirdhītaśukraṃ<BR>
yattṛtīyasavanaṃ sa yanna daśābhirna pavitreṇopaspṛśati teno<BR>
hāsyaitacukravadrasavattṛtīyasavanam bhavati tasmānna daśābhirna<BR>
pavitreṇopaspṛśati<BR>
<BR>
<BR>
<BR>
4.3.5.[18]<BR>
<BR>
sa mekṣayati | vivasvannādityaiṣa te somapīthastasminmatsvetyathonnetra<BR>
upāṃśusavanam prayacatyathāhonnetāramāsṛja grāvṇa iti tānādhavanīye vāsṛjati<BR>
camase vā <BR>
<BR>
<BR>
<BR>
4.3.5.[19]<BR>
<BR>
rājānamunnīya | ādityānāṃ vai tṛtīyasavanamādityānvā anu grāvāṇastadenāntsva eva<BR>
bhāge prīṇātyaporṇuvanti dvāre <BR>
<BR>
<BR>
<BR>
4.3.5.[20]<BR>
<BR>
athāpidhāyopaniṣkrāmati | rakṣobhyo hyabibhayurathāhādityebhyo 'nubrūhītyatra<BR>
sampaśyedyadi kāmayetāśrāvya tveva sampaśyedādityebhyaḥ preśya priyebhyaḥ<BR>
priyadhāmabhyaḥ priyavratebhyo mahasvasarasya patibhya<BR>
urorantarikṣasyādhyakṣebhya iti vaṣaṭkṛte juhoti nānuvaṣaṭkaroti netpaśūnagnau<BR>
pravṛṇajānīti prayacati pratiprasthātre saṃsravau <BR>
<BR>
<BR>
<BR>
4.3.5.[21]<BR>
<BR>
atha punaḥ prapadya | āgrayaṇamādatta udīcīnadaśam pavitraṃ vitanvanti<BR>
praskandayatyadhvaryurāgrayaṇasyapratiprasthātā sampragṛhṇāti<BR>
saṃsravāvānayatyunnetā camasena vodañcanena vā <BR>
<BR>
<BR>
<BR>
4.3.5.[22]<BR>
<BR>
taṃ catasṛṇāṃ dhārāṇāmāgrayaṇaṃ gṛhṇāti | ādityānāṃ vai tṛtīyasavanamādityānvā<BR>
anu<BR>
gāvastasmādidaṃ gavāṃ caturdhāvihitaṃ payastasmāccatasṛṇāṃ dhārāṇāmāgrayaṇaṃ<BR>
gṛhṇāti<BR>
<BR>
<BR>
<BR>
4.3.5.[23]<BR>
<BR>
tadyatpratiprasthātā saṃsravau sampragṛhṇāti | ādityagraho vā eṣa bhavati na vā<BR>
ādityagrahasyānuvaṣaṭkarotyetasmādvai sāvitraṃ grahaṃ grahīṣyanbhavati tadasya<BR>
sāvitreṇaivānuvaṣaṭkṛto bhavati <BR>
<BR>
<BR>
<BR>
4.3.5.[24]<BR>
<BR>
yadveva pratiprasthātā saṃsravau sampragṛhṇāti | purā vā ebhya<BR>
etanmiśrādgrahamahauṣuḥ purā tṛtīyasavanāttṛtīyasavanāya vā eṣa graho gṛhyate<BR>
tadādityāstṛtīyasavanamapiyanti tathā na bahirdhā yajñādbhavanti<BR>
tasmātpratiprasthātā saṃsravau sampragṛhṇāti <BR>
<BR>
<BR>
<BR>
4.4.1.[1]<BR>
<BR>
mano ha vā asya savitā | tasmātsāvitraṃ gṛhṇāti pāṇo ha vā asya savitā<BR>
tamevāsminnetatpurastātprāṇaṃ dadhāti yadupāṃśu gṛhṇāti<BR>
tamevāsminnetatpaścātprāṇaṃ dadhāti yatsāvitraṃ gṛhṇāti tāvimā ubhayataḥ prāṇau<BR>
hitau yaścāyamupariṣṭādyaścādhastāt <BR>
<BR>
<BR>
<BR>
4.4.1.[2]<BR>
<BR>
ṛtavo vai saṃvatsaro yajñaḥ | te 'daḥ prātaḥsavane pratyakṣamavakalpyante<BR>
yadṛtugrahāngṛhṇātyathaitatparo 'kṣam mādhyandine savane 'vakalpyante<BR>
yadṛtupātrābhyām marutvatīyāngṛhṇāti na vā atrartubhya iti kaṃ cana grahaṃ<BR>
gṛhṇanti nartupātrābhyāṃ kaścana graho gṛhyate <BR>
<BR>
<BR>
<BR>
4.4.1.[3]<BR>
<BR>
eṣa vai savitā ya eṣa tapati | eṣa u eva sarva ṛtavastadṛtavaḥ saṃvatsarastṛtīyasavane<BR>
pratyakṣamavakalpyante tasmātsāvitraṃ gṛhṇāti <BR>
<BR>
<BR>
<BR>
4.4.1.[4]<BR>
<BR>
taṃ vā upāṃśupātreṇa gṛhṇāti | mano ha vā asya savitā prāṇa<BR>
upāṃśustasmādupāṃśupātreṇa gṛhṇātyantaryāmapātreṇa vā samānaṃ<BR>
hyetadyadupāṃśvantaryāmau prāṇodānau hi <BR>
<BR>
<BR>
<BR>
4.4.1.[5]<BR>
<BR>
āgrayaṇādgṛhṇāti | mano ha vā asya savitātmāgrayaṇa ātmanyevaitanmano dadhāti<BR>
prāṇo ha vā asya savitātmāgrayaṇa ātmanyevaitatprāṇaṃ dadhāti<BR>
<BR>
<BR>
<BR>
4.4.1.[6]<BR>
<BR>
athāto gṛhṇātyeva | vāmamadya savitarvāmamu śvo dive-dive vāmamasmabhyaṃ<BR>
sāvīḥ vāmasya hi kṣayasya deva bhūrerayā dhiyā vāmabhājaḥ syāma upayāmagṛhīto<BR>
'si sāvitro 'si canodhāścanodhā asi cano mayi dhehi jinva yajñaṃ jinva yajñapatim<BR>
bhagāyeti <BR>
<BR>
<BR>
<BR>
4.4.1.[7]<BR>
<BR>
taṃ gṛhītvā na sādayati | mano ha vā asya savitā tasmādidamasannam manaḥ prāṇo ha<BR>
vā asya savitā tasmādayamasannaḥ prāṇaḥ saṃcaratyathāha devāya savitre<BR>
'nubrūhītyāśrāvyāha devāya savitre preṣyeti vaṣaṭkṛte juhoti nānuvaṣaṭkaroti mano<BR>
ha vā asya savitā nenmano 'gnau pravṛṇajānīti prāṇo ha vā asya savitā<BR>
netprāṇamagnau pravṛṇajānīti<BR>
<BR>
<BR>
<BR>
4.4.1.[8]<BR>
<BR>
athābhakṣitena pātreṇa | vaiśvadevaṃ grahaṃ gṛhṇāti tadyadabhakṣitena pātreṇa<BR>
vaiśvadevaṃ grahaṃ gṛhṇāti na vai sāvitrasyānuvaṣaṭkarotyetasmādvai vaiśvadevaṃ<BR>
grahaṃ grahīṣyanbhavati tadasya vaiśvadevenaivānuvaṣaṭkṛto bhavati <BR>
<BR>
<BR>
<BR>
4.4.1.[9]<BR>
<BR>
yadveva vaiśvadevaṃ grahaṃ gṛhṇāti | mano ha vā asya savitā sarvamidaṃ viśve devā<BR>
idamevaitatsarvaṃ manasaḥ kṛtānukaramanuvartma karoti tadidaṃ sarvam manasaḥ<BR>
kṛtānukaramanuvartma<BR>
<BR>
<BR>
<BR>
4.4.1.[10]<BR>
<BR>
yadveva vaiśvadevaṃ grahaṃ gṛhṇāti | prāṇo ha vā asya savitā sarvamidaṃ viśve devā<BR>
asminnevaitatsarvasminprāṇodānau dadhāti tāvimāvasmintsarvasminprāṇodānau hi<BR>
tau<BR>
<BR>
<BR>
<BR>
4.4.1.[11]<BR>
<BR>
yadveva vaiśvadevaṃ grahaṃ gṛhṇāti | vaiśvadevaṃ vai tṛtīyasavanaṃ taducyata eva<BR>
sāmato yasmādvaiśvadevaṃ tṛtīyasavanamucyata ṛkto 'thaitadeva yajuṣṭaḥ<BR>
puraścaraṇato yadetam mahāvaiśvadevaṃ gṛhṇāti <BR>
<BR>
<BR>
<BR>
4.4.1.[12]<BR>
<BR>
taṃ vai pūtabhṛto gṛhṇāti | vaiśvadevo vai pūtabhṛdato hi devebhya unnayantyato<BR>
manuṣyebhyo 'taḥ pitṛbhyastasmādvaiśvadevaḥ pūtabhṛt<BR>
<BR>
<BR>
<BR>
4.4.1.[13]<BR>
taṃ vā apurorukkaṃ gṛhṇāti | viśvebhyo hyenaṃ devebhyo gṛhṇāti sarvaṃ vai viśve<BR>
devā yadṛco yadyajūṃṣi yatsāmāni sa yadevainaṃ viśvebhyo devebhyo gṛhṇāti teno<BR>
hāsyaiṣa puroruṅmānbhavati tasmādapurorukkaṃ gṛhṇāti <BR>
<BR>
<BR>
<BR>
4.4.1.[14]<BR>
<BR>
athāto gṛhṇātyeva | upayāmagṛhīto 'si suśarmāsi supratiṣṭhāna iti prāṇo vai suśarmā<BR>
supratiṣṭhāno bṛhadukṣāya nama iti prajāpatirvai bṛhadukṣaḥ prajāpataye nama<BR>
ityevaitadāha viśvebhyastvā devebhya eṣa te yonirviśvebhyastvā devebhya iti sādayati<BR>
viśvebhyo hyenaṃ devebhyo gṛhṇātyathetya prāṅupaviśati <BR>
<BR>
<BR>
4.4.1.[15]<BR>
<BR>
sa yatraitāṃ hotā śaṃsati | ekayā ca daśabhiśca svabhūte dvābhyāmiṣṭaye viṃśatī ca<BR>
tisṛbhiśca vahase triṃśatā ca niyudbhirvāyaviha tā vimuñceti tadetasyāṃ<BR>
vāyavyāyāmṛci pātrāṇi vimucyante vāyupraṇetrā vai paśavaḥ prāṇo vai vāyuḥ prāṇena<BR>
hi paśavaścaranti<BR>
<BR>
<BR>
<BR>
4.4.1.[16]<BR>
<BR>
sa ha devebhyaḥ paśubhirapacakrāma | taṃ devāḥ prātaḥsavane 'nvamantrayanta sa<BR>
nopāvavarta tam mādhyandine savane 'nvamantrayanta sa ha naivopāvavarta taṃ<BR>
tṛtīyasavane 'nvamantrayanta <BR>
<BR>
<BR>
<BR>
4.4.1.[17]<BR>
<BR>
sa hopāvartsyannuvāca | yadva upāvarteya kim me tataḥ syāditi tvayaivaitāni pātrāṇi<BR>
yujyeraṃstvayā vimucyeranniti tadenenaitatpātrāṇi yujyante<BR>
yadaindravāyavāgrānprātaḥsavane gṛhṇātyathainenaitatpātrāṇi vimucyante yadāha<BR>
niyudbhirvāyaviha tā vimuñceti paśavo vai niyutastatpaśubhirevaitatpātrāṇi<BR>
<BR>
<BR>
<BR>
4.4.1.[18]<BR>
<BR>
sa yatprātaḥsavana upāvartsyat | gāyatraṃ vai prātaḥsavanam brahma gāyatrī<BR>
brāhmaṇeṣu ha paśavo 'bhaviṣyannatha yanmādhyandine savana<BR>
upāvartsyadaindraṃ vai mādhyandinaṃ savanaṃ kṣatramindraḥ kṣatriyeṣu ha<BR>
paśavo 'bhaviṣyannatha yattṛtīyasavana upāvartata vaiśvadevaṃ vai tṛtīyasavanaṃ<BR>
sarvamidaṃ viśve devāstasmādime sarvatraiva paśavaḥ <BR>
<BR>
<BR>
<BR>
4.4.2.[1]<BR>
<BR>
saumyena caruṇā pracarati | somo vai devānāṃ havirathaitatsomāyaiva haviṣkriyate<BR>
tathātaḥ somo 'nantarhito bhavati carurbhavati carurvai devānāmannamodano hi<BR>
carurodano hi pratyakṣamannaṃ tasmāccarurbhavati <BR>
<BR>
<BR>
<BR>
4.4.2.[2]<BR>
<BR>
tena na prātaḥsavane pracarati | na mādhyandine savana ete vai devānāṃ niṣkevalye<BR>
savane yatprātaḥsavanaṃ ca mādhyandinaṃ ca savanam pitṛdevatyo vai somaḥ <BR>
<BR>
<BR>
<BR>
4.4.2.[3]<BR>
<BR>
sa yatprātaḥsavane vā pracaret | mādhyandine vā savane samadaṃ ha<BR>
kuryāddevebhyaśca pitṛbhyaśca tena tṛtīyasavane pracarati vaiśvadevaṃ vai<BR>
tṛtīyasavanaṃ tathā hāsamadaṃ karoti nānuvākyāmanvāha sakṛduhyeva parāñcaḥ<BR>
pitarastasmānnānuvākyāmanvāha <BR>
<BR>
<BR>
<BR>
4.4.2.[4]<BR>
<BR>
atha caturgṛhītamājyaṃ gṛhītvā | āśrāvyāha ghṛtasya yajeti vaṣaṭkṛte juhoti tadyā<BR>
ataḥ prācya āhutayo hutā bhavanti tābhya evaitadantardadhāti tathā hāsamadaṃ karoti<BR>
<BR>
<BR>
<BR>
4.4.2.[5]<BR>
<BR>
sa ājyasyopastīrya | dviścaroravadyatyathopariṣṭādājyasyābhighārayatyāśrāvyāha<BR>
saumyasya yajeti vaṣaṭkṛte juhoti <BR>
<BR>
<BR>
<BR>
4.4.2.[6]<BR>
<BR>
athāparaṃ caturgṛhītamājyaṃ gṛhītvā | āśrāvyāha ghṛtasya yajeti vaṣaṭkṛte juhoti<BR>
tadyā ata ūrdhvā āhutīrhoṣyanbhavati tābhya evaitadantardadhāti tathā hāsamadaṃ<BR>
karoti sa yadi kāmayetobhayataḥ pariyajedyadyu kāmayetānyatarataḥ pariyajet <BR>
<BR>
<BR>
<BR>
4.4.2.[7]<BR>
<BR>
atha pracaraṇīti srugbhavati | tasyāṃ caturgṛhītamājyaṃ gṛhītvādhvaryuḥ<BR>
śālākairdhiṣṇyānvyāghārayati tadyacālākairdhiṣṇyānvyāghārayati yadevainānado devā<BR>
abruvaṃstṛtīyasavane vo ghṛtyāhutiḥ prāpsyati na saumyāpahṛto hi<BR>
yuṣmatsomapīthastena somāhutiṃ saināneṣā tṛtīyasavana eva ghṛtyāhutiḥ prāpnoti<BR>
na saumyā yacālākairdhiṣṇyānvyāghārayati tānetaireva yajurbhiryathopakīrṇaṃ<BR>
yathāpūrvaṃ vyāghārayati mārjālīya evottamam <BR>
<BR>
<BR>
<BR>
4.4.2.[8]<BR>
<BR>
taddhaike | āgnīdhrīye punarāghārayantyudagna idaṃ karmānusaṃtiṣṭhātā iti tadu<BR>
tathā na kuryānmārjālīya evottamam<BR>
<BR>
<BR>
<BR>
4.4.2.[9]<BR>
<BR>
sa yatrādhvaryuḥ | śālākairdhiṣṇyānvyāghārayati tatpratiprasthātā pātnīvataṃ grahaṃ<BR>
gṛhṇāti yajñādvai prajāḥ prajāyante yajñātprajāyamānā mithunātprajāyante<BR>
mithunātprajāyamānā antato yajñasya prajāyante tadenā etadantato yajñasya<BR>
mithunātprajananātprajanayati tasmānmithunātprajananādantato yajñasyemāḥ prajāḥ<BR>
prajāyante tasmātpātnīvataṃ gṛhṇāti<BR>
<BR>
<BR>
4.4.2.[10]<BR>
<BR>
taṃ vā upāṃśupātreṇa gṛhṇāti | yadi sāvitramupāṃśupātreṇa<BR>
gṛhṇīyādantaryāmapātreṇaitaṃ yadi sāvitramantaryāmapātreṇa<BR>
gṛhṇīyādupāṃśupātreṇaitaṃ samānaṃ hyetadyadupāṃśvantaryāmau prāṇo hi yo vai<BR>
prāṇaḥ sa udāno vṛṣā vai prāṇo yoṣā patnī mithunamevaitatprajananaṃ kriyate<BR>
<BR>
<BR>
<BR>
4.4.2.[11]<BR>
<BR>
taṃ vā apurorukkaṃ gṛhṇāti | vīryaṃ vai puroruṅnetstrīṣu vīryaṃ dadhānīti<BR>
tasmādapurorukkaṃ gṛhṇāti<BR>
<BR>
<BR>
<BR>
4.4.2.[12]<BR>
<BR>
athāto gṛhṇātyeva | upayāmagṛhīto 'si bṛhaspatisutasya deva soma ta iti brahma vai<BR>
bṛhaspatirbrahmaprasūtasya deva soma ta ityevaitadāhendorindriyāvata iti vīryavata<BR>
ityevaitadāha yadāhendorindriyāvata iti patnīvato grahāṃ ṛdhyāsamiti na samprati<BR>
patnībhyo gṛhṇāti netstrīṣu vīryaṃ dadhānīti tasmānna samprati patnībhyo gṛhṇāti <BR>
<BR>
<BR>
<BR>
4.4.2.[13]<BR>
<BR>
atha yaḥ pracaraṇyāṃ saṃsravaḥ pariśiṣṭo bhavati | tenainaṃ śrīṇāti samardhayati vā<BR>
anyāngrahāñcrīṇānnathaitaṃ vyardhayati vajro vā ājyametena vai devā vajreṇājyena<BR>
ghnanneva patnīrnirākṣṇuvaṃstā hatā niraṣṭā nātmanaścanaiśata na dāyasya<BR>
canaiśata tatho evaiṣa etena vajreṇājyena hantyeva patnīrnirakṣṇoti tā hatā niraṣṭā<BR>
nātmanaścaneśate na dāyasya caneśate<BR>
<BR>
<BR>
<BR>
4.4.2.[14]<BR>
<BR>
sa śrīṇāti | aham parastādahamavastādyadantarikṣaṃ tadu me pitābhūt ahaṃ<BR>
sūryamubhayato dadarśāhaṃ devānām paramam guhā yaditi sa yadahamahamiti<BR>
śrīṇāti puṃsvevaitadvīryaṃ dadhāti <BR>
<BR>
<BR>
<BR>
4.4.2.[15]<BR>
<BR>
athāhāgnītpātnīvatasya yajeti | vṛṣā vā agnīdyoṣā patnī mithunamevaitatprajananaṃ<BR>
kriyate sa juhotyagnā i patnīvnniti vṛṣā vā agniryoṣā patnī<BR>
mithunamevaitatprajananaṃ kriyate<BR>
<BR>
<BR>
<BR>
4.4.2.[16]<BR>
<BR>
sajūrdevena tvaṣṭreti | tvaṣṭā vai siktaṃ reto vikaroti tadeṣa evaitatsiktaṃ reto<BR>
vikaroti somam piba svāhetyuttarārdhe juhoti yā itarā āhutayaste devā athaitāḥ patnya<BR>
evamiva hi mithunaṃ kLptamuttarato hi strī pumāṃsamupaśeta<BR>
āharatyadhvaryuragnīdhe bhakṣaṃ sa āhādhvarya upa mā hvayasveti taṃ na<BR>
pratyupahvayeta ko hi hatasya niraṣṭasya pratyupahavastaṃ vai pratyevopahvayeta<BR>
juhvatyasyāgnau vaṣaṭkurvanti tasmātpratyevopahvayeta<BR>
<BR>
<BR>
<BR>
4.4.2.[17]<BR>
<BR>
atha sampreṣyati | agnīnneṣṭurupasthamāsīda neṣṭaḥ patnīmudānayodgātrā<BR>
saṃkhyāpayonnetarhotuścamasamanūnnaya somam mātirīrica iti yadyagniṣṭomaḥ<BR>
syāt<BR>
<BR>
<BR>
<BR>
4.4.2.[18]<BR>
<BR>
yadyukthyaḥ syāt | somam prabhāvayeti brūyātsa<BR>
bibhradevaitatpātramagnīnneṣṭurupasthamāsīdatyagnirvā eṣa nidānena<BR>
yadāgnīdhro yoṣā neṣṭā vṛṣā vā agnīdyoṣā neṣṭā mithunamevaitatprajananaṃ<BR>
kriyata udānayati neṣṭā patnīṃ tāmudgātrā saṃkhyāpayati prajāpatirvṛṣāsi retodhā<BR>
reto mayi dhehīti prajāpatirvā udgātā yoṣā patnī mithunamevaitatprajananaṃ<BR>
kriyate <BR>
<BR>
<BR>
<BR>
4.4.3.[1]<BR>
<BR>
paśavo vai devānāṃ candāṃsi | tadyathedam paśavo yuktā manuṣyebhyo vahantyevaṃ<BR>
candāṃsi yuktāni devebhyo yajñaṃ vahanti tadyatra candāṃsi<BR>
devāntsamatarpayannatha candāṃsi devāḥ<BR>
samatarpayaṃstadatastatprāgabhūdyaccandāṃsi yuktāni devebhyo<BR>
yajñamavākṣuryadenāntsamatītṛpan <BR>
<BR>
<BR>
<BR>
4.4.3.[2]<BR>
<BR>
atha hāriyojanaṃ gṛhṇāti | candāṃsi vai hāriyojanaścandāṃsyevaitatsaṃtarpayati<BR>
tasmāddhāriyojanam gṛhṇāti <BR>
<BR>
<BR>
<BR>
4.4.3.[3]<BR>
<BR>
taṃ vā atiriktaṃ gṛhṇāti | yadā hi śamyorāhāthainaṃ gṛhṇātīdaṃ vai devā atha<BR>
candāṃsyatiriktānyatha manuṣyā atha paśavo 'tiriktāstasmādatiriktaṃ gṛhṇāti <BR>
<BR>
<BR>
<BR>
4.4.3.[4]<BR>
<BR>
droṇakalaśe gṛhṇāti | vṛtro vai soma āsīttaṃ yatra devā aghnaṃstasya mūrdhodvavarta<BR>
sa droṇakalaśo 'bhavattasminyāvānvā yāvānvā rasaḥ samasravadatirikto vai sa<BR>
āsīdatirikta eṣa grahastadatirikta evaitadatiriktaṃ dadhāti tasmāddroṇakalaśe gṛhṇāti <BR>
<BR>
<BR>
4.4.3.[5]<BR>
<BR>
taṃ vā apurorukkaṃ gṛhṇāti | candobhyo hyenaṃ gṛhṇāti sa yadevainaṃ candobhyo<BR>
gṛhṇāti teno hāsyaiṣa puroruṅnānbhavati tasmādapurorukkaṃ gṛhṇāti<BR>
<BR>
<BR>
<BR>
4.4.3.[6]<BR>
<BR>
athāto gṛhṇātyeva | upayāmagṛhīto 'si harirasi hāriyojano haribhyāṃ tvetyṛkṣāme vai<BR>
harī ṛkasāmābhyāṃ hyenaṃ gṛhṇāti<BR>
<BR>
<BR>
<BR>
4.4.3.[7]<BR>
<BR>
atha dhānā āvapati | haryordhānā stha sahasomā indrāyeti tadyadevātra mitaṃ ca<BR>
cando 'mitaṃ ca tadevaitatsarvam bhakṣayati<BR>
<BR>
<BR>
<BR>
4.4.3.[8]<BR>
<BR>
tasyonnetāśrāvayati | atirikto vā unnetā na hyeṣī 'nyasyāśrāvayatyatirikta eṣa<BR>
grahastadatirikta evaitadatiriktaṃ dadhāti tasmādunnetāśrāvayati <BR>
<BR>
<BR>
<BR>
4.4.3.[9]<BR>
<BR>
mūrdhannabhinidhāyāśrāvayati | mūrdhā hyasyaiṣo 'thāha dhānāsomebhyo<BR>
'nubrūhītyāśrāvyāha dhānāsomānprasthitānpreṣyeti vaṣaṭkṛte juhotyanuvaṣaṭkṛte<BR>
'tha dhānā vilipsante bhakṣāya<BR>
<BR>
<BR>
<BR>
4.4.3.[10]<BR>
<BR>
taddhaike | hotre droṇakalaśam pratiparāharanti vaṣaṭkarturbhakṣa iti vadantastadu<BR>
tathā na kuryādyathācamasa vā anye bhakṣā athaiṣo<BR>
'tiriktastasmādetasmintsarveṣāmeva bhakṣastasmāddhānā vilipsante bhakṣāya<BR>
<BR>
<BR>
<BR>
4.4.3.[11]<BR>
<BR>
tā na dadbhiḥ khādeyuḥ | paśavo vā ete netpaśūnpramrade karavāmahā iti prāṇaireva<BR>
bhakṣayanti yaste aśvasanirbhakṣo yo gosanirita paśavo hyete tasmādāha yaste<BR>
aśvasanirbhakṣo yo gosaniriti tasya ta iṣṭayajuṣa stutastomasyetīṣṭāni hi yajūṃṣi<BR>
bhavanti stutā stomāḥ śastokthasyeti śastāni hyukthāni bhavantyupahūtasyopahūto<BR>
bhakṣayāmītyupahūtasya hyetadupahūto bhakṣayati <BR>
<BR>
<BR>
4.4.3.[12]<BR>
<BR>
tā nāgnau prakireyuḥ | neduciṣṭamagnau juhavāmetyuttaravedāveva nivapanti tathā<BR>
na bahirdhā yajñādbhavanti<BR>
<BR>
<BR>
<BR>
4.4.3.[13]<BR>
<BR>
atha pūrṇapātrāntsamavamṛśanti | yāneke 'psuṣomā ityā cakṣate yathā vai yukto<BR>
vahedevamete ya ārtvijyaṃ kurvantyuta vai yuktaḥ kṣaṇute vā vi vā liśate śāntirāpo<BR>
bheṣajaṃ tadyadevātra kṣaṇvate vā vi vā liśante śāntirāpastadadbhiḥ śāntyā<BR>
śamayante tadadbhiḥ saṃdadhate tasmātpūrṇapātrāntsamavamṛśanti<BR>
<BR>
<BR>
<BR>
4.4.3.[14]<BR>
<BR>
te samavamṛśanti | saṃ varcasā payasā sa tanūbhiraganmahi manasā saṃ śivena tvaṣṭā<BR>
sudatro vidadhātu rāyo 'numārṣṭu tanvo yadviliṣṭamiti yadvivṛḍhaṃ tatsaṃdadhate<BR>
<BR>
<BR>
<BR>
4.4.3.[15]<BR>
<BR>
atha mukhānyupaspṛśante | dvayaṃ tadyasmānmukhānyupaspṛśante 'mṛtaṃ vā āpo<BR>
'mṛtenaivaitatsaṃspṛśanta etadu caivaitatkarmātmankurvate<BR>
tasmānmukhānyupaspṛśante <BR>
<BR>
<BR>
<BR>
4.4.4.[1]<BR>
<BR>
tāni vā etāni | nava samiṣṭayajūṃṣi juhoti tadyannava samiṣṭayajūṃṣi juhoti nava vā<BR>
amūrbahiṣpavamāne stotriyā bhavanti saiṣobhayato nyūnā virāṭ<BR>
prajananāyaitasmādvā ubhayato nyūnātprajananātprajāpatiḥ prajāḥ sasṛja itaścordhvā<BR>
itaścāvācīstatho evaiṣa etasmādubhayata eva nyūnātprajananātprajāḥ sṛjata<BR>
itaścordhvā itaścāvācīḥ <BR>
<BR>
<BR>
<BR>
4.4.4.[2]<BR>
<BR>
hiṅkāra stotriyāṇāṃ daśamaḥ | svāhākāra eteṣāṃ tatho hāsyaiṣā nyūnā<BR>
virāḍdaśadaśinī<BR>
bhavati<BR>
<BR>
<BR>
<BR>
4.4.4.[3]<BR>
<BR>
atha yasmātsamiṣṭayajūṃṣi nāma | yā vā etena yajñena devatā hvayati yābhya eṣa<BR>
yajñastāyate sarvā vai tattāḥ samiṣṭā bhavanti tadyattāsu sarvāsu samiṣṭāsvathaitāni<BR>
juhoti tasmātsamiṣṭayajūṃṣi nāma<BR>
<BR>
<BR>
4.4.4.[4]<BR>
<BR>
atha yasmātsamiṣṭayajūṃṣi juhoti | riricāna iva vā etadījānasyātmā bhavati<BR>
yaddhyasya bhavati tasya hi dadāti tamevātastribhiḥ punarāpyāyayati <BR>
<BR>
<BR>
<BR>
4.4.4.[5]<BR>
<BR>
atha yānyuttarāṇi trīṇi juhoti | yā vā etena yajñena devatā hvayati yābhya eṣa<BR>
yajñastāyata upa haiva tā āsate yāvanna samiṣṭayajūṃṣi juhvatīmāni nu no juhvatviti<BR>
tā evaitadyathāyathaṃ vyavasṛjati yatra yatrāsāṃ caraṇaṃ tadanu<BR>
<BR>
<BR>
<BR>
4.4.4.[6]<BR>
<BR>
atha yānyuttamāni trīṇi juhoti | yajñaṃ vā etadajījanata yadenamatana taṃ janayitvā<BR>
yatrāsya pratiṣṭhā tatpratiṣṭhāpayati tasmātsamiṣṭayajūṃṣi juhoti <BR>
<BR>
<BR>
<BR>
4.4.4.[7]<BR>
<BR>
sa juhoti | samindra ṇo manasā neṣi gobhiriti manaseti tanmanasā<BR>
riricānamāpyāyayati gobhiriti tadgobhī riricānamāpyāyayati saṃ sūribhirmaghavantsaṃ<BR>
svastyā sam brahmaṇā devakṛtam yadastīti brahmaṇeti tadbrahmaṇā<BR>
riricānamāpyāyayati saṃ devānāṃ sumatau yajñiyānāṃ svāhā <BR>
<BR>
<BR>
<BR>
4.4.4.[8]<BR>
<BR>
saṃ varcasā | payasā saṃ tanūbhiriti varcaseti tadvarcasā riricānamāpyāyayati payaseti<BR>
raso vai payastatpayasā riricānamāpyāyayatyaganmahi manasā saṃ śivena tvaṣṭā<BR>
sudatro vidadhātu rāyo 'numārṣṭu tanvo yadviliṣṭamiti vivṛḍhaṃ tatsaṃdadhāti<BR>
<BR>
<BR>
<BR>
4.4.4.[9]<BR>
<BR>
savitedaṃ juṣantām prajāpatirnidhipā devo agniḥ | tvaṣṭā viṣṇuḥ prajayā saṃrarāṇā<BR>
yajamānāya draviṇaṃ d+dhāta svāheti tadveva riricānam punarāpyāyayati yadāha<BR>
yajamānāya draviṇaṃ dadhāta svāheti <BR>
<BR>
<BR>
<BR>
4.4.4.[10]<BR>
<BR>
sugā vo devāḥ | sadanā akarma ya ājagmedaṃ savanaṃ juṣāṇā iti sugāni vo devāḥ<BR>
sadanānyakarma ya āgantedaṃ savanaṃ juṣāṇā ityevaitadāha bharamāṇā vahamānā<BR>
havīṃṣīti taddevatā vyavasṛjati bharamāṇā aha te yantu ye 'vāhanā vahamānā u te<BR>
yantu ye vāhanavanta ityevaitadāha tasmādāha bharamāṇā vahamānā<BR>
havīṃṣyasmedhatta vasavo vasūni svāhā<BR>
<BR>
<BR>
4.4.4.[11]<BR>
<BR>
yāṃ āvahaḥ | uśato deva devāṃstānpreraya sve agne sadhastha ityagniṃ vā<BR>
āhāmūndevānāvahāmūndevānāvaheti tamevaitadāha yāndevānāvākṣīstāngamaya<BR>
yatra-yatraiṣāṃ caraṇaṃ tadanviti jakṣivāṃsaḥ papivāṃsaśca viśva iti jakṣivāṃso hi<BR>
paśum puroḍāśam bhavanti papivāṃsa iti papivāṃso hi somaṃ rājānam bhavanti<BR>
tasmādāha jakṣivāṃsaḥ papivāṃsaśca viśve 'suṃ gharmaṃ svarātiṣṭhatānu svāheti<BR>
tadveva devatā vyavasṛjati<BR>
<BR>
<BR>
<BR>
4.4.4.[12]<BR>
<BR>
vayaṃ hi tvā | prayati yajñe asminnagne hotāramavṛṇīmahīha ṛdhagayā<BR>
ṛdhagutāśamiṣṭhāḥ prajānanyajñamupayāhi vidvāntsvāhetyagnimevaitayā<BR>
vimuñcatyagniṃ vyavasṛjati<BR>
<BR>
<BR>
<BR>
4.4.4.[13]<BR>
<BR>
devā gātuvida iti | gātuvido hi devā gātuṃ vittveti yajñaṃ vittvetyevaitadāha<BR>
gātumiteti tadetena yathāyathaṃ vyavasṛjati manasaspata imaṃ deva yajñaṃ svāhā vāte<BR>
dhā ityayaṃ vai yajño yo 'yam pavate tadimaṃ yajñaṃ sambhṛtyaitasminyajñe<BR>
pratiṣṭhāpayati yajñena yajñaṃ saṃdadhāti tasmādāha svāhā vāte dhā iti <BR>
<BR>
<BR>
<BR>
4.4.4.[14]<BR>
<BR>
yajña yajñaṃ gaca | yajñapatiṃ gaca svāṃ yoniṃ ghaca svāheti<BR>
tatpratiṣṭhitamevaitadyajñaṃ santaṃ svāyāṃ yonau pratiṣṭhāpayatyeṣa te yajño<BR>
yajñapate sahasūktavākaḥ sarvavīrastaṃ juṣasva svāheti tatpratiṣṭhitamevaitadyajñaṃ<BR>
santaṃ sahasūktavākaḥ sarvavīraṃ yajamāne 'ntataḥ pratiṣṭhāpayati <BR>
<BR>
<BR>
<BR>
4.4.5.[1]<BR>
<BR>
sa vā avabhṛthamabhyavaiti | tadyadavabhṛthamabhyavaiti yo vā asya raso<BR>
'bhūdāhutibhyo vā asya tamajījanadathaitacarīraṃ tasminna raso 'sti tanna parāsyaṃ<BR>
tadapo 'bhyavaharanti raso vā āpastadasminnetaṃ rasaṃ dadhāti tadenametena rasena<BR>
saṃgamayati tadenamato janayati sa enaṃ jāta eva sañjanayati tadyadapo<BR>
'bhyavaharanti tasmādavabhṛthaḥ <BR>
<BR>
<BR>
<BR>
4.4.5.[2]<BR>
<BR>
atha samiṣṭayajūṃṣi juhoti | samiṣṭayajūṃṣi hyevānto yajñasya sa hutvaiva<BR>
samiṣṭayajūṃṣi yadetamabhito bhavati tena cātvālamupasamāyanti sa kṛṣṇaviṣāṇām<BR>
mekhalāṃ ca cātvāle prāsyati <BR>
<BR>
<BR>
4.4.5.[3]<BR>
<BR>
māhirbhūrmā pṛdākuriti | asau vā ṛjīṣasya svagākāro yadenadapo<BR>
'bhyavaharantyathaiṣa evaitasya svagākāro rajjuriva hi sarpāḥ kūpā iva hi<BR>
sarpāṇāmāyatanānyasti vai manuṣyāṇāṃ ca sarpāṇāṃ ca vibhrātṛvyamiva nettadataḥ<BR>
sambhavaditi tasmādāha māhirbhūrmā pṛdākuriti <BR>
<BR>
<BR>
<BR>
4.4.5.[4]<BR>
atha vācayati | uruṃ hi rājā varuṇaścakāra sūryāya panthāmanvetavā u iti<BR>
yathāyamururabhayo 'nāṣṭraḥ sūryāya panthā evam me 'yamururabhayo 'nāṣṭraḥ<BR>
panthā astvityevaitadāha <BR>
<BR>
<BR>
<BR>
4.4.5.[5]<BR>
<BR>
apade pādā pratighātave 'kariti | yadi ha vā apyapādbhavatyalameva pratikramaṇāya<BR>
bhavatyutāpavaktā hṛdayāvidhaściditi tadenaṃ sarvasmāddhṛdyādenasaḥ pāpmanaḥ<BR>
pramuñcati<BR>
<BR>
<BR>
<BR>
4.4.5.[6]<BR>
<BR>
athāha sāma gāyeti | sāma brūhīti vā gāyeti tveva brūyādgāyanti hi sāma tadyatsāma<BR>
gāyati nedidam bahirdhā yajñācarīraṃ nāṣṭrā rakṣāṃsi hinasanniti sāma hi<BR>
nāṣṭrāṇāṃ rakṣasāmapahantā<BR>
<BR>
<BR>
<BR>
4.4.5.[7]<BR>
<BR>
āgneyyāṃ gāyati | agnirhi rakṣasāmapahantāticandasi gāyatyeṣā vai sarvāṇi candāṃsi<BR>
yadaticandāstasmādaticandasi gāyati <BR>
<BR>
<BR>
<BR>
4.4.5.[8]<BR>
<BR>
sa gāyati | agniṣṭapati pratidahatyahāvo 'hāva iti tannāṣṭrā evaitadrakṣāṃsyato<BR>
'pahanti <BR>
<BR>
<BR>
<BR>
4.4.5.[9]<BR>
<BR>
ta udañco niṣkrāmanti | jaghanena cātvālamagreṇāgnīdhraṃ sa yasyāṃ tato diśyāpo<BR>
bhavanti tadyanti <BR>
<BR>
<BR>
<BR>
4.4.5.[10]<BR>
<BR>
sa yaḥ syandamānānāṃ sthāvaro hradaḥ syāt | tamapo 'bhyaveyādetā vā apāṃ<BR>
varuṇagṛhītā yāḥ syandamānānāṃ na syandante varuṇyo vā avabhṛtho nirvaruṇatāyai<BR>
yadyu tā na vindedapi yā eva kāścāpo 'bhyaveyāt <BR>
<BR>
<BR>
<BR>
4.4.5.[11]<BR>
<BR>
tamapo 'vakramayanvācayati | namo varuṇāyābhiṣṭhito varuṇasya pāśa iti tadenaṃ<BR>
sarvasmādvaruṇapāśātsarvasmādvaruṇyātpramuñcati <BR>
<BR>
<BR>
<BR>
4.4.5.[12]<BR>
<BR>
atha caturgṛhītamājyaṃ gṛhītvā | samidham prāsyābhijuhotyagneranīkamapa<BR>
āviveśāpāṃ napātpatirakṣannasuryam dame-dame samidhaṃ yakṣyagne prati te jihvā<BR>
ghṛtamuccaraṇyatsvāheti <BR>
<BR>
<BR>
<BR>
4.4.5.[13]<BR>
<BR>
agnerha vai devāḥ | yāvadvā yāvadvāpsu praveśayāṃ cakrurnedato nāṣṭrā<BR>
rakṣāṃsyupottiṣṭhānityagnirhi rakṣasāmapahantā tametayā ca samidhaitayā cāhutyā<BR>
saminddhe samiddhe devebhyo juhavānīti<BR>
<BR>
<BR>
<BR>
4.4.5.[14]<BR>
<BR>
athāparaṃ caturgṛhītamājyaṃ gṛhītvā | āśrāvyāha samidho yajeti so<BR>
'pabarhiṣaścaturaḥ prayājānyajati prajā vai barhirvaruṇyo vā avabhṛtho netprajā<BR>
varuṇo gṛhṇāditi tasmādapabarhiṣaścaturaḥ prayājānyajati <BR>
<BR>
<BR>
<BR>
4.4.5.[15]<BR>
<BR>
atha vāruṇa ekakapālaḥ puroḍāśo bhavati | yo vā asya raso 'bhūdāhutibhyo vā asya<BR>
tamajījanadathaitacarīraṃ tasminna raso 'sti raso vai puroḍāśastadasminnetaṃ rasaṃ<BR>
dadhāti tadenametena rasena saṃgamayati tadenamato janayati sa enaṃ jāta eva<BR>
sañjanayati tasmādvāruṇa ekakapālaḥ puroḍāśo bhavati<BR>
<BR>
<BR>
<BR>
4.4.5.[16]<BR>
<BR>
sa ājyasyopastīrya | puroḍāśasyāvadyannāha varuṇāyānubrūhītyatra haika ṛjīṣasya<BR>
dviravadyanti tadu tathā na kuryācarīraṃ vā etadbhavati nālamāhutyai dviravadyati<BR>
sakṛdabhighārayati pratyanaktyavadāne āśrāvyāha varuṇaṃ yajeti vaṣaṭkṛte juhoti<BR>
<BR>
<BR>
4.4.5.[17]<BR>
<BR>
athājyasyopastīrya | puroḍāśamavadadhadāhāgnīvaruṇābhyāmanubrūhīti<BR>
tatsviṣṭakṛte sa yannāgnaya ityāha nedagni varuṇo gṛhṇāditi sa yadyamutrarjīṣasya<BR>
dviravadyedathātra sakṛdyadyu na<BR>
nādriyetāthopariṣṭāddvirājyasyābhighārayatyāśrāvyāhāgnīvaruṇau yajeti vaṣaṭkṛte<BR>
juhoti <BR>
<BR>
<BR>
<BR>
4.4.5.[18]<BR>
<BR>
tā vā etāḥ | ṣaḍāhutayo bhavanti ṣaḍvā ṛtavaḥ saṃvatsarasya saṃvatsaro<BR>
varuṇastasmātṣaḍāhutayo bhavanti<BR>
<BR>
<BR>
<BR>
4.4.5.[19]<BR>
<BR>
etadādityānāmayanam | ādityānīmāni yajūṃṣītyāhuḥ sa yāvadasya vaśaḥ syādevameva<BR>
cikīrṣedyadyu enamitarathā yajamānaḥ kartavai brūyāditaratho tarhi kuryādetāneva<BR>
caturaḥ prayājānapabarhiṣo yajeddvāvājyabhāgau varuṇamagnīvaruṇau<BR>
dvāvanuyājāvapabarhiṣau taddaśa daśākṣarā vai virāḍvirāḍvai<BR>
yajñastadvirājamevaitadyajñamabhisampādayati<BR>
<BR>
<BR>
<BR>
4.4.5.[20]<BR>
<BR>
etadaṅgirasāmayanam | ato 'nyataratkṛtvā yasminkumbha ṛjīṣam bhavati tam<BR>
praplāvayati samudre te hṛdayamapsvantarityāpo vai samudro raso vā<BR>
āpastadasminnetaṃ rasaṃ dadhāti tadenametena rasena saṃgamayati tadenamato<BR>
janayati sa enaṃ jāta eva sañjanayati saṃ tvā viśantvoṣadhīrutāpa iti<BR>
tadasminnubhayaṃ rasaṃ dadhāti yaścauṣadhiṣu yaścāpsu yajñasya tvā yajñapate<BR>
sūktoktau namovāke vidhema yatsvāheti tadyadeva yajn=asya sādhu<BR>
tadevāsminnetaddadhāti <BR>
<BR>
<BR>
<BR>
4.4.5.[21]<BR>
<BR>
athānusṛjyopatiṣṭhate | devīrāpa eṣa vo garbha ityapāṃ hyeṣa garbhastaṃ suprītaṃ<BR>
subhṛtam bibhṛteti tadenamadbhyaḥ paridadāti guptyai deva somaiṣa te loka ityāpo<BR>
hyetasya lokastasmiñcaṃ ca vakṣva pari ca vakṣveti tasminnaḥ śaṃ caidhi<BR>
sarvābhyaśca na ārtibhyo gopāyetyevaitadāha <BR>
<BR>
<BR>
<BR>
4.4.5.[22]<BR>
<BR>
athopamārayati | avabhṛtha nicumpuṇa nicerurasi nicumpuṇaḥ ava<BR>
devairdevakṛtameno yāsiṣamava martyairmartyakṛtamityava<BR>
hyetaddevairdevakṛtameno 'yāsītsomena rājñāva martyairmartyakṛtamityava<BR>
hyetanmartyairmartyakṛtameno 'yāsītpaśunā puroḍāśena pururāvṇo deva riṣaspāhīti<BR>
sarvābhyo mārtibhyo gopāyetyevaitadāha<BR>
<BR>
<BR>
4.4.5.[23]<BR>
<BR>
athābhyavetya snātaḥ | anyo 'nyasya pṛṣṭhe pradhāvatastāvanye vāsasī paridhāyodetaḥ<BR>
sa yathāhistvaco nirmucyetaivaṃ sarvasmātpāpmano nirmucyate tasminna<BR>
tāvaccanaino bhavati yāvatkumāre 'dati sa yenaiva niṣkrāmanti tena punarāyanti<BR>
punaretyāhavanīye samidhamabhyādadhāti devānāṃ samidasīti yajamānamevaitayā<BR>
saminddhe devānāṃ hi samiddhimanu yajamānaḥ samidhyate<BR>
<BR>
<BR>
<BR>
4.5.1.[1]<BR>
<BR>
ādityena caruṇodayanīyena pracarati | tadyadādityaścarurbhavati yadevaināmado devā<BR>
abruvaṃstavaiva prāyaṇīyastavodayanīya iti tamevāsyā etadubhayatra bhāgaṃ karoti <BR>
<BR>
<BR>
<BR>
4.5.1.[2]<BR>
<BR>
sa yadamutra rājānaṃ kreṣyannupapraiṣyanyajate | tasmāttatprāyaṇīyaṃ nāmātha<BR>
yadatrāvabhṛthādudetya yajate tasmādetadudayanīyaṃ nāma tadvā etatsamānameva<BR>
haviradityā eva prāyaṇīyamadityā udayanīyamiyaṃ hyevāditiḥ <BR>
<BR>
<BR>
<BR>
4.5.1.[3]<BR>
<BR>
sa vai pathyāmevāgre svastiṃ yajati | taddevā aprajñāyamāne vācaiva pratyapadyanta<BR>
vācā hi mugdham prajñāyate 'thātra prajñāte yathāpūrvaṃ karoti <BR>
<BR>
<BR>
<BR>
4.5.1.[4]<BR>
<BR>
so 'gnimeva prathamaṃ yajati | atha somamatha savitāramatha pathyāṃ<BR>
svastimathāditiṃ vāgvai pathyā svastiriyamaditirasyāmeva taddevā vācam<BR>
pratyaṣṭhāpayantseyaṃ vāgasyām pratiṣṭhitā vadati <BR>
<BR>
<BR>
<BR>
4.5.1.[5]<BR>
<BR>
atha maitrāvaruṇīṃ vaśāmanūbandhyāmālabhate | sa eṣo 'nya eva yajñastāyate<BR>
paśubandha eva samiṣṭayajūṃṣi hyevānto yajñasya<BR>
<BR>
<BR>
<BR>
4.5.1.[6]<BR>
<BR>
tadyanmaitrāvaruṇī vaśā bhavati | yadvā ījānasya sviṣṭam bhavati mitro 'sya<BR>
tadgṛhṇāti yadvasya duriṣṭam bhavati varuṇo 'sya tadgṛhṇāti<BR>
<BR>
<BR>
4.5.1.[7]<BR>
<BR>
tadāhuḥ | kve jāno 'bhūditi tadyadevāsyātra mitraḥ sviṣṭaṃ gṛhṇāti tadevāsmā etayā<BR>
prītaḥ pratyavasṛjati yadu cāsya varuṇo duriṣṭaṃ gṛhṇāti taccaivāsmā etayā prītaḥ<BR>
sviṣṭaṃ karoti tadu cāsmai pratyavasṛjati so 'syaiṣa sva eva yajño bhavati svaṃ<BR>
sukṛtam <BR>
<BR>
<BR>
<BR>
4.5.1.[8]<BR>
<BR>
tadyanmaitrāvaruṇī vaśā bhavati | yatra vai devā retaḥ siktam<BR>
prājanayaṃstadāgnimārutamityukthaṃ tasmiṃstadvyākhyāyate yathā taddevā retaḥ<BR>
prājanayaṃstato 'ṅgārāḥ samabhavannaṅgārebhyo 'ṅgirasastadanvanye paśavaḥ <BR>
<BR>
<BR>
<BR>
4.5.1.[9]<BR>
<BR>
atha yadāsāḥ pāṃsavaḥ paryaśiṣyanta | tato gardabhaḥ samabhavattasmādyatra<BR>
pāṃsulam bhavati gardabhasthānamiva batetyāhuratha yadā na kaścana rasaḥ<BR>
paryaśiṣyata tata eṣā maitrāvaruṇī vaśā samabhavattasmādeṣā na prajāyate rasāddhi<BR>
retaḥ sambhavati retasaḥ paśavastadyadantataḥ samabhavattasmādantaṃ<BR>
yajñasyānuvartate tasmādvā eṣātra maitrāvaruṇī vaśāvakLptatamā bhavati yadi vaśāṃ<BR>
na vindedapyukṣavaśa eva syāt<BR>
<BR>
<BR>
<BR>
4.5.1.[10]<BR>
<BR>
athetaraṃ viśve devā amarīmṛtsyanta | tato vaiśvadevī samabhavadatha bārhaspatyā<BR>
so 'nto 'nto hi bṛhaspatiḥ <BR>
<BR>
<BR>
<BR>
4.5.1.[11]<BR>
<BR>
sa yaḥ sahasraṃ vā bhūyo vā dadyāt | sa enāḥ sarvā ālabheta sarvaṃ vai tasyāptam<BR>
bhavati sarvaṃ jitaṃ yaḥ sahasraṃ vā bhūyo vā dadāti sarvametā evameva yathāpūrvam<BR>
maitrāvaruṇīmevāgre 'tha vaiśvadevīmatha bārhaspatyam<BR>
<BR>
<BR>
<BR>
4.5.1.[12]<BR>
<BR>
atho ye dīrghasattramāsīran | saṃvatsaraṃ vā bhūyo vā ta enāḥ sarvā ālabherantsarvaṃ<BR>
vai teṣāmāptam bhavati sarvaṃ jitaṃ ye dīrghasattramāsate saṃvatsaraṃ vā bhūyo vā<BR>
sarvametā evameva yathāpūrvam<BR>
<BR>
<BR>
<BR>
4.5.1.[13]<BR>
<BR>
athodavasānīyayeṣṭyā yajate | sa āgneyam pañcakapālam puroḍāśaṃ nirvapati tasya<BR>
pañcapadāḥ paṅktayo yājyānuvākyā bhavanti yātayāmeva vā etadījānasya yajño<BR>
bhavati so 'smātparāṅiva bhavatyagnirvai sarve yajñā agnau hi sarvānyajñāṃstanvate<BR>
ye ca pākayajñā ye cetare tadyajñamevaitatpunarārabhate tathāsyāyātayāmā yajño<BR>
bhavati tatho asmānna parāṅ bhavati<BR>
<BR>
<BR>
<BR>
4.5.1.[14]<BR>
<BR>
tadyatpañcakapālaḥ puroḍāśo bhavati | pañcapadāḥ paṅktayo yājyānuvākyāḥ pāṅkto<BR>
vai yajñastadyajñamevaitatpunarārabhate tathāsyāyātayāmā yajño bhavati tatho<BR>
asmānna parāṅ bhavati<BR>
<BR>
<BR>
<BR>
4.5.1.[15]<BR>
<BR>
tasya hiraṇyaṃ dakṣiṇā | āgneyo vā eṣa yajño bhavatyagne reto hiraṇyaṃ<BR>
tasmāddhiraṇyaṃ dakṣiṇānaḍvānvā sa hi vahenāgneyo 'gnidagdhamiva hyasya vaham<BR>
bhavati <BR>
<BR>
<BR>
<BR>
4.5.1.[16]<BR>
<BR>
atho caturgṛhītamevājyaṃ gṛhītvā | vaiṣṇavyarcā juhotyuru viṣṇo vikramasvoru<BR>
kṣayāya naskṛdhi ghṛtaṃ ghṛtayone piba pra-pra yajñapatiṃ tira svāheti yajño vai<BR>
viṣṇustadyajñamevaitatpunarārabhate tathāsyāyātayāmā yajño bhavati tatho asmānna<BR>
parāṅ bhavati tatro yacaknuyāttaddadyānnādakṣiṇaṃ haviḥ syāditi hyāhuratha<BR>
yadevaiṣodavasānīyeṣṭiḥ saṃtiṣṭhate 'tha sāyamāhutiṃ juhoti kāla eva prātarāhutim<BR>
<BR>
<BR>
<BR>
4.5.2.[1]<BR>
<BR>
vaśāmālabhate | tāmālabhya saṃjñapayanti saṃjñapyāha vapāmutkhidetyutkhidya<BR>
vapāmanumarśaṃ garbhameṣṭavai brūyātsa yadi na vindanti kimādriyeranyadyu<BR>
vindanti tatra prāyaścittiḥ kriyate<BR>
<BR>
<BR>
<BR>
4.5.2.[2]<BR>
<BR>
na vai tadavakalpate | yadekām manyamānā ekayevaitayā careyuryaddve manyamānā<BR>
dvābhyāmiva careyu sthālīṃ caivoṣṇīṣaṃ copakalpayitavai brūyāt<BR>
<BR>
<BR>
<BR>
4.5.2.[3]<BR>
<BR>
atha vapayā caranti | yathaiva tasyai caraṇaṃ vapayā caritvādhvaryuśca yajamānaśca<BR>
punaretaḥ sa āhādhvaryurnirūhaitaṃ garbhamiti taṃ ha nodarato nirūhedārtāyā vai<BR>
mṛtāyā udarato nirūhanti yadā vai garbhaḥ samṛddho bhavati prajananena vai sa tarhi<BR>
pratyaṅṅaiti tamapi virujya śroṇī pratyañcaṃ nirūhitavai brūyāt <BR>
<BR>
<BR>
4.5.2.[4]<BR>
<BR>
taṃ niruhyamāṇamabhimantrayate | ejatu daśamāsyo garbho jarāyuṇā saheti sa<BR>
yadāhaijatviti prāṇamevāsminnetaddadhāti daśamāsya iti yadā vai garbhaḥ samṛddho<BR>
bhavatyatha daśamāsyastametadapyadaśamāsyaṃ santam brahmaṇaiva yajuṣā<BR>
daśamāsyaṃ karoti <BR>
<BR>
<BR>
<BR>
4.5.2.[5]<BR>
<BR>
jarāyuṇā saheti | tadyathā daśamāsyo jarāyuṇā saheyādevametadāha yathāyaṃ<BR>
vāyurejati yathā samudra ejatīti prāṇamevāsminnetaddadhātyevāyaṃ daśamāsyo<BR>
asrajjarāyuṇā saheti tadyathā daśamāsyo jarāyuṇā saha sraṃsetaivametadāha <BR>
<BR>
<BR>
<BR>
4.5.2.[6]<BR>
<BR>
tadāhuḥ | kathametaṃ garbhaṃ<BR>
kuryādityaṅgādaṅgāddhaivāsyāvadyeyuryathaivetareṣāmavadānānāmavadānaṃ tadu<BR>
tathā na kuryāduta hyeṣo 'vikṛtāṅgo bhavatyadhastādeva grīvā apikṛtyaitasyāṃ<BR>
sthālyāmetam medhaṃ ścotayeyuḥ sarvebhyo vā asyaiṣo 'ṅgebhyo medha ścotati<BR>
tadasya sarveṣāmevāṅgānāmavattam bhavatyavadyanti vaśāyā avadānāni yathaiva<BR>
teṣāmavadānam<BR>
<BR>
<BR>
<BR>
4.5.2.[7]<BR>
<BR>
tāni paśuśrapaṇe śrapayanti | tadevaitam medhaṃ śrapayantyuṣṇīṣeṇāveṣṭya<BR>
garbham pārśvataḥ paśuśrapaṇasyopanidadhāti yadā śṛto bhavatyatha<BR>
samudyāvadānānyevābhijuhoti naitam medhamudvāsayanti paśuṃ tadevaitam<BR>
medhamudvāsayanti <BR>
<BR>
<BR>
<BR>
4.5.2.[8]<BR>
<BR>
taṃ jaghanena cātvālamantareṇa yūpaṃ cāgniṃ ca haranti | dakṣiṇato nidhāya<BR>
pratiprasthātāvadyatyatha srucorupastṛṇīte 'tha manotāyai haviṣo 'nuvāca<BR>
āhāvadyanti vaśāyā avadānānāṃ yathaiva teṣāmavadānam <BR>
<BR>
<BR>
<BR>
4.5.2.[9]<BR>
<BR>
atha pracaraṇīti srugbhavati | tasyām pratiprasthātā medhāyopastṛṇīte dviravadyati<BR>
sakṛdabhighārayati pratyanaktyavadāne athānuvāca āhāśrāvyāha preṣyeti vaṣaṭkṛte<BR>
'dhvaryurjuhotyadhvaryoranu homaṃ juhoti pratiprasthātā <BR>
<BR>
<BR>
<BR>
4.5.2.[10]<BR>
<BR>
yasyai te yajñiyo garbha iti | ayajñiyā vai garbhāstametadbrahmaṇaiva yajuṣā<BR>
yajñiyaṃ karoti yasyai yonihiraṇyayītyado vā etasyai yoniṃ vicindanti yadado<BR>
niṣkarṣantyamṛtamāyurhiraṇyaṃ tāmevāsyā etadamṛtāṃ yoniṃ karotyaṅgānyahrutā<BR>
yasya tam mātrā samajīgamaṃ svāheti yadi pumāntsyādyadyu strī syādaṅgānyahrutā<BR>
yasyai tām mātrā samajīgamaṃ svāheti yadyu avijñāto garbho bhavati puṃskṛtyaiva<BR>
juhuyātpumāṃso hi garbhā aṅgānyahrutā yasya tam mātrā samajīgamaṃ svāhetyado<BR>
vā etam mātrā viṣvañcaṃ kurvanti yadado niṣkarṣanti tametadbrahmaṇaiva yajuṣā<BR>
samardhya madhyato yajñasya punarmātrā saṅgamayati<BR>
<BR>
<BR>
<BR>
4.5.2.[11]<BR>
<BR>
athādhvayurvanaspatinā carati | vanaspatinādhvaryuścaritvā yānyupabhṛtyavadānāni<BR>
bhavanti tāni samānayamāna āhāgnaye sviṣṭakṛte 'nubrūhītyatyākrāmati<BR>
pratiprasthātā sa etaṃ sarvameva medhaṃ gṛhṇīte<BR>
'thopariṣṭāddvirājyasyābhighārayatyāśrāvyāha preṣyeti vaṣaṭkṛte<BR>
'dhvaryurjuhotyadhvaryoranu homaṃ juhoti pratiprasthātā<BR>
<BR>
<BR>
<BR>
4.5.2.[12]<BR>
<BR>
purudasmo viṣurūpa induriti | bahudāna iti haitadyadāha purudasma iti viṣurūpa iti<BR>
viṣurūpā iva hi garbhā indurantarmahimānamānañja dhīra ityantarhyeṣa<BR>
mātaryakto bhavatyekapadīṃ dvipadīṃ tripadīṃ catuṣpadīmaṣṭāpadīm bhuvanānu<BR>
prathantāṃ svāheti prathayatyevaināmetatsubhūyo ha jayatyaṣṭāpadyeṣṭvā<BR>
yaducānaṣṭāpadyā<BR>
<BR>
<BR>
<BR>
4.5.2.[13]<BR>
<BR>
tadāhuḥ | kvaitaṃ garbhaṃ kuryāditi vṛkṣa evainamuddadhyurantarikṣāyatanā vai<BR>
garbhā antarikṣamivaitadyadvṛkṣastadenaṃ sva evāyatane pratiṣṭhāpayati tadu vā<BR>
āhurya enaṃ tatrānuvyāharedvṛkṣa enam mṛtamuddhāsyantīti tathā haiva syāt <BR>
<BR>
<BR>
<BR>
4.5.2.[14]<BR>
<BR>
apa evainamabhyavahareyuḥ | āpo vā asya sarvasya pratiṣṭhā tadenamapsveva<BR>
pratiṣṭhāpayati tadu vā āhurya enaṃ tatrānuvyāharedapsveva mariṣyatīti tathā haiva<BR>
syāt<BR>
<BR>
<BR>
<BR>
4.5.2.[15]<BR>
<BR>
ākhūtkara evainamupakireyuḥ | iyaṃ vā asya sarvasya pratiṣṭhā tadenamasyāmeva<BR>
pratiṣṭhāpayati tadu vā āhurya enaṃ tatrānuvyāharetkṣipre 'smai mṛtāya śmaśānaṃ<BR>
kariṣyantīti tathā haiva syāt <BR>
<BR>
<BR>
<BR>
4.5.2.[16]<BR>
<BR>
paśuśrapaṇa evainam marudbhyo juhuyāt | ahutādo vai devānām maruto<BR>
viḍahutamivaitadyadaśṛto garbha āhavanīyādvā eṣa āhṛto bhavati<BR>
paśuśrapaṇastathāha na bahirdhā yajñādbhavati na pratyakṣamivāhavanīye devānāṃ<BR>
vai marutastadenam marutsveva pratiṣṭhāpayati<BR>
<BR>
<BR>
<BR>
4.5.2.[17]<BR>
<BR>
sa hutvaiva samiṣṭayajūṃṣi | prathamāvaśānteṣvaṅgāreṣvetaṃ soṣṇīṣaṃ<BR>
garbhamādatte taṃ prāṅ tiṣṭhañjuhoti mārutyarcā maruto yasya hi kṣaye pāthā divo<BR>
vimahasaḥ sa sugopātamo jana iti na svāhākarotyahutādo vai devānām maruto<BR>
viḍahutamivaitadyadasvāhākṛtaṃ devānāṃ vai marutastadenam marutsveva<BR>
pratiṣṭhāpayati<BR>
<BR>
<BR>
<BR>
4.5.2.[18]<BR>
<BR>
athāṅgārairabhisamūhati | mahī dyauḥ pṛthivī ca na imaṃ yajñam mimikṣatām<BR>
pipṛtāṃ no bharīmabhiriti<BR>
<BR>
<BR>
<BR>
4.5.3.[1]<BR>
<BR>
indro ha vai ṣoḍaśī | taṃ nu sakṛdindram bhūtānyatyaricyanta prajā vai bhūtāni tā<BR>
hainena sadṛgbhavamivāsuḥ<BR>
<BR>
<BR>
<BR>
4.5.3.[2]<BR>
<BR>
indro ha vā īkṣāṃ cakre | kathaṃ nvahamidaṃ sarvamatitiṣṭheyamarvāgeva madidaṃ<BR>
sarvaṃ syāditi sa etaṃ grahamapaśyattamagṛhṇīta sa idaṃ<BR>
sarvamevātyatiṣṭhadarvāgevāsmādidaṃ sarvamabhavatsarvaṃ ha vā<BR>
idamatitiṣṭhatyarvāgevāsmādidaṃ sarvam bhavati yasyaivaṃ viduṣa etaṃ grahaṃ<BR>
gṛhṇanti <BR>
<BR>
<BR>
<BR>
4.5.3.[3]<BR>
<BR>
tasmādetadṛṣiṇābhyānūktam | na te mahitvamanubhūdadha dyauryadanyayā sphigyā<BR>
kṣāmavasthā iti na ha vā asyāsau dyauranyatarāṃ cana sphicīmanubabhūva tathedaṃ<BR>
sarvamevātyatiṣṭhadarvāgevāsmādidaṃ sarvamabhavatsarvaṃ ha vā<BR>
idamatitiṣṭhatyarvāgevāsmādidaṃ sarvam bhavati yasyaivaṃ viduṣa etaṃ grahaṃ<BR>
gṛhṇanti<BR>
<BR>
<BR>
<BR>
4.5.3.[4]<BR>
<BR>
taṃ vai harivatyarcā gṛhṇāti | harivatīṣu stuvate harivatīranuśaṃsati vīryaṃ vai hara<BR>
indro 'surāṇāṃ sapatnānāṃ samavṛṅkta tatho evaiṣa etadvīryaṃ haraḥ sapatnānāṃ<BR>
saṃvṛṅkte tasmāddharivatyarcā gṛhṇāti harivatīṣu stuvate harivatīranuśaṃsati <BR>
<BR>
<BR>
<BR>
4.5.3.[5]<BR>
<BR>
taṃ vā anuṣṭubhā gṛhṇāti | gāyatraṃ vai prātaḥsavanaṃ traiṣṭubham mādhyandinaṃ<BR>
savanaṃ jāgataṃ tṛtīyasavanamathātiriktānuṣṭubatyevainametadrecayati<BR>
tasmādanuṣṭubhā gṛhṇāti<BR>
<BR>
<BR>
<BR>
4.5.3.[6]<BR>
<BR>
taṃ vai catuḥsraktinā pātreṇa gṛhṇāti | trayo vā ime lokāstadimāneva lokāṃstisṛbhiḥ<BR>
sraktibhirāpnotyatyevainaṃ caturthyā sraktyā recayati tasmāccatuḥsraktinā pātreṇa<BR>
gṛhṇāti<BR>
<BR>
<BR>
<BR>
4.5.3.[7]<BR>
<BR>
taṃ vai prātaḥsavane gṛhṇīyāt | āgrayaṇaṃ gṛhītvā sa prātaḥsavane gṛhīta<BR>
etasmātkālādupaśete tadenaṃ sarvāṇi savanānyatirecayati<BR>
<BR>
<BR>
<BR>
4.5.3.[8]<BR>
<BR>
mādhyandine vainaṃ savane gṛhṇīyāt | āgrayaṇaṃ gṛhītvā so eṣā mīmāṃsaiva<BR>
prātaḥsavana evainaṃ gṛhṇīyādāgrayaṇaṃ gṛhītvā sa prātaḥsavane gṛhīta<BR>
aitasmātkālādupaśete <BR>
<BR>
<BR>
<BR>
4.5.3.[9]<BR>
<BR>
athāto gṛhṇātyeva | ātiṣṭha vṛtrahanratha yuktā te brahmaṇā harī arvācīnaṃ su te<BR>
mano grāvā kṛṇotu vagnunā upayāmagṛhīto 'sīndrāya tvā ṣoḍaśina eṣa te<BR>
yonirindrāya tvā ṣoḍaśina iti<BR>
<BR>
<BR>
<BR>
4.5.3.[10]<BR>
<BR>
anayā vā | yukṣvā hi keśinā harī vṛṣaṇā kakṣyaprā athā na indra somapā<BR>
girāmupaśrutiṃ cara upayāmagṛhīto 'sīndrāya tvā ṣoḍaśina eṣa te yonirindrāya tvā<BR>
ṣoḍaśina iti <BR>
<BR>
<BR>
<BR>
4.5.3.[11]<BR>
<BR>
athetya stotramupākaroti | somo 'tyarecyupāvartadhvamityatyevainametadrecayati taṃ<BR>
vai purāstamayādupākarotyastamite 'nuśaṃsati tadenenāhorātre saṃdadhāti<BR>
tasmātpurāstamayādupākarotyastamite 'nuśaṃsati <BR>
<BR>
<BR>
<BR>
4.5.4.[1]<BR>
<BR>
sarve ha vai devāḥ | agre sadṛśā āsuḥ sarve puṇyāsteṣāṃ sarveṣāṃ sadṛśānāṃ sarveṣām<BR>
puṇyānāṃ trayo 'kāmayantātiṣṭhāvānaḥ syāmetyagnirindraḥ <BR>
<BR>
<BR>
<BR>
4.5.4.[2]<BR>
<BR>
te 'rcantaḥ śrāmyantaśceruḥ | ta etānatigrāhyāndadṛśustānatyagṛhṇata<BR>
tadyadenānatyagṛhṇata tasmādatigrāhyā nāma te 'tiṣṭhāvāno 'bhavanyathaita<BR>
etadatiṣṭhevātiṣṭheva ha vai bhavati yasyaivaṃ viduṣa etāngrahāngṛhṇanti<BR>
<BR>
<BR>
<BR>
4.5.4.[3]<BR>
<BR>
no ha vā idamagre 'gnau varca āsa | yadidamasminvarcaḥ so 'kāmayatedam mayi<BR>
varcaḥ syāditi sa etaṃ grahamapaśyattamagṛhṇīta tato 'sminnetadvarca āsa<BR>
<BR>
<BR>
<BR>
4.5.4.[4]<BR>
<BR>
no ha vā idamagra indra oja āsa | yadidamasminnojaḥ so 'kāmayatedam mayyojaḥ<BR>
syāditi sa etaṃ grahamapaśyattamagṛhṇīta tato 'sminnetadoja āsa<BR>
<BR>
<BR>
<BR>
4.5.4.[5]<BR>
<BR>
no ha vā idamagre sūrye bhrāja āsa | yadidamasminbhrājaḥ so 'kāmayatedam mayi<BR>
bhrājaḥ syāditi sa etaṃ grahamapaśyattamagṛhṇīta tato 'sminnetadbhrāja āsaitāni ha<BR>
vai tejāṃsyetāni vīryāṇyātmandhatte yasyaivaṃ viduṣa etāngrahān gṛhṇanti <BR>
<BR>
<BR>
<BR>
4.5.4.[6]<BR>
<BR>
tānvai prātaḥsavane gṛhṇīyāt | āgrayaṇaṃ gṛhītvātmā vā āgrayaṇo bahu vā<BR>
idamātmana<BR>
ekaikamatiriktaṃ klomahṛdayaṃ tvadyattvat<BR>
<BR>
<BR>
<BR>
4.5.4.[7]<BR>
<BR>
mādhyandine vaināntsavane gṛhṇīyāt | ukthyaṃ gṛhītvopākariṣyanvā pūtabhṛto 'yaṃ<BR>
ha vā asyaiṣo 'nirukta ātmā yadukthyaḥ so eṣā mīmāṃsaiva prātaḥsavana<BR>
evaināngṛhṇīyādāgrayaṇaṃ gṛhītvā <BR>
<BR>
<BR>
<BR>
4.5.4.[8]<BR>
<BR>
te māhendrasyaivānu homaṃ hūyante | eṣa vā indrasya niṣkevalyo graho<BR>
yanmāhendro 'pyasyaitanniṣkevalyameva stotraṃ niṣkevalyaṃ śastramindro vai<BR>
yajamāno yajamānasya vā ete kāmāya gṛhyante tasmānmāhendrrasyaivānu homaṃ<BR>
hūyante <BR>
<BR>
<BR>
<BR>
4.5.4.[9]<BR>
<BR>
athāto gṛhṇātyeva | agne pavasva svapā asme varcaḥ suvīryam dadhadrayim mayi<BR>
poṣam upayāmagṛhīto 'syagnaye tvā varcasa eṣa te yoniragnaye tvā varcase<BR>
<BR>
<BR>
<BR>
4.5.4.[10]<BR>
<BR>
uttiṣṭhannojasā | saha pītvī śipre avepayaḥ somamindra camūsutam upayāmagṛhīto<BR>
'sīndrāya tvaujasa eṣa te yonirindrāya tvaujase <BR>
<BR>
<BR>
<BR>
4.5.4.[11]<BR>
<BR>
adṛśramasya ketavaḥ | vi raśmayo janāṃ anu bhrājanto agnayo yathā upayāmagṛhīto<BR>
'si sūryāya tvā bhrājāyaiṣa te yoniḥ sūryāya tvā bhrājāyeti <BR>
<BR>
<BR>
<BR>
4.5.4.[12]<BR>
<BR>
teṣām bhakṣaḥ | agne varcasvinvarcasvāṃstvaṃ deveṣvasi varcasvānaham<BR>
manuṣyeṣu bhūyāsamindraujiṣṭhaujiṣṭhastvaṃ deveṣvasyojiṣṭho 'ham<BR>
manuṣyeṣu bhūyāsaṃ sūrya bhrājiṣṭha bhrājiṣṭhastvaṃ deveṣvasi bhrājiṣṭho 'ham<BR>
manuṣyeṣu bhūyāsamityetāni ha vai bhrājāṃsyetāni vīryāṇyātmandhatte yasyaivaṃ<BR>
viduṣa etāngrahān gṛhṇanti <BR>
<BR>
<BR>
<BR>
4.5.4.[13]<BR>
<BR>
tānvai pṛṣṭhye ṣaḍahe gṛhṇīyāt | pūrve tryaha āgneyameva prathame 'hannaindraṃ<BR>
dvitīye sauryaṃ tṛtīya evamevānvaham <BR>
<BR>
<BR>
<BR>
4.5.4.[14]<BR>
<BR>
tānu haika uttare tryahe gṛhṇanti | tadu tathā na kuryātpūrva evaināṃstryahe<BR>
gṛhṇīyādyadyuttare tryahe grahīṣyantsyātpūrva evaināṃstryahe gṛhītvāthottare tryahe<BR>
gṛhṇīyādevameva yathāpūrvaṃ viśvajiti sarvapṛṣṭha ekāha eva gṛhyante<BR>
<BR>
<BR>
<BR>
4.5.5.[1]<BR>
<BR>
eṣa vai prajāpatiḥ | ya eṣa yajñastāyate yasmādimāḥ prajāḥ prajātā<BR>
etamvevāpyetarhyanu prajāyante <BR>
<BR>
<BR>
<BR>
4.5.5.[2]<BR>
<BR>
upāṃśupātramevānvajāḥ prajāyante | tadvai tatpunaryajñe prayujyate tasmādimāḥ<BR>
prajāḥ punarabhyāvartam prajāyante<BR>
<BR>
<BR>
<BR>
4.5.5.[3]<BR>
<BR>
antaryāmapātramevānvavayaḥ prajāyante | tadvai tatpunaryajñe prayujyate<BR>
tasmādimāḥ prajāḥ punarabhyāvartam prajāyante<BR>
<BR>
<BR>
<BR>
4.5.5.[4]<BR>
<BR>
atha yadetayorubhayoḥ | saha satorupāṃśu pūrvaṃ juhoti tasmādu saha sato<BR>
'jāvikasyobhayasyaivājāḥ pūrvā yantyanūcyo 'vayaḥ<BR>
<BR>
<BR>
<BR>
4.5.5.[5]<BR>
<BR>
atha yadupāṃśuṃ hutvā | ūrdhvamunmārṣṭi tasmādimā ajā arā ḍītarā ākramamāṇā<BR>
iva yanti<BR>
<BR>
<BR>
<BR>
4.5.5.[6]<BR>
<BR>
atha yadantaryāmaṃ hutvā | avāñcamavamārṣṭi tasmādimā avayo 'vācīnaśīrṣṇyaḥ<BR>
khanantya iva yantyetā vai prajāpateḥ pratyakṣatamāṃ yadajāvayastasmādetāstriḥ<BR>
saṃvatsarasya vijāyamānā dvau trīniti janayanti<BR>
<BR>
<BR>
<BR>
4.5.5.[7]<BR>
śukrapātramevānu manuṣyāḥ prajāyante | taddvai tatpunaryajñe prayujyate<BR>
tasmādimāḥ prajāḥ punarabhyāvartam prajāyanta eṣa vai śukro ya eṣa tapatyeṣa u<BR>
evendraḥ puruṣo vai paśūnāmaindrastasmātpaśūnāmīṣṭe<BR>
<BR>
<BR>
<BR>
4.5.5.[8]<BR>
<BR>
ṛtupātramevānvekaśapham prajāyate | tadvai tatpunaryajñe prayujyate tasmādimāḥ<BR>
prajāḥ punarabhyāvartam prajāyanta itīva vā ṛtupātramitīvaikaśaphasya śira<BR>
āgrayaṇapātramukthyapātramādityapātrametānyevānu gāvaḥ prajāyante tāni vai tāni<BR>
punaryajñe prayujyante tasmādimāḥ prajāḥ punarabhyāvartam prajāyante <BR>
<BR>
<BR>
<BR>
4.5.5.[9]<BR>
<BR>
atha yadajāḥ | kaniṣṭhāni pātrāṇyanu prajāyante tasmādetāstriḥ saṃvatsarasya<BR>
vijāyamānā dvau trīniti janayantyaḥ kaniṣṭhāḥ kaniṣṭhāni hi pātrāṇyanu prajāyante <BR>
<BR>
<BR>
<BR>
4.5.5.[10]<BR>
<BR>
atha yadgāvaḥ | bhūyiṣṭhāni pātrāṇyanu prajāyante tasmādetāḥ sakṛtsaṃvatsarasya<BR>
vijāyamānā ekaikaṃ janayantyo bhūyiṣṭhā bhūyiṣṭhāni hi pātrāṇyanu prajāyante<BR>
<BR>
<BR>
<BR>
4.5.5.[11]<BR>
<BR>
atha droṇakalaśe | antato hāriyojanaṃ grahaṃ gṛhṇāti prajāpatirvai droṇakalaśaḥ sa<BR>
imāḥ prajā upāvartate tā avati tā abhijighratyetadvā enā bhavati yadenāḥ prajanayati<BR>
<BR>
<BR>
<BR>
4.5.5.[12]<BR>
<BR>
pañca ha tveva tāni pātrāṇi | yānīmāḥ prajā anu prajāyante<BR>
samānamupāṃśvantaryāmayoḥ śukrapātramṛtupātramāgrayaṇapātramukthyapātram<BR>
pañca vā ṛtavaḥ saṃvatsarasya saṃvatsaraḥ prajāpatiḥ prajāpatiryajño yadyu<BR>
ṣaḍevartavaḥ saṃvatsarasyetyādityapātramevaiteṣāṃ ṣaṣṭham <BR>
<BR>
<BR>
<BR>
4.5.5.[13]<BR>
<BR>
ekaṃ ha tveva tatpātram | yadimāḥ prajā anu prajāyanta upāṃśupātrameva prāṇo<BR>
hyupāṃśuḥ prāṇo hi prajāpatiḥ prajāpatiṃ hyevedaṃ sarvamanu <BR>
<BR>
<BR>
<BR>
4.5.6.[1]<BR>
<BR>
eṣa vai prajāpatiḥ | ya eṣa yajñastāyate yasmādimāḥ prajāḥ prajātā<BR>
etamvevāpyetarhyanu prajāyante sa āśvinaṃ grahaṃ gṛhītvāvakāśānavakāśayati <BR>
<BR>
<BR>
<BR>
4.5.6.[2]<BR>
<BR>
sa upāṃśumeva prathamamavakāśayati | prāṇāya me varcodā varcase<BR>
pavasvetyathopāṃśusavanaṃ vyānāya me varcodā varcase<BR>
pavasvetyathāntaryāmamudānāya me varcodā varcase pavasvetyathaindravāyavaṃ vāce<BR>
me varcodā varcase pavasvetyatha maitrāvaruṇaṃ kratūdakṣābhyām me varcodā<BR>
varcase pavasvetyathāśvinaṃ śrotrāya me varcodā varcase pavasvetyatha<BR>
śukrāmanthinau cakṣurbhyām me varcodasau varcase pavethāmiti<BR>
<BR>
<BR>
<BR>
4.5.6.[3]<BR>
<BR>
athāgrayaṇam | ātmane me varcodā varcase pavasvetyathokthyamojase me varcodā<BR>
varcase pavasvetyatha dhruvamāyuṣe me varcodā varcase pavasvetyathāmbhṛṇau<BR>
viśvābhyo me prajābhyo varcodasau varcase pavethāmiti vaiśvadevau vā ambhṛṇāvato<BR>
hi devebhya unnayantyato manuṣyebhyo 'taḥ pitṛbhyastasmādvaiśvadevāvambhṛṇau<BR>
<BR>
<BR>
<BR>
4.5.6.[4]<BR>
<BR>
atha droṇakalaśam | ko 'si katamo 'sīti prajāpatirvai kaḥ kasyāsi ko nāmāsīti<BR>
prajāpatirvai ko nāma yasya te nāmāmanmahīti manute hyasya nāma yaṃ tvā<BR>
somenātītṛpāmeti tarpayati hyenaṃ somena sa āśvinaṃ grahaṃ<BR>
gṛhītvānvaṅgamāśiṣamāśāste suprajāḥ prajābhiḥ syāmiti tatprajāmāśāste suvīro<BR>
vīrairiti tadvīrānāśāste supoṣaḥ poṣairiti tatpuṣṭimāśāste <BR>
<BR>
<BR>
<BR>
4.5.6.[5]<BR>
<BR>
tānvai na sarvamivāvakāśayet | yo nveva jñātastamavakāśayedyo vāsya priyaḥ syādyo<BR>
vānūcāno 'nūktenainānprāpnuyātsa āśvinaṃ grahaṃ gṛhītvā kṛtsnaṃ yajñaṃ janayati<BR>
taṃ kṛtsnaṃ yajñaṃ janayitvā tamātmandhatte tamātmankurute<BR>
<BR>
<BR>
<BR>
4.5.7.[1]<BR>
<BR>
tā vā etāḥ | catustriṃśadvyāhṛtayo bhavanti prāyaścittayo nāmaiṣa vai prajāpatirya<BR>
eṣa yajñastāyate yasmādimāḥ prajāḥ prajātā etamvevāpyetarhyanu prajāyante <BR>
<BR>
<BR>
<BR>
4.5.7.[2]<BR>
<BR>
aṣṭau vasavaḥ | ekādaśa rudrā dvādaśādityā ime eva dyāvāpṛthivī trayastriṃśyau<BR>
trayastriṃśadvai devāḥ prajāpatiścatustriṃśastadenam prajāpatiṃ karotyetadvā<BR>
astyetaddhyamṛtaṃ yaddhyamṛtaṃ taddhyastyetadu tadyanmartyaṃ sa eṣa prajāpatiḥ<BR>
sarvaṃ vai prajāpatistadenam prajāpatiṃ karoti tasmādetāścatustriṃśadvyāhṛtayo<BR>
bhavanti prāyaścittayo nāma<BR>
<BR>
<BR>
<BR>
4.5.7.[3]<BR>
<BR>
tā haike | yajñatanva ityācakṣate yajñasya ha tvevaitāni parvāṇi sa eṣa<BR>
yajñastāyamāna etā eva devatā bhavanneti<BR>
<BR>
<BR>
<BR>
4.5.7.[4]<BR>
<BR>
sa yadi gharmadughā hvalet | anyāmupasaṃkrāmeyuḥ sa yasyāmevainaṃ velāyām purā<BR>
pinvayanti tadvaivaināmudīcīṃ sthāpayedagreṇa vā śālām prācīm <BR>
<BR>
<BR>
<BR>
4.5.7.[5]<BR>
<BR>
tadye ete abhitaḥ | pucakāṇḍaṃ śikhaṇḍāsthe ucayāte tayoryaddakṣiṇaṃ<BR>
tasminnetāścatustriṃśatamājyāhutīrjuhotyetāvānvai sarvo yajño yāvatya<BR>
etāścatustriṃśadvyāhṛtayo bhavanti tadasyāṃ kṛtsnameva sarvaṃ yajñaṃ dadhātyeṣā<BR>
hyato gharmam pinvata eṣo tatra prāyaścittiḥ kriyate <BR>
<BR>
<BR>
<BR>
4.5.7.[6]<BR>
<BR>
atha yadyajñasya hvalet | tatsamanvīkṣya juhuyāddīkṣopasatsvāhavanīye prasuta<BR>
āgnīdhre vi vā etadyajñasya parva srṃsate yaddhvalati sā yaiva tarhi tatra devatā<BR>
bhavati tayaivaitadbhiṣajyati tayā saṃdadhāti<BR>
<BR>
<BR>
<BR>
4.5.7.[7]<BR>
<BR>
atha yadi skandet | tadadbhirupaninayedadbhirvā idaṃ sarvamāptaṃ sarvasyaivāptyai<BR>
vaiṣṇavavāruṇyarcā yadvā idaṃ kiṃ cārcati varuṇa evedaṃ sarvamārpayati yayorojasā<BR>
skabhitā rajāṃsi vīryebhirvīratamā śaviṣṭhā yā patyete apratītā sahobhirviṣṇū<BR>
aganvaruṇā pūrvahūtāviti yajño vai viṣṇustasyaitadārcati varuṇo vā ārpayitā<BR>
tadyasyāścaivaitaddevatāyā ārcati yo ca devatārpayati tābhyāmavaitadubhābhyām<BR>
bhiṣajyatyubhābhyāṃ saṃdadhāti <BR>
<BR>
<BR>
<BR>
4.5.7.[8]<BR>
<BR>
atho abhyeva mṛśet | devāndivamaganyajñastato mā draviṇamaṣṭu<BR>
manuṣyānantarikṣamaganyajñastato mā draviṇamaṣṭu<BR>
pitṝ!npṛthivīmaganyajñastato mā draviṇamaṣṭu yaṃ kaṃ ca lokamaganyajñastato me<BR>
bhadramabhūdityevaitadāha<BR>
<BR>
<BR>
<BR>
4.5.7.[9]]<BR>
<BR>
taddha smaitadāruṇirāha | kiṃ sa yajeta yo yajñasya vyṛddhyā pāpīyānmanyeta<BR>
yajñasya vā ahaṃ vyṛddhyā śreyānbhavāmītyetaddha sma sa tadabhyāha yadetā āśiṣa<BR>
upagacati <BR>
<BR>
<BR>
4.5.8.[1]<BR>
<BR>
tadyatraitattrirātre sahasraṃ dadāti | tadeṣā sāhasrī kriyate sa prathame 'haṃstrīṇi ca<BR>
śatāni nayati trayastriṃśatam caivameva dvitīye 'haṃstrīṇi caiva śatāni nayati<BR>
trayastriṃśataṃ caivameva tṛtīye 'haṃstrīṇi caiva śatāni nayati trayastriṃśataṃ cāthaiṣā<BR>
sāhasryatiricyate<BR>
<BR>
<BR>
<BR>
4.5.8.[2]<BR>
<BR>
sā vai trirūpā syādityāhuḥ | etaddhyasyai rūpatamamiveti rohiṇī ha tvevopadhvastā<BR>
syādetaddhaivāsyai rūpatamamiva <BR>
<BR>
<BR>
<BR>
4.5.8.[3]<BR>
<BR>
sā syādapravītā | vāgvā eṣā nidānena yatsāhasryayātayāmnī vā 'yaṃ<BR>
vāgayātayāmnyapravītā tasmādapravītā syāt <BR>
<BR>
<BR>
<BR>
4.5.8.[4]<BR>
<BR>
tām prathame 'hannayet | vāgvā eṣā nidānena yatsāhasrī tasyā etatsahasraṃ vācaḥ<BR>
prajātam pūrvā haiṣaiti paścādenām prajātamanvetyuttame<BR>
vaināmahannayetpūrvamahāsyai prajātameti paścādeṣānveti so eṣā mīmāṃsaivottama<BR>
evaināmahannayetpūrvamahāsyai prajātameti paścādeṣānveti<BR>
<BR>
<BR>
<BR>
4.5.8.[5]<BR>
<BR>
tāmuttareṇa havirdhāne | dakṣiṇenāgnīdhraṃ droṇakalaśamavaghrāpayati yajño vai<BR>
droṇakalaśo yajñamevaināmetaddarśayati <BR>
<BR>
<BR>
<BR>
4.5.8.[6]<BR>
<BR>
ājighra kalaśam | mahyā tvā viśantvindava iti riricāna iva vā eṣa bhavati yaḥ<BR>
sahasraṃ dadāti tamevaitadriricānam punarāpyāyayati yadāhājighra kalaśam mahyā<BR>
tvā viśantvindava iti <BR>
<BR>
<BR>
<BR>
4.5.8.[7]<BR>
<BR>
punarūrjā nivartasveti | tadveva riricānam punarāpyāyayati yadāha punarūrjā<BR>
nivartasveti <BR>
<BR>
<BR>
<BR>
4.5.8.[8]<BR>
<BR>
sā naḥ sahasraṃ dhukṣveti | tatsahasreṇa riricānam punarāpyāyayati yadāha sā naḥ<BR>
sahasraṃ dhukṣveti<BR>
<BR>
<BR>
4.5.8.[9]<BR>
<BR>
urudhārā payasvatī punarmāviśatādrayiriti | tadveva riricānam punarāpyāyayati<BR>
yadāha punarmāviśatādrayiriti <BR>
<BR>
<BR>
<BR>
4.5.8.[10]<BR>
<BR>
atha dakṣiṇe karṇa ājapati | iḍe rante havye kāmye candre jyote 'diti sarasvati mahi<BR>
viśruti etā te aghnye nāmāni devebhyo mā sukṛtam brūtāditi voceriti vaitāni ha vā<BR>
asyai devatrā nāmāni sā yāni te devatrā nāmāni tairmā devebhyaḥsukṛtam<BR>
brūtādityevaitadāha<BR>
<BR>
<BR>
<BR>
4.5.8.[11]<BR>
<BR>
tāmavārjanti | sā yadyapuruṣābhivītā prācīyāttatra vidyādarātsīdayaṃ yajamānaḥ<BR>
kalyāṇaṃ lokamajaiṣīditi yadyudīcīyācreyānasmiṃloke yajamāno bhaviṣyatīti<BR>
vidyādyadi pratīcīyādibhyatilvila iva dhānyatilvilo bhaviṣyatīti vidyādyadi<BR>
dakṣiṇeyātkṣipre 'smāllokādyajamānaḥ praiṣyatīti vidyādetāni vijñānāni <BR>
<BR>
<BR>
<BR>
4.5.8.[12]<BR>
<BR>
tadyā etāstisrastisrastriṃśatyadhi bhavanti | tāsvetāmupasamākurvanti vi vā etāṃ<BR>
virājaṃ vṛhanti yāṃ vyākurvanti vicinno eṣā virāḍyā vivṛḍhā daśākṣarā vai<BR>
virāṭtatkṛtsnāṃ virājaṃ saṃdadhāti tāṃ hotre dadyāddhotā hi sāhasastasmāttāṃ hotre<BR>
dadyāt <BR>
<BR>
<BR>
<BR>
4.5.8.[13]<BR>
<BR>
dvau vonnetārau kurvīta | tayoryataro nāśrāvayettasmā enāṃ dadyādvyṛddho vā eṣa<BR>
unnetā ya ṛtvikṣannāśrāvayati vyṛddho eṣā virāḍyā vivṛḍhā tadvyṛddha<BR>
evaitadvyṛddhaṃ dadhāti <BR>
<BR>
<BR>
<BR>
4.5.8.[14]<BR>
<BR>
tadāhuḥ | na sahasre 'dhi kiṃ cana dadyātsahasreṇa hyeva sarvān kāmānāpnotīti tadu<BR>
hovācāsuriḥ kāmameva dadyātsahasreṇāha sarvān kāmānāpnoti kāmeno<BR>
asyetaraddattam bhavatīti <BR>
<BR>
<BR>
4.5.8.[15]<BR>
<BR>
atha yadi rathaṃ vā yuktaṃ dāsyantsyāt | yadvā vaśāyai vā vapāyāṃ hutāyāṃ<BR>
dadyādudavasānīyāyāṃ veṣṭau<BR>
<BR>
<BR>
<BR>
4.5.8.[16]<BR>
<BR>
sa vai dakṣiṇā nayan | anyūnā daśato nayedyasmā ekāṃ dāsyantsyāddaśabhyastebhyo<BR>
daśatamupāvartayedyasmai dve dāsyantsyātpañcabhyastebhyo<BR>
daśatamupāvartayedyasmai tisro dāsyantsyāttribhyastebhyo<BR>
daśatamupāvartayedyasmai pañca dāsyantsyāddvābhyāṃ tābhyāṃ<BR>
daśatamupāvartayedevamā śatāttatho hāsyaiṣānyūnā virāḍamuṣmiṃloke kāmadughā<BR>
bhavati <BR>
<BR>
<BR>
<BR>
4.5.9.[1]<BR>
<BR>
tadyatraitaddvādaśāhena vyūḍhacandasā yajate | tadgrahānvyūhati vyūhata udgātā ca<BR>
hotā ca candāṃsi sa eṣa prajñāta eva pūrvastryaho bhavati<BR>
samūḍacandāstadaindravāyavāgrāngṛhṇāti<BR>
<BR>
<BR>
<BR>
4.5.9.[2]<BR>
<BR>
atha caturthe 'hanvyūhati | grahānyūhanti candāṃsi tadāgrayaṇāgrān gṛhṇāti<BR>
prājāpatyaṃ vā etaccaturthamaharbhavatyātmā vā āgrayaṇa ātmā vai<BR>
prajāpatistasmādāgrayaṇāgrāngṛhṇāti<BR>
<BR>
<BR>
<BR>
4.5.9.[3]<BR>
<BR>
taṃ gṛhītvā na sādayati | prāṇā vai grahā netprāṇānmohayānīti mohayeddha<BR>
prāṇānyasādayettaṃ dhārayanta evopāsate 'tha grahān gṛhṇātyatha yadā grahān<BR>
gṛhṇātyatha yatraivaitasya kālastadenaṃ hiṃkṛtya sādayatyathaitatprajñātameva<BR>
pañcamamaharbhavati tadaindravāyavāgrān gṛhṇāti <BR>
<BR>
<BR>
<BR>
4.5.9.[4]<BR>
<BR>
atha ṣaṣṭhe 'hanvyūhati | grahānvyūhanti candāṃsi tacukrāgrān gṛhṇātyaindraṃ vā<BR>
etatṣaṣṭhamaharbhavatyeṣa vai śukro ya eṣa tapatyeṣa u evendrastasmācukrāgrān<BR>
gṛhṇāti <BR>
<BR>
<BR>
<BR>
4.5.9.[5]<BR>
<BR>
taṃ gṛhītvā na sādayati | prāṇā vai grahā netprāṇānmohayānīti mohayeddha<BR>
prāṇānyatsādayettaṃ dhārayanta evopāsate 'tha grahān gṛhṇātyatha yadā grahān<BR>
gṛhṇātyatha yatraivaitasya kālastadenaṃ sādayati <BR>
<BR>
<BR>
<BR>
4.5.9.[6]<BR>
<BR>
atha saptame 'hanvyūhati | grahānvyūhanti candāṃsi tacukrāgrān gṛhṇāti bārhataṃ vā<BR>
etatsaptamamaharbhavatyeṣa vai śukro ya eṣa tapatyeṣa u eva<BR>
bṛhaṃstasmācukrāgrān gṛhṇāti<BR>
<BR>
<BR>
<BR>
4.5.9.[7]<BR>
<BR>
taṃ gṛhītvā na sādayati | prāṇā vai grahā netprāṇānmohayānīti mohayeddha<BR>
prāṇānyatsādayettaṃ dhārayanta evopāsate 'tha grahān gṛhṇātyatha yadā grahān<BR>
gṛhṇātyatha yatraivaitasya kālastadenaṃ<BR>
sādayatyathaitatprajñātamevāṣṭamamaharbhavati tadaindravāyavāgrān gṛhṇāti <BR>
<BR>
<BR>
<BR>
4.5.9.[8]<BR>
<BR>
atha navame 'hanvyūhati | grahānvyūhanti candāṃsi tadāgrayaṇāgrān gṛhṇāti jāgataṃ<BR>
vā etannavamamaharbhavatyātmā vā āgrayaṇaḥ sarvaṃ vā idamātmā<BR>
jagattasmādāgrayaṇāgrān gṛhṇāti<BR>
<BR>
<BR>
<BR>
4.5.9.[9]<BR>
<BR>
taṃ gṛhītvā na sādayati | prāṇā vai grahā netprāṇānmohayānīti mohayeddha<BR>
prāṇānyatsādayettaṃ dhārayanta evopāsate 'tha grahān gṛhṇātyatha yadā grahān<BR>
gṛhṇātyatha yatraivaitasya kālastadenaṃ hiṃkṛtya sādayati<BR>
<BR>
<BR>
<BR>
4.5.9.[10]<BR>
<BR>
tadāhuḥ | na vyūhedgrahānprāṇā vai grahā netprāṇānmohayānīti mohayeddha<BR>
prāṇānyadvyūhettasmānna vyūhet <BR>
<BR>
<BR>
<BR>
4.5.9.[11]<BR>
<BR>
tadu vyūhedeva | aṅgāni vai grahāḥ kāmaṃ vā imānyaṅgāni vyatyāsaṃ śete tasmādu<BR>
vyūhedeva<BR>
<BR>
<BR>
<BR>
4.5.9.[12]<BR>
<BR>
tadu naiva vyūhet | prāṇā vai grahā netprāṇānmohayānīti mohayeddha<BR>
prāṇānyadvyūhettasmānna vyūhet <BR>
<BR>
<BR>
<BR>
4.5.9.[13]<BR>
<BR>
kiṃ nu tatrādhvaryo | yadudgātā ca hotā ca candāṃsi vyūhata etadvā adharyurvyūhati<BR>
grahānyadaindravāyavāgrānprātaḥsavane gṛhṇāti śukrāgrānmādhyandine savana<BR>
āgrayaṇāgrāṃstṛtīyasavane<BR>
<BR>
<BR>
<BR>
<BR>
4.5.10.[1]<BR>
<BR>
yadi somamapahareyuḥ | vidhāvatecateti brūyātsa yadi vindanti kimādriyeranyadyu na<BR>
vindanti tatra prāyaścittiḥ kriyate <BR>
<BR>
<BR>
<BR>
4.5.10.[2]<BR>
<BR>
dvayāni vai phālgunāni | lohitapuṣpāṇi cāruṇapuṣpāṇi ca sa yānyaruṇapuṣpāṇi<BR>
phālgunāni tānyabhiṣuṇuyādeṣa vai somasya nyaṅgo yadaruṇapuṣpāṇi phālgunāni<BR>
tasmādaruṇapuṣpāṇyabhiṣuṇuyāt <BR>
<BR>
<BR>
<BR>
4.5.10.[3]<BR>
<BR>
yadyaruṇapuṣpāṇi na vindeyuḥ | śyenahṛtamabhiṣuṇuyādyatra vai gāyatrī<BR>
somamacāpatattasyā āharantyai<BR>
somasyāṃśurapatattacyenahṛtamabhavattasmācyenahṛtamabhiṣuṇuyāt <BR>
<BR>
<BR>
<BR>
4.5.10.[4]<BR>
<BR>
yadi śyenahṛtaṃ na vindeyuḥ | ādārānabhiṣuṇuyādyatra vai yajñasya śiro 'cidyata<BR>
tasya yo raso vyapruṣyattata ādārāḥ samabhavaṃstasmādādārānabhiṣuṇuyāt<BR>
<BR>
<BR>
<BR>
4.5.10.[5]<BR>
<BR>
yadyādārānna vindeyuḥ | aruṇadūrvā abhiṣuṇuyādeṣa vai somasya nyaṅgo<BR>
yadaruṇadūrvāstasmādaruṇadūrvā abhiṣuṇuyāt <BR>
<BR>
<BR>
<BR>
4.5.10.[6]<BR>
<BR>
yadyaruṇadūrvā na vindeyuḥ | api yāneva kāṃśca<BR>
haritānkuśānabhiṣuṇuyāttatrāpyekāmeva gāṃ dadyādathāvabhṛthādevodetya<BR>
punardīkṣeta punaryajño hyeva tatra prāyaścittiriti nu somāpahṛtānām<BR>
<BR>
<BR>
4.5.10.[7]<BR>
<BR>
atha kalaśadirām | yadi kalaśo dīryetānulipsadhvamiti brūyātsa<BR>
yadyanulabheranprasṛtamātraṃ vāñjalimātraṃ vā tadanyairekadhanairabhyunnīya<BR>
yathāprabhāvam pracareyuryadyu nānulabherannāgrayaṇasyaiva<BR>
praskandyānyairekadhanairabhyunnīya yathāprabhāvam pracareyuḥ sa yadyanītāsu<BR>
dakṣiṇāsu kalaśo dīryeta tatrāpyekāmeva gāṃ dadyādathāvabhṛthādevodetya<BR>
punardīkṣeta punaryajño hyeva tatra prāyaścittiriti nu kalaśadirām<BR>
<BR>
<BR>
<BR>
4.5.10.[8]<BR>
<BR>
atha somātiriktānām | yadyagniṣṭomamatiricyeta pūtabhṛta evokthyaṃ<BR>
gṛhṇīyādyadyukthyamatiricyeta ṣoḍaśinamupeyuryadi ṣoḍaśinamatiricyeta<BR>
rātrimupeyuryadi rātrimatiricyetāharupeyurnettvevātīreko 'sti<BR>
<BR>
<BR>
4.6.1.[1]<BR>
<BR>
prajāpatirvā eṣa yadaṃśuḥ | so 'syaiṣa ātmaivātmā hyayam<BR>
prajāpatistadasyaitamātmānaṃ kurvanti yatraitaṃ gṛhṇanti tasminnetānprāṇāndadhāti<BR>
yathā yathaite prāṇā grahā vyākhyāyante sa ha sarvatanūreva yajamāno 'muṣmiṃloke<BR>
sambhavati<BR>
<BR>
<BR>
<BR>
4.6.1.[2]<BR>
<BR>
tadārambhaṇavat | yatraitaṃ gṛhṇantyathaitadanārambhaṇamiva yatraitaṃ na gṛhṇanti<BR>
tasmādvā aṃśuṃ gṛhṇāti<BR>
<BR>
<BR>
<BR>
4.6.1.[3]<BR>
<BR>
taṃ vā audumbareṇa pātreṇa gṛhṇāti | prajāpatirvā eṣa prājāpatya<BR>
udumbarastasmādaudumbareṇa pātreṇa gṛhṇāti <BR>
<BR>
<BR>
<BR>
4.6.1.[4]<BR>
<BR>
taṃ vai catuḥsraktinā pātreṇa gṛhṇāti | trayo vā ime lokāstadimāneva<BR>
lokāṃstisṛbhirāpnoti prajāpatirvā atīmāṃlokāṃścaturthastatprajāpatimeva<BR>
caturthyāpnoti tasmāccatuḥsraktinā pātreṇa gṛhṇāti<BR>
<BR>
<BR>
<BR>
4.6.1.[5]<BR>
<BR>
sa vai tūṣṇīmeva grāvāṇamādatte | tūṣṇīmaṃśūnnivapati tūṣṇīmapa upasṛjati<BR>
tūṣṇīmudyatya sakṛdabhiṣuṇoti tūṣṇīmenamanavānanjuhoti tadenam prajāpatiṃ<BR>
karoti <BR>
<BR>
<BR>
<BR>
4.6.1.[6]<BR>
<BR>
athāsyāṃ hiraṇyam baddham bhavati | tadupajighrati sa yadevātra kṣaṇute vā vi vā<BR>
liśate 'mṛtamāyurhiraṇyaṃ tadamṛtamāyurātmandhatte<BR>
<BR>
<BR>
<BR>
4.6.1.[7]<BR>
<BR>
tadu hovāca rāma aupatasviniḥ | kāmameva prāṇyātkāmamudanyādyadvai tūṣṇīṃ<BR>
juhoti tadevainam prajāpatiṃ karotīti <BR>
<BR>
<BR>
<BR>
4.6.1.[8]<BR>
<BR>
athāsyāṃ hiraṇyam baddam bhavati | tadupajighrati sa yadevātra kṣaṇute vā vi vā<BR>
liśate 'mṛtamāyurhiraṇyaṃ tadamṛtamāyurātmandhatte <BR>
<BR>
<BR>
<BR>
4.6.1.[9]<BR>
<BR>
tadu hovāca buḍila āśvatarāśviḥ | udyatyaiva gṛhṇīyānnābhiṣuṇuyādabhiṣuṇvanti vā<BR>
anyābhyo devatābhyastadanyathā tataḥ karoti yatho cānyābhyo devatābhyo 'tha<BR>
yadudyacati tadevāsyābhiṣutam bhavatīti<BR>
<BR>
<BR>
<BR>
4.6.1.[10]<BR>
<BR>
tadu hovāca yājñavalkyaḥ | abhyeva ṣuṇuyānna soma indramasuto mamāda<BR>
nābrahmāṇo maghavānaṃ sutāsa ityṛṣiṇābhyanūktaṃ na vā anyasyai kasyai cana<BR>
devatāyai sakṛdabhiṣuṇoti tadanyathā tataḥ karoti yatho cānyābhyo<BR>
devatābhyastasmādabhyeva ṣuṇuyāditi<BR>
<BR>
<BR>
<BR>
4.6.1.[11]<BR>
<BR>
tasya dvādaśa prathamagarbhāḥ | paṣṭhauhyo dakṣiṇā dvādaśa vai māsāḥ<BR>
saṃvatsarasya saṃvatsaraḥ prajāpatiḥ prajāpatiraṃśustadenam prajāpatiṃ karoti <BR>
<BR>
<BR>
<BR>
4.6.1.[12]<BR>
<BR>
tāsāṃ dvādaśa garbhāḥ | tāścaturviṃśatiścaturviṃśatirvai saṃvatsarasyārdhamāsāḥ<BR>
saṃvatsaraḥ prajāpatiḥ prajāpatiraṃśustadenam prajāpatiṃ karoti<BR>
<BR>
<BR>
4.6.1.[13]<BR>
<BR>
tadu ha kaukūstaḥ | caturviṃśatimevaitāḥ prathamagarbhāḥ paṣṭhauhīrdakṣiṇā<BR>
dadāvṛṣabham pañcaviṃśaṃ hiraṇyametadu ha sa dadau<BR>
<BR>
<BR>
<BR>
4.6.1.[14]<BR>
<BR>
sa vā eṣa na sarvasyeva grahītavyaḥ | ātmā hyasyaiṣa yo nveva jñātastasya<BR>
grahītavyo yo vāsya priyaḥ syādyo vānūcāno 'nūktenainam prāpnuyāt<BR>
<BR>
<BR>
<BR>
4.6.1.[15]<BR>
<BR>
sahasre grahītavyaḥ | sarvaṃ vai sahasraṃ sarvameṣa sarvavedase grahītavyaḥ sarvaṃ<BR>
vai sarvavedasaṃ sarvameṣa viśvajiti sarvapṛṣṭhe grahītavyaḥ sarvaṃ vai<BR>
viśvajitsarvapṛṣṭhaḥ sarvameṣa vājapeye rājasūye grahītavyaḥ sarvaṃ hi tatsattre<BR>
grahītavyaḥ sarvaṃ vai sattraṃ sarvameṣa etāni grahaṇāni <BR>
<BR>
<BR>
<BR>
4.6.2.[1]<BR>
<BR>
etaṃ vā ete gacanti | ṣaḍbhirmāsairya eṣa tapati ye saṃvatsaramāsate taducyata eva<BR>
sāmato yathaitasya rūpaṃ kriyata ucyata ṛkto 'thaitadeva yajuṣṭaḥ puraścaraṇato<BR>
yadetaṃ gṛhṇantyeteno evainaṃ gacanti <BR>
<BR>
<BR>
<BR>
4.6.2.[2]<BR>
<BR>
athāto gṛhṇātyeva | udu tyaṃ jātavedasaṃ devaṃ vahanti ketavaḥ dṛśe viśvāya sūryam<BR>
upayāmagṛhīto 'si sūryāya tvā bhrājāyaiṣa te yoniḥ sūryāya tvā bhrājāyeti<BR>
<BR>
<BR>
<BR>
4.6.3.[1]<BR>
<BR>
athātaḥ paśvayanasyaiva | paśvekādaśinyaiveyātsa āgneyam prathamam<BR>
paśumālabhate 'tha vāruṇamatha punarāgneyamevamevaitayā paśvekādaśinyeyāt <BR>
<BR>
<BR>
<BR>
4.6.3.[2]<BR>
<BR>
atho apyaindrāgnamevāharahaḥ paśumālabheta | agnirvai sarvā devatā agnau hi<BR>
sarvābhyo devatābhyo juhvatīndro vai yajñasya devatā tatsarvāścaivaitaddevatā<BR>
nāparādhnoti yo ca yajñasya devatā tāṃ nāparādhnoti<BR>
<BR>
<BR>
<BR>
4.6.3.[3]<BR>
<BR>
athāta stomāyanasyaiva | āgneyamagniṣṭoma ālabheta taddhi saloma<BR>
yadāgneyamagniṣṭoma ālabheta yadyukthyaḥ syādaindrāgnaṃ<BR>
dvitīyamālabhetaindrāgnāni hyukthāni yadi ṣoḍaśī syādaindraṃ tṛtīyamālabhetendro<BR>
hi ṣoḍaśī yadyatirātraḥ syātsārasvataṃ caturthamālabheta vāgvai sarasvatī yoṣā vai<BR>
vāgyoṣā rātristadyathāyathaṃ yajñakratūnvyāvartayatyetāni trīṇyayanāni teṣāṃ<BR>
yatamatkāmayeta teneyāddvā upālambhyau paśū sauryaṃ dvitīyam paśumālabhate<BR>
vaiṣuvate 'hanprājāpatyam mahāvrate <BR>
<BR>
<BR>
<BR>
4.6.4.[1]<BR>
<BR>
athāto mahāvratīyasyaiva | prajāpaterha vai prajāḥ sasṛjānasya parvāṇi visasraṃsuḥ sa<BR>
visrastaiḥ parvabhirna śaśāka saṃhātuṃ tato devā arcantaḥ śrāmyantaścerusta etam<BR>
mahāvratīyaṃ dadṛśustamasmā agṛhṇastenāsya parvāṇi samadadhuḥ<BR>
<BR>
<BR>
<BR>
4.6.4.[2]<BR>
<BR>
sa saṃhitaiḥ parvabhiḥ | idamannādyamabhyuttasthau yadidam prajāpaterannādyaṃ<BR>
yadvai manuṣyāṇāmaśanaṃ taddevānāṃ vratam mahadvā idaṃ vratamabhūdyenāyaṃ<BR>
samahāsteti tasmānmahāvratīyo nāma <BR>
<BR>
<BR>
<BR>
4.6.4.[3]<BR>
<BR>
evaṃ vā ete bhavanti | ye saṃvatsaramāsate yathaiva tatprajāpatiḥ prajāḥ sasṛjāna āsītsa<BR>
yathaiva tatprajāpatiḥ saṃvatsare 'nnādyamabhyudatiṣṭhadevamevaita etatsaṃvatsare<BR>
'nnādyamabhyuttiṣṭhanti yeṣāmevaṃ viduṣāmetaṃ grahaṃ gṛhṇanti<BR>
<BR>
<BR>
<BR>
4.6.4.[4]<BR>
<BR>
taṃ vā indrāyaiva vimṛdhe gṛhṇīyāt | sarvā vai teṣām mṛdhā hatā bhavanti sarvaṃ<BR>
jitaṃ ye saṃvatsaramāsate tasmādvimṛdhe vi na indra mṛdho jahi nīcā yaca<BR>
pṛtanyataḥ | yo asmān abhidāsatyadharaṃ gamayā tamaḥ | upayāmagṛhīto 'sīndrāya<BR>
tvā vimṛdha eṣa te yonirindrāya tvā vimṛdha iti <BR>
<BR>
<BR>
<BR>
4.6.4.[5]<BR>
<BR>
atho viśvakarmaṇe | viśvaṃ vai teṣāṃ karma kṛtaṃ sarvaṃ jitam bhavati ye<BR>
saṃvatsaramāsate tasmādviśvakarmaṇe vācaspatim viśvakarmāṇamūtaye manojuvaṃ<BR>
vāje adyā huvema | sa no viśvāni havanāni joṣadviśvaśambhūravase sādhukarnā<BR>
upayāmagṛhīto 'sīndrāya tvā viśvakarmaṇa eṣa te yonirindrāya tvā viśvakarmaṇa iti <BR>
<BR>
<BR>
<BR>
4.6.4.[6]<BR>
yadyu aindrīṃ vaiśvakarmaṇīṃ vidyāt | tathaiva gṛhṇīyādviśvakarmanhaviṣā<BR>
vardhanena trātāramindramakṛṇoravadhyam | tasmai viśaḥ samanamanta<BR>
pūrvīrayamugro vihavyo yathāsat | upayāmagṛhīto 'sīndrāya tvā viśvakarmaṇa eṣa te<BR>
yonirindrāya tvā viśvakarmaṇa iti <BR>
<BR>
<BR>
<BR>
4.6.5.[1]<BR>
<BR>
eṣa vai grahaḥ | ya eṣa tapati yenemāḥ sarvāḥ prajā<BR>
gṛhītāstasmādāhurgrahāngṛhṇīma iti caranti grahagṛhītāḥ santa iti <BR>
<BR>
<BR>
<BR>
4.6.5.[2]<BR>
<BR>
vāgeva grahaḥ | vācā hīdaṃ sarvaṃ gṛhītaṃ kimu tadyadvāggrahaḥ <BR>
<BR>
<BR>
<BR>
4.6.5.[3]<BR>
<BR>
nāmaiva grahaḥ | nāmnā hīdaṃ sarvaṃ gṛhītaṃ kimu tadyannāma graho bahūnāṃ vai<BR>
nāmāni vidmātha nastena te na gṛhītā bhavanti<BR>
<BR>
<BR>
<BR>
4.6.5.[4]<BR>
<BR>
annameva grahaḥ | annena hīdaṃ sarvaṃ gṛhītaṃ tasmādyāvanto no 'śanamaśnanti te<BR>
naḥ sarve gṛhītā bhavantyeṣaiva sthitiḥ<BR>
<BR>
<BR>
4.6.5.[5]<BR>
<BR>
sa ya eṣa somagrahaḥ | annaṃ vā eṣa sa yasyai devatāyā etaṃ graham gṛhṇāti sāsmai<BR>
devataitena graheṇa gṛhītā taṃ kāmaṃ samardhayati yatkāmyā gṛhṇāti sa udyantaṃ<BR>
vādityamupatiṣṭhate 'staṃ yantaṃ vā graho 'syamumanayārtyā gṛhāṇāsāvado mā<BR>
prāpaditi yaṃ dviṣyādasāvasmai kāmo mā samardhīti vā na haivāsmai sa kāmaḥ<BR>
samṛdhyate yasmā evamupatiṣṭhate <BR>
<BR>
<BR>
<BR>
4.6.6.[1]<BR>
<BR>
devā ha vai yajñaṃ tanvānāḥ | te 'surarakṣasebhya āsaṅgādbibhayāṃ cakruste hocuḥ<BR>
ko no dakṣiṇata āsiṣyate 'thābhaye 'nāṣṭra uttarato yajñamupacariṣyāma iti <BR>
<BR>
<BR>
<BR>
4.6.6.[2]<BR>
<BR>
te hocuḥ | ya eva no vīryavattamaḥ sa dakṣiṇata āstāmathābhaye 'nāṣṭra uttarato<BR>
yajñamupacariṣyāma iti <BR>
<BR>
<BR>
4.6.6.[3]<BR>
<BR>
te hocuḥ | indro vai no vīryavattama indro dakṣiṇata āstāmathābhaye 'nāṣṭra<BR>
uttarato yajñamupacariṣyāma iti <BR>
<BR>
<BR>
<BR>
4.6.6.[4]<BR>
<BR>
te hendramūcuḥ | tvaṃ vai no vīryavattamo 'si tvaṃ dakṣiṇata āsvāthābhaye nāṣṭra<BR>
uttarato yajñamupacariṣyāma iti<BR>
<BR>
<BR>
<BR>
4.6.6.[5]<BR>
<BR>
sa hovāca | kim me tataḥ syāditi brāhmaṇācaṃsyā te brahmasāma ta iti<BR>
tasmādbrāhmaṇācaṃsinam pravṛṇīta indro brahmā brāhmaṇāditīndrasya hyeṣā sa<BR>
indro dakṣiṇata āstāthābhaye nāṣṭra uttarato yajñamupācaraṃstasmādya eva<BR>
vīryavattamaḥ syātsa dakṣiṇata āsītātābhaye 'nāṣṭra uttarato yajñamupacareyuryo<BR>
vai brāhmaṇānāmanūcānatamaḥ sa eṣāṃ vīryavattamo 'tha yadidaṃ ya eva kaśca<BR>
brahmā bhavati kuvittūṣṇīmāsta iti tasmādya eva vīryavattamaḥ syātsa dakṣiṇata<BR>
āsītāthābhaye 'nāṣṭra uttarato yajñamupacareyustasmādbrāhmaṇā dakṣiṇata āsate<BR>
'thābhaye 'nāṣṭra uttarato yajñamupacaranti<BR>
<BR>
<BR>
<BR>
4.6.6.[6]<BR>
<BR>
sa yatrāha | brahmantstoṣyāmaḥ praśāstariti tadbrahmā japatyetaṃ te deva<BR>
savitaryajñam prāhurbṛhaspataye brahmaṇe tena yajñamava tena yajñapatiṃ tena<BR>
māmava stuta savituḥ prasava iti so 'sāveva bandhuretena nveva bhūyiṣṭhā<BR>
ivopacaranti <BR>
<BR>
<BR>
<BR>
4.6.6.[7]<BR>
<BR>
anena tvevopacaret | deva savitaretadbṛhaspate preti tatsavitāram prasavāyopadhāvati<BR>
sa hi devānām prasavitā bṛhaspate preti bṛhaspatirvai devānām brahmā tadya eva<BR>
devānām brahmā tasmā evaitatprāha tasmādāha bṛhaspate preti<BR>
<BR>
<BR>
<BR>
4.6.6.[8]<BR>
<BR>
atha maitrāvaruṇo japati | prasūtaṃ devena savitrā juṣṭam mitrāvaruṇābhyāmiti<BR>
tatsavitāram prasavāyopadhāvati sa hi devānām prasavitā juṣṭam<BR>
mitrāvaruṇābhyāmiti mitrāvaruṇau vai maitrāvaruṇasya devate tadye eva<BR>
maitrāvaruṇasya devate tābhyāmevaitatprāha tasmādāha juṣṭam mitrāvaruṇābhyāmiti<BR>
<BR>
<BR>
<BR>
4.6.7.[1]<BR>
<BR>
trayī vai vidyā | ṛco yajūṃṣi sāmānīyamevarco 'syāṃ hyarcati yo 'rcati sa vāgevarco<BR>
vācā hyarcati yo 'rcati so 'ntarikṣameva yajūṃṣi dyauḥ sāmāni saiṣā trayī vidyā<BR>
saumye 'dhvare prayujyate<BR>
<BR>
<BR>
<BR>
4.6.7.[2]<BR>
<BR>
imameva lokamṛcā jayati | antarikṣaṃ yajuṣā divameva sāmnā tasmādyasyaikā<BR>
vidyānūktā syādanvevāpītarayornirmitaṃ vivakṣetemameva lokamṛcā<BR>
jayatyantarikṣaṃ yajuṣā divameva sāmnā <BR>
<BR>
<BR>
<BR>
4.6.7.[3]<BR>
<BR>
tadvā etat | sahasram vācaḥ prajātaṃ dve indrastṛtīye tṛtīyaṃ viṣṇurṛcaśca sāmāni<BR>
cendro yajūṃṣi viṣṇustasmātsadasyṛkṣāmābhyāṃ kurvantyaindraṃ hi sadaḥ <BR>
<BR>
<BR>
<BR>
4.6.7.[4]<BR>
<BR>
athaitaṃ viṣṇuṃ yajñam | etairyajurbhiḥ pura ivaiva bibhrati tasmātpuraścaraṇaṃ<BR>
nāma<BR>
<BR>
<BR>
<BR>
4.6.7.[5]<BR>
<BR>
vāgevarcaśca sāmāni ca | mana eva yajūṃṣi sā yatreyaṃ vāgāsītsarvameva tatrākriyata<BR>
sarvam prājñāyatātha yatra mana āsīnnaiva tatra kiṃ canākriyata na prājñāyata no hi<BR>
manasā dhyāyataḥ kaścanājānāti<BR>
<BR>
<BR>
<BR>
4.6.7.[6]<BR>
<BR>
te devā vācamabruvan | prācī prehīdam prajñapayeti sā hovāca kim me tataḥ syāditi<BR>
yatkiṃ cāvaṣaṭkṛtaṃ svāhākāreṇa yajñe hūyate tatta iti tasmādyatkiṃ cāvaṣaṭkṛtaṃ<BR>
svāhākāreṇa yajñe hūyate tadvācaḥ sā prācī praitsaitatprājñapayaditīdaṃ kurutetīdaṃ<BR>
kuruteti <BR>
<BR>
<BR>
<BR>
4.6.7.[7]<BR>
<BR>
tasmādu kurvantyevarcā havirdhāne | prātaranuvākamanvāha sāmidhenīranvāha<BR>
grāvṇo 'bhiṣṭautyevaṃ hi sayujāvabhavatām <BR>
<BR>
<BR>
<BR>
4.6.7.[8]<BR>
tasmādu kurvantyeva sadasi | yajuṣṭaudumbarīmucrayanti sadaḥ saminvanti<BR>
dhiṣṇyānupakirantyevaṃ hi sayujāvabhavatām <BR>
<BR>
<BR>
<BR>
4.6.7.[9]<BR>
<BR>
tadvā etatsadaḥ pariśrayanti | etasmai mithunāya tira ivedam mithunaṃ caryātā iti<BR>
vyṛddhaṃ vā etanmithunaṃ yadanyaḥ paśyati tasmādyadyapi jāyāpatī mithunaṃ<BR>
carantau paśyanti vyeva dravata āga eva kurvāte tasmādadvāreṇa sadaḥ<BR>
prekṣamāṇam brūyānmā prekṣathā iti yathā ha mithunaṃ caryamāṇam paśyedevaṃ<BR>
tatkāmaṃ dvāreṇa devakṛtaṃ hi dvāram<BR>
<BR>
<BR>
<BR>
4.6.7.[10]<BR>
<BR>
evamevaitaddhavirdhānam pariśrayanti | etasmai mithunāya tira ivedam mithunaṃ<BR>
caryātā iti vyṛddhaṃ vā etanmithunaṃ yadanyaḥ paśyati tasmādyadyapi jāyāpatī<BR>
mithunaṃ carantau paśyanti vyeva dravata āga eva kurvāte tasmādadvāreṇa<BR>
havirdhānam prekṣamāṇam brūyānmā prekṣathā iti yathā ha mithunaṃ caryamāṇam<BR>
paśyedevaṃ tatkāmaṃ dvāreṇa devakṛtaṃ hi dvāram <BR>
<BR>
<BR>
<BR>
4.6.7.[11]<BR>
<BR>
tadvā etadvṛṣā sāma | yoṣāmṛcaṃ sadasyadhyeti tasmānmithunādindro jātastejaso vai<BR>
tattejo jātaṃ yadṛcaśca sāmnaścendra indra iti hyetamācakṣate ya eṣa tapati <BR>
<BR>
<BR>
<BR>
4.6.7.[12]<BR>
<BR>
athaitadvṛṣā somaḥ | yoṣā apo havirdhāne 'dhyeti tasmānmithunāccandramā jāto<BR>
'nnādvai tadannaṃ jātaṃ yadadbyaśca somācca candramāścandramā hyetasyānnaṃ ya<BR>
eṣa tapati tadyajamānaṃ caivaitajjanayatyannādyaṃ cāsmai janayatyṛcaśca sāmnaśca<BR>
yajamānaṃ janayatyadbhyaśca somāccāsmā annādyam<BR>
<BR>
<BR>
<BR>
4.6.7.[13]<BR>
<BR>
yajuṣā ha vai devāḥ | agre yajñaṃ tenire 'tharcātha sāmnā tadidamapyetarhi<BR>
yajuṣaivāgre yajñaṃ tanvate 'tharcātha sāmnā yajo ha vai nāmaitadyadyajuriti <BR>
<BR>
<BR>
<BR>
4.6.7.[14]<BR>
<BR>
yatra vai devāḥ | imā vidyāḥ kāmānduduhre taddha yajurvidyaiva<BR>
bhūyiṣṭhānkāmānduduhe sā nirdhītatamevāsa sā netare vidya pratyāsa<BR>
nāntarikṣaloka itarau lokau pratyāsa <BR>
<BR>
<BR>
4.6.7.[15]<BR>
<BR>
te devā akāmayanta | kathaṃ nviyaṃ vidyetare vidye pratisyātkathamantarikṣaloka<BR>
itarau lokau pratisyāditi<BR>
<BR>
<BR>
<BR>
4.6.7.[16]<BR>
<BR>
te hocuḥ | upāṃśveva yajurbhiścarāma tata eṣā vidyetare vidye pratibhaviṣyati tato<BR>
'ntarikṣaloka itarau lokau pratibhaviṣyatīti <BR>
<BR>
<BR>
<BR>
4.6.7.[17]<BR>
<BR>
tairupāṃśvacaran | āpyāyayannevaināni tattata eṣā vidyetare vidye pratyāsīttato<BR>
'ntarikṣaloka itarau lokau pratyāsīttasmādyajūṃṣi niruktāni santyaniruktāni<BR>
tasmādayamantarikṣaloko niruktaḥ sannaniruktaḥ<BR>
<BR>
<BR>
<BR>
4.6.7.[18]<BR>
<BR>
sa ya upāṃśu yajurbhiścarati | āpyāyayatyevaināni sa<BR>
tānyenamāpīnānyāpyāyayantyatha ya uccaiścarati rūkṣayatyevaināni sa tānyenaṃ<BR>
rūkṣāṇi rukṣayanti <BR>
<BR>
<BR>
<BR>
4.6.7.[19]<BR>
<BR>
vāgevarcaśca sāmāni ca | mana eva yajūṃṣi sa ya ṛcā ca sāmnā ca caranti vākte<BR>
bhavantyatha ye yajuṣā caranti manaste bhavanti<BR>
tasmānnānabhipreṣitamadhvaryuṇā kiṃ cana kriyate yadaivādhvaryurāhānubrūhi<BR>
yajetyathaiva te kurvanti ya ṛcā kurvanti yadaivādhvaryurāha somaḥ pavata<BR>
upāvartadhvamityathaiva te kurvanti ye sāmnā kurvanti no hyanabhigatam mananā<BR>
vāgvadati<BR>
<BR>
<BR>
<BR>
4.6.7.[20]<BR>
<BR>
tadvā etanmano 'dhvaryuḥ | pura ivaiva carati tasmātpuraścaraṇaṃ nāma pura iva ha<BR>
vai śriyā yaśasā bhavati ya evametadveda <BR>
<BR>
<BR>
4.6.7.[21]<BR>
<BR>
tadvā etadeva puraścaraṇam | ya eṣa tapati sa etasyaivāvṛtā caredgrahaṃ<BR>
gṛhītvaitasyaivāvṛtamanvāvarteta pratigīryaitasyaivāvṛtamanvāvarteta grahaṃ<BR>
hutvaitasyaivāvṛtamanvāvarteta sa haiṣa bhartā sa yo haivaṃ vidvānetasyāvṛtā śaknoti<BR>
carituṃ śaknoti haiva bhāryānbhartum<BR>
<BR>
<BR>
4.6.8.[1]<BR>
<BR>
yā vai dīkṣā sā niṣat | tatsattraṃ tasmādenānāsata ityāhuratha yattato yajñaṃ tanvate<BR>
tadyanti tannayati yo netā bhavati sa tasmādenānyantītyāhuḥ <BR>
<BR>
<BR>
<BR>
4.6.8.[2]<BR>
<BR>
yā ha dīkṣā sā niṣat | tatsattraṃ tadayanaṃ tatsattrāyaṇamatha yattato yajñasyodṛcaṃ<BR>
gatvottiṣṭhanti tadutthānaṃ tasmādenānudasthurityāhuriti nu purastādvadanam<BR>
<BR>
<BR>
<BR>
4.6.8.[3]<BR>
<BR>
atha dīkṣiṣyamāṇāḥ samavasyanti | te yadyagniṃ ceṣyamāṇā<BR>
bhavantyaraṇiṣvevāgnīntsamārohyopasamāyanti yatra prājāpatyena paśunā<BR>
yakṣyamāṇā bhavanti mathitvopasamādhāyoddhṛtyāhavanīyaṃ yajanta etena<BR>
prājāpatyena paśunā<BR>
<BR>
<BR>
<BR>
4.6.8.[4]<BR>
<BR>
tasya śiro nidadhati | teṣāṃ yadi tadahardīkṣā na samaityaraṇiṣvevāgnīntsamārohya<BR>
yathāyathaṃ viparetya juhvati<BR>
<BR>
<BR>
<BR>
4.6.8.[5]<BR>
<BR>
atha yadahareṣāṃ dīkṣā samaiti | araṇiṣvevāgnīntsamārohyopasamāyanti yatra<BR>
dīkṣiṣyamāṇā bhavanti gṛhapatireva prathamo manthate madhyam prati śālāyā<BR>
athetareṣāmardhā dakṣiṇata upaviśantyardhā uttarato<BR>
mathitvopasamādhāyaikaikamevolmukamādāyopasamāyanti gṛhapatergārhapatyaṃ<BR>
gṛhapatereva gārhapatyāduddhṛtyāhavanīyaṃ dīkṣante teṣāṃ samāna āhavanīyo<BR>
bhavati nānā gārhapatyā dīkṣopasatsu<BR>
<BR>
<BR>
<BR>
4.6.8.[6]<BR>
<BR>
atha yadahareṣāṃ krayo bhavati | tadahargārhapatyāṃ citimupadadhātyathetarebhya<BR>
upavasathe dhiṣṇyānvaisarjinānāṃ kāle prācyaḥ patnya upasamāyanti<BR>
prajahatyetānaparānagnīnhuta eva vaisarjine<BR>
<BR>
<BR>
<BR>
4.6.8.[7]<BR>
<BR>
rājānam praṇayati | udyata evaiṣa āgnīdhrīyo 'gnirbhavatyathaita<BR>
ekaikamevolmukamādāya yathādhiṣṇyaṃ viparāyanti taireva teṣāmulmukaiḥ<BR>
praghnantīti sa smāha yājñavalkyo ye tathā kurvantītyetannvekamayanam<BR>
<BR>
<BR>
4.6.8.[8]<BR>
<BR>
athedaṃ dvitīyam | araṇiṣvevāgnīntsamārohyopasamāyanti yatra prājāpatyena paśunā<BR>
yakṣyamāṇā bhavanti mathitvopasamādhāyoddhṛtyāhavanīyaṃ yajanta etena<BR>
prājāpatyena paśunā<BR>
<BR>
<BR>
<BR>
4.6.8.[9]<BR>
<BR>
tasya śiro nidadhati | teṣāṃ yadi tadahardīkṣā na samaityaraṇiṣvevāgnīntsamārohya<BR>
yathāyathaṃ viparetya juhvati <BR>
<BR>
<BR>
<BR>
4.6.8.[10]<BR>
<BR>
atha yadahareṣāṃ dīkṣā samaiti | araṇiṣvevāgnīntsamārohyopasamāyanti yatra<BR>
dīkṣiṣyamāṇā bhavanti gṛhapatireva prathamo manthate 'thetare paryupaviśya<BR>
manthante te jātaṃ jātamevānupraharanti gṛhapatergārhapatye gṛhapatereva<BR>
gārhapatyāduddhṛtyāhavanīyaṃ dīkṣante teṣāṃ samāna āhavanīyo bhavati samāno<BR>
gārhapatyo dīkṣopasatsu<BR>
<BR>
<BR>
<BR>
4.6.8.[11]<BR>
<BR>
atha yadahareṣāṃ krayo bhavati | tadahargārhapatyāṃ citimupadadhātyathetarebhya<BR>
upavasathe dhiṣṇyānvaisarjinānāṃ kāle prācyaḥ patnya upasamāyanti<BR>
prajahatyetamaparamagniṃ huta eva vaisarjine <BR>
<BR>
<BR>
<BR>
4.6.8.[12]<BR>
<BR>
rājānam praṇayati | udyata evaiṣa āgnīdhrīyo 'gnirbhavatyathaita<BR>
ekaikamevolmukamādāya yathādhiṣṇyaṃ viparāyanti samadamu haiva te kurvanti<BR>
samaddhainānvindatyartukā ha bhavantyapi ha tamardhaṃ samadvindati<BR>
yasminnardhe yajante ye tathā k<BR>
<BR>
<BR>
<BR>
4.6.8.[13]<BR>
<BR>
athedaṃ tṛtīyam | gṛhapaterevāraṇyoḥ saṃvadante ya ito urvantyetaddvitīyamayanam<BR>
<BR>
<BR>
<BR>
4.6.8.[14]<BR>
<BR>
athedaṃ tṛtīyam | gṛhapaterevāraṇyoḥ saṃvadante ya ito 'gnirjaniṣyate sa naḥ saha<BR>
yadanena yajñena jeṣyāmo 'nena paśubandhena tannaḥ saha saha naḥ sādhukṛtyā ya<BR>
eva pāpaṃ karavattasyaiva tadityevamuktvā gṛhapatireva prathamaḥ samārohayate<BR>
'thetarebhyaḥ samārohayati svayaṃ vaiva samārohayante ta āyanti yatra prājāpatyena<BR>
paśunā yakṣyamāṇā bhavanti mathitvopasamādhāyoddhṛtyāhavanīyaṃ yajanta etena<BR>
prājāpatyena paśunā <BR>
<BR>
<BR>
<BR>
4.6.8.[15]<BR>
<BR>
tasya śiro nidadhati | teṣāṃ yadi tadahardīkṣā na samaityaraṇiṣvevāgnīntsamārohya<BR>
yathāyathaṃ viparetya juhvati <BR>
<BR>
<BR>
<BR>
4.6.8.[16]<BR>
<BR>
atha yadahareṣāṃ dīkṣā samaiti | gṛhapaterevāraṇyoḥ saṃvadante ya ito<BR>
'gnirjaniṣyate sa naḥ saha yadanena yajñena jesyāmo 'nena sattreṇa tannaḥ saha saha<BR>
naḥ sādhukṛtyā ya eva papaṃ karavattasyaiva tadityevamuktvā gṛhapatireva<BR>
prathamaḥ samārohayate 'thetarebhyaḥ samārohayati svayaṃ vaiva samārohayante ta<BR>
āyanti yatra dīkṣiṣyamāṇā bhavanti mathitvopasamādhāyoddhṛtyāhavanīyaṃ<BR>
dīkṣante teṣāṃ samāna āhavanīyo bhavati samāno gārhapatyo dīkṣopasatsu <BR>
<BR>
<BR>
<BR>
4.6.8.[17]<BR>
<BR>
atha yadahareṣāṃ krayo bhavati | tadahargārhapatyāṃ citimupadadhātyathetarebhya<BR>
upavasathe dhiṣṇyānvaisarjinānāṃ kāle prācyaḥ patnya upasamāyanti<BR>
prajahatyetamaparamagniṃ huta eva vaisarjine <BR>
<BR>
<BR>
<BR>
4.6.8.[18]<BR>
<BR>
rājānam praṇayati | udyata evaiṣa āgnīdhrīyo 'gnirbhavatyathaita<BR>
ekaikamevolmukamādāya yathādhiṣṇyaṃ viparāyanti tattatkṛtaṃ nākṛtaṃ<BR>
yannānādhiṣṇyā bhavanti varīyānākāśo 'satparicaraṇāyetyatha yannānāpuroḍāśā<BR>
bhūyo haviruciṣṭamasatsamāptyā iti<BR>
<BR>
<BR>
<BR>
4.6.8.[19]<BR>
<BR>
atha yena sattreṇa devāḥ | kṣipra eva pāpmānamapāghnatemāṃ<BR>
jitimajayanyaiṣāmiyaṃ jitistadata udyata ekagṛhapatikā vai devā ekapuroḍāśā<BR>
ekadhiṣṇyāḥ kṣipra eva pāpmānamapāghnata kṣipre prājāyanta tatho evaita<BR>
ekagṛhapatikā ekapuroḍāśā ekadhiṣṇyāḥ kṣipra eva pāpmānamapaghnate kṣipre<BR>
prajāyante<BR>
<BR>
<BR>
<BR>
4.6.8.[20]<BR>
<BR>
athādaḥ pūrvasminnudīcīnavaṃśā śālā bhavati | tanmānuṣaṃ samāna āhavanīyo<BR>
bhavati nānā gārhapatyāstadvikṛṣṭaṃ gṛhapatereva gārhapatye jāghanyā patnīḥ<BR>
saṃyājayantyājyenetare pratiyajanta āsate tadvikṛṣṭam <BR>
<BR>
<BR>
<BR>
4.6.8.[21]<BR>
<BR>
athātra prācīnavaṃśā śālā bhavati | taddevatrā samāna āhavanīyo bhavati samāno<BR>
gārhapatyaḥ samāna āgnīdhrīyastadetatsattraṃ samṛddhaṃ yathaikāhaḥ samṛddha<BR>
evaṃ tasya na hvalāsti tasyaiṣaiva samānyāvṛdyadanyaddhiṣṇyebhyaḥ <BR>
<BR>
<BR>
<BR>
4.6.9.[1]<BR>
<BR>
devā ha vai sattramāsata | śriyaṃ gacema yaśaḥ syāmānnādāḥ syāmeti tebhya<BR>
etadannādyamabhijitamapācikramiṣatpaśavo vā annam paśavo<BR>
haivaibhyastadapācikramiṣanyadvai na ime śrāntā na hiṃsyuḥ kathamiva svinnaḥ<BR>
sakṣyanta iti<BR>
<BR>
<BR>
<BR>
4.6.9.[2]<BR>
<BR>
ta ete gārhapatye dve āhutī ajuhavuḥ | gṛhā vai gārhapatyo gṛhā vai pratiṣṭhā<BR>
tadenāngṛheṣveva nyayacaṃstathaibhya etadannādyamabhijitaṃ nāpākrāmat <BR>
<BR>
<BR>
<BR>
4.6.9.[3]<BR>
<BR>
tatho eveme sattramāsate | ye sattramāsate śriyaṃ gacema yaśaḥ syāmānnādāḥ syāmeti<BR>
tebhya etadannādyamabhijitamapacikramiṣati paśavo vā annam paśavo<BR>
haivaibhyastadapacikramiṣanti yadvai na ime śrāntā na hiṃsyuḥ kathamiva svinnaḥ<BR>
sakṣyanta iti<BR>
<BR>
<BR>
<BR>
4.6.9.[4]<BR>
<BR>
ta ete gārhapatye dve āhutī juhvati gṛhā vai gārhapatyo gṛhā vai pratiṣṭhā<BR>
tadenāngṛheṣveva niyacanti tathaibhya etadannādyamabhijitaṃ nāpakrāmati<BR>
<BR>
<BR>
<BR>
4.6.9.[5]<BR>
<BR>
tatho evaitasmāt | etadannādyamupāhṛtamapacikramiṣati yadvai māyaṃ na<BR>
hiṃsyātkathamiva svinmā sakṣyata iti<BR>
<BR>
<BR>
<BR>
4.6.9.[6]<BR>
<BR>
tasya parastādevāgre 'lpaśa iva prāśnāti | tadenadupanimadati tadveda na vai<BR>
tathābhūdyathāmaṃsi na vai māhiṃsīditi tadenamupāvaśrayate sa ha priya<BR>
evānnasyānnādo bhavati ya evaṃ vidvānetasya vrataṃ śaknoti caritum <BR>
<BR>
<BR>
<BR>
4.6.9.[7]<BR>
<BR>
tadvā etat | daśame 'hantsattrotthānaṃ kriyate teṣāmekaika eva vācaṃyama āste<BR>
vācamāpyāyayaṃstayāpīnayāyātayāmnyottaramahastanvate 'thetare visṛjyante<BR>
samiddhārā vā svādhyāyaṃ vā tatrāpyaśnanti <BR>
<BR>
<BR>
<BR>
4.6.9.[8]<BR>
<BR>
te 'parāhṇa upasametya | apa upaspṛśya patnīśālaṃ samprapadyante teṣu<BR>
samanvārabdheṣvete āhutī juhotīha ratiriha ramadhvamiha dhṛtiriha svadhṛtiḥ<BR>
svāheti paśūnevaitadāha paśūnevaitadātmanniyacante<BR>
<BR>
<BR>
<BR>
4.6.9.[9]<BR>
<BR>
atha dvitīyāṃ juhīti | upasṛjandharuṇam mātra ityagnimevaitatpṛthivyā upasṛjannāha<BR>
dharuṇo mātaraṃ dhayannityagnimevaitatpṛthivīṃ dhayantamāha rāyaspoṣamasmāsu<BR>
dīdharatsvāheti paśavo vai rāyaspoṣaḥ paśūnevaitadātmanniyacante<BR>
<BR>
<BR>
<BR>
4.6.9.[10]<BR>
<BR>
te prāñca upaniṣkrāmanti | te paścātpāñco havirdhāne samprapadhyante purastādvai<BR>
pratyañcastaṃsyamānā athaivaṃ satrotthāne <BR>
<BR>
<BR>
<BR>
4.6.9.[11]<BR>
<BR>
ta uttarasya havirdhānasya | jaghanyāyāṃ kūbaryāṃ sāmābhigāyanti sattrasya ṛddhiriti<BR>
rāddhimevaitadabhyuttiṣṭhantyuttaravedervottarāyāṃ śroṇāvitaraṃ tu kṛtataram<BR>
<BR>
<BR>
<BR>
4.6.9.[12]<BR>
<BR>
yaduttarasya havirdhānasya | jaghanyāyāṃ kūbaryāmaganma jyotiramṛtā abhūmeti<BR>
jyotirvā ete bhavantyamṛtā bhavanti ye sattramāsate divam pṛthivyā adhyāruhāmeti<BR>
divaṃ vā ete pṛthivyā adhyārohanti ye sattramāsate 'vidāma devāniti vindanti hi<BR>
devāntsvarjyotiriti trirnidhanamupāvayanti svarhyete jyotirhyete bhavanti<BR>
tadyadevaitasya sāmno rūpaṃ tadevaite bhavanti ye sattramāsate<BR>
<BR>
<BR>
<BR>
4.6.9.[13]<BR>
<BR>
te dakṣiṇasya havirdhānasya | adho 'dho 'kṣam sarpanti sa yathāhistvaco<BR>
nirmucyetaivaṃ sarvasmātpāpmano nirmucyante 'ticandasā sarpantyeṣā vai sarvāṇi<BR>
candāṃsi yadaticandāstathainānpāpmā nānvatyeti tasmādaticandasā sarpanti<BR>
<BR>
<BR>
<BR>
4.6.9.[14]<BR>
<BR>
te sarpanti | yuvaṃ tamindrāparvatā puroyudhā yo naḥ pṛtanyādapa taṃ tamiddhataṃ<BR>
vajreṇa taṃ-tamiddhatam | dūre cattāya cantsadgahane yadinakṣat | asmākaṃ<BR>
śatrūnpari śūra viśvato darmā darṣīṣṭa viśvata iti <BR>
<BR>
<BR>
<BR>
4.6.9.[15]<BR>
<BR>
te prāñca upaniṣkrāmanti | te purastātpratyañcaḥ sadaḥ samprapadyante paścādvai<BR>
prāñcastaṃsyamānā athaivaṃ satrotthāne <BR>
<BR>
<BR>
<BR>
4.6.9.[16]<BR>
<BR>
te yathādhiṣṇyamevopaviśanti | devebhyo ha vai vāco raso 'bhijito 'pacikramiṣāṃ<BR>
cakāra sa imāmeva parāṅatyasisṛpsadiyaṃ vai vāktasyā eṣa raso yadoṣadhayo<BR>
yadvanaspatayastametena sāmnāpnuvantsa enānāpto 'bhyāvartata tasmādasyāmūrdhvā<BR>
oṣadhayo jāyanta ūrdhvā vanaspatayastatho evaitebhya etadvāco raso 'bhijito<BR>
'pacikramiṣati sa imāmeva parāṅatisisṛpsatīyaṃ vai vāktasyā eṣa raso yadoṣadhayo<BR>
yadvanaspatayastametena sāmnāpnuvanti sa enānāpto 'bhyāvartate<BR>
tasmādasyāmūrdhvā oṣadhayo jāyanta ūrdhvā vanaspatayaḥ <BR>
<BR>
<BR>
<BR>
4.6.9.[17]<BR>
<BR>
sarparājñyā ṛkṣu stuvate | iyaṃ vai pṛthivī sarparājñī<BR>
tadanayaivaitatsarvamāpnuvanti svayamprastutamanupagītaṃ yathā nānya<BR>
upaśṛṇuyādati ha recayedyadanyaḥ prastuyādatirecayedyadanya<BR>
upagāyedatirecayedyadanya upaśṛṇuyāttasmātsvayamprastutamanupagītam<BR>
<BR>
<BR>
<BR>
4.6.9.[18]<BR>
<BR>
caturhotṝnhotā vyācaṣṭe | etadevaitatstutamanuśaṃsati yadi hotā na<BR>
vidyādgṛhapatirvyācakṣīta hotustveva vyākhyānam<BR>
<BR>
<BR>
<BR>
4.6.9.[19]<BR>
<BR>
athādhvaryoḥ pratigaraḥ | arātsurime yajamānā bhadramebhyo 'bhūditi<BR>
kalyāṇamevaitanmānuṣyai vāco vadati <BR>
<BR>
<BR>
<BR>
4.6.9.[20]<BR>
<BR>
atha vākovākye brahmodyaṃ vadanti | sarvaṃ vai teṣāmāptam bhavati sarvaṃ jitaṃ ye<BR>
sattramāsate 'cāriṣuryajurbhistattānyāpaṃstadavārutsatāśaṃsiṣurṛcastattā<BR>
āpastadavārutsatāstoṣata<BR>
sāmabhistattānyāpaṃstadavārutsatāthaiṣāmetadevānāptamanavaruddhaṃ bhavati<BR>
yadvākovākyam brāhmaṇaṃ tadevaitenāpnuvanti tadavarundhate<BR>
<BR>
<BR>
<BR>
4.6.9.[21]<BR>
<BR>
audumbarīmupasaṃsṛpya vācaṃ yacanti | viduhanti vā ete yajñaṃ nirdhayanti ye vācā<BR>
yajñaṃ tanvate vāgghi yajñastāmeṣām puraikaika eva vācaṃyama āste<BR>
vācamāpyāyayaṃstayāpīnayāyātayāmnyottaramahastanvate 'thātra sarvaiva vāgāptā<BR>
bhavatyapavṛktā tāṃ sarva eva vācaṃyamā vācamāpyāyayanti<BR>
tayāpīnayāyātayāmnyātirātraṃ tanvate <BR>
<BR>
<BR>
<BR>
4.6.9.[22]<BR>
<BR>
audumbarīmanvārabhyāsate | annaṃ vā ūrgudumbara ūrjaivaitadvācamāpyāyayanti<BR>
<BR>
<BR>
<BR>
4.6.9.[23]<BR>
<BR>
te 'stamite prāñca upaniṣkrāmanti | te jaghanenāhavanīyamāsate 'greṇa havirdhāne<BR>
tānvācaṃyamāneva vācaṃyamaḥ pratirasthātā vasatīvarībhirabhipariharati te yatkāmā<BR>
āsīraṃstena vācaṃ visṛjerankāmairha sma vai purarṣayaḥ sattramāsate 'sau naḥ kāmaḥ<BR>
sa naḥ samṛdhyatāmiti yadyu anekakāmāḥ syurlokakāmā vā prajākāmā vā paśukāmā<BR>
vā<BR>
<BR>
<BR>
<BR>
4.6.9.[24]<BR>
<BR>
anenaiva vācaṃ visṛjeran | bhūrbhuvaḥ svariti tatsatyenaivaitadvācaṃ samardhayanti<BR>
tayā samṛddhayāśiṣa āśāsate suprajāḥ prajābhiḥ syāmeti tatprajāmāśāsate suvīrā<BR>
vīrairiti tadvīrānāśāsate supoṣāḥ poṣairiti tatpuṣṭimāśāsate <BR>
<BR>
<BR>
<BR>
4.6.9.[25]<BR>
<BR>
atha gṛhapatiḥ subrahmaṇyāmāhvayati | yaṃ vā gṛhapatirbrūyātpṛthagu haivaike<BR>
subrahmaṇyāmāhvayanti gṛhapatistveva subrahmaṇyāmāhvayedyam vā<BR>
gṛhapatirbrūyāttasmintsamupahavamiṣ ṭvā samidho 'bhyādadhati <BR>
<BR>
<BR>
<BR>
<BR>
<BR>
<BR>
<BR>
<BR>
<BR>
</body></html>

