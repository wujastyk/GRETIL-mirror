<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title>Satapatha-Brahmana 8</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

SATAPATHA-BRAHMANA 8<BR>
<BR>
Data input by H.S. Ananthanarayana and W. P. Lehman.<BR>
<BR>
Bracketted numbering added mechanically.<BR>
<BR>
<BR>


<BR>
<BR>
<BR>
<BR>
<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>

<BR>
<BR>
<BR>
8.1.1.[1]<BR>
<BR>
prāṇabhṛta upadadhāti | prāṇā vai prāṇabhṛtaḥ prāṇānevaitadupadadhāti tāḥ<BR>
prathamāyāṃ citā upadadhāti pūrvārdha eṣo 'gneryatprathamā citiḥ<BR>
purastāttatprāṇāndadhāti tasmādime purastātprāṇāḥ <BR>
<BR>
<BR>
<BR>
8.1.1.[2]<BR>
<BR>
tā daśa-daśopadadhāti | daśa vai prāṇā yadu vā api bahu kṛtvo daśa-daśa daśaiva<BR>
tṛtpañca kṛtvo daśa-daśopadadhāti pañca vā etānpaśūnupadadhāti daśa-daśa vā<BR>
ekaikasminpaśau prāṇāstadeṣu sarveṣu prāṇāndadhātyanantarhitāḥ paśubhya<BR>
upadadhātyanantarhitāṃstatpaśubhyaḥ prāṇāndadhāti sarvata upadadhāti sarvata<BR>
evaiṣvetatprāṇāndadhāti<BR>
<BR>
<BR>
<BR>
8.1.1.[3]<BR>
<BR>
yadveva prāṇabhṛta upadadhāti | prajāpatervisrastātprāṇā udakrāmandevatā bhūtvā<BR>
tānabravīdupa meta prati ma etaddhatta yena me yūyamudakramiṣṭeti sa vai<BR>
tadannaṃ sṛjasva yatte vayam paśyanta upavasāmeti te vā ubhaye sṛjāmahā iti tatheti<BR>
te prāṇāśca prajāpatiścaitadannamasṛjantaitāḥ prāṇabhṛtaḥ<BR>
<BR>
<BR>
<BR>
8.1.1.[4]<BR>
<BR>
sa purastādupadadhāti | ayam puro bhuva ityagnirvai purastadyattamāha pura iti<BR>
prāñcaṃ hyagnimuddharanti prāñcamupacarantyatha yadbhuva ityāhāgnirvai bhuvo<BR>
'gnerhīdaṃ sarvam bhavati prāṇo hāgnirbhūtvā purastāttasthau tadeva<BR>
tadrūpamupadadhāti <BR>
<BR>
<BR>
<BR>
8.1.1.[5]<BR>
<BR>
tasya prāṇo bhauvāyana iti | prāṇaṃ tasmādrūpādagnerniramimīta vasantaḥ prāṇāyana<BR>
iti vasantamṛtum prāṇānniramimīta gāyatrī vāsantīti gāyatrīṃ cando<BR>
vasantādṛtorniramimīta gāyatryai gāyatramiti gāyatryai candaso gāyatraṃ sāma<BR>
niramimīta gāyatrādupāṃśuriti gāyatrātsāmna upāṃśuṃ grahaṃ<BR>
niramimītopāṃśostrivṛdityupāṃśorgrahāttrivṛtaṃ stomaṃ niramimīta trivṛto<BR>
rathantaramiti trivṛta stomādrathantaram pṛṣṭhaṃ niramimīta<BR>
<BR>
<BR>
8.1.1.[6]<BR>
<BR>
vasiṣṭha ṛṣiriti | prāṇo vai vasiṣṭha ṛṣiryadvai nu śreṣṭhastena vasiṣṭho 'tho<BR>
yadvastṛtamo vasati teno eva vasiṣṭhaḥ prajāpatigṛhītayā tvayeti prajāpatisṛṣṭayā<BR>
tvayetyetatprāṇaṃ gṛhṇāmi prajābhya iti prāṇam purastātprāpādayata nānopadadhāti<BR>
ye nānākāmāḥ prāṇe tāṃstaddadhāti sakṛtsādayatyekaṃ tatprāṇaṃ karotyatha yannānā<BR>
sādayetprāṇaṃ ha vicindyātsaiṣā trivṛdiṣṭakā yajuḥ sādanaṃ<BR>
sūdadohāstattrivṛttrivṛdagniryāvānagniryāvatyasya mātrā tāvattatkṛtvopadadhāti <BR>
<BR>
<BR>
<BR>
8.1.1.[7]<BR>
<BR>
atha dakṣiṇataḥ | ayaṃ dakṣiṇā viśvakarmetyayaṃ vai vāyurviśvakarmā yo 'yam<BR>
pavata eṣa hīdaṃ sarvaṃ karoti tadyattamāha dakṣiṇeti tasmādeṣa dakṣiṇaiva<BR>
bhūyiṣṭhaṃ vāti mano ha vāyurbhūtvā dakṣiṇatastasthau tadeva tadrūpamupadadhāti<BR>
<BR>
<BR>
<BR>
8.1.1.[8]<BR>
<BR>
tasya mano vaiśvakarmaṇamiti | manastasmādrūpādvāyorniramimīta grīṣmo mānasa<BR>
iti grīṣmamṛtum manaso niramimīta triṣṭubgraiṣmīti triṣṭubhaṃ cando<BR>
grīṣmādṛtorniramimīta triṣṭubhaḥ svāramiti triṣṭubhaścandasaḥ svāraṃ sāma<BR>
niramimīta svārādantaryāma iti svārātsāmno 'ntaryāmaṃ grahaṃ<BR>
niramimītāntaryāmātpañcadaśa ityantaryāmādgrahātpañcadaśaṃ stomaṃ niramimīta<BR>
pañcadaśādbṛhaditi pañcadaśātstomādbṛhatpṛṣṭhaṃ niramimīta <BR>
<BR>
<BR>
<BR>
8.1.1.[9]<BR>
<BR>
bharadvāja ṛṣiriti | mano vai bharadvāja ṛṣirannaṃ vājo yo vai mano bibharti so<BR>
'nnaṃ vājam bharati tasmānmano bharadvāja ṛṣiḥ prajāpatigṛhītayā tvayeti<BR>
prajāpatisṛṣṭayā tvayetyetanmano gṛhṇāmi prajābhya iti mano dakṣiṇataḥ<BR>
prāpādayata nānopadadhāti ye nānākāmā manasi tāṃstaddadhāti sakṛtsādayatyekaṃ<BR>
tanmanaḥ karotyatha yannānā sādayenmano ha vicindyātsaiṣā trivṛdiṣṭakā tasyokto<BR>
bandhuḥ <BR>
<BR>
<BR>
<BR>
8.1.2.[1]<BR>
<BR>
atha paścāt | ayam paścādviśvavyacā ityasau vā ādityo viśvavyacā yadā hyevaiṣa<BR>
udetyathedaṃ sarvaṃ vyaco bhavati tadyattamāha paścāditi tasmādetam<BR>
pratyañcameva yantam paśyanti cakṣurhādityo bhūtvā paścāttasthau tadeva<BR>
tadrūpamupadadhāti<BR>
<BR>
<BR>
<BR>
8.1.2.[2]<BR>
<BR>
tasya cakṣurvaiśvavyacasamiti | cakṣustasmādrūpādādityānniramimīta<BR>
varṣāścākṣuṣya iti varṣā ṛtuṃ cakṣuṣo niramimīta jagatī vārṣīti jagatīṃ cando<BR>
varṣābhya ṛtorniramimīta jagatyā ṛkṣamamiti jagatyai candasa ṛkṣamaṃ sāma<BR>
niramimīta 'rkṣamācukra ityṛkṣamātsāmnaḥ śukraṃ grahaṃ niramimīta<BR>
śukrātsaptadaśa iti śukrādgrahātsaptadaśaṃ stomaṃ niramimīta<BR>
saptadaśādvairūpamiti saptadaśātstomādvairūpam pṛṣṭhaṃ niramimīta <BR>
<BR>
<BR>
<BR>
8.1.2.[3]<BR>
<BR>
jamadagnirṛṣiriti | cakṣurvai jamadagnirṛṣiryadenena jagatpaśyatyatho manute<BR>
tasmāccakṣurjamadagnirṛṣiḥ prajāpatigṛhītayā tvayeti prajāpatisṛṣṭayā<BR>
tvayetyetaccakṣurgṛhṇāmi prajābhya iti cakṣuḥ paścātprāpādayata nānopadadhāti ye<BR>
nānākāmāścakṣuṣi tāṃstaddadhāti sakṛtsādayatyekaṃ taccakṣuḥ karotyatha yannānā<BR>
sādayeccakṣurha vicindyātsaiṣā trivṛdiṣṭakā tasyokto bandhuḥ<BR>
<BR>
<BR>
<BR>
8.1.2.[4]<BR>
<BR>
athottarataḥ | idamuttarātsvariti diśo vā uttarāttadyattā āhottarādityuttarā<BR>
hyasmātsarvasmāddiśo 'tha yatsvarityāha svargo hi loko diśaḥ śrotraṃ ha diśo<BR>
bhūtvottaratastasthau tadeva tadrūpamupadadhāti <BR>
<BR>
<BR>
<BR>
8.1.2.[5]<BR>
<BR>
tasya śrotraṃ sauvamiti | śrotraṃ tasmādrūpāddigbhyo niramimīta śaracrautrīti<BR>
śaradamṛtuṃ śrotrānniramimītānuṣṭupśāradītyanuṣṭubhaṃ candaḥ śarada<BR>
ṛtorniramimītānuṣṭubha aiḍamityanuṣṭubhaścandasa aiḍaṃ sāma<BR>
niramimītaiḍānmanthītyaiḍātsāmno manthinaṃ grahaṃ niramimīta manthina<BR>
ekaviṃśa iti manthino grahādekaviṃśaṃ stomaṃ<BR>
niramimītaikaviṃśādvairājamityekaviṃśātstomādvairājam pṛṣṭhaṃ niramimīta <BR>
<BR>
<BR>
<BR>
8.1.2.[6]<BR>
<BR>
viśvāmitra ṛṣiriti | śrotraṃ vai viśvāmitra ṛṣiryadenena sarvataḥ śṛṇotyatho yadasmai<BR>
sarvato mitram bhavati tasmācrotraṃ viśvāmitra ṛṣiḥ prajāpatigṛhītayā tvayeti<BR>
prajāpatisṛṣṭayā tvayetyetacrotraṃ gṛhṇāmi prajābhya iti śrotramuttarataḥ<BR>
prāpādayata nānopadadhāti ye nānākāmāḥ śrotre tāṃstaddadhāti sakṛtsādayatyekaṃ<BR>
tacrotraṃ karotyatha yannānā sādayecrotraṃ ha vicindyātsaiṣā trivṛdiṣṭakā tasyokto<BR>
bandhuḥ <BR>
<BR>
<BR>
<BR>
8.1.2.[7]<BR>
<BR>
atha madhye | iyamupari matiriti candramā vā upari tadyattamāhoparotyupari hi<BR>
candramā atha yanmatirityāha vāgvai matirvācā hīdaṃ sarvam manute vāggha<BR>
candramā bhūtvopariṣṭāttasthau tadeva tadrūpamupadadhāti<BR>
<BR>
<BR>
8.1.2.[8]<BR>
<BR>
tasyai vāṅnātyeti | vācaṃ tasmādrūpāccandramaso niramimīta hemanto vācya iti<BR>
hemantamṛtuṃ vāco niramimīta paṅktirhaimantīti paṅktiṃ cando<BR>
hemantādṛtorniramimīta paṅktyai nidhanavaditi paṅktyai candaso nidhanavatsāma<BR>
niramimīta nidhanavata āgrayaṇa iti nidhanavataḥ sāmna āgrayaṇaṃ grahaṃ<BR>
niramimītāgrayaṇāttriṇavatrayastriṃśāvityāgrayaṇādgrahāttriṇavatrayastriṃśau stomau<BR>
niramimīta triṇavatrayastriṃśābhyāṃ śākvararaivate iti triṇavatrayastriṃśābhyāṃ<BR>
stomābhyāṃ śākvararaivate pṛṣṭhe niramimīta<BR>
<BR>
<BR>
<BR>
8.1.2.[9]<BR>
<BR>
viśvakarma ṛṣiriti | vāgvai viśvakarma 'rṣirvācā hīdaṃ sarvaṃ kṛtaṃ<BR>
tasmādvāgviśvakarma 'rṣiḥ prajāpatigṛhītayā tvayeti prajāpatisṛṣṭayā<BR>
tvayetyetadvācaṃ gṛhṇāmi prajābhya iti vācamupariṣṭātprāpādayata nānopadadhāti ye<BR>
nānākāmā vāci tāṃstaddadhāti sakṛtsādayatyekāṃ tadvācaṃ karotyatha yannānā<BR>
sādayedvācaṃ ha vicindyātsaiṣā trivṛdiṣṭakā tasyokto bandhuḥ <BR>
<BR>
<BR>
<BR>
8.1.2.[10]<BR>
<BR>
etadvai tadannam | yattatprāṇāśca prajāpatiścāsṛjantaitāvānvai sarvo yajño yajña u<BR>
devānāmannam <BR>
<BR>
<BR>
<BR>
8.1.2.[11]<BR>
<BR>
tā daśa-dśopadadhāti | daśākṣarā virāḍvirāḍu kṛtsnamannaṃ<BR>
sarvamevāsminnetatkṛtsnamannaṃ dadhāti sarvata upadadhāti sarvata<BR>
evāsminnetatkṛtsnamannaṃ dadhāti tā haitā virāja etānprāṇānbibhrati<BR>
yatprāṇānbibhrati tasmātprāṇabhṛtaḥ<BR>
<BR>
<BR>
<BR>
8.1.3.[1]<BR>
<BR>
tadāhuḥ | kim prāṇāḥ kim prāṇabhṛta iti prāṇā eva prāṇā aṅgāni prāṇabhṛntyaṅgāni<BR>
hi<BR>
prāṇānbibhrati prāṇāstveva prāṇā annam prāṇabhṛdannaṃ hi prāṇānbibharti<BR>
<BR>
<BR>
<BR>
8.1.3.[2]<BR>
<BR>
tadāhuḥ | kathamasyaitāḥ sarvāḥ prājāpatyā bhavantīti yadeva sarvāsvāha<BR>
prajāpatigṛhītayā tvayetyevamu hāsyaitāḥ sarvāḥ prājāpatyā bhavanti <BR>
<BR>
<BR>
<BR>
8.1.3.[3]<BR>
<BR>
tadāhuḥ | yadgrahāya gṛhītāya stuvate 'tha śaṃsatyatha<BR>
kasmātpurastādgrahāṇāmṛcaśca sāmāni copadadhātīti saṃsthā vai karmaṇo<BR>
'nvīkṣitavya 'rcā vai pratipadā graho gṛhyata ṛci sāma gīyate<BR>
tadasyaitadyatpurastādgrahāṇāmṛcaśca sāmāni copadadhātyatha<BR>
yadupariṣṭādgrahāṇāṃ stutaśastre bhavatastadvasyaitadyadupariṣṭādgrahāṇāṃ<BR>
stomāṃśca pṛṣṭhāni copadadhāti <BR>
<BR>
<BR>
<BR>
8.1.3.[4]<BR>
tadāhuḥ | yadetattrayaṃ saha kriyate graha stotraṃ śastramathātra grahaṃ caiva<BR>
stotraṃ copadadhāti kathamasyātrāpi śasramupahitaṃ yadvāva stotraṃ tacastraṃ yāsu<BR>
hyeva stuvate tā u evānuśaṃsatyevamu hāsyātrāpi śastramupahitam bhavati <BR>
<BR>
<BR>
<BR>
8.1.3.[5]<BR>
<BR>
tadāhuḥ | yadyathā pituḥ putramevaṃ trīṇi prathamānyāhātha kasmādṛkṣāmayoḥ<BR>
saṃkrāmatīti sāma vā ṛcaḥ patistadyattatrāpi yathā pituḥ putramevam brūyādyathā<BR>
patiṃ santam putram brūyāttādṛktattasmādṛkṣāmayoḥ saṃkrāmati kasmādu triḥ<BR>
saṃtanotīti pitaram putram pautraṃ tāṃstatsaṃtanoti tasmādu tebhya eka eva dadāti<BR>
<BR>
<BR>
<BR>
8.1.3.[6]<BR>
<BR>
tadyāḥ purastādupadadhāti | tāḥ prāṇabhṛto 'tha yāḥ paścāttāścakṣurbhṛtastā<BR>
apānabhṛto 'tha yā dakṣiṇatastā manobhṛtastā u vyānabhṛto 'tha yā uttaratastāḥ<BR>
śrotrabhṛtastā udānabhṛto 'tha yā madhye tā vāgbhṛtastā u samānabhṛtaḥ<BR>
<BR>
<BR>
<BR>
8.1.3.[7]<BR>
<BR>
tadu ha carakādhvaryavaḥ | anyā evāpānabhṛto vyānabhṛta udānabhṛtaḥ<BR>
samānabhṛtaścakṣurbhṛto manobhṛtaḥ śrotrabhṛto vāgbhṛta ityupadadhati na tathā<BR>
kuryādatyahaiva rocayantyatro evaitāni sarvāṇi rūpāṇyupadhīyante<BR>
<BR>
<BR>
<BR>
8.1.3.[8]<BR>
<BR>
sa vai purastādupadhāya paścādupadadhāti | prāṇo hāpāno bhūtvāṅgulyagrebhya iti<BR>
saṃcaratyapāna u ha prāṇo bhūtvāṅgulyagrebhya iti saṃcarati tadyatpurastādupadhāya<BR>
paścādupadadhātyenāvevaitatprāṇau saṃtanoti saṃdadhāti tasmādetau prāṇau saṃtatau<BR>
saṃhitau <BR>
<BR>
<BR>
<BR>
8.1.3.[9]<BR>
<BR>
atha dakṣiṇata upadhāyottarata upadadhāti | vyāno hodāno bhūtvāṅgulyagrebhya iti<BR>
saṃcaratyudāna u ha vyāno bhūtvāṅgulyagrebhya iti saṃcarati tadyaddakṣiṇata<BR>
upadhāyottarata upadadhātyetāvevaitatprāṇau saṃtanoti saṃdadhāti tasmādetau prāṇau<BR>
saṃtatau saṃhitau<BR>
<BR>
<BR>
<BR>
8.1.3.[10]<BR>
<BR>
atha yā madhya upadadhāti | sa prāṇastā retaḥsicorvelayopadadhāti pṛṣṭayo vai<BR>
retaḥsicau madhyamu pṛṣṭayo madhyata evāsminnetatprāṇaṃ dadhāti sarvata<BR>
upadadhāti sarvata evāsminnetatprāṇaṃ dadhātyatho evaṃ haiṣa gudaḥ prāṇaḥ<BR>
samantaṃ nābhim paryakno nūcīśca tiraścīścopadadhāti tasmādime 'nvañcaśca<BR>
tiryañcaścātmanprāṇāḥ saṃspṛṣṭā upadadhāti prāṇānevaitatsaṃtanoti saṃdadhāti<BR>
tasmādime prāṇāḥ saṃtatāḥ saṃhitāḥ<BR>
<BR>
<BR>
<BR>
8.1.4.[1]<BR>
<BR>
tā haike puruṣamupārpyopadadhati | eṣa vai prāṇastametā bibhrati yatprāṇam<BR>
bibhrati tasmātprāṇabhṛta iti na tathā kuryādeṣo 'haiva prāṇo ya eṣa hiraṇmayaḥ<BR>
puruṣastasya tvayamātmā yāvadidamabhyayamagnirvihitastadyaddhāsyaitā aṅga<BR>
nābhiprāpnuyuḥ prāṇo hāsya tadaṅgaṃ nābhiprāpnuyādyadu vai prāṇo 'ṅgaṃ<BR>
nābhiprāpnoti śuṣyati vā vai tanmlāyati vā tasmādenāḥ<BR>
pariśritsvevopārpyopadadhyādatha yā madhya upadadhāti tābhirasyaiṣa ātmā<BR>
pūrṇastā u evaitasmādanantarhitāḥ<BR>
<BR>
<BR>
<BR>
8.1.4.[2]<BR>
<BR>
tadāhuḥ | yadayam puro bhuvo 'yaṃ dakṣiṇā viśvakarmāyam paścādviśvavyacā<BR>
idamuttarātsvariyamupari matiriti samprati diśo 'bhyanūcyante 'tha kasmādenā<BR>
akṣṇayādeśeṣūpadadhātīti prāṇā vai prāṇabhṛtastā yatsamprati diśa<BR>
upadadhyātprāgapaṃ haivāyam prāṇaḥ saṃcaredatha yadenā evamabhyanūktāḥ<BR>
satīrakṣṇayādeśeṣūpadadhāti tasmādayam prāgapam prāṇaḥ sannakṣṇayā<BR>
sarvāṇyaṅgāni sarvamātmānamanusaṃcarati<BR>
<BR>
<BR>
<BR>
8.1.4.[3]<BR>
<BR>
sa eṣa paśuryadagniḥ | so 'traiva sarvaḥ kṛtsnaḥ saṃskṛtastasya yāḥ<BR>
purastādupadadhāti tau bāhū atha yāḥ paścātte sakthyāvatha yā madhya upadadhāti<BR>
sa ātmā tā retaḥsicorvelayopadadhāti pṛṣṭayo vai retaḥsicau madhyamu pṛṣṭayo<BR>
madhyato hyayamātmā sarvata upadadhāti sarvato hyayamātmā<BR>
<BR>
<BR>
<BR>
8.1.4.[4]<BR>
<BR>
tadāhuḥ | yatpūrveṣu gaṇeṣvekaikaṃ stomamekaikam pṛṣṭhamupadadhātyatha<BR>
kasmādatra dvau stomau dve pṛṣṭhe upadadhātītyātmā vā asyaiṣa ātmānaṃ<BR>
tadaṅgānāṃ jyeṣṭhaṃ variṣṭhaṃ vīryavattamaṃ karoti tasmādayamātmāṅgānāṃ<BR>
jyeṣṭho variṣṭho vīryavattamaḥ<BR>
<BR>
<BR>
8.1.4.[5]<BR>
<BR>
tadāhuḥ | kathamasyaiṣo 'gniḥ sarvaḥ kṛtsna iṣṭakāyāmiṣṭakāyāṃ saṃskṛto bhavatīti<BR>
majjā yajurasthīṣṭakā māṃsaṃ sādanaṃ tvakṣūdadohā loma purīṣasya yajurannam<BR>
purīṣamevamu hāsyaiṣo 'gniḥ sarvaḥ kṛtsna iṣṭakāyāmiṣṭakāyāṃ saṃskṛto bhavati<BR>
<BR>
<BR>
<BR>
8.1.4.[6]<BR>
<BR>
sa eṣa sārvāyuṣo 'gniḥ | sa yo haitamevaṃ sārvāyuṣamagniṃ veda sarvaṃ haivāyureti <BR>
<BR>
<BR>
<BR>
8.1.4.[7]<BR>
<BR>
athātaḥ samañcanaprasāraṇasyaiva | saṃcitaṃ haike<BR>
samañcanaprasāraṇenetyabhimṛśanti paśureṣa yadagniryadā vai paśuraṅgāni saṃ<BR>
cāñcati pra ca sārayatyatha sa tairvīryaṃ karoti <BR>
<BR>
<BR>
<BR>
8.1.4.[8]<BR>
<BR>
saṃvatsaro 'si parivatsaro 'si | idāvatsaro 'sīdvatsaro 'si vatsaro 'si uṣasaste<BR>
kalpantāmahorātrāste kalpantāmardhamāsāste kalpantām māsāste kalpantāmṛtavaste<BR>
kalpantāṃ saṃvatsaraste kalpatām pretyā etyai saṃ cāñca pra ca sāraya suparṇācidasi<BR>
tayā devatayāṅgirasvaddhruvaḥ sīdeti <BR>
<BR>
<BR>
<BR>
8.1.4.[9]<BR>
<BR>
api ha smāha śāṭyāyaniḥ | sphoṭatorhaikaḥ pakṣayorupaśuśrāvaitenābhimṛṣṭasya<BR>
tasmādenametenābhyeva mṛśediti<BR>
<BR>
<BR>
<BR>
8.1.4.[10]<BR>
<BR>
atha ha smāha svarhinnāgnajitaḥ | nagnajidvā gāndhāraḥ prāṇo vai<BR>
samañcanaprasāraṇaṃ yasminvā aṅge prāṇo bhavati tatsaṃ cāñcati pra ca sārayati<BR>
saṃcitamevainam bahiṣṭādabhyanyāttadasminprāṇaṃ samañcanaprasāraṇaṃ dadhāti<BR>
tathā saṃ cāñcati pra ca sārayatīti tadahaiva samañcanaprasāraṇaṃ yatsa taduvāca<BR>
rājanyabandhuriva tveva taduvāca yannu śataṃ kṛtvo 'tho sahasram<BR>
bahiṣṭādabhyanyurna vai tasmiṃste prāṇaṃ dadhyuryo vā ātmanprāṇaḥ sa eva<BR>
prāṇastadyatprāṇabhṛta upadadhāti tadasminprāṇaṃ samañcanaprasāraṇaṃ dadhāti<BR>
tathā saṃ cāñcati pra ca sārayatyatha lokampṛṇe upadadhātyasyāṃ sraktyāṃ tayorupari<BR>
bandhuḥ purīṣaṃ nivapati tasyopari bandhuḥ <BR>
<BR>
<BR>
<BR>
8.2.1.[1]<BR>
<BR>
dvitīyāṃ citimupadadhāti | etadvai devāḥ prathamāṃ citiṃ citvā samārohannayaṃ vai<BR>
lokaḥ prathamā citirimameva tallokaṃ saṃskṛtya samārohan <BR>
<BR>
<BR>
<BR>
8.2.1.[2]<BR>
<BR>
te 'bruvan | cetayadhvamiti citimicateti vāva tadabruvannita ūrdhvamicateti te<BR>
cetayamānā etāṃ dvitīyāṃ citimapaśyanyadūrdhvam pṛthivyā<BR>
arvācīnamantarikṣātteṣāmeṣa loko 'dhruva ivāpratiṣṭhita iva manasyāsīt <BR>
<BR>
<BR>
<BR>
8.2.1.[3]<BR>
<BR>
te 'śvināvabruvan | yuvaṃ vai brahmāṇau bhiṣajau stho yuvaṃ na imāṃ dvitīyāṃ<BR>
citimupadhattamiti kiṃ nau tato bhaviṣyatīti yuvameva no 'syā agnicityāyā adhvaryū<BR>
bhaviṣyatha iti tatheti tebhya etāmaśvinau dvitīyāṃ citimupādhattāṃ<BR>
tasmādāhuraśvināveva devānāmadhvaryū iti<BR>
<BR>
<BR>
<BR>
8.2.1.[4]<BR>
<BR>
sa upadadhāti | dhruvakṣitirdhruvayonirdhruvāsīti yadvai sthiraṃ yatpratiṣṭhitaṃ<BR>
taddhruvamatha vā eṣāmeṣa loko 'dhruva ivāpratiṣṭhita iva<BR>
manasyāsīttamevaitatsthiraṃ dhruvaṃ kṛtvā pratyadhattāṃ dhruvaṃ yonimāsīda<BR>
sādhuyeti sthiraṃ yonimāsīda sādhuyetyetadukhyasya ketum prathamaṃ juṣāṇetyayaṃ<BR>
vā agnirukhyastasyaiṣa prathamaḥ keturyatprathamā citistaṃ<BR>
juṣāṇetyetadaśvinādhvaryū sādayatāmiha tvetyaśvinau hyadhvaryū upādhattām<BR>
<BR>
<BR>
<BR>
8.2.1.[5]<BR>
<BR>
kulāyinī ghṛtavatī puraṃdhiriti | kulāyamiva vai dvitīyā citiḥ syone sīda sadane<BR>
pṛthivyā iti pṛthivī vai prathamā citistasyai śive syone sīda sadana ityetadabhi tvā<BR>
rudrā vasavo gṛṇantvityetāstvāṃ devatā abhigṛṇantvityetadimā brahma pīpihi<BR>
saubhagāyetīmā brahmāva saubhagāyetyetadaśvinādhvaryū sādayatāmiha tvetyaśvinau<BR>
hyadhvaryū upādhattām <BR>
<BR>
<BR>
<BR>
8.2.1.[6]<BR>
<BR>
svairdakṣairdakṣapiteha sīdeti | svena vīryeṇeha sīdetyetaddevānāṃ samne bṛhate<BR>
raṇāyeti devānāṃ sumnāya mahate raṇāyetyetatpitevaidhi sūnava ā suśeveti yathā pitā<BR>
putrāya syonaḥ suśeva evaṃ suśevaidhītyetatsvāveśā tanvā saṃviśāsvetyātmā vai tanūḥ<BR>
svāveśenātmanā saṃviśasvetyetadaśvinādhvaryū sādayatāmiha tvetyaśvinau<BR>
hyadhvaryū upādhattām<BR>
<BR>
<BR>
<BR>
8.2.1.[7]<BR>
<BR>
pṛthivyāḥ purīṣamasīti | pṛthivī vai prathamā citistasyā etatpurīṣamiva<BR>
yaddvitīyāpso nāmeti raso nāmetyetattāṃ tvā viśve abhigṛṇantu devā iti tāṃ tvā sarve<BR>
'bhigṛṇantu devā ityetatstomapṛṣṭhā ghṛtavatīha sīdeti yāntstomānasyāṃ taṃsyamāno<BR>
bhavati taireṣā stomapṛṣṭhā prajāvadasme draviṇāyajasveti prajāvadasme<BR>
draviṇamāyajasvetyetadaśvinādhvaryū sādayatāmiha tvetyaśvinau hyadhvaryū<BR>
upādhattām <BR>
<BR>
<BR>
<BR>
8.2.1.[8]<BR>
<BR>
tā etā diśaḥ | tā retaḥsicorvelayopadadhātīme vai retaḥsicāvanayostaddiśo dadhāti<BR>
tasmādanayordiśaḥ sarvata upadadhāti sarvatastaddiśo dadhāti tasmātsarvato diśaḥ<BR>
sarvataḥ samīcīḥ sarvatastatsamīcīrdiśo dadhāti tasmātsarvataḥ samīcyo diśastā<BR>
nānopadadhāti nānā sādayati nānā sūdadohasā 'dhivadati nānā hi diśaḥ <BR>
<BR>
<BR>
<BR>
8.2.1.[9]<BR>
<BR>
atha pañcamīṃ diśyāmupadadhāti | ūrdhvā ha sā dikṣā yā sordhvā digasau sa ādityo<BR>
'mumevaitadādityamupadadhāti tāmantareṇa dakṣiṇāṃ diśyāmupadadhātyamuṃ<BR>
tadādityamantareṇa dakṣiṇāṃ diśaṃ dadhāti tasmādeṣo 'ntareṇa dakṣiṇāṃ diśameti <BR>
<BR>
<BR>
8.2.1.[10]<BR>
<BR>
adityāstvā pṛṣṭhe sādayāmīti | iyaṃ vā aditirasyāmevainametatpratiṣṭhāyām<BR>
pratiṣṭhāpayatyantarikṣasya dhartrīṃ viṣṭambhanīṃ diśāmadhipatnīm<BR>
bhuvanānāmityantarikṣasya hyeṣa dhartā viṣṭambhano<BR>
diśāmadhipatirbhuvanānāmūrmirdrapso apāmasīti raso vā ūrmirviśvakarmā ta ṛṣiriti<BR>
prajāpatirvai viśvakarmā prajāpatisṛṣṭāsītyetadaśvinādhvaryū sādayatāmiha<BR>
tvetyaśvinau hyadhvaryū upādhattām <BR>
<BR>
<BR>
<BR>
8.2.1.[11]<BR>
<BR>
yadvevaitā āśvinīrupadadhāti | prajāpatiṃ visrastaṃ devatā ādāya vyudakrāmaṃstasya<BR>
yadūrdhvam pratiṣṭhāyā avācīnam madhyāttadasyāśvināvādāyotkramyātiṣṭhatām<BR>
<BR>
<BR>
<BR>
8.2.1.[12]<BR>
<BR>
tāvabravīt | upa metam prati ma etaddhattaṃ yena me yuvamuda !kramiṣṭamiti kiṃ<BR>
nau tato bhaviṣyatīti yuvaddevatyameva ma etadātmano bhaviṣyatīti tatheti<BR>
tadasminnetadaśvinau pratyadhattām<BR>
<BR>
<BR>
<BR>
8.2.1.[13]<BR>
<BR>
tadyā etāḥ pañcāśvinyaḥ | etadasya tadātmanastadyadetā atropadadhāti yadevāsyaitā<BR>
ātmanastadasminnetatpratidadhāti tasmādetā atropadadhāti <BR>
<BR>
<BR>
<BR>
8.2.1.[14]<BR>
<BR>
dhruvakṣitirdhruvayonirdhruvāsīti | yadvai sthiraṃ yatpratiṣṭhitaṃ taddhruvamatha<BR>
vā asyaitadasthiramivādhruvamivātmana āsīttadevaitatsthiraṃ dhruvaṃ kṛtvā<BR>
pratyadhattām <BR>
<BR>
<BR>
<BR>
8.2.1.[15]<BR>
<BR>
kulāyinī ghṛtavatī puraṃdhiriti | kulāyamiva vā asyaitadātmanaḥ<BR>
svairdakṣairdakṣapiteha sīdetyadakṣayatāmevāsyaitadātmanaḥ pṛthivyāḥ<BR>
purīṣamasīti purīṣasaṃhitamiva vā asyaitadātmano retaḥsicorvelayā pṛṣṭayo vai<BR>
retaḥsicau pṛṣṭisācayamiva vā asyaitadātmanaḥ sarvata upadadhāti sarvato<BR>
hyasyaitadaśvināvātmanaḥ pratyadhattām<BR>
<BR>
<BR>
<BR>
8.2.1.[16]<BR>
<BR>
atha 'rtavye upadadhāti | ṛtava ete yadṛtavye ṛtūnevaitadupadadhāti śukraśca śuciśca<BR>
graiṣmāvṛtū iti nāmanī enayorete nāmabhyāmevaine etadupadadhāti dve iṣṭake<BR>
bhavato dvau hi māsāvṛtuḥ sakṛtsādayatyekaṃ tadṛtuṃ karoti <BR>
<BR>
<BR>
<BR>
8.2.1.[17]<BR>
<BR>
tadyadete atropadadhāti | saṃvatsara eṣo 'gnirima u lokāḥ saṃvatsarastasya<BR>
yadūrdhvam pṛthivyā arvācīnamantarikṣāttadasyaiṣā dvitīyāṃ citistadvasya grīṣma<BR>
ṛtustadyadete atropadadhāti<BR>
<BR>
<BR>
<BR>
8.2.1.[18]<BR>
<BR>
yadvevaite atropadadhāti | prajāpatireṣo 'gniḥ saṃvatsara u prajāpatistasya<BR>
yadūrdhvam pratiṣṭhāyā avācīnam madhyāttadasyaiṣā dvitīyā citistadvasya grīṣma<BR>
ṛtustadyadete atropadadhāti yadevāsyaite ātmanastadasminnetatpratidadhāti<BR>
tasmādete atropadadhāti<BR>
<BR>
<BR>
<BR>
8.2.2.[1]<BR>
<BR>
atha vaiśvadevīrupadadhāti | eṣā vai sā dvītīyā citiryāmebhyastadaśvinā upādhattāṃ<BR>
tāmupadhāyedaṃ sarvamabhavatāṃ yadidaṃ kiṃ ca<BR>
<BR>
<BR>
<BR>
8.2.2.[2]<BR>
te devā abruvan | aśvinau vā idaṃ sarvamabhūtāmupa tajjānīta yathā<BR>
vyamihāpyasāmeti te 'bruvaṃścetayadhvamiti citimicateti vāva tadabruvaṃstadicata<BR>
yathā vayamihāpyasāmeti te cetayamānā etā iṣṭakā apaśyanvaiśvadevīḥ<BR>
<BR>
<BR>
<BR>
8.2.2.[3]<BR>
<BR>
te 'bruvan | aśvinau vā idaṃ<BR>
sarvamabhūtāmaśvibhyāmevāśvinościtimanūpadadhāmahā iti te<BR>
'śvibhyāmevāśvinościtimanūpādadhata tasmādetāmāśvinī citirityācakṣate<BR>
tasmādyathaiva pūrvāsāmudarka evametāsāmiśvibhyāṃ hyevāśvinościtimanūpādadhata<BR>
<BR>
<BR>
<BR>
<BR>
8.2.2.[4]<BR>
<BR>
yadveva vaiśvadevīrupadadhāti | ye vai te viśve devā etāṃ dvitīyāṃ citimapaśyanye ta<BR>
etena rasenopāyaṃsta ete tānevaitadupadadhāti tā etāḥ sarvāḥ prajāstā<BR>
retaḥsicorvelayopadadhātīme vai retaḥsicāvanayostatprajā dadhāti tasmādanayoḥ<BR>
prajāḥ sarvata upadadhāti sarvatastatprajā dadhāti tasmātsarvataḥ prajā diśyā<BR>
anūpadadhāti dikṣu tatprajā dadhāti tasmātsarvāsu dikṣu prajāḥ <BR>
<BR>
<BR>
<BR>
8.2.2.[5]<BR>
<BR>
yadveva vaiśvadevīrupadadhāti | prajāpatervisrastātsarvāḥ prajā madhyata<BR>
udakrāmannetasyā adhi yonestā enametasminnātmanaḥ pratihite prāpadyanta<BR>
<BR>
<BR>
<BR>
8.2.2.[6]<BR>
<BR>
sa yaḥ sa prajāpatirvyasraṃsata | ayameva sa yo 'yamagniścīyate 'tha yā asmāttāḥ prajā<BR>
madhyata udakrāmannetāstā vaiśvadevya iṣṭakāstadyadetā upadadhāti yā evāsmāttāḥ<BR>
prajā madhyata udakrāmaṃstā asminnetatprapādayati retaḥsicorvelayā pṛṣṭayo vai<BR>
retaḥsicau madhyamu pṛṣṭayo madhyata evāsminnetāḥ prajāḥ prapādayati sarvata<BR>
upadadhāti sarvata evāsminnetāḥ prajāḥ prapādayati<BR>
<BR>
<BR>
<BR>
8.2.2.[7]<BR>
<BR>
yadveva vaiśvadevīrupadadhāti | etadvai prajāpatiretasminnātmanaḥ pratihite<BR>
'kāmayata prajāḥ sṛjeya prajāyeyeti sa ṛtubhiradbhiḥ prāṇaiḥ saṃvatsareṇāśvibhyāṃ<BR>
sayugbhūtvaitāḥ prajāḥ prājanayattathaivaitadyajamāna etābhirdevatābhiḥ<BR>
sayugbhūtvaitāḥ prajāḥ prajanayati tasmādu sarvāsveva sajūḥ-sajūrityanuvartate<BR>
<BR>
<BR>
<BR>
8.2.2.[8]<BR>
<BR>
sajūrṛtubhiriti | tadṛtūnprājanayadṛtubhirvai sayugbhūtvā<BR>
prājanayatsajūrvidhābhirityāpo vai vidhā adbhirhīdaṃ sarvaṃ vihitamadbhirvai<BR>
sayugbhūtvā prājanayatsajūrdevairiti taddevānprājanayadyaddevā ityācakṣate<BR>
sajūrdevairvayonādhairiti prāṇā vai devā vayonādhāḥ prāṇairhīdaṃ sarvaṃ vayunaṃ<BR>
naddhamatho candāṃsi vai devā vayonādhāścandobhirhīdaṃ sarvaṃ vayunaṃ<BR>
naddham prāṇairvai sayugbhūtvā prājanayadagnaye tvā vaiśvānarāyeti saṃvatsaro vā<BR>
agnirvaiśvānaraḥ saṃvatsareṇa vai sayugbhūtvā prājanayadaśvinādhvaryū sādayatāmiha<BR>
tvetyaśvibhyāṃ vai sayugbhūtvā prājanayat<BR>
<BR>
<BR>
<BR>
8.2.2.[9]<BR>
<BR>
sajūrvasubhiriti dakṣiṇataḥ | tadvasūnprājanayatsajū rudrairiti<BR>
paścāttadrudrānprājanayatsajūrādityairityuttaratastadādityānprājanayatsajūrviśvairdeva<BR>
irityupariṣṭāttadviśvāndevānprājanayattā vai samānaprabhṛtayaḥ samānodarkā nānā<BR>
madhyatastā yatsamānaprabhṛtayaḥ samānībhirhi devatābhiḥ purastāccopariṣṭācca<BR>
sayugbhūtvā prājanayadatha yannānā madhyato 'nyā-anyā hi prajā madhyataḥ<BR>
prājanayat<BR>
<BR>
<BR>
<BR>
8.2.3.[1]<BR>
<BR>
atha prāṇabhṛta upadadhāti | etadvai devā abruvaṃścetayadhvamiti citimicateti vāva<BR>
tadabruvaṃste cetayamānā vāyumeva<BR>
citimapaśyaṃstāmasminnadadhustathaivāsminnayametaddadhāti<BR>
<BR>
<BR>
<BR>
8.2.3.[2]<BR>
<BR>
prāṇabhṛta upadadhāti | prāṇo vai vāyurvāyumevāsminnetaddadhāti<BR>
retaḥsicorvelayeme vai retaḥsicāvanayostadvāyuṃ dadhāti tasmādanayorvāyuḥ sarvata<BR>
upadadhāti sarvatastadvāyuṃ dadhāti tasmātsarvato vāyuḥ sarvataḥ samīcīḥ<BR>
sarvatastatsamyañcaṃ vāyuṃ dadhāti tasmātsarvataḥ samyaṅbhūtvā sarvābhyo digbhyo<BR>
vāti diśyā anūpadadhāti dikṣu tadvāyuṃ dadhāti tasmātsarvāsu dikṣu vāyuḥ <BR>
<BR>
<BR>
<BR>
8.2.3.[3]<BR>
<BR>
yadveva prāṇabhṛta upadadhāti | āsvevaitatprajāsu prāṇāndadhāti tā anantarhitā<BR>
vaiśvadevībhya upadadhātyanantarhitāṃstatprajābhyaḥ prāṇāndadhāti prāṇam me<BR>
pāhyapānam me pāhi vyānam me pāhi cakṣurma urvyā bibhāhi śrotram me<BR>
ślokayetyetānevāsvetatkLptānprāṇāndadhāti<BR>
<BR>
<BR>
<BR>
8.2.3.[4]<BR>
<BR>
athāpasyā upadadhāti | etadvai devā abruvaṃścetayadhvamiti citimicateti vāva<BR>
tadabruvaṃste cetayamānā vṛṣṭimeva<BR>
citimapaśyaṃstāmasminnadadhustathaivāsminnayametaddadhāti<BR>
<BR>
<BR>
<BR>
8.2.3.[5]<BR>
<BR>
apasyā upadadhāti | āpo vai vṛṣṭirvṛṣṭimevāsminnetaddadhāti retaḥsicorvelayeme vai<BR>
retaḥsicāvanayostadvṛṣṭiṃ dadhāti tasmādanayorvarṣati sarvata upadadhāti<BR>
sarvatastadvṛṣṭiṃ dadhāti tasmātsarvato varṣati sarvataḥ samīcīḥ sarvatastamīcīṃ<BR>
vṛṣṭiṃ dadhāti tasmātsarvataḥ samyaṅbhūtvā sarvābhyo digbhyo varṣati vāyavyā<BR>
anūpadadhāti vāyau tadvṛṣṭiṃ dadhāti tasmādyāṃ diśaṃ vāyureti tāṃ diśaṃ<BR>
vṛṣṭiranveti <BR>
<BR>
<BR>
<BR>
8.2.3.[6]<BR>
<BR>
yadvevāpasyā upadadhāti | eṣvevaitatprāṇeṣvapo dadhāti tā antarhitāḥ prāṇabhṛdbhya<BR>
upadadhātyanantarhitāstatprāṇebhyo 'po dadhātyatho annaṃ vā āpo 'nantarhitaṃ<BR>
tatprāṇebhyo 'nnaṃ dadhātyapaḥ pinvauṣadhīrjinva dvipādava catuṣpātpāhi divo<BR>
vṛṣṭimerayetyetā evaiṣvetatkLptā apo dadhāti <BR>
<BR>
<BR>
<BR>
8.2.3.[7]<BR>
<BR>
atha candasyā upadadhāti | etadvai devā abruvaṃścetayadhvamiti citimicateti vāva<BR>
tadabruvaṃste cetayamānāḥ paśūneva<BR>
citimapaśyaṃstāmasminnadadhustathaivāsminnayametaddadhāti <BR>
<BR>
<BR>
<BR>
8.2.3.[8]<BR>
<BR>
candasyā upadadhāti | paśavo vai candāṃsi paśūnevāsminnetaddadhāti sarvata<BR>
upadadhāti sarvatastatpaśūndadhāti tasmātsarvataḥ paśavo 'pasyā anūpadadhātyapsu<BR>
tatpaśūnpratiṣṭhāpayati tasmādyadā varṣatyatha paśavaḥ pratitiṣṭhanti<BR>
<BR>
<BR>
8.2.3.[9]<BR>
<BR>
yadveva candasyā upadadhāti | prajāpatervisrastātpaśava udakrāmaṃścandāṃsi bhūtvā<BR>
tāngāyatrī cando bhūtvā vayasāpnottadyadgāyatryāpnodetaddhi canda āśiṣṭhaṃ sā<BR>
tadbhūtvā prajāpatiretānpaśūnvayasāpnot <BR>
<BR>
<BR>
<BR>
8.2.3.[10]<BR>
<BR>
mūrdhā vaya iti | prajāpatirvai mūrdhā sa vayo 'bhavatprajāpatiścanda iti<BR>
prajāpatireva cando 'bhavat <BR>
<BR>
<BR>
<BR>
8.2.3.[11]<BR>
<BR>
kṣatraṃ vaya iti | prajāpatirvai kṣatraṃ sa vayo 'bhavanmayaṃdaṃ canda iti yadvā<BR>
aniruktaṃ tanmayaṃdamanirukto vai prajāpatiḥ prajāpatireva cando 'bhavat <BR>
<BR>
<BR>
8.2.3.[12]<BR>
<BR>
viṣṭambho vaya iti | prajāpatirvai viṣṭambhaḥ sa vayo 'bhavadadhipatiścanda iti<BR>
prajāpatirvā adhipatiḥ prajāpatireva cando 'bhavat <BR>
<BR>
<BR>
<BR>
8.2.3.[13]<BR>
<BR>
viśvakarmā vaya iti | prajāparirvai viśvakarmā sa vayo 'bhavatparameṣṭhī canda<BR>
ityāpo vai prajāpatiḥ parameṣṭhī tā hi parame sthāne tiṣṭhanti prajāpatireva<BR>
parameṣṭhī cando 'bhavat <BR>
<BR>
<BR>
<BR>
8.2.3.[14]<BR>
<BR>
tāni vā etāni | catvāri vayāṃsi catvāri candāṃsi tadaṣṭāvaṣṭākṣarā gāyatryeṣā vai sā<BR>
gāyatrī yā tadbhūtvā prajāpatiretānpaśūnvayasāpnottasmājjīrṇam paśuṃ vayasāpta<BR>
ityācakṣate tasmādu sarvāsveva vayo vaya ityamuvartate 'tha ye 'smātte paśava<BR>
udakrāmannete te pañcadaśottare vajro vai paśavo vajraḥ pañcadaśastasmādyasya<BR>
paśavo bhavantyapaiva sa pāpmānaṃ hate vajro haiva tasya pāpmānamapahanti<BR>
tasmādyāṃ kāṃ ca diśam paśumāneti vajravihitāṃ haiva tāmanveti<BR>
<BR>
<BR>
<BR>
8.2.4.[1]<BR>
<BR>
basto vaya iti bastaṃ vayasāpnodvivalaṃ canda ityekapadā vai vivalaṃ canda ekapadā<BR>
ha bhūtvājā uccakramuḥ <BR>
<BR>
<BR>
<BR>
8.2.4.[2]<BR>
<BR>
vṛṣṇirvaya iti | vṛṣṇiṃ vayasāpnodviśālaṃ canda iti dvipadā vai viśālaṃ cando dvipadā<BR>
ha bhūtvāvaya uccakramuḥ<BR>
<BR>
<BR>
<BR>
8.2.4.[3]<BR>
<BR>
puruṣo vaya iti | puruṣaṃ vayasāpnottandraṃ canda iti paṅktirvai tandraṃ candaḥ<BR>
paṅktirha bhūtvā puruṣā uccakramuḥ<BR>
<BR>
<BR>
<BR>
8.2.4.[4]<BR>
<BR>
vyāghro vaya iti | vyāghraṃ vayasāpnodanādhṛṣṭaṃ canda iti virāḍvā anādhṛṣṭaṃ<BR>
cando 'nnaṃ vai virāḍannamanādhṛṣṭaṃ virāḍṛ bhūtvā vyāghrā uccakramuḥ<BR>
<BR>
<BR>
8.2.4.[5]<BR>
<BR>
siṃho vaya iti | siṃhaṃ vayasāpnoccadiścanda ityaticandā vai cadiścandaḥ sā hi sarvāṇi<BR>
candāṃsi cādayatyaticandā ha bhūtvā siṃhā uccakramurathāto niruktāneva<BR>
paśūnniruktāni candāṃsyupadadhāti<BR>
<BR>
<BR>
<BR>
8.2.4.[6]<BR>
<BR>
paṣṭhavāḍvaya iti | paṣṭhavāhaṃ vayasāpnodbṛhatī canda iti bṛhatī ha bhūtvā<BR>
paṣṭhavāha uccakramuḥ <BR>
<BR>
<BR>
<BR>
8.2.4.[7]<BR>
<BR>
ukṣā vaya iti | ukṣāṇaṃ vayasāpnotkakupcanda iti kakubbha bhūtvokṣāṇa<BR>
uccakramuḥ <BR>
<BR>
<BR>
<BR>
8.2.4.[8]<BR>
<BR>
ṛṣabho vaya iti | ṛṣabhaṃ vayasāpnotsatobṛhatī canda iti satobṛhatī ha bhūtva<BR>
'rṣabhā uccakramuḥ<BR>
<BR>
<BR>
<BR>
8.2.4.[9]<BR>
<BR>
anaḍvānvaya iti | anaḍvāhaṃ vayasāpnotpaṅktiścanda iti paṅktirha bhūtvānaḍvāha<BR>
uccakramuḥ <BR>
<BR>
<BR>
<BR>
8.2.4.[10]<BR>
<BR>
dhenurvaya iti | dhenuṃ vayasāpnojjagatī canda iti jagatī ha bhūtvā dhenava<BR>
uccakramuḥ<BR>
<BR>
<BR>
<BR>
8.2.4.[11]<BR>
<BR>
tryavirvaya iti | tryaviṃ vayasāpnottriṣṭupcanda iti triṣṭubbha bhūtvā tryavaya<BR>
uccakramuḥ<BR>
<BR>
<BR>
<BR>
8.2.4.[12]<BR>
<BR>
divyavāḍvaya iti | dityavāhaṃ vayasāpnodvirāṭ canda iti virāḍa bhūtvā dityavāha<BR>
uccakramuḥ<BR>
<BR>
<BR>
8.2.4.[13]<BR>
<BR>
pañcāvirvaya iti | pañcāviṃ vayasāpnodgāyatrī canda iti gāyatrī ha bhūtvā pañcāvaya<BR>
uccakramuḥ<BR>
<BR>
<BR>
<BR>
8.2.4.[14]<BR>
<BR>
trivatso vaya iti | trivatsaṃ vayasāpnoduṣṇikcanda ityuṣṇiggha bhūtvā trivatsā<BR>
uccakramuḥ<BR>
<BR>
<BR>
<BR>
8.2.4.[15]<BR>
<BR>
turyavāḍvaya iti | turyavāhaṃ vayasāptodanuṣṭupcanda ityanuṣṭubbha bhūtvā<BR>
turyavāha uccakramuḥ <BR>
<BR>
<BR>
<BR>
8.2.4.[16]<BR>
<BR>
ete vai te paśavaḥ | yāṃstatprajāpatirvayasāpnotsa vai paśum prathamamāhātha vayo<BR>
'tha cando vayasā ca hyenāṃścandasā ca parigatyātmannadhattātmannakuruta<BR>
tathaivainānayametadvayasā caiva candasā ca parigatyātmandhatta ātmankurute <BR>
<BR>
<BR>
<BR>
8.2.4.[17]<BR>
<BR>
sa eṣa paśuryadagniḥ | so 'traiva sarvaḥ kṛtsnaḥ saṃskṛtastasya yāḥ<BR>
purastādupadadhāti śiro 'sya tā atha yā dakṣiṇataścottarataśca sa ātmātha yāḥ<BR>
paścāttatpucam<BR>
<BR>
<BR>
<BR>
8.2.4.[18]<BR>
<BR>
sa vai purastādevāgra upadadhāti | śiro hi prathamaṃ jāyamānasya jāyate 'tha<BR>
dakṣiṇata upadhāyottarata upadadhāti sārdhamayamātmā jāyātā ityatha paścātpucaṃ<BR>
hyantato jāyamānasya jāyate <BR>
<BR>
<BR>
<BR>
8.2.4.[19]<BR>
<BR>
tadyāni varṣiṣṭhāni candāṃsi | ye sthaviṣṭhāḥ paśavastānmadhya upadadhāti<BR>
madhyaṃ tatprati paśuṃ variṣṭhaṃ karoti tasmānmadhyam prati paśurvariṣṭho 'tha<BR>
ye vīryavattamāḥ paśavastāndakṣiṇata upadadhāti dakṣiṇaṃ tadardham<BR>
paśorvīryavattaraṃ karoti tasmāddakṣiṇo 'rdhaḥ paśorvīyattaraḥ <BR>
<BR>
<BR>
<BR>
8.2.4.[20]<BR>
<BR>
pūrvārdhaṃ ca jaghanārdhaṃ cāṇiṣṭhau karoti | yadahāmūścatasrastenainā aṇiṣṭhā<BR>
atha yadiha hrasiṣṭhānpaśūnupadadhāti teno etā aṇiṣṭhāḥ pūrvārdhaṃ ca<BR>
tajjaghanārdhaṃ ca paśoraṇiṣṭhau karoti tasmātpūrvārdhaśca jaghanārdhaśca<BR>
paśoraṇiṣṭhau tasmātpūrvārdhena ca jaghanārdhena ca paśurucca tiṣṭhati saṃ ca<BR>
viśatyatha lokampṛṇe upadadhātyasyāṃ sraktyāṃ tayorupari bandhuḥ purīṣaṃ<BR>
nivapati tasyopari bandhuḥ<BR>
<BR>
<BR>
<BR>
8.3.1.[1]<BR>
<BR>
tṛtīyāṃ citimupadadhāti | etadvai devā dvitīyāṃ citiṃ citvā samārohanyadūrdhvam<BR>
pṛthivyā arvācīnamantarikṣāttadeva tatsaṃskṛtya samārohan<BR>
<BR>
<BR>
<BR>
8.3.1.[2]<BR>
<BR>
te 'bruvan | cetayadhvamiti citimicateti vāva tadabruvannita ūrdhvamicateti te<BR>
cetayamānā antarikṣameva bṛhatīṃ tṛtīyāṃ citimapaśyaṃstebhya eṣa loko 'candayat<BR>
<BR>
<BR>
<BR>
8.3.1.[3]<BR>
<BR>
ta indrāgnī abruvan | yuvaṃ na imāṃ tṛtīyāṃ citimupadhattamiti kiṃ nau tato<BR>
bhaviṣyatīti yuvameva naḥ śreṣṭhau bhaviṣyatha iti tatheti tebhya etāmindrāgnī<BR>
tṛtīyāṃ citimupādhattāṃ tasmādāhurindrāgnī eva devānāṃ śreṣṭhāviti <BR>
<BR>
<BR>
<BR>
8.3.1.[4]<BR>
<BR>
sa vā indrāgnibhyāmupadadhāti | viśvakarmaṇā sādayatīndrāgnī ca vai viśvakarmā<BR>
caitāṃ tṛtīyāṃ citimapaśyaṃstasmādindrāgnibhyāmupadadhāti viśvakarmaṇā sādayati<BR>
<BR>
<BR>
<BR>
8.3.1.[5]<BR>
<BR>
yadvevendrāgnibhyāmupadadhāti | viśvakarmaṇā sādayati prajāpatiṃ visrastaṃ devatā<BR>
ādāya vyudakrāmaṃstasyendrāgnī ca viśvakarmā ca madhyamādāyotkamyātiṣṭhan <BR>
<BR>
<BR>
<BR>
8.3.1.[6]<BR>
tānabravīt | upa meta prati ma etaddhatta yena me yūyamudakramiṣṭeti kiṃ nastato<BR>
bhaviṣyatīti yuṣmaddevatyameva ma etadātmano bhaviṣyatīti tatheti<BR>
tadasminnetadindrāgnī ca viśvakarmā ca pratyadadhuḥ <BR>
<BR>
<BR>
<BR>
8.3.1.[7]<BR>
<BR>
tadyaiṣā madhyamā svayamātṛṇā | etadasya tadātmanastadyadetāmatropadadhāti<BR>
yadevāsyaiṣātmanastadasminnetatpratidadhāti tasmādetāmatropadadhāti<BR>
<BR>
<BR>
<BR>
8.3.1.[8]<BR>
<BR>
indrāgnī avyathamānām | iṣṭakāṃ dṛṃhataṃ yuvamiti yathaiva yajustathā bandhuḥ<BR>
pṛṣṭhena dyāvāpṛthivī antarikṣaṃ ca vibādhasa iti pṛṣṭhena hyeṣā dyāvāpṛthivī<BR>
antarikṣaṃ ca vibādhate<BR>
<BR>
<BR>
<BR>
8.3.1.[9]<BR>
<BR>
viśvakarmā tvā sādayatviti | viśvakarmā hyetāṃ tṛtīyāṃ citimapaśyadantarikṣasya<BR>
pṛṣṭhe vyacasvatīm prathasva tīmityantarikṣasya hyetatpṛṣṭhaṃ<BR>
vyacasvatprathasvadantarikṣaṃ yacāntarikṣaṃ dṛṃhāntarikṣam mā hiṃsīrityātmānaṃ<BR>
yacātmānaṃ dṛṃhātmānam mā hiṃsīrityetat <BR>
<BR>
<BR>
<BR>
8.3.1.[10]<BR>
<BR>
viśvasmai prāṇāyāpānāya | vyānāyodānāyeti prāṇo vai svayamātṛṇā sarvasmā u vā<BR>
etasmai prāṇaḥ pratiṣṭhāyai caritrāyetīme vai lokāḥ svayamātṛṇā ima u lokāḥ<BR>
pratiṣṭhā caritraṃ vāyuṣṭvābhipātviti vāyuṣṭvābhigopāyatvityetanmahyā svastyeti<BR>
mahatyā svastyetyetaccardiṣā śaṃtameneti yaccardiḥ śaṃtamaṃ tenetyetatsādayitvā<BR>
sūdadohasādhivadati tasyokto bandhuratha sāma gāyati tasyopari bandhuḥ<BR>
<BR>
<BR>
<BR>
8.3.1.[11]<BR>
<BR>
atha diśyā upadadhāti | diśo vai diśyā diśa evaitadupadadhāti tadyābhirado<BR>
vāyurdigbhiranantarhitābhirupaittā etāstā evaitadupadadhāti tā u evāmūḥ<BR>
purastāddarbhastambaṃ ca logeṣṭakāścopadadhātyasau vā āditya etā amuṃ tadādityaṃ<BR>
dikṣvadhyūhati dikṣu cinoti tā yattatraiva syurbahirdhā tatsyurbahirdho vā<BR>
etadyoneragnikarma yatpurā puṣkaraparṇāttā yadihāhṛtyopadadhāti tadenā yonau<BR>
puṣkaraparṇe pratiṣṭhāpayati tatho haitā abahirdhā bhavanti tā anantarhitāḥ<BR>
svayamātṛṇāyā upadadhātyantarikṣaṃ vai madhyamā<BR>
svayamātṛṇānantarhitāstadantarikṣāddiśo dadhātyuttarā uttarāstadantarikṣāddiśo<BR>
dadhāti retaḥsicorvelayeme vai retaḥsicāvanayostaddiśo dadhāti tasmādanayordiśaḥ<BR>
sarvata upadadhāti sarvatastaddiśo dadhāti tasmātsarvato diśaḥ samīcīḥ<BR>
sarvatastatsamīcīrdiśo dadhāti tasmātsarvataḥ samīcyo diśaḥ <BR>
<BR>
<BR>
<BR>
8.3.1.[12]<BR>
<BR>
yadveva diśyā upadadhāti | candāṃsi vai diśo gāyatrī vai prācī diktraṣṭubdakṣiṇā<BR>
jagatī pratīcyanuṣṭubudīcī paṅktirūrdhvā paśavo vai candāṃsyantarikṣam<BR>
madhyamā citirantarikṣe tatpaśūndadhāti tasmādantarikṣāyatanāḥ paśavaḥ <BR>
<BR>
<BR>
8.3.1.[13]<BR>
<BR>
yadveva diśyā upadadhāti | candāṃsi vai diśaḥ paśavo vai candāṃsyannam paśavo<BR>
madhyam madhyamā citirmadhyatastadannaṃ dadhāti tā anantarhitāḥ svayamātṛṇāyā<BR>
upadadhāti prāṇo vai svayamātṛṇānantarhitaṃ tatprāṇādannaṃ dadhātyuttarā uttaraṃ<BR>
tatprāṇādannaṃ dadhāti retaḥsicorvelayā pṛṣṭayo vai retaḥsicau madhyamu pṛṣṭayo<BR>
madhyata evāsminnetadannaṃ dadhāti sarvata upadadhāti sarvata evāsminnatadannaṃ<BR>
dadhāti<BR>
<BR>
<BR>
<BR>
8.3.1.[14]<BR>
<BR>
rāñyasi prācī dik | virāḍasi dakṣiṇā dikṣamrāḍasi pratīcī dikṣvarāḍasyudīcī<BR>
digadhipatnyasi bṛhatī digiti nāmānyāsāmetāni nāmagrāhamevainā etadupadadhāti tā<BR>
nānopadadhāti nānā sādayati nānā sūdadohasādhivadati nānā hi diśaḥ<BR>
<BR>
<BR>
<BR>
8.3.2.[1]<BR>
<BR>
atha viśvajyotiṣamupadadhāti | vāyurvai madhyamā<BR>
viśvajyotirvāyurhyevāntarikṣaloke viśvaṃ jyotirvāyumevaitadupadadhāti<BR>
tāmanantarhitāṃ diśyābhya upadadhāti dikṣu tadvāyuṃ dadhāti tasmātsarvāsu dikṣu<BR>
vāyuḥ<BR>
<BR>
<BR>
<BR>
8.3.2.[2]<BR>
<BR>
yadveva viśvajyotiṣamupadadhāti | prajā vai viśvajyotiḥ prajā hyeva viśvaṃ jyotiḥ<BR>
prajananamevaitadupadadhāti tāmanantarhitāṃ diśyābhyā upadadhāti dikṣu tatprajā<BR>
dadhāti tasmātsarvāsu dikṣu prajāḥ <BR>
<BR>
<BR>
<BR>
8.3.2.[3]<BR>
<BR>
viśvakarmā tvā sādayatviti | viśvakarmā hyetāṃ tṛtīyāṃ citimapaśyadantarikṣasya<BR>
pṛṣṭhe jyotiṣmatīmityantarikṣasya hyayam pṛṣṭhe jyotiṣmānvāyuḥ<BR>
<BR>
<BR>
<BR>
8.3.2.[4]<BR>
<BR>
viśvasmai prāṇāyāpānāya | vyānāyeti prāṇo vai viśvajyotiḥ sarvasmā u vā etasmai<BR>
prāṇo<BR>
viśvaṃ jyotiryaceti sarvaṃ jyotiryacetyetadvāyuṣṭe 'dhipatiriti vāyumavāsyā adhipatiṃ<BR>
karoti sādayitvā sūdadohasādhivadati tasyokto bandhuḥ <BR>
<BR>
<BR>
<BR>
8.3.2.[5]<BR>
atha 'rtavyā upadadhāti | ṛtava ete yadṛtavyā ṛtūnevaitadupadadhāti nabhaśca<BR>
nabhasyaśca vārṣikāvṛtū iti nāmanī enayorete nāmabhyāmevaine etadupadadhāti dve<BR>
iṣṭake bhavato dvau hi māsāvṛtuḥ sakṛtsādayatyekaṃ tadṛtuṃ<BR>
karotyavakāsūpadadhātyavakābhiḥ pracādayatyāpo vā avakā apastadetasminnṛtau<BR>
dadhāti tasmādetasminnṛtau bhūyiṣṭhaṃ varṣati<BR>
<BR>
<BR>
<BR>
8.3.2.[6]<BR>
<BR>
athottare | iṣaścorjaśca śāradāvṛtū iti nāmanī enayorete nāmabhyāmevaine<BR>
etadupadadhāti dve iṣṭake bhavato dvau hi māsāvṛtuḥ sakṛtsādayatyekaṃ tadṛtuṃ<BR>
karotyavakāsūpadadhātyāpo vā avakā apastadetasya 'rtoḥ purastāddadhāti<BR>
tasmādetasya 'rtoḥ purastādvarṣati nopariṣṭātpracādayati tasmānna<BR>
tathevopariṣṭādvarṣati <BR>
<BR>
<BR>
<BR>
8.3.2.[7]<BR>
<BR>
tadyadetā | atropadadhāti saṃvatsara eṣo 'gnirima u lokāḥ<BR>
saṃvatsarastasyāntarikṣameva madhyamā citirantarikṣamasya varṣāśaradāvṛt<BR>
tadyadetā atropadadhāti yadevāsyaitā ātmanastadasminnetatpratidadhāti tasmādetā<BR>
atropadadhāti <BR>
<BR>
<BR>
<BR>
8.3.2.[8]<BR>
<BR>
yadvevaitā atropadadhāti | prajāpatireṣo 'gniḥ saṃvatsara u prajāpatistasya<BR>
madhyameva madhyamā citirmadhyamasya varṣāśaradāvṛtū tadyadetā atropadadhāti<BR>
yadevāsyaitā ātmanastadasminnetatpratidadhāti tasmādetā atropadadhāti<BR>
<BR>
<BR>
<BR>
8.3.2.[9]<BR>
<BR>
tā vā etāḥ | catasra ṛtavyā madhyamāyāṃ citā upadadhāti dve-dve itarāsu citiṣu<BR>
catuṣpādā vai paśavo 'ntarikṣam madhyamā citirantarikṣe tatpaśūndadhāti<BR>
tasmādantarikṣāyatanāḥ paśavaḥ <BR>
<BR>
<BR>
<BR>
8.3.2.[10]<BR>
<BR>
yadveva catasraḥ catuṣpādā vai paśavo 'nnam paśavo madhyam madhyamā<BR>
citirmadhyatastadannaṃ dadhāti<BR>
<BR>
<BR>
<BR>
8.3.2.[11]<BR>
<BR>
yadveva catasraḥ | caturakṣaraṃ vā antarikṣaṃ dvyakṣarā<BR>
itarāścitayastadyāvadantarikṣaṃ tāvattatkṛtvopadadhāti<BR>
<BR>
<BR>
8.3.2.[12]<BR>
<BR>
yadveva catasraḥ | paśureṣa yadagnirmadhyaṃ tatprati paśuṃ variṣṭhaṃ karoti<BR>
tasmānmadhyam prati paśurvariṣṭhaḥ<BR>
<BR>
<BR>
<BR>
8.3.2.[13]<BR>
<BR>
tā vā etāḥ | catasra ṛtavyāstāsāṃ viśvajyotiḥ pañcamī pañca diśyāstaddaśa daśākṣarā<BR>
virāḍannaṃ virāṇmadhyam madhyamā citirmadhyatastadannaṃ dadhāti tā<BR>
anantarhitāḥ svayamātṛṇāyā upadadhāti prāṇo vai svayamātṛṇānantarhitaṃ<BR>
tatprāṇādannaṃ dadhātyuttarā uttaraṃ tatprāṇādannaṃ dadhāti<BR>
<BR>
<BR>
<BR>
8.3.2.[14]<BR>
<BR>
atha prāṇabhṛta upadadhāti | prāṇā vai prāṇabhṛtaḥ prāṇānevaitadupadadhāti tā daśa<BR>
bhavanti daśa vai prāṇāḥ pūrvārdha upadadhāti purastāddhīme prāṇā āyurme pāhi<BR>
jyotirme yaceti prāṇo vai jyotiḥ prāṇam me yacetyevaitadāha tā anantarhitā ṛtavyābhya<BR>
upadadhāti prāṇo vai vāyurṛtuṣu tadvāyum pratiṣṭhāpayati<BR>
<BR>
<BR>
<BR>
8.3.3.[1]<BR>
<BR>
atha candasyā upadadhāti | paśavo vai candāṃsyantarikṣam madhyamā citirantarikṣe<BR>
tatpaśuṃ dadhāti tasmādantarikṣāyatanāḥ paśavaḥ <BR>
<BR>
<BR>
<BR>
8.3.3.[2]<BR>
<BR>
yadveva candasyā upadadhāti | paśavo vai candāṃsyannm paśavo madhyam<BR>
madhyamā citirmadhyatastadannaṃ dadhāti<BR>
<BR>
<BR>
<BR>
8.3.3.[3]<BR>
<BR>
tā dvādaśa-dvādaśopadadhāti | dvādaśākṣarā vai jagatī paśavo jagatyantarikṣam<BR>
madhyamā citirantarikṣe tatpaśūndadhāti tasmādantarikṣāyatanāḥ paśavaḥ<BR>
<BR>
<BR>
<BR>
8.3.3.[4]<BR>
<BR>
yadveva dvādaśa-dvādaśa | dvādaśākṣarā vai jagatī paśavo vai jagatyannam paśavo<BR>
madhyam madhyamā citirmadhyatastadanna dadhāti tā anantarhitāḥ prāṇabhṛdbhya<BR>
upadadhātyanantarhitaṃ tatprāṇebhyo 'nnaṃ dadhātyuttarā uttaraṃ tatprāṇebhyo<BR>
'nnaṃ dadhāti <BR>
<BR>
<BR>
8.3.3.[5]<BR>
<BR>
mā canda iti | ayaṃ vai loko māyaṃ hi loko mita iva pramā canda ityantarikṣaloko<BR>
vai pramāntarikṣaloko hyasmāllokātpramita iva pratimā canda ityasau vai lokaḥ<BR>
pratimaiṣa hyantarikṣaloke pratimita ivāsrīvayaścanda ityannamasrīvayastadyadeṣu<BR>
lokeṣvannaṃ tadasrīvayo 'tho yadebhyo lokebhyo 'nnaṃ sravati tadasrīvayo 'thāto<BR>
niruktānyeva candāṃsyupadadhāti<BR>
<BR>
<BR>
<BR>
8.3.3.[6]<BR>
<BR>
paṅktiścandaḥ | uṣṇikcando bṛhatī cando 'nuṣṭupcando virāṭ cando gāyatrī<BR>
candastriṣṭupcando jagatī canda ityetāni niruktāni virāḍaṣṭamāni<BR>
candāṃsyupadadhāti pṛthivī cando 'ntarikṣaṃ canda iti yānyetaddevatyāni candāṃsi<BR>
tānyevaitadupadadhātyagnirdevatā vāto devatetyetā vai devatāścandāṃsi<BR>
tānyevaitadupadadhāti<BR>
<BR>
<BR>
<BR>
8.3.3.[7]<BR>
<BR>
sa vai niruktāni cāniruktāni copadadhāti | sa yatsarvāṇi<BR>
niruktānyupādhāsyadantavaddhānnamabhaviṣyadakṣeṣyata hātha<BR>
yatsarvāṇyaniruktāni paro 'kṣaṃ hānnamabhaviṣyanna hainadadrakṣyaṃścana<BR>
niruktāni cāniruktāni copadadhāti tasmānniruktamannamadyamānaṃ na kṣīyate<BR>
<BR>
<BR>
<BR>
8.3.3.[8]<BR>
<BR>
tāni vā etāni | trīṇi dvādaśānyupadadhāti tatṣaṭtriṃśatṣaṭtriṃśadakṣarā bṛhatyeṣā<BR>
vai sā bṛhatī yāṃ taddevā antarikṣam bṛhatīṃ tṛtīyāṃ citimapaśyaṃstasyā etasyai devā<BR>
uttamāḥ<BR>
<BR>
<BR>
<BR>
8.3.3.[9]<BR>
<BR>
yadvevaitā iṣṭakā upadadhāti | prajāpatervisrastātsarvāṇi bhūtāni sarvā diśo 'nu<BR>
vyudakrāman<BR>
<BR>
<BR>
<BR>
8.3.3.[10]<BR>
<BR>
sa yaḥ sa prajāpatirvyasraṃsata | ayameva sa yo 'yamagniścīyate 'tha yānyasmāttāni<BR>
bhūtāni vyudakrāmannetāstā iṣṭakāstadyadetā upadadhāti yānyevāsmāttāni bhūtāni<BR>
vyudakrāmaṃstānyasminnetatpratidadhāti <BR>
<BR>
<BR>
<BR>
8.3.3.[11]<BR>
<BR>
tadyā daśa prathamā upadadhāti | sa candramāstā daśa bhavanti daśākṣarā<BR>
virāḍannaṃ virāḍannamu candramā atha yā uttarāḥ ṣaṭtriṃśadardhamāsāśca te<BR>
māsāśca caturviṃśatirardhamāsā dvādaśa māsāścandramā vai saṃvatsaraḥ sarvāṇi<BR>
bhūtāni<BR>
<BR>
<BR>
<BR>
8.3.3.[12]<BR>
<BR>
taṃ yatra devāḥ samaskurvan | tadasminnetāni sarvāṇi bhūtāni madhyato<BR>
'dadhustathaivāsminnayametaddadhāti tā anantarhitā ṛtavyābhya upadadhātyṛtuṣu<BR>
tatsarvāṇi bhūtāni pratiṣṭhāpayati <BR>
<BR>
<BR>
<BR>
8.3.4.[1]<BR>
<BR>
atha vālakhilyā upadadhāti | prāṇā vai vālakhilyāḥ prāṇānevaitadupadadhāti tā<BR>
yadvālakhilyā nāma yadvā urvarayorasambhinnam bhavati khila iti vai tadācakṣate<BR>
vālamātrādu heme prāṇā asambhinnāste yadvālasātrādasambhinnāstasmādvālakhilyāḥ<BR>
<BR>
<BR>
<BR>
8.3.4.[2]<BR>
<BR>
sa vai sapta purastādupadadhāti | sapta paścāttadyāḥ sapta purastādupadadhāti ya<BR>
eveme sapta purastātprāṇāstānasminnetaddadhāti <BR>
<BR>
<BR>
<BR>
8.3.4.[3]<BR>
<BR>
atha yāḥ sapta paścāt | eṣāmevaitatprāṇānāmetānprāṇānpratīnkaroti<BR>
tasmādyadebhirannamatti tadetairatyeti <BR>
<BR>
<BR>
<BR>
8.3.4.[4]<BR>
<BR>
yadveva sapta purastādupadadhāti | sapta vā ime purastātprāṇāścatvāri dorbāhavāṇi<BR>
śiro grīvā yadūrdhvaṃ nābhestatsaptamamaṅge 'ṅge hi prāṇa ete vai sapta<BR>
purastātprāṇāstānasminnetaddadhāti <BR>
<BR>
<BR>
<BR>
8.3.4.[5]<BR>
<BR>
atha yāḥ sapta paścāt | sapta vā ime paścātprāṇāścatvāryūrvaṣṭhīvāni dvai pratiṣṭhe<BR>
yadavāṅnābhestatsaptamamaṅge 'ṅge hi prāṇa ete vai sapta<BR>
paścātprāṇāstānasminnetaddadhāti <BR>
<BR>
<BR>
<BR>
8.3.4.[6]<BR>
<BR>
mūrdhāsi rāṭ | dhruvāsi dharuṇā dhartryasi dharaṇī yantrī rāḍyantryasi yamanī<BR>
dhruvāsi dharitrītyetānevāsminnetaddhruvānprāṇānyacati<BR>
<BR>
<BR>
<BR>
8.3.4.[7]<BR>
<BR>
yadveva vālakhilyā upadadhāti | etadvai devā<BR>
vālakhilyābhirevemāṃlokāntsamayuritaścordhvānamutaścārvācastathaivaitadyajamāno<BR>
vālakhilyābhirevemāṃlokāntsaṃyātītaścordhvānamutaścārvācaḥ <BR>
<BR>
<BR>
<BR>
8.3.4.[8]<BR>
<BR>
mūrdhāsi rāḍitīmaṃ lokamarohan | dhruvāsi dharuṇetyantarikṣalokaṃ dhartryasi<BR>
dharaṇītyamuṃ dharaṇītyamuṃ lokamāyuṣe tvā varcase tvā kṛṣyai tvā kṣemāya<BR>
tveti catvāraścatuṣpādāḥ paśavo 'nnam paśavasta etaiścaturbhiścatuṣpādaiḥ<BR>
paśubhiretenānnenāmuṣmiṃloke pratyatiṣṭhaṃstathaivaitadyajamāna<BR>
etaiścaturbhiścatuṣpādaiḥ paśubhiretenānnenāmuṣmiṃloke pratitiṣṭhati<BR>
<BR>
<BR>
<BR>
8.3.4.[9]<BR>
<BR>
sa sa parāṅiva rohaḥ | iyamu vai pratiṣṭhā te devā imām<BR>
pratiṣṭhāmabhipratyāyaṃstathaivaitadyajamāna imām prati ṣāmabhipratyaiti <BR>
<BR>
<BR>
<BR>
8.3.4.[10]<BR>
<BR>
yantri rāḍityamuṃ lokamarohan | yantryasi yamanītyantarikṣalokaṃ dhruvāsi<BR>
dharitrītīmaṃ lokamiṣe tvorje tvā rayyai tvā poṣāya tveti catvāraścatuṣpādāḥ<BR>
paśavo 'nnam paśavasta etaiścaturbhiścatuṣpādaiḥ paśubhiretenānnenāsmiṃloke<BR>
pratyatiṣṭhaṃstathaivaitadyajamāna etaiścaturbhiścatuṣpādaiḥ<BR>
paśubhiretenānnenāsmiṃloke pratitiṣṭhati<BR>
<BR>
<BR>
<BR>
8.3.4.[11]<BR>
<BR>
athātaḥ saṃskṛtireva | yā amūrekādaśeṣṭakā upadadhāti yo 'sau prathamo<BR>
'nuvākastadantarikṣaṃ sa ātmā tadyattā ekādaśa bhavantyekādaśākṣarā vai<BR>
triṣṭuptraiṣṭubhamantarikṣamatha yā uttarāḥ ṣaṣṭiḥ sa vāyuḥ sa prajāpatiḥ so 'gniḥ<BR>
sa yajamānaḥ<BR>
<BR>
<BR>
<BR>
8.3.4.[12]<BR>
<BR>
tadyāḥ purastādupadadhāti | śiro 'sya tāstā daśa bhavanti daśa vai prāṇāḥ prāṇā u vai<BR>
śiraḥ pūrvārdha upadadhāti purastāddhīdaṃ śiraḥ <BR>
<BR>
<BR>
<BR>
8.3.4.[13]<BR>
<BR>
atha yā dakṣiṇataḥ | yadūrdhvam madhyādavācīnaṃ śīrṣṇastadasya tā atha yāḥ<BR>
paścādyadūrdhvam pratiṣṭhāyā avācīnam madhyāttadasya tāḥ pratiṣṭhaivottarataḥ<BR>
<BR>
<BR>
<BR>
8.3.4.[14]<BR>
<BR>
tadyāḥ sapta purastādvālakhilyā upadadhāti | ya eveme sapta<BR>
purastātprāṇāstānasminnetaddadhāti tā anantarhitā etābhyo daśabhya<BR>
upadadhātyanantarhitāṃstacīrṣṇaḥ prāṇāndadhāti <BR>
<BR>
<BR>
<BR>
8.3.4.[15]<BR>
<BR>
atha yāḥ sapta paścāt | ya eveme sapta paścātprāṇāstānasminnetaddadhāti tā<BR>
anantarhitā etābhyo dvādaśabhya upadadhātyanantarhitāṃstadātmanaḥ prāṇāndadhāti<BR>
sa eṣa vāyuḥ prajāpatirasmiṃstraiṣṭubhe 'ntarikṣe samantam paryaknastadyattṛtīyāṃ<BR>
citimupadadhāti vāyuṃ caiva tadantarikṣaṃ ca saṃkkṛtyopadhatte 'tha lokampṛṇe<BR>
upadadhātyasyāṃ sraktyāṃ tayorupari bandhuḥ purīṣaṃ nivapati tasyopari bandhuḥ <BR>
<BR>
<BR>
<BR>
8.4.1.[1]<BR>
<BR>
caturthīṃ citimupadadhāti | etadvai devāstṛtīyāṃ citiṃ citvā samārohannantarikṣaṃ<BR>
vai tṛtīyā citirantarikṣameva tatsaṃskṛtya samārohan<BR>
<BR>
<BR>
<BR>
8.4.1.[2]<BR>
<BR>
te 'bruvan | cetayadhvamiti citimicateti vāva tadabruvannita ūrdhvamicateti te<BR>
cetayamānā etāṃ caturthīṃ citimapaśyanyadūrdhvamantarikṣādarvācīnaṃ<BR>
divasteṣāmeṣā loko 'dhruva ivāpratiṣṭhita ivamanasyāsīt<BR>
<BR>
<BR>
<BR>
8.4.1.[3]<BR>
<BR>
te brahmābruvan | tvāmihopadadhāmahā iti kim me tato bhaviṣyatīti tvameva naḥ<BR>
śreṣṭham bhaviṣyasīti tatheti te 'tra brahmopādadhata tasmādāhurbrahmaiva<BR>
devānāṃ śreṣṭhamiti tadetayā vai caturthyā cityeme dyāvāpṛthivī viṣṭabdhe brahma<BR>
vai caturthī citistasmādāhurbrahmaṇā dyāvāpṛthivī viṣṭabdhe iti stomānupadadhāti<BR>
prāṇā vai stomāḥ prāṇā u vai brahma brahmaivaitadupadadhāti<BR>
<BR>
<BR>
<BR>
8.4.1.[4]<BR>
<BR>
yadveva stomānupadadhāti | etadvai devāḥ prajāpatimabruvaṃstvāmihopadadhāmahā<BR>
iti tatheti sa vai nābravītkim me tato bhaviṣyatīti yadu ha kiṃ ca<BR>
prajāpatirdeveṣvīṣe kimasmākaṃ tato bhaviṣyatītyevocustasmādu haitadyatpitā<BR>
putreṣvicate kimasmākaṃ tato bhaviṣyatītyevāhuratha yatputrāḥ pitari<BR>
tathetyevāhaivaṃ hi tadagre prajāpatiśca devāśca samavadanta stomānupadadhāti<BR>
prāṇā vai stomāḥ prāṇā u vai prajāpatiḥ prajāpatimevaitadupadadhāti <BR>
<BR>
<BR>
<BR>
8.4.1.[5]<BR>
<BR>
yadveva stomānupadadhāti | ye vai te prāṇā ṛṣaya etāṃ caturthīṃ citimapaśyanye ta<BR>
etena rasenopāyaṃsta ete tānevaitadupadadhāti stomānupadadhāti prāṇā vai stomāḥ<BR>
prāṇā u vā ṛṣaya ṛṣīnevaitadupadadhāti<BR>
<BR>
<BR>
<BR>
8.4.1.[6]<BR>
<BR>
yadveva stomānupadadhāti | prajāpatiṃ visrastaṃ devatā ādāya vyudakrāmaṃstasya<BR>
yudūrdhvam madhyādavācīnaṃ śīrṣṇastadasya vāyurādāyotkramyātiṣṭhaddevatāśca<BR>
bhūtvā saṃvatsararūdāṇi ca <BR>
<BR>
<BR>
<BR>
8.4.1.[7]<BR>
<BR>
tamabravīt | upa mehi prati ma etaddhehi yena me tvamudakramīriti kim me tato<BR>
bhaviṣyatīti tvaddevatyameva ma etadātmano bhaviṣyatīti tatheti<BR>
tadasminnetadvāyuḥ pratyapadhāt<BR>
<BR>
<BR>
<BR>
8.4.1.[8]<BR>
<BR>
tadyā etā aṣṭādaśa prathamāḥ | etadasya tadātmanastadyadetā atropadadhāti<BR>
yadevāsyaitā ātmanastadasminnetatpratidadhāti tasmādetā atropadadhāti<BR>
stomānupadadhāti prāṇā vai stomāḥ prāṇāu vai vāyurvāyumevaitadupadadhāti<BR>
<BR>
<BR>
<BR>
8.4.1.[9]<BR>
<BR>
sa purastādupadadhāti | āśustrivṛditi ya eva trivṛtstomastaṃ tadupadadhāti<BR>
tadyattamāhāśurityeṣa hi stomānāmāśiṣṭho 'tho vāyurvā āśustrivṛtsa eṣu triṣu<BR>
lokeṣu vartate tadyattamāhāśurityeṣa hi sarveṣām bhūtānāmāśiṣṭho vāyurha bhūtvā<BR>
purastāttasthau tadeva tadrūpamupadadhāti <BR>
<BR>
<BR>
<BR>
8.4.1.[10]<BR>
<BR>
bhāntaḥ pañcadaśa iti | ya eva pañcadaśa stomastaṃ tadupadadhāti tadyattamāha<BR>
bhānta iti vajro vai bhānto vajraḥ pañcadaśo 'tho candramā vai bhāntaḥ pañcadaśaḥ<BR>
sa ca pañcadaśāhānyāpūryate pañcadaśāpakṣīyate tadyattamāha bhānta iti bhāti hi<BR>
candramāścandramā ha bhūtvā dakṣiṇatastasthau tadeva tadrūpamupadadhāti <BR>
<BR>
<BR>
8.4.1.[11]<BR>
<BR>
vyomā saptadaśa iti | ya eva saptadaśa stomastaṃ tadupadadhāti tadyattamāha<BR>
vyometi prajāpatirvai vyomā prajāpatiḥ saptadaśo 'tho saṃvatsaro vāva vyomā<BR>
saptadaśastasya dvādaśa māsāḥ pañca 'rtavastadyattamāha vyometi vyomā hi<BR>
saṃvatsaraḥ saṃvatsaro ha bhūtvottaratastasthau tadeva tadrūpamupadadhāti<BR>
<BR>
<BR>
<BR>
8.4.1.[12]<BR>
<BR>
dharuṇa ekaviṃśa iti | ya evaikaviṃśa stomastaṃ tadupadadhāti tadyattamāha dharuṇa<BR>
iti pratiṣṭhā vai dharuṇaḥ pratiṣṭhaikaviṃśo 'tho asau vā ādityo dharuṇa<BR>
ekaviṃśastasya dvādaśa māsāḥ pañca 'rtavastraya ime lokā asāvevādityo dharuṇa<BR>
ekaviṃśastadyattamāha dharuṇa iti yadā hyevaiṣo 'stametyathedaṃ sarvaṃ dhriyata<BR>
ādityo ha bhūtvā paścāttasthau tadeva tadrūpamupadadhātyatha<BR>
saṃvatsararūpāṇyupadadhāti<BR>
<BR>
<BR>
<BR>
8.4.1.[13]<BR>
<BR>
pratūrtiraṣṭādaśa iti | ya evāṣṭādaśa stomastaṃ tadupadadhātyatho saṃvatsaro vāva<BR>
pratūrtiraṣṭādaśastasya dvādaśa māsāḥ pañca 'rtavaḥ saṃvatsara eva<BR>
pratūrtiraṣṭādaśastadyattamāha pratūrtiriti saṃvatsaro hi sarvāṇi bhūtāni pratirati<BR>
tadeva tadrūpamupadadhāti<BR>
<BR>
<BR>
<BR>
8.4.1.[14]<BR>
<BR>
tapo navadaśa iti | ya eva navadaśa stomastaṃ tadupadadhātyatho saṃvatsaro tapo<BR>
navadaśastasya dvādaśa māsāḥ ṣaḍṛtavaḥ saṃvatsara eva tapo navadaśastadyattamāha<BR>
tapa iti saṃvatsaro hi sarvāṇi bhūtāni tapati tadeva tadrūpamupadadhāti<BR>
<BR>
<BR>
<BR>
8.4.1.[15]<BR>
<BR>
abhīvartaḥ saviṃśa iti | ya eva saviṃśa stomastaṃ tadupadadhātyatho saṃvatsaro vā<BR>
abhīvartaḥ saviṃśastasya dvādaśa māsāḥ sapta 'rtavaḥ saṃvatsara evābhīvartaḥ<BR>
saviṃśastadyattamāhābhīvarta iti saṃvatsaro hi sarvāṇi bhūtānyabhivartate tadeva<BR>
tadrūpamupadadhāti <BR>
<BR>
<BR>
<BR>
8.4.1.[16]<BR>
<BR>
varco dvāviṃśa iti | ya eva dvāviṃśa stomastaṃ tadupadadhātyatho saṃvatsaro vāva<BR>
varco dvāviṃśastasya dvādaśa māsāḥ sapta 'rtavo dve ahorātre saṃvatsara eva varco<BR>
dvāviṃśastadyattamāha varca iti saṃvatsaro hi sarveṣām bhūtānāṃ<BR>
varcasvitamastadeva tadrūpamupadadhāti<BR>
<BR>
<BR>
<BR>
8.4.1.[17]<BR>
<BR>
sambharaṇastrayoviṃśa iti ya eva trayoviṃśa stomastaṃ tadupadadhātyatho saṃvatsaro<BR>
vāva sambharaṇastrayoviṃsastasya trayodaśa māsā sapta 'rtavo dve ahorātre saṃvatsara<BR>
eva sambharaṇastrayoviṃśastadyattamāha sambharaṇa iti saṃvatsaro hi sarvāṇi bhūtāni<BR>
sambhṛtastadeva tadrūpamupadadhāti<BR>
<BR>
<BR>
<BR>
8.4.1.[18]<BR>
<BR>
yoniścaturviṃśa iti | ya eva caturviṃśa stomastaṃ tadupadadhātyatho saṃvatsaro vāva<BR>
yoniścaturviṃśastasya caturviṃśatirardhamāsāstadyattamāha yoniriti saṃvatsaro hi<BR>
sarveṣām bhūtānāṃ yonistadeva tadrūpamupadadhāti<BR>
<BR>
<BR>
<BR>
8.4.1.[19]<BR>
<BR>
garbhāḥ pañcaviṃśa iti | ya eva pañcaviṃśa stomastaṃ tadupadadhātyatho saṃvatsaro<BR>
vāva garbhāḥ pañcaviṃśastasya caturviṃśatirardhamāsāḥ saṃvatsara eva garbhāḥ<BR>
pañcaviṃśastadyattamāha garbhā iti saṃvatsaro ha trayodaśo māso garbho bhūtva<BR>
'rtūnpraviśati tadeva tadrūpamupadadhāti<BR>
<BR>
<BR>
<BR>
8.4.1.[20]<BR>
<BR>
ojastriṇava iti | ya eva triṇava stomastaṃ tadupadadhāti tadyattamāhauja iti v!jro vā<BR>
ojo vajrastriṇavo 'tho saṃvatsaro vā ojastriṇavastasya caturviṃśatirardhamāsā dve<BR>
ahorātre saṃvatsara evaujastriṇavastadyattamāhauja iti saṃvatsaro hi sarveṣām<BR>
bhūtānāmojasvitamastadeva tadrūpamupadadhāti<BR>
<BR>
<BR>
<BR>
8.4.1.[21]<BR>
<BR>
kraturekatriṃśa iti | ya evaikatriṃśa stomastaṃ tadupadadhātyatho saṃvatsaro vāva<BR>
kraturekatriṃśastasya caturviṃśatirardhamāsāḥ ṣadṛtavaḥ saṃvatsara eva<BR>
kraturekatriṃśastadyattamāha kraturiti saṃvatsaro hi sarvāṇi bhūtāni karoti tadeva<BR>
tadrūpamupadadhāti <BR>
<BR>
<BR>
<BR>
8.4.1.[22]<BR>
<BR>
pratiṣṭhā trayastriṃśa iti | ya eva trayastriṃśa stomastaṃ tadupadadhāti tadyattamāha<BR>
pratiṣṭheti pratiṣṭhā hi trayastriṃśo 'tho saṃvatsaro vāva pratiṣṭhā trayastriṃśastasya<BR>
caturviṃśatirardhamāsāḥ ṣadṛtavo dve ahorātre saṃvatsara eva pratiṣṭhā<BR>
trayastriṃśastadyattamāha pratiṣṭheti saṃvatsaro hi sarveṣām bhūtānām pratiṣṭhā<BR>
tadeva tadrūpamupadadhāti <BR>
<BR>
<BR>
<BR>
8.4.1.[23]<BR>
bradhnasya viṣṭapaṃ catustriṃśa iti | ya eta catustriṃśa stomastaṃ tadupadadhātyatho<BR>
saṃvatsaro vāva bradhnasya viṣṭapaṃ catustriṃśastasya caturviṃśatirardhamāsāḥ sapta<BR>
'rtavo dve ahorātre saṃvatsara eva bradhnasya viṣṭapaṃ catustriṃśastadyattamāha<BR>
bradhnasya viṣṭapamiti svārājyaṃ vai bradhnasya viṣṭapaṃ svārājya<BR>
catustriṃśastadeva tadrūpamupadadhāti <BR>
<BR>
<BR>
<BR>
8.4.1.[24]<BR>
<BR>
nākaḥ ṣaṭtriṃśa iti | ya eva ṣaṭtriṃśa stomastaṃ tadupadadhātyatho saṃvatsaro vāva<BR>
nākaḥ ṣaṭtriṃśastasya caturviṃśatirardhamāsā dvādaśa māsāstadyattamāha nāka iti na<BR>
hi tatra gatāya kasmai canākam bhavatyatho saṃvatsaro vāva nākaḥ saṃvatsaraḥ<BR>
svargo lokastadeva tadrūpamupadadhāti <BR>
<BR>
<BR>
<BR>
8.4.1.[25]<BR>
<BR>
vivarto 'ṣṭācatvāriṃśa iti | ya evāṣṭācatvariṃśa stomastaṃ tadupadadhātyatho<BR>
saṃvatsaro vāva vivarto 'ṣṭācatvāriṃśastasya ṣaḍviṃśatirardhamāsāstrayodaśa māsāḥ<BR>
sapta 'rtavo dve ahorātre tadyattamāha vivarta iti saṃvatsarāddhi sarvāṇi bhūtāni<BR>
vivartante tadeva tadrūpamupadadhāti <BR>
<BR>
<BR>
<BR>
8.4.1.[26]<BR>
<BR>
dhartraṃ catuṣṭoma iti | ya eva catuṣṭoma stomastaṃ tadupadadhāti tadyattamāha<BR>
dhartramiti pratiṣṭhā vai dhartram pratiṣṭhā catuṣṭomo 'tho vāyurvāva dhartraṃ<BR>
catuṣṭomaḥ sa ābhiścatasṛbhirdigbhi stute tadyattamāha dhartramiti pratiṣṭhā vai<BR>
dhartraṃ vāyuru sarveṣām bhūtānām pratiṣṭhā tadeva tadrūpamupadadhāti sa vai<BR>
vāyumeva prathamamupadadhāti vāyumuttamaṃ vāyunaiva tadetāni sarvāṇi<BR>
bhūtānyubhayataḥ parigṛhṇāti <BR>
<BR>
<BR>
<BR>
8.4.1.[27]<BR>
<BR>
tā vā etāḥ | aṣṭādaśeṣṭakā upadadhāti tau dvau trivṛtau prāṇo vai trivṛdvāyuru prāṇo<BR>
vāyureṣā citiḥ <BR>
<BR>
<BR>
<BR>
8.4.1.[28]<BR>
<BR>
yadvevāṣṭādaśa | aṣṭādaśo vai saṃvatsaro dvādaśa māsāḥ pañca 'rtavaḥ saṃvatsara<BR>
eva prajāpatiraṣṭādaśaḥ prjāpatiragniryāvānagniryāvatyasya mātrā<BR>
tāvattatkṛtvopadadhāti<BR>
<BR>
<BR>
<BR>
8.4.2.[1]<BR>
<BR>
atha spṛta upadadhāti | etadvai prajāpatiretasminnātmanaḥ pratihite sarvāṇi bhūtāni<BR>
garbhyabhavattānyasya garbha eva santi pāpmā mṛtyuragṛhṇāt <BR>
<BR>
<BR>
<BR>
8.4.2.[2]<BR>
<BR>
sa devānabravīt | yuṣmābhiḥ sahemāni sarvāṇi bhūtāni pāpmano mṛtyo spṛṇavānīti<BR>
kiṃ nastato bhaviṣyatīti vṛṇīdhvamityabravīttam bhāgo no 'stvityeke<BR>
'bruvannādhipatyaṃ no 'stvityeke sa bhāgamekebhyaḥ kṛtvādhipatyamekebhyaḥ sarvāṇ<BR>
i bhūtāni pāpmano mṛtyoraspṛṇodyadaspṛṇottasmātspṛtastathaivaitadyajamāno<BR>
bhāgamekebhyaḥ kṛtvādhipatyamekebhyaḥ sarvāṇi bhūtāni pāpmano mṛtyo spṛṇoti<BR>
tasmādu sarvāsveva spṛtaṃ-spṛtamityanuvartate <BR>
<BR>
<BR>
<BR>
8.4.2.[3]<BR>
<BR>
agnirbhāgo 'si | dīkṣāyā ādhipatyamiti vāgvai dīkṣāgnaye bhāgaṃ kṛtvā vāca<BR>
ādhipatyamakarodbrahma spṛtaṃ trivṛtstoma iti brahma prajānāṃ trivṛtā stomena<BR>
pāpmanā mṛtyoraspṛṇot <BR>
<BR>
<BR>
<BR>
8.4.2.[4]<BR>
<BR>
indrasya bhāgo 'si | viṣṇorādhipatyamitīndrāya bhāgaṃ kṛtvā viṣṇava<BR>
ādhipatyamakarotkṣatraṃ spṛtam pañcadaśa stoma iti kṣatram prajānām<BR>
pañcadaśena stomena pāpmano mṛtyoraspṛṇot<BR>
<BR>
<BR>
8.4.2.[5]<BR>
<BR>
nṛcakṣasām bhāgo 'si | dhāturādhipatyamiti devā vai nṛcakṣaso devebhyo bhāgaṃ<BR>
kṛtvā dhātra ādhipatyamakarojjanitraṃ spṛtaṃ saptadaśa stoma iti viḍvai janitraṃ<BR>
viśam prajānāṃ saptadaśena stomena pāpmano mṛtyoraspṛṇot <BR>
<BR>
<BR>
<BR>
8.4.2.[6]<BR>
<BR>
mitrasya bhāgo 'si | varuṇasyādhipatyamiti prāṇo vai mitro 'pāno varuṇaḥ prāṇāya<BR>
bhāgaṃ kṛtvāpānāyādhipatyamakaroddivo vṛṣṭirvāta spṛta ekaviṃśa stoma iti vṛṣṭiṃ<BR>
ca vātaṃ ca prajānāmekaviṃśena stomena pāpmano mṛtyoraspṛṇot <BR>
<BR>
<BR>
<BR>
8.4.2.[7]<BR>
<BR>
vasūnām bhāgo 'si | rudrāṇāmādhipatyamiti prāṇo vai mitro 'pāno varuṇaḥ prāṇāya<BR>
bhāgaṃ kṛtvāpānāyādhipatyamakaroddivo vṛṣṭirvāta spṛta ekaviṃśa stoma iti vṛṣṭiṃ<BR>
ca vātaṃ ca prajānāmekaviṃśena stomena pāpmano mṛtyoraspṛṇot<BR>
<BR>
<BR>
8.4.2.[8]<BR>
<BR>
ādityānām bhāgo 'si | marutāmādhipatyamityādityebhyo bhāgaṃ kṛtvā marudbhya<BR>
ādhipatyamakarodgarbhā spṛtāḥ pañcaviṃśa stoma iti garbhānprajānām pañcaviṃśena<BR>
stomena pāpmano mṛtyoraspṛṇot<BR>
<BR>
<BR>
<BR>
8.4.2.[9]<BR>
<BR>
adityai bhāgo 'si | pūṣṇaṃ ādhipatyamitīyaṃ vā aditirasyai bhāgaṃ kṛtvā pūṣṇa<BR>
ādhipatyamakarodoja spṛtaṃ triṇava stoma ityojaḥ prajānāṃ triṇavena stomena<BR>
papmano mṛtyoraspṛṇot <BR>
<BR>
<BR>
<BR>
8.4.2.[10]<BR>
<BR>
devasya saviturbhāgo 'si | bṛhaspaterādhipatyamiti devāya savitre bhāgaṃ kṛtvā<BR>
bṛhaspataya ādhipatyamakarotsamīcīrdiśa spṛtāścatuṣṭoma stoma iti sarvā diśaḥ<BR>
prajānāṃ catuṣṭomena stomena pāpmano mṛtyoraspṛṇot<BR>
<BR>
<BR>
<BR>
8.4.2.[11]<BR>
<BR>
yavānām bhāgo 'si | ayavānāmādhipatyamiti pūrvapakṣā vai yavā aparapakṣā<BR>
ayavāste hīdaṃ sarvaṃ yuvate cāyuvate ca pūrvapakṣebhyo bhāgaṃ<BR>
kṛtvāparapakṣebhya ādhipatyamakarotprajā spṛtāścatuścatvāriṃśa stoma iti sarvāḥ<BR>
prajāścatuścatvāriṃśena stomena pāpmano mṛtyoraspṛṇot<BR>
<BR>
<BR>
<BR>
8.4.2.[12]<BR>
<BR>
ṛbhūṇām bhāgo 'si | viṣveṣāṃ devānāmādhipatyamityṛbhubhyo bhāgaṃ kṛtvā<BR>
viśvebhyo devebhya ādhipatyamakarodbhūtaṃ spṛtaṃ trayastriṃśa stoma iti sarvāṇi<BR>
bhūtāni trayastriṃśena stomena pāpmano mṛtyoraspṛṇottathaivaitadyajamānaḥ sarvāṇi<BR>
bhūtāni trayastriṃśena stomena pāpmano mṛtyo spṛṇoti<BR>
<BR>
<BR>
<BR>
8.4.2.[13]<BR>
<BR>
tā vā etā daśeṣṭakā upadadhāti | daśākṣarā virāḍvirāḍagnirdaśa diśo diśo 'gnirdaśa<BR>
prāṇāḥ prāṇā agniryāvānagniryāvatyasya mātrā tāvataiva tadetāni sarvāṇi bhūtāni<BR>
pāpmano mṛtyo spṛṇoti<BR>
<BR>
<BR>
<BR>
8.4.2.[14]<BR>
<BR>
atha 'rtavye upadadhāti | ṛtava ete yadṛtavye ṛtūnevaitadupadadhāti sahaśca<BR>
sahasyaśca haimantikāvṛtū iti nāmanī enayorete nāmabhyāmevaine etadupadadhāti<BR>
dve iṣṭake bhavato dvau hi māsāvṛtuḥ sakṛtsādayatyekaṃ tadṛtuṃ karoti <BR>
<BR>
<BR>
8.4.2.[15]<BR>
<BR>
tadyadete atropadadhāti | saṃvatsara eṣo 'gnirima u lokāḥ saṃvatsarastasya<BR>
yadūrdhvamantarikṣādarvācīnaṃ divastadasyaiṣā caturthī citistadvasya hemanta<BR>
ṛtustadyadete atropadadhāti yadevāsyaite ātmanastadasminnetatpratidadhāti<BR>
tasmādete atropadadhāti <BR>
<BR>
<BR>
<BR>
8.4.2.[16]<BR>
<BR>
yadvevaite atropadadhāti | prajāpatireṣo 'gniḥ saṃvatsara u prajāpatistasya<BR>
yadūrdhvam madhyādavācīnaṃ śīrṣṇastadasyaiṣā caturthī citistadvasya hemanta<BR>
ṛtustadyadete atropadadhāti yadevāsyaite ātmanastadasminnetatpratidadhāti<BR>
tasmādete atropadadhāti<BR>
<BR>
<BR>
<BR>
8.4.3.[1]<BR>
<BR>
atha sṛṣṭīrupadadhāti | etadvai prajāpatiḥ sarvāṇi bhūtāni pāpmano<BR>
mṛtyormuktvākāmayata prajāḥ sṛjeya prajāyeyeti<BR>
<BR>
<BR>
<BR>
8.4.3.[2]<BR>
<BR>
sa prāṇānabravīt | yuṣmābhiḥ sahemāḥ prajāḥ prajanayānīti te vai kena stoṣyāmaha<BR>
iti mayā caiva yuṣmābhiśceti tatheti te prāṇaiścaiva prajāpatinā cāstuvata yadu ha kiṃ<BR>
ca devāḥ kurvate stomenaiva tatkurvate yajño vai stomo yajñenaiva tatkurvate<BR>
tasmādu sarvāsvevāstuvatāstuvatetyanuvartate<BR>
<BR>
<BR>
<BR>
8.4.3.[3]<BR>
<BR>
ekayāstuvateti | vāgvā ekā vācaiva tadastuvata prajā adhīyanteti prajā atrādhīyanta<BR>
prajāpatiradhipatirāsīditi prajāpatiratrādhipatirāsīt<BR>
<BR>
<BR>
<BR>
8.4.3.[4]<BR>
<BR>
tisṛbhirastuvateti | trayo vai prāṇāḥ prāṇa udāno vyānastaireva tadastuvata<BR>
brahmāsṛjyateti brahmātrāsṛjyata brahmaṇaspatiradhipatirāsīditi<BR>
brahmaṇaspatiratrādhipatirāsīt <BR>
<BR>
<BR>
<BR>
8.4.3.[5]<BR>
<BR>
pañcabhirastuvateti | ya eveme manaḥpañcamāḥ prāṇāstaireva tadastuvata<BR>
bhūtānyasṛjyanteti bhūtānyatrāsṛjyanta bhūtānām patiradhipatirāsīditi bhūtānām<BR>
patiratrādhipatirāsīt<BR>
<BR>
<BR>
<BR>
8.4.3.[6]<BR>
<BR>
saptabhirastuvateti | ya eveme sapta śīrṣanprāṇāstaireva tadastuvata sapta ṛṣayo<BR>
'sṛjyanteti sapta 'rṣayo 'trāsṛjyanta dhātādhipatirāsīditi dhātātrādhipatirāsīt <BR>
<BR>
<BR>
<BR>
8.4.3.[7]<BR>
<BR>
navabhirastuvateti | nava vai prāṇāḥ sapta śīrṣannavāñcau dvau taireva tadastuvata<BR>
pitaro 'sṛjyanteti pitaro 'trāsṛjyantāditiradhipatnyāsīdityaditiratrādhipatnyāsīt<BR>
<BR>
<BR>
<BR>
8.4.3.[8]<BR>
<BR>
ekādaśabhirastuvateti | daśa prāṇā ātmaikādaśastenaiva tadastuvata ṛtavo<BR>
'sṛjyantetyṛtavo 'trāsṛjyantārtavā adhipataya āsannityārtavā atrādhipataya āsan<BR>
<BR>
<BR>
<BR>
8.4.3.[9]<BR>
<BR>
trayodaśabhirastuvateti | daśa prāṇā dve pratiṣṭhe ātmā trayodaśastenaiva tadastuvata<BR>
māsā asṛjyanteti māsā atrāsṛjyanta saṃvatsaro 'dhipatirāsīditi saṃvatsaro<BR>
'trādhipatirāsīt <BR>
<BR>
<BR>
<BR>
8.4.3.[10]<BR>
<BR>
pañcadaśabhirastuvateti | daśa hastyā aṅgulayaścatvāri dorbāhavāṇi yadūrdhvaṃ<BR>
nābhestatpañcadaśaṃ tenaiva tadastuvata kṣatramasṛjyateti kṣatramasṛjyateti<BR>
kṣatramatrāsṛjyatendro 'dhipatirāsīditīndro 'trādhipatirāsīt<BR>
<BR>
<BR>
<BR>
8.4.3.[11]<BR>
<BR>
saptadaśabhirastuvateti | daśa pādyā aṅgulayaścatvāryūrvaṣṭhīvāni dve pratiṣṭhe<BR>
yadavāṅnābhestatsaptadaśaṃ tenaiva tadastuvata grāmyāḥ paśavo 'sṛjyanteti grāmyāḥ<BR>
paśavo 'trāsṛjyanta bṛhaspatiradhipatirāsīditi bṛhaspatiratrādhipatirāsīt <BR>
<BR>
<BR>
<BR>
8.4.3.[12]<BR>
<BR>
navadaśabhirastuvateti | daśa hastyā aṅgulayo nava prāṇāstaireva tadastuvata<BR>
śūdrāryāvasṛjyetāmiti śūdrāryāvatrāsṛjyetāmahorātre adhipatnī āstāmityahorātre<BR>
atrādhipatnī āstām <BR>
<BR>
<BR>
8.4.3.[13]<BR>
<BR>
ekaviṃśatyāstuvateti | daśa hastyā aṅgulayo daśa pādyā ātmaikaviṃśastenaiva<BR>
tadastuvataikaśaphāḥ paśavo 'sṛjyantetyekaśaphāḥ paśavo 'trāsṛjyanta varuṇo<BR>
'dhipatirāsīditi varuṇo 'trādhipatirāsīt <BR>
<BR>
<BR>
<BR>
8.4.3.[14]<BR>
<BR>
trayoviṃśatyāstuvateti | daśa hastyā aṅgulayo daśa pādyā dve pratiṣṭhe ātmā<BR>
trayoviṃśastenaiva tadastuvata kṣudrāḥ paśavo 'sṛjyanteti kṣudrāḥ paśavo<BR>
'trāsṛjyanta pūṣādhipatirāsīditi pūṣādhipatirāsīt <BR>
<BR>
<BR>
<BR>
8.4.3.[15]<BR>
<BR>
pañcaviṃśatyāstuvateti | daśa hastyā aṅgulayo daśa pādyāścatvāryaṅgānyātmā<BR>
paścaviṃśastenaiva tadastuvatāraṇyāḥ paśavo 'sṛjyantetyāraṇyāḥ paśavo 'trāsṛjyanta<BR>
vāyuradhipatirāsīditi vāyuratrādhipatirāsīt <BR>
<BR>
<BR>
<BR>
8.4.3.[16]<BR>
<BR>
saptaviṃśatyāstuvateti | daśa hastyā aṅgulayo daśa pādyāścatvāryaṅgāni dve pratiṣṭhe<BR>
ātmā saptaviṃśastenaiva tadastuvata dyāvāpṛthivī vyaitāmiti dyāvāpṛthivī atra vyaitāṃ<BR>
vasavo rudrā ādityā anuvyāyanniti vasavo rudrā ādityā atrānuvyāyaṃsta evādhipataya<BR>
āsanniti ta u evātrādhipataya āsan<BR>
<BR>
<BR>
<BR>
8.4.3.[17]<BR>
<BR>
navaviṃśatyāstuvateti | daśa hastyā aṅgulayo daśa pādyā nava prāṇāstaireva<BR>
tadastuvata vanaspatayo 'sṛjyanteti vanaspatayo 'trāsṛjyanta somo 'dhipatirāsīditi<BR>
somo 'trādhipatirāsīt<BR>
<BR>
<BR>
<BR>
8.4.3.[18]<BR>
<BR>
ekatriṃśatāstuvateti | daśa hastyā aṅgulayo daśa pādyā daśa prāṇā<BR>
ātmaikatriṃśastenaiva tadastuvata prajā asṛjyanteti prajā atrāsṛjyanta<BR>
yavāścāyavāścādhipataya āsanniti pūrvapakṣāparapakṣā evātrādhipataya āsan <BR>
<BR>
<BR>
<BR>
8.4.3.[19]<BR>
<BR>
trayastriṃśatāstuvateti | daśa hastyā aṅgulayo daśa pādyā daśa prāṇā dve pratiṣṭhe<BR>
ātmā trayastriṃśastenaiva tadastuvata bhūtānyaśāmyanniti sarvāṇi<BR>
bhūtānyatrāśāmyanprajāpatiḥ parameṣṭhyadhipatirāsīditi prajāpatiḥ<BR>
parameṣṭhyatrādhipatirāsīt <BR>
<BR>
<BR>
<BR>
8.4.3.[20]<BR>
<BR>
tā vā etāḥ | saptadaśeṣṭakā upadadhāti saptadaśo vai saṃvatsaraḥ prajāpatiḥ sa<BR>
prajanayitā tadetena vai saptadaśena saṃvatsareṇa prajāpatinā prajanayitraitāḥ prajāḥ<BR>
prājanayadyatprājanayadasṛjata tadyadasṛjata tasmātsṛṣṭayastāḥ<BR>
sṛṣṭvātmanprāpādayata tathaivaitadyajamāna etena saptadaśena saṃvatsareṇa<BR>
prajāpatinā prajanayitraitāḥ prajāḥ prajanayati tāḥ sṛṣṭvātmanprapādayate<BR>
retaḥsicorvelayā pṛṣṭayo vai retaḥsicau madhyamu pṛṣṭayo madhyata evāsminnetāḥ<BR>
prajāḥ prapādayati sarvata upadadhāti sarvata evāsminnetāḥ prajāḥ prapādayati<BR>
<BR>
<BR>
<BR>
8.4.4.[1]<BR>
<BR>
athāto 'nvāvṛtam | trivṛdvatīm purastādupadadhātyekaviṃśavatīm<BR>
paścātpañcadaśavatīṃ dakṣiṇataḥ saptadaśavatīmuttarataḥ <BR>
<BR>
<BR>
<BR>
8.4.4.[2]<BR>
<BR>
etadvai prajāpatim | trivṛdvatyāmupahitāyām pañcadaśavatyām<BR>
mṛtyurasīdadimāmata upadhāsyate tamatra grahīṣyāmīti tam prāpaśyattam<BR>
prakhyāya parikramyaikaviṃśavatīmupādhattaikaviṃśavatīm<BR>
mṛtyurāgacatpañcadaśavatīmupādhatta pañcadaśavatīm<BR>
mṛtyurāgacatsaptadaśavatīmupādhatta so 'traiva mṛtyuṃ<BR>
nyakarodatrāmohayattathaivaitadyajamāno 'traiva sarvānpāpmano nikarotyatra<BR>
mohayati <BR>
<BR>
<BR>
<BR>
8.4.4.[3]<BR>
<BR>
athottarāḥ | trivṛdvatyāmeva trivṛdvatīmanūpadadhātyekaviṃśavatyāmekaviṃśavatīm<BR>
pañcadaśavatyāṃ saptadaśavatīṃ saptadaśavatyām pañcadaśavatīṃ tā yadevaṃ<BR>
vyatihāramupadadhāti tasmādakṣṇayāstomīyā atho yadete stomā ato 'nyathānupūrvaṃ<BR>
tasmādvevākṣṇayāstomīyā atho evaṃ devā upādadhatetarathāsurāstato devā<BR>
abhavanparāsurā bhavatyātmanā parāsya dviṣanbhrātṛvyo bhavati ya evaṃ veda <BR>
<BR>
<BR>
<BR>
8.4.4.[4]<BR>
<BR>
sa eṣa paśuryadagniḥ | so 'traiva sarvaḥ kṛtsnaḥ saṃskṛtastasya trivṛdvatyāveva śiraste<BR>
yattrivṛdvatyau bhavatastrivṛddhi śiro dve bhavato dvikapālaṃ hi śiraḥ pūrvārdha<BR>
upadadhāti purastāddhīdaṃ śiraḥ<BR>
<BR>
<BR>
<BR>
8.4.4.[5]<BR>
<BR>
pratiṣṭhaikaviṃśavatyau | te yadekaviṃśavatyau bhavataḥ pratiṣṭhā hyekaviṃśo dve<BR>
bhavato dvandvaṃ hi pratiṣṭhā paścādupadadhāti paścāddhīyam pratiṣṭhā<BR>
<BR>
<BR>
<BR>
8.4.4.[6]<BR>
<BR>
bāhū pañcadaśavatyau | te yatpañcadaśavatyau bhavataḥ pañcadaśau hi bāhū dve<BR>
bhavato dvau hīmau bāhū pārśvata upadadhāti pārśvato hīmau bāhū<BR>
<BR>
<BR>
<BR>
8.4.4.[7]<BR>
<BR>
annaṃ saptadaśavatyau | te yatsaptadaśavatyau bhavataḥ saptadaśaṃ hyannaṃ dve<BR>
bhavato dvyakṣaraṃ hyannaṃ te anantarhite<BR>
pañcadaśavatībhyāmupadadhātyanantarhitaṃ tadbāhubhyāmannaṃ dadhāti bāhye<BR>
pañcadaśavatyau bhavato 'ntare saptadaśavatyau bāhubhyāṃ tadubhayato 'nnam<BR>
parigṛhṇāti <BR>
<BR>
<BR>
<BR>
8.4.4.[8]<BR>
<BR>
atha yā madhya upadadhāti | sa ātmā tā retaḥsicorvelayopadadhāti pṛṣṭayo vai<BR>
retaḥsicau madhyamu pṛṣṭayo madhyato hyayamātmā sarvata upadadhāti sarvato<BR>
hyayamātmātha yadato 'nyadatiriktaṃ tadyadvai devānāmatiriktaṃ candāṃsi tāni<BR>
tadyāni tāni candāṃsi paśavaste tadye te paśavaḥ puṇyāstā lakṣmyastadyāstāḥ puṇyā<BR>
lakṣmyo 'sau sa ādityaḥ sa āsāmeṣa dakṣiṇataḥ <BR>
<BR>
<BR>
<BR>
8.4.4.[9]<BR>
<BR>
tā haike 'nantarhitāstrivṛdvatībhyāmupadadhati | jihvāhanū iti vadanto yāścaturdaśa<BR>
te hanū yāḥ ṣaṭ sā jihveti na tathā kuryādati te recayanti yathā pūrvayorhanvorapare<BR>
hanū anūpadadhyādyathā pūrvasyāṃ jihvāyāmaparāṃ<BR>
jihvāmanūpadadhyāttādṛktadyatrāhaiva śirastadeva hanū tajjihvā <BR>
<BR>
<BR>
<BR>
8.4.4.[10]<BR>
<BR>
asminnu haike 'vāntaradeśa upadadhati | asau vā āditya etā amuṃ tadādityametasyāṃ<BR>
diśi dadhma iti na tathā kuryādanyāni vāva tāni karmāṇi yairetamatra dadhāti<BR>
<BR>
<BR>
<BR>
8.4.4.[11]<BR>
<BR>
dakṣiṇata u haika upadadhati | tadetāḥ puṇyā lakṣmīrdakṣiṇato dadhmaha iti<BR>
tasmādyasya dakṣiṇato lakṣma bhavati tam puṇyalakṣmīka ityācakṣata uttarata<BR>
striyā uttarataāyatanā hi strī tattatkṛtameva purastāttvevainā upadadhyādyatrāhaiva<BR>
śirastadeva hanū tajjihvāthaitāḥ puṇyā lakṣmīrmukhato dhatte tasmādyasya mukhe<BR>
lakṣma bhavati tam puṇyalakṣmīka ityācakṣate <BR>
<BR>
<BR>
8.4.4.[12]<BR>
<BR>
saiṣā brahmacitiḥ | yadbrahmopādadhata tasmādbrahmacitiḥ sā<BR>
prajāpaticitiryatprajāpatimupādadhata tasmātprajāpaticitiḥ sa<BR>
'rṣicitiryadṛṣīnupādadhata tasmādṛṣicitiḥ sā vāyucitiryadvāyumupādadhata<BR>
tasmādvāyucitiḥ sā stomacitiryatstomānupādadhata tasmātstomacitiḥ sā<BR>
prāṇacitiryatprāṇānupādadhata tasmātprāṇacitirato yatamadeva katamacca vidyāttena<BR>
haivāsyaiṣārṣeyavatī bandhumatī citirbhavatyatha lokampṛṇe upadadhātyasyāṃ<BR>
sraktyāṃ tayorupari bandhuḥ purīṣaṃ nivapati tasyopari bandhuḥ <BR>
<BR>
<BR>
<BR>
8.5.1.[1]<BR>
<BR>
pañcamīṃ citimupadadhāti | etadvai devāścaturthīṃ citiṃ citvā<BR>
samārohanyadūrdhvamantarikṣādarvācīnaṃ divastadeva tatsaṃskṛtya samārohan <BR>
<BR>
<BR>
<BR>
8.5.1.[2]<BR>
<BR>
te 'bruvan | cetayadhvamiti citimicateti vāva tadabruvannita ūrdhvamicateti te<BR>
cetayamānā divameva virājam pañcamīṃ citimapaśyaṃstebhya eṣa loko 'candayat <BR>
<BR>
<BR>
<BR>
8.5.1.[3]<BR>
<BR>
te 'kāmayanta | asapatnamimaṃ lokamanupabādhaṃ kurvīmahīti te 'bruvannupa<BR>
tajjānīta yathemaṃ lokamasapatnamanupabādhaṃ karavāmahā iti te<BR>
'bruvaṃścetayadhvamiti citimicateti vāva tadabruvaṃstadicata yathemaṃ<BR>
lokamasapatnamanupabādhaṃ karavāmahā iti <BR>
<BR>
<BR>
<BR>
8.5.1.[4]<BR>
<BR>
te cetayamānāḥ | etā iṣṭakā apaśyannasapatnāstā upādadhata tābhiretaṃ<BR>
lokamasapatnamanupabādhamakurvata tadyadetābhirimaṃ<BR>
lokamasapatnamanupabādhamakurvata tasmādetā asapatnāstathevaitadyajamāno<BR>
yadetā upadadhātamevaitallokamasapatnamanupabādhaṃ kurute sarvata upadadhāti<BR>
sarvata evaitadetaṃ lokamasapatnamanupabādhaṃ kurute parārdha upadadhāti<BR>
sarvamevaitadetaṃ lokamasapatnamanupavādhaṃ kurute <BR>
<BR>
<BR>
<BR>
8.5.1.[5]<BR>
<BR>
atha virāja upadadhāti | eṣā vai sā virāḍyāṃ taddevā virājam pañcamīṃ<BR>
citimapaśyaṃstā daśa-daśopadadhāti daśākṣarā virāḍvirāḍeṣā civiḥ sarvata<BR>
upadadhāti yo vā ekasyāṃ diśi virājati na vai sa virājati yo vāva sarvāsu dikṣu virājati<BR>
sa eva virājati<BR>
<BR>
<BR>
8.5.1.[6]<BR>
<BR>
yadvevaitā asapatnā upadadhāti | etadvai prajāpatimetasminnātmanaḥ pratihite<BR>
sarvataḥ pāpmopāyatata sa etā iṣṭakā apaśyadasapatnāstā upādhatta tābhistam<BR>
pāpmānamapāhata pāpmā vai sapatnastadyadetābhiḥ pāpmānaṃ sapatnamapāhata<BR>
tasmādetā asapatnāḥ <BR>
<BR>
<BR>
<BR>
8.5.1.[7]<BR>
<BR>
tadvā etatkriyate | yaddevā akurvannidaṃ nvimaṃ sa pāpmā nopayatate<BR>
yattvetatkaroti yaddevā akurvaṃstatkaravāṇītyatho ya eva pāpmā yaḥ<BR>
sapatnastametābhirapahate tadyadetābhiḥ pāpmānaṃ sapatnamapahate tasmādetā<BR>
asapatnāḥ sarvata upadadhāti sarvata evaitatpāpmānaṃ sapatnamapahate parārdha<BR>
upadadhāti sarvasmādevaitadātmanaḥ pāpmānaṃ sapatnamapahate <BR>
<BR>
<BR>
<BR>
8.5.1.[8]<BR>
<BR>
sa purastādupadadhāti | agne jātānpraṇudā naḥ sapatnāniti yathaiva yajustathā<BR>
bandhuratha paścātsahasā jātānpraṇudā naḥ sapatnāniti yathaiva yajustathā bandhuḥ <BR>
<BR>
<BR>
<BR>
8.5.1.[9]<BR>
<BR>
sā yā purastādagniḥ sā | yā paścādagniḥ sāgninaiva<BR>
tatpurastātpāpmānamapāhatāgninā<BR>
paścāttathaivaitadyajamāno 'gninaiva purastātpāpmānamapahate 'gninā paścāt<BR>
<BR>
<BR>
<BR>
8.5.1.[10]<BR>
<BR>
atha dakṣiṇataḥ | ṣoḍaśī stoma ojo draviṇamityekādaśākṣarā vai<BR>
triṣṭuptraiṣṭubhamantarikṣaṃ catasro diśa eṣa eva vajraḥ<BR>
pañcadaśastasyāsāvevādityaḥ ṣoḍaśī vajrasya bhartā sa etena pañcadaśena<BR>
vajreṇaitayā triṣṭubhā dakṣiṇataḥ pāpmānamapāhata tathaivaitadyajamāna etena<BR>
pañcadaśena vajreṇaitayā triṣṭubhā dakṣiṇataḥ pāpmānamapahate <BR>
<BR>
<BR>
<BR>
8.5.1.[11]<BR>
<BR>
athottarataḥ | catuścatvāriṃśa stomo varco draviṇamiti catuścatvāriṃśadakṣarā vai<BR>
triṣṭuptraiṣṭubho vajraḥ sa etena catuścatvāriṃśena vajreṇaitayā triṣṭubhottarataḥ<BR>
pāpmānamapāhata tathaivaitadyajamāna etena catuścatvāriṃśena vajreṇaitayā<BR>
triṣṭubhottarataḥ pāpmānamapahate <BR>
<BR>
<BR>
<BR>
8.5.1.[12]<BR>
<BR>
atha madhye | agneḥ purīṣamasīti brahma vai caturthī citiragniru vai brahma tasyā<BR>
etatpurīṣamiva yatpañcamyapso nāmeti tasyokto bandhuḥ <BR>
<BR>
<BR>
<BR>
8.5.1.[13]<BR>
<BR>
tām prācīṃ tiraścīmupadadhāti | etaddhaitayā prajāpatiḥ pāpmano<BR>
mūlamavṛścattathaivainayāyametatpāpmano mūlaṃ vṛścati dakṣiṇato<BR>
dakṣiṇataudyāmo hi vajro 'ntareṇa dakṣiṇāṃ diśyāmudyāmāya ha tamavakāśaṃ<BR>
karoti<BR>
<BR>
<BR>
<BR>
8.5.1.[14]<BR>
<BR>
sā yā purastātprāṇaḥ sā | yā paścādapānaḥ sā prāṇenaiva<BR>
tatpurastātpāpmānamapāhatāpānena paścāttathaivaitadyajamānaḥ prāṇenaiva<BR>
purastātpāpmānamapahate 'pānena paścāt<BR>
<BR>
<BR>
<BR>
8.5.1.[15]<BR>
<BR>
atha ye abhitaḥ | tau bāhū sa yo 'syābhitaḥ pāpmāsīdbāhubhyāṃ tamapāhata<BR>
tathaivaitadyajamāno yo 'syābhitaḥ pāpmā bhavati bāhubhyāmeva tamapahate <BR>
<BR>
<BR>
<BR>
8.5.1.[16]<BR>
<BR>
annam purīṣavatī | sa yo 'syopariṣṭhātpāpmāsīdannena tamapāhāta<BR>
tathaivaitadyajamāno yo 'syopariṣṭātpāpmā bhavatyannenaiva tamapahate <BR>
<BR>
<BR>
<BR>
8.5.1.[17]<BR>
<BR>
sa yaddha vā evaṃvitprāṇiti | yo 'sya purastātpāpmā bhavati taṃ tenāpahate 'tha<BR>
yadapāniti tena taṃ yaḥ paścādatha yadbāhubhyāṃ karma kurute tena taṃ yo 'bhito<BR>
'tha yadannamatti tena taṃ ya upariṣṭātsarvadā ha vā evaṃvitpāpmānamapahate 'pi<BR>
svapaṃstasmādevaṃ viduṣaḥ pāpaṃ na kīrtayennedasya pāpmāsānīti <BR>
<BR>
<BR>
<BR>
8.5.2.[1]<BR>
<BR>
atha candasyā upadadhāti | etadvai prajāpatiḥ pāpmano<BR>
mṛtyormuktvānnamaicattasmādu haitadupatāpī vasīyānbhūtvānnamicati<BR>
tasminnāśaṃsante 'nnamicati jīviṣyatīti tasmai devā etadannam<BR>
prāyacannetāścandasyāḥ paśavo vai candāṃsyannam paśavastānyasmā acadayaṃstāni<BR>
yadasmā acadayaṃstasmāccandāṃsi <BR>
<BR>
<BR>
<BR>
8.5.2.[2]<BR>
<BR>
tā daśa-daśopadadhāti | daśākṣarā virāḍvirāḍu kṛtsnamannaṃ<BR>
sarvamevāsminnetatkṛtsnamannaṃ dadhāti sarvata upadadhāti sarvata<BR>
evāsminnetatkṛtsnamannaṃ dadhāti <BR>
<BR>
<BR>
<BR>
8.5.2.[3]<BR>
<BR>
evaścanda iti | ayaṃ vai loka evaścando varivaścanda ityantarikṣaṃ vai varivaścandaḥ<BR>
śambhūścanda iti dyaurvai śambhūścandaḥ paribhūścanda iti diśo vai paribhūścanda<BR>
ācaccanda ityannaṃ vā ācaccando manaścanda iti p rajāpatirvai manaścando<BR>
vyacaścanda ityasau vā ādityo vyacaścandaḥ <BR>
<BR>
<BR>
<BR>
8.5.2.[4]<BR>
<BR>
sindhuścanda iti | prāṇo vai sindhuścandaḥ samudraścanda iti mano vai<BR>
samudraścandaḥ sariraṃ canda iti vāgvai sariraṃ candaḥ kakupcanda iti prāṇo vai<BR>
kakupcandastrikakupcanda ityudāno vai trikakupcandaḥ kāvyaṃ canda iti trayī vai<BR>
vidyā kāvyaṃ cando 'ṅkupaṃ canda ityāpo vā aṅkupaṃ cando 'kṣarapaṅktiścanda<BR>
ityasau vai loko 'kṣarapaṅktiścandaḥ padapaṅktiścanda ityayaṃ vai lokaḥ<BR>
padapaṅktiścando viṣṭārapaṅktiścanda iti diśo vai viṣṭārapaṅktiścandaḥ kṣuro<BR>
bhrajaścanda ityasau vā ādityaḥ kṣuro bhrajaścanda ācaccandaḥ pracaccanda<BR>
ityannaṃ vā ācaccando 'nnam pracaccandaḥ <BR>
<BR>
<BR>
<BR>
8.5.2.[5]<BR>
<BR>
saṃyaccanda iti | rātrirvai saṃyaccando viyaccanda ityaharvai viyaccando bṛhaccanda<BR>
ityasau vai loko bṛhaccando rathantaraṃ canda ityayaṃ vai loko rathantaraṃ cando<BR>
nikāyaścanda iti vāyurvai nikāyaścando vivadhaścanda ityantarikṣaṃ vai<BR>
vivadhaścando giraścanda ityannaṃ vai giraścando bhrajaścanda ityagnirvai<BR>
bhrajaścandaḥ saṃstupcando 'nuṣṭupcanda iti vāgeva saṃstupcando<BR>
vāganuṣṭupcanda evas=cando varivaścanda iti tasyokto bandhuḥ<BR>
<BR>
<BR>
<BR>
8.5.2.[6]<BR>
<BR>
vayaścanda iti | annaṃ vai vayaścando vayaskṛccanda ityagnirvai vayaskṛccando<BR>
viṣpardhāścanda ityasau vai loko viṣpardhāścando viśālaṃ canda ityayaṃ vai loko<BR>
viśālaṃ candaścadiścanda ityantarikṣaṃ vai cadiścando dūrohaṇaṃ canda ityasau vā<BR>
ādityo dūrohaṇaṃ candastandraṃ canda iti paṅktirvai tandraṃ cando 'ṅkāṅkaṃ canda<BR>
ityāpo vā aṅkāṅkaṃ candaḥ<BR>
<BR>
<BR>
<BR>
8.5.2.[7]<BR>
<BR>
tadyāḥ purastādupadadhāti | prāṇastāsām prathamā vyāno<BR>
dvitīyodānastṛtīyodānaścaturthī vyānaḥ pañcamī prāṇaḥ ṣaṣṭhī prāṇaḥ saptamī<BR>
vyāno 'ṣṭamyudāno navamī yajamāna evātra daśamī sa eṣa yajamāna etasyāṃ<BR>
virājyadhyūḍhaḥ pratiṣṭhitaḥ prāṇamayyāmarvācīśca parācīścopadadhāti tasmādime<BR>
prāṇā arvāñcaśca parāñcaśca<BR>
<BR>
<BR>
<BR>
8.5.2.[8]<BR>
<BR>
atha yā dakṣiṇato | 'gnistāsām prathamā vāyurdvitīyādityastṛtīyādityaścaturthī vāyuḥ<BR>
pañcamyagniḥ ṣaṣṭhyagniḥ saptamī vāyuraṣṭamyādityo navamī yajamāna evātra<BR>
daśamī sa eṣa yajamāna etasyāṃ virājyadhūḍhaḥ pratiṣṭhito devatāmayyāmarvācīśca<BR>
parācīścopadadhāti tasmādete devā arvāñcaśca parāñcaśca <BR>
<BR>
<BR>
<BR>
8.5.2.[9]<BR>
<BR>
atha yāḥ paścāt | ayaṃ lokastāsām prathamāntarikṣaṃ dvitīyā dyaustṛtīyā<BR>
dyauścaturthyantarikṣam pañcamyayaṃ lokaḥ ṣaṣṭhyayaṃ lokaḥ<BR>
saptamyantarikṣamaṣṭamī dyaurnavamī yajamāna evātra daśamī sa eṣa yajamāna<BR>
etasyāṃ virājyadhyūḍhaḥ pratiṣṭhito lokamayyāmarvācīśca parācīścopadadhāti<BR>
tasmādime lokā arvāñcaśca parāñcaśca <BR>
<BR>
<BR>
<BR>
8.5.2.[10]<BR>
<BR>
atha yā uttarataḥ | grīṣmastāsām prathamā varṣā dvitīyā hemantastṛtīyā<BR>
hemantaścaturthī varṣāḥ pañcamī grīṣmaḥ ṣaṣṭhī grīṣmaḥ saptamī varṣā<BR>
aṣṭamī hemanto navamī yajamāna evātra daśamī sa eṣa yajamāna etasyāṃ<BR>
virājyadhyūḍhaḥ pratiṣṭhita ṛtumayyāmarvācīśca parācīścopadadhāti tasmādeta ṛtavo<BR>
'rvāñcaśca parāñcaśca <BR>
<BR>
<BR>
<BR>
8.5.2.[11]<BR>
<BR>
atha punareva | yāḥ purastādupadadhāti prāṇāste tā daśa bhavanti daśa vai prāṇāḥ<BR>
pūrvārdha upadadhāti purastāddhīme prāṇāḥ<BR>
<BR>
<BR>
<BR>
8.5.2.[12]<BR>
<BR>
atha yā dakṣiṇataḥ | etāstā devatā agniśca pṛthivī ca vāyuścāntarikṣaṃ cādityaśca<BR>
dyauśca candramāśca nakṣatrāṇi cānnaṃ cāpaśca<BR>
<BR>
<BR>
<BR>
8.5.2.[13]<BR>
<BR>
atha yāḥ paścāt | diśastāścatasro diśaścatasro 'vāntaradiśa ūrdhvā ceyaṃ ca <BR>
<BR>
<BR>
<BR>
8.5.2.[14]<BR>
<BR>
atha yā uttarataḥ | māsāste vāsantikau dvau graiṣmau dvau vārṣikau dvau śāradau<BR>
dvau haimantikau dvau <BR>
<BR>
<BR>
<BR>
8.5.2.[15]<BR>
<BR>
atha punareva | yā prathamā daśadayaṃ sa loko yā dvitīyāntarikṣaṃ tadyā tṛtīyā<BR>
dyauḥ semameva lokam prathamayā daśatārohannantarikṣaṃ dvitīyayā divaṃ<BR>
tṛtīyayā tathaivaitadyajamāna imameva lokam prathamayā daśatā rohatyantarikṣaṃ<BR>
dvitīyayā divaṃ tṛtīyayā<BR>
<BR>
<BR>
<BR>
8.5.2.[16]<BR>
<BR>
sa sa parāṅiva rohaḥ | iyamu vai pratiṣṭhā te devā imām<BR>
pratiṣṭhāmabhipratyāyaṃstathaivaitadyajamāna imām pratiṣṭhāmabhipratyaityatha<BR>
yottamā daśadayaṃ sa lokastasmādyathaiva prathamāyai daśataḥ<BR>
prabhṛtirevamuttamāyai samānaṃ hyetadyadete daśatāvayameva lokaḥ<BR>
<BR>
<BR>
<BR>
8.5.2.[17]<BR>
<BR>
tā vā etāḥ | catvāriṃśadiṣṭakāścatvāriṃśadyajūṃṣi<BR>
tadaśītirannamaśītistadyadyadetadāha tadasmā annamaśītiṃ kṛtvā prayacati<BR>
tenainam prīṇāti <BR>
<BR>
<BR>
<BR>
8.5.3.[1]<BR>
<BR>
atha stomabhāgā upadadhāti | etadvai prajāpateretadannamindro 'bhyadhyāyatso<BR>
'smādudacikramiṣattamabravītkathotkrāmasi kathā mā jahāsīti sa vai me 'syānnasya<BR>
rasam prayaceti tena vai mā saha prapadyasveti tatheti tasmā etasyānnasya rasam<BR>
prāyacattenainaṃ saha prāpadyata <BR>
<BR>
<BR>
<BR>
8.5.3.[2]<BR>
<BR>
sa yaḥ sa prajāpatiḥ | ayameva sa yo 'yamagniścīyate 'tha yattadannametāstāścandasyā<BR>
atha yaḥ so 'nnasya rasa etāstā stomabhāgā atha yaḥ sa indro 'sau sa ādityaḥ sa eṣa<BR>
eva stomo yaddhi kiṃ ca stuvata etameva tena stuvanti tasmā etasmai stomāyaitam<BR>
bhāgam prāyacattadyadetasmai stomāyaitam bhāgam prāyacattasmātstomabhāgāḥ <BR>
<BR>
<BR>
<BR>
8.5.3.[3]<BR>
<BR>
raśminā satyāya satyaṃ jinveti | eṣa vai raśmirannaṃ raśmiretaṃ ca tadrasaṃ ca<BR>
saṃdhāyātmanprapādayate pretinā dharmaṇā dharmaṃ jinvetyeṣa vai pretirannam<BR>
pretiretaṃ ca tadrasaṃ ca saṃdhāyātmanprapādayate 'nvityā divā divaṃ jinvetyeṣa vā<BR>
anvitirannamanvitiretaṃ ca tadrasaṃ ca saṃdhāyātmanprapādayate tadyadyadetadāha<BR>
tacca tadrasaṃ ca saṃdhāyātmanprapādayate 'munādo jinvādo 'syamuṣmai<BR>
tvādhipatinorjorjaṃ jinveti tredhāvihitāstredhāvihitaṃ hyannam <BR>
<BR>
<BR>
<BR>
8.5.3.[4]<BR>
<BR>
yadveva stomabhāgā upadadhāti | etadvai devā virājaṃ citiṃ citvā samārohaṃste<BR>
'bruvaṃścetayadhvamiti citimicateti vāva tadabruvaṃste cetayamānā nākameva<BR>
svargaṃ lokamapaśyaṃstamupādadhata sa yaḥ sa nākaḥ svargo loka etāstā<BR>
stomabhāgāstadyadetā upadadhāti nākamevaitatsvargaṃ lokamupadhatte<BR>
<BR>
<BR>
<BR>
8.5.3.[5]<BR>
<BR>
tadyāstisraḥ prathamāḥ | ayaṃ sa loko yā dvitīyā antarikṣaṃ tadyāstṛtīyā dyauḥ sā<BR>
yāścaturthyaḥ prācī sā digyāḥ pañcamyo dakṣiṇā sā yāḥ ṣaṣṭhyaḥ pratīcī sā yāḥ<BR>
saptamya udīcī sā<BR>
<BR>
<BR>
<BR>
8.5.3.[6]<BR>
<BR>
tā vā etāḥ | ekaviṃśatiriṣṭakā ime ca lokā diśaśceme ca vai lokā diśaśca pratiṣṭheme<BR>
ca lokā diśaścaikaviṃśastasmādāhuḥ pratiṣṭhaikaviṃśa iti <BR>
<BR>
<BR>
<BR>
8.5.3.[7]<BR>
<BR>
atha yā aṣṭāviṣṭakā atiyanti | sāṣṭākṣarā gāyatrī brahma gāyatrī<BR>
tadyattadbrahmaitattadyadetanmaṇḍalaṃ tapati tadetasminnekaviṃśe pratiṣṭhāyām<BR>
pratiṣṭhitaṃ tapati tasmānnāvapadyate <BR>
<BR>
<BR>
<BR>
8.5.3.[8]<BR>
<BR>
taddhaike | veṣaśrīḥ kṣatrāya kṣatraṃ jinveti triṃśattamīmupadadhati<BR>
triṃśadakṣarā virāḍvirāḍeṣā citiriti na tathā kuryādati te<BR>
recayantyekaviṃśasampadamatho gāyatrīsampadamatho indraloko haiṣa yaiṣānyūnā<BR>
virāḍindrāya ha ta indraloke dviṣantam bhrātṛvyam pratyudyāminaṃ<BR>
kurvantīndramindralokānnudante yajamāno vai sve yajña indro yajamānāya ha te<BR>
yajamānaloke dviṣantam bhrātṛvyam pratyudyāminaṃ kurvanti yajamānaṃ<BR>
yajamānalokānnudante yaṃ vā etamagnimāharantyeṣa eva yajamāna āyatanenaiṣa u<BR>
evātra triṃśattamī <BR>
<BR>
<BR>
<BR>
8.5.4.[1]<BR>
<BR>
tā aṣāḍhāyai velayopadadhāti | vāgvā aṣāḍhā rasa eṣa vāci tadrasaṃ dadhāti<BR>
tasmātsarveṣāmaṅgānāṃ vācaivānnasya rasaṃ vijānāti <BR>
<BR>
<BR>
<BR>
8.5.4.[2]<BR>
<BR>
yadvevāṣāḍhāyai | iyaṃ vā aṣāḍhāsāvāditya stomabhāgā amuṃ tadādityamasyām<BR>
pratiṣṭhāyām pratiṣṭhāpayati <BR>
<BR>
<BR>
<BR>
8.5.4.[3]<BR>
<BR>
yadvevāṣāḍhāyai | iyaṃ vā aṣāḍhā hṛdayaṃ stomabhāgā asyāṃ taddhṛdayam mano<BR>
dadhāti tasmādasyāṃ hṛdayena manasā cetayate sarvata upadadhāti<BR>
sarvatastaddhṛdayam mano dadhāti tasmādasyāṃ sarvato hṛdayena manasā cetayate<BR>
'tho puṇyā haitā lakṣmyastā etatsarvato dhatte tasmādyasya sarvato lakṣma bhavati<BR>
tam puṇyalakṣmīka ityācakṣate <BR>
<BR>
<BR>
<BR>
8.5.4.[4]<BR>
<BR>
athaināḥ purīṣeṇa pracādayati | annaṃ vai purīṣaṃ rasa eṣa tametattiraḥ karoti<BR>
tasmāttira ivānnasya rasaḥ<BR>
<BR>
<BR>
<BR>
8.5.4.[5]<BR>
<BR>
yadveva purīṣeṇa | annaṃ vai purīṣaṃ rasa eṣo 'nnaṃ ca tadrasaṃ ca saṃtanoti<BR>
saṃdadhāti <BR>
<BR>
<BR>
<BR>
8.5.4.[6]<BR>
<BR>
yadveva purīṣeṇa | hṛdayaṃ vai stomabhāgāḥ purītatpurīṣaṃ hṛdayaṃ tatpurītatā<BR>
pracādayati <BR>
<BR>
<BR>
<BR>
8.5.4.[7]<BR>
<BR>
yadveva purīṣeṇa | saṃvatsara eṣo 'gnistametaccitipurīṣairvyāvartayati<BR>
tadyāścatasraḥ prathamāścitayaste catvāra ṛtavo 'tha stomabhāgā upadhāya purīṣaṃ<BR>
nivapati sā pañcamī citiḥ sa pañcama ṛtuḥ <BR>
<BR>
<BR>
<BR>
8.5.4.[8]<BR>
<BR>
tadāhuḥ | yallokampṛṇāntā anyāścitayo bhavanti nātra lokampṛṇāmupadadhāti kātra<BR>
lokampṛṇetyasau vā ādityo lokampṛṇaiṣa u eṣā citiḥ saiṣā svayaṃ lokampṛṇā citiratha<BR>
yadata ūrdhvamā purīṣātsā ṣaṣṭhī citiḥ sa ṣaṣṭha ṛtuḥ <BR>
<BR>
<BR>
8.5.4.[9]<BR>
<BR>
atha purīṣaṃ nivapati | tatra vikarṇīṃ copadadhāti hiraṇyaśakalaiḥ<BR>
prokṣatyagnimabhyādadhāti sā saptamī citiḥ sa saptama ṛtuḥ <BR>
<BR>
<BR>
<BR>
8.5.4.[10]<BR>
<BR>
tā u vai ṣaḍeva | yaddhi vikarṇī ca svayamātṛṇā ca ṣaṣṭhyā eva tacciteḥ<BR>
<BR>
<BR>
<BR>
8.5.4.[11]<BR>
<BR>
tā u vai pañcaiva | yajuṣānyāsu purīṣaṃ nivapati tūṣṇīmatra tenaiṣā na citiratho<BR>
lokampṛṇāntā anyāścitayo bhavanti nātra lokanpṛṇāmupadhāti teno evaiṣā na citiḥ<BR>
<BR>
<BR>
<BR>
8.5.4.[12]<BR>
<BR>
tā u vai tisra eva | ayameva lokaḥ prathamā citirdyauruttamātha yā<BR>
etāstisrastadantarikṣaṃ tadvā idamekamivaivāntarikṣaṃ tā evaṃ tisra evam pañcaivaṃ<BR>
ṣaḍevaṃ sapta <BR>
<BR>
<BR>
<BR>
8.6.1.[1]<BR>
<BR>
nākasada upadadhāti | devā vai nākasado 'traiṣa sarvo 'gniḥ saṃskṛtaḥ sa eṣo 'tra<BR>
nākaḥ svargo lokastasmindevā asīdaṃstadyadetasminnāke svarge loke devā<BR>
asīdaṃstasmāddevā nākasadastathaivaitadyajamāno yadetā<BR>
upadadhātyetasminnevaitannāke svarge loke sīdati<BR>
<BR>
<BR>
<BR>
8.6.1.[2]<BR>
<BR>
yadveva nākasada upadadhāti | etadvai devā etaṃ nākaṃ svargaṃ lokamapaśyannetā<BR>
stomabhāgāste 'bruvannupa tajjānīta yathāsminnāke svarge loke sīdāmeti te<BR>
'bruvaṃścetayadhvamiti citimicateti vāva tadabruvaṃstadicata yathāsminnāke svarge<BR>
loke sīdāmeti <BR>
<BR>
<BR>
<BR>
8.6.1.[3]<BR>
<BR>
te cetayamānāḥ | etā iṣṭakā apaśyannākasadastā upādadhata tābhiretasminnāke svarge<BR>
loke 'sīdaṃstadyadetābhiretasminnāke svarge loke 'sīdaṃstasmādetā<BR>
nākasadastathaivaikadyajamāno yadetā upadadhātyetasminnevaitannāke svarge loke<BR>
sīdati <BR>
<BR>
<BR>
8.6.1.[4]<BR>
<BR>
dikṣūpadadhāti | diśo vai sa nākaḥ svargo lokaḥ svarga evainā etalloke<BR>
sādayatyṛtavyānāṃ velayā saṃvatsaro vā ṛtavyāḥ saṃvatsaraḥ svargo lokaḥ svarga evainā<BR>
etalloke sādayatyantastomabhāgameṣa vai sa nākaḥ svargo lokastasminnevainā<BR>
etatpratiṣṭhāpayati<BR>
<BR>
<BR>
<BR>
8.6.1.[5]<BR>
<BR>
sa purastādupadadhāti | rājñyati prācī digiti rājñī ha nāmaiṣā prācī digvasavaste<BR>
devā adhipataya iti vasavo haitasya diśo devā adhipatayo 'gnirhetīnām<BR>
pratidhartetyagnirhaivātra haitīnām pratidhartā trivṛttvā stomaḥ pṛthivyāṃ śrayatviti<BR>
trivṛtā haiṣā stomena pṛthivyāṃ śritājyamukthamavyathāyai stabhnātvityājyena<BR>
haiṣokthenāvyathāyai pṛthivyāṃ stabdhā rathantaraṃ sāma pratiṣṭhityā antarikṣa iti<BR>
rathantareṇa haiṣā sāmnā pratiṣṭhitāntarikṣa ṛṣayastvā prathamajā deveṣviti prāṇā<BR>
vā ṛṣayaḥ prathamajāstaddhi brahma prathamajaṃ divo mātrayā varimṇā prathantviti<BR>
yāvatī dyaustāvatīṃ varimṇā prathantvityetadvidhartā cāyamadhipatiśceti vākca tau<BR>
manaśca tau hīdaṃ sarvaṃ vidhārayataste tvā sarve saṃvidānā nākasya pṛṣṭhe svarge<BR>
loke yajamānaṃ ca sādayantviti yathaiva yajustathā bandhuḥ<BR>
<BR>
<BR>
<BR>
8.6.1.[6]<BR>
<BR>
atha dakṣiṇataḥ | virāḍasi dakṣiṇā digiti virāḍḍha nāmaiṣā dakṣiṇā digrudrāste<BR>
devā adhipataya iti rudrā haitasya diśo devā adhipataya indro hetīnām<BR>
pratidhartetīndro haivātra hetīnām pratidhartā pañcadaśastvā stomaḥ pṛthivyāṃ<BR>
śrayatviti pañcadaśena haiṣā stomena pṛthivyāṃ śritā praugamukthamavyathāyai<BR>
stabhnātviti praugeṇa haiṣokthenāvyathāyai pṛthivyāṃ stabdhā bṛhatsāma<BR>
pratiṣṭhityā antarikṣa iti bṛhatā haiṣā sāmnā pratiṣṭhitāntarikṣa ṛṣayastvā<BR>
prathamajā deveṣviti tasyokto bandhuḥ<BR>
<BR>
<BR>
<BR>
8.6.1.[7]<BR>
<BR>
atha paścāt | samrāḍasi pratīcī digiti samrāḍḍha nāmaiṣā pratīci digādityāste devā<BR>
adhipataya ityādityā haitasyai diśo devā adhipatayo varuṇo hetīnām pratidharteti<BR>
varuṇo haivātra hetīnām pratidhartā saptadaśastvā stomaḥ pṛthivyāṃ śrayatviti<BR>
saptadaśena haiṣā stomena pṛthivyāṃ śritā marutvatīyamukthamavyathāyai<BR>
stabhnātviti marutvatīyena haiṣokthenāvyathāyai pṛthivyāṃ stabdhā vairūpaṃ sāma<BR>
pratiṣṭhityā antarikṣa iti vairūpeṇa haiṣā sāmnā pratiṣṭhitāntarikṣa ṛṣayastvā<BR>
prathamajā deveṣviti tasyokto bandhuḥ <BR>
<BR>
<BR>
<BR>
8.6.1.[8]<BR>
<BR>
athottarataḥ svarāḍasyudīcī digiti svarāḍḍha nāmaiṣodīcī diṅmarutaste devā<BR>
adhipataya iti maruto haitasyai diśo devā adhipatayaḥ somo hetīnām pratidharteti<BR>
somo haivātra hetīnām pratidhartaikaviṃśastvā stomaḥ pṛthivyāṃ<BR>
śrayatvityekaviṃśena haiṣā stomena pṛthivyāṃ śritā niṣkevalyamukthamavyathāyai<BR>
stabhnātviti niṣkevalyena haiṣokthenāvyathāyai pṛthivyāṃ stabdhā vai rājaṃ sāma<BR>
pratiṣṭhityā antarikṣa iti vairājena haiṣā sāmnā pratiṣṭhitāntarikṣa ṛṣayastvā<BR>
prathamajā deveṣviti tasyokto bandhuḥ <BR>
<BR>
<BR>
<BR>
8.6.1.[9]<BR>
<BR>
atha madhye | adhipatnyasi bṛhatī digityadhipatnī ha nāmaiṣā bṛhatī digviśve te<BR>
devā adhipataya iti viśve haitasyai diśo devā adhipatayo bṛhaspatirhetīnā<BR>
pratidharteti bṛhaspatirhaivātra hetīnām pratidhartā triṇavatrayastriṃśau tvā stomau<BR>
pṛthivyāṃ śrayatāmiti triṇavatrayastriṃśābhyāṃ haiṣā stomābhyām pṛthivyāṃ śritā<BR>
vaiśvadevāgnimārute ukthe avyathāyai stabhnītāmiti vaiśvadevāgnimārutābhyāṃ<BR>
haiṣokthābhyāmavyathāyai pṛthivyāṃ stabdhā śākvararaivate sāmanī pratiṣṭhityā<BR>
antarikṣa iti śākvararaivatābhyāṃ haiṣā sāmabhyām pratiṣṭhitāntarikṣa ṛṣayastvā<BR>
prathamajā deveṣviti tasyokto bandhuḥ<BR>
<BR>
<BR>
<BR>
8.6.1.[10]<BR>
<BR>
etāvānvai sarvo yajñaḥ | yajña u devānāmātmā yajñameva taddevā ātmānaṃ<BR>
kṛtvaitasminnāke svarge loke 'sīdaṃstathaivaitadyajamāno yajñamevātmānaṃ<BR>
kṛtvaitasminnāke svarge loke sīdati<BR>
<BR>
<BR>
8.6.1.[11]<BR>
<BR>
atha pañcacūḍā upadadhāti | yajño vai nākasado yajña u eva pañcacūḍāstadya ime<BR>
catvāra ṛtvijo gṛhapatipañcamāste nākasado hotrāḥ pañcacūḍā atiriktaṃ vai<BR>
tadyaddhotrā yadu vā atiriktaṃ cūḍaḥ sa tadyatpañcātiriktā tasmātpañcacūḍāḥ <BR>
<BR>
<BR>
<BR>
8.6.1.[12]<BR>
<BR>
yadveva nākasatpañcacūḍā upadadhāti | ātmā vai nākasado mithunam pañcacūḍā<BR>
ardhamu haitadātmano yanmithunaṃ yadā vai saha mithunenātha sarvo 'tha kṛtsnaḥ<BR>
kṛtsnatāyai<BR>
<BR>
<BR>
<BR>
8.6.1.[13]<BR>
<BR>
yadveva nākasatpañcacūḍā upadadhāti | ātmā vai nākasadaḥ prajā pañcacūḍā atiriktaṃ<BR>
vai tadātmano yatprajā yadu vā atiriktaṃ cūḍaḥ sa<BR>
tadyatpañcātiriktāstasmātpañcacūḍāḥ<BR>
<BR>
<BR>
<BR>
8.6.1.[14]<BR>
<BR>
yadveva nākasatpañcacūḍā upadadhāti | diśo vai nākasado diśa u eva<BR>
pañcacūḍāstadyā amuṣmādādityādarvācyaḥ pañca diśastā nākasado yāḥ parācyastāḥ<BR>
pañcacūḍā atiriktā vai tā diśo yā amuṣmādādityātparācyo yadu vā atiriktaṃ cūḍaḥ sa<BR>
tadyatpañcātiriktāstasmātpañcacūḍāḥ <BR>
<BR>
<BR>
<BR>
8.6.1.[15]<BR>
<BR>
yadveva pañcacūḍā upadadhāti | etadvai devā abibhayuryadvai na<BR>
imāṃlokānupariṣṭādrakṣāṃsi nāṣṭrā na hanyuriti ta etāneṣāṃ<BR>
lokānāmupariṣṭādgoptṝ!nakurvata ya ete hetayaśca prahetayaśca<BR>
tathaivaitadyajamāna etāneṣāṃ lokānāmupariṣṭādgoptṝ!nkurute ya ete hetayaśca<BR>
prahetayaśca <BR>
<BR>
<BR>
<BR>
8.6.1.[16]<BR>
<BR>
sa purastādupadadhāti | ayam puro harikeśa ityagnirvai purastadyattamāha pura iti<BR>
prāñcaṃ hyagnimuddharanti prāñcamupacarantyatha yaddharikeśa ityāha haririva<BR>
hyagniḥ sūryaraśmiriti sūryasyeva hyagne raśmayastasya rathagṛtsaśca rathaujāśca<BR>
senānīgrāmaṇyāviti vāsantikau tāvṛtū puñjikasthalā ca kratusthalā cāpsarasāviti<BR>
dikcopadiśā ceti ha smāha māhitthiḥ senā ca tu te samitiśca daṅkṣṇavaḥ paśavo hetiḥ<BR>
pauruṣeyo vadhaḥ prahetiriti yadvai senāyāṃ ca samitau ca'rtīyante daṅkṣṇavaḥ<BR>
paśavo hetiḥ pauruṣeyo vadhaḥ prahetiriti yadanyo 'nyaṃ ghnanti sa pauruṣeyo<BR>
vadhaḥ prahetistebhyo namo astviti tebhya eva namaskaroti teno mṛḍayantviti ta<BR>
evāsmai mṛḍayanti te yaṃ dviṣmo yaśca no dveṣṭi tameṣāṃ jambhe dadhma iti<BR>
yameva dveṣṭi yaścainaṃ dveṣṭi tameṣāṃ jambhe dadhātyamumeṣāṃ jambhe<BR>
dadhāmīti ha brūyādyaṃ dviṣyāttato 'ha tasminna punarastyapi tannādriyeta<BR>
svayaṃnirdiṣṭo hyeva sa yamevaṃviddveṣṭi<BR>
<BR>
<BR>
<BR>
8.6.1.[17]<BR>
<BR>
atha dakṣiṇataḥ | ayaṃ dakṣiṇā viśvakarmetyayaṃ vai vāyurviśvakarmā yo 'yam<BR>
pavata eṣa hīdaṃ sarvaṃ karoti tadyattamāha dakṣiṇeti tasmādeṣa dakṣiṇaiva<BR>
bhūyiṣṭhaṃ vāti tasya rathasvanaśca rathecitraśca senānīgrāmaṇyāviti graiṣmau<BR>
tāvṛtū menakā ca sahajanyā cāpsarasāviti dikcopadiśā ceti ha smāha māhitthirime tu<BR>
te dyāvāpṛthivī yātudhānā hetī rakṣāṃsi prahetiriti yātudhānā haivātra hetī rakṣāṃsi<BR>
prahetistebhyo namo astviti tasyokto bandhuḥ<BR>
<BR>
<BR>
<BR>
8.6.1.[18]<BR>
<BR>
atha paścāt | ayam paścādviśvavyacā ityasau vā ādityo viśvavyacā yadā hyevaiṣa<BR>
udetyathedaṃ sarvaṃ vyaco bhavati tadyattamāha paścāditi tasmādetam<BR>
pratyañcameva yantam paśyanti tasya rathaprotaścāsamarathaśca senānīgrāmaṇyāviti<BR>
vārṣikau tāvṛtū pramlocantī cānumlocantī cāpsarasāviti dikcopadiśā ceti ha smāha<BR>
māhitthirahorātre tu te te hi pra ca mlocato 'nu ca mlocato vyāghrā hetiḥ sarpāḥ<BR>
prahetiriti vyāghrā haivātra hetiḥ sarpāḥ prahetistebhyo namo astvititasyokto bandhuḥ<BR>
<BR>
<BR>
<BR>
8.6.1.[19]<BR>
athottarataḥ | ayamuttarātsaṃyadvasuriti yajño vā<BR>
uttarāttadyattamāhottarādityuttarataupacāro hi yajño 'tha yatsaṃyadvasurityāha<BR>
yajñaṃ hi saṃyantītīdaṃ vasviti tasya tārkṣyaścāriṣṭanemiśca senānīgrāmaṇyāviti<BR>
śāradau tāvṛtūviśvācī ca ghṛtācī cāpsarasāviti dikcopadiśā ceti ha s māha<BR>
māhitthirvediśca tu te srukca vedireva viśvācī srugghṛtācyāpo hetirvātaḥ<BR>
prahetirityāpo haivātra hetirvātaḥ prahetirato hyevoṣṇo vātyataḥ śītastebhyo namo<BR>
astviti tasyokto bandhuḥ <BR>
<BR>
<BR>
<BR>
8.6.1.[20]<BR>
<BR>
atha madhye | ayamuparyarvāgvasuriti parjanyo vā upari tadyattamāhoparītyupari hi<BR>
parjanyo 'tha yadarvāgvasurityāhāto hyarvāgvasu vṛṣṭirannam prajābhyaḥ pradīyate<BR>
tasya senajicca suṣeṇaśca senānīgrāmaṇyāviti haimantikau tāvṛtū urvaśī ca<BR>
pūrvacittiścāpsarasāviti dikcopadiśā ceti ha smāha māhitthirāhutiśca tu te dakṣiṇā<BR>
cāvasphūrjanhetirvidyutprahetirityavasphūrjanhaivātra hetirvidyutprahetistebhyo<BR>
namo astviti tasyokto bandhuḥ <BR>
<BR>
<BR>
<BR>
8.6.1.[21]<BR>
<BR>
ete vai te hetayaśca prahetaśca | yāṃstaddevā eṣāṃ<BR>
lokānāmupariṣṭādgoptṝnakurvatātha yāstāḥ prajā ete te senānīgrāmaṇyo 'tha<BR>
yattanmithunametāstā apsarasaḥ sarva eva taddevāḥ kṛtsnā bhūtvā saha prajayā saha<BR>
mithunenaitasminnāke svarge loke 'sīdaṃstathaivaitadyajamānaḥ sarva eva kṛtsno<BR>
bhūtvā saha prajayā saha mithunenaitasminnāke svarge loke sīdati<BR>
<BR>
<BR>
<BR>
8.6.1.[22]<BR>
<BR>
tā vā etāḥ | daśeṣṭakā upadadhāti daśākṣarā virāḍvirāḍeṣā citistā u vai pañcaiva<BR>
dve-dve hyupadadhāti tā haitā agnerāśiṣastā uttamāyāṃ citā upadadhātyanta eṣo<BR>
'gneryaduttamā citirantatastadagnerāśiṣo nirāha pañca bhavanti pañca hi yajña āśiṣo<BR>
'thaine antarā purīṣaṃ nivapatyagnī haitau yadete iṣṭake nedimāvagnī saṃśocāta<BR>
ityatho annaṃ vai purīṣamannenaivābhyāmetatsaṃjñāṃ karoti<BR>
<BR>
<BR>
<BR>
8.6.1.[23]<BR>
<BR>
athāto 'nvāvṛtam | purastādupadhāya dakṣiṇataḥ paścāduttarato madhya<BR>
upadadhātyathottarāḥ purastādevāgra upadhāya dakṣiṇata uttarato madhye<BR>
paścādupadadhātyavastātprapadano ha svargo loka etadvai devā imāṃlokāntsarvataḥ<BR>
samapidhāyāvastātsvargaṃ lokam prāpadyanta tathaivaitadyajamāna<BR>
imāṃlokāntsarvataḥ samapidhāyāvastātsvargaṃ lokam prapadyate<BR>
<BR>
<BR>
<BR>
8.6.2.[1]<BR>
<BR>
candasyā upadadhāti | atraiṣa sarvo 'gniḥ saṃskṛtaḥ sa eṣo 'tra śriyamaicanno haiṣo<BR>
'taḥ purā tasmā alamāsa yacriyamadhārayiṣyattasmādidamapyetarhyāhurna vā eṣo<BR>
'laṃ śriyai dhāraṇāya rājyāya vā grāmaṇīthyāya veti tasmai devā etāṃ śriyam<BR>
prāyacannetāścandasyāḥ paśavo candāṃsyannam paśavo 'nnamu śrīḥ<BR>
<BR>
<BR>
<BR>
8.6.2.[2]<BR>
<BR>
tricānyupadadhāti | trivṛdvai paśuḥ pitā mātā putro 'tho garbha ulbaṃ jarāyuatho<BR>
trivṛdvā annaṃ kṛṣirvṛṣṭirvījamekaivāticandā bhavatyekā hyeva sā sarvāṇi<BR>
candāṃsyati sā yā sā śrīrmahattadukthaṃ tadyattanmahadukthametāstāścandasyāḥ <BR>
<BR>
<BR>
<BR>
8.6.2.[3]<BR>
<BR>
tasya śiro gāyatryaḥ | ātmā triṣṭubho 'nūkaṃ jagatyaḥ pakṣau paṅktayo 'thaitāsāṃ<BR>
kakubhāṃ catvāri catvāryakṣarāṇyādāyāticandasyupadadhāti sā sāticandā eva bhavati<BR>
gāyatrya itarāḥ sampadyante saiva gāyatryaśītiryā bṛhatyaḥ sā bārhatī yā uṣṇihaḥ<BR>
sauṣṇihyatha yadvaśo yadardharcau yadaindrāgnaṃ yadāvapanaṃ tadaticandā atha<BR>
yannado yatsūdadohā yatpadanuṣaṅgā yatkiṃcātrānuṣṭupkarmīṇaṃ tadanuṣṭubhaḥ <BR>
<BR>
<BR>
<BR>
8.6.2.[4]<BR>
<BR>
pratiṣṭhā dvipadāḥ | etāvadvai mahaduktham mahadukthaṃ śrīḥ sarvāmevāsmā etāṃ<BR>
devāḥ prāyacaṃstathaivāsmā ayametāṃ sarvāṃ śriyam prayacati <BR>
<BR>
<BR>
<BR>
8.6.2.[5]<BR>
<BR>
yadveva candasyā upadadhāti | etadvai devā etaṃ nākaṃ svargaṃ lokamapaśyannetā<BR>
stomabhāgāstasminnaviśaṃsteṣāṃ viśatām prajāpatiruttamo 'viśatsa yaḥ sa<BR>
prajāpatiretāstāścandasyāḥ<BR>
<BR>
<BR>
<BR>
8.6.2.[6]<BR>
<BR>
tasya śiro gāyatryaḥ | tā yadgāyatryo bhavanti gāyatraṃ hiśirastisro bhavanti trivṛddhi<BR>
śiraḥ pūrvārdha upadadhāti purastāddhīdaṃ śiraḥ<BR>
<BR>
<BR>
<BR>
8.6.2.[7]<BR>
<BR>
urastriṣṭubhaḥ | tā retaḥsicorvelayopadadhāti pṛṣṭayo vai retaḥsicā uro vai prati<BR>
pṛṣṭayaḥ <BR>
<BR>
<BR>
<BR>
8.6.2.[8]<BR>
<BR>
śroṇī jagatyaḥ | sa yāvati purastātsvayamātṛṇāyai triṣṭubha upadadhāti tāvati<BR>
paścājjagatīryo vā ayam madhye prāṇastadeṣā svayamātṛṇā yāvatyu vā<BR>
etasmātprāṇātpurastādurastāvati paścācroṇī <BR>
<BR>
<BR>
<BR>
8.6.2.[9]<BR>
<BR>
sakthyāvanuṣṭubhaḥ | tā anantarhitā jagatībhya upadadhātyanantarhite tacroṇibhyaṃ<BR>
sakthyo dadhāti <BR>
<BR>
<BR>
<BR>
8.6.2.[10]<BR>
<BR>
parśavo bṛhatyaḥ | kīkasāḥ kakubhaḥ so 'ntareṇa triṣṭubhaśca kakubhaśca<BR>
bṛhatīrupadadhāti tasmādimā ubhayatra parśavo baddhāḥ kīkasāsu ca jatruṣu ca <BR>
<BR>
<BR>
<BR>
8.6.2.[11]<BR>
<BR>
grīvā uṣṇihaḥ | tā anantarhitā gāyatrībhya upadadhātyanantarhitāstacīrṣṇo grīvā<BR>
dadhāti<BR>
<BR>
<BR>
<BR>
8.6.2.[12]<BR>
<BR>
pakṣau paṅktayaḥ | tā yatpaṅktayo bhavanti pāṅktau hi pakṣau pārśvata upadadhāti<BR>
pārśvato hīmau pakṣau yadvarṣīyaścandastaddakṣiṇata upadadhāti dakṣiṇaṃ<BR>
tadardham paśorvīryavattaraṃ karoti tasmāddakṣiṇo 'rdhaḥ paśovīryavattaraḥ<BR>
<BR>
<BR>
<BR>
8.6.2.[13]<BR>
<BR>
udaramaticandāḥ | paśavo vai candāṃsyannam paśava udaraṃ vā annamattyudaraṃ hi<BR>
vā annamatti tasmādyadodaramannam prāpnotyatha tajjagdhaṃ yātayāmarūpam<BR>
bhavati tadyadeṣā paśūṃścandāṃsyatti tasmādatticandā atticandā ha vai tāmaticandā<BR>
ityācakṣate paro 'kṣam paro 'kṣakāmā hi devāḥ <BR>
<BR>
<BR>
<BR>
8.6.2.[14]<BR>
<BR>
yoniḥ purīṣavatī | te saṃsoṛṣṭe upadadhāti saṃspṛṣṭe hyudaraṃ ca yoniśca<BR>
purīśasaṃhite bhavato māṃsaṃ vai purīṣam māṃsena vā udaraṃ ca yoniśca saṃhite<BR>
pūrvāticandā bhavatyaparā purīṣavatyuttaraṃ hyudaramadharā yoniḥ<BR>
<BR>
<BR>
<BR>
8.6.2.[15]<BR>
<BR>
te prācyā upadadhāti | prāṅ hyeṣo 'gniścīyate 'tho prāgvai prāca udaram prācī<BR>
yonirbahistomabhāgaṃ hṛdayaṃ vai stomabhāgā hṛdayamu vā uttamathodaramatha<BR>
yoniḥ <BR>
<BR>
<BR>
<BR>
8.6.2.[16]<BR>
<BR>
te dakṣiṇataḥ svayamātṛṇāyā upadadhāti | atha prathamāyāṃ citā uttararaḥ<BR>
svayamātṛṇāyā udaraṃ ca yoniṃ copadadhāti yo vā ayam madhye prāṇastadeṣā<BR>
svayamātṛṇaitasya tatprāṇasyobhayata udaraṃ ca yoniṃ ca dadhāti tasmādetasya<BR>
prāṇasyobhayata udaraṃ ca yoniśca<BR>
<BR>
<BR>
<BR>
8.6.2.[17]<BR>
<BR>
pratiṣṭhā dvipadāḥ | tā yaddvipadā bhavanti dvandvaṃ hi pratiṣṭhā tisro bhavanti<BR>
trivṛddhi pratiṣṭhā paścādupadadhāti paścādhīyam pratiṣṭhā <BR>
<BR>
<BR>
<BR>
8.6.2.[18]<BR>
<BR>
so 'syaiṣa sukṛta ātmā | tadyasya haitamevaṃ sukṛtamātmānaṃ kurvantyetaṃ ha sa<BR>
sukṛtamātmānamabhisambhavatyatha yasya haitamato 'nyathā kurvanti duṣkṛtaṃ ha<BR>
tasyātmānaṃ kurvanti sa ha sa duṣkṛtamevātmānamabhisambhavati <BR>
<BR>
<BR>
<BR>
8.6.2.[19]<BR>
<BR>
tadete sāmanidhane abhyukte | arko devānām parame vyomannarkasya devāḥ parame<BR>
vyomannityetadvai devānāṃ viśatām prajāpatiruttamo 'viśattasmādāhārko devānām<BR>
parame vyomannityatha yadāhārkasya devāḥ parame vyomannityayaṃ vā<BR>
agnirarkastasyaitaduttamāyāṃ citau sarve devā viṣṭāstasmādāhārkasya devāḥ parame<BR>
vyomanniti <BR>
<BR>
<BR>
<BR>
8.6.3.[1]<BR>
<BR>
gārhapatyamupadadhāti | etadvai devāḥ prāpya rāddhvevāmanyanta te<BR>
'bruvankenedamarātsmeti gārhapatyenaivetyavruvangārhapatyaṃ vai citvā samāruhya<BR>
prathamāṃ citimapaśyāma prathamāyai dvitīyāṃ dvitīyāyai tṛtīyāṃ tṛtīyāyai caturthīṃ<BR>
caturthyai pañcamīm pañcamyā idamiti<BR>
<BR>
<BR>
<BR>
8.6.3.[2]<BR>
<BR>
ta 'bruvan | upa tajjānīta yatheyamasmāsveva rāddhirasaditi te<BR>
'bruvaṃścetayadhvamiti citimicateti vāva tadabruvaṃstadicata yatheyamasmāsveva<BR>
rāddhirasaditi<BR>
<BR>
<BR>
<BR>
8.6.3.[3]<BR>
<BR>
te cetayamānāḥ | etadapaśyannihemamāhṛtyopadadhāmahā iti tamihāhṛtyopādadhata<BR>
tasminvyavadanta vasavaḥ purastādrudrā dakṣiṇata ādityāḥ paścānmaruta uttarato<BR>
viśve devā upariṣṭādihopadadhāmehopadadhāmeti <BR>
<BR>
<BR>
<BR>
8.6.3.[4]<BR>
<BR>
te 'bruvan | madhya evopadadhāmahai sa no madhya upahitaḥ sarveṣām<BR>
bhaviṣyatīti taṃ madhya upādadhata tadetāṃ rāddhimātmannadadhata madhyato<BR>
madhyata evaitadetāṃ rāddhimātmannadadhata tathaivaitadyajamāno<BR>
yadgārhapatyamupadadhātyetāmevaitadrāddhimātmandhatte madhyato madhyata<BR>
evaitadetāṃ rāddhimātmandhatte<BR>
<BR>
<BR>
<BR>
8.6.3.[5]<BR>
<BR>
yadveva gārhapatyamupadadhāti | annaṃ vai gārhapatyo 'ttāyamagniścito 'ttra<BR>
evaitadannamapidadhāti madhyato madhyata evāsminnetadannaṃ dadhāti <BR>
<BR>
<BR>
<BR>
8.6.3.[6]<BR>
<BR>
yadveva gārhapatyamupadadhāti | vedirvai devaloko 'tha vā eṣa bahirvedi cito<BR>
bhavati taṃ yadihāhṛtyopadadhāti tadenaṃ vedau devaloke pratiṣṭhāpayati<BR>
<BR>
<BR>
<BR>
8.6.3.[7]<BR>
<BR>
yadveva gārhapatyamupadadhāti | yonirvai puṣkaraparṇamatha vā eṣa bahiryoni cito<BR>
bhavati bahirdho vā etadyoneragnikarma yatpurā puṣkaraparṇāttaṃ<BR>
yadihāhṛtyopadadhāti tadenaṃ yonau puṣkaraparṇe pratiṣṭhāpayati tatho haiṣo<BR>
'bahirdhā bhavatyaṣṭāviṣṭakā upadadhāti tasyokto bandhustaṃ vā etaireva<BR>
yajurbhiretayāvṛtā cinoti yo hyevāsau sa evāyaṃ tamevaitadāhṛtyehopadadhāti<BR>
<BR>
<BR>
<BR>
8.6.3.[8]<BR>
<BR>
atha punaścitimupadadhāti | etadvai devā gārhapatyaṃ citvā tasminrāddhiṃ<BR>
nāpaśyanyonirvai gārhapatyā citireṣo vai yone rāddhiryadretaḥ prajātistasyāmetasyāṃ<BR>
yonau retaḥ prajātiṃ nāpaśyan<BR>
<BR>
<BR>
<BR>
8.6.3.[9]<BR>
<BR>
te 'bruvan | upa tajjānīta yathāsyāṃ yonau retaḥ prajātiṃ dadhāmeti te<BR>
'bruvaṃścetayadhvamiti citimicateti vāva tadabruvaṃstadicata yathāsyāṃ yonau retaḥ<BR>
prajātiṃ dadhāmeti<BR>
<BR>
<BR>
8.6.3.[10]<BR>
<BR>
te cetayamānāḥ | etām punaścitimapaśyaṃstāmupādadhata tadetasyāṃ yonau retaḥ<BR>
prajātimadadhurmadhyato madhyata evaitadetasyāṃ yonau retaḥ<BR>
prajātimadadhustathaivaitadyajamāno yatpunaścitimupadadhātyetasyāmevaitadyonau<BR>
retaḥ prajātiṃ dadhāti madhyato madhyata evaitadetasyāṃ yonau retaḥ prajātiṃ<BR>
dadhāti<BR>
<BR>
<BR>
<BR>
8.6.3.[11]<BR>
<BR>
tāṃ haike jaghanārdha upadadhati | jaghanārdhādvai retaḥ sicyate pucasaṃdhau<BR>
pucādvai retaḥ sicyata iti na tathā kuryādbahirdhā ha te yone retaḥ prajātiṃ dadhati<BR>
ye tathā kurvanti madhya evopadadhyāttatsamprati yonau retaḥ prajātiṃ dadhāti <BR>
<BR>
<BR>
<BR>
8.6.3.[12]<BR>
<BR>
aṣṭāviṣṭakā upadadhāti | aṣṭākṣarā gāyatrī gāyatro 'gniryāvānagniryāvatyasya<BR>
mātrā tāvataivainametadreto bhūtaṃ siñcati pañca kṛtvaḥ sādayati pañcacitiko 'gniḥ<BR>
pañca 'rtavaḥ saṃvatsaraḥ saṃvatsaro 'gniryāvānagniryāvatyasya mātrā<BR>
tāvataivainametadreto bhūtaṃ siñcatyaṣṭāviṣṭakāḥ pañca kṛtvaḥ sādayati tattrayodaśa<BR>
trayodaśa māsāḥ saṃvatsarastrayodaśāgneścitipurīṣāṇi yāvānagniryāvatyasya mātrā<BR>
tāvattadbhavati <BR>
<BR>
<BR>
<BR>
8.6.3.[13]<BR>
<BR>
yadveva punaścitimupadadhāti | etadvā etadayathāyathaṃ karoti<BR>
yadāhavanīyādgārhapatyamuttaraṃ cinoti tadyatpunaścitimupadadhāti ya<BR>
evāyamagniścitastamevaitadāhṛtyāsyopariṣṭātpunaścinoti tadyaccitaṃ santam<BR>
punaścinoti tasmātpunaścitiḥ <BR>
<BR>
<BR>
<BR>
8.6.3.[14]<BR>
<BR>
taddhaike | jaghanārdhe gārhapatyamupadadhati pūrvārdhe punaścitimāhavanīyaśca<BR>
vā etau gārhapatyaścaivaṃ vā etāvagnī iti na tathā kuryādayaṃ vai loko gārhapatyo<BR>
dyaurāhavanīya uttaro vā asāvasyai tasmādenāmuttarāmevopadadhyāt<BR>
<BR>
<BR>
<BR>
8.6.3.[15]<BR>
<BR>
yadveva gārhapatyaṃ ca punaścitiṃ copadadhāti | vediśca haite agneruttaravediścātha<BR>
ye amū pūrve nivapatyadhvarasya te atha haite agnestadyadete upadhāyāgniṃ<BR>
nidadhāti vedau caivainametaduttaravedau ca pratiṣṭhāpayati <BR>
<BR>
<BR>
8.6.3.[16]<BR>
<BR>
yadveva punaścitimupadadhāti | punaryajño haiṣa uttarā haiṣā devayajyā<BR>
punaryajñamevaitadupadhatta uttarāmeva devayajyāmupa hainam punaryajño<BR>
namati <BR>
<BR>
<BR>
<BR>
8.6.3.[17]<BR>
<BR>
yadveva punaścitimupadadhāti | yaṃ vai tam prāṇā ṛṣayo 'gre 'gniṃ samaskurvantsa<BR>
eṣa tamevaitatpunaścinoti tadyaccitaṃ santam punaścinoti tasmādveva punaścitiḥ<BR>
<BR>
<BR>
<BR>
8.6.3.[18]<BR>
<BR>
yena ṛṣayastapasā sattramāyanniti | amūnetadṛṣīnāhendhānā agniṃ svarābharanta<BR>
itīndhānā agniṃ svargaṃ lokamāharanta ityetattasminnahaṃ nidadhe nāke agnimiti<BR>
svargo vai loko nāko yamāhurmanava stīrṇabarhiṣamiti ye vidvāṃsaste manava<BR>
stīrṇabarhiṣamiti sarvadā haiva sa stīrṇabarhiḥ<BR>
<BR>
<BR>
<BR>
8.6.3.[19]<BR>
<BR>
tam patnībhiranugacema devāḥ | putrairbhrātṛbhiruta vā hiraṇyairityetenainaṃ<BR>
sarveṇānugacemetyetannākaṃ gṛbhṇānāḥ sukṛtasya loka iti svargo vai loko nākaḥ<BR>
svargaṃ lokaṃ gṛhṇānāḥ sukṛtasya loka ityetattṛtīye pṛṣṭhe adhi rocane diva<BR>
ityetaddha tṛtīyam pṛṣṭhaṃ rocanaṃ divo yatraiṣa etattapati <BR>
<BR>
<BR>
<BR>
8.6.3.[20]<BR>
<BR>
ā vāco madhyamaruhadbhuraṇyuriti | etaddha vāco madhyaṃ yatraiṣa etaccīyate<BR>
bhuraṇyuriti bhartaityetadayamagniḥ satpatiścekitāna ityayamagniḥ satām<BR>
pratiścetayamāna ityetatpṛṣṭhe pṛthivyā nihito davidyutaditi pṛṣṭhe pṛthivyā nihito<BR>
dīpyamāna ityetadadhaspadaṃ kṛṇutāṃ ye pṛtanyava ityadhaspadaṃ kurutāṃ<BR>
sarvānpāpmana ityetat <BR>
<BR>
<BR>
<BR>
8.6.3.[21]<BR>
<BR>
ayamagnirvīratamo vayodhā iti | ayamagnirvīryavattamo vayodhā ityetatsahasriyo<BR>
dyotatāmaprayucanniti sahasriyo dīpyatāmapramatta ityetadvibhrājamānaḥ sarirasya<BR>
madhya itīme vai lokāḥ sariraṃ dīpyamāna eṣu lokeṣvityetadupa pratyāhi divyāni<BR>
dhāmetyupa prayāhi svargaṃ lokamityetat <BR>
<BR>
<BR>
8.6.3.[22]<BR>
<BR>
sampracyavadhvamupa samprayāteti | amūnetadṛṣīnāha samenam<BR>
pracyavadhvamupa cainaṃ samprayātetyagne patho devayānānkṛṇudhvamiti yathaiva<BR>
yajustathā bandhuḥ punaḥ kṛṇvānā pitarā yuvāneti vākca vai manaśca pitarā yuvānā<BR>
vākca manaścaitāvagnī anvātāṃsīttvayi tantumetamiti yo<BR>
'sāvṛṣibhistantustatastametadāha <BR>
<BR>
<BR>
<BR>
8.6.3.[23]<BR>
<BR>
udbudhyasvāgne pratijāgṛhi tvamiti | imametadagnimāhoccainam budhyasva prati<BR>
cainaṃ jāgṛhītīṣṭāpūrte saṃsṛjethāmayaṃ ceti yathaiva yajustathā<BR>
bandhurasmintsadhasthe adhyuttarasminniti dyaurvā uttaraṃ sadhasthaṃ viśve devā<BR>
yajamānaśca sīdateti tadviśvairdevaiḥ saha yajamānaṃ sādayati <BR>
<BR>
<BR>
<BR>
8.6.3.[24]<BR>
<BR>
yena vahasi sahasram | yenāgne sarvavedasamityetaddhāsya pratijñātatamaṃ dhāma<BR>
yena sahasraṃ vahati yena sarvavedasaṃ tenemaṃ yajñaṃ no naya svardeveṣu gantava<BR>
iti tena na imaṃ yajñaṃ naya svargaṃ lokaṃ deveṣu gantava ityetadayaṃ te<BR>
yonirṛtviya iti tasyokto bandhuraṣṭāviṣṭakā upadadhāti tasyo evoktaḥ <BR>
<BR>
<BR>
<BR>
8.7.1.[1]<BR>
<BR>
ṛtavyā upadadhāti | ṛtava ete yadṛtavyā ṛtūnevaitadupadadhāti tadetatsarvaṃ<BR>
yadṛtavyāḥ saṃvatsaro vā ṛtavyāḥ saṃvatsara idaṃ<BR>
sarvamidamevaitatsarvamupadadhātyatho prajananametatsaṃvatsaro vā ṛtavyāḥ<BR>
saṃvatsaraḥ prajananam prajananamevaitadupadadhāti <BR>
<BR>
<BR>
<BR>
8.7.1.[2]<BR>
<BR>
yadveva 'rtavyā upadadhāti | kṣatra vā ṛtavyā viśa imā itarā iṣṭakāḥ kṣatraṃ<BR>
tadviśyattāraṃ dadhāti tāḥ sarvāsu citiṣūpadadhāti sarvasyāṃ tadviśi kṣatramattāraṃ<BR>
dadhāti <BR>
<BR>
<BR>
<BR>
8.7.1.[3]<BR>
<BR>
yadveva 'rtavyā upadadhāti | saṃvatsara eṣo 'gniḥ sa ṛtavyābhiḥ saṃhitaḥ<BR>
saṃvatsaramevaitadṛtubhiḥ saṃtanoti saṃdadhāti tā vai nānāprabhṛtayaḥ samānodarkā<BR>
ṛtavo vā asṛjyanta te sṛṣṭā nānaivāsan <BR>
<BR>
<BR>
<BR>
8.7.1.[4]<BR>
<BR>
te 'bruvan | na vā itthaṃ santaḥ śakṣyāmaḥ prajanayituṃ rūpaiḥ samāyāmeti ta<BR>
ekaikamṛtuṃ rūpaiḥ samāyaṃstasmādekaikasminnṛtau sarveṣāmṛtūnāṃ rūpaṃ tā<BR>
yannānāprabhṛtayo nānā hyasṛjyantātha yatsamānodarkā rūpairhi samāyan <BR>
<BR>
<BR>
8.7.1.[5]<BR>
<BR>
sa upadadhāti | tapaśca tapasyaśca śaiśirāvṛtū iti nāmanī enayorete nāmabhyāmevaine<BR>
etadupadadhātyasau vā ādityastapastasmādetāvṛtū anantarhitau tadyadetasmādetāvṛtū<BR>
anantarhitau tasmādetau tapaśca tapasyaśca<BR>
<BR>
<BR>
<BR>
8.7.1.[6]<BR>
<BR>
agnerantaḥśleṣo 'sīti | saṃvatsara eṣo 'gniḥ sa ṛtavyābhiḥ saṃhitaḥ<BR>
saṃvatsaramevaitadṛtubhiḥ saṃtanoti saṃdadhāti kalpetāṃ dyāvāpṛthivī kalpantāmāpa<BR>
oṣadhaya itīdamevaitatsarvamṛtubhiḥ kalpayati kalpantāmagnayaḥ pṛthaṅnama<BR>
jyaiṣṭhyāya savratā ityagnayo haite pṛthagyadetā iṣṭakāste<BR>
yathānayorṛtvorjyaiṣṭhyāya kalperannevametadāha ye agnayaḥ samanaso 'ntarā<BR>
dyāvāpṛthivī ime iti yathaiva yajustathā bandhuḥ śaiśirāvṛtū abhikalpamānā<BR>
indramiva devā abhisaṃviśantviti yathendraṃ devā abhisaṃviṣṭā evamimāvṛtū<BR>
jyaiṣṭhyāyābhisaṃviśantvityetaddve iṣṭake bhavato dvau hi māsāvṛtuḥ<BR>
sakṛtsādayatyekaṃ tadṛtuṃ karoti<BR>
<BR>
<BR>
<BR>
8.7.1.[7]<BR>
<BR>
tadyadete atropadadhāti | saṃvatsara eṣo 'gnirima u lokāḥ saṃvatsarastasya dyaureva<BR>
pañcamī citirdyaurasya śiśira ṛtustadyadete atropadadhāti yadevāsyaite<BR>
ātmanastadasminnetatpratidadhāti tasmādete atropadadhāti <BR>
<BR>
<BR>
<BR>
8.7.1.[8]<BR>
<BR>
yadvevaite atropadadhāti | prajāpatireṣo 'gniḥ saṃvatsara u prajāpatistasya śira eva<BR>
pañcamī citiḥ śiro 'sya śiśira ṛtustadyadete atropadadhāti yadevāsyaite<BR>
ātmanastadasminnetatpratidadhāti tasmādete atropadadhāti <BR>
<BR>
<BR>
<BR>
8.7.1.[9]<BR>
<BR>
sa purastātsvayamātṛṇāyai ca viśvajyotiṣaśca 'rtavye upadadhāti | dyaurvā uttamā<BR>
svayamātṛṇāditya uttamā viśvajyotirarvācīnaṃ taddivaścādityācca 'rtūndadhāti<BR>
tasmādarvācīnamevāta ṛtavo 'tho prajananametadarvācīnaṃ taddivaścādityāśca<BR>
prajananaṃ dadhāti tasmādarvācīnamevātaḥ prajāyate sthitaṃ haivātaḥ<BR>
parākprajananaṃ yāvanto hyeva sanāgre devāstāvanto devāḥ <BR>
<BR>
<BR>
<BR>
8.7.1.[10]<BR>
<BR>
atha prathamāyai svayamātṛṇāyai prathamāyai ca viśvajyotiṣa upariṣṭādṛtavye<BR>
upadadhāti | iyaṃ vai prathamā svayamātṛṇāgniḥ prathamā<BR>
viśvajyotistadūrdhvānṛtūndadhāti tasmādita ūrdhvā ṛtavo 'tho<BR>
prajananametaditastadūrdhvam prajananaṃ dadhāti tasmādita ūrdhvameva prajāyate <BR>
<BR>
<BR>
<BR>
8.7.1.[11]<BR>
<BR>
tā na vyūhet | nedṛtūnvyūhānīti yo vai mriyata ṛtavo ha tasmai vyuhyante<BR>
tasmādyatraiva prathame upadadhāti tatsarvā upadadhyāt <BR>
<BR>
<BR>
<BR>
8.7.1.[12]<BR>
<BR>
atho ime vai lokā ṛtavyāḥ | imāṃstallokānūrdhvāṃścitibhiścinotyatho kṣatraṃ vā<BR>
ṛtavyāḥ kṣatraṃ tadūrdhvaṃ citibhiścinotyatho saṃvatsaro vā ṛtavyāḥ saṃvatsaraṃ<BR>
tadūrdhvaṃ citibhiścinoti tā nānyayā<BR>
yajuṣmatyeṣṭakayopariṣṭādabhyupadadhyānnetkṣatraṃ viśābhyupadadhānīti <BR>
<BR>
<BR>
<BR>
8.7.1.[13]<BR>
<BR>
tā haitā eva saṃyānyaḥ | etadvai devā<BR>
ṛtavyābhirevemāṃlokāntsamayuritaścordhvānamutaścārvācastathaivaitadyajamāna<BR>
ṛtavyābhirevemāṃlokāntsaṃyātītaścordhvānamutaścārvācaḥ<BR>
<BR>
<BR>
<BR>
8.7.1.[14]<BR>
<BR>
tadu ha carakādhvaryavaḥ | anyā eva saṃyānīrityupadadhati na tathā kuryādatyahaiva<BR>
recayantyetā u eva saṃyānyaḥ<BR>
<BR>
<BR>
<BR>
8.7.1.[15]<BR>
<BR>
atha viśvajyotiṣamupadadhāti | ādityo vā uttamā viśvajyotirādityo hyevāmuṣmiṃloke<BR>
viśvajyotirādityamevaitadupadadhāti <BR>
<BR>
<BR>
<BR>
8.7.1.[16]<BR>
<BR>
yadveva viśvajyotiṣamupadadhāti | prajā vai viśvajyotiḥ prajā hyeva viśvaṃ jyotiḥ<BR>
prajananamevaitadupadadhāti<BR>
<BR>
<BR>
<BR>
8.7.1.[17]<BR>
<BR>
sa purastātsvayamātṛṇāyai viśvajyotiṣamupadadhāti | dyaurvā uttamā<BR>
svayamātṛṇāditya uttamā viśvajyotirarvācīnaṃ taddiva ādityaṃ dadhāti tasmādeṣo<BR>
'rvācīnamevātastapa tyatho prajananametadarvācīnaṃ taddivaḥ prajananaṃ dadhāti<BR>
tasmādarvācīnamevātaḥ prajāyate <BR>
<BR>
<BR>
8.7.1.[18]<BR>
<BR>
atha prathamāyai svayamātṛṇāyai | upariṣṭādviśvajyotiṣamupadadhātīyaṃ vai<BR>
prathamā svayamātṛṇāgniḥ prathamā viśvajyotiritastadūrdhvamagniṃ dadhāti<BR>
tasmādita ūrdhvo 'gnirdīpyate 'tho prajananametaditastadūrdhvam prajananaṃ<BR>
dadhāti tasmādita ūrdhvameva prajāyate <BR>
<BR>
<BR>
<BR>
8.7.1.[19]<BR>
<BR>
atha madhyamāyai svayamātṛṇāyai | upariṣṭādviśvajyotiṣamupadadhātyantarikṣaṃ<BR>
vai madhyamā svayamātṛṇā vāyurmadhyamā viśvajyotirantarikṣe tadvāyuṃ dadhāti<BR>
tasmādayamantarikṣe vāyuḥ<BR>
<BR>
<BR>
<BR>
8.7.1.[20]<BR>
<BR>
tānyetāni jyotīṃṣi | tadyadetā evamupadadhātyetānyevaitajjyotīṃṣi samyañci dadhāti<BR>
tasmādita ūrdhvo 'gnirdīpyate 'rvāṅsāvādityastapatyantarikṣe 'yaṃ tiryaṅ vāyuḥ pavate <BR>
<BR>
<BR>
<BR>
8.7.1.[21]<BR>
<BR>
parameṣṭhī tvā sādayatviti | parameṣṭhī hyetām pañcamīṃ<BR>
citimapaśyaddivaspṛṣṭhe jyotiṣmatīmiti divo hyasau pṛṣṭhe jyotiṣmānādityaḥ<BR>
<BR>
<BR>
<BR>
8.7.1.[22]<BR>
<BR>
viśvasmai prāṇāyāpānāya | vyānāyeti prāṇo vai viśvajyotiḥ sarvasmā u vā etasmai<BR>
prāṇo<BR>
viśvaṃ jyotiryaceti sarvaṃ jyotiryacetyetatsūryaste 'dhipatiriti sūryamevāsyā adhipatiṃ<BR>
karoti sādayitvā sūdadohasādhivadati tasyokto bandhuḥ<BR>
<BR>
<BR>
<BR>
8.7.1.[23]<BR>
<BR>
tā haitā eva saṃyānyaḥ | etadvai devā<BR>
viśvajyotirbhirevemāṃlokāntsamayuritaścordhvānamutaścārvācastathaivaitadyajamāno<BR>
viśvajyotirbhirevemāṃlokāntsaṃyātītaścordhvānamutuścārvācaḥ <BR>
<BR>
<BR>
<BR>
8.7.1.[24]<BR>
<BR>
tadu ha carakādhvaryavo | 'nyā eva saṃyānīrityupadadhati na tathā kuryādatyahaiva<BR>
recayantyetā u eva saṃyānyaḥ <BR>
<BR>
<BR>
8.7.2.[1]<BR>
<BR>
atha lokampṛṇāmupadadhāti | asau vā ādityo lokampṛṇaiṣa<BR>
hīmāṃlokānpūrayatyamumevaitadādityamupadadhāti tāṃ sarvāsu citiṣūpadadhātīme<BR>
vai lokā etāścitayo 'muṃ tadādityameṣu lokeṣu dadhāti tasmādeṣa sarvebhya<BR>
evaibhyo lokebhyastapati<BR>
<BR>
<BR>
8.7.2.[2]<BR>
<BR>
yadveva lokampṛṇāmupadadhāti | kṣatraṃ vai lokampṛṇā viśa imā itarā iṣṭakāḥ<BR>
kṣatraṃ tadviśyattāraṃ dadhāti tāṃ sarvāsu citiṣūpadadhāti sarvasyāṃ tadviśi<BR>
kṣatramattāraṃ dadhāti <BR>
<BR>
<BR>
<BR>
8.7.2.[3]<BR>
<BR>
saiṣaikaiva bhavati | ekasthaṃ tatkṣatramekasthāṃ śriyaṃ karotyatha yā dvitīyā<BR>
mithunaṃ tadardhamu haitadātmano yanmithunaṃ yadā vai saha mithunenātha sarvo<BR>
'tha kṛtsnaḥ kṛtsnatāyā ekena yajuṣā bahvīriṣṭakā upadadhāti kṣatraṃ<BR>
tadvīryeṇātyādadhāti kṣatraṃ viśo vīryavattaraṃ karotyathetarāḥ pṛthaṅnānā<BR>
yajurbhirupadadhāti viśaṃ tatkṣatrādavīryatarāṃ karoti pṛthagvādinīṃ nānācetasam <BR>
<BR>
<BR>
<BR>
8.7.2.[4]<BR>
<BR>
sa vā asyāṃ sraktyām prathame upadadhāti | amuṃ tadādityametasyāṃ diśi<BR>
padhātyathetastasmādato 'nuparyaityathetastasmādato 'nuparyaityathetastasmādato<BR>
'nuparyaityathātastasmādato 'nuparyaiti<BR>
<BR>
<BR>
<BR>
8.7.2.[5]<BR>
<BR>
sa yadyatraiva prathame upadadhāti | taduttame anūpadadhyātsakṛddhaivāsāvāditya<BR>
imāṃlokānparyetya nātipracyavetātihṛtya pūrve uttame anūpadadhātyamuṃ<BR>
tadādityamimāṃlokānatipracyāvayati tasmādasāvāditya imāṃlokānasaṃsthito<BR>
dakṣiṇāvṛtpunaḥ punaranuparyaiti<BR>
<BR>
<BR>
<BR>
8.7.2.[6]<BR>
<BR>
lokam pṛṇa cidram pṛṇeti | lokaṃ ca pūraya cidraṃ ca pūrayetyetadatho sīda dhruvā<BR>
tvamityatho sīda sthirā tvam pratiṣṭhitetyetadindrāgnī tvā<BR>
bṛhaspatirasminyonāvasīṣadannitīndrāgnī ca tvā bṛhaspatiścāsminyonau<BR>
pratyatiṣṭhipannityetadanuṣṭubhā vāgvā anuṣṭubvāgindra indro lokampṛṇā na<BR>
sādayatyasanno hyeṣa sūdadohasā vadati prāṇo vai sūdadohāḥ<BR>
prāṇenaivainametatsaṃtanoti saṃdadhāti<BR>
<BR>
<BR>
8.7.2.[7]<BR>
<BR>
tadāhuḥ | kathameṣā lokampṛṇāyātayāmnī bhavatītyasau vā ādityo<BR>
lokampṛṇāyātayāmā vā eṣo 'tho vāgvai lokampṛṇāyātayāmnyu vai vāk <BR>
<BR>
<BR>
<BR>
8.7.2.[8]<BR>
<BR>
sa vai yajuṣmatīrupadhāya | lokampṛṇayā pracādayatyannaṃ vai yajuṣmatya iṣṭakā<BR>
ātmā lokampṛṇānnaṃ tadātmanā paridadhāti tasmādannamātmanā parihitamātmaiva<BR>
bhavati <BR>
<BR>
<BR>
<BR>
8.7.2.[9]<BR>
<BR>
sa vā ātmanneva | yajuṣmatīrupadadhāti na pakṣapuceṣvātmaṃstadannaṃ dadhāti<BR>
yadu vā ātmannannaṃ dhīyate tadātmānamavati tatpakṣapucānyatha<BR>
yatpakṣapuceṣu naiva tadātmānamavati na pakṣapucāni<BR>
<BR>
<BR>
<BR>
8.7.2.[10]<BR>
<BR>
ubhayīryajuṣmatīśca lokampṛṇāścātmannupadadhāti | tasmādayamātmā dviguṇo<BR>
bahulatara iva lokampṛṇā eva pakṣapuceṣu tasmātpakṣapucāni tanīyāṃsīvānūcīśca<BR>
tiraścītmannupadadhātyasthīni vā iṣṭakāstasmādimānyanvañci ca tiryañci<BR>
cātmannasthīni parācīreva pakṣapuceṣu na hi kiṃ cana pakṣapuceṣu<BR>
tiryagasthyasti taddhaitadeva citasya cācitasya ca vijñānamevameva cita itarathācitaḥ <BR>
<BR>
<BR>
<BR>
8.7.2.[11]<BR>
<BR>
sa vai svayamātṛṇāṃ lokampṛṇayā pracādayati | prāṇo vai svayamātṛṇādityo lokampṛṇā<BR>
prāṇaṃ tadādityena saminddhe tasmādayamuṣṇaḥ prāṇastayā sarvamātmānam<BR>
pracādayati sarvaṃ tadātmānamādityena saminddhe tasmādayaṃ sarva<BR>
evātmoṣṇastaddhaitadeva jīviṣyataśca mariṣyataśca vijñānamuṣṇa eva jīviṣyañcīto<BR>
mariṣyan<BR>
<BR>
<BR>
<BR>
8.7.2.[12]<BR>
<BR>
sa yasyāṃ sraktyām prathame upadadhāti | tato daśabhirdaśabhiḥ saṃcādayannetyā<BR>
svayamātṛṇāyai sa tenaiva dakṣiṇāvṛjjaghanena svayamātṛṇāṃ saṃcādayannetyānūkyāyā<BR>
atha punaretya tamavadhiṃ saṃcādayati<BR>
<BR>
<BR>
<BR>
8.7.2.[13]<BR>
<BR>
ātmānamagre saṃcādayati | ātmā hyevāgre sambhavataḥ sambhavatyatha dakṣiṇam<BR>
pakṣamatha pucamathottaraṃ taddakṣiṇāvṛttaddhi devatrātho evaṃ vā asāvāditya<BR>
imāṃlokāndakṣiṇāvṛdanuparyaiti<BR>
<BR>
<BR>
<BR>
8.7.2.[14]<BR>
<BR>
sa eṣa prāṇa eva yallokampṛṇā | tayā sarvamātmānam pracādayati<BR>
sarvasmistadātmanprāṇaṃ dadhāti tadyaddhāsyaiṣāṅgaṃ nābhiprāpnuyātprāṇo hāsya<BR>
tadaṅgaṃ nābhiprāpnuyādyadu vai prāṇo 'ṅgaṃ nābhiprāpnoti śuṣyati vā vai<BR>
tanmlāyati vā tasmādenaṃ sarvamevaitayā pracādayet<BR>
<BR>
<BR>
<BR>
8.7.2.[15]<BR>
<BR>
sa vā ātmana evādhi pakṣapucāni cinoti | ātmano hyevādhyaṅgāni prarohantyatha<BR>
yatpurastādarvācīrupadadhyādyathānyata āhṛtyāṅgam pratidadhyāttādṛktat <BR>
<BR>
<BR>
<BR>
8.7.2.[16]<BR>
<BR>
na bhinnāṃ na kṛṣṇāmupadadhyāt | ārcati vā eṣā yā bhidyata ārtamvetadrūpaṃ<BR>
yatkṛṣṇaṃ nedārtamātmānamabhisaṃskaravā iti nābhinnām<BR>
parāsyennedanārtamātmano bahirdhā karavāṇīti dhiṣṇyebhyaḥ pratisaṃkhyāya yā<BR>
virājamatiricyerannottarāmudbhaveyustadvai khalu tā ārcanti tā bhittvotkara<BR>
utkiredutkaro vā atiriktasya pratiṣṭhā tadyatrātiriktasya pratiṣṭhā tadevainā<BR>
etatpratiṣṭhāpayati<BR>
<BR>
<BR>
<BR>
8.7.2.[17]<BR>
<BR>
athāta iṣṭakāmātrāṇāmeva | pādamātrīḥ prathamāyāṃ cottamāyāṃ ca<BR>
cityorupadadhyātpratiṣṭhā vai pādo yo vai pādaḥ sa hasta ūrvasthamātryo varṣiṣṭhāḥ<BR>
syurna hyūrvasthātkiṃ cana varṣīyo 'sthyasti tryālikhitavatyastisraścitayaḥ syustrivṛto<BR>
hīme lokā aparimitālikhite dve raso haite citī aparimita u vai rasaḥ sarvāstveva<BR>
tryālikhitavatyaḥ syuḥ sarve hyeveme lokāstrivṛtaḥ<BR>
<BR>
<BR>
<BR>
8.7.2.[18]<BR>
<BR>
athāta iṣṭakānāmevāvapanasya | yāṃ kāṃ ca yajuṣmatīmiṣṭakāṃ vidyāttām<BR>
madhyamāyāṃ citā upadadhyādantarikṣaṃ vai madhyamā citirantarikṣamu vai<BR>
sarveṣām bhūtānāmāvapanamatho annaṃ vai yajuṣmatya iṣṭakā udaram madhyamā<BR>
citirudare tadannaṃ dadhāti<BR>
<BR>
<BR>
<BR>
8.7.2.[19]<BR>
<BR>
tadāhuḥ | nopadadhyānnedatirecayānīti sa vā upaiva dadhyātkāmebhyo vā etā iṣṭakā<BR>
upadhīyante na vai kāmānāmatiriktamasti sa vai naivopadadhyādetāvadvā etaddevā<BR>
akurvan <BR>
<BR>
<BR>
<BR>
8.7.3.[1]<BR>
<BR>
atha purīṣaṃ nivapati | māṃsaṃ vai purīṣam māṃsenaivainametatpracādayatīṣṭakā<BR>
upadhāyāsyīṣṭakā asthi tanmāṃsaiḥ saṃcādayati <BR>
<BR>
<BR>
<BR>
8.7.3.[2]<BR>
<BR>
sa vai svayamātṛṇāyāmāvapati | prāṇo vai svayamātṛṇānnam purīṣam prāṇe tadannaṃ<BR>
dadhāti tena sarvamātmānam pracādayati tammādyatprāṇe 'nnaṃ dhīyate<BR>
sarvamātmānamavati sarvamātmānamanuvyeti <BR>
<BR>
<BR>
<BR>
8.7.3.[3]<BR>
<BR>
na svayamātṛṇāyāmāvapedityu haika āhuḥ | prāṇaḥ svayamātṛṇā<BR>
netprāṇānapidadhānīti<BR>
sa vā aiva vapedannena vai prāṇā viṣṭabdhā yo vā annaṃ nātti saṃ vai tasya prāṇā<BR>
rohanti tadyasya ha tathā kurvanti yathā śuṣkā sūrmī suṣiraivaṃ ha so<BR>
'muṣmiṃloke sambhavati tasmātsvayamātṛṇāyāmaiva vapet<BR>
<BR>
<BR>
<BR>
8.7.3.[4]<BR>
<BR>
svayamātṛṇāyāmopya | anūkyayā saṃcādayannetyā pariśridbhyaḥ sa tenaiva<BR>
dakṣiṇāvṛjjaghanena svayamātṛṇāṃ saṃcādayannaityā punaranūkyāyai<BR>
<BR>
<BR>
<BR>
8.7.3.[5]<BR>
<BR>
ātmānamagre saṃcādayati | ātmā hyevāgre sambhavataḥ sambhavatyatha dakṣiṇam<BR>
pakṣamatha pucamathottaraṃ taddakṣiṇāvṛttaddhi devatrā <BR>
<BR>
<BR>
<BR>
8.7.3.[6]<BR>
<BR>
sa eṣa prāṇa eva yatpurīṣam | tena sarvamātmānam pracādayati<BR>
sarvasmiṃstadātmanprāṇaṃ dadhāti tadyaddhāsyaitadaṅgaṃ nābhiprāpnuyātprāṇo<BR>
hāsya tadaṅgaṃ nābhiprāpnuyādyadu vai prāṇo 'ṅgaṃ nābhiprāpnoti śuṣyati vā vai<BR>
tanmlāyati vā tasmādenaṃ sarvamevaitena pracādayet <BR>
<BR>
<BR>
<BR>
8.7.3.[7]<BR>
<BR>
indraṃ viśvā avīvṛdhanniti | indraṃ hi sarvāṇi bhūtāni vardhayanti samudravyacasaṃ<BR>
gira iti mahimānamasyaitadāha rathītamaṃ rathīnāmiti rathitamo hyeṣa rathināṃ<BR>
vājānāṃ satpatim patimityannaṃ vai vājā annānāṃ satpatim<BR>
patimityetadaindryānuṣṭubhā nivapatyaindraṃ hi purīṣaṃ<BR>
tadetadardhamagneryatpurīṣamardhamaiṣṭakam<BR>
<BR>
<BR>
<BR>
8.7.3.[8]<BR>
<BR>
tadāhuḥ | yatsarvaiścandobhiḥ sarvābhirdevatābhiriṣṭakā<BR>
upadadhātyathaitadekayaikadevatyayā nivapati kathametadardhamagneritīndro vai<BR>
sarvāndevānpratistadyadaindryā nivapati tenaitadardhamagneratha yadanuṣṭubhā<BR>
vāgvā anuṣṭubvāgu sarvāṇi candāṃsi teno evārdham<BR>
<BR>
<BR>
<BR>
8.7.3.[9]<BR>
<BR>
atha vikarṇīṃ ca svayamātṛṇāṃ copadadhāti | vāyurvai vikarṇī dyauruttamā<BR>
svayamātṛṇā vāyuṃ ca taddivaṃ copadadhātyuttame upadadhātyuttame hi vāyuśca<BR>
dyauśca saṃspṛṣṭe saṃspṛṣṭe hi vāyuśca dyauśca pūrvāṃ<BR>
vikarṇīmupadadhātyarvācīnaṃ taddivo vāyuṃ dadhāti tasmādeṣo 'rvācīnameva vātaḥ<BR>
pavate <BR>
<BR>
<BR>
<BR>
8.7.3.[10]<BR>
<BR>
yadveva vikarṇīmupadadhāti | yatra vā ado 'śvaṃ citimavaghrāpayanti tadasāvāditya<BR>
imāṃlokāntsūtre samāvayate tadyattatsūtraṃ vāyuḥ sa sa yaḥ sa vāyureṣā sā vikarṇī<BR>
tadyadetāmupadadhātyasāveva tadāditya imāṃlokāntsūtre samāvayate<BR>
<BR>
<BR>
<BR>
8.7.3.[11]<BR>
<BR>
yadveva vikarṇīṃ ca svayamātṛṇāṃ copadadhāti | āyurvai vikarṇī prāṇaḥ<BR>
svayamātṛṇāyuśca tatprāṇaṃ copadadhātyuttame upadadhātyuttame hyāyuśca prāṇaśca<BR>
saṃspṛṣṭe saṃspṛṣṭe hyāyuśca prāṇaśca pūrvāmuttarāṃ vikarṇīmupadadhātyāyuṣā<BR>
tatprāṇamubhayataḥ parigṛhṇāti <BR>
<BR>
<BR>
<BR>
8.7.3.[12]<BR>
<BR>
prothadaśvo na yavase | 'viṣyanyadā mahaḥ saṃvaraṇādvyasthāt ādasya vāto anuvāti<BR>
śociradha sma te vrajanaṃ kṛṣṇamastīti yadā vā etasya vāto 'nuvāti śocirathaitasya<BR>
vrajanaṃ kṛṣṇam bhavati triṣṭubhopadadhāti traiṣṭubho hi vāyurāgneyyāgnikarma<BR>
hyaniruktayānirukto hi vāyuratha yadvāta ityāha vāto hi vāyuḥ <BR>
<BR>
<BR>
<BR>
8.7.3.[13]<BR>
<BR>
atha svayamātṛṇāmupadadhāti | āyoṣṭvā sadane sādayāmītyeṣa vā<BR>
āyustasyaitatsadanamavata ityeṣa hīdaṃ sarvamavati cāyāyāmityetasya hīdaṃ sarvaṃ<BR>
cāyāyāṃ samudrasyahyetaddhṛdayaṃ raśmīvatīm bhāsvatīmiti raśmīvatī hi<BR>
dyaurbhāsvatyā yā dyām bhāsyā pṛthivīmorvantarikṣamityevaṃ hyeṣa<BR>
imāṃlokānābhāti <BR>
<BR>
<BR>
<BR>
8.7.3.[14]<BR>
<BR>
parameṣṭhī tvā sādayatviti | parameṣṭhī hyetām pañcamīṃ citimapaśyan <BR>
<BR>
<BR>
<BR>
8.7.3.[15]<BR>
<BR>
yadveva parameṣṭhinopadadhāti | prajāpatiṃ visrastaṃ devatā ādāya<BR>
vyudakrāmaṃstasya parameṣṭhī śira ādāyotkramyātiṣṭhan<BR>
<BR>
<BR>
<BR>
8.7.3.[16]<BR>
<BR>
tamabravīt | upa mehi ma etaddhehi yena me tvamudakramīriti kim me tato<BR>
bhaviṣyatīti tvaddevatyameva ma etadātmano bhaviṣyatīti tatheti<BR>
tadasminnetatparameṣṭhī pratyadadhāt <BR>
<BR>
<BR>
<BR>
8.7.3.[17]<BR>
<BR>
tadyaiṣottamā svayamātṛṇā | etadasya tadātmanastadyadetāmatropadadhāti<BR>
yadevāsyaiṣātmanastadasminnetatpratidadhāti tasmādetāmatropadadhāti <BR>
<BR>
<BR>
<BR>
8.7.3.[18]<BR>
<BR>
divaspṛṣṭhe vyacasvatīm prathasvatīmiti | divo hyetatpṛṣṭhaṃ<BR>
vyacasvatprathastaddivaṃ yaca divaṃ dṛṃha divam mā hiṃsīrityātmānaṃ yacātmānaṃ<BR>
dṛṃhātmānam mā hiṃsīrityetat<BR>
<BR>
<BR>
<BR>
8.7.3.[19]<BR>
<BR>
viśvasmai praṇāyāpānāya | vyānāyodānāyeti prāṇo vai svayamātṛṇā sarvasmā u vā<BR>
etasmai prāṇaḥ pratiṣṭhāyai caritrāyetīme vai lokāḥ svayamātṛṇā ima u lokāḥ<BR>
pratiṣṭhā caritraṃ sūryastvābhipātviti sūryastvābhigopāyatvityetanmahyā svastyeti<BR>
mahatyā svastyetyetaccardiṣā śaṃtameneti yaccardiḥ śaṃtamaṃ tenetyetat <BR>
<BR>
<BR>
<BR>
8.7.3.[20]<BR>
<BR>
nānopadadhāti | nānā hi vāyuśca dyauśca sakṛtsādayati samānaṃ tatkaroti samānaṃ<BR>
hyāyuśca prāṇaśca te vā ubhe eva śarkare bhavata ubhe svayamātṛṇe samānaṃ<BR>
hyevāyuśca prāṇaścāthaine sūdadohasādhivadati prāṇo vai sūdadohāḥ prāṇeṇaivaine<BR>
etatsaṃtanoti saṃdadhāti <BR>
<BR>
<BR>
<BR>
8.7.3.[21]<BR>
<BR>
tā asya sūdadohasa iti | āpo vai sūdo 'nnaṃ dohaḥ somaṃ śrīṇanti pṛśnaya ityannaṃ vai<BR>
pṛśni janmandevānāmiti saṃvatsaro vai devānāṃ janma viśa iti yajño vai viśo yajñe hi<BR>
sarvāṇi bhūtāni viṣṭāni triṣvā rocane diva iti savanāni vai trīṇi rocanāni<BR>
savanānyetadāhānuṣṭubhā vāgvā anuṣṭubvāgu sarve prāṇā vācā caivaine etatprāṇena<BR>
ca saṃtanoti saṃdadhāti sā vā eṣaikā satī sūdadohāḥ sarvā iṣṭakā anusaṃcarati prāṇo<BR>
vai sūdadohāstasmādayameka eva prāṇaḥ santsarvāṇyaṅgāni<BR>
sarvamātmānamanusaṃcarati<BR>
<BR>
<BR>
<BR>
8.7.4.[1]<BR>
<BR>
atha svayamātṛṇāsu sāmāni gāyati | ime vai lokāḥ svayamātṛṇāstā etāḥ śarkarāstā<BR>
devā<BR>
upadhāyaitādṛśīrevāpaśyanyathaitāḥ śuṣkāḥ śarkarāḥ <BR>
<BR>
<BR>
<BR>
8.7.4.[2]<BR>
<BR>
te 'bruvan | upa tajjānīta yathaiṣu lokeṣu ramasupajīvanaṃ dadhāmeti te<BR>
'bruvaṃścetayadhvamiti citimicateti vāva tadabruvaṃstadicata yathaiṣu lokeṣu<BR>
rasamupajīvanaṃ dadhāmeti <BR>
<BR>
<BR>
<BR>
8.7.4.[3]<BR>
<BR>
te cetayamānāḥ | etāni sāmānyapaśyaṃstānyagāyaṃstaireṣu lokeṣu<BR>
rasamupajīvanamadadhustathaivaitadyajamāno yadetāni sāmāni<BR>
gāyatyeṣvevaitallokeṣu rasamupajīvanaṃ dadhāti<BR>
<BR>
<BR>
<BR>
8.7.4.[4]<BR>
<BR>
svayamātṛṇāsu gāyati | ime vai lokāḥ svayamātṛṇā eṣvevaitallokeṣu rasamupajīvanaṃ<BR>
dadhāti <BR>
<BR>
<BR>
<BR>
8.7.4.[5]<BR>
<BR>
sa vai bhūrbhuvaḥ svariti | etāsu vyāhṛtiṣu gāyati bhūriti vā ayaṃ loko bhuva<BR>
ityantarikṣalokaḥ svarityasau loka eṣvevaitallokeṣu rasamupajīvanaṃ dadhāti<BR>
<BR>
<BR>
<BR>
8.7.4.[6]<BR>
<BR>
tāni vai nānāprastāvāni | samānanidhanāni tāni yannānāprastāvāni nānā<BR>
hyapaśyannatha yatsamānanidhanānyekā hyeva yajñasya pratiṣṭhaikaṃ nidhanaṃ<BR>
svarga eva lokastasmātsvarjyotirnidhanāni <BR>
<BR>
<BR>
<BR>
8.7.4.[7]<BR>
<BR>
athainaṃ hiraṇyaśakalaiḥ prokṣati | atraiṣa sarvo 'gniḥ saṃskṛtastasmindevā<BR>
etadamṛtaṃ rūpamuttamadadhustathaivāsminnayametadamṛtaṃ rūpamuttamaṃ<BR>
dadhāti <BR>
<BR>
<BR>
<BR>
8.7.4.[8]<BR>
<BR>
yadvevainaṃ hiraṇyaśakalaiḥ prokṣati | etadvā asminnado 'mūm purastādramyāṃ<BR>
tanūm madhyato dadhāti rukbhaṃ ca puruṣaṃ<BR>
cāthainametatsarvamevopariṣṭādramyayā tanvā pracādayati <BR>
<BR>
<BR>
<BR>
8.7.4.[9]<BR>
<BR>
dvābhyāṃ-dvābhyāṃ śatābhyām | dvipādyajamāno yajamāno<BR>
'gniryāvānagniryāvatyasya mātrā tāvataivāsminnetadamṛtaṃ rūpamuttamaṃ dadhāti<BR>
pañca kṛtvaḥ pañcacitiko 'gniḥ pañca 'rtavaḥ saṃvatsaraḥ saṃvatsaro<BR>
'gniryāvānāgnaryāvatyasya mātrā tāvataivāsminnetadamṛtaṃ rūpamuttamaṃ dadhāti<BR>
sahasreṇa sarvaṃ vai sahasraṃ sarveṇaivāsminnetadamṛtaṃ rūpamuttamaṃ dadhāti<BR>
<BR>
<BR>
<BR>
8.7.4.[10]<BR>
<BR>
paścādagre prāṅ tiṣṭhan | athottarato dakṣiṇātha purastātpratyaṅṅatha jaghanena<BR>
parītya dakṣiṇata udaṅ tiṣṭhaṃstaddakṣiṇāvṛttaddhi devatrāthānuparītya paścātprāṅ<BR>
tiṣṭhaṃstatho hāsyaitatprāgeva karma kṛtam bhavati<BR>
<BR>
<BR>
<BR>
8.7.4.[11]<BR>
<BR>
sahasrasya pramāsi | sahasrasya pratimāsi sahasrasyonmāsi sāhasro 'si sahasrāya tveti<BR>
sarvaṃ vai sahasraṃ sarvamasi sarvasmai tvetyetat<BR>
<BR>
<BR>
<BR>
8.7.4.[12]<BR>
<BR>
athātaścitipurīṣāṇāmeva mīmāṃsā | ayameva lokaḥ prathamā citiḥ paśavaḥ purīṣaṃ<BR>
yatprathamāṃ citim purīṣeṇa pracādayatīmaṃ tallokam paśubhiḥ pracādayati<BR>
<BR>
<BR>
8.7.4.[13]<BR>
<BR>
antarikṣameva dvitīyā citiḥ | vayāṃsi purīṣaṃ yaddvitīyāṃ citim purīṣeṇa<BR>
pracādayatyantarikṣaṃ tadvayobhiḥ pracādayati<BR>
<BR>
<BR>
<BR>
8.7.4.[14]<BR>
<BR>
dyaureva tṛtīyā citiḥ | nakṣatrāṇi purīṣaṃ yattṛtīyāṃ citim purīṣeṇa pracādayati<BR>
divaṃ tannakṣatraiḥ pracādayati <BR>
<BR>
<BR>
<BR>
8.7.4.[15]<BR>
<BR>
yajña eva caturthī citiḥ | dakṣiṇāḥ purīṣaṃ yaccaturthī citim purīṣeṇa pracādayati<BR>
yajñam taddakṣinābhiḥ pracādayati <BR>
<BR>
<BR>
<BR>
8.7.4.[16]<BR>
<BR>
yajamāna eva pañcamī citiḥ | prajā purīṣaṃ yatpañcamīṃ citim purīṣeṇa pracādayati<BR>
yajamānaṃ tatprajayā pracādayati <BR>
<BR>
<BR>
<BR>
8.7.4.[17]<BR>
<BR>
svarga eva lokaḥ ṣaṣṭhī citiḥ | devāḥ purīṣaṃ yatṣaṣṭhīm citim purīṣeṇa<BR>
pracādayati svargaṃ tallokaṃ devaiḥ pracādayati<BR>
<BR>
<BR>
8.7.4.[18]<BR>
<BR>
amṛtameva saptamī citiḥ tāmuttamāmupadadhātyamṛtaṃ tadasya sarvasyottamaṃ<BR>
dadhāti tasmādasya sarvasyāmṛtamuttamaṃ tasmāddevā anantarhitāstasmādu te 'mṛtā<BR>
ityadhidevatam <BR>
<BR>
<BR>
<BR>
8.7.4.[19]<BR>
<BR>
athādhyātmam | yaiveyam pratiṣṭhā yaścāyamavāṅ prāṇassatprathamā citirmāṃsam<BR>
purīṣaṃ yatprathamāṃ citim purīṣeṇa pracādayatyetasya tadātmano māṃsaiḥ<BR>
saṃcādayatīṣṭakā upadhāyāsthīṣṭakā asthi tanmāṃsaiḥ saṃcādayati<BR>
nādhastātsaṃcādayati tasmādime prāṇā adhastādasaṃcannā upariṣṭāttu<BR>
pracādayatyetadasya tadātmana upariṣṭānmāṃsaiḥ saṃcādayati tasmādasyaitadātmana<BR>
upariṣṭānmāṃsaiḥ saṃcannaṃ nāvakāśate <BR>
<BR>
<BR>
<BR>
8.7.4.[20]<BR>
yadūrdhvam pratiṣṭhāyā avācīnam madhyāt | taddvitīyā citirmāṃsam purīṣaṃ<BR>
yaddvitīyāṃ citim purīṣeṇa pracādayatyetadasya tadātmano māṃsaiḥ<BR>
saṃcādayatīṣṭakā upadhāyāsthīṣṭakā asthi tanmāṃsaiḥ saṃcādayati purīṣa<BR>
upadadhāti purīṣeṇa pracādayatyetadasya tadātmana ubhayato māṃsaiḥ saṃcādayati<BR>
tasmādasyaitadātmana ubhayato māṃsaiḥ saṃcannaṃ nāvakāśate<BR>
<BR>
<BR>
<BR>
8.7.4.[21]<BR>
<BR>
madhyameva tṛtīyā citiḥ | yadūrdhvam madhyādavācīnaṃ grīvābhyastaccaturthī<BR>
citirgrīvā eva pañcamī citiḥ śira eva ṣaṣṭhī citiḥ prāṇā eva saptamī<BR>
citistāmuttamāmupadadhāti prāṇāṃstadasya sarvasyottamāndadhāti tasmādasya<BR>
sarvasya prāṇā uttamāḥ purīṣa upadadhāti māṃsaṃ vai purīṣam māṃsena<BR>
tatprāṇānpratiṣṭhāpayati nopariṣṭātpracādayati tasmādime prāṇā<BR>
upariṣṭādasaṃcannāḥ<BR>
<BR>
<BR>
</body></html>
