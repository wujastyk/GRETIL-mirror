<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title> RGVEDA 6 </title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

RGVEDA 6<BR>
<BR>
<BR>
% EXCERPTS FROM README:<BR>
<BR>
% The edition used was that of Aufrecht, 1877. Apparently the edition was <BR>
% compiled by H.S. Ananthanarayana and W. P. Lehman. <BR>
% It is a "research-only" text. <BR>
% Reputedly, it was verified against Grassmann, 1876-77.<BR>
<BR>
<BR>
THE MODIFIED VERSE NUMBERING:<BR>
<BR>
two digits for Mandala.<BR>
three digits for Sukta.<BR>
two digits for verse.<BR>
one digit for line.<BR>
{two digits for varga}<BR>
<BR>
e.g.: 01.001.01.1{01}<BR>
<BR>
<BR>
<BR>


<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>


<BR>
RV_06.001.01.1{35}  tvaṃ hyagne prathamo manotāsyā dhiyo abhavo dasma hotā<BR>
RV_06.001.01.2{35}  tvaṃ sīṃ vṛṣannakṛṇorduṣṭarītu saho viśvasmai sahase sahadhyai<BR>
RV_06.001.02.1{35}  adhā hotā nyasīdo yajīyāniḷas pada iṣayannīḍyaḥ san<BR>
RV_06.001.02.2{35}  taṃ tvā naraḥ prathamaṃ devayanto maho rāye citayanto anu gman<BR>
RV_06.001.03.1{35}  vṛteva yantaṃ bahubhirvasavyaistve rayiṃ jāgṛvāṃso anu gman<BR>
RV_06.001.03.2{35}  ruśantamagniṃ darśataṃ bṛhantaṃ vapāvantaṃ viśvahā dīdivāṃsam<BR>
RV_06.001.04.1{35}  padaṃ devasya namasā vyantaḥ śravasyavaḥ śrava āpannamṛktam<BR>
RV_06.001.04.2{35}  nāmāni cid dadhire yajñiyāni bhadrāyāṃ te raṇayantasandṛṣṭau<BR>
RV_06.001.05.1{35}  tvāṃ vardhanti kṣitayaḥ pṛthivyāṃ tvāṃ rāya ubhayāso janānām<BR>
RV_06.001.05.2{35}  tvaṃ trātā taraṇe cetyo bhūḥ pitā mātā sadamin mānuṣāṇām<BR>
RV_06.001.06.1{36}  saparyeṇyaḥ sa priyo vikṣvagnirhotā mandro ni ṣasādā yajīyān<BR>
RV_06.001.06.2{36}  taṃ tvā vayaṃ dama ā dīdivāṃsamupa jñubādho namasā sadema<BR>
RV_06.001.07.1{36}  taṃ tvā vayaṃ sudhyo navyamagne-sumnāyava īmahe devayantaḥ<BR>
RV_06.001.07.2{36}  tvaṃ viśo anayo dīdyāno divo agne bṛhatā rocanena<BR>
RV_06.001.08.1{36}  viśāṃ kaviṃ viśpatiṃ śaśvatīnāṃ nitośanaṃ vṛṣabhaṃ carṣaṇīnām<BR>
RV_06.001.08.2{36}  pretīṣaṇimiṣayantaṃ pāvakaṃ rājantamagniṃ yajataṃ rayīṇām<BR>
RV_06.001.09.1{36}  so agna īje śaśame ca marto yasta ānaṭ samidhā havyadātim<BR>
RV_06.001.09.2{36}  ya āhutiṃ pari vedā namobhirviśvet sa vāmā dadhatetvotaḥ<BR>
RV_06.001.10.1{36}  asmā u te mahi mahe vidhema namobhiragne samidhota havyaiḥ<BR>
RV_06.001.10.2{36}  vedī sūno sahaso gīrbhirukthairā te bhadrāyāṃ sumatauyatema<BR>
RV_06.001.11.1{36}  ā yastatantha rodasī vi bhāsā śravobhiśca śravasyastarutraḥ<BR>
RV_06.001.11.2{36}  bṛhadbhirvājai sthavirebhirasme revadbhiragne vitaraṃ vi bhāhi<BR>
RV_06.001.12.1{36}  nṛvad vaso sadamid dhehyasme bhūri tokāya tanayāya paśvaḥ<BR>
RV_06.001.12.2{36}  pūrvīriṣo bṛhatīrāreaghā asme bhadrā sauśravasāni santu<BR>
RV_06.001.13.1{36}  purūṇyagne purudhā tvāyā vasūni rājan vasutā te aśyām<BR>
RV_06.001.13.2{36}  purūṇi hi tve puruvāra santyagne vasu vidhate rājani tve <BR>
<BR>
RV_06.002.01.1{01}  tvaṃ hi kṣaitavad yaśo 'gne mitro na patyase<BR>
RV_06.002.01.2{01}  tvaṃ vicarṣaṇe śravo vaso puṣṭiṃ na puṣyasi<BR>
RV_06.002.02.1{01}  tvāṃ hi ṣmā carṣaṇayo yajñebhirgīrbhirīḷate<BR>
RV_06.002.02.2{01}  tvāṃ vājī yātyavṛko rajastūrviśvacarṣaṇiḥ<BR>
RV_06.002.03.1{01}  sajoṣastvā divo naro yajñasya ketumindhate<BR>
RV_06.002.03.2{01}  yad dha sya mānuṣo janaḥ sumnāyurjuhve adhvare<BR>
RV_06.002.04.1{01}  ṛdhad yaste sudānave dhiyā martaḥ śaśamate<BR>
RV_06.002.04.2{01}  ūtī ṣa bṛhato divo dviṣo aṃho na tarati<BR>
RV_06.002.05.1{01}  samidhā yasta āhutiṃ niśitiṃ martyo naśat<BR>
RV_06.002.05.2{01}  vayāvantaṃsa puṣyati kṣayamagne śatāyuṣam<BR>
RV_06.002.06.1{02}  tveṣaste dhūma ṛṇvati divi ṣañchukra ātataḥ<BR>
RV_06.002.06.2{02}  sūro na hi dyutā tvaṃ kṛpā pāvaka rocase<BR>
RV_06.002.07.1{02}  adhā hi vikṣvīḍyo 'si priyo no atithiḥ<BR>
RV_06.002.07.2{02}  raṇvaḥ purīva jūryaḥ sūnurna trayayāyyaḥ<BR>
RV_06.002.08.1{02}  kratvā hi droṇe ajyase 'gne vājī na kṛtvyaḥ<BR>
RV_06.002.08.2{02}  parijmevasvadhā gayo 'tyo na hvāryaḥ śiśuḥ<BR>
RV_06.002.09.1{02}  tvaṃ tyā cidacyutāgne paśurna yavase<BR>
RV_06.002.09.2{02}  dhāmā ha yat te ajara vanā vṛścanti śikvasaḥ<BR>
RV_06.002.10.1{02}  veṣi hyadhvarīyatāmagne hotā dame viśām<BR>
RV_06.002.10.2{02}  samṛdho viśpate kṛṇu juṣasva havyamaṅgiraḥ<BR>
RV_06.002.11.1{02}  achā no mitramaho deva devānagne vocaḥ sumatiṃ rodasyoḥ<BR>
RV_06.002.11.2{02}  vīhi svastiṃ sukṣitiṃ divo nṝn dviṣo aṃhāṃsi duritātarema tā tarema tavāvasā tarema <BR>
<BR>
RV_06.003.01.1{03}  agne sa kṣeṣad ṛtapā ṛtejā uru jyotirnaśate devayuṣ ṭe<BR>
RV_06.003.01.2{03}  yaṃ tvaṃ mitreṇa varuṇaḥ sajoṣā deva pāsi tyajasā martamaṃhaḥ<BR>
RV_06.003.02.1{03}  īje yajñebhih śaśame śamībhirṛdhadvārāyāgnaye dadāśa<BR>
RV_06.003.02.2{03}  evā cana taṃ yaśasāmajuṣṭirnāṃho martaṃ naśate na pradṛptiḥ<BR>
RV_06.003.03.1{03}  sūro na yasya dṛśatirarepā bhīmā yadeti śucatasta ā dhīḥ<BR>
RV_06.003.03.2{03}  heṣasvataḥ śurudho nāyamaktoḥ kutrā cid raṇvo vasatirvanejāḥ<BR>
RV_06.003.04.1{03}  tigmaṃ cidema mahi varpo asya bhasadaśvo na yamasāna āsā<BR>
RV_06.003.04.2{03}  vijehamānaḥ paraśurna jihvāṃ dravirna drāvayati dāru dhakṣat<BR>
RV_06.003.05.1{03}  sa idasteva prati dhādasiṣyañchiśīta tejo 'yaso na dhārām<BR>
RV_06.003.05.2{03}  citradhrajatiraratiryo aktorverna druṣadvā raghupatmajaṃhāḥ<BR>
RV_06.003.06.1{04}  sa īṃ rebho na prati vasta usrāḥ śociṣā rārapīti mitramahāḥ<BR>
RV_06.003.06.2{04}  naktaṃ ya īmaruṣo yo divā nṝnamartyo aruṣo yo divā nṝn<BR>
RV_06.003.07.1{04}  divo na yasya vidhato navīnod vṛṣā rukṣa oṣadhīṣu nūnot<BR>
RV_06.003.07.2{04}  ghṛṇā na yo dhrajasā patmanā yannā rodasī vasunādaṃ supatnī<BR>
RV_06.003.08.1{04}  dhāyobhirvā yo yujyebhirarkairvidyun na davidyot svebhiḥśuṣmaih<BR>
RV_06.003.08.2{04}  śardho vā yo marutāṃ tatakṣa ṛbhurna tveṣorabhasāno adyaut <BR>
<BR>
RV_06.004.01.1{05}  yathā hotarmanuṣo devatātā yajñebhiḥ sūno sahaso yajāsi<BR>
RV_06.004.01.2{05}  evā no adya samanā samānānuśannagna uśato yakṣi devān<BR>
RV_06.004.02.1{05}  sa no vibhāvā cakṣaṇirna vastoragnirvandāru vedyaścano dhāt<BR>
RV_06.004.02.2{05}  viśvāyuryo amṛto martyeṣūṣarbhud bhūdatithirjātavedāḥ<BR>
RV_06.004.03.1{05}  dyāvo na yasya panayantyabhvaṃ bhāsāṃsi vaste sūryo na śukraḥ<BR>
RV_06.004.03.2{05}  vi ya inotyajaraḥ pāvako 'śnasya cicchiśnathat pūrvyāṇi<BR>
RV_06.004.04.1{05}  vadmā hi sūno asyadmasadvā cakre agnirjanuṣājmānnam<BR>
RV_06.004.04.2{05}  sa tvaṃ na ūrjasana ūrjaṃ dhā rājeva jeravṛke kṣeṣyantaḥ<BR>
RV_06.004.05.1{05}  nitikti yo vāraṇamannamatti vāyurna rāṣṭryatyetyaktūn<BR>
RV_06.004.05.2{05}  turyāma yasta ādiśāmarātīratyo na hrutaḥ patataḥ parihrut<BR>
RV_06.004.06.1{06}  ā sūryo na bhānumadbhirarkairagne tatantha rodasī vi bhāsā<BR>
RV_06.004.06.2{06}  citro nayat pari tamāṃsyaktaḥ śociṣā patmannauśijo na dīyan<BR>
RV_06.004.07.1{06}  tvāṃ hi mandratamamarkaśokairvavṛmahe mahi naḥ śroṣyagne<BR>
RV_06.004.07.2{06}  indraṃ na tvā śavasā devatā vāyuṃ pṛṇanti rādhasānṛtamāḥ<BR>
RV_06.004.08.1{06}  nū no agne 'vṛkebhiḥ svasti veṣi rāyaḥ pathibhiḥ parṣyaṃhaḥ<BR>
RV_06.004.08.2{06}  tā sūribhyo gṛṇate rāsi sumnaṃ madema śatahimāḥsuvīrāḥ <BR>
<BR>
RV_06.005.01.1{07}  huve vaḥ sūnuṃ sahaso yuvānamadroghavācaṃ matibhiryaviṣṭham<BR>
RV_06.005.01.2{07}  ya invati draviṇāni pracetā viśvavārāṇi puruvāroadhruk<BR>
RV_06.005.02.1{07}  tve vasūni purvaṇīka hotardoṣā vastorerire yajñiyāsaḥ<BR>
RV_06.005.02.2{07}  kṣāmeva viśvā bhuvanāni yasmin saṃ saubhagāni dadhirepāvake<BR>
RV_06.005.03.1{07}  tvaṃ vikṣu pradivaḥ sīda āsu kratvā rathīrabhavo vāryāṇām<BR>
RV_06.005.03.2{07}  ata inoṣi vidhate cikitvo vyānuṣag jātavedo vasūni<BR>
RV_06.005.04.1{07}  yo naḥ sanutyo abhidāsadagne yo antaro mitramaho vanuṣyāt<BR>
RV_06.005.04.2{07}  tamajarebhirvṛṣabhistava svaistapā tapiṣṭha tapasā tapasvān<BR>
RV_06.005.05.1{07}  yaste yajñena samidhā ya ukthairarkebhiḥ sūno sahaso dadāśat<BR>
RV_06.005.05.2{07}  sa martyeṣvamṛta pracetā rāyā dyumnena śravasā vi bhāti<BR>
RV_06.005.06.1{07}  sa tat kṛdhīṣitastūyamagne spṛdho bādhasva sahasā sahasvān<BR>
RV_06.005.06.2{07}  yacchasyase dyubhirakto vacobhistajjuṣasva jariturghoṣi manma<BR>
RV_06.005.07.1{07}  aśyāma taṃ kāmamagne tavotī aśyāma rayiṃ rayivaḥ suvīram<BR>
RV_06.005.07.2{07}  aśyāma vājamabhi vājayanto 'śyāma dyumnamajarājaraṃ te <BR>
<BR>
RV_06.006.01.1{08}  pra navyasā sahasaḥ sūnumachā yajñena gātumava ichamānaḥ<BR>
RV_06.006.01.2{08}  vṛścadvanaṃ kṛṣṇayāmaṃ ruśantaṃ vītī hotārandivyaṃ jigāti<BR>
RV_06.006.02.1{08}  sa śvitānastanyatū rocanasthā ajarebhirnānadadbhiryaviṣṭhaḥ<BR>
RV_06.006.02.2{08}  yaḥ pāvakaḥ purutamaḥ purūṇi pṛthūnyagniranuyāti bharvan<BR>
RV_06.006.03.1{08}  vi te viṣvag vātajūtāso agne bhāmāsaḥ śuce śucayaścaranti<BR>
RV_06.006.03.2{08}  tuvimrakṣāso divyā navagvā vanā vananti dhṛṣatā rujantaḥ<BR>
RV_06.006.04.1{08}  ye te śukrāsaḥ śucayaḥ śuciṣmaḥ kṣāṃ vapanti viṣitāso aśvāḥ<BR>
RV_06.006.04.2{08}  adha bhramasta urviyā vi bhāti yātayamāno adhi sānu pṛśneḥ<BR>
RV_06.006.05.1{08}  adha jihvā pāpatīti pra vṛṣṇo goṣuyudho nāśaniḥ sṛjānā<BR>
RV_06.006.05.2{08}  śūrasyeva prasitiḥ kṣātiragnerdurvarturbhīmo dayate vanāni<BR>
RV_06.006.06.1{08}  ā bhānunā pārthivāni jrayāṃsi mahastodasya dhṛṣatā tatantha<BR>
RV_06.006.06.2{08}  sa bādhasvāpa bhayā sahobhi spṛdho vanuṣyan vanuṣo ni jūrva<BR>
RV_06.006.07.1{08}  sa citra citraṃ citayantamasme citrakṣatra citratamaṃ vayodhām<BR>
RV_06.006.07.2{08}  candraṃ rayiṃ puruvīraṃ bṛhantaṃ candra candrābhirgṛṇate yuvasva <BR>
<BR>
RV_06.007.01.1{09}  mūrdhānaṃ divo aratiṃ pṛthivyā vaiśvānaram ṛta ā jātamagnim<BR>
RV_06.007.01.2{09}  kaviṃ samrājamatithiṃ janānāmāsannā pātraṃ janayanta devāḥ<BR>
RV_06.007.02.1{09}  nābhiṃ yajñānāṃ sadanaṃ rayīṇāṃ mahāmāhāvamabhisaṃ navanta<BR>
RV_06.007.02.2{09}  vaiśvānaraṃ rathyamadhvarāṇāṃ yajñasya ketuṃ janayanta devāḥ<BR>
RV_06.007.03.1{09}  tvad vipro jāyate vājyagne tvad vīrāso abhimātiṣāhaḥ<BR>
RV_06.007.03.2{09}  vaiśvānara tvamasmāsu dhehi vasūni rājan spṛhayāyyāṇi<BR>
RV_06.007.04.1{09}  tvāṃ viśve amṛta jāyamānaṃ śiśuṃ na devā abhi saṃ navante<BR>
RV_06.007.04.2{09}  tava kratubhiramṛtatvamāyan vaiśvānara yat pitroradīdeḥ<BR>
RV_06.007.05.1{09}  vaiśvānara tava tāni vratāni mahānyagne nakirā dadharṣa<BR>
RV_06.007.05.2{09}  yajjāyamānaḥ pitrorupasthe 'vindaḥ ketuṃ vayuneṣvahnām<BR>
RV_06.007.06.1{09}  vaiśvānarasya vimitāni cakṣasā sānūni divo amṛtasya ketunā<BR>
RV_06.007.06.2{09}  tasyedu viśvā bhuvanādhi mūrdhani vayā iva ruruhuḥsapta visruhaḥ<BR>
RV_06.007.07.1{09}  vi yo rajāṃsyamimīta sukraturvaiśvānaro vi divo rocanā kaviḥ<BR>
RV_06.007.07.2{09}  pari yo viśvā bhuvanāni paprathe 'dabdho gopā amṛtasya rakṣitā <BR>
<BR>
RV_06.008.01.1{10}  pṛkṣasya vṛṣṇo aruṣasya nū sahaḥ pra nu vocaṃ vidathājātavedasaḥ<BR>
RV_06.008.01.2{10}  vaiśvānarāya matirnavyasī śuciḥ soma ivapavate cāruragnaye<BR>
RV_06.008.02.1{10}  sa jāyamānaḥ parame vyomani vratānyagnirvratapā arakṣata<BR>
RV_06.008.02.2{10}  vyantarikṣamamimīta sukraturvaiśvānaro mahinā nākamaspṛśat<BR>
RV_06.008.03.1{10}  vyastabhnād rodasī mitro adbhuto 'ntarvāvadakṛṇojjyotiṣā tamaḥ<BR>
RV_06.008.03.2{10}  vi carmaṇīva dhiṣaṇe avartayad vaiśvānaro viśvamadhatta vṛṣṇyam<BR>
RV_06.008.04.1{10}  apāmupasthe mahiṣā agṛbhṇata viśo rājānamupa tasthurṛgmiyam<BR>
RV_06.008.04.2{10}  ā dūto agnimabharad vivasvato vaiśvānaraṃ mātariśvā parāvataḥ<BR>
RV_06.008.05.1{10}  yuge-yuge vidathyaṃ gṛṇadbhyo 'gne rayiṃ yaśasaṃ dhehi navyasīm<BR>
RV_06.008.05.2{10}  pavyeva rājannaghaśaṃsamajara nīcā ni vṛśca vaninaṃ na tejasā<BR>
RV_06.008.06.1{10}  asmākamagne maghavatsu dhārayānāmi kṣatramajaraṃ suvīryam<BR>
RV_06.008.06.2{10}  vayaṃ jayema śatinaṃ sahasriṇaṃ vaiśvānara vājamagne tavotibhiḥ<BR>
RV_06.008.07.1{10}  adabdhebhistava gopābhiriṣṭe 'smākaṃ pāhi triṣadhastha sūrīn<BR>
RV_06.008.07.2{10}  rakṣā ca no daduṣāṃ śardho agne vaiśvānara pra catārī stavānaḥ <BR>
<BR>
RV_06.009.01.1{11}  ahaśca kṛṣṇamahararjunaṃ ca vi vartete rajasī vedyābhiḥ<BR>
RV_06.009.01.2{11}  vaiśvānaro jāyamāno na rājāvātirajjyotiṣāgnistamāṃsi<BR>
RV_06.009.02.1{11}  nāhaṃ tantuṃ na vi jānāmyotuṃ na yaṃ vayanti samare'tamānāḥ<BR>
RV_06.009.02.2{11}  kasya svit putra iha vaktvāni paro vadātyavareṇa pitrā<BR>
RV_06.009.03.1{11}  sa it tantuṃ sa vi jānātyotuṃ sa vaktvāny ṛtuthā vadāti<BR>
RV_06.009.03.2{11}  ya īṃ ciketadamṛtasya gopā avaścaran paro anyena paśyan<BR>
RV_06.009.04.1{11}  ayaṃ hotā prathamaḥ paśyatemamidaṃ jyotiramṛtaṃ martyeṣu<BR>
RV_06.009.04.2{11}  ayaṃ sa jajñe dhruva ā niṣatto 'martyastanvā vardhamānaḥ<BR>
RV_06.009.05.1{11}  dhruvaṃ jyotirnihitaṃ dṛśaye kaṃ mano javiṣṭhaṃ patayatsvantaḥ<BR>
RV_06.009.05.2{11}  viśve devāḥ samanasaḥ saketā ekaṃ kratumabhivi yanti sādhu<BR>
RV_06.009.06.1{11}  vi me karṇā patayato vi cakṣurvīdaṃ jyotirhṛdaya āhitaṃ yat<BR>
RV_06.009.06.2{11}  vi me manaścarati dūraādhīḥ kiṃ svid vakṣyāmikimu nū maniṣye<BR>
RV_06.009.07.1{11}  viśve devā anamasyan bhiyānāstvāmagne tamasi tasthivāṃsam<BR>
RV_06.009.07.2{11}  vaiśvānaro 'vatūtaye no 'martyo 'vatūtaye naḥ <BR>
<BR>
RV_06.010.01.1{12}  puro vo mandraṃ divyaṃ suvṛktiṃ prayati yajñe agnimadhvaredadhidhvam<BR>
RV_06.010.01.2{12}  pura ukthebhiḥ sa hi no vibhāvā svadhvarā karati jātavedāḥ<BR>
RV_06.010.02.1{12}  tamu dyumaḥ purvaṇīka hotaragne agnibhirmanuṣa idhānaḥ<BR>
RV_06.010.02.2{12}  stomaṃ yamasmai mamateva śūṣaṃ ghṛtaṃ na śuci matayaḥ pavante<BR>
RV_06.010.03.1{12}  pīpāya sa śravasā martyeṣu yo agnaye dadāśa vipra ukthaiḥ<BR>
RV_06.010.03.2{12}  citrābhistamūtibhiścitraśocirvrajasya sātā gomato dadhāti<BR>
RV_06.010.04.1{12}  ā yaḥ paprau jāyamāna urvī dūredṛśā bhāsā kṛṣṇādhvā<BR>
RV_06.010.04.2{12}  adha bahu cit tama ūrmyāyāstiraḥ śociṣā dadṛśe pāvakaḥ<BR>
RV_06.010.05.1{12}  nū naścitraṃ puruvājābhirūtī agne rayiṃ maghavadbhyaśca dhehi<BR>
RV_06.010.05.2{12}  ye rādhasā śravasā cātyanyān suvīryebhiścābhi santi janān<BR>
RV_06.010.06.1{12}  imaṃ yajñaṃ cano dhā agna uśan yaṃ ta āsāno juhute haviṣmān<BR>
RV_06.010.06.2{12}  bharadvājeṣu dadhiṣe suvṛktimavīrvājasya gadhyasya sātau<BR>
RV_06.010.07.1{12}  vi dveṣāṃsīnuhi vardhayeḷāṃ madema śatahimāḥ suvīrāḥ <BR>
<BR>
RV_06.011.01.1{13}  yajasva hotariṣito yajīyānagne bādho marutāṃ na prayukti<BR>
RV_06.011.01.2{13}  ā no mitrāvaruṇā nāsatyā dyāvā hotrāya pṛthivī vavṛtyāḥ<BR>
RV_06.011.02.1{13}  tvaṃ hotā mandratamo no adhrugantardevo vidathā martyeṣu<BR>
RV_06.011.02.2{13}  pāvakayā juhvā vahnirāsāgne yajasva tanvaṃ tava svām<BR>
RV_06.011.03.1{13}  dhanyā cid dhi tve dhiṣaṇā vaṣṭi pra devāñ janma gṛṇate yajadhyai<BR>
RV_06.011.03.2{13}  vepiṣṭho aṅgirasāṃ yad dha vipro madhu chando bhanati rebha iṣṭau<BR>
RV_06.011.04.1{13}  adidyutat svapāko vibhāvāgne yajasva rodasī urūcī<BR>
RV_06.011.04.2{13}  āyuṃ na yaṃ namasā rātahavyā añjanti suprayasaṃ pañca janāḥ<BR>
RV_06.011.05.1{13}  vṛñje ha yan namasā barhiragnāvayāmi srug ghṛtavatī suvṛktiḥ<BR>
RV_06.011.05.2{13}  amyakṣi sadma sadane pṛthivyā aśrāyi yajñaḥ sūrye na cakṣuḥ<BR>
RV_06.011.06.1{13}  daśasyā naḥ purvaṇīka hotardevebhiragne agnibhiridhānaḥ<BR>
RV_06.011.06.2{13}  rāyaḥ sūno sahaso vāvasānā ati srasema vṛjanaṃ nāṃhaḥ <BR>
<BR>
RV_06.012.01.1{14}  madhye hotā duroṇe barhiṣo rāḷ agnistodasya rodasī yajadhyai<BR>
RV_06.012.01.2{14}  ayaṃ sa sūnuḥ sahasa ṛtāvā dūrāt sūryo na śociṣā tatāna<BR>
RV_06.012.02.1{14}  ā yasmin tve svapāke yajatra yakṣad rājan sarvatāteva nudyauḥ<BR>
RV_06.012.02.2{14}  triṣadhasthastataruṣo na jaṃho havyā maghāni mānuṣā yajadhyai<BR>
RV_06.012.03.1{14}  tejiṣṭhā yasyāratirvanerāṭ todo adhvan na vṛdhasāno adyaut<BR>
RV_06.012.03.2{14}  adrogho na dravitā cetati tmannamartyo 'vartra oṣadhīṣu<BR>
RV_06.012.04.1{14}  sāsmākebhiretarī na śūṣairagni ṣṭave dama ā jātavedāḥ<BR>
RV_06.012.04.2{14}  drvanno vanvan kratvā nārvosraḥ piteva jārayāyi yajñaiḥ<BR>
RV_06.012.05.1{14}  adha smāsya panayanti bhāso vṛthā yat takṣadanuyāti pṛthvīm<BR>
RV_06.012.05.2{14}  sadyo yaḥ syandro viṣito dhavīyān ṛṇo na tāyurati dhanvā rāṭ<BR>
RV_06.012.06.1{14}  sa tvaṃ no arvan nidāyā viśvebhiragne agnibhiridhānaḥ<BR>
RV_06.012.06.2{14}  veṣi rāyo vi yāsi duchunā madema śatahimāḥ suvīrāḥ <BR>
<BR>
RV_06.013.01.1{15}  tvad viśvā subhaga saubhagānyagne vi yanti vanino na vayāḥ<BR>
RV_06.013.01.2{15}  śruṣṭī rayirvājo vṛtratūrye divo vṛṣṭirīḍyo rītirapām<BR>
RV_06.013.02.1{15}  tvaṃ bhago na ā hi ratnamiṣe parijmeva kṣayasi dasmavarcāḥ<BR>
RV_06.013.02.2{15}  agne mitro na bṛhata ṛtasyāsi kṣattā vāmasya deva bhūreḥ<BR>
RV_06.013.03.1{15}  sa satpatiḥ śavasā hanti vṛtramagne vipro vi paṇerbhartivājam<BR>
RV_06.013.03.2{15}  yaṃ tvaṃ praceta ṛtajāta rāyā sajoṣā naptrāpāṃ hinoṣi<BR>
RV_06.013.04.1{15}  yaste sūno sahaso gīrbhirukthairyajñairmarto niśitiṃ vedyānaṭ<BR>
RV_06.013.04.2{15}  viśvaṃ sa deva prati vāramagne dhatte dhānyaṃ patyate vasavyaiḥ<BR>
RV_06.013.05.1{15}  tā nṛbhya ā sauśravasā suvīrāgne sūno sahasaḥ puṣyasedhāḥ<BR>
RV_06.013.05.2{15}  kṛṇoṣi yacchavasā bhūri paśvo vayo vṛkāyārayejasuraye<BR>
RV_06.013.06.1{15}  vadmā sūno sahaso no vihāyā agne tokaṃ tanayaṃ vāji no dāḥ<BR>
RV_06.013.06.2{15}  viśvābhirgīrbhirabhi pūrtimaśyāṃ madema śatahimāḥ suvīrāḥ <BR>
<BR>
RV_06.014.01.1{16}  agnā yo martyo duvo dhiyaṃ jujoṣa dhītibhiḥ<BR>
RV_06.014.01.2{16}  bhasan nuṣa pra pūrvya iṣaṃ vurītāvase<BR>
RV_06.014.02.1{16}  agnirid dhi pracetā agnirvedhastama ṛṣiḥ<BR>
RV_06.014.02.2{16}  agniṃ hotāramīḷate yajñeṣu manuṣo viśaḥ<BR>
RV_06.014.03.1{16}  nānā hyagne 'vase spardhante rāyo aryaḥ<BR>
RV_06.014.03.2{16}  tūrvanto dasyumāyavo vrataiḥ sīkṣanto avratam<BR>
RV_06.014.04.1{16}  agnirapsām ṛtīṣahaṃ vīraṃ dadāti satpatim<BR>
RV_06.014.04.2{16}  yasya trasanti śavasaḥ saṃcakṣi śatravo bhiyā<BR>
RV_06.014.05.1{16}  agnirhi vidmanā nido devo martamuruṣyati<BR>
RV_06.014.05.2{16}  sahāvā yasyāvṛto rayirvājeṣvavṛtaḥ<BR>
RV_06.014.06.1{16}  achā no mitramaho ... <BR>
<BR>
RV_06.015.01.1{17}  imamū ṣu vo atithimuṣarbudhaṃ viśvāsāṃ viśāṃ patimṛñjase girā<BR>
RV_06.015.01.2{17}  vetīd divo januṣā kaccidā śucirjyok cidatti garbho yadacyutam<BR>
RV_06.015.02.1{17}  mitraṃ na yaṃ sudhitaṃ bhṛgavo dadhurvanaspatāvīḍyamūrdhvaśociṣam<BR>
RV_06.015.02.2{17}  sa tvaṃ suprīto vītahavye adbhuta praśastibhirmahayase dive dive<BR>
RV_06.015.03.1{17}  sa tvaṃ dakṣasyāvṛko vṛdho bhūraryaḥ parasyāntarasya taruṣaḥ<BR>
RV_06.015.03.2{17}  rāyaḥ sūno sahaso martyeṣvā chardiryacha vītahavyāya sapratho bharadvājāya saprathaḥ<BR>
RV_06.015.04.1{17}  dyutānaṃ vo atithiṃ svarṇaramagniṃ hotāraṃ manuṣaḥ svadhvaram<BR>
RV_06.015.04.2{17}  vipraṃ na dyukṣavacasaṃ suvṛktibhirhavyavāhamaratiṃ devam ṛñjase<BR>
RV_06.015.05.1{17}  pāvakayā yaścitayantyā kṛpā kṣāman ruruca uṣaso na bhānunā<BR>
RV_06.015.05.2{17}  tūrvan na yāmannetaśasya nū raṇa ā yo ghṛṇe na tatṛṣāṇo ajaraḥ<BR>
RV_06.015.06.1{18}  agnim-agniṃ vaḥ samidhā duvasyata priyam-priyaṃ vo atithiṃ gṛṇīṣaṇi<BR>
RV_06.015.06.2{18}  upa vo gīrbhiramṛtaṃ vivāsata devo deveṣu vanate hi vāryaṃ devo deveṣu vanate hi no duvaḥ<BR>
RV_06.015.07.1{18}  samiddhamagniṃ samidhā girā gṛṇe śuciṃ pāvakaṃ puro adhvare dhruvam<BR>
RV_06.015.07.2{18}  vipraṃ hotāraṃ puruvāramadruhaṃ kaviṃ sumnairīmahe jātavedasam<BR>
RV_06.015.08.1{18}  tvāṃ dūtamagne amṛtaṃ yuge-yuge havyavāhaṃ dadhire pāyumīḍyam<BR>
RV_06.015.08.2{18}  devāsaśca martāsaśca jāgṛviṃ vibhuṃ viśpatiṃ namasā ni ṣedire<BR>
RV_06.015.09.1{18}  vibhūṣannagna ubhayānanu vratā dūto devānāṃ rajasī samīyase<BR>
RV_06.015.09.2{18}  yat te dhītiṃ sumatimāvṛṇīmahe 'dha smā nastrivarūthaḥ śivo bhava<BR>
RV_06.015.10.1{18}  taṃ supratīkaṃ sudṛśaṃ svañcamavidvāṃso viduṣṭaraṃ sapema<BR>
RV_06.015.10.2{18}  sa yakṣad viśvā vayunāni vidvān pra havyamagniramṛteṣu vocat<BR>
RV_06.015.11.1{19}  tamagne pāsyuta taṃ piparṣi yasta ānaṭ kavaye śūra dhītim<BR>
RV_06.015.11.2{19}  yajñasya vā niśitiṃ voditiṃ vā tamit pṛṇakṣi śavasota rāyā<BR>
RV_06.015.12.1{19}  tvamagne vanuṣyato ni pāhi tvamu naḥ sahasāvannavadyāt<BR>
RV_06.015.12.2{19}  saṃ tvā dhvasmanvadabhyetu pāthaḥ saṃ rayi spṛhayāyyaḥsahasrī<BR>
RV_06.015.13.1{19}  agnirhotā gṛhapatiḥ sa rājā viśvā veda janimā jātavedaḥ<BR>
RV_06.015.13.2{19}  devānāmuta yo martyānāṃ yajiṣṭhaḥ sa pra yajatām ṛtāvā<BR>
RV_06.015.14.1{19}  agne yadadya viśo adhvarasya hotaḥ pāvakaśoce veṣ ṭvaṃ hi yajvā<BR>
RV_06.015.14.2{19}  ṛtā yajāsi mahinā vi yad bhūrhavyā vaha yaviṣṭha yā te adya<BR>
RV_06.015.15.1{19}  abhi prayāṃsi sudhitāni hi khyo ni tvā dadhīta rodasī yajadhyai<BR>
RV_06.015.15.2{19}  avā no maghavan vājasātāvagne viśvāni duritā tarema tā tarema tavāvasā tarema<BR>
RV_06.015.16.1{20}  agne viśvebhiḥ svanīka devairūrṇāvantaṃ prathamaḥ sīda yonim<BR>
RV_06.015.16.2{20}  kulāyinaṃ ghṛtavantaṃ savitre yajñaṃ naya yajamānāya sādhu<BR>
RV_06.015.17.1{20}  imamu tyamatharvavadagniṃ manthanti vedhasaḥ<BR>
RV_06.015.17.2{20}  yamaṅkūyantamānayannamūraṃ śyāvyābhyaḥ<BR>
RV_06.015.18.1{20}  janiṣvā devavītaye sarvatātā svastaye<BR>
RV_06.015.18.2{20}  ā devān vakṣyamṛtān ṛtāvṛdho yajñaṃ deveṣu pispṛśaḥ<BR>
RV_06.015.19.1{20}  vayamu tvā gṛhapate janānāmagne akarma samidhā bṛhantam<BR>
RV_06.015.19.2{20}  asthūri no gārhapatyāni santu tigmena nastejasā saṃ śiśādhi <BR>
RV_06.016.01.1{21}  tvamagne yajñānāṃ hotā viśveṣāṃ hitaḥ<BR>
RV_06.016.01.2{21}  devebhirmānuṣe jane<BR>
RV_06.016.02.1{21}  sa no mandrābhiradhvare jihvābhiryajā mahaḥ<BR>
RV_06.016.02.2{21}  ā devān vakṣi yakṣi ca<BR>
RV_06.016.03.1{21}  vetthā hi vedho adhvanaḥ pathaśca devāñjasā<BR>
RV_06.016.03.2{21}  agne yajñeṣu sukrato<BR>
RV_06.016.04.1{21}  tvāmīḷe adha dvitā bharato vājibhiḥ śunam<BR>
RV_06.016.04.2{21}  īje yajñeayat divi<BR>
RV_06.016.05.1{21}  tvamimā vāryā puru divodāsāya sunvate<BR>
RV_06.016.05.2{21}  bharadvājāya dāśuṣe<BR>
RV_06.016.06.1{22}  tvaṃ dūto amartya ā vahā daivyaṃ janam<BR>
RV_06.016.06.2{22}  śṛṇvan viprasya suṣṭutim<BR>
RV_06.016.07.1{22}  tvāmagne svādhyo martāso deva vītaye<BR>
RV_06.016.07.2{22}  yajñeṣu devamīḷate<BR>
RV_06.016.08.1{22}  tava pra yakṣi sandṛśamuta kratuṃ sudānavaḥ<BR>
RV_06.016.08.2{22}  viśve juṣanta kāminaḥ<BR>
RV_06.016.09.1{22}  tvaṃ hotā manurhito vahnirāsā viduṣṭaraḥ<BR>
RV_06.016.09.2{22}  agne yakṣidivo viśaḥ<BR>
RV_06.016.10.1{22}  agna ā yāhi vītaye gṛṇāno havyadātaye<BR>
RV_06.016.10.2{22}  ni hotā satsi barhiṣi<BR>
RV_06.016.11.1{23}  taṃ tvā samidbhiraṅgiro ghṛtena vardhayāmasi<BR>
RV_06.016.11.2{23}  bṛhacchocā yaviṣṭhya<BR>
RV_06.016.12.1{23}  sa naḥ pṛthu śravāyyamachā deva vivāsasi<BR>
RV_06.016.12.2{23}  bṛhadagne suvīryam<BR>
RV_06.016.13.1{23}  tvāmagne puṣkarādadhyatharvā niramanthata<BR>
RV_06.016.13.2{23}  mūrdhno viśvasya vāghataḥ<BR>
RV_06.016.14.1{23}  tamu tvā dadhyaṃm ṛṣiḥ putra īdhe atharvaṇaḥ<BR>
RV_06.016.14.2{23}  vṛtrahaṇaṃ purandaram<BR>
RV_06.016.15.1{23}  tamu tvā pāthyo vṛṣā samīdhe dasyuhantamam<BR>
RV_06.016.15.2{23}  dhanaṃjayaṃ raṇe-raṇe<BR>
RV_06.016.16.1{24}  ehyū ṣu bravāṇi te 'gna itthetarā giraḥ<BR>
RV_06.016.16.2{24}  ebhirvardhāsa indubhiḥ<BR>
RV_06.016.17.1{24}  yatra kva ca te mano dakṣaṃ dadhasa uttaram<BR>
RV_06.016.17.2{24}  tatrā sadaḥ kṛṇavase<BR>
RV_06.016.18.1{24}  nahi te pūrtamakṣipad bhuvan nemānāṃ vaso<BR>
RV_06.016.18.2{24}  athā duvo vanavase<BR>
RV_06.016.19.1{24}  āgniragāmi bhārato vṛtrahā purucetanaḥ<BR>
RV_06.016.19.2{24}  divodāsasya satpatiḥ<BR>
RV_06.016.20.1{24}  sa hi viśvāti pārthivā rayiṃ dāśan mahitvanā<BR>
RV_06.016.20.2{24}  vanvannavāto astṛtaḥ<BR>
RV_06.016.21.1{25}  sa pratnavan navīyasāgne dyumnena saṃyatā<BR>
RV_06.016.21.2{25}  bṛhat tatanthabhānunā<BR>
RV_06.016.22.1{25}  pra vaḥ sakhāyo agnaye stomaṃ yajñaṃ ca dhṛṣṇuyā<BR>
RV_06.016.22.2{25}  arcagāya ca vedhase<BR>
RV_06.016.23.1{25}  sa hi yo mānuṣā yugā sīdad dhotā kavikratuḥ<BR>
RV_06.016.23.2{25}  dūtaśca havyavāhanaḥ<BR>
RV_06.016.24.1{25}  tā rājānā śucivratādityān mārutaṃ gaṇam<BR>
RV_06.016.24.2{25}  vaso yakṣīha rodasī<BR>
RV_06.016.25.1{25}  vasvī te agne sandṛṣṭiriṣayate martyāya<BR>
RV_06.016.25.2{25}  ūrjo napādamṛtasya<BR>
RV_06.016.26.1{26}  kratvā dā astu śreṣṭho 'dya tvā vanvan surekṇāḥ<BR>
RV_06.016.26.2{26}  marta ānāśa suvṛktim<BR>
RV_06.016.27.1{26}  te te agne tvotā iṣayanto viśvamāyuḥ<BR>
RV_06.016.27.2{26}  taranto aryo arātīrvanvanto aryo arātīḥ<BR>
RV_06.016.28.1{26}  agnistigmena śociṣā yāsad viśvaṃ nyatriṇam<BR>
RV_06.016.28.2{26}  agnirnovanate rayim<BR>
RV_06.016.29.1{26}  suvīraṃ rayimā bhara jātavedo vicarṣaṇe<BR>
RV_06.016.29.2{26}  jahi rakṣāṃsi sukrato<BR>
RV_06.016.30.1{26}  tvaṃ naḥ pāhyaṃhaso jātavedo aghāyataḥ<BR>
RV_06.016.30.2{26}  rakṣā ṇo brahmaṇas kave<BR>
RV_06.016.31.1{27}  yo no agne dureva ā marto vadhāya dāśati<BR>
RV_06.016.31.2{27}  tasmān naḥ pāhyaṃhasaḥ<BR>
RV_06.016.32.1{27}  tvaṃ taṃ deva jihvayā pari bādhasva duṣkṛtam<BR>
RV_06.016.32.2{27}  marto yo nojighāṃsati<BR>
RV_06.016.33.1{27}  bharadvājāya saprathaḥ śarma yacha sahantya<BR>
RV_06.016.33.2{27}  agne vareṇyaṃvasu<BR>
RV_06.016.34.1{27}  agnirvṛtrāṇi jaṅghanad draviṇasyurvipanyayā<BR>
RV_06.016.34.2{27}  samiddhaḥ śukra āhutaḥ<BR>
RV_06.016.35.1{27}  garbhe mātuḥ pituṣ pitā vididyutāno akṣare<BR>
RV_06.016.35.2{27}  sīdannṛtasya yonimā<BR>
RV_06.016.36.1{28}  brahma prajāvadā bhara jātavedo vicarṣaṇe<BR>
RV_06.016.36.2{28}  agne yad dīd ayad divi<BR>
RV_06.016.37.1{28}  upa tvā raṇvasandṛśaṃ prayasvantaḥ sahaskṛta<BR>
RV_06.016.37.2{28}  agne sasṛjmahe giraḥ<BR>
RV_06.016.38.1{28}  upa chāyāmiva ghṛṇeraganma śarma te vayam<BR>
RV_06.016.38.2{28}  agne hiraṇyasandṛśaḥ<BR>
RV_06.016.39.1{28}  ya ugra iva śaryahā tigmaśṛṅgo na vaṃsagaḥ<BR>
RV_06.016.39.2{28}  agne puro rurojitha<BR>
RV_06.016.40.1{28}  ā yaṃ haste na khādinaṃ śiśuṃ jātaṃ na bibhrati<BR>
RV_06.016.40.2{28}  viśāmagniṃ svadhvaram<BR>
RV_06.016.41.1{29}  pra devaṃ devavītaye bharatā vasuvittamam<BR>
RV_06.016.41.2{29}  ā sve yonau ni ṣīdatu<BR>
RV_06.016.42.1{29}  ā jātaṃ jātavedasi priyaṃ śiśītātithim<BR>
RV_06.016.42.2{29}  syona ā gṛhapatim<BR>
RV_06.016.43.1{29}  agne yukṣvā hi ye tavāśvāso deva sādhavaḥ<BR>
RV_06.016.43.2{29}  araṃ vahanti manyave<BR>
RV_06.016.44.1{29}  achā no yāhyā vahābhi prayāṃsi vītaye<BR>
RV_06.016.44.2{29}  ā devān somapītaye<BR>
RV_06.016.45.1{29}  udagne bhārata dyumadajasreṇa davidyutat<BR>
RV_06.016.45.2{29}  śocā vi bhāhyajara<BR>
RV_06.016.46.1{30}  vītī yo devaṃ marto duvasyedagnimīḷītādhvare haviṣmān<BR>
RV_06.016.46.2{30}  hotāraṃ satyayajaṃ rodasyoruttānahasto namasā vivāset<BR>
RV_06.016.47.1{30}  ā te agna ṛcā havirhṛdā taṣṭaṃ bharāmasi<BR>
RV_06.016.47.2{30}  te te bhavantūkṣaṇa ṛṣabhāso vaśā uta<BR>
RV_06.016.48.1{30}  agniṃ devāso agriyamindhate vṛtrahantamam<BR>
RV_06.016.48.2{30}  yenā vasūnyābhṛtā tṛḷhā rakṣāṃsi vājināṣu yajñiyam <BR>
<BR>
RV_06.017.01.1{01}  pibā somamabhi yamugra tarda ūrvaṃ gavyaṃ mahi gṛṇānaindra<BR>
RV_06.017.01.2{01}  vi yo dhṛṣṇo vadhiṣo vajrahasta viśvā vṛtramamitriyā śavobhiḥ<BR>
RV_06.017.02.1{01}  sa īṃ pāhi ya ṛjīṣī tarutro yaḥ śipravān vṛṣabho yo matīnām<BR>
RV_06.017.02.2{01}  yo gotrabhid vajrabhṛd yo hariṣṭhāḥ sa indra citrānabhi tṛndhi vājān<BR>
RV_06.017.03.1{01}  evā pāhi pratnathā mandatu tvā śrudhi brahma vāvṛdhasvotagīrbhiḥ<BR>
RV_06.017.03.2{01}  āviḥ sūryaṃ kṛṇuhi pīpihīṣo jahi śatrūnrabhi gā indra tṛndhi<BR>
RV_06.017.04.1{01}  te tvā madā bṛhadindra svadhāva ime pītā ukṣayanta dyumantam<BR>
RV_06.017.04.2{01}  mahāmanūnaṃ tavasaṃ vibhūtiṃ matsarāso jarhṛṣanta prasāham<BR>
RV_06.017.05.1{01}  yebhiḥ sūryamuṣasaṃ mandasāno 'vāsayo 'pa dṛlhāni dardrat<BR>
RV_06.017.05.2{01}  mahāmadriṃ pari gā indra santaṃ nutthā acyutaṃ sadasas pari svāt<BR>
RV_06.017.06.1{02}  tava kratvā tava tad daṃsanābhirāmāsu pakvaṃ śacyā ni dīdhaḥ<BR>
RV_06.017.06.2{02}  aurṇordura usriyābhyo vi dṛḷhodūrvād gā asṛjo aṅgirasvān<BR>
RV_06.017.07.1{02}  paprātha kṣāṃ mahi daṇso vyurvīmupa dyām ṛṣvo bṛhadindra stabhāyaḥ<BR>
RV_06.017.07.2{02}  adhārayo rodasī devaputre pratne mātarā yahvī ṛtasya<BR>
RV_06.017.08.1{02}  adha tvā viśve pura indra devā ekaṃ tavasaṃ dadhire bharāya<BR>
RV_06.017.08.2{02}  adevo yadabhyauhiṣṭa devān svarṣātā vṛṇata indramatra<BR>
RV_06.017.09.1{02}  adha dyauścit te apa sā nu vajrād dvitānamad bhiyasā svasya manyoḥ<BR>
RV_06.017.09.2{02}  ahiṃ yadindro abhyohasānaṃ ni cid viśvāyuḥ śayathe jaghāna<BR>
RV_06.017.10.1{02}  adha tvaṣṭā te maha ugra vajraṃ sahasrabhṛṣṭiṃ vavṛtacchatāśrim<BR>
RV_06.017.10.2{02}  nikāmamaramaṇasaṃ yena navantamahiṃ saṃ piṇagṛjīṣin<BR>
RV_06.017.11.1{03}  vardhān yaṃ viśve marutaḥ sajoṣāḥ pacacchataṃ mahiṣānindra tubhyam<BR>
RV_06.017.11.2{03}  pūṣā viṣṇustrīṇi sarāṃsi dhāvan vṛtrahaṇaṃ madiramaṃśumasmai<BR>
RV_06.017.12.1{03}  ā kṣodo mahi vṛtaṃ nadīnāṃ pariṣṭhitamasṛja ūrmimapām<BR>
RV_06.017.12.2{03}  tāsāmanu pravata indra panthāṃ prārdayo nīcīrapasaḥ samudram<BR>
RV_06.017.13.1{03}  evā tā viśvā cakṛvāṃsamindraṃ mahāmugramajuryaṃ sahodām<BR>
RV_06.017.13.2{03}  suvīraṃ tvā svāyudhaṃ suvajramā brahma navyamavase vavṛtyāt<BR>
RV_06.017.14.1{03}  sa no vājāya śravasa iṣe ca rāye dhehi dyumata indra viprān<BR>
RV_06.017.14.2{03}  bharadvāje nṛvata indra sūrīn divi ca smaidhi pārye na indra<BR>
RV_06.017.15.1{03}  ayā vājaṃ devahitaṃ sanema madema śatahimāḥ suvīrāḥ <BR>
<BR>
RV_06.018.01.1{04}  tamu ṣṭuhi yo abhibhūtyojā vanvannavātaḥ puruhūta indraḥ<BR>
RV_06.018.01.2{04}  aṣāḷhamugraṃ sahamānamābhirgīrbhirvardha vṛṣabhaṃ carṣaṇīnām<BR>
RV_06.018.02.1{04}  sa yudhmaḥ satvā khajakṛt samadvā tuvimrakṣo nadanumān ṛjīṣī<BR>
RV_06.018.02.2{04}  bṛhadreṇuścyavano mānuṣīṇāmekaḥ kṛṣṭīnāmabhavat sahāvā<BR>
RV_06.018.03.1{04}  tvaṃ ha nu tyadadamāyo dasyūnrekaḥ kṛṣṭīravanorāryāya<BR>
RV_06.018.03.2{04}  asti svin nu vīryaṃ tat ta indra na svidasti tad ṛtuthā vi vocaḥ<BR>
RV_06.018.04.1{04}  sadid dhi te tuvijātasya manye sahaḥ sahiṣṭha turatasturasya<BR>
RV_06.018.04.2{04}  ugramugrasya tavasastavīyo 'radhrasya radhraturo babhūva<BR>
RV_06.018.05.1{04}  tan naḥ pratnaṃ sakhyamastu yuṣme itthā vadadbhirvalamaṅgirobhiḥ<BR>
RV_06.018.05.2{04}  hannacyutacyud dasmeṣayantam ṛṇoḥ puro vi duroasya viśvāḥ<BR>
RV_06.018.06.1{05}  sa hi dhībhirhavyo astyugra īśānakṛn mahati vṛtratūrye<BR>
RV_06.018.06.2{05}  sa tokasātā tanaye sa vajrī vitantasāyyo abhavat samatsu<BR>
RV_06.018.07.1{05}  sa majmanā janima mānuṣāṇāmamartyena nāmnāti pra sarsre<BR>
RV_06.018.07.2{05}  sa dyumnena sa śavasota rāyā sa vīryeṇa nṛtamaḥ samokāḥ<BR>
RV_06.018.08.1{05}  sa yo na muhe na mithū jano bhūt sumantunāmā cumuriṃ dhuniṃ ca<BR>
RV_06.018.08.2{05}  vṛṇak pipruṃ śambaraṃ śuṣṇamindraḥ purāṃcyautnāya śayathāya nū cit<BR>
RV_06.018.09.1{05}  udāvatā tvakṣasā panyasā ca vṛtrahatyāya rathamindra tiṣṭha<BR>
RV_06.018.09.2{05}  dhiṣva vajraṃ hasta ā dakṣiṇatrābhi pra manda purudatra māyāḥ<BR>
RV_06.018.10.1{05}  agnirna śuṣkaṃ vanamindra hetī rakṣo ni dhakṣyaśanirna bhīmā<BR>
RV_06.018.10.2{05}  gambhīraya ṛṣvayā yo rurojādhvānayad duritā dambhayacca<BR>
RV_06.018.11.1{06}  ā sahasraṃ pathibhirindra rāyā tuvidyumna tuvivājebhirarvāk<BR>
RV_06.018.11.2{06}  yāhi sūno sahaso yasya nū cidadeva īśe puruhūta yotoḥ<BR>
RV_06.018.12.1{06}  pra tuvidyumnasya sthavirasya ghṛṣverdivo rarapśe mahimā pṛthivyāḥ<BR>
RV_06.018.12.2{06}  nāsya śatrurna pratimānamasti na pratiṣṭhiḥpurumāyasya sahyoḥ<BR>
RV_06.018.13.1{06}  pra tat te adyā karaṇaṃ kṛtaṃ bhūt kutsaṃ yadāyumatithigvamasmai<BR>
RV_06.018.13.2{06}  purū sahasrā ni śiśā abhi kṣāmut tūrvayāṇaṃ dhṛṣatā ninetha<BR>
RV_06.018.14.1{06}  anu tvāhighne adha deva devā madan viśve kavitamaṃ kavīnām<BR>
RV_06.018.14.2{06}  karo yatra varivo bādhitāya dive janāya tanve gṛṇānaḥ<BR>
RV_06.018.15.1{06}  anu dyāvāpṛthivī tat ta ojo 'martyā jihata indra devāḥ<BR>
RV_06.018.15.2{06}  kṛṣvā kṛtno akṛtaṃ yat te astyukthaṃ navīyo janayasva yajñaiḥ <BR>
<BR>
RV_06.019.01.1{07}  mahānindro nṛvadā carṣaṇiprā uta dvibarhā aminaḥ sahobhiḥ<BR>
RV_06.019.01.2{07}  asmadryag vāvṛdhe viryāyoruḥ pṛthuḥ sukṛtaḥ kartṛbhirbhūt<BR>
RV_06.019.02.1{07}  indrameva dhiṣaṇā sātaye dhād bṛhantam ṛṣvamajaraṃ yuvānam<BR>
RV_06.019.02.2{07}  aṣāḷhena savasā śūśuvāṃsaṃ sadyaścid yo vāvṛdhe asāmi<BR>
RV_06.019.03.1{07}  pṛthū karasnā bahulā gabhastī asmadryak saṃ mimīhi śravāṃsi<BR>
RV_06.019.03.2{07}  yūtheva paśvaḥ paśupā damūnā asmānindrābhyā vavṛtsvājau<BR>
RV_06.019.04.1{07}  taṃ va indraṃ catinamasya śākairiha nūnaṃ vājayanto huvema<BR>
RV_06.019.04.2{07}  yathā cit pūrve jaritāra āsuranedyā anavadyā ariṣṭāḥ<BR>
RV_06.019.05.1{07}  dhṛtavrato dhanadāḥ somavṛddhaḥ sa hi vāmasya vasunaḥ purukṣuḥ<BR>
RV_06.019.05.2{07}  saṃ jagmire pathyā rāyo asmin samudre na sindhavo yādamānāḥ<BR>
RV_06.019.06.1{08}  śaviṣṭhaṃ na ā bhara śūra śava ojiṣṭhamojo abhibhūtaugram<BR>
RV_06.019.06.2{08}  viśvā dyumnā vṛṣṇyā mānuṣāṇāmasmabhyaṃ dāharivo mādayadhyai<BR>
RV_06.019.07.1{08}  yaste madaḥ pṛtaṇāṣāḷ amṛdhra indra taṃ na ā bhara śūśuvāṃsam<BR>
RV_06.019.07.2{08}  yena tokasya tanayasya sātau maṃsīmahi jigīvāṃsastvotāḥ<BR>
RV_06.019.08.1{08}  ā no bhara vṛṣaṇaṃ śuṣmamindra dhanaspṛtaṃ śūśuvāṃsaṃ sudakṣam<BR>
RV_06.019.08.2{08}  yena vaṃsāma pṛtanāsu śatrūn tavotibhiruta jāmīnrajāmīn<BR>
RV_06.019.09.1{08}  ā te śuṣmo vṛṣabha etu paścādottarādadharādā purastāt<BR>
RV_06.019.09.2{08}  ā viśvato abhi sametvarvāṃ indra dyumnaṃ svarvad dhehyasme<BR>
RV_06.019.10.1{08}  nṛvat ta indra nṛtamābhirūtī vaṃsīmahi vāmaṃ śromatebhiḥ<BR>
RV_06.019.10.2{08}  īkṣe hi vasva ubhayasya rājan dhā ratnaṃ mahi sthūraṃ bṛhantam<BR>
RV_06.019.11.1{08}  marutvantaṃ vṛṣabhaṃ ...<BR>
RV_06.019.12.1{08}  janaṃ vajrin mahi cin manyamānamebhyo nṛbhyo randhayā yeṣvasmi<BR>
RV_06.019.12.2{08}  adhā hi tvā pṛthivyāṃ śūrasātau havāmahe tanayegoṣvapsu<BR>
RV_06.019.13.1{08}  vayaṃ ta ebhiḥ puruhūta sakhyaiḥ śatroḥ-śatroruttara itsyāma<BR>
RV_06.019.13.2{08}  ghnanto vṛtrāṇyubhayāni śūra rāyā madema bṛhatātvotāḥ <BR>
<BR>
RV_06.020.01.1{09}  dyaurna ya indrābhi bhūmāryastasthau rayiḥ śavasā pṛtsu janān<BR>
RV_06.020.01.2{09}  taṃ naḥ sahasrabharamurvarāsāṃ daddhi sūno sahaso vṛtraturam<BR>
RV_06.020.02.1{09}  divo na tubhyamanvindra satrāsuryaṃ devebhirdhāyi viśvam<BR>
RV_06.020.02.2{09}  ahiṃ yad vṛtramapo vavrivāṃsaṃ hannṛjīṣin viṣṇunāsacānaḥ<BR>
RV_06.020.03.1{09}  tūrvannojīyān tavasastavīyān kṛtabrahmendro vṛddhamahāḥ<BR>
RV_06.020.03.2{09}  rājābhavan madhunaḥ somyasya viśvāsāṃ yat purāṃ dartnumāvat<BR>
RV_06.020.04.1{09}  śatairapadran paṇaya indrātra daśoṇaye kavaye 'rkasātau<BR>
RV_06.020.04.2{09}  vadhaiḥ śuṣṇasyāśuṣasya māyāḥ pitvo nārirecīt kiṃcana pra<BR>
RV_06.020.05.1{09}  maho druho apa viśvāyu dhāyi vajrasya yat patane pādi śuṣṇaḥ<BR>
RV_06.020.05.2{09}  uru ṣa sarathaṃ sārathaye karindraḥ kutsāya sūryasya sātau<BR>
RV_06.020.06.1{10}  pra śyeno na madiramaṃśumasmai śiro dāsasya namucermathāyan<BR>
RV_06.020.06.2{10}  prāvan namīṃ sāpyaṃ sasantaṃ pṛṇag rāyā samiṣā saṃ svasti<BR>
RV_06.020.07.1{10}  vi piprorahimāyasya dṛḷhāḥ puro vajriñchavasā na dardaḥ<BR>
RV_06.020.07.2{10}  sudāman tad rekṇo apramṛṣyam ṛjiśvane dātraṃ dāśuṣe dāḥ<BR>
RV_06.020.08.1{10}  sa vetasuṃ daśamāyaṃ daśoṇiṃ tūtujimindraḥ svabhiṣṭisumnaḥ<BR>
RV_06.020.08.2{10}  ā tugraṃ śaśvadibhaṃ dyotanāya māturna sīmupa sṛjā iyadhyai<BR>
RV_06.020.09.1{10}  sa īṃ spṛdho vanate apratīto bibhrad vajraṃ vṛtrahaṇaṃ gabhastau<BR>
RV_06.020.09.2{10}  tiṣṭhad dharī adhyasteva garte vacoyujā vahata indram ṛṣvam<BR>
RV_06.020.10.1{10}  sanema te 'vasā navya indra pra pūrava stavanta enā yajñaiḥ<BR>
RV_06.020.10.2{10}  sapta yat puraḥ śarma śāradīrdard dhan dāsīḥ purukutsāya śikṣan<BR>
RV_06.020.11.1{10}  tvaṃ vṛdha indra pūrvyo bhūrvarivasyannuśane kāvyāya<BR>
RV_06.020.11.2{10}  parā navavāstvamanudeyaṃ mahe pitre dadātha svaṃ napātam<BR>
RV_06.020.12.1{10}  tvaṃ dhunirindra ...<BR>
RV_06.020.13.1{10}  tava ha tyadindra viṣvamājau sasto dhunīcumurī yā ha siṣvap<BR>
RV_06.020.13.2{10}  dīdayadit tubhyaṃ somebhiḥ sunvan dabhītiridhmabhṛtiḥ pakthyarkaiḥ <BR>
<BR>
RV_06.021.01.1{11}  imā u tvā purutamasya kārorhavyaṃ vīra havyā havante<BR>
RV_06.021.01.2{11}  dhiyo ratheṣṭhāmajaraṃ navīyo rayirvibhūtirīyate vacasyā<BR>
RV_06.021.02.1{11}  tamu stuṣa indraṃ yo vidāno girvāhasaṃ gīrbhīryajñavṛddham<BR>
RV_06.021.02.2{11}  yasya divamati mahnā pṛthivyāḥ purumāyasya riricemahitvam<BR>
RV_06.021.03.1{11}  sa it tamo 'vayunaṃ tatanvat sūryeṇa vayunavaccakāra<BR>
RV_06.021.03.2{11}  kadā te martā amṛtasya dhāmeyakṣanto na minanti svadhāvaḥ<BR>
RV_06.021.04.1{11}  yastā cakāra sa kuha svidindraḥ kamā janaṃ carati kāsu vikṣu<BR>
RV_06.021.04.2{11}  kaste yajño manase śaṃ varāya ko arka indrakatamaḥ sa hotā<BR>
RV_06.021.05.1{11}  idā hi te veviṣataḥ purājāḥ pratnāsa āsuḥ purukṛt sakhāyaḥ<BR>
RV_06.021.05.2{11}  ye madhyamāsa uta nūtanāsa utāvamasya puruhūta bodhi<BR>
RV_06.021.06.1{12}  taṃ pṛchanto 'varāsaḥ parāṇi pratnā ta indra śrutyānu yemuḥ<BR>
RV_06.021.06.2{12}  arcāmasi vīra brahmavāho yādeva vidma tāt tvā mahāntam<BR>
RV_06.021.07.1{12}  abhi tvā pājo rakṣaso vi tasthe mahi jajñānamabhi tat su tiṣṭha<BR>
RV_06.021.07.2{12}  tava pratnena yujyena sakhyā vajreṇa dhṛṣṇo apatā nudasva<BR>
RV_06.021.08.1{12}  sa tu śrudhīndra nūtanasya brahmaṇyato vīra kārudhāyaḥ<BR>
RV_06.021.08.2{12}  tvaṃ hyāpiḥ pradivi pitṝṇāṃ śaśvad babhūtha suhava eṣṭau<BR>
RV_06.021.09.1{12}  protaye varuṇaṃ mitramindraṃ marutaḥ kṛṣvāvase no adya<BR>
RV_06.021.09.2{12}  pra pūṣaṇaṃ viṣṇumagniṃ purandhiṃ savitāramoṣadhīḥ parvatāṃśca<BR>
RV_06.021.10.1{12}  ima u tvā puruśāka prayajyo jaritāro abhyarcantyarkaiḥ<BR>
RV_06.021.10.2{12}  śrudhī havamā huvato huvāno na tvāvānanyo amṛta tvadasti<BR>
RV_06.021.11.1{12}  nū ma ā vācamupa yāhi vidvān viśvebhiḥ sūno sahaso yajatraiḥ<BR>
RV_06.021.11.2{12}  ye agnijihvā ṛtasāpa āsurye manuṃ cakruruparaṃ dasāya<BR>
RV_06.021.12.1{12}  sa no bodhi puraetā sugeṣūta durgeṣu pathikṛd vidānaḥ<BR>
RV_06.021.12.2{12}  ye aśramāsa uravo vahiṣṭhāstebhirna indrābhi vakṣi vājam <BR>
<BR>
RV_06.022.01.1{13}  ya eka id dhavyaścarṣaṇīnāmindraṃ taṃ gīrbhirabhyarca ābhiḥ<BR>
RV_06.022.01.2{13}  yaḥ patyate vṛṣabho vṛṣṇyāvān satyaḥ satvā purumāyaḥ sahasvān<BR>
RV_06.022.02.1{13}  tamu naḥ pūrve pitaro navagvāḥ sapta viprāso abhi vājayantaḥ<BR>
RV_06.022.02.2{13}  nakṣaddābhaṃ taturiṃ parvateṣṭhāmadroghavācaṃ matibhiḥ śaviṣṭham<BR>
RV_06.022.03.1{13}  tamīmaha indramasya rāyaḥ puruvīrasya nṛvataḥ purukṣoḥ<BR>
RV_06.022.03.2{13}  yo askṛdhoyurajaraḥ svarvān tamā bhara harivo mādayadhyai<BR>
RV_06.022.04.1{13}  tan no vi voco yadi te purā cijjaritāra ānaśuḥ sumnamindra<BR>
RV_06.022.04.2{13}  kaste bhāgaḥ kiṃ vayo dudhra khidvaḥ puruhūta purūvaso 'suraghnaḥ<BR>
RV_06.022.05.1{13}  taṃ pṛchantī vajrahastaṃ ratheṣṭhāmindraṃ vepī vakvarīyasya nū gīḥ<BR>
RV_06.022.05.2{13}  tuvigrābhaṃ tuvikūrmiṃ rabhodāṃ gātumiṣe nakṣate tumramacha<BR>
RV_06.022.06.1{14}  ayā ha tyaṃ māyayā vāvṛdhānaṃ manojuvā svatavaḥ parvatena<BR>
RV_06.022.06.2{14}  acyutā cid vīḷitā svojo rujo vi dṛḷhā dhṛṣatā virapśin<BR>
RV_06.022.07.1{14}  taṃ vo dhiyā navyasyā śaviṣṭhaṃ pratnaṃ pratnavat paritaṃsayadhyai<BR>
RV_06.022.07.2{14}  sa no vakṣadanimānaḥ suvahmendro viśvānyatidurgahāṇi<BR>
RV_06.022.08.1{14}  ā janāya druhvaṇe pārthivāni divyāni dīpayo 'ntarikṣā<BR>
RV_06.022.08.2{14}  tapā vṛṣan viśvataḥ śociṣā tān brahmadviṣe śocaya kṣāmapaśca<BR>
RV_06.022.09.1{14}  bhuvo janasya divyasya rājā pārthivasya jagatastveṣasandṛk<BR>
RV_06.022.09.2{14}  dhiṣva vajraṃ dakṣiṇa indra haste viśvā ajurya dayase vi māyāḥ<BR>
RV_06.022.10.1{14}  ā saṃyatamindra ṇaḥ svastiṃ śatrutūryāya bṛhatīmamṛdhrām<BR>
RV_06.022.10.2{14}  yayā dāsānyāryāṇi vṛtrā karo vajrin sutukā nāhuṣāṇi<BR>
RV_06.022.11.1{14}  sa no niyudbhiḥ puruhūta vedho viśvavārābhirā gahi prayajyo<BR>
RV_06.022.11.2{14}  na yā adevo varate na deva ābhiryāhi tūyamā madryadrik <BR>
<BR>
RV_06.023.01.1{15}  suta it tvaṃ nimiśla indra some stome brahmaṇi śasyamānaukthe<BR>
RV_06.023.01.2{15}  yad vā yuktābhyāṃ maghavan haribhyāṃ bibhrad vajrambāhvorindra yāsi<BR>
RV_06.023.02.1{15}  yad vā divi pārye suṣvimindra vṛtrahatye 'vasi śūrasātau<BR>
RV_06.023.02.2{15}  yad vā dakṣasya bibhyuṣo abibhyadarandhayaḥ śardhata indra dasyūn<BR>
RV_06.023.03.1{15}  pātā sutamindro astu somaṃ praṇenīrugro jaritāramūtī<BR>
RV_06.023.03.2{15}  kartā vīrāya suṣvaya u lokaṃ dātā vasu stuvate kīraye cit<BR>
RV_06.023.04.1{15}  ganteyānti savanā haribhyāṃ babhrirvajraṃ papiḥ somaṃ dadirgāḥ<BR>
RV_06.023.04.2{15}  kartā vīraṃ naryaṃ sarvavīraṃ śrotā havaṃgṛṇata stomavāhāḥ<BR>
RV_06.023.05.1{15}  asmai vayaṃ yad vāvāna tad viviṣma indrāya yo naḥ pradivo apas kaḥ<BR>
RV_06.023.05.2{15}  sute some stumasi śaṃsadukthendrāya brahma vardhanaṃ yathāsat<BR>
RV_06.023.06.1{16}  brahmāṇi hi cakṛṣe vardhanāni tāvat ta indra matibhirviviṣmaḥ<BR>
RV_06.023.06.2{16}  sute some sutapāḥ śantamāni rāndryā kriyāsma vakṣaṇāni yajñaiḥ<BR>
RV_06.023.07.1{16}  sa no bodhi puroḷāśaṃ rarāṇaḥ pibā tu somaṃ goṛjīkamindra<BR>
RV_06.023.07.2{16}  edaṃ barhiryajamānasya sīdoruṃ kṛdhi tvāyata u lokam<BR>
RV_06.023.08.1{16}  sa mandasvā hyanu joṣamugra pra tvā yajñāsa ime aśnuvantu<BR>
RV_06.023.08.2{16}  preme havāsaḥ puruhūtamasme ā tveyaṃ dhīravasa indra yamyāḥ<BR>
RV_06.023.09.1{16}  taṃ vaḥ sakhāyaḥ saṃ yathā suteṣu somebhirīṃ pṛṇatā bhojamindram<BR>
RV_06.023.09.2{16}  kuvit tasmā asati no bharāya na suṣvimindro 'vase mṛdhāti<BR>
RV_06.023.10.1{16}  evedindraḥ sute astāvi some bharadvājeṣu kṣayadin maghonaḥ<BR>
RV_06.023.10.2{16}  asad yathā jaritra uta sūririndro rāyo viśvavārasya dātā <BR>
<BR>
RV_06.024.01.1{17}  vṛṣā mada indre śloka ukthā sacā someṣu sutapā ṛjīṣī<BR>
RV_06.024.01.2{17}  arcatryo maghavā nṛbhya ukthairdyukṣo rājā girāmakṣitotiḥ<BR>
RV_06.024.02.1{17}  taturirvīro naryo vicetāḥ śrotā havaṃ gṛṇata urvyūtiḥ<BR>
RV_06.024.02.2{17}  vasuḥ śaṃso narāṃ kārudhāyā vājī stuto vidathe dāti vājam<BR>
RV_06.024.03.1{17}  akṣo na cakryoḥ śūra bṛhan pra te mahnā ririce rodasyoḥ<BR>
RV_06.024.03.2{17}  vṛkṣasya nu te puruhūta vayā vyūtayo ruruhurindra pūrvīḥ<BR>
RV_06.024.04.1{17}  śacīvataste puruśāka śākā gavāmiva srutayaḥ saṃcaraṇīḥ<BR>
RV_06.024.04.2{17}  vatsānāṃ na tantayasta indra dāmanvanto adāmānaḥ sudāman<BR>
RV_06.024.05.1{17}  anyadadya karvaramanyadu śvo 'sacca san muhurācakririndraḥ<BR>
RV_06.024.05.2{17}  mitro no atra varuṇaśca pūṣāryo vaśasya paryetāsti<BR>
RV_06.024.06.1{18}  vi tvadāpo na parvatasya pṛṣṭhādukthebhirindrānayanta yajñaiḥ<BR>
RV_06.024.06.2{18}  taṃ tvābhiḥ suṣṭutibhirvājayanta ājiṃ na jagmurgirvāho aśvāḥ<BR>
RV_06.024.07.1{18}  na yaṃ jaranti śarado na māsā na dyāva indramavakarśayanti<BR>
RV_06.024.07.2{18}  vṛddhasya cid vardhatāmasya tanū stomebhirukthaiścaśasyamānā<BR>
RV_06.024.08.1{18}  na vīḷave namate na sthirāya na śardhate dasyujūtāya stavān<BR>
RV_06.024.08.2{18}  ajrā indrasya girayaścid ṛṣvā gambhīre cid bhavatigādhamasmai<BR>
RV_06.024.09.1{18}  gambhīreṇa na uruṇāmatrin preṣo yandhi sutapāvan vājān<BR>
RV_06.024.09.2{18}  sthā ū ṣu ūrdhva ūtī ariṣaṇyannaktorvyuṣṭau paritakmyāyām<BR>
RV_06.024.10.1{18}  sacasva nāyamavase abhīka ito vā tamindra pāhi riṣaḥ<BR>
RV_06.024.10.2{18}  amā cainamaraṇye pāhi riṣo madema śatahimāḥ suvīrāḥ <BR>
<BR>
RV_06.025.01.1{19}  yā ta ūtiravamā yā paramā yā madhyamendra śuṣminnasti<BR>
RV_06.025.01.2{19}  tābhirū ṣu vṛtrahatye 'vīrna ebhiśca vājairmahānna ugra<BR>
RV_06.025.02.1{19}  ābhi spṛdho mithatīrariṣaṇyannamitrasya vyathayā manyumindra<BR>
RV_06.025.02.2{19}  ābhirviśvā abhiyujo viṣūcīrāryāya viśo 'va tārīrdāsīḥ<BR>
RV_06.025.03.1{19}  indra jāmaya uta ye 'jāmayo 'rvācīnāso vanuṣo yuyujre<BR>
RV_06.025.03.2{19}  tvameṣāṃ vithurā śavāṃsi jahi vṛṣṇyāni kṛṇuhī parācaḥ<BR>
RV_06.025.04.1{19}  śūro vā śūraṃ vanate śarīraistanūrucā taruṣi yat kṛṇvaite<BR>
RV_06.025.04.2{19}  toke vā goṣu tanaye yadapsu vi krandasī urvarāsu bravaite<BR>
RV_06.025.05.1{19}  nahi tvā śūro na turo na dhṛṣṇurna tvā yodho manyamāno yuyodha<BR>
RV_06.025.05.2{19}  indra nakiṣ ṭvā pratyastyeṣāṃ viśvā jātānyabhyasi tāni<BR>
RV_06.025.06.1{20}  sa patyata ubhayornṛmṇamayoryadī vedhasaḥ samithe havante<BR>
RV_06.025.06.2{20}  vṛtre vā maho nṛvati kṣaye vā vyacasvantā yadi vitantasaite<BR>
RV_06.025.07.1{20}  adha smā te carṣaṇayo yadejānindra trātota bhavā varūtā<BR>
RV_06.025.07.2{20}  asmākāso ye nṛtamāso arya indra sūrayo dadhire puronaḥ<BR>
RV_06.025.08.1{20}  anu te dāyi maha indriyāya satrā te viṣvamanu vṛtrahatye<BR>
RV_06.025.08.2{20}  anu kṣatramanu saho yajatrendra devebhiranu te nṛṣahye<BR>
RV_06.025.09.1{20}  evā na spṛdhaḥ samajā samatsvindra rārandhi mithatīradevīḥ<BR>
RV_06.025.09.2{20}  vidyāma vastoravasā gṛṇanto bharadvājā uta ta indra nūnam <BR>
<BR>
RV_06.026.01.1{21}  śrudhī na indra hvayāmasi tvā maho vājasya sātau vāvṛṣāṇāḥ<BR>
RV_06.026.01.2{21}  saṃ yad viśo 'yanta śūrasātā ugraṃ no 'vaḥ pārye ahan dāḥ<BR>
RV_06.026.02.1{21}  tvāṃ vājī havate vājineyo maho vājasya gadhyasya sātau<BR>
RV_06.026.02.2{21}  tvāṃ vṛtreṣvindra satpatiṃ tarutraṃ tvāṃ caṣṭe muṣṭihā goṣu yudhyan<BR>
RV_06.026.03.1{21}  tvaṃ kaviṃ codayo 'rkasātau tvaṃ kutsāya śuṣṇaṃ dāśuṣe vark<BR>
RV_06.026.03.2{21}  tvaṃ śiro amarmaṇaḥ parāhannatithigvāya śaṃsyaṃ kariṣyan<BR>
RV_06.026.04.1{21}  tvaṃ rathaṃ pra bharo yodham ṛṣvamāvo yudhyantaṃ vṛṣabhaṃ daśadyum<BR>
RV_06.026.04.2{21}  tvaṃ tugraṃ vetasave sacāhan tvaṃ tujiṃ gṛṇantamindra tūtoḥ<BR>
RV_06.026.05.1{21}  tvaṃ tadukthamindra barhaṇā kaḥ pra yacchatā sahasrāśūra darṣi<BR>
RV_06.026.05.2{21}  ava girerdāsaṃ śambaraṃ han prāvo divodāsaṃ citrābhirūtī<BR>
RV_06.026.06.1{22}  tvaṃ śraddhābhirmandasānaḥ somairdabhītaye cumurimindrasiṣvap<BR>
RV_06.026.06.2{22}  tvaṃ rajiṃ piṭhīnase daśasyan ṣaṣṭiṃ sahasrāśacyā sacāhan<BR>
RV_06.026.07.1{22}  ahaṃ cana tat sūribhirānaśyāṃ tava jyāya indra sumnamojaḥ<BR>
RV_06.026.07.2{22}  tvayā yat stavante sadhavīra vīrāstrivarūthena nahuṣā śaviṣṭha<BR>
RV_06.026.08.1{22}  vayaṃ te asyāmindra dyumnahūtau sakhāyaḥ syāma mahina preṣṭhāḥ<BR>
RV_06.026.08.2{22}  prātardaniḥ kṣatraśrīrastu śreṣṭho ghane vṛtrāṇāṃ sanaye dhanānām <BR>
<BR>
RV_06.027.01.1{23}  kimasya made kiṃ vasya pītāvindraḥ kimasya sakhye cakāra<BR>
RV_06.027.01.2{23}  raṇā vā ye niṣadi kiṃ te asya pura vividre kimu nūtanāsaḥ<BR>
RV_06.027.02.1{23}  sadasya made sad vasya pitavindraḥ sadasya sakhye cakāra<BR>
RV_06.027.02.2{23}  raṇā vā ye niṣadi sat te asya pura vividre sadu nūtanāsaḥ<BR>
RV_06.027.03.1{23}  nahi nu te mahimanaḥ samasya na maghavan maghavattvasya vidma<BR>
RV_06.027.03.2{23}  na rādhaso-rādhaso nūtanasyendra nakirdadṛśa indriyaṃ te<BR>
RV_06.027.04.1{23}  etat tyat ta indriyamaceti yenāvadhīrvaraśikhasya śeṣaḥ<BR>
RV_06.027.04.2{23}  vajrasya yat te nihatasya śuṣmāt svanāccidindra paramodadāra<BR>
RV_06.027.05.1{23}  vadhīdindro varaśikhasya śeṣo 'bhyāvartine cāyamānāya śikṣan<BR>
RV_06.027.05.2{23}  vṛcīvato yad dhariyūpīyāyāṃ han pūrve ardhe bhiyasāparo dart<BR>
RV_06.027.06.1{24}  triṃśacchataṃ varmiṇa indra sākaṃ yavyāvatyāṃ puruhūta śravasyā<BR>
RV_06.027.06.2{24}  vṛcīvantaḥ śarave patyamānāḥ pātrā bhindānanyarthānyāyan<BR>
RV_06.027.07.1{24}  yasya gāvāvaruṣā sūyavasyū antarū ṣu carato rerihāṇā<BR>
RV_06.027.07.2{24}  sa sṛñjayāya turvaśaṃ parādād vṛcīvato daivavātāyaśikṣan<BR>
RV_06.027.08.1{24}  dvayānagne rathino viṃśatiṃ gā vadhūmato maghavā mahyaṃ samrāṭ<BR>
RV_06.027.08.2{24}  abhyāvartī cāyamāno dadāti dūṇāśeyaṃ dakṣiṇā pārthavānām <BR>
<BR>
RV_06.028.01.1{25}  ā gāvo agmannuta bhadramakran sīdantu goṣṭhe raṇayantvasme<BR>
RV_06.028.01.2{25}  prajāvatīḥ pururūpā iha syurindrāya pūrvīruṣaso duhānāḥ<BR>
RV_06.028.02.1{25}  indro yajvane pṛṇate ca śikṣatyuped dadāti na svaṃ muṣāyati<BR>
RV_06.028.02.2{25}  bhūyo-bhūyo rayimidasya vardhayannabhinne khilye nidadhāti devayum<BR>
RV_06.028.03.1{25}  na tā naśanti na dabhāti taskaro nāsāmāmitro vyathirādadharṣati<BR>
RV_06.028.03.2{25}  devāṃśca yābhiryajate dadāti ca jyogit tābhiḥ sacate gopatiḥ saha<BR>
RV_06.028.04.1{25}  na tā arvā reṇukakāṭo aśnute na saṃskṛtatramupa yanti tā abhi<BR>
RV_06.028.04.2{25}  urugāyamabhayaṃ tasya tā anu gāvo martasya vicaranti yajvanaḥ<BR>
RV_06.028.05.1{25}  gāvo bhago gāva indro me achān gāvaḥ somasya prathamasya bhakṣaḥ<BR>
RV_06.028.05.2{25}  imā yā gāvaḥ sa janāsa indra ichāmīd dhṛdāmanasā cidindram<BR>
RV_06.028.06.1{25}  yūyaṃ gāvo medayathā kṛśaṃ cidaśrīraṃ cit kṛṇuthā supratīkam<BR>
RV_06.028.06.2{25}  bhadraṃ gṛhaṃ kṛṇutha bhadravāco bṛhad vo vaya ucyate sabhāsu<BR>
RV_06.028.07.1{25}  prajāvatīḥ sūyavasaṃ riśantīḥ śuddhā apaḥ suprapāṇepibantīḥ<BR>
RV_06.028.07.2{25}  mā va stena īśata māghaśaṃsaḥ pari vo hetī rudrasya vṛjyāḥ<BR>
RV_06.028.08.1{25}  upedamupaparcanamāsu goṣūpa pṛcyatām<BR>
RV_06.028.08.2{25}  upa ṛṣabhasya retasyupendra tava vīrye <BR>
<BR>
RV_06.029.01.1{01}  indraṃ vo naraḥ sakhyāya sepurmaho yantaḥ sumataye cakānāḥ<BR>
RV_06.029.01.2{01}  maho hi dātā vajrahasto asti mahāmu raṇvamavase yajadhvam<BR>
RV_06.029.02.1{01}  ā yasmin haste naryā mimikṣurā rathe hiraṇyaye ratheṣṭhāḥ<BR>
RV_06.029.02.2{01}  ā raśmayo gabhastyo sthūrayorādhvannaśvāso vṛṣaṇo yujānāḥ<BR>
RV_06.029.03.1{01}  śriye te pādā duva ā mimikṣurdhṛṣṇurvajrī śavasā dakṣiṇāvān<BR>
RV_06.029.03.2{01}  vasāno atkaṃ surabhiṃ dṛśe kaṃ svarṇa nṛtaviṣiro babhūtha<BR>
RV_06.029.04.1{01}  sa soma āmiślatamaḥ suto bhūd yasmin paktiḥ pacyate santidhānāḥ<BR>
RV_06.029.04.2{01}  indraṃ nara stuvanto brahmakārā ukthā śaṃsanto devavātatamāḥ<BR>
RV_06.029.05.1{01}  na te antaḥ śavaso dhāyyasya vi tu bābadhe rodasī mahitvā<BR>
RV_06.029.05.2{01}  ā tā sūriḥ pṛṇati tūtujāno yūthevāpsu samījamāna ūtī<BR>
RV_06.029.06.1{01}  evedindraḥ suhava ṛṣvo astūtī anūtī hiriśipraḥ satvā<BR>
RV_06.029.06.2{01}  evā hi jāto asamātyojāḥ purū ca vṛtrā hanati ni dasyūn <BR>
<BR>
RV_06.030.01.1{02}  bhūya id vāvṛdhe vīryāyaneko ajuryo dayate vasūni<BR>
RV_06.030.01.2{02}  pra ririce diva indraḥ pṛthivyā ardhamidasya prati rodasī ubhe<BR>
RV_06.030.02.1{02}  adhā manye bṛhadasuryamasya yāni dādhāra nakirā mināti<BR>
RV_06.030.02.2{02}  dive-dive sūryo darśato bhūd vi sadmānyurviyā sukraturdhāt<BR>
RV_06.030.03.1{02}  adyā cin nū cit tadapo nadīnāṃ yadābhyo arado gātumindra<BR>
RV_06.030.03.2{02}  ni parvatā admasado na sedustvayā dṛḷhāni sukrato rajāṃsi<BR>
RV_06.030.04.1{02}  satyamit tan na tvāvānanyo astīndra devo na martyo jyāyān<BR>
RV_06.030.04.2{02}  ahannahiṃ pariśayānamarṇo 'vāsṛjo apo achā samudram<BR>
RV_06.030.05.1{02}  tvamapo vi duro viṣūcīrindra dṛḷhamarujaḥ parvatasya<BR>
RV_06.030.05.2{02}  rājābhavo jagataścarṣaṇīnāṃ sākaṃ sūryaṃ janayan dyāmuṣāsam <BR>
<BR>
RV_06.031.01.1{03}  abhūreko rayipate rayīṇāmā hastayoradhithā indra kṛṣṭīḥ<BR>
RV_06.031.01.2{03}  vi toke apsu tanaye ca sūre 'vocanta carṣaṇayo vivācaḥ<BR>
RV_06.031.02.1{03}  tvad bhiyendra pārthivāni viśvācyutā ciccyāvayante rajāṃsi<BR>
RV_06.031.02.2{03}  dyāvākṣāmā parvatāso vanāni viśvaṃ dṛḷhaṃ bhayate ajmannā te<BR>
RV_06.031.03.1{03}  tvaṃ kutsenābhi śuṣṇamindrāśuṣaṃ yudhya kuyavaṃ gaviṣṭau<BR>
RV_06.031.03.2{03}  daśa prapitve adha sūryasya muṣāyaścakramaviverapāṃsi<BR>
RV_06.031.04.1{03}  tvaṃ śatānyava śambarasya puro jaghanthāpratīni sasyoḥ<BR>
RV_06.031.04.2{03}  aśikṣo yatra śacyā śacīvo divodāsāya sunvate sutakre bharadvājāya gṛṇate vasūni<BR>
RV_06.031.05.1{03}  sa satyasatvan mahate raṇāya rathamā tiṣṭha tuvinṛmṇa bhīmam<BR>
RV_06.031.05.2{03}  yāhi prapathinnavasopa madrik pra ca śruta śrāvaya carṣaṇibhyaḥ <BR>
<BR>
RV_06.032.01.1{04}  apūrvyā purutamānyasmai mahe vīrāya tavase turāya<BR>
RV_06.032.01.2{04}  virapśine vajriṇe śantamāni vacāṃsyāsā sthavirāya takṣam<BR>
RV_06.032.02.1{04}  sa mātarā sūryeṇā kavīnāmavāsayad rujadadriṃ gṛṇānaḥ<BR>
RV_06.032.02.2{04}  svādhībhirṛkvabhirvāvaśāna udusriyāṇāmasṛjan nidānam<BR>
RV_06.032.03.1{04}  sa vahnibhirṛkvabhirgoṣu śaśvan mitajñubhiḥ purukṛtvā jigāya<BR>
RV_06.032.03.2{04}  puraḥ purohā sakhibhiḥ sakhīyan dṛḷhā ruroja kavibhiḥ kaviḥ san<BR>
RV_06.032.04.1{04}  sa nīvyābhirjaritāramachā maho vājebhirmahadbhiśca śuṣmaiḥ<BR>
RV_06.032.04.2{04}  puruvīrābhirvṛṣabha kṣitīnāmā girvaṇaḥ suvitāya pra yāhi<BR>
RV_06.032.05.1{04}  sa sargeṇa śavasā takto atyairapa indro dakṣiṇatasturāṣāṭ<BR>
RV_06.032.05.2{04}  itthā sṛjānā anapāvṛdarthaṃ dive-dive viviṣurapramṛṣyam <BR>
<BR>
RV_06.033.01.1{05}  ya ojiṣṭha indra taṃ su no dā mado vṛṣan svabhiṣṭirdāsvān<BR>
RV_06.033.01.2{05}  sauvaśvyaṃ yo vanavat svaśvo vṛtrā samatsu sāsahadamitrān<BR>
RV_06.033.02.1{05}  tvāṃ hīndrāvase vivāco havante carṣaṇayaḥ śūrasātau<BR>
RV_06.033.02.2{05}  tvaṃ viprebhirvi paṇīnraśāyastvota it sanitā vājamarvā<BR>
RV_06.033.03.1{05}  tvaṃ tānindrobhayānamitrān dāsā vṛtrāṇyāryā ca śūra<BR>
RV_06.033.03.2{05}  vadhīrvaneva sudhitebhiratkairā pṛtsu darṣi nṛṇāṃ nṛtama<BR>
RV_06.033.04.1{05}  sa tvaṃ na indrākavābhirūtī sakhā viśvāyuravitā vṛdhe bhūḥ<BR>
RV_06.033.04.2{05}  svarṣātā yad dhvayāmasi tvā yudhyanto nemadhitāpṛtsu śūra<BR>
RV_06.033.05.1{05}  nūnaṃ na indrāparāya ca syā bhavā mṛḷīka uta no abhiṣṭau<BR>
RV_06.033.05.2{05}  itthā gṛṇanto mahinasya śarman divi ṣyāma pārye goṣatamāḥ <BR>
<BR>
RV_06.034.01.1{06}  saṃ ca tve jagmurgira indra pūrvīrvi ca tvad yanti vibhvomanīṣāḥ<BR>
RV_06.034.01.2{06}  pūrā nūnaṃ ca stutaya ṛṣīṇāṃ paspṛdhra indre adhyukthārkā<BR>
RV_06.034.02.1{06}  puruhūto yaḥ purugūrta ṛbhvānekaḥ purupraśasto asti yajñaiḥ<BR>
RV_06.034.02.2{06}  ratho na mahe śavase yujāno 'smābhirindro anumādyo bhūt<BR>
RV_06.034.03.1{06}  na yaṃ hiṃsanti dhītayo na vāṇīrindraṃ nakṣantīdabhi vardhayantīḥ<BR>
RV_06.034.03.2{06}  yadi stotāraḥ śataṃ yat sahasraṃ gṛṇanti girvaṇasaṃ śaṃ tadasmai<BR>
RV_06.034.04.1{06}  asmā etad divyarceva māsā mimikṣa indre nyayāmi somaḥ<BR>
RV_06.034.04.2{06}  janaṃ na dhanvannabhi saṃ yadāpaḥ satrā vāvṛdhurhavanāni yajñaiḥ<BR>
RV_06.034.05.1{06}  asmā etan mahyāṅgūṣamasmā indrāya stotraṃ matibhiravāci<BR>
RV_06.034.05.2{06}  asad yathā mahati vṛtratūrya indro viśvāyuravitā vṛdhaśca <BR>
<BR>
RV_06.035.01.1{07}  kadā bhuvan rathakṣayāṇi brahma kadā stotre sahasrapoṣyandāḥ<BR>
RV_06.035.01.2{07}  kadā stomaṃ vāsayo 'sya rāyā kadā dhiyaḥ karasi vājaratnāḥ<BR>
RV_06.035.02.1{07}  karhi svit tadindra yan nṛbhirnṝn vīrairvīrān nīḷayāse jayājīn<BR>
RV_06.035.02.2{07}  tridhātu gā adhi jayāsi goṣvindra dyumnaṃsvarvad dhehyasme<BR>
RV_06.035.03.1{07}  karhi svit tadindra yajjaritre viṣvapsu brahma kṛṇavaḥ śaviṣṭha<BR>
RV_06.035.03.2{07}  kadā dhiyo na niyuto yuvāse kadā gomaghā havanāni gachāḥ<BR>
RV_06.035.04.1{07}  sa gomaghā jaritre aśvaścandrā vājaśravaso adhi dhehi pṛkṣaḥ<BR>
RV_06.035.04.2{07}  pīpihīṣaḥ sudughāmindra dhenuṃ bharadvājeṣu suruco rurucyāḥ<BR>
RV_06.035.05.1{07}  tamā nūnaṃ vṛjanamanyathā cicchūro yacchakra vi durogṛṇīṣe<BR>
RV_06.035.05.2{07}  mā niraraṃ śukradughasya dhenorāṅgirasān brahmaṇā vipra jinva <BR>
<BR>
RV_06.036.01.1{08}  satrā madāsastava viśvajanyāḥ satrā rāyo 'dha ye pārthivāsaḥ<BR>
RV_06.036.01.2{08}  satrā vājānāmabhavo vibhaktā yad deveṣu dhārayathā asuryam<BR>
RV_06.036.02.1{08}  anu pra yeje jana ojo asya satrā dadhire anu vīryāya<BR>
RV_06.036.02.2{08}  syūmagṛbhe dudhaye 'rvate ca kratuṃ vṛñjantyapi vṛtrahatye<BR>
RV_06.036.03.1{08}  taṃ sadhrīcīrūtayo vṛṣṇyāni pauṃsyāni niyutaḥ saścurindram<BR>
RV_06.036.03.2{08}  samudraṃ na sindhava ukthaśuṣmā uruvyacasaṃ giraā viśanti<BR>
RV_06.036.04.1{08}  sa rāyas khāmupa sṛjā gṛṇānaḥ puruścandrasya tvamindravasvaḥ<BR>
RV_06.036.04.2{08}  patirbabhūthāsamo janānāmeko viśvasya bhuvanasya rājā<BR>
RV_06.036.05.1{08}  sa tu śrudhi śrutyā yo duvoyurdyaurna bhūmābhi rāyoaryaḥ<BR>
RV_06.036.05.2{08}  aso yathā naḥ śavasā cakāno yuge-yuge vayasā cekitānaḥ <BR>
<BR>
RV_06.037.01.1{09}  arvāg rathaṃ viśvavāraṃ ta ugrendra yuktāso harayo vahantu<BR>
RV_06.037.01.2{09}  kīriścid dhi tvā havate svarvān ṛdhīmahi sadhamādasteadya<BR>
RV_06.037.02.1{09}  pro droṇe harayaḥ karmāgman punānāsa ṛjyanto abhūvan<BR>
RV_06.037.02.2{09}  indro no asya pūrvyaḥ papīyād dyukṣo madasya somyasya rājā<BR>
RV_06.037.03.1{09}  āsasrāṇāsaḥ śavasānamachendraṃ sucakre rathyāso aśvāḥ<BR>
RV_06.037.03.2{09}  abhi śrava ṛjyanto vaheyurnū cin nu vāyoramṛtaṃ vidasyet<BR>
RV_06.037.04.1{09}  variṣṭho asya dakṣiṇāmiyartīndro maghonāṃ tuvikūrmitamaḥ<BR>
RV_06.037.04.2{09}  yayā vajrivaḥ pariyāsyaṃho maghā ca dhṛṣṇo dayase vi sūrīn<BR>
RV_06.037.05.1{09}  indro vājasya sthavirasya dātendro gīrbhirvardhatāṃ vṛddhamahāḥ<BR>
RV_06.037.05.2{09}  indro vṛtraṃ haniṣṭho astu satvā tā sūriḥ pṛṇati tūtujānaḥ <BR>
<BR>
RV_06.038.01.1{10}  apādita udu naścitratamo mahīṃ bharṣad dyumatīmindrahūtim<BR>
RV_06.038.01.2{10}  panyasīṃ dhītiṃ daivyasya yāmañ janasya rātiṃ vanate sudānuḥ<BR>
RV_06.038.02.1{10}  dūrāccidā vasato asya karṇā ghoṣādindrasya tanyati bruvāṇaḥ<BR>
RV_06.038.02.2{10}  eyamenaṃ devahūtirvavṛtyān madryagindramiyam ṛcyamānā<BR>
RV_06.038.03.1{10}  taṃ vo dhiyā paramayā purājāmajaramindramabhyanūṣyarkaiḥ<BR>
RV_06.038.03.2{10}  brahmā ca giro dadhire samasmin mahāṃśca stomo adhi vardhadindre<BR>
RV_06.038.04.1{10}  vardhād yaṃ yajña uta soma indraṃ vardhād brahma gira ukthā ca manma<BR>
RV_06.038.04.2{10}  vardhāhainamuṣaso yāmannaktorvardhān māsāḥ śarado dyāva indram<BR>
RV_06.038.05.1{10}  evā jajñānaṃ sahase asāmi vāvṛdhānaṃ rādhase ca śrutāya<BR>
RV_06.038.05.2{10}  mahāmugramavase vipra nūnamā vivāsema vṛtratūryeṣu <BR>
<BR>
RV_06.039.01.1{11}  mandrasya kaverdivyasya vahnervipramanmano vacanasya madhvaḥ<BR>
RV_06.039.01.2{11}  apā nastasya sacanasya deveṣo yuvasva gṛṇate goagrāḥ<BR>
RV_06.039.02.1{11}  ayamuśānaḥ paryadrimusra ṛtadhītibhirṛtayug yujānaḥ<BR>
RV_06.039.02.2{11}  rujadarugṇaṃ vi valasya sānuṃ paṇīnrvacobhirabhi yodhadindraḥ<BR>
RV_06.039.03.1{11}  ayaṃ dyotayadadyuto vyaktūn doṣā vastoḥ śarada indurindra<BR>
RV_06.039.03.2{11}  imaṃ ketumadadhurnū cidahnāṃ śucijanmana uṣasaścakāra<BR>
RV_06.039.04.1{11}  ayaṃ rocayadaruco rucāno 'yaṃ vāsayad vy ṛtena pūrvīḥ<BR>
RV_06.039.04.2{11}  ayamīyata ṛtayugbhiraśvaiḥ svarvidā nābhinā carṣaṇiprāḥ<BR>
RV_06.039.05.1{11}  nū gṛṇāno gṛṇate pratna rājanniṣaḥ pinva vasudeyāya pūrvīḥ<BR>
RV_06.039.05.2{11}  apa oṣadhīraviṣā vanāni gā arvato nṝn ṛcase rirīhi <BR>
<BR>
RV_06.040.01.1{12}  indra piba tubhyaṃ suto madāyāva sya harī vi mucā sakhāyā<BR>
RV_06.040.01.2{12}  uta pra gāya gaṇa ā niṣadyāthā yajñāya gṛṇate vayo dhāḥ<BR>
RV_06.040.02.1{12}  asya piba yasya jajñāna indra madāya kratve apibo virapśin<BR>
RV_06.040.02.2{12}  tamu te gāvo nara āpo adririnduṃ samahyan pītaye samasmai<BR>
RV_06.040.03.1{12}  samiddhe agnau suta indra soma ā tvā vahantu harayo vahiṣṭhāḥ<BR>
RV_06.040.03.2{12}  tvāyatā manasā johavīmīndrā yāhi suvitāya mahe naḥ<BR>
RV_06.040.04.1{12}  ā yāhi śaśvaduśatā yayāthendra mahā manasā somapeyam<BR>
RV_06.040.04.2{12}  upa brahmāṇi śṛṇava imā no 'thā te yajñastanve vayo dhāt<BR>
RV_06.040.05.1{12}  yadindra divi pārye yad ṛdhag yad vā sve sadane yatra vāsi<BR>
RV_06.040.05.2{12}  ato no yajñamavase niyutvān sajoṣāḥ pāhi girvaṇo marudbhiḥ <BR>
<BR>
RV_06.041.01.1{13}  aheḷamāna upa yāhi yajñaṃ tubhyaṃ pavanta indavaḥ sutāsaḥ<BR>
RV_06.041.01.2{13}  gāvo na vajrin svamoko achendrā gahi prathamo yajñiyānām<BR>
RV_06.041.02.1{13}  yā te kākut sukṛtā yā variṣṭhā yayā śaśvat pibasi madhva ūrmim<BR>
RV_06.041.02.2{13}  tayā pāhi pra te adhvaryurasthāt saṃ te vajrovartatāmindra gavyuḥ<BR>
RV_06.041.03.1{13}  eṣa drapso vṛṣabho viśvarūpa indrāya vṛṣṇe samakāri somaḥ<BR>
RV_06.041.03.2{13}  etaṃ piba hariva sthātarugra yasyeśiṣe pradivi yasteannam<BR>
RV_06.041.04.1{13}  sutaḥ somo asutādindra vasyānayaṃ śreyāñcikituṣe raṇāya<BR>
RV_06.041.04.2{13}  etaṃ titirva upa yāhi yajñaṃ tena viśvāstaviṣīrā pṛṇasva<BR>
RV_06.041.05.1{13}  hvayāmasi tvendra yāhyarvāṃ araṃ te somastanve bhavāti<BR>
RV_06.041.05.2{13}  śatakrato mādayasvā suteṣu prāsmānava pṛtanāsu pra vikṣu <BR>
<BR>
RV_06.042.01.1{14}  pratyasmai pipīṣate viśvāni viduṣe bhara<BR>
RV_06.042.01.2{14}  araṃgamāya jagmaye 'paścāddaghvane nare<BR>
RV_06.042.02.1{14}  emenaṃ pratyetana somebhiḥ somapātamam<BR>
RV_06.042.02.2{14}  amatrebhirṛjīṣiṇamindraṃ sutebhirindubhiḥ<BR>
RV_06.042.03.1{14}  yadī sutebhirindubhiḥ somebhiḥ pratibhūṣatha<BR>
RV_06.042.03.2{14}  vedā viśvasya medhiro dhṛṣat taṃ-tamideṣate<BR>
RV_06.042.04.1{14}  asmā-asmā idandhaso 'dhvaryo pra bharā sutam<BR>
RV_06.042.04.2{14}  kuvit samasya jenyasya śardhato 'bhiśasteravasparat <BR>
<BR>
RV_06.043.01.1{15}  yasya tyacchambaraṃ made divodāsāya randhayaḥ<BR>
RV_06.043.01.2{15}  ayaṃ sa soma indra te sutaḥ piba<BR>
RV_06.043.02.1{15}  yasya tīvrasutaṃ madaṃ madhyamantaṃ ca rakṣase<BR>
RV_06.043.02.2{15}  ayaṃ sa...<BR>
RV_06.043.03.1{15}  yasya gā antaraśmano made dṛḷhā avāsṛjaḥ<BR>
RV_06.043.03.2{15}  ayaṃ sa .. .<BR>
RV_06.043.04.1{15}  yasya mandāno andhaso māghonaṃ dadhiṣe śavaḥ<BR>
RV_06.043.04.2{15}  ayaṃ sa... <BR>
<BR>
RV_06.044.01.1{16}  yo rayivo rayintamo yo dyumnairdyumnavattamaḥ<BR>
RV_06.044.01.2{16}  somaḥ sutaḥ sa indra te 'sti svadhāpate madaḥ<BR>
RV_06.044.02.1{16}  yaḥ śagmastuviśagma te rāyo dāmā matīnām<BR>
RV_06.044.02.2{16}  somaḥ sutaḥ ...<BR>
RV_06.044.03.1{16}  yena vṛddho na śavasā turo na svābhirūtibhiḥ<BR>
RV_06.044.03.2{16}  somaḥ sutaḥ ...<BR>
RV_06.044.04.1{16}  tyamu vo aprahaṇaṃ gṛṇīṣe śavasas patim<BR>
RV_06.044.04.2{16}  indraṃ viśvāsāhaṃ naraṃ maṃhiṣṭhaṃ viśvacarṣaṇim<BR>
RV_06.044.05.1{16}  yaṃ vardhayantīd giraḥ patiṃ turasya rādhasaḥ<BR>
RV_06.044.05.2{16}  taminnvasya rodasī devī śuṣmaṃ saparyataḥ<BR>
RV_06.044.06.1{17}  tad va ukthasya barhaṇendrāyopastṛṇīṣaṇi<BR>
RV_06.044.06.2{17}  vipo na yasyotayo vi yad rohanti sakṣitaḥ<BR>
RV_06.044.07.1{17}  avidad dakṣaṃ mitro navīyān papāno devebhyo vasyo acait<BR>
RV_06.044.07.2{17}  sasavān staulābhirdhautarībhiruruṣyā pāyurabhavat sakhibhyaḥ<BR>
RV_06.044.08.1{17}  ṛtasya pathi vedhā apāyi śriye manāṃsi devāso akran<BR>
RV_06.044.08.2{17}  dadhāno nāma maho vacobhirvapurdṛśaye venyo vyāvaḥ<BR>
RV_06.044.09.1{17}  dyumattamaṃ dakṣaṃ dhehyasme sedhā janānāṃ pūrvīrarātīḥ<BR>
RV_06.044.09.2{17}  varṣīyo vayaḥ kṛṇuhi śacībhirdhanasya sātāvasmānaviḍḍhi<BR>
RV_06.044.10.1{17}  indra tubhyamin maghavannabhūma vayaṃ dātre harivo mā vivenaḥ<BR>
RV_06.044.10.2{17}  nakirāpirdadṛśe martyatrā kimaṅga radhracodanantvāhuḥ<BR>
RV_06.044.11.1{18}  mā jasvane vṛṣabha no rarīthā mā te revataḥ sakhye riṣāma<BR>
RV_06.044.11.2{18}  pūrvīṣ ṭa indra niṣṣidho janeṣu jahyasuṣvīn pra vṛhāpṛṇataḥ<BR>
RV_06.044.12.1{18}  udabhrāṇīva stanayanniyartīndro rādhāṃsyaśvyāni gavyā<BR>
RV_06.044.12.2{18}  tvamasi pradivaḥ kārudhāyā mā tvādāmāna ā dabhanmaghonaḥ<BR>
RV_06.044.13.1{18}  adhvaryo vīra pra mahe sutānāmindrāya bhara sa hyasya rājā<BR>
RV_06.044.13.2{18}  yaḥ pūrvyābhiruta nūtanābhirgīrbhirvāvṛdhe gṛṇatām ṛṣīṇām<BR>
RV_06.044.14.1{18}  asya made puru varpāṃsi vidvānindro vṛtrāṇyapratī jaghāna<BR>
RV_06.044.14.2{18}  tamu pra hoṣi madhumantamasmai somaṃ vīrāya śipriṇe pibadhyai<BR>
RV_06.044.15.1{18}  pātā sutamindro astu somaṃ hantā vṛtraṃ vajreṇa mandasānaḥ<BR>
RV_06.044.15.2{18}  gantā yajñaṃ parāvataścidachā vasurdhīnāmavitā kārudhāyāḥ<BR>
RV_06.044.16.1{19}  idaṃ tyat pātramindrapānamindrasya priyamamṛtamapāyi<BR>
RV_06.044.16.2{19}  matsad yathā saumanasāya devaṃ vyasmad dveṣo yuyavad vyaṃhaḥ<BR>
RV_06.044.17.1{19}  enā mandāno jahi śūra śatrūñ jāmimajāmiṃ maghavannamitrān<BR>
RV_06.044.17.2{19}  abhiṣeṇānabhyādediśānān parāca indra pra mṛṇājahī ca<BR>
RV_06.044.18.1{19}  āsu ṣmā ṇo maghavannindra pṛtsvasmabhyaṃ mahi varivaḥ sugaṃ kaḥ<BR>
RV_06.044.18.2{19}  apāṃ tokasya tanayasya jeṣa indra sūrīn kṛṇuhismā no ardham<BR>
RV_06.044.19.1{19}  ā tvā harayo vṛṣaṇo yujānā vṛṣarathāso vṛṣaraśmayo 'tyāḥ<BR>
RV_06.044.19.2{19}  asmatrāñco vṛṣaṇo vajravāho vṛṣṇe madāya suyujovahantu<BR>
RV_06.044.20.1{19}  ā te vṛṣan vṛṣaṇo droṇamasthurghṛtapruṣo normayo madantaḥ<BR>
RV_06.044.20.2{19}  indra pra tubhyaṃ vṛṣabhiḥ sutānāṃ vṛṣṇe bharantivṛṣabhāya somam<BR>
RV_06.044.21.1{20}  vṛṣāsi divo vṛṣabhaḥ pṛthivyā vṛṣā sindhūnāṃ vṛṣabhastiyānām<BR>
RV_06.044.21.2{20}  vṛṣṇe ta indurvṛṣabha pīpāya svādū raso madhupeyo varāya<BR>
RV_06.044.22.1{20}  ayaṃ devaḥ sahasā jāyamāna indreṇa yujā paṇimastabhāyat<BR>
RV_06.044.22.2{20}  ayaṃ svasya piturāyudhānīnduramuṣṇādaśivasya māyāḥ<BR>
RV_06.044.23.1{20}  ayamakṛṇoduṣasaḥ supatnīrayaṃ sūrye adadhājjyotirantaḥ<BR>
RV_06.044.23.2{20}  ayaṃ tridhātu divi rocaneṣu triteṣu vindadamṛtaṃ nigūḷham<BR>
RV_06.044.24.1{20}  ayaṃ dyāvāpṛthivī vi ṣkabhāyadayaṃ rathamayunak saptaraśmim<BR>
RV_06.044.24.2{20}  ayaṃ goṣu śacyā pakvamantaḥ somo dādhāra daśayantramutsam <BR>
RV_06.045.01.1{21}  ya ānayat parāvataḥ sunītī turvaśaṃ yadum<BR>
RV_06.045.01.2{21}  indraḥ sano yuvā sakhā<BR>
RV_06.045.02.1{21}  avipre cid vayo dadhadanāśunā cidarvatā<BR>
RV_06.045.02.2{21}  indro jetā hitaṃ dhanam<BR>
RV_06.045.03.1{21}  mahīrasya praṇītayaḥ pūrvīruta praśastayaḥ<BR>
RV_06.045.03.2{21}  nāsya kṣīyanta ūtayaḥ<BR>
RV_06.045.04.1{21}  sakhāyo brahmavāhase 'rcata pra ca gāyata<BR>
RV_06.045.04.2{21}  sa hi naḥ pramatirmahī<BR>
RV_06.045.05.1{21}  tvamekasya vṛtrahannavitā dvayorasi<BR>
RV_06.045.05.2{21}  utedṛśe yathā vayam<BR>
RV_06.045.06.1{22}  nayasīd vati dviṣaḥ kṛṇoṣyukthaśaṃsinaḥ<BR>
RV_06.045.06.2{22}  nṛbhiḥ suvīra ucyase<BR>
RV_06.045.07.1{22}  brahmāṇaṃ brahmavāhasaṃ gīrbhiḥ sakhāyam ṛgmiyam<BR>
RV_06.045.07.2{22}  gāṃna dohase huve<BR>
RV_06.045.08.1{22}  yasya viśvāni hastayorūcurvasūni ni dvitā<BR>
RV_06.045.08.2{22}  vīrasya pṛtanāṣahaḥ<BR>
RV_06.045.09.1{22}  vi dṛḷhāni cidadrivo janānāṃ śacīpate<BR>
RV_06.045.09.2{22}  vṛha māyā anānata<BR>
RV_06.045.10.1{22}  tamu tvā satya somapā indra vājānāṃ pate<BR>
RV_06.045.10.2{22}  ahūmahi śravasyavaḥ<BR>
RV_06.045.11.1{23}  tamu tvā yaḥ purāsitha yo vā nūnaṃ hite dhane<BR>
RV_06.045.11.2{23}  havyaḥsa śrudhī havam<BR>
RV_06.045.12.1{23}  dhībhirarvadbhirarvato vājānindra śravāyyān<BR>
RV_06.045.12.2{23}  tvayā jeṣma hitaṃ dhanam<BR>
RV_06.045.13.1{23}  abhūru vīra girvaṇo mahānindra dhane hite<BR>
RV_06.045.13.2{23}  bhare vitantasāyyaḥ<BR>
RV_06.045.14.1{23}  yā ta ūtiramitrahan makṣūjavastamāsati<BR>
RV_06.045.14.2{23}  tayā no hinuhī ratham<BR>
RV_06.045.15.1{23}  sa rathena rathītamo 'smākenābhiyugvanā<BR>
RV_06.045.15.2{23}  jeṣi jiṣṇo hitaṃ dhanam<BR>
RV_06.045.16.1{24}  ya eka it tamu ṣṭuhi kṛṣṭīnāṃ vicarṣaṇiḥ<BR>
RV_06.045.16.2{24}  patirjajñe vṛṣakratuḥ<BR>
RV_06.045.17.1{24}  yo gṛṇatāmidāsithāpirūtī śivaḥ sakhā<BR>
RV_06.045.17.2{24}  sa tvaṃna indra mṛḷaya<BR>
RV_06.045.18.1{24}  dhiṣva vajraṃ gabhastyo rakṣohatyāya vajrivaḥ<BR>
RV_06.045.18.2{24}  sāsahīṣṭhā abhi spṛdhaḥ<BR>
RV_06.045.19.1{24}  pratnaṃ rayīṇāṃ yujaṃ sakhāyaṃ kīricodanam<BR>
RV_06.045.19.2{24}  brahmavāhastamaṃ huve<BR>
RV_06.045.20.1{24}  sa hi viśvāni pārthivāneko vasūni patyate<BR>
RV_06.045.20.2{24}  girvaṇastamo adhriguḥ<BR>
RV_06.045.21.1{25}  sa no niyudbhirā pṛṇa kāmaṃ vājebhiraśvibhiḥ<BR>
RV_06.045.21.2{25}  gomadbhirgopate dhṛṣat<BR>
RV_06.045.22.1{25}  tad vo gāya sute sacā puruhūtāya satvane<BR>
RV_06.045.22.2{25}  śaṃ yad gave<BR>
RV_06.045.22.1{25}  na śākine<BR>
RV_06.045.23.1{25}  na ghā vasurni yamate dānaṃ vājasya gomataḥ<BR>
RV_06.045.23.2{25}  yat sīmupa śravad giraḥ<BR>
RV_06.045.24.1{25}  kuvitsasya pra hi vrajaṃ gomantaṃ dasyuhā gamat<BR>
RV_06.045.24.2{25}  śacībhirapa no varat<BR>
RV_06.045.25.1{25}  imā u tvā śatakrato 'bhi pra ṇonuvurgiraḥ<BR>
RV_06.045.25.2{25}  indra vatsaṃna mātaraḥ<BR>
RV_06.045.26.1{26}  dūṇāśaṃ sakhyaṃ tava gaurasi vīra gavyate<BR>
RV_06.045.26.2{26}  aśvo aśvāyate bhava<BR>
RV_06.045.27.1{26}  sa mandasvā hyandhaso ...<BR>
RV_06.045.28.1{26}  imā u tvā sute-sute nakṣante girvaṇo giraḥ<BR>
RV_06.045.28.2{26}  vatsaṃ gāvona dhenavaḥ<BR>
RV_06.045.29.1{26}  purūtamaṃ purūṇāṃ stotṝṇāṃ vivāci<BR>
RV_06.045.29.2{26}  vājebhirvājayatām<BR>
RV_06.045.30.1{26}  asmākamindra bhūtu te stomo vāhiṣṭho antamaḥ<BR>
RV_06.045.30.2{26}  asmān rāye mahe hinu<BR>
RV_06.045.31.1{26}  adhi bṛbuḥ paṇīnāṃ varṣiṣṭhe mūrdhannasthāt<BR>
RV_06.045.31.2{26}  uruḥ kakṣo na gāṅgyaḥ<BR>
RV_06.045.32.1{26}  yasya vāyoriva dravad bhadrā rātiḥ sahasriṇī<BR>
RV_06.045.32.2{26}  sadyo dānāya maṃhate<BR>
RV_06.045.33.1{26}  tat su no viśve arya ā sadā gṛṇanti kāravaḥ<BR>
RV_06.045.33.2{26}  bṛbuṃ sahasradātamaṃ sūriṃ sahasrasātamam <BR>
RV_06.046.01.1{27}  tvāmid dhi havāmahe sātā vājasya kāravaḥ<BR>
RV_06.046.01.2{27}  tvāṃ vṛtreṣvindra satpatiṃ narastvāṃ kāṣṭhāsvarvataḥ<BR>
RV_06.046.02.1{27}  sa tvaṃ naścitra vajrahasta dhṛṣṇuyā maha stavāno adrivaḥ<BR>
RV_06.046.02.2{27}  gāmaśvaṃ rathyamindra saṃ kira satrā vājaṃ na jigyuṣe<BR>
RV_06.046.03.1{27}  yaḥ satrāhā vicarṣaṇirindraṃ taṃ hūmahe vayam<BR>
RV_06.046.03.2{27}  sahasramuṣka tuvinṛmṇa satpate bhavā samatsu no vṛdhe<BR>
RV_06.046.04.1{27}  bādhase janān vṛṣabheva manyunā ghṛṣau mīḷha ṛcīṣama<BR>
RV_06.046.04.2{27}  asmākaṃ bodhyavitā mahādhane tanūṣvapsu sūrye<BR>
RV_06.046.05.1{27}  indra jyeṣṭhaṃ na ā bharanojiṣṭhaṃ papuri śravaḥ<BR>
RV_06.046.05.2{27}  yeneme citra vajrahasta rodasī obhe suśipra prāḥ<BR>
RV_06.046.06.1{28}  tvāmugramavase carṣaṇīsahaṃ rājan deveṣu hūmahe<BR>
RV_06.046.06.2{28}  viśvā su no vithurā pibdanā vaso 'mitrān suṣahān kṛdhi<BR>
RV_06.046.07.1{28}  yadindra nāhuṣīṣvānojo nṛmṇaṃ ca kṛṣṭiṣu<BR>
RV_06.046.07.2{28}  yad vāpañca kṣitīnāṃ dyumnamā bhara satrā viśvāni pauṃsyā<BR>
RV_06.046.08.1{28}  yad vā tṛkṣau maghavan druhyāvā jane yat pūrau kacca vṛṣṇyam<BR>
RV_06.046.08.2{28}  asmabhyaṃ tad rirīhi saṃ nṛṣāhye 'mitrān pṛtsuturvaṇe<BR>
RV_06.046.09.1{28}  indra tridhātu śaraṇaṃ trivarūthaṃ svastimat<BR>
RV_06.046.09.2{28}  chardiryacha maghavadbhyaśca mahyaṃ ca yāvayā didyumebhyaḥ<BR>
RV_06.046.10.1{28}  ye gavyatā manasā śatrumādabhurabhipraghnanti dhṛṣṇuyā<BR>
RV_06.046.10.2{28}  adha smā no maghavannindra girvaṇastanūpā antamo bhava<BR>
RV_06.046.11.1{29}  adha smā no vṛdhe bhavendra nāyamavā yudhi<BR>
RV_06.046.11.2{29}  yadantarikṣepatayanti parṇino didyavastigmamūrdhānaḥ<BR>
RV_06.046.12.1{29}  yatra śūrāsastanvo vitanvate priyā śarma pitṝṇām<BR>
RV_06.046.12.2{29}  adha smā yacha tanve tane ca chardiracittaṃ yāvaya dveṣaḥ<BR>
RV_06.046.13.1{29}  yadindra sarge arvataścodayāse mahādhane<BR>
RV_06.046.13.2{29}  asamane adhvanivṛjine pathi śyenāniva śravasyatah<BR>
RV_06.046.14.1{29}  sindhūnriva pravaṇa āśuyā yato yadi klośamanu ṣvaṇi<BR>
RV_06.046.14.2{29}  ā ye vayo na varvṛtatyāmiṣi gṛbhītā bāhvorgavi <BR>
<BR>
RV_06.047.01.1{30}  svāduṣ kilāyaṃ madhumānutāyaṃ tīvraḥ kilāyaṃ rasavānutāyam<BR>
RV_06.047.01.2{30}  uto nvasya papivāṃsamindraṃ na kaścanasahata āhaveṣu<BR>
RV_06.047.02.1{30}  ayaṃ svāduriha madiṣṭha āsa yasyendro vṛtrahatye mamāda<BR>
RV_06.047.02.2{30}  purūṇi yaścyautnā śambarasya vi navatiṃ nava ca dehyo han<BR>
RV_06.047.03.1{30}  ayaṃ me pīta udiyarti vacamayaṃ manīṣāmuśatīmajīgaḥ<BR>
RV_06.047.03.2{30}  ayaṃ ṣaḷ urvīramimīta dhīro na yābhyo bhuvanaṃ kaccanāre<BR>
RV_06.047.04.1{30}  ayaṃ sa yo varimāṇaṃ pṛthivyā varṣmāṇaṃ divo akṛṇodayaṃ saḥ<BR>
RV_06.047.04.2{30}  ayaṃ pīyūṣaṃ tisṛṣu pravatsu somo dādhārorvantarikṣam<BR>
RV_06.047.05.1{30}  ayaṃ vidaccitradṛśīkamarṇaḥ śukrasadmanāmuṣasāmanīke<BR>
RV_06.047.05.2{30}  ayaṃ mahān mahatā skambhanenod dyāmastabhnād vṛṣabhomarutvān<BR>
RV_06.047.06.1{31}  dhṛṣat piba kalaśe somamindra vṛtrahā śūra samare vasūnām<BR>
RV_06.047.06.2{31}  mādhyandine savana ā vṛṣasva rayisthāno rayimasmāsu dhehi<BR>
RV_06.047.07.1{31}  indra pra ṇaḥ puraeteva paśya pra no naya prataraṃ vasyo acha<BR>
RV_06.047.07.2{31}  bhavā supāro atipārayo no bhavā sunītiruta vāmanītiḥ<BR>
RV_06.047.08.1{31}  uruṃ no lokamanu neṣi vidvān svarvajjyotirabhayaṃ svasti<BR>
RV_06.047.08.2{31}  ṛṣvā ta indra sthavirasya bāhū upa stheyāma śaraṇā bṛhantā<BR>
RV_06.047.09.1{31}  variṣṭhe na indra vandhure dhā vahiṣṭhayoḥ śatāvannaśvayorā<BR>
RV_06.047.09.2{31}  iṣamā vakṣīṣāṃ varṣiṣṭhāṃ mā nastārīn maghavan rāyo aryaḥ<BR>
RV_06.047.10.1{31}  indra mṛḷa mahyaṃ jīvātumicha codaya dhiyamayaso na dhārām<BR>
RV_06.047.10.2{31}  yat kiṃ cāhaṃ tvāyuridaṃ vadāmi tajjuṣasva kṛdhi mā devavantam<BR>
RV_06.047.11.1{32}  trātāramindramavitāramindraṃ have-have suhavaṃ śūramindram<BR>
RV_06.047.11.2{32}  hvayāmi śakraṃ puruhūtamindraṃ svasti no maghavādhātvindraḥ<BR>
RV_06.047.12.1{32}  indraḥ sutrāmā svavānavobhiḥ sumṛḷīko bhavatu viśvavedāḥ<BR>
RV_06.047.12.2{32}  bādhatāṃ dveṣo abhayaṃ kṛṇotu suvīryasya patayaḥ syāma<BR>
RV_06.047.13.1{32}  tasya vayaṃ sumatau yajñiyasyāpi bhadre saumanase syāma<BR>
RV_06.047.13.2{32}  sa sutrāmā svavānindro asme ārāccid dveṣaḥ sanutaryuyotu<BR>
RV_06.047.14.1{32}  ava tve indra pravato normirgiro brahmāṇi niyuto dhavante<BR>
RV_06.047.14.2{32}  urū na rādhaḥ savanā purūṇyapo gā vajrin yuvase samindūn<BR>
RV_06.047.15.1{32}  ka īṃ stavat kaḥ pṛṇāt ko yajāte yadugramin maghavā viśvahāvet<BR>
RV_06.047.15.2{32}  pādāviva praharannanyam-anyaṃ kṛṇoti pūrvamaparaṃ śacībhiḥ<BR>
RV_06.047.16.1{33}  śṛṇve vīra ugram-ugraṃ damāyannanyam anyamatinenīyamānaḥ<BR>
RV_06.047.16.2{33}  edhamānadviḷ ubhayasya rājā coṣkūyate viśa indro manuṣyān<BR>
RV_06.047.17.1{33}  parā pūrveṣāṃ sakhyā vṛṇakti vitarturāṇo aparebhireti<BR>
RV_06.047.17.2{33}  anānubhūtīravadhūnvānaḥ pūrvīrindraḥ śaradastartarīti<BR>
RV_06.047.18.1{33}  rūpaṃ-rūpaṃ pratirūpo babhūva tadasya rūpaṃ praticakṣaṇāya<BR>
RV_06.047.18.2{33}  indro māyābhiḥ pururūpa īyate yuktā hyasya harayaḥśatā daśa<BR>
RV_06.047.19.1{33}  yujāno haritā rathe bhūri tvaṣṭeha rājati<BR>
RV_06.047.19.2{33}  ko viśvāhā dviṣataḥ pakṣa āsata utāsīneṣu sūriṣu<BR>
RV_06.047.20.1{33}  agavyūti kṣetramāgamna devā urvī satī bhūmiraṃhūraṇābhūt<BR>
RV_06.047.20.2{33}  bṛhaspate pra cikitsā gaviṣṭāvitthā sate jaritraindra panthām<BR>
RV_06.047.21.1{34}  dive-dive sadṛśīranyamardhaṃ kṛṣṇā asedhatapa sadmanojāḥ<BR>
RV_06.047.21.2{34}  ahan dāsā vṛṣabho vasnayantodavraje varcinaṃ śambaraṃ ca<BR>
RV_06.047.22.1{34}  prastoka in nu rādhasasta indra daśa kośayīrdaśa vājino 'dāt<BR>
RV_06.047.22.2{34}  divodāsādatithigvasya rādhaḥ śāmbaraṃ vasu pratyagrabhīṣma<BR>
RV_06.047.23.1{34}  daśāśvān daśa kośān daśa vastrādhibhojanā<BR>
RV_06.047.23.2{34}  daśo hiraṇyapiṇḍān divodāsādasāniṣam<BR>
RV_06.047.24.1{34}  daśa rathān praṣṭimataḥ śataṃ gā atharvabhyaḥ<BR>
RV_06.047.24.2{34}  aśvathaḥ pāyave 'dāt<BR>
RV_06.047.25.1{34}  mahi rādho viśvajanyaṃ dadhānān bharadvājān sārñjayo abhyayaṣṭa<BR>
RV_06.047.26.1{35}  vanaspate vīḍvaṅgo hi bhūyā asmatsakhā prataraṇaḥ suvīraḥ<BR>
RV_06.047.26.2{35}  gobhiḥ saṃnaddho asi vīḷayasvāsthātā te jayatu jetvāni<BR>
RV_06.047.27.1{35}  divas pṛthivyāḥ paryoja udbhṛtaṃ vanaspatibhyaḥ paryābhṛtaṃ sahaḥ<BR>
RV_06.047.27.2{35}  apāmojmānaṃ pari gobhirāvṛtamindrasya vajraṃ haviṣā rathaṃ yaja<BR>
RV_06.047.28.1{35}  indrasya vajro marutāmanīkaṃ mitrasya garbho varuṇasya nābhiḥ<BR>
RV_06.047.28.2{35}  semāṃ no havyadātiṃ juṣāṇo deva ratha prati havyā gṛbhāya<BR>
RV_06.047.29.1{35}  upa śvāsaya pṛthivīmuta dyāṃ purutrā te manutāṃ viṣṭhitaṃ jagat<BR>
RV_06.047.29.2{35}  sa dundubhe sajūrindreṇa devairdūrād davīyoapa sedha śatrūn<BR>
RV_06.047.30.1{35}  ā krandaya balamojo na ā dhā ni ṣṭanihi duritā bādhamānaḥ<BR>
RV_06.047.30.2{35}  apa protha dundubhe duchunā ita indrasya muṣṭirasi vīḷayasva<BR>
RV_06.047.31.1{35}  āmūraja pratyāvartayemāḥ ketumad dundubhirvāvadīti<BR>
RV_06.047.31.2{35}  samaśvaparṇāścaranti no naro 'smākamindra rathino jayantu<BR>
RV_06.048.01.1{01}  yajñā-yajñā vo agnaye girā-girā ca dakṣase<BR>
RV_06.048.01.2{01}  pra-pra vayamamṛtaṃ jātavedasaṃ priyaṃ mitraṃ na śaṃsiṣam<BR>
RV_06.048.02.1{01}  ūrjo napātaṃ sa hināyamasmayurdāśema havyadātaye<BR>
RV_06.048.02.2{01}  bhuvad vājeṣvavitā bhuvad vṛdha uta trātā tanūnām<BR>
RV_06.048.03.1{01}  vṛṣā hyagne ajaro mahān vibhāsyarciṣā<BR>
RV_06.048.03.2{01}  ajasreṇa śociṣā śośucacchuce sudītibhiḥ su dīdihi<BR>
RV_06.048.04.1{01}  maho devān yajasi yakṣyānuṣak tava kratvota daṃsanā<BR>
RV_06.048.04.2{01}  arvācaḥ sīṃ kṛṇuhyagne 'vase rāsva vājota vaṃsva<BR>
RV_06.048.05.1{01}  yamāpo adrayo vanā garbham ṛtasya piprati<BR>
RV_06.048.05.2{01}  sahasā yo mathito jāyate nṛbhiḥ pṛthivyā adhi sānavi<BR>
RV_06.048.06.1{02}  ā yaḥ paprau bhānunā rodasī ubhe dhūmena dhāvate divi<BR>
RV_06.048.06.2{02}  tirastamo dadṛśa ūrmyāsvā śyāvāsvaruṣo vṛṣā śyāvā aruṣo vṛṣā<BR>
RV_06.048.07.1{02}  bṛhadbhiragne arcibhiḥ śukreṇa deva śociṣā<BR>
RV_06.048.07.2{02}  bharadvāje samidhāno yaviṣṭhya revan naḥ śukra dīdihi dyumat pāvaka dīdihi<BR>
RV_06.048.08.1{02}  viśvāsāṃ gṛhapatirviśāmasi tvamagne mānuṣīṇām<BR>
RV_06.048.08.2{02}  śataṃ pūrbhiryaviṣṭha pāhyaṃhasaḥ sameddhāraṃ śataṃ himā stotṛbhyo ye ca dadati<BR>
RV_06.048.09.1{02}  tvaṃ naścitra ūtyā vaso rādhāṃsi codaya<BR>
RV_06.048.09.2{02}  asya rāyastvamagne rathīrasi vidā gādhaṃ tuce tu naḥ<BR>
RV_06.048.10.1{02}  parṣi tokaṃ tanayaṃ partṛbhiṣ ṭvamadabdhairaprayutvabhiḥ<BR>
RV_06.048.10.2{02}  agne heḷāṃsi daivyā yuyodhi no 'devāni hvarāṃsi ca<BR>
RV_06.048.11.1{03}  ā sakhāyaḥ sabardughāṃ dhenumajadhvamupa navyasā vacaḥ<BR>
RV_06.048.11.2{03}  sṛjadhvamanapasphurām<BR>
RV_06.048.12.1{03}  yā śardhāya mārutāya svabhānave śravo 'mṛtyu dhukṣata<BR>
RV_06.048.12.2{03}  yā mṛḷīke marutāṃ turāṇāṃ yā sumnairevayāvarī<BR>
RV_06.048.13.1{03}  bharadvājāyāva dhukṣata dvitā<BR>
RV_06.048.13.2{03}  dhenuṃ ca viśvadohasamiṣaṃ ca viśvabhojasam<BR>
RV_06.048.14.1{03}  taṃ va indraṃ na sukratuṃ varuṇamiva māyinam<BR>
RV_06.048.14.2{03}  aryamaṇaṃ na mandraṃ sṛprabhojasaṃ viṣṇuṃ na stuṣa ādiśe<BR>
RV_06.048.15.1{03}  tveṣaṃ śardho na mārutaṃ tuviṣvaṇyanarvāṇaṃ pūṣaṇaṃ saṃ yathā śatā<BR>
RV_06.048.15.2{03}  saṃ sahasrā kāriṣaccarṣaṇibhya ānāvirgūḷhā vasū karat suvedā no vasū karat<BR>
RV_06.048.16.1{03}  ā mā pūṣannupa drava śaṃsiṣaṃ nu te apikarṇa āghṛṇe<BR>
RV_06.048.16.2{03}  aghā aryo arātayaḥ<BR>
RV_06.048.17.1{04}  mā kākambīramud vṛho vanaspatimaśastīrvi hi nīnaśaḥ<BR>
RV_06.048.17.2{04}  mota sūro aha evā cana grīvā ādadhate veḥ<BR>
RV_06.048.18.1{04}  dṛteriva te 'vṛkamastu sakhyam<BR>
RV_06.048.18.2{04}  achidrasya dadhanvataḥ supūrṇasya dadhanvataḥ<BR>
RV_06.048.19.1{04}  paro hi martyairasi samo devairuta śriyā<BR>
RV_06.048.19.2{04}  abhi khyaḥ pūṣan pṛtanāsu nastvamavā nūnaṃ yathā purā<BR>
RV_06.048.20.1{04}  vāmī vāmasya dhūtayaḥ praṇītirastu sūnṛtā<BR>
RV_06.048.20.2{04}  devasya vāmaruto martyasya vejānasya prayajyavaḥ<BR>
RV_06.048.21.1{04}  sadyaścid yasya carkṛtiḥ pari dyāṃ devo naiti sūryaḥ<BR>
RV_06.048.21.2{04}  tveṣaṃ śavo dadhire nāma yajñiyaṃ maruto vṛtrahaṃ śavo jyeṣṭhaṃ vṛtrahaṃ śavaḥ<BR>
RV_06.048.22.1{04}  sakṛd dha dyaurajāyata sakṛd bhūmirajāyata<BR>
RV_06.048.22.2{04}  pṛśnyā dugdhaṃ sakṛt payastadanyo nānu jāyate<BR>
RV_06.049.01.1{05}  stuṣe janaṃ suvrataṃ navyasībhirgīrbhirmitrāvaruṇā sumnayantā<BR>
RV_06.049.01.2{05}  ta ā gamantu ta iha śruvantu sukṣatrāso varuṇomitro agniḥ<BR>
RV_06.049.02.1{05}  viśo-viśa īḍyamadhvareṣvadṛptakratumaratiṃ yuvatyoḥ<BR>
RV_06.049.02.2{05}  divaḥ śiśuṃ sahasaḥ sūnumagniṃ yajñasya ketumaruṣaṃ yajadhyai<BR>
RV_06.049.03.1{05}  aruṣasya duhitarā virūpe stṛbhiranyā pipiśe sūro anyā<BR>
RV_06.049.03.2{05}  mithasturā vicarantī pāvake manma śrutaṃ nakṣata ṛcyamāne<BR>
RV_06.049.04.1{05}  pra vāyumachā bṛhatī manīṣā bṛhadrayiṃ viśvavāraṃ rathaprām<BR>
RV_06.049.04.2{05}  dyutadyāmā niyutaḥ patyamānaḥ kaviḥ kavimiyakṣasi prayajyo<BR>
RV_06.049.05.1{05}  sa me vapuśchadayadaśvinoryo ratho virukmān manasā yujānaḥ<BR>
RV_06.049.05.2{05}  yena narā nāsatyeṣayadhyai vartiryāthastanayāya tmane ca<BR>
RV_06.049.06.1{06}  parjanyavātā vṛṣabhā pṛthivyāḥ purīṣāṇi jinvatamapyāni<BR>
RV_06.049.06.2{06}  satyaśrutaḥ kavayo yasya gīrbhirjagata sthātarjagadākṛṇudhvam<BR>
RV_06.049.07.1{06}  pāvīravī kanyā citrāyuḥ sarasvatī vīrapatnī dhiyaṃ dhāt<BR>
RV_06.049.07.2{06}  gnābhirachidraṃ śaraṇaṃ sajoṣā durādharṣaṃ gṛṇate śarma yaṃsat<BR>
RV_06.049.08.1{06}  pathas-pathaḥ paripatiṃ vacasyā kāmena kṛto abhyānaḷ arkam<BR>
RV_06.049.08.2{06}  sa no rāsacchurudhaścandrāgrā dhiyaṃ-dhiyaṃ sīṣadhāti pra pūṣā<BR>
RV_06.049.09.1{06}  prathamabhājaṃ yaśasaṃ vayodhāṃ supāṇiṃ devaṃ sugabhastim ṛbhvam<BR>
RV_06.049.09.2{06}  hotā yakṣad yajataṃ pastyānāmagnistvaṣṭāraṃ suhavaṃ vibhāvā<BR>
RV_06.049.10.1{06}  bhuvanasya pitaraṃ gīrbhirābhī rudraṃ divā vardhayā rudramaktau<BR>
RV_06.049.10.2{06}  bṛhantam ṛṣvamajaraṃ suṣumnam ṛdhag ghuvema kavineṣitāsaḥ<BR>
RV_06.049.11.1{07}  ā yuvānaḥ kavayo yajñiyāso maruto ganta gṛṇato varasyām<BR>
RV_06.049.11.2{07}  acitraṃ cid dhi jinvathā vṛdhanta itthā nakṣanto naro aṅgirasvat<BR>
RV_06.049.12.1{07}  pra vīrāya pra tavase turāyājā yūtheva paśurakṣirastam<BR>
RV_06.049.12.2{07}  sa pispṛśati tanvi śrutasya stṛbhirna nākaṃ vacanasyavipaḥ<BR>
RV_06.049.13.1{07}  yo rajāṃsi vimame pārthivāni triścid viṣṇurmanave bādhitāya<BR>
RV_06.049.13.2{07}  tasya te śarmannupadadyamāne rāyā madema tanvā tanā ca<BR>
RV_06.049.14.1{07}  tan no 'hirbudhnyo abdhirarkaistat parvatastat savitā cano dhāt<BR>
RV_06.049.14.2{07}  tadoṣadhībhirabhi rātiṣāco bhagaḥ purandhirjinvatu pra rāye<BR>
RV_06.049.15.1{07}  nu no rayiṃ rathyaṃ carṣaṇiprāṃ puruvīraṃ maha ṛtasya gopām<BR>
RV_06.049.15.2{07}  kṣayaṃ dātājaraṃ yena janān spṛdho adevīrabhi cakramāma viśa ādevīrabhyaśnavāma<BR>
RV_06.050.01.1{08}  huve vo devīmaditiṃ namobhirmṛḷīkāya varuṇaṃ mitramagnim<BR>
RV_06.050.01.2{08}  abhikṣadāmaryamaṇaṃ suśevaṃ trātṝn devān savitāraṃ bhagaṃ ca<BR>
RV_06.050.02.1{08}  sujyotiṣaḥ sūrya dakṣapitṝnanāgāstve sumaho vīhi devān<BR>
RV_06.050.02.2{08}  dvijanmāno ya ṛtasāpaḥ satyāḥ svarvanto yajatā agnijihvāḥ<BR>
RV_06.050.03.1{08}  uta dyāvāpṛthivī kṣatramuru bṛhad rodasī śaraṇaṃ suṣumne<BR>
RV_06.050.03.2{08}  mahas karatho varivo yathā no 'sme kṣayāya dhiṣaṇe anehaḥ<BR>
RV_06.050.04.1{08}  ā no rudrasya sūnavo namantāmadyā hūtāso vasavo 'dhṛṣṭāḥ<BR>
RV_06.050.04.2{08}  yadīmarbhe mahati vā hitāso bādhe maruto ahvāma devān<BR>
RV_06.050.05.1{08}  mimyakṣa yeṣu rodasī nu devī siṣakti pūṣā abhyardhayajvā<BR>
RV_06.050.05.2{08}  śrutvā havaṃ maruto yad dha yātha bhūmā rejante adhvani pravikte<BR>
RV_06.050.06.1{09}  abhi tyaṃ vīraṃ girvaṇasamarcendraṃ brahmaṇā jaritarnavena<BR>
RV_06.050.06.2{09}  śravadid dhavamupa ca stavāno rāsad vājānupa maho gṛṇānaḥ<BR>
RV_06.050.07.1{09}  omānamāpo mānuṣīramṛktaṃ dhāta tokāya tanayāya śaṃyoḥ<BR>
RV_06.050.07.2{09}  yūyaṃ hi ṣṭhā bhiṣajo mātṛtamā viśvasya sthāturjagato janitrīḥ<BR>
RV_06.050.08.1{09}  ā no devaḥ savitā trāyamāṇo hiraṇyapāṇiryajato jagamyāt<BR>
RV_06.050.08.2{09}  yo datravānuṣaso na pratīkaṃ vyūrṇute dāśuṣe vāryāṇi<BR>
RV_06.050.09.1{09}  uta tvaṃ sūno sahaso no adyā devānasminnadhvare vavṛtyāḥ<BR>
RV_06.050.09.2{09}  syāmahaṃ te sadamid rātau tava syāmagne 'vasā suvīraḥ<BR>
RV_06.050.10.1{09}  uta tyā me havamā jagmyātaṃ nāsatyā dhībhiryuvamaṅga viprā<BR>
RV_06.050.10.2{09}  atriṃ na mahastamaso 'mumuktaṃ tūrvataṃ narā duritādabhīke<BR>
RV_06.050.11.1{10}  te no rāyo dyumato vājavato dātāro bhūta nṛvataḥ purukṣoḥ<BR>
RV_06.050.11.2{10}  daśasyanto divyāḥ pārthivāso gojātā apyā mṛlatā cadevāḥ<BR>
RV_06.050.12.1{10}  te no rudraḥ sarasvatī sajoṣā mīḷhuṣmanto viṣṇurmṛḷantu vāyuḥ<BR>
RV_06.050.12.2{10}  ṛbhukṣā vājo daivyo vidhātā parjanyāvātā pipyatāmiṣaṃ naḥ<BR>
RV_06.050.13.1{10}  uta sya devaḥ savitā bhago no 'pāṃ napādavatu dānu papriḥ<BR>
RV_06.050.13.2{10}  tvaṣṭā devebhirjanibhiḥ sajoṣā dyaurdevebhiḥ pṛthivī samudraiḥ<BR>
RV_06.050.14.1{10}  uta no 'hirbudhnyaḥ śṛṇotvaja ekapāt pṛthivī samudraḥ<BR>
RV_06.050.14.2{10}  viśve devā ṛtāvṛdho huvānā stutā mantrāḥ kaviśastā avantu<BR>
RV_06.050.15.1{10}  evā napāto mama tasya dhībhirbharadvājā abhyarcantyarkaiḥ<BR>
RV_06.050.15.2{10}  gnā hutāso vasavo 'dhṛṣṭā viśve stutāso bhūtā yajatrāḥ<BR>
RV_06.051.01.1{11}  udu tyaccakṣurmahi mitrayorāneti priyaṃ varuṇayoradabdham<BR>
RV_06.051.01.2{11}  ṛtasya śuci darśatamanīkaṃ rukmo na diva uditāvyadyaut<BR>
RV_06.051.02.1{11}  veda yastrīṇi vidathānyeṣāṃ devānāṃ janma sanutarā ca vipraḥ<BR>
RV_06.051.02.2{11}  ṛju marteṣu vṛjinā ca paśyannabhi caṣṭe sūro arya evān<BR>
RV_06.051.03.1{11}  stuṣa u vo maha ṛtasya gopānaditiṃ mitraṃ varuṇaṃ sujātān<BR>
RV_06.051.03.2{11}  aryamaṇaṃ bhagamadabdhadhītīnachā voce sadhanyaḥ pāvakān<BR>
RV_06.051.04.1{11}  riśādasaḥ satpatīnradabdhān maho rājñaḥ suvasanasya dātṝn<BR>
RV_06.051.04.2{11}  yūnaḥ sukṣatrān kṣayato divo nṝnādityān yāmyaditiṃ duvoyu<BR>
RV_06.051.05.1{11}  dyauṣ pitaḥ pṛthivi mātaradhrugagne bhrātarvasavo mṛḷatā naḥ<BR>
RV_06.051.05.2{11}  viśva ādityā adite sajoṣā asmabhyaṃ śarma bahulaṃ vi yanta<BR>
RV_06.051.06.1{12}  mā no vṛkāya vṛkye samasmā aghāyate rīradhatā yajatrāḥ<BR>
RV_06.051.06.2{12}  yūyaṃ hi ṣṭhā rathyo nastanūnāṃ yūyaṃ dakṣasya vacaso babhūva<BR>
RV_06.051.07.1{12}  mā va eno anyakṛtaṃ bhujema mā tat karma vasavo yaccayadhve<BR>
RV_06.051.07.2{12}  viśvasya hi kṣayatha viśvadevāḥ svayaṃ ripustanvaṃ rīriṣīṣṭa<BR>
RV_06.051.08.1{12}  nama idugraṃ nama ā vivāse namo dādhāra pṛthivīmuta dyām<BR>
RV_06.051.08.2{12}  namo devebhyo nama īśa eṣāṃ kṛtaṃ cideno namasāvivāse<BR>
RV_06.051.09.1{12}  ṛtasya vo rathyaḥ pūtadakṣān ṛtasya pastyasado adabdhān<BR>
RV_06.051.09.2{12}  tānā namobhirurucakṣaso nṝn viśvān va ā name maho yajatrāḥ<BR>
RV_06.051.10.1{12}  te hi śreṣṭhavarcasasta u nastiro viśvāni duritā nayanti<BR>
RV_06.051.10.2{12}  sukṣatrāso varuṇo mitro agnir{ṛ}tadhītayo vakmarājasatyāḥ<BR>
RV_06.051.11.1{13}  te na indraḥ pṛthivī kṣāma vardhan pūṣā bhago aditiḥ pañca janāḥ<BR>
RV_06.051.11.2{13}  suśarmāṇaḥ svavasaḥ sunīthā bhavantu naḥsutrātrāsaḥ sugopāḥ<BR>
RV_06.051.12.1{13}  nū sadmānaṃ divyaṃ naṃśi devā bhāradvājaḥ sumatiṃ yāti hotā<BR>
RV_06.051.12.2{13}  āsānebhiryajamāno miyedhairdevānāṃ janma vasūyurvavanda<BR>
RV_06.051.13.1{13}  apa tyaṃ vṛjinaṃ ripuṃ stenamagne durādhyam<BR>
RV_06.051.13.2{13}  daviṣṭhamasya satpate kṛdhī sugam<BR>
RV_06.051.14.1{13}  grāvāṇaḥ soma no hi kaṃ sakhitvanāya vāvaśuḥ<BR>
RV_06.051.14.2{13}  jahī nyatriṇaṃ paṇiṃ vṛko hi ṣaḥ<BR>
RV_06.051.15.1{13}  yūyaṃ hi ṣṭhā sudānava indrajyeṣṭhā abhidyavaḥ<BR>
RV_06.051.15.2{13}  kartā no adhvannā sugaṃ gopā amā<BR>
RV_06.051.16.1{13}  api panthāmaganmahi svastigāmanehasam<BR>
RV_06.051.16.2{13}  yena viśvāḥ paridviṣo vṛṇakti vindate vasu<BR>
RV_06.052.01.1{14}  na tad divā na pṛthivyānu manye na yajñena nota śamībhirābhiḥ<BR>
RV_06.052.01.2{14}  ubjantu taṃ subhvaḥ parvatāso ni hīyatāmatiyājasya yaṣṭā<BR>
RV_06.052.02.1{14}  ati vā yo maruto manyate no brahma vā yaḥ kriyamāṇaṃ ninitsāt<BR>
RV_06.052.02.2{14}  tapūṃṣi tasmai vṛjināni santu brahmadviṣamabhi taṃ śocatu dyauḥ<BR>
RV_06.052.03.1{14}  kimaṅga tvā brahmaṇaḥ soma gopāṃ kimaṅga tvāhurabhiśastipāṃ naḥ<BR>
RV_06.052.03.2{14}  kimaṅga naḥ paśyasi nidyamānān brahmadviṣe tapuṣiṃ hetimasya<BR>
RV_06.052.04.1{14}  avantu māmuṣaso jāyamānā avantu mā sindhavaḥ pinvamānāḥ<BR>
RV_06.052.04.2{14}  avantu mā parvatāso dhruvāso 'vantu mā pitaro devahūtau<BR>
RV_06.052.05.1{14}  viśvadānīṃ sumanasaḥ syāma paśyema nu sūryamuccarantam<BR>
RV_06.052.05.2{14}  tathā karad vasupatirvasūnāṃ devānohāno 'vasāgamiṣṭhaḥ<BR>
RV_06.052.06.1{15}  indro nediṣṭhamavasāgamiṣṭhaḥ sarasvatī sindhubhiḥ pinvamānā<BR>
RV_06.052.06.2{15}  parjanyo na oṣadhībhirmayobhuragniḥ suśaṃsaḥ suhavaḥ piteva<BR>
RV_06.052.07.1{15}  viśve devāsa ā gata śṛṇutā ma imaṃ havam<BR>
RV_06.052.07.2{15}  edaṃ barhirni ṣīdata<BR>
RV_06.052.08.1{15}  yo vo devā ghṛtasnunā havyena pratibhūṣati<BR>
RV_06.052.08.2{15}  taṃ viśva upa gachatha<BR>
RV_06.052.09.1{15}  upa naḥ sūnavo giraḥ śṛṇvantvamṛtasya ye<BR>
RV_06.052.09.2{15}  sumṛḷīkā bhavantu naḥ<BR>
RV_06.052.10.1{15}  viśve devā ṛtāvṛdha ṛtubhirhavanaśrutaḥ<BR>
RV_06.052.10.2{15}  juṣantāṃ yujyaṃ payaḥ<BR>
RV_06.052.11.1{16}  stotramindro marudgaṇastvaṣṭṛmān mitro aryamā<BR>
RV_06.052.11.2{16}  imā havyā juṣanta naḥ<BR>
RV_06.052.12.1{16}  imaṃ no agne adhvaraṃ hotarvayunaśo yaja<BR>
RV_06.052.12.2{16}  cikitvān daivyaṃ janam<BR>
RV_06.052.13.1{16}  viśve devāḥ śṛṇutemaṃ havaṃ me ye antarikṣe ya upa dyavi ṣṭha<BR>
RV_06.052.13.2{16}  ye agnijihvā uta vā yajatrā āsadyāsmin barhiṣi mādayadhvam<BR>
RV_06.052.14.1{16}  viśve devā mama śṛṇvantu yajñiyā ubhe rodasī apāṃ napācca manma<BR>
RV_06.052.14.2{16}  mā vo vacāṃsi paricakṣyāṇi vocaṃ sumneṣvid vo antamā madema<BR>
RV_06.052.15.1{16}  ye ke ca jmā mahino ahimāyā divo jajñire apāṃ sadhasthe<BR>
RV_06.052.15.2{16}  te asmabhyamiṣaye viśvamāyuḥ kṣapa usrā varivasyantudevāḥ<BR>
RV_06.052.16.1{16}  agnīparjanyāvavataṃ dhiyaṃ me 'smin have suhavā suṣṭutiṃnaḥ<BR>
RV_06.052.16.2{16}  iḷāmanyo janayad garbhamanyaḥ prajāvatīriṣa ā dhattamasme<BR>
RV_06.052.17.1{16}  stīrṇe barhiṣi samidhāne agnau sūktena mahā namasā vivāse<BR>
RV_06.052.17.2{16}  asmin no adya vidathe yajatrā viśve devā haviṣi mādayadhvam<BR>
RV_06.053.01.1{17}  vayamu tvā pathas pate rathaṃ na vājasātaye<BR>
RV_06.053.01.2{17}  dhiye pūṣannayujmahi<BR>
RV_06.053.02.1{17}  abhi no naryaṃ vasu vīraṃ prayatadakṣiṇam<BR>
RV_06.053.02.2{17}  vāmaṃ gṛhapatiṃ naya<BR>
RV_06.053.03.1{17}  aditsantaṃ cidāghṛṇe pūṣan dānāya codaya<BR>
RV_06.053.03.2{17}  paṇeścid vimradā manaḥ<BR>
RV_06.053.04.1{17}  vi patho vājasātaye cinuhi vi mṛdho jahi<BR>
RV_06.053.04.2{17}  sādhantāmugra no dhiyaḥ<BR>
RV_06.053.05.1{17}  pari tṛndhi paṇīnāmārayā hṛdayā kave<BR>
RV_06.053.05.2{17}  athemasmabhyaṃ randhaya<BR>
RV_06.053.06.1{18}  vi pūṣannārayā tuda paṇericha hṛdi priyam<BR>
RV_06.053.06.2{18}  atheṃ ...<BR>
RV_06.053.07.1{18}  ā rikha kikirā kṛṇu paṇīnāṃ hṛdayā kave<BR>
RV_06.053.07.2{18}  atheṃ ...<BR>
RV_06.053.08.1{18}  yāṃ pūṣan brahmacodanīmārāṃ bibharṣyāghṛṇe<BR>
RV_06.053.08.2{18}  tayā samasya hṛdayamā rikha kikirā kṛṇu<BR>
RV_06.053.09.1{18}  yā te aṣṭrā goopaśāghṛṇe paśusādhanī<BR>
RV_06.053.09.2{18}  tasyāste sumnamīmahe<BR>
RV_06.053.10.1{18}  uta no goṣaṇiṃ dhiyamaśvasāṃ vājasāmuta<BR>
RV_06.053.10.2{18}  nṛvat kṛṇuhi vītaye<BR>
RV_06.054.01.1{19}  saṃ pūṣan viduṣā naya yo añjasānuśāsati<BR>
RV_06.054.01.2{19}  ya evedamiti bravat<BR>
RV_06.054.02.1{19}  samu pūṣṇā gamemahi yo gṛhānabhiśāsati<BR>
RV_06.054.02.2{19}  ima eveti cabravat<BR>
RV_06.054.03.1{19}  pūṣṇaścakraṃ na riṣyati na kośo 'va padyate<BR>
RV_06.054.03.2{19}  no asya vyathate paviḥ<BR>
RV_06.054.04.1{19}  yo asmai haviṣāvidhan na taṃ pūṣāpi mṛṣyate<BR>
RV_06.054.04.2{19}  prathamo vidate vasu<BR>
RV_06.054.05.1{19}  pūṣā gā anvetu naḥ puṣā rakṣatvarvataḥ<BR>
RV_06.054.05.2{19}  pūṣā vājaṃ sanotu naḥ<BR>
RV_06.054.06.1{20}  pūṣannanu pra gā ihi yajamānasya sunvataḥ<BR>
RV_06.054.06.2{20}  asmākaṃ stuvatāmuta<BR>
RV_06.054.07.1{20}  mākirneśan mākīṃ riṣan mākīṃ saṃ śāri kevaṭe<BR>
RV_06.054.07.2{20}  athāriṣṭābhirā gahi<BR>
RV_06.054.08.1{20}  śṛṇvantaṃ pūṣaṇaṃ vayamiryamanaṣṭavedasam<BR>
RV_06.054.08.2{20}  īśānaṃrāya īmahe<BR>
RV_06.054.09.1{20}  pūṣan tava vrate vayaṃ na riṣyema kadā cana<BR>
RV_06.054.09.2{20}  stotārasta iha smasi<BR>
RV_06.054.10.1{20}  pari pūṣā parastād dhastaṃ dadhātu dakṣiṇam<BR>
RV_06.054.10.2{20}  punarno naṣṭamājatu<BR>
RV_06.055.01.1{21}  ehi vāṃ vimuco napādāghṛṇe saṃ sacāvahai<BR>
RV_06.055.01.2{21}  rathīr{ṛ}tasya no bhava<BR>
RV_06.055.02.1{21}  rathītamaṃ kapardinamīśānaṃ rādhaso mahaḥ<BR>
RV_06.055.02.2{21}  rāyaḥ sakhāyamīmahe<BR>
RV_06.055.03.1{21}  rāyo dhārāsyāghṛṇe vaso rāśirajāśva<BR>
RV_06.055.03.2{21}  dhīvato-dhīvataḥ sakhā<BR>
RV_06.055.04.1{21}  pūṣaṇaṃ nvajāśvamupa stoṣāma vājinam<BR>
RV_06.055.04.2{21}  svasuryo jāra ucyate<BR>
RV_06.055.05.1{21}  māturdidhiṣumabravaṃ svasurjāraḥ śṛṇotu naḥ<BR>
RV_06.055.05.2{21}  bhrātendrasya sakhā mama<BR>
RV_06.055.06.1{21}  ājāsaḥ pūṣaṇaṃ rathe niśṛmbhāste janaśriyam<BR>
RV_06.055.06.2{21}  devaṃ vahantu bibhrataḥ<BR>
RV_06.056.01.1{22}  ya enamādideśati karambhāditi pūṣaṇam<BR>
RV_06.056.01.2{22}  na tena deva ādiśe<BR>
RV_06.056.02.1{22}  uta ghā sa rathītamaḥ sakhyā satpatiryujā<BR>
RV_06.056.02.2{22}  indro vṛtrāṇi jighnate<BR>
RV_06.056.03.1{22}  utādaḥ paruṣe gavi sūraścakraṃ hiraṇyayam<BR>
RV_06.056.03.2{22}  nyairayadrathītamaḥ<BR>
RV_06.056.04.1{22}  yadadya tvā puruṣṭuta bravāma dasra mantumaḥ<BR>
RV_06.056.04.2{22}  tat su no manma sādhaya<BR>
RV_06.056.05.1{22}  imaṃ ca no gaveṣaṇaṃ sātaye sīṣadho gaṇam<BR>
RV_06.056.05.2{22}  ārāt pūṣannasi śrutaḥ<BR>
RV_06.056.06.1{22}  ā te svastimīmaha āreaghāmupāvasum<BR>
RV_06.056.06.2{22}  adyā ca sarvatātaye śvaśca sarvatātaye<BR>
RV_06.057.01.1{23}  indrā nu pūṣaṇā vayaṃ sakhyāya svastaye<BR>
RV_06.057.01.2{23}  huvema vājasātaye<BR>
RV_06.057.02.1{23}  somamanya upāsadat pātave camvoḥ sutam<BR>
RV_06.057.02.2{23}  karambhamanya ichati<BR>
RV_06.057.03.1{23}  ajā anyasya vahnayo harī anyasya sambhṛtā<BR>
RV_06.057.03.2{23}  tābhyāṃ vṛtrāṇi jighnate<BR>
RV_06.057.04.1{23}  yadindro anayad rito mahīrapo vṛṣantamaḥ<BR>
RV_06.057.04.2{23}  tatra pūṣābhavat sacā<BR>
RV_06.057.05.1{23}  tāṃ pūṣṇaḥ sumatiṃ vayaṃ vṛkṣasya pra vayāmiva<BR>
RV_06.057.05.2{23}  indrasya cā rabhāmahe<BR>
RV_06.057.06.1{23}  ut pūṣaṇaṃ yuvāmahe 'bhīśūnriva sārathiḥ<BR>
RV_06.057.06.2{23}  mahyā indraṃ svastaye<BR>
RV_06.058.01.1{24}  śukraṃ te anyad yajataṃ te anyad viṣurūpe ahanī dyaurivāsi<BR>
RV_06.058.01.2{24}  viśvā hi māyā avasi svadhāvo bhadrā te pūṣanniharātirastu<BR>
RV_06.058.02.1{24}  ajāśvaḥ paśupā vājapastyo dhiyaṃjinvo bhuvane viśve arpitaḥ<BR>
RV_06.058.02.2{24}  aṣṭrāṃ pūṣā śithirāmudvarīvṛjat saṃcakṣāṇobhuvanā deva īyate<BR>
RV_06.058.03.1{24}  yāste pūṣan nāvo antaḥ samudre hiraṇyayīrantarikṣe caranti<BR>
RV_06.058.03.2{24}  tābhiryāsi dūtyāṃ sūryasya kāmena kṛta śrava ichamānaḥ<BR>
RV_06.058.04.1{24}  pūṣā subandhurdiva ā pṛthivyā iḷas patirmaghavā dasmavarcāḥ<BR>
RV_06.058.04.2{24}  yaṃ devāso adaduḥ sūryāyai kāmena kṛtaṃ tavasaṃ svañcam<BR>
RV_06.059.01.1{25}  pra nu vocā suteṣu vāṃ vīryā yāni cakrathuḥ<BR>
RV_06.059.01.2{25}  hatāso vāṃ pitaro devaśatrava indrāgnī jīvatho yuvam<BR>
RV_06.059.02.1{25}  baḷ itthā mahimā vāmindrāgnī paniṣṭha ā<BR>
RV_06.059.02.2{25}  samāno vāṃ janitā bhrātarā yuvaṃ yamāvihehamātarā<BR>
RV_06.059.03.1{25}  okivāṃsā sute sacānaśvā saptī ivādane<BR>
RV_06.059.03.2{25}  indrā nvagnī avaseha vajriṇā vayaṃ devā havāmahe<BR>
RV_06.059.04.1{25}  ya indrāgnī suteṣu vāṃ stavat teṣv ṛtāvṛdhā<BR>
RV_06.059.04.2{25}  joṣavākaṃ vadataḥ pajrahoṣiṇā na devā bhasathaścana<BR>
RV_06.059.05.1{25}  indrāgnī ko asya vāṃ devau martaściketati<BR>
RV_06.059.05.2{25}  viṣūco aśvān yuyujāna īyata ekaḥ samāna ā rathe<BR>
RV_06.059.06.1{26}  indrāgnī apādiyaṃ pūrvāgāt padvatībhyaḥ<BR>
RV_06.059.06.2{26}  hitvī śiro jihvayā vāvadaccarat triṃśat padā nyakramīt<BR>
RV_06.059.07.1{26}  indrāgnī ā hi tanvate naro dhanvāni bāhvoḥ<BR>
RV_06.059.07.2{26}  mā no asmin mahādhane parā varktaṃ gaviṣṭiṣu<BR>
RV_06.059.08.1{26}  indrāgnī tapanti māghā aryo arātayaḥ<BR>
RV_06.059.08.2{26}  apa dveṣāṃsyā kṛtaṃ yuyutaṃ sūryādadhi<BR>
RV_06.059.09.1{26}  indrāgnī yuvorapi vasu divyāni pārthivā<BR>
RV_06.059.09.2{26}  ā na iha prayachataṃ rayiṃ viśvāyupoṣasam<BR>
RV_06.059.10.1{26}  indrāgnī ukthavāhasā stomebhirhavanaśrutā<BR>
RV_06.059.10.2{26}  viśvābhirgīrbhirā gatamasya somasya pītaye<BR>
RV_06.060.01.1{27}  śnathad vṛtramuta sanoti vājamindrā yo agnī sahurī saparyāt<BR>
RV_06.060.01.2{27}  irajyantā vasavyasya bhūreḥ sahastamā sahasā vājayantā<BR>
RV_06.060.02.1{27}  tā yodhiṣṭamabhi gā indra nūnamapaḥ svaruṣaso agna ūḷhaḥ<BR>
RV_06.060.02.2{27}  diśaḥ svaruṣasa indra citrā apo gā agne yuvase niyutvān<BR>
RV_06.060.03.1{27}  ā vṛtrahaṇā vṛtrahabhiḥ śuṣmairindra yātaṃ namobhiragne arvāk<BR>
RV_06.060.03.2{27}  yuvaṃ rādhobhirakavebhirindrāgne asme bhavatamuttamebhiḥ<BR>
RV_06.060.04.1{27}  tā huve yayoridaṃ papne viśvaṃ purā kṛtam<BR>
RV_06.060.04.2{27}  indrāgnī namardhataḥ<BR>
RV_06.060.05.1{27}  ugrā vighaninā mṛdha indrāgnī havāmahe<BR>
RV_06.060.05.2{27}  tā no mṛḷāta īdṛśe<BR>
RV_06.060.06.1{28}  hato vṛtrāṇyāryā hato dāsāni satpatī<BR>
RV_06.060.06.2{28}  hato viśvā apa dviṣaḥ<BR>
RV_06.060.07.1{28}  indrāgnī yuvāmime 'bhi stomā anūṣata<BR>
RV_06.060.07.2{28}  pibataṃ śambhuvā sutam<BR>
RV_06.060.08.1{28}  yā vāṃ santi puruspṛho niyuto dāśuṣe narā<BR>
RV_06.060.08.2{28}  indrāgnī tābhirā gatam<BR>
RV_06.060.09.1{28}  tābhirā gachataṃ naropedaṃ savanaṃ sutam<BR>
RV_06.060.09.2{28}  indrāgnī somapītaye<BR>
RV_06.060.10.1{28}  tamīḷiṣva yo arciṣā vanā viśvā pariṣvajat<BR>
RV_06.060.10.2{28}  kṛṣṇākṛṇoti jihvayā<BR>
RV_06.060.11.1{29}  ya iddha āvivāsati sumnamindrasya martyaḥ<BR>
RV_06.060.11.2{29}  dyumnāya sutarā apaḥ<BR>
RV_06.060.12.1{29}  tā no vājavatīriṣa āśūn pipṛtamarvataḥ<BR>
RV_06.060.12.2{29}  indramagniṃ ca voḷhave<BR>
RV_06.060.13.1{29}  ubhā vāmindrāgnī āhuvadhyā ubhā rādhasaḥ saha mādayadhyai<BR>
RV_06.060.13.2{29}  ubhā dātārāviṣāṃ rayīṇāmubhā vājasya sātaye huve vām<BR>
RV_06.060.14.1{29}  ā no gavyebhiraśvyairvasavyairupa gachatam<BR>
RV_06.060.14.2{29}  sakhāyau devau sakhyāya śambhuvendrāgnī tā havāmahe<BR>
RV_06.060.15.1{29}  indrāgnī śṛṇutaṃ havaṃ yajamānasya sunvataḥ<BR>
RV_06.060.15.2{29}  vītaṃ havyānyā gataṃ pibataṃ somyaṃ madhu<BR>
RV_06.061.01.1{30}  iyamadadād rabhasam ṛṇacyutaṃ divodāsaṃ vadhryaśvāya dāśuṣe<BR>
RV_06.061.01.2{30}  yā śaśvantamācakhādāvasaṃ paṇiṃ tā te dātrāṇi taviṣā sarasvati<BR>
RV_06.061.02.1{30}  iyaṃ śuṣmebhirbisakhā ivārujat sānu girīṇāṃ taviṣebhirūrmibhiḥ<BR>
RV_06.061.02.2{30}  pārāvataghnīmavase suvṛktibhiḥ sarasvatīmā vivāsema dhītibhiḥ<BR>
RV_06.061.03.1{30}  sarasvati devanido ni barhaya prajāṃ viśvasya bṛsayasya māyinaḥ<BR>
RV_06.061.03.2{30}  uta kṣitibhyo 'vanīravindo viṣamebhyo asravo vājinīvati<BR>
RV_06.061.04.1{30}  pra ṇo devī sarasvatī vājebhirvājinīvatī<BR>
RV_06.061.04.2{30}  dhīnāmavitryavatu<BR>
RV_06.061.05.1{30}  yastvā devi sarasvatyupabrūte dhane hite<BR>
RV_06.061.05.2{30}  indraṃ na vṛtratūrye<BR>
RV_06.061.06.1{31}  tvaṃ devi sarasvatyavā vājeṣu vājini<BR>
RV_06.061.06.2{31}  radā pūṣeva naḥsanim<BR>
RV_06.061.07.1{31}  uta syā naḥ sarasvatī ghorā hiraṇyavartaniḥ<BR>
RV_06.061.07.2{31}  vṛtraghnī vaṣṭi suṣṭutim<BR>
RV_06.061.08.1{31}  yasyā ananto ahrutastveṣaścariṣṇurarṇavaḥ<BR>
RV_06.061.08.2{31}  amaścarati roruvat<BR>
RV_06.061.09.1{31}  sā no viśvā ati dviṣaḥ svasṝranyā ṛtāvarī<BR>
RV_06.061.09.2{31}  atannaheva sūryaḥ<BR>
RV_06.061.10.1{31}  uta naḥ priyā priyāsu saptasvasā sujuṣṭā<BR>
RV_06.061.10.2{31}  sarasvatī stomyā bhūt<BR>
RV_06.061.11.1{32}  āpapruṣī pārthivānyuru rajo antarikṣam<BR>
RV_06.061.11.2{32}  sarasvatī nidas pātu<BR>
RV_06.061.12.1{32}  triṣadhasthā saptadhātuḥ pañca jātā vardhayantī<BR>
RV_06.061.12.2{32}  vāje-vāje havyā bhūt<BR>
RV_06.061.13.1{32}  pra yā mahimnā mahināsu cekite dyumnebhiranyā apasāmapastamā<BR>
RV_06.061.13.2{32}  ratha iva bṛhatī vibhvane kṛtopastutyā cikituṣā sarasvatī<BR>
RV_06.061.14.1{32}  sarasvatyabhi no neṣi vasyo māpa spharīḥ payasā mā na ādhak<BR>
RV_06.061.14.2{32}  juṣasva naḥ sakhyā veśyā ca mā tvat kṣetrāṇyaraṇāni ganma<BR>
RV_06.062.01.1{01}  stuṣe narā divo asya prasantāśvinā huve jaramāṇo arkaiḥ<BR>
RV_06.062.01.2{01}  yā sadya usrā vyuṣi jmo antān yuyūṣataḥ paryurūvarāṃsi<BR>
RV_06.062.02.1{01}  tā yajñamā śucibhiścakramāṇā rathasya bhānuṃ rurucūrajobhiḥ<BR>
RV_06.062.02.2{01}  purū varāṃsyamitā mimānāpo dhanvānyati yātho ajrān<BR>
RV_06.062.03.1{01}  tā ha tyad vartiryadaradhramugretthā dhiya ūhathuḥ śaśvadaśvaiḥ<BR>
RV_06.062.03.2{01}  manojavebhiriṣiraiḥ śayadhyai pari vyathirdāśuṣo martyasya<BR>
RV_06.062.04.1{01}  tā navyaso jaramāṇasya manmopa bhūṣato yuyujānasaptī<BR>
RV_06.062.04.2{01}  śubhaṃ pṛkṣamiṣamūrjaṃ vahantā hotā yakṣat pratno adhrug yuvānā<BR>
RV_06.062.05.1{01}  tā valgū dasrā puruśākatamā pratnā navyasā vacasā vivāse<BR>
RV_06.062.05.2{01}  yā śaṃsate stuvate śambhaviṣṭhā babhūvaturgṛṇate citrarātī<BR>
RV_06.062.06.1{02}  tā bhujyuṃ vibhiradbhyaḥ samudrāt tugrasya sūnumūhathūrajobhiḥ<BR>
RV_06.062.06.2{02}  areṇubhiryojanebhirbhujantā patatribhirarṇasonirupasthāt<BR>
RV_06.062.07.1{02}  vi jayuṣā rathyā yātamadriṃ śrutaṃ havaṃ vṛṣaṇā vadhrimatyāḥ<BR>
RV_06.062.07.2{02}  daśasyantā śayave pipyathurgāmiti cyavānā sumatiṃ bhuraṇyū<BR>
RV_06.062.08.1{02}  yad rodasī pradivo asti bhūmā heḷo devānāmuta martyatrā<BR>
RV_06.062.08.2{02}  tadādityā vasavo rudriyāso rakṣoyuje tapuraghaṃ dadhāta<BR>
RV_06.062.09.1{02}  ya īṃ rājānāv ṛtuthā vidadhad rajaso mitro varuṇaściketat<BR>
RV_06.062.09.2{02}  gambhīrāya rakṣase hetimasya droghāya cid vacasa ānavāya<BR>
RV_06.062.10.1{02}  antaraiścakraistanayāya vartirdyumatā yātaṃ nṛvatā rathena<BR>
RV_06.062.10.2{02}  sanutyena tyajasā martyasya vanuṣyatāmapi śīrṣāvavṛktam<BR>
RV_06.062.11.1{02}  ā paramābhiruta madhyamābhirniyudbhiryātamavamābhirarvāk<BR>
RV_06.062.11.2{02}  dṛḷhasya cid gomato vi vrajasya duro vartaṃ gṛṇate citrarātī<BR>
RV_06.063.01.1{03}  kva tyā valgū puruhūtādya dūto na stomo 'vidan namasvān<BR>
RV_06.063.01.2{03}  ā yo arvāṃ nāsatyā vavarta preṣṭhā hyasatho asya manman<BR>
RV_06.063.02.1{03}  araṃ me gantaṃ havanāyāsmai gṛṇānā yathā pibātho andhaḥ<BR>
RV_06.063.02.2{03}  pari ha tyad vartiryātho riṣo na yat paro nāntarastuturyāt<BR>
RV_06.063.03.1{03}  akāri vāmandhaso varīmannastāri barhiḥ suprāyaṇatamam<BR>
RV_06.063.03.2{03}  uttānahasto yuvayurvavandā vāṃ nakṣanto adraya āñjan<BR>
RV_06.063.04.1{03}  ūrdhvo vāmagniradhvareṣvasthāt pra rātireti jūrṇinīghṛtācī<BR>
RV_06.063.04.2{03}  pra hotā gūrtamanā urāṇo 'yukta yo nāsatyā havīman<BR>
RV_06.063.05.1{03}  adhi śriye duhitā sūryasya rathaṃ tasthau purubhujā śatotim<BR>
RV_06.063.05.2{03}  pra māyābhirmāyinā bhūtamatra narā nṛtū janiman yajñiyānām<BR>
RV_06.063.06.1{04}  yuvaṃ śrībhirdarśatābhirābhiḥ śubhe puṣṭimūhathuḥsūryāyāḥ<BR>
RV_06.063.06.2{04}  pra vāṃ vayo vapuṣe 'nu paptan nakṣad vāṇī suṣṭutā dhiṣṇyā vām<BR>
RV_06.063.07.1{04}  ā vāṃ vayo 'śvāso vahiṣṭhā abhi prayo nāsatyā vahantu<BR>
RV_06.063.07.2{04}  pra vāṃ ratho manojavā asarjīṣaḥ pṛkṣa iṣidho anu pūrvīḥ<BR>
RV_06.063.08.1{04}  puru hi vāṃ purubhujā deṣṇaṃ dhenuṃ na iṣaṃ pinvatamasakrām<BR>
RV_06.063.08.2{04}  stutaśca vāṃ mādhvī suṣṭutiśca rasāśca ye vāmanu rātimagman<BR>
RV_06.063.09.1{04}  uta ma ṛjre purayasya raghvī sumīḷhe śataṃ peruke ca pakvā<BR>
RV_06.063.09.2{04}  śāṇḍo dād dhiraṇinaḥ smaddiṣṭīn daśa vaśāso abhiṣāca ṛṣvān<BR>
RV_06.063.10.1{04}  saṃ vāṃ śatā nāsatyā sahasrāśvānāṃ purupanthā gire dāt<BR>
RV_06.063.10.2{04}  bharadvājāya vīra nū gire dād dhatā rakṣāṃsi purudaṃsasā syuḥ<BR>
RV_06.063.11.1{04}  ā vāṃ sumne variman sūribhiḥ ṣyām<BR>
RV_06.064.01.1{05}  udu śriya uṣaso rocamānā asthurapāṃ normayo ruśantaḥ<BR>
RV_06.064.01.2{05}  kṛṇoti viśvā supathā sugānyabhūdu vasvī dakṣiṇāmaghonī<BR>
RV_06.064.02.1{05}  bhadrā dadṛkṣa urviyā vi bhāsyut te śocirbhānavo dyāmapaptan<BR>
RV_06.064.02.2{05}  āvirvakṣaḥ kṛṇuṣe śumbhamānoṣo devi rocamānāmahobhiḥ<BR>
RV_06.064.03.1{05}  vahanti sīmaruṇāso ruśanto gāvaḥ subhagāmurviyā prathānām<BR>
RV_06.064.03.2{05}  apejate śūro asteva śatrūn bādhate tamo ajiro navoḷhā<BR>
RV_06.064.04.1{05}  sugota te supathā parvateṣvavāte apastarasi svabhāno<BR>
RV_06.064.04.2{05}  sā na ā vaha pṛthuyāmannṛṣve rayiṃ divo duhitariṣayadhyai<BR>
RV_06.064.05.1{05}  sā vaha yokṣabhiravātoṣo varaṃ vahasi joṣamanu<BR>
RV_06.064.05.2{05}  tvaṃ divo duhitaryā ha devī pūrvahūtau maṃhanā darśatā bhūḥ<BR>
RV_06.064.06.1{05}  ut te vayaś ...<BR>
RV_06.065.01.1{06}  eṣā syā no duhitā divojāḥ kṣitīruchantī mānuṣīrajīgaḥ<BR>
RV_06.065.01.2{06}  yā bhānunā ruśatā rāmyāsvajñāyi tirastamasaścidaktūn<BR>
RV_06.065.02.1{06}  vi tad yayuraruṇayugbhiraśvaiścitraṃ bhāntyuṣasaścandrarathāḥ<BR>
RV_06.065.02.2{06}  agraṃ yajñasya bṛhato nayantīrvi tā bādhantetama ūrmyāyāḥ<BR>
RV_06.065.03.1{06}  śravo vājamiṣamūrjaṃ vahantīrni dāśuṣa uṣaso martyāya<BR>
RV_06.065.03.2{06}  maghonīrvīravat patyamānā avo dhāta vidhate ratnamadya<BR>
RV_06.065.04.1{06}  idā hi vo vidhate ratnamastīdā vīrāya dāśuṣa uṣāsaḥ<BR>
RV_06.065.04.2{06}  idā viprāya jarate yadukthā ni ṣma māvate vahatha pura cit<BR>
RV_06.065.05.1{06}  idā hi ta uṣo adrisāno gotrā gavāmangiraso gṛṇanti<BR>
RV_06.065.05.2{06}  vyarkeṇa bibhidurbrahmaṇā ca satyā nṛṇāmabhavad devahūtiḥ<BR>
RV_06.065.06.1{06}  uchā divo duhitaḥ pratnavan no bharadvājavad vidhate maghoni<BR>
RV_06.065.06.2{06}  suvīraṃ rayiṃ gṛṇate rirīhyurugāyamadhi dhehi śravo naḥ<BR>
RV_06.066.01.1{07}  vapurnu taccikituṣe cidastu samānaṃ nāma dhenu patyamānam<BR>
RV_06.066.01.2{07}  marteṣvanyad dohase pīpāya sakṛcchukraṃ duduhe pṛśnirūdhaḥ<BR>
RV_06.066.02.1{07}  ye agnayo na śośucannidhānā dviryat trirmaruto vāvṛdhanta<BR>
RV_06.066.02.2{07}  areñavo hiraṇyayāsa eṣāṃ sākaṃ nṛmṇaiḥ pauṃsyebhiśca bhūvan<BR>
RV_06.066.03.1{07}  rudrasya ye mīḷhuṣaḥ santi putrā yāṃśco nu dādhṛvirbharadhyai<BR>
RV_06.066.03.2{07}  vide hi mātā maho mahī ṣā set pṛśniḥ subhve garbhamādhāt<BR>
RV_06.066.04.1{07}  na ya iṣante januṣo 'yā nvantaḥ santo 'vadyāni punānāḥ<BR>
RV_06.066.04.2{07}  niryad duhre śucayo 'nu joṣamanu śriyā tanvamukṣamāṇāḥ<BR>
RV_06.066.05.1{07}  makṣū na yeṣu dohase cidayā ā nāma dhṛṣṇu mārutandadhānāḥ<BR>
RV_06.066.05.2{07}  na ye staunā ayāso mahnā nū cit sudānurava vāsadugrān<BR>
RV_06.066.06.1{08}  ta idugrāḥ śavasā dhṛṣṇuṣeṇā ubhe yujanta rodasī sumeke<BR>
RV_06.066.06.2{08}  adha smaiṣu rodasī svaśocirāmavatsu tasthau na rokaḥ<BR>
RV_06.066.07.1{08}  aneno vo maruto yāmo astvanaśvaścid yamajatyarathīḥ<BR>
RV_06.066.07.2{08}  anavaso anabhīśū rajastūrvi rodasī pathyā yāti sādhan<BR>
RV_06.066.08.1{08}  nāsya vartā na tarutā nvasti maruto yamavatha vajasātau<BR>
RV_06.066.08.2{08}  toke vā goṣu tanaye yamapsu sa vrajaṃ dartā pārye adha dyoḥ<BR>
RV_06.066.09.1{08}  pra citramarkaṃ gṛṇate turāya mārutāya svatavase bharadhvam<BR>
RV_06.066.09.2{08}  ye sahāṃsi sahasā sahante rejate agne pṛthivī makhebhyaḥ<BR>
RV_06.066.10.1{08}  tviṣīmanto adhvarasyeva didyut tṛṣucyavaso juhvo nāgneḥ<BR>
RV_06.066.10.1{08}  arcatrayo dhunayo na vīrā bhrājajjanmāno maruto adhṛṣṭāḥ<BR>
RV_06.066.11.1{08}  taṃ vṛdhantaṃ mārutaṃ bhrājadṛṣṭiṃ rudrasya sūnuṃ havasā vivāse<BR>
RV_06.066.11.2{08}  divaḥ śardhāya śucayo manīṣā girayo nāpa ugrā aspṛdhran<BR>
RV_06.067.01.1{09}  viśveṣāṃ vaḥ satāṃ jyeṣṭhatamā gīrbhirmitrāvaruṇāvāvṛdhadhyai<BR>
RV_06.067.01.2{09}  saṃ yā raśmeva yamaturyamiṣṭhā dvā janānasamā bāhubhiḥ svaiḥ<BR>
RV_06.067.02.1{09}  iyaṃ mad vāṃ pra stṛṇīte manīṣopa priyā namasā barhiracha<BR>
RV_06.067.02.2{09}  yantaṃ no mitrāvaruṇāvadhṛṣṭaṃ chardiryad vāṃ varūthyaṃ sudānū<BR>
RV_06.067.03.1{09}  ā yātaṃ mitrāvaruṇā suśastyupa priyā namasā hūyamānā<BR>
RV_06.067.03.2{09}  saṃ yāvapnaḥ stho apaseva janāñchrudhīyataścid yatatho mahitvā<BR>
RV_06.067.04.1{09}  aśvā na yā vājinā pūtabandhū ṛtā yad garbhamaditirbharadhyai<BR>
RV_06.067.04.2{09}  pra yā mahi mahāntā jāyamānā ghorā martāyaripave ni dīdhaḥ<BR>
RV_06.067.05.1{09}  viśve yad vāṃ maṃhanā mandamānāḥ kṣatraṃ devāso adadhuḥ sajoṣāḥ<BR>
RV_06.067.05.2{09}  pari yad bhūtho rodasī cidurvī santi spaśo adabdhāso amūrāḥ<BR>
RV_06.067.06.1{10}  tā hi kṣatraṃ dhārayethe anu dyūn dṛṃhethe sānumupamādiva dyoḥ<BR>
RV_06.067.06.2{10}  dṛḷho nakṣatra uta viśvadevo bhūmimātān dyāṃ dhāsināyoḥ<BR>
RV_06.067.07.1{10}  tā vigraṃ dhaithe jaṭharaṃ pṛṇadhyā ā yat sadma sabhṛtayaḥ pṛṇanti<BR>
RV_06.067.07.2{10}  na mṛṣyante yuvatayo 'vātā vi yat payo viśvajinvā bharante<BR>
RV_06.067.08.1{10}  tā jihvayā sadamedaṃ sumedhā ā yad vāṃ satyo aratir{ṛ}te bhūt<BR>
RV_06.067.08.2{10}  tad vāṃ mahitvaṃ ghṛtānnāvastu yuvaṃ dāśuṣevi cayiṣṭamaṃhaḥ<BR>
RV_06.067.09.1{10}  pra yad vāṃ mitrāvaruṇā spūrdhan priyā dhāma yuvadhitā minanti<BR>
RV_06.067.09.2{10}  na ye devāsa ohasā na martā ayajñasāco apyo naputrāḥ<BR>
RV_06.067.10.1{10}  vi yad vācaṃ kīstāso bharante śaṃsanti ke cin nivido manānāḥ<BR>
RV_06.067.10.2{10}  ād vāṃ bravāma satyānyukthā nakirdevebhiryatatho mahitvā<BR>
RV_06.067.11.1{10}  avoritthā vāṃ chardiṣo abhiṣṭau yuvormitrāvaruṇāvaskṛdhoyu<BR>
RV_06.067.11.2{10}  anu yad gāva sphurān ṛjipyaṃ dhṛṣṇuṃ yad raṇevṛṣaṇaṃ yunajan<BR>
RV_06.068.01.1{11}  śruṣṭī vāṃ yajña udyataḥ sajoṣā manuṣvad vṛktabarhiṣo yajadhyai<BR>
RV_06.068.01.2{11}  ā ya indrāvaruṇāviṣe adya mahe sumnāya maha āvavartat<BR>
RV_06.068.02.1{11}  tā hi śreṣṭhā devatātā tujā śūrāṇāṃ śaviṣṭhātā hi bhūtam<BR>
RV_06.068.02.2{11}  maghonāṃ maṃhiṣṭhā tuviśuṣma ṛtena vṛtraturā sarvasenā<BR>
RV_06.068.03.1{11}  tā gṛṇīhi namasyebhiḥ śūṣaiḥ sumnebhirindrāvaruṇā cakānā<BR>
RV_06.068.03.2{11}  vajreṇānyaḥ śavasā hanti vṛtraṃ siṣaktyanyo vṛjaneṣu vipraḥ<BR>
RV_06.068.04.1{11}  gnāśca yan naraśca vāvṛdhanta viśve devāso narāṃ svagūrtāḥ<BR>
RV_06.068.04.2{11}  praibhya indrāvaruṇā mahitvā dyauśca pṛthivi bhūtamurvī<BR>
RV_06.068.05.1{11}  sa it sudānuḥ svavān ṛtāvendrā yo vāṃ varuṇa dāśatitman<BR>
RV_06.068.05.2{11}  iṣā sa dviṣastared dāsvān vaṃsad rayiṃ rayivataśca janān<BR>
RV_06.068.06.1{12}  yaṃ yuvaṃ dāśvadhvarāya devā rayiṃ dhattho vasumantaṃ purukṣum<BR>
RV_06.068.06.2{12}  asme sa indrāvaruṇāvapi ṣyāt pra yo bhanakti vanuṣāmaśastīḥ<BR>
RV_06.068.07.1{12}  uta naḥ sutrātro devagopāḥ sūribhya indrāvaruṇā rayiḥ ṣyāt<BR>
RV_06.068.07.2{12}  yeṣāṃ śuṣmaḥ pṛtanāsu sāhvān pra sadyo dyumnātirate taturiḥ<BR>
RV_06.068.08.1{12}  nū na indrāvaruṇā gṛṇānā pṛṅktaṃ rayiṃ sauśravasāya devā<BR>
RV_06.068.08.2{12}  itthā gṛṇanto mahinasya śardho 'po na nāvā duritātarema<BR>
RV_06.068.09.1{12}  pra samrāje bṛhate manma nu priyamarca devāya varuṇāya saprathaḥ<BR>
RV_06.068.09.2{12}  ayaṃ ya urvī mahinā mahivrataḥ kratvā vibhātyajaro na śociṣā<BR>
RV_06.068.10.1{12}  indrāvaruṇā sutapāvimaṃ sutaṃ somaṃ pibataṃ madyaṃ dhṛtavratā<BR>
RV_06.068.10.2{12}  yuvo ratho adhvaraṃ devavītaye prati svasaramupa yāti pītaye<BR>
RV_06.068.11.1{12}  indrāvaruṇā madhumattamasya vṛṣṇaḥ somasya vṛṣaṇā vṛṣethām<BR>
RV_06.068.11.2{12}  idaṃ vāmandhaḥ pariṣiktamasme āsadyāsmin barhiṣi mādayethām<BR>
RV_06.069.01.1{13}  saṃ vāṃ karmaṇā samiṣā hinomīndrāviṣṇū apasas pareasya<BR>
RV_06.069.01.2{13}  juṣethāṃ yajñaṃ draviṇaṃ ca dhattamariṣṭairnaḥ pathibhiḥ pārayantā<BR>
RV_06.069.02.1{13}  yā viśvāsāṃ janitarā matīnāmindrāviṣṇū kalaśā somadhānā<BR>
RV_06.069.02.2{13}  pra vāṃ giraḥ śasyamānā avantu pra stomāso gīyamānāso arkaiḥ<BR>
RV_06.069.03.1{13}  indrāviṣṇū madapatī madānāmā somaṃ yātaṃ draviṇo dadhānā<BR>
RV_06.069.03.2{13}  saṃ vāmañjantvaktubhirmatīnāṃ saṃ stomāsaḥ śasyamānāsa ukthaiḥ<BR>
RV_06.069.04.1{13}  ā vāmaśvāso abhimātiṣāha indrāviṣṇū sadhamādo vahantu<BR>
RV_06.069.04.2{13}  juṣethāṃ viśvā havanā matīnāmupa brahmāṇi śṛṇutaṃ giro me<BR>
RV_06.069.05.1{13}  indrāviṣṇū tat panayāyyaṃ vāṃ somasya mada uru cakramāthe<BR>
RV_06.069.05.2{13}  akṛṇutamantarikṣaṃ varīyo 'prathataṃ jīvase no rajāṃsi<BR>
RV_06.069.06.1{13}  indrāviṣṇū haviṣā vāvṛdhānāgrādvānā namasā rātahavyā<BR>
RV_06.069.06.2{13}  ghṛtāsutī draviṇaṃ dhattamasme samudraḥ sthaḥ kalaśaḥ somadhānaḥ<BR>
RV_06.069.07.1{13}  indrāviṣṇū pibataṃ madhvo asya somasya dasrā jaṭharaṃ pṛṇethām<BR>
RV_06.069.07.2{13}  ā vāmandhāṃsi madirāṇyagmannupa brahmāṇi śṛṇutaṃ havaṃ me<BR>
RV_06.069.08.1{13}  ubhā jigyathurna parā jayethe na parā jigye kataraścanainoḥ<BR>
RV_06.069.08.2{13}  indraśca viṣṇo yadapaspṛdhethāṃ tredhā sahasraṃ vi tadairayethām<BR>
RV_06.070.01.1{14}  ghṛtavatī bhuvanānāmabhiśriyorvī pṛthvī madhudughe supeśasā<BR>
RV_06.070.01.2{14}  dyāvāpṛthivī varuṇasya dharmaṇā viṣkabhite ajarebhūriretasā<BR>
RV_06.070.02.1{14}  asaścantī bhūridhāre payasvatī ghṛtaṃ duhāte sukṛte śucivrate<BR>
RV_06.070.02.2{14}  rājantī asya bhuvanasya rodasī asme retaḥ siñcataṃyan manurhitam<BR>
RV_06.070.03.1{14}  yo vām ṛjave kramaṇāya rodasī marto dadāśa dhiṣaṇe sa sādhati<BR>
RV_06.070.03.2{14}  pra prajābhirjāyate dharmaṇas pari yuvoḥ siktā viṣurūpāṇi savratā<BR>
RV_06.070.04.1{14}  ghṛtena dyāvāpṛthivī abhīvṛte ghṛtaśriyā ghṛtapṛcā ghṛtāvṛdhā<BR>
RV_06.070.04.2{14}  urvī pṛthvī hotṛvūrye purohite te id viprā īḷate sumnamiṣṭaye<BR>
RV_06.070.05.1{14}  madhu no dyāvāpṛthivī mimikṣatāṃ madhuścutā madhudughe madhuvrate<BR>
RV_06.070.05.2{14}  dadhāne yajñaṃ draviṇaṃ ca devatā mahi śravo vājamasme suvīryam<BR>
RV_06.070.06.1{14}  ūrjaṃ no dyauśca pṛthivī ca pinvatāṃ pitā mātā viśvavidā sudaṃsasā<BR>
RV_06.070.06.2{14}  saṃrarāṇe rodasī viśvaśambhuvā saniṃ vājaṃ rayimasme saminvatām<BR>
RV_06.071.01.1{15}  udu ṣya devaḥ savitā hiraṇyayā bāhū ayaṃsta savanāyasukratuḥ<BR>
RV_06.071.01.2{15}  ghṛtena pāṇī abhi pruṣṇute makho yuvā sudakṣo rajaso vidharmaṇi<BR>
RV_06.071.02.1{15}  devasya vayaṃ savituḥ savīmani śreṣṭhe syāma vasunaścadāvane<BR>
RV_06.071.02.2{15}  yo viśvasya dvipado yaścatuṣpado niveśane prasave cāsi bhūmanaḥ<BR>
RV_06.071.03.1{15}  adabdhebhiḥ savitaḥ pāyubhiṣ ṭvaṃ śivebhiradya pari pāhi no gayam<BR>
RV_06.071.03.2{15}  hiraṇyajihvaḥ suvitāya navyase rakṣā mākirnoaghaśaṃsa īśata<BR>
RV_06.071.04.1{15}  udu ṣya devaḥ savitā damūnā hiraṇyapāṇiḥ pratidoṣamasthāt<BR>
RV_06.071.04.2{15}  ayohanuryajato mandrajihva ā dāśuṣe suvati bhūrivāmam<BR>
RV_06.071.05.1{15}  udū ayānupavakteva bāhū hiraṇyayā savitā supratīkā<BR>
RV_06.071.05.2{15}  divo rohāṃsyaruhat pṛthivyā arīramat patayat kaccidabhvam<BR>
RV_06.071.06.1{15}  vāmamadya savitarvāmamu śvo dive-dive vāmamasmabhyaṃ sāvīḥ<BR>
RV_06.071.06.2{15}  vāmasya hi kṣayasya deva bhūrerayā dhiyā vāmabhājaḥ syāma<BR>
RV_06.072.01.1{16}  indrāsomā mahi tad vāṃ mahitvaṃ yuvaṃ mahāni prathamāni cakrathuḥ<BR>
RV_06.072.01.2{16}  yuvaṃ sūryaṃ vividathuryuvaṃ svarviśvā tamāṃsyahataṃ nidaśca<BR>
RV_06.072.02.1{16}  indrāsomā vāsayatha uṣāsamut sūryaṃ nayatho jyotiṣā saha<BR>
RV_06.072.02.2{16}  upa dyāṃ skambhathuḥ skambhanenāprathataṃ pṛthivīṃ mātaraṃ vi<BR>
RV_06.072.03.1{16}  indrāsomāvahimapaḥ pariṣṭhāṃ hatho vṛtramanu vāṃ dyauramanyata<BR>
RV_06.072.03.2{16}  prārṇāṃsyairayataṃ nadīnāmā samudrāṇipaprathuḥ purūṇi<BR>
RV_06.072.04.1{16}  indrāsomā pakvamāmāsvantarni gavāmid dadhathurvakṣaṇāsu<BR>
RV_06.072.04.2{16}  jagṛbhathuranapinaddhamāsu ruśaccitrāsu jagatīṣvantaḥ<BR>
RV_06.072.05.1{16}  indrāsomā yuvamaṅga tarutramapatyasācaṃ śrutyaṃ rarāthe<BR>
RV_06.072.05.2{16}  yuvaṃ śuṣmaṃ naryaṃ carṣaṇibhyaḥ saṃ vivyathuḥ pṛtanāṣāhamugrā<BR>
RV_06.073.01.1{17}  yo adribhit prathamajā ṛtāvā bṛhaspatirāṅgiraso haviṣmān<BR>
RV_06.073.01.2{17}  dvibarhajmā prāgharmasat pitā na ā rodasī vṛṣabho roravīti<BR>
RV_06.073.02.1{17}  janāya cid ya īvata u lokaṃ bṛhaspatirdevahūtau cakāra<BR>
RV_06.073.02.2{17}  ghnan vṛtrāṇi vi puro dardarīti jayañchatrūnramitrān pṛtsu sāhan<BR>
RV_06.073.03.1{17}  bṛhaspatiḥ samajayad vasūni maho vrajān gomato deva eṣaḥ<BR>
RV_06.073.03.2{17}  apaḥ siṣāsan svarapratīto bṛhaspatirhantyamitramarkaiḥ<BR>
RV_06.074.01.1{18}  somārudrā dhārayethāmasuryaṃ pra vāmiṣṭayo 'ramaśnuvantu<BR>
RV_06.074.01.2{18}  dame-dame sapta ratnā dadhānā śaṃ no bhūtaṃ dvipadeśaṃ catuṣpade<BR>
RV_06.074.02.1{18}  somārudrā vi vṛhataṃ viṣūcīmamīvā yā no gayamāviveśa<BR>
RV_06.074.02.2{18}  āre bādhethāṃ nir{ṛ}tiṃ parācairasme bhadrā sauśravasāni santu<BR>
RV_06.074.03.1{18}  somārudrā yuvametānyasme viśvā tanūṣu bheṣajāni dhattam<BR>
RV_06.074.03.2{18}  ava syataṃ muñcataṃ yan no asti tanūṣu baddhaṃ kṛtameno asmat<BR>
RV_06.074.04.1{18}  tigmāyudhau tigmahetī suśevau somārudrāviha su mṛḷataṃ naḥ<BR>
RV_06.074.04.2{18}  pra no muñcataṃ varuṇasya pāśād gopāyataṃ naḥ sumanasyamānā<BR>
RV_06.075.01.1{19}  jīmūtasyeva bhavati pratīkaṃ yad varmī yāti samadāmupasthe<BR>
RV_06.075.01.2{19}  anāviddhayā tanvā jaya tvaṃ sa tvā varmaṇo mahimā pipartu<BR>
RV_06.075.02.1{19}  dhanvanā gā dhanvanājiṃ jayema dhanvanā tīvrāḥ samado jayema<BR>
RV_06.075.02.2{19}  dhanuḥ śatrorapakāmaṃ kṛṇoti dhanvanā sarvāḥ pradiśo jayema<BR>
RV_06.075.03.1{19}  vakṣyantīvedā ganīganti karṇaṃ priyaṃ sakhāyaṃ pariṣasvajānā<BR>
RV_06.075.03.2{19}  yoṣeva śiṅkte vitatādhi dhanvañ jyā iyaṃ samane pārayantī<BR>
RV_06.075.04.1{19}  te ācarantī samaneva yoṣā māteva putraṃ bibhṛtāmupasthe<BR>
RV_06.075.04.2{19}  apa śatrūn vidhyatāṃ saṃvidāne ārtnī ime viṣphurantīamitrān<BR>
RV_06.075.05.1{19}  bahvīnāṃ pitā bahurasya putraściścā kṛṇoti samanāvagatya<BR>
RV_06.075.05.2{19}  iṣudhiḥ saṅkāḥ pṛtanāśca sarvāḥ pṛṣṭhe ninaddho jayati prasūtaḥ<BR>
RV_06.075.06.1{20}  rathe tiṣṭhan nayati vājinaḥ puro yatra-yatra kāmayate suṣārathiḥ<BR>
RV_06.075.06.2{20}  abhīśūnāṃ mahimānaṃ panāyata manaḥ paścādanu yachanti raśmayaḥ<BR>
RV_06.075.07.1{20}  tīvrān ghoṣān kṛṇvate vṛṣapāṇayo 'śvā rathebhiḥ sahavājayantaḥ<BR>
RV_06.075.07.2{20}  avakrāmantaḥ prapadairamitrān kṣiṇanti śatrūnranapavyayantaḥ<BR>
RV_06.075.08.1{20}  rathavāhanaṃ havirasya nāma yatrāyudhaṃ nihitamasya varma<BR>
RV_06.075.08.2{20}  tatrā rathamupa śagmaṃ sadema viśvāhā vayaṃ sumanasyamānāḥ<BR>
RV_06.075.09.1{20}  svāduṣaṃsadaḥ pitaro vayodhāḥ kṛchreśritaḥ śaktīvanto gabhīrāḥ<BR>
RV_06.075.09.2{20}  citrasenā iṣubalā amṛdhrāḥ satovīrā uravo vrātasāhāḥ<BR>
RV_06.075.10.1{20}  brāhmaṇāsaḥ pitaraḥ somyāsaḥ śive no dyāvāpṛthivī anehasā<BR>
RV_06.075.10.2{20}  pūṣā naḥ pātu duritād ṛtāvṛdho rakṣā mākirno aghaśaṃsa īśata<BR>
RV_06.075.11.1{21}  suparṇaṃ vaste mṛgo asyā danto gobhiḥ saṃnaddhā patati prasūtā<BR>
RV_06.075.11.2{21}  yatrā naraḥ saṃ ca vi ca dravanti tatrāsmabhyamiṣavaḥ śarma yaṃsan<BR>
RV_06.075.12.1{21}  ṛjīte pari vṛṃdhi no 'śmā bhavatu nastanūḥ<BR>
RV_06.075.12.2{21}  somo adhi bravītu no 'ditiḥ śarma yachatu<BR>
RV_06.075.13.1{21}  ā jaṅghanti sānveṣāṃ jaghanānupa jighnate<BR>
RV_06.075.13.2{21}  aśvājani pracetaso 'śvān samatsu codaya<BR>
RV_06.075.14.1{21}  ahiriva bhogaiḥ paryeti bāhuṃ jyāyā hetiṃ paribādhamānaḥ<BR>
RV_06.075.14.2{21}  hastaghno viśvā vayunāni vidvān pumān pumāṃsaṃ pari pātu viśvataḥ<BR>
RV_06.075.15.1{21}  ālāktā yā ruruśīrṣṇyatho yasyā ayo mukham<BR>
RV_06.075.15.2{21}  idaṃ parjanyaretasa iṣvai devyai bṛhan namaḥ<BR>
RV_06.075.16.1{22}  avasṛṣṭā parā pata śaravye brahmasaṃśite<BR>
RV_06.075.16.2{22}  gachāmitrānpra padyasva mānūṣāṃ kaṃ canocchiṣaḥ<BR>
RV_06.075.17.1{22}  yatra bāṇāḥ sampatanti kumārā viśikhā iva<BR>
RV_06.075.17.2{22}  tatrā no brahmaṇas patiraditiḥ śarma yachatu viśvāhā śarma yachatu<BR>
RV_06.075.18.1{22}  marmāṇi te varmaṇā chādayāmi somastvā rājāmṛtenānu vastām<BR>
RV_06.075.18.2{22}  urorvarīyo varuṇaste kṛṇotu jayantaṃ tvānu devāmadantu<BR>
RV_06.075.19.1{22}  yo naḥ svo araṇo yaśca niṣṭyo jighāṃsati<BR>
RV_06.075.19.2{22}  devāstaṃsarve dhūrvantu brahma varma mamāntaram <BR>
<BR>
<BR>
<BR>
</body></html>
