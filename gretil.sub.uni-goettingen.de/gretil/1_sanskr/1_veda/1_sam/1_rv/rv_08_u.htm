<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title> RGVEDA 8 </title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

RGVEDA 8<BR>
<BR>
<BR>
% EXCERPTS FROM README:<BR>
<BR>
% The edition used was that of Aufrecht, 1877. Apparently the edition was <BR>
% compiled by H.S. Ananthanarayana and W. P. Lehman. <BR>
% It is a "research-only" text. <BR>
% Reputedly, it was verified against Grassmann, 1876-77.<BR>
<BR>
<BR>
THE MODIFIED VERSE NUMBERING:<BR>
<BR>
two digits for Mandala.<BR>
three digits for Sukta.<BR>
two digits for verse.<BR>
one digit for line.<BR>
{two digits for varga}<BR>
<BR>
e.g.: 01.001.01.1{01}<BR>
<BR>
<BR>


<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>


<BR>
<BR>
RV_08.001.01.1{10}  mā cidanyad vi śaṃsata sakhāyo mā riṣaṇyata<BR>
RV_08.001.01.2{10}  indramitstotā vṛṣaṇaṃ sacā sute muhurukthā ca śaṃsata<BR>
RV_08.001.02.1{10}  avakrakṣiṇaṃ vṛṣabhaṃ yathājuraṃ gāṃ na carṣaṇīsaham<BR>
RV_08.001.02.2{10}  vidveṣaṇaṃ saṃvananobhayaṃkaraṃ maṃhiṣṭhamubhayāvinam<BR>
RV_08.001.03.1{10}  yaccid dhi tvā janā ime nānā havanta ūtaye<BR>
RV_08.001.03.2{10}  asmākaṃ brahmedamindra bhūtu te 'ha viśvā ca vardhanam<BR>
RV_08.001.04.1{10}  vi tartūryante maghavan vipaścito 'ryo vipo janānām<BR>
RV_08.001.04.2{10}  upa kramasva pururūpamā bhara vājaṃ nediṣṭhamūtaye<BR>
RV_08.001.05.1{10}  mahe cana tvāmadrivaḥ parā śulkāya deyām<BR>
RV_08.001.05.2{10}  na sahasrāyanāyutāya vajrivo na śatāya śatāmagha<BR>
RV_08.001.06.1{11}  vasyānindrāsi me pituruta bhrāturabhuñjataḥ<BR>
RV_08.001.06.2{11}  mātā came chadayathaḥ samā vaso vasutvanāya rādhase<BR>
RV_08.001.07.1{11}  kveyatha kvedasi purutrā cid dhi te manaḥ<BR>
RV_08.001.07.2{11}  alarṣi yudhma khajakṛt purandara pra gāyatrā agāsiṣuḥ<BR>
RV_08.001.08.1{11}  prāsmai gāyatramarcata vāvāturyaḥ purandaraḥ<BR>
RV_08.001.08.2{11}  yābhiḥkāṇvasyopa barhirāsadaṃ yāsad vajrī bhinat puraḥ<BR>
RV_08.001.09.1{11}  ye te santi daśagvinaḥ śatino ye sahasriṇaḥ<BR>
RV_08.001.09.2{11}  aśvāso yete vṛṣaṇo raghudruvastebhirnastūyamā gahi<BR>
RV_08.001.10.1{11}  ā tvadya sabardughāṃ huve gāyatravepasam<BR>
RV_08.001.10.2{11}  indraṃ dhenuṃsudughāmanyāmiṣamurudhārāmaraṃkṛtam<BR>
RV_08.001.11.1{12}  yat tudat sūra etaśaṃ vaṅkū vātasya parṇinā<BR>
RV_08.001.11.2{12}  vahat kutsamārjuneyaṃ śatakratuḥ tsarad gandharvamastṛtam<BR>
RV_08.001.12.1{12}  ya ṛte cidabhiśriṣaḥ purā jatrubhya ātṛdaḥ<BR>
RV_08.001.12.2{12}  sandhātāsandhiṃ maghavā purūvasuriṣkartā vihrutaṃ punaḥ<BR>
RV_08.001.13.1{12}  mā bhūma niṣṭyā ivendra tvadaraṇā iva<BR>
RV_08.001.13.2{12}  vanāni na prajahitānyadrivo duroṣāso amanmahi<BR>
RV_08.001.14.1{12}  amanmahīdanāśavo 'nugrāsaśca vṛtrahan<BR>
RV_08.001.14.2{12}  sakṛt su te mahatā śūra rādhasānu stomaṃ mudīmahi<BR>
RV_08.001.15.1{12}  yadi stomaṃ mama śravadasmākamindramindavaḥ<BR>
RV_08.001.15.2{12}  tiraḥ pavitraṃ sasṛvāṃsa āśavo mandantu tugryāvṛdhaḥ<BR>
RV_08.001.16.1{13}  ā tvadya sadhastutiṃ vāvātuḥ sakhyurā gahi<BR>
RV_08.001.16.2{13}  upastutirmaghonāṃ pra tvāvatvadhā te vaśmi suṣṭutim<BR>
RV_08.001.17.1{13}  sotā hi somamadribhiremenamapsu dhāvata<BR>
RV_08.001.17.2{13}  gavyā vastreva vāsayanta in naro nirdhukṣan vakṣaṇābhyaḥ<BR>
RV_08.001.18.1{13}  adha jmo adha vā divo bṛhato rocanādadhi<BR>
RV_08.001.18.2{13}  ayā vardhasva tanvā girā mamā jātā sukrato pṛṇa<BR>
RV_08.001.19.1{13}  indrāya su madintamaṃ somaṃ sotā vareṇyam<BR>
RV_08.001.19.2{13}  śakra eṇaṃ pīpayad viśvayā dhiyā hinvānaṃ na vājayum<BR>
RV_08.001.20.1{13}  mā tvā somasya galdayā sadā yācannahaṃ girā<BR>
RV_08.001.20.2{13}  bhūrṇiṃ mṛgaṃ na savaneṣu cukrudhaṃ ka īśānaṃ na yāciṣat<BR>
RV_08.001.21.1{14}  madeneṣitaṃ madamugramugreṇa śavasā<BR>
RV_08.001.21.2{14}  viśveṣāṃ tarutāraṃ madacyutaṃ made hi ṣmā dadāti naḥ<BR>
RV_08.001.22.1{14}  śevāre vāryā puru devo martāya dāśuṣe<BR>
RV_08.001.22.2{14}  sa sunvate castuvate ca rāsate viśvagūrto ariṣṭutaḥ<BR>
RV_08.001.23.1{14}  endra yāhi matsva citreṇa deva rādhasā<BR>
RV_08.001.23.2{14}  saro na prāsyudaraṃ sapītibhirā somebhiruru sphiram<BR>
RV_08.001.24.1{14}  ā tvā sahasramā śataṃ yuktā rathe hiraṇyaye<BR>
RV_08.001.24.2{14}  brahmayujo haraya indra keśino vahantu somapītaye<BR>
RV_08.001.25.1{14}  ā tvā rathe hiraṇyaye harī mayūraśepyā<BR>
RV_08.001.25.2{14}  śitipṛṣṭhā vahatāṃ madhvo andhaso vivakṣaṇasya pītaye<BR>
RV_08.001.26.1{15}  pibā tvasya girvaṇaḥ sutasya pūrvapā iva<BR>
RV_08.001.26.2{15}  pariṣkṛtasya rasina iyamāsutiścārurmadāya patyate<BR>
RV_08.001.27.1{15}  ya eko asti daṃsanā mahānugro abhi vrataiḥ<BR>
RV_08.001.27.2{15}  gamat sa śiprī na sa yoṣadā gamad dhavaṃ na pari varjati<BR>
RV_08.001.28.1{15}  tvaṃ puraṃ cariṣṇvaṃ vadhaiḥ śuṣṇasya saṃ piṇak<BR>
RV_08.001.28.2{15}  tvambhā anu caro adha dvitā yadindra havyo bhuvaḥ<BR>
RV_08.001.29.1{15}  mama tvā sūra udite mama madhyandine divaḥ<BR>
RV_08.001.29.2{15}  mama prapitveapiśarvare vasavā stomāso avṛtsata<BR>
RV_08.001.30.1{15}  stuhi stuhīdete ghā te maṃhiṣṭhāso maghonām<BR>
RV_08.001.30.2{15}  ninditāśvaḥ prapathī paramajyā maghasya medhyātithe<BR>
RV_08.001.31.1{16}  ā yadaśvān vananvataḥ śraddhayāhaṃ rathe ruham<BR>
RV_08.001.31.2{16}  utavāmasya vasunaściketati yo asti yādvaḥ paśuḥ<BR>
RV_08.001.32.1{16}  ya ṛjrā mahyaṃ māmahe saha tvacā hiraṇyayā<BR>
RV_08.001.32.2{16}  eṣa viśvānyabhyastu saubhagāsaṅgasya svanadrathaḥ<BR>
RV_08.001.33.1{16}  adha plāyogirati dāsadanyānāsaṅgo agne daśabhiḥ sahasraiḥ<BR>
RV_08.001.33.2{16}  adhokṣaṇo daśa mahyaṃ ruśanto naḷā iva saraso niratiṣṭhan<BR>
RV_08.001.34.1{16}  anvasya sthūraṃ dadṛśe purastādanastha ūruravarambamāṇaḥ<BR>
RV_08.001.34.2{16}  śaśvatī nāryabhicakṣyāha subhadramarya bhojanaṃ bibharṣi<BR>
<BR>
RV_08.002.01.1{17}  idaṃ vaso sutamandhaḥ pibā supūrṇamudaram<BR>
RV_08.002.01.2{17}  anābhayin rarimā te<BR>
RV_08.002.02.1{17}  nṛbhirdhūtaḥ suto aśnairavyo vāraiḥ paripūtaḥ<BR>
RV_08.002.02.2{17}  aśvona nikto nadīṣu<BR>
RV_08.002.03.1{17}  taṃ te yavaṃ yathā gobhiḥ svādumakarma śrīṇantaḥ<BR>
RV_08.002.03.2{17}  indra tvāsmin sadhamāde<BR>
RV_08.002.04.1{17}  indra it somapā eka indraḥ sutapā viśvāyuḥ<BR>
RV_08.002.04.2{17}  antardevān martyāṃśca<BR>
RV_08.002.05.1{17}  na yaṃ śukro na durāśīrna tṛprā uruvyacasam<BR>
RV_08.002.05.2{17}  apaspṛṇvate suhārdam<BR>
RV_08.002.06.1{18}  gobhiryadīmanye asman mṛgaṃ na vrā mṛgayante<BR>
RV_08.002.06.2{18}  abhitsaranti dhenubhiḥ<BR>
RV_08.002.07.1{18}  traya indrasya somāḥ sutāsaḥ santu devasya<BR>
RV_08.002.07.2{18}  sve kṣaye sutapāvnaḥ<BR>
RV_08.002.08.1{18}  trayaḥ kośāsaḥ ścotanti tisraścamvaḥ supūrṇāḥ<BR>
RV_08.002.08.2{18}  samāne adhi bhārman<BR>
RV_08.002.09.1{18}  śucirasi puruniṣṭhāḥ kṣīrairmadhyata āśīrtaḥ<BR>
RV_08.002.09.2{18}  dadhnā mandiṣṭhaḥ śūrasya<BR>
RV_08.002.10.1{18}  ime ta indra somāstīvrā asme sutāsaḥ<BR>
RV_08.002.10.2{18}  śukrā āśiraṃyācante<BR>
RV_08.002.11.1{19}  tānāśiraṃ puroḷāśamindremaṃ somaṃ śrīṇīhi<BR>
RV_08.002.11.2{19}  revantaṃ hi tvā śṛṇomi<BR>
RV_08.002.12.1{19}  hṛtsu pītāso yudhyante durmadāso na surāyām<BR>
RV_08.002.12.2{19}  ūdharna nagnā jarante<BR>
RV_08.002.13.1{19}  revānid revata stotā syāt tvāvato maghonaḥ<BR>
RV_08.002.13.2{19}  predu harivaḥ śrutasya<BR>
RV_08.002.14.1{19}  ukthaṃ cana śasyamānamagorarirā ciketa<BR>
RV_08.002.14.2{19}  na gāyatraṃgīyamānam<BR>
RV_08.002.15.1{19}  mā na indra pīyatnave mā śardhate parā dāḥ<BR>
RV_08.002.15.2{19}  śikṣā śacīvaḥ śacībhiḥ<BR>
RV_08.002.16.1{20}  vayamu tvā tadidarthā indra tvāyantaḥ sakhāyaḥ<BR>
RV_08.002.16.2{20}  kaṇvāukthebhirjarante<BR>
RV_08.002.17.1{20}  na ghemanyadā papana vajrinnapaso naviṣṭau<BR>
RV_08.002.17.2{20}  tavedu stomaṃ ciketa<BR>
RV_08.002.18.1{20}  ichanti devāḥ sunvantaṃ na svapnāya spṛhayanti<BR>
RV_08.002.18.2{20}  yanti pramādamatandrāḥ<BR>
RV_08.002.19.1{20}  o ṣu pra yāhi vājebhirmā hṛṇīthā abhyasmān<BR>
RV_08.002.19.2{20}  mahāniva yuvajāniḥ<BR>
RV_08.002.20.1{20}  mo ṣvadya durhaṇāvān sāyaṃ karadāre asmat<BR>
RV_08.002.20.2{20}  aśrīra iva jāmātā<BR>
RV_08.002.21.1{21}  vidmā hyasya vīrasya bhūridāvarīṃ sumatim<BR>
RV_08.002.21.2{21}  triṣu jātasya manāṃsi<BR>
RV_08.002.22.1{21}  ā tū ṣiñca kaṇvamantaṃ na ghā vidma śavasānāt<BR>
RV_08.002.22.2{21}  yaśastaraṃ śatamūteḥ<BR>
RV_08.002.23.1{21}  jyeṣṭhena sotarindrāya somaṃ vīrāya śakrāya<BR>
RV_08.002.23.2{21}  bharā piban naryāya<BR>
RV_08.002.24.1{21}  yo vediṣṭho avyathiṣvaśvāvantaṃ jaritṛbhyaḥ<BR>
RV_08.002.24.2{21}  vājaṃ stotṛbhyo gomantam<BR>
RV_08.002.25.1{21}  panyam-panyamit sotāra ā dhāvata madyāya<BR>
RV_08.002.25.2{21}  somaṃ vīraya śūraya<BR>
RV_08.002.26.1{22}  pātā vṛtrahā sutamā ghā gaman nāre asmat<BR>
RV_08.002.26.2{22}  ni yamate śatamūtiḥ<BR>
RV_08.002.27.1{22}  eha harī brahmayujā śagmā vakṣataḥ sakhāyam<BR>
RV_08.002.27.2{22}  gīrbhiḥśrutaṃ girvaṇasam<BR>
RV_08.002.28.1{22}  svādavaḥ somā ā yāhi śrītāḥ somā ā yāhi<BR>
RV_08.002.28.2{22}  śiprinnṛṣīvaḥ śacīvo nāyamachā sadhamādam<BR>
RV_08.002.29.1{22}  stutaśca yāstvā vardhanti mahe rādhase nṛmṇāya<BR>
RV_08.002.29.2{22}  indrakāriṇaṃ vṛdhantaḥ<BR>
RV_08.002.30.1{22}  giraśca yāste girvāha ukthā ca tubhyaṃ tāni<BR>
RV_08.002.30.2{22}  satrā dadhire śavāṃsi<BR>
RV_08.002.31.1{23}  evedeṣa tuvikūrmirvājāneko vajrahastaḥ<BR>
RV_08.002.31.2{23}  sanadamṛktodayate<BR>
RV_08.002.32.1{23}  hanta vṛtraṃ dakṣiṇenendraḥ puru puruhūtaḥ<BR>
RV_08.002.32.2{23}  mahān mahībhiḥ śacibhiḥ<BR>
RV_08.002.33.1{23}  yasmin viśvāścarṣaṇaya uta cyautnā jrayāṃsi ca<BR>
RV_08.002.33.2{23}  anu ghen mandī maghonaḥ<BR>
RV_08.002.34.1{23}  eṣa etāni cakārendro viśvā yo 'ti śṛṇve<BR>
RV_08.002.34.2{23}  vājadāvā maghonām<BR>
RV_08.002.35.1{23}  prabhartā rathaṃ gavyantamapākaccid yamavati<BR>
RV_08.002.35.2{23}  ino vasusa hi voḷhā<BR>
RV_08.002.36.1{24}  sanitā vipro arvadbhirhantā vṛtraṃ nṛbhiḥ śūraḥ<BR>
RV_08.002.36.2{24}  satyo 'vitā vidhantam<BR>
RV_08.002.37.1{24}  yajadhvainaṃ priyamedhā indraṃ satrācā manasā<BR>
RV_08.002.37.2{24}  yo bhūt somaiḥ satyamadvā<BR>
RV_08.002.38.1{24}  gāthaśravasaṃ satpatiṃ śravaskāmaṃ purutmānam<BR>
RV_08.002.38.2{24}  kaṇvāsogāta vājinam<BR>
RV_08.002.39.1{24}  ya ṛte cid gās padebhyo dāt sakhā nṛbhyaḥ śacīvān<BR>
RV_08.002.39.2{24}  yeasmin kāmamaśriyan<BR>
RV_08.002.40.1{24}  itthā dhīvantamadrivaḥ kāṇvaṃ medhyātithim<BR>
RV_08.002.40.2{24}  meṣo bhūto'bhi yannayaḥ<BR>
RV_08.002.41.1{24}  śikṣā vibhindo asmai catvāryayutā dadat<BR>
RV_08.002.41.2{24}  aṣṭā paraḥ sahasrā<BR>
RV_08.002.42.1{24}  uta su tye payovṛdhā mākī raṇasya naptyā<BR>
RV_08.002.42.2{24}  janitvanāya māmahe<BR>
<BR>
RV_08.003.01.1{25}  pibā sutasya rasino matsvā na indra gomataḥ<BR>
RV_08.003.01.2{25}  āpirno bodhisadhamādyo vṛdhe 'smānavantu te dhiyaḥ<BR>
RV_08.003.02.1{25}  bhūyāma te sumatau vājino vayaṃ mā na starabhimātaye<BR>
RV_08.003.02.2{25}  asmāñcitrābhiravatādabhiṣṭibhirā naḥ sumneṣu yāmaya<BR>
RV_08.003.03.1{25}  imā u tvā purūvaso giro vardhantu yā mama<BR>
RV_08.003.03.2{25}  pāvakavarṇāḥśucayo vipaścito 'bhi stomairanūṣata<BR>
RV_08.003.04.1{25}  ayaṃ sahasram ṛṣibhiḥ sahaskṛtaḥ samudra iva paprathe<BR>
RV_08.003.04.2{25}  satyaḥ so asya mahimā gṛṇe śavo yajñeṣu viprarājye<BR>
RV_08.003.05.1{25}  indramid devatātaya indraṃ prayatyadhvare<BR>
RV_08.003.05.2{25}  indraṃ samīkevanino havāmaha indraṃ dhanasya sātaye<BR>
RV_08.003.06.1{26}  indro mahnā rodasī paprathacchava indraḥ sūryamarocayat<BR>
RV_08.003.06.2{26}  indre ha viśvā bhuvanāni yemira indre suvānāsa indavaḥ<BR>
RV_08.003.07.1{26}  abhi tvā pūrvapītaya indra stomebhirāyavaḥ<BR>
RV_08.003.07.2{26}  samīcīnāsaṛbhavaḥ samasvaran rudrā gṛnanta pūrvyam<BR>
RV_08.003.08.1{26}  asyedindro vāvṛdhe vṛṣṇyaṃ śavo made sutasya viṣṇavi<BR>
RV_08.003.08.2{26}  adyā tamasya mahimānamāyavo 'nu ṣṭuvanti pūrvathā<BR>
RV_08.003.09.1{26}  tat tvā yāmi suvīryaṃ tad brahma pūrvacittaye<BR>
RV_08.003.09.2{26}  yenā yatibhyo bhṛgave dhane hite yena praskaṇvamāvitha<BR>
RV_08.003.10.1{26}  yenā samudramasṛjo mahīrapastadindra vṛṣṇi te śavaḥ<BR>
RV_08.003.10.2{26}  sadyaḥ so asya mahimā na saṃnaśe yaṃ kṣoṇīranucakrade<BR>
RV_08.003.11.1{27}  śagdhī na indra yat tvā rayiṃ yāmi suvīryam<BR>
RV_08.003.11.2{27}  śagdhi vājāya prathamaṃ siṣāsate śagdhi stomāya pūrvya<BR>
RV_08.003.12.1{27}  śagdhī no asya yad dha pauramāvitha dhiya indra siṣāsataḥ<BR>
RV_08.003.12.2{27}  śagdhi yathā ruśamaṃ śyāvakaṃ kṛpamindra prāvaḥ svarṇaram<BR>
RV_08.003.13.1{27}  kan navyo atasīnāṃ turo gṛṇīta martyaḥ<BR>
RV_08.003.13.2{27}  nahī nvasya mahimānamindriyaṃ svargṛṇanta ānaśuḥ<BR>
RV_08.003.14.1{27}  kadu stuvanta ṛtayanta devata ṛṣiḥ ko vipra ohate<BR>
RV_08.003.14.2{27}  kadā havaṃ maghavannindra sunvataḥ kadu stuvata ā gamaḥ<BR>
RV_08.003.15.1{27}  udu tye madhumattamā gira stomāsa īrate<BR>
RV_08.003.15.2{27}  satrājito dhanasā akṣitotayo vājayanto rathā iva<BR>
RV_08.003.16.1{28}  kaṇvā iva bhṛgavaḥ sūryā iva viśvamid dhītamānaśuḥ<BR>
RV_08.003.16.2{28}  indraṃ stomebhirmahayanta āyavaḥ priyamedhāso asvaran<BR>
RV_08.003.17.1{28}  yukṣvā hi vṛtrahantama harī indra parāvataḥ<BR>
RV_08.003.17.2{28}  arvācīno maghavan somapītaya ugra ṛṣvebhirā gahi<BR>
RV_08.003.18.1{28}  ime hi te kāravo vāvaśurdhiyā viprāso medhasātaye<BR>
RV_08.003.18.2{28}  satvaṃ no maghavannindra girvaṇo veno na śṛṇudhī havam<BR>
RV_08.003.19.1{28}  nirindra bṛhatībhyo vṛtraṃ dhanubhyo asphuraḥ<BR>
RV_08.003.19.2{28}  nirarbudasya mṛgayasya māyino niḥ parvatasya gā ājaḥ<BR>
RV_08.003.20.1{28}  niragnayo rurucurniru sūryo niḥ soma indriyo rasaḥ<BR>
RV_08.003.20.2{28}  nirantarikṣādadhamo mahāmahiṃ kṛṣe tadindra pauṃsyam<BR>
RV_08.003.21.1{29}  yaṃ me durindro marutaḥ pākasthāmā kaurayāṇaḥ<BR>
RV_08.003.21.2{29}  viśveṣāṃ tmanā śobhiṣṭhamupeva divi dhāvamānam<BR>
RV_08.003.22.1{29}  rohitaṃ me pākasthāmā sudhuraṃ kakṣyaprām<BR>
RV_08.003.22.2{29}  adād rāyo vibodhanam<BR>
RV_08.003.23.1{29}  yasmā anye daśa prati dhuraṃ vahanti vahnayaḥ<BR>
RV_08.003.23.2{29}  astaṃ vayo na tugryam<BR>
RV_08.003.24.1{29}  ātmā pitustanūrvāsa ojodā abhyañjanam<BR>
RV_08.003.24.2{29}  turīyamid rohitasya pākasthāmānaṃ bhojaṃ dātāramabravam<BR>
<BR>
RV_08.004.01.1{30}  yadindra prāgapāgudaṃ nyag vā hūyase nṛbhiḥ<BR>
RV_08.004.01.2{30}  simā purū nṛṣūto asyānave 'si praśardha turvaśe<BR>
RV_08.004.02.1{30}  yad vā rume ruśame śyāvake kṛpa indra mādayase sacā<BR>
RV_08.004.02.2{30}  kaṇvāsastvā brahmabhi stomavāhasa indrā yachantyā gahi<BR>
RV_08.004.03.1{30}  yathā gauro apā kṛtaṃ tṛṣyannetyaveriṇam<BR>
RV_08.004.03.2{30}  āpitve naḥ prapitve tūyamā gahi kaṇveṣu su sacā piba<BR>
RV_08.004.04.1{30}  mandantu tvā maghavannindrendavo rādhodeyāya sunvate<BR>
RV_08.004.04.2{30}  āmuṣyā somamapibaścamū sutaṃ jyeṣṭhaṃ tad dadhiṣe sahaḥ<BR>
RV_08.004.05.1{30}  pra cakre sahasā saho babhañja manyumojasā<BR>
RV_08.004.05.2{30}  viśve ta indra pṛtanāyavo yaho ni vṛkṣā iva yemire<BR>
RV_08.004.06.1{31}  sahasreṇeva sacate yavīyudhā yasta ānaḷ upastutiṃ putraṃ prāvargaṃ kṛṇute suvīrye dāśnoti namauktibhiḥ<BR>
RV_08.004.07.1{31}  mā bhema mā śramiṣmograsya sakhye tava<BR>
RV_08.004.07.2{31}  mahat te vṛṣṇo abhicakṣyaṃ kṛtaṃ paśyema turvaśaṃ yadum<BR>
RV_08.004.08.1{31}  savyāmanu sphigyaṃ vāvase vṛṣā na dāno asya roṣati<BR>
RV_08.004.08.2{31}  madhvā sampṛktāḥ sāragheṇa dhenavastūyamehi dravā piba<BR>
RV_08.004.09.1{31}  aśvī rathī surūpa id gomānidindra te sakhā<BR>
RV_08.004.09.2{31}  śvātrabhajā vayasā sacate sadā candro yāti sabhāmupa<BR>
RV_08.004.10.1{31}  ṛśyo na tṛṣyannavapānamā gahi pibā somaṃ vaśānanu<BR>
RV_08.004.10.2{31}  nimeghamāno maghavan dive-diva ojiṣṭhaṃ dadhiṣe sahaḥ<BR>
RV_08.004.11.1{32}  adhvaryo drāvayā tvaṃ somamindraḥ pipāsati<BR>
RV_08.004.11.2{32}  upa nūnaṃyuyuje vṛṣaṇā harī ā ca jagāma vṛtrahā<BR>
RV_08.004.12.1{32}  svayaṃ cit sa manyate dāśurirjano yatrā somasya tṛmpasi<BR>
RV_08.004.12.2{32}  idaṃ te annaṃ yujyaṃ samukṣitaṃ tasyehi pra dravā piba<BR>
RV_08.004.13.1{32}  ratheṣṭhāyādhvaryavaḥ somamindrāya sotana<BR>
RV_08.004.13.2{32}  adhi bradhnasyādrayo vi cakṣate sunvanto dāśvadhvaram<BR>
RV_08.004.14.1{32}  upa bradhnaṃ vāvātā vṛṣaṇā harī indramapasu vakṣataḥ<BR>
RV_08.004.14.2{32}  arvāñcaṃ tvā saptayo 'dhvaraśriyo vahantu savanedupa<BR>
RV_08.004.15.1{32}  pra pūṣaṇaṃ vṛṇīmahe yujyāya purūvasum<BR>
RV_08.004.15.2{32}  sa śakra śikṣa puruhūta no dhiyā tuje rāye vimocana<BR>
RV_08.004.16.1{33}  saṃ naḥ śiśīhi bhurijoriva kṣuraṃ rāsva rāyo vimocana<BR>
RV_08.004.16.2{33}  tve tan naḥ suvedamusriyaṃ vasu yaṃ tvaṃ hinoṣi martyam<BR>
RV_08.004.17.1{33}  vemi tvā pūṣannṛñjase vemi stotava āghṛṇe<BR>
RV_08.004.17.2{33}  na tasya vemyaraṇaṃ hi tad vaso stuṣe pajrāya sāmne<BR>
RV_08.004.18.1{33}  parā gāvo yavasaṃ kaccidāghṛṇe nityaṃ rekṇo amartya<BR>
RV_08.004.18.2{33}  asmākaṃ pūṣannavitā śivo bhava maṃhiṣṭho vājasātaye<BR>
RV_08.004.19.1{33}  sthūraṃ rādhaḥ śatāśvaṃ kuruṅgasya diviṣṭiṣu<BR>
RV_08.004.19.2{33}  rājñastveṣasya subhagasya rātiṣu turvaśeṣvamanmahi<BR>
RV_08.004.20.1{33}  dhībhiḥ sātāni kāṇvasya vājinaḥ priyamedhairabhidyubhiḥ<BR>
RV_08.004.20.2{33}  ṣaṣṭiṃ sahasrānu nirmajāmaje niryūthāni gavām ṛṣiḥ<BR>
RV_08.004.21.1{33}  vṛkṣāścin me abhipitve arāraṇuḥ<BR>
RV_08.004.21.2{33}  gāṃ bhajanta mehanāśvaṃ bhajanta mehana<BR>
<BR>
RV_08.005.01.1{01}  dūrādiheva yat satyaruṇapsuraśiśvitat<BR>
RV_08.005.01.2{01}  vi bhānuṃ viśvadhātanat<BR>
RV_08.005.02.1{01}  nṛvad dasrā manoyujā rathena pṛthupājasā<BR>
RV_08.005.02.2{01}  sacethe aśvinoṣasam<BR>
RV_08.005.03.1{01}  yuvābhyāṃ vājinīvasū prati stoma adṛkṣata<BR>
RV_08.005.03.2{01}  vācaṃ dūtoyathohiṣe<BR>
RV_08.005.04.1{01}  purupriyā ṇa ūtaye purumandrā purūvasū<BR>
RV_08.005.04.2{01}  stuṣe kaṇvāsoaśvinā<BR>
RV_08.005.05.1{01}  maṃhiṣṭhā vājasātameṣayantā śubhas patī<BR>
RV_08.005.05.2{01}  gantārā dāśuṣo gṛham<BR>
RV_08.005.06.1{02}  tā sudevāya dāśuṣe sumedhāmavitāriṇīm<BR>
RV_08.005.06.2{02}  ghṛtairgavyūtimukṣatam<BR>
RV_08.005.07.1{02}  ā na stomamupa dravat tūyaṃ śyenebhirāśubhiḥ<BR>
RV_08.005.07.2{02}  yātamaśvebhiraśvinā<BR>
RV_08.005.08.1{02}  yebhistisraḥ parāvato divo viśvāni rocanā<BR>
RV_08.005.08.2{02}  trīnraktūn paridīyathaḥ<BR>
RV_08.005.09.1{02}  uta no gomatīriṣa uta sātīraharvidā<BR>
RV_08.005.09.2{02}  vi pathaḥ sātaye sitam<BR>
RV_08.005.10.1{02}  ā no gomantamaśvinā suvīraṃ surathaṃ rayim<BR>
RV_08.005.10.2{02}  voḷhamaśvāvatīriṣaḥ<BR>
RV_08.005.11.1{03}  vāvṛdhānā śubhas patī dasrā hiraṇyavartanī<BR>
RV_08.005.11.2{03}  pibataṃ somyaṃ madhu<BR>
RV_08.005.12.1{03}  asmabhyaṃ vājinīvasū maghavadbhyaśca saprathaḥ<BR>
RV_08.005.12.2{03}  chardiryantamadābhyam<BR>
RV_08.005.13.1{03}  ni ṣu brahma janānāṃ yāviṣṭaṃ tūyamā gatam<BR>
RV_08.005.13.2{03}  mo ṣvanyānupāratam<BR>
RV_08.005.14.1{03}  asya pibatamaśvinā yuvaṃ madasya cāruṇaḥ<BR>
RV_08.005.14.2{03}  madhvo rātasyadhiṣṇyā<BR>
RV_08.005.15.1{03}  asme ā vahataṃ rayiṃ śatavantaṃ sahasriṇam<BR>
RV_08.005.15.2{03}  purukṣuṃ viśvadhāyasam<BR>
RV_08.005.16.1{04}  purutrā cid dhi vāṃ narā vihvayante manīṣiṇaḥ<BR>
RV_08.005.16.2{04}  vāghadbhiraśvinā gatam<BR>
RV_08.005.17.1{04}  janāso vṛktabarhiṣo haviṣmanto araṃkṛtaḥ<BR>
RV_08.005.17.2{04}  yuvāṃ havante aśvinā<BR>
RV_08.005.18.1{04}  asmākamadya vāmayaṃ stomo vāhiṣṭho antamaḥ<BR>
RV_08.005.18.2{04}  yuvābhyāṃ bhūtvaśvinā<BR>
RV_08.005.19.1{04}  yo ha vāṃ madhuno dṛtirāhito rathacarṣaṇe<BR>
RV_08.005.19.2{04}  tataḥ pibatamaśvinā<BR>
RV_08.005.20.1{04}  tena no vājinīvasū paśve tokāya śaṃ gave<BR>
RV_08.005.20.2{04}  vahataṃ pīvarīriṣaḥ<BR>
RV_08.005.21.1{05}  uta no divyā iṣa uta sindhūnraharvidā<BR>
RV_08.005.21.2{05}  apa dvāreva varṣathaḥ<BR>
RV_08.005.22.1{05}  kadā vāṃ taugryo vidhat samudre jahito narā<BR>
RV_08.005.22.2{05}  yad vāṃ ratho vibhiṣ patāt<BR>
RV_08.005.23.1{05}  yuvaṃ kaṇvāya nāsatyāpiriptāya harmye<BR>
RV_08.005.23.2{05}  śaśvadūtīrdaśasyathaḥ<BR>
RV_08.005.24.1{05}  tābhirā yātamūtibhirnavyasībhiḥ suśastibhiḥ<BR>
RV_08.005.24.2{05}  yad vāṃ vṛṣaṇvasū huve<BR>
RV_08.005.25.1{05}  yathā cit kaṇvamāvataṃ priyamedhamupastutam<BR>
RV_08.005.25.2{05}  atriṃ śiñjāramaśvinā<BR>
RV_08.005.26.1{06}  yathota kṛtvye dhane 'ṃśuṃ goṣvagastyam<BR>
RV_08.005.26.2{06}  yathā vājeṣu sobharim<BR>
RV_08.005.27.1{06}  etāvad vāṃ vṛṣaṇvasū ato vā bhūyo aśvinā<BR>
RV_08.005.27.2{06}  gṛṇantaḥ sumnamīmahe<BR>
RV_08.005.28.1{06}  rathaṃ hiraṇyavandhuraṃ hiraṇyābhīśumaśvinā<BR>
RV_08.005.28.2{06}  ā hi sthātho divispṛśam<BR>
RV_08.005.29.1{06}  hiraṇyayī vāṃ rabhirīṣā akṣo hiraṇyayaḥ<BR>
RV_08.005.29.2{06}  ubhā cakrā hiraṇyayā<BR>
RV_08.005.30.1{06}  tena no vājinīvasū parāvataścidā gatam<BR>
RV_08.005.30.2{06}  upemāṃ suṣṭutiṃ mama<BR>
RV_08.005.31.1{07}  ā vahethe parākāt pūrvīraśnantāvaśvinā<BR>
RV_08.005.31.2{07}  iṣo dāsīramartyā<BR>
RV_08.005.32.1{07}  ā no dyumnairā śravobhirā rāyā yātamaśvinā<BR>
RV_08.005.32.2{07}  puruścandrā nāsatyā<BR>
RV_08.005.33.1{07}  eha vāṃ pruṣitapsavo vayo vahantu parṇinaḥ<BR>
RV_08.005.33.2{07}  achā svadhvaraṃ janam<BR>
RV_08.005.34.1{07}  rathaṃ vāmanugāyasaṃ ya iṣā vartate saha<BR>
RV_08.005.34.2{07}  na cakramabhi bādhate<BR>
RV_08.005.35.1{07}  hiraṇyayena rathena dravatpāṇibhiraśvaiḥ<BR>
RV_08.005.35.2{07}  dhījavanā nāsatyā<BR>
RV_08.005.36.1{08}  yuvaṃ mṛgaṃ jāgṛvāṃsaṃ svadatho vā vṛṣaṇvasū<BR>
RV_08.005.36.2{08}  tā naḥpṛṅktamiṣā rayim<BR>
RV_08.005.37.1{08}  tā me aśvinā sanīnāṃ vidyātaṃ navānām<BR>
RV_08.005.37.2{08}  yathā ciccaidyaḥ kaśuḥ śatamuṣṭrānāṃ dadat sahasrā daśa gonām<BR>
RV_08.005.38.1{08}  yo me hiraṇyasandṛśo daśa rājño amaṃhata<BR>
RV_08.005.38.2{08}  adhaspadā iccaidyasya kṛṣṭayaścarmamnā abhito janāḥ<BR>
RV_08.005.39.1{08}  mākirenā pathā gād yeneme yanti cedayaḥ<BR>
RV_08.005.39.2{08}  anyo net sūrirohate bhūridāvattaro janaḥ<BR>
<BR>
RV_08.006.01.1{09}  mahānindro ya ojasā parjanyo vṛṣṭimāniva<BR>
RV_08.006.01.2{09}  stomairvatsasya vāvṛdhe<BR>
RV_08.006.02.1{09}  prajām ṛtasya piprataḥ pra yad bharanta vahnayaḥ<BR>
RV_08.006.02.2{09}  viprā ṛtasya vāhasā<BR>
RV_08.006.03.1{09}  kaṇvā indraṃ yadakrata stomairyajñasya sādhanam<BR>
RV_08.006.03.2{09}  jāmibruvata āyudham<BR>
RV_08.006.04.1{09}  samasya manyave viśo viśvā namanta kṛṣṭayaḥ<BR>
RV_08.006.04.2{09}  samudrāyeva sindhavaḥ<BR>
RV_08.006.05.1{09}  ojastadasya titviṣa ubhe yad samavartayat<BR>
RV_08.006.05.2{09}  indraścarmevarodasī<BR>
RV_08.006.06.1{10}  vi cid vṛtrasya dodhato vajreṇa śataparvaṇā<BR>
RV_08.006.06.2{10}  śiro bibhedavṛṣṇinā<BR>
RV_08.006.07.1{10}  imā abhi pra ṇonumo vipāmagreṣu dhītayaḥ<BR>
RV_08.006.07.2{10}  agneḥ śocirna didyutaḥ<BR>
RV_08.006.08.1{10}  guhā satīrupa tmanā pra yacchocanta dhītayaḥ<BR>
RV_08.006.08.2{10}  kaṇvāṛtasya dhārayā<BR>
RV_08.006.09.1{10}  pra tamindra naśīmahi rayiṃ gomantamaśvinam<BR>
RV_08.006.09.2{10}  pra brahmapūrvacittaye<BR>
RV_08.006.10.1{10}  ahamid dhi pituṣ pari medhām ṛtasya jagrabha<BR>
RV_08.006.10.2{10}  ahaṃ sūrya ivājani<BR>
RV_08.006.11.1{11}  ahaṃ pratnena manmanā giraḥ śumbhāmi kaṇvavat<BR>
RV_08.006.11.2{11}  yenendraḥśuṣmamid dadhe<BR>
RV_08.006.12.1{11}  ye tvāmindra na tuṣṭuvur{ṛ}ṣayo ye ca tuṣṭuvuḥ<BR>
RV_08.006.12.2{11}  mamedvardhasva suṣṭutaḥ<BR>
RV_08.006.13.1{11}  yadasya manyuradhvanīd vi vṛtraṃ parvaśo rujan<BR>
RV_08.006.13.2{11}  apaḥ samudramairayat<BR>
RV_08.006.14.1{11}  ni śuṣṇa indra dharṇasiṃ vajraṃ jaghantha dasyavi<BR>
RV_08.006.14.2{11}  vṛṣāhyugra śṛṇviṣe<BR>
RV_08.006.15.1{11}  na dyāva indramojasā nāntarikṣāṇi vajriṇam<BR>
RV_08.006.15.2{11}  na vivyacanta bhūmayaḥ<BR>
RV_08.006.16.1{12}  yasta indra mahīrapa stabhūyamāna āśayat<BR>
RV_08.006.16.2{12}  ni taṃ padyāsu śiśnathaḥ<BR>
RV_08.006.17.1{12}  ya ime rodasī mahī samīcī samajagrabhīt<BR>
RV_08.006.17.2{12}  tamobhirindra taṃ guhaḥ<BR>
RV_08.006.18.1{12}  ya indra yatayastvā bhṛgavo ye ca tuṣṭuvuḥ<BR>
RV_08.006.18.2{12}  mamedugra śrudhī havam<BR>
RV_08.006.19.1{12}  imāsta indra pṛśnayo ghṛtaṃ duhata āśiram<BR>
RV_08.006.19.2{12}  enām ṛtasya pipyuṣīḥ<BR>
RV_08.006.20.1{12}  yā indra prasvastvāsā garbhamacakriran<BR>
RV_08.006.20.2{12}  pari dharmeva sūryam<BR>
RV_08.006.21.1{13}  tvāmicchavasas pate kaṇvā ukthena vāvṛdhuḥ<BR>
RV_08.006.21.2{13}  tvāṃ sutāsa indavaḥ<BR>
RV_08.006.22.1{13}  tavedindra praṇītiṣūta praśastiradrivaḥ<BR>
RV_08.006.22.2{13}  yajño vitantasāyyaḥ<BR>
RV_08.006.23.1{13}  ā na indra mahīmiṣaṃ puraṃ na darṣi gomatīm<BR>
RV_08.006.23.2{13}  uta prajāṃ suvīryam<BR>
RV_08.006.24.1{13}  uta tyadāśvaśvyaṃ yadindra nāhuṣīṣvā<BR>
RV_08.006.24.2{13}  agre vikṣupradīdayat<BR>
RV_08.006.25.1{13}  abhi vrajaṃ na tatniṣe sūra upākacakṣasam<BR>
RV_08.006.25.2{13}  yadindra mṛḷayāsi naḥ<BR>
RV_08.006.26.1{14}  yadaṅga taviṣīyasa indra prarājasi kṣitīḥ<BR>
RV_08.006.26.2{14}  mahānapāra ojasā<BR>
RV_08.006.27.1{14}  taṃ tvā haviṣmatīrviśa upa bruvata ūtaye<BR>
RV_08.006.27.2{14}  urujrayasamindubhiḥ<BR>
RV_08.006.28.1{14}  upahvare girīṇāṃ saṃgathe ca nadīnām<BR>
RV_08.006.28.2{14}  dhiyā vipro ajāyata<BR>
RV_08.006.29.1{14}  ataḥ samudramudvataścikitvānava paśyati<BR>
RV_08.006.29.2{14}  yato vipāna ejati<BR>
RV_08.006.30.1{14}  ādit pratnasya retaso jyotiṣ paśyanti vāsaram<BR>
RV_08.006.30.2{14}  paro yadidhyate divā<BR>
RV_08.006.31.1{15}  kaṇvāsa indra te matiṃ viśve vardhanti pauṃsyam<BR>
RV_08.006.31.2{15}  uto śaviṣṭha vṛṣṇyam<BR>
RV_08.006.32.1{15}  imāṃ ma indra suṣṭutiṃ juṣasva pra su māmava<BR>
RV_08.006.32.2{15}  uta pravardhayā matim<BR>
RV_08.006.33.1{15}  uta brahmaṇyā vayaṃ tubhyaṃ pravṛddha vajrivaḥ<BR>
RV_08.006.33.2{15}  viprā atakṣma jīvase<BR>
RV_08.006.34.1{15}  abhi kaṇvā anūṣatāpo na pravatā yatīḥ<BR>
RV_08.006.34.2{15}  indraṃ vananvatī matiḥ<BR>
RV_08.006.35.1{15}  indramukthāni vāvṛdhuḥ samudramiva sindhavaḥ<BR>
RV_08.006.35.2{15}  anuttamanyumajaram<BR>
RV_08.006.36.1{16}  ā no yāhi parāvato haribhyāṃ haryatābhyām<BR>
RV_08.006.36.2{16}  imamindra sutaṃ piba<BR>
RV_08.006.37.1{16}  tvāmid vṛtrahantama janāso vṛktabarhiṣaḥ<BR>
RV_08.006.37.2{16}  havante vājasātaye<BR>
RV_08.006.38.1{16}  anu tvā rodasī ubhe cakraṃ na vartyetaśam<BR>
RV_08.006.38.2{16}  anu suvānāsa indavaḥ<BR>
RV_08.006.39.1{16}  mandasvā su svarṇara utendra śaryaṇāvati<BR>
RV_08.006.39.2{16}  matsvā vivasvato matī<BR>
RV_08.006.40.1{16}  vāvṛdhāna upa dyavi vṛṣā vajryaroravīt<BR>
RV_08.006.40.2{16}  vṛtrahā somapātamaḥ<BR>
RV_08.006.41.1{17}  ṛṣirhi pūrvajā asyeka īśāna ojasā<BR>
RV_08.006.41.2{17}  indra coṣkūyase vasu<BR>
RV_08.006.42.1{17}  asmākaṃ tvā sutānupa vītapṛṣṭhā abhi prayaḥ<BR>
RV_08.006.42.2{17}  śataṃvahantu harayaḥ<BR>
RV_08.006.43.1{17}  imāṃ su pūrvyāṃ dhiyaṃ madhorghṛtasya pipyuṣīm<BR>
RV_08.006.43.2{17}  kaṇvā ukthena vāvṛdhuḥ<BR>
RV_08.006.44.1{17}  indramid vimahīnāṃ medhe vṛṇīta martyaḥ<BR>
RV_08.006.44.2{17}  indraṃ saniṣyurūtaye<BR>
RV_08.006.45.1{17}  arvāñcaṃ tvā puruṣṭuta priyamedhastutā harī<BR>
RV_08.006.45.2{17}  somapeyāyavakṣataḥ<BR>
RV_08.006.46.1{17}  śatamahaṃ tirindire sahasraṃ parśāvā dade<BR>
RV_08.006.46.2{17}  rādhāṃsiyādvānām<BR>
RV_08.006.47.1{17}  trīṇi śatānyarvatāṃ sahasrā daśa gonām<BR>
RV_08.006.47.2{17}  daduṣ pajrāya sāmne<BR>
RV_08.006.48.1{17}  udānaṭ kakuho divamuṣṭrāñcaturyujo dadat<BR>
RV_08.006.48.2{17}  śravasā yādvaṃ janam<BR>
<BR>
RV_08.007.01.1{18}  pra yad vastriṣṭubhamiṣaṃ maruto vipro akṣarat<BR>
RV_08.007.01.2{18}  vi parvateṣu rājatha<BR>
RV_08.007.02.1{18}  yadaṅga taviṣīyavo yāmaṃ śubhrā acidhvam<BR>
RV_08.007.02.2{18}  ni parvatā ahāsata<BR>
RV_08.007.03.1{18}  udīrayanta vāyubhirvāśrāsaḥ pṛśnimātaraḥ<BR>
RV_08.007.03.2{18}  dhukṣantapipyuśīmiṣam<BR>
RV_08.007.04.1{18}  vapanti maruto mihaṃ pra vepayanti parvatān<BR>
RV_08.007.04.2{18}  yad yāmaṃ yānti vāyubhiḥ<BR>
RV_08.007.05.1{18}  ni yad yāmāya vo girirni sindhavo vidharmaṇe<BR>
RV_08.007.05.2{18}  mahe śuṣmāya yemire<BR>
RV_08.007.06.1{19}  yuṣmānu naktamūtaye yuṣmān divā havāmahe<BR>
RV_08.007.06.2{19}  yuṣmān prayatyadhvare<BR>
RV_08.007.07.1{19}  udu tye aruṇapsavaścitrā yāmebhirīrate<BR>
RV_08.007.07.2{19}  vāśrā adhiṣṇunā divaḥ<BR>
RV_08.007.08.1{19}  sṛjanti raśmimojasā panthāṃ sūryāya yātave<BR>
RV_08.007.08.2{19}  te bhānubhirvi tasthire<BR>
RV_08.007.09.1{19}  imāṃ me maruto giramimaṃ stomam ṛbhukṣaṇaḥ<BR>
RV_08.007.09.2{19}  imaṃ me vanatā havam<BR>
RV_08.007.10.1{19}  trīṇi sarāṃsi pṛśnayo duduhre vajriṇe madhu<BR>
RV_08.007.10.2{19}  utsaṃ kavandhamudriṇam<BR>
RV_08.007.11.1{20}  maruto yad dha vo divaḥ sumnāyanto havāmahe<BR>
RV_08.007.11.2{20}  ā tū na upagantana<BR>
RV_08.007.12.1{20}  yūyaṃ hi ṣṭhā sudānavo rudrā ṛbhukṣaṇo dame<BR>
RV_08.007.12.2{20}  uta pracetaso made<BR>
RV_08.007.13.1{20}  ā no rayiṃ madacyutaṃ purukṣuṃ viśvadhāyasam<BR>
RV_08.007.13.2{20}  iyartā maruto divaḥ<BR>
RV_08.007.14.1{20}  adhīva yad girīṇāṃ yāmaṃ śubhrā acidhvam<BR>
RV_08.007.14.2{20}  suvānairmandadhva indubhiḥ<BR>
RV_08.007.15.1{20}  etāvataścideṣāṃ sumnaṃ bhikṣeta martyaḥ<BR>
RV_08.007.15.2{20}  adābhyasya manmabhiḥ<BR>
RV_08.007.16.1{21}  ye drapsā iva rodasī dhamantyanu vṛṣṭibhiḥ<BR>
RV_08.007.16.2{21}  utsaṃ duhanto akṣitam<BR>
RV_08.007.17.1{21}  udu svānebhirīrata ud rathairudu vāyubhiḥ<BR>
RV_08.007.17.2{21}  ut stomaiḥ pṛśnimātaraḥ<BR>
RV_08.007.18.1{21}  yenāva turvaśaṃ yaduṃ yena kaṇvaṃ dhanaspṛtam<BR>
RV_08.007.18.2{21}  rāye su tasya dhīmahi<BR>
RV_08.007.19.1{21}  imā u vaḥ sudānavo ghṛtaṃ na pipyuṣīriṣaḥ<BR>
RV_08.007.19.2{21}  vardhān kāṇvasya manmabhiḥ<BR>
RV_08.007.20.1{21}  kva nūnaṃ sudānavo madathā vṛktabarhiṣaḥ<BR>
RV_08.007.20.2{21}  brahmā ko vaḥsaparyati<BR>
RV_08.007.21.1{22}  nahi ṣma yad dha vaḥ purā stomebhirvṛktabarhiṣaḥ<BR>
RV_08.007.21.2{22}  śardhān ṛtasya jinvatha<BR>
RV_08.007.22.1{22}  samu tye mahatīrapaḥ saṃ kṣoṇī samu sūryam<BR>
RV_08.007.22.2{22}  saṃ vajraṃ parvaśo dadhuḥ<BR>
RV_08.007.23.1{22}  vi vṛtraṃ parvaśo yayurvi parvatānarājinaḥ<BR>
RV_08.007.23.2{22}  cakrāṇā vṛṣṇi pauṃsyam<BR>
RV_08.007.24.1{22}  anu tritasya yudhyataḥ śuṣmamāvannuta kratum<BR>
RV_08.007.24.2{22}  anvindraṃ vṛtratūrye<BR>
RV_08.007.25.1{22}  vidyuddhastā abhidyavaḥ śiprāḥ śīrṣan hiraṇyayīḥ<BR>
RV_08.007.25.2{22}  śubhrā vyañjata śriye<BR>
RV_08.007.26.1{23}  uśanā yat parāvata ukṣṇo randhramayātana<BR>
RV_08.007.26.2{23}  dyaurna cakradad bhiyā<BR>
RV_08.007.27.1{23}  ā no makhasya dāvane 'śvairhiraṇyapāṇibhiḥ<BR>
RV_08.007.27.2{23}  devāsa upa gantana<BR>
RV_08.007.28.1{23}  yadeṣāṃ pṛṣatī rathe praṣṭirvahati rohitaḥ<BR>
RV_08.007.28.2{23}  yānti śubhrā riṇannapaḥ<BR>
RV_08.007.29.1{23}  suṣome śaryaṇāvatyārjīke pastyāvati<BR>
RV_08.007.29.2{23}  yayurnicakrayā naraḥ<BR>
RV_08.007.30.1{23}  kadā gachātha maruta itthā vipraṃ havamānam<BR>
RV_08.007.30.2{23}  mārḍīkebhirnādhamānam<BR>
RV_08.007.31.1{24}  kad dha nūnaṃ kadhapriyo yadindramajahātana<BR>
RV_08.007.31.2{24}  ko vaḥ sakhitva ohate<BR>
RV_08.007.32.1{24}  saho ṣu ṇo vajrahastaiḥ kaṇvāso agniṃ marudbhiḥ<BR>
RV_08.007.32.2{24}  stuṣehiraṇyavāśībhiḥ<BR>
RV_08.007.33.1{24}  o ṣu vṛṣṇaḥ prayajyūnā navyase suvitāya<BR>
RV_08.007.33.2{24}  vavṛtyāṃ citravājān<BR>
RV_08.007.34.1{24}  girayaścin ni jihate parśānāso manyamānāḥ<BR>
RV_08.007.34.2{24}  parvatāścin ni yemire<BR>
RV_08.007.35.1{24}  ākṣṇayāvāno vahantyantarikṣeṇa patataḥ<BR>
RV_08.007.35.2{24}  dhātāraḥ stuvate vayaḥ<BR>
RV_08.007.36.1{24}  agnirhi jāni pūrvyaśchando na sūro arciṣā<BR>
RV_08.007.36.2{24}  te bhānubhirvi tasthire<BR>
<BR>
RV_08.008.01.1{25}  ā no viśvābhirūtibhiraśvinā gachataṃ yuvam<BR>
RV_08.008.01.2{25}  dasrā hiraṇyavartanī pibataṃ somyaṃ madhu<BR>
RV_08.008.02.1{25}  ā nūnaṃ yātamaśvinā rathena sūryatvacā<BR>
RV_08.008.02.2{25}  bhujī hiraṇyapeśasā kavī gambhīracetasā<BR>
RV_08.008.03.1{25}  ā yātaṃ nahuṣas paryāntarikṣāt suvṛktibhiḥ<BR>
RV_08.008.03.2{25}  pibāthoaśvinā madhu kaṇvānāṃ savane sutam<BR>
RV_08.008.04.1{25}  ā no yātaṃ divas paryāntarikṣādadhapriyā<BR>
RV_08.008.04.2{25}  putraḥ kaṇvasya vāmiha suṣāva somyaṃ madhu<BR>
RV_08.008.05.1{25}  ā no yātamupaśrutyaśvinā somapītaye<BR>
RV_08.008.05.2{25}  svāhā stomasya vardhanā pra kavī dhītibhirnarā<BR>
RV_08.008.06.1{26}  yaccid dhi vāṃ pura ṛṣayo juhūre 'vase narā<BR>
RV_08.008.06.2{26}  ā yātamaśvinā gatamupemāṃ suṣṭutiṃ mama<BR>
RV_08.008.07.1{26}  divaścid rocanādadhyā no gantaṃ svarvidā<BR>
RV_08.008.07.2{26}  dhībhirvatsapracetasā stomebhirhavanaśrutā<BR>
RV_08.008.08.1{26}  kimanye paryāsate 'smat stomebhiraśvinā<BR>
RV_08.008.08.2{26}  putraḥ kaṇvasya vām ṛṣirgīrbhirvatso avīvṛdhat<BR>
RV_08.008.09.1{26}  ā vāṃ vipra ihāvase 'hvat stomebhiraśvinā<BR>
RV_08.008.09.2{26}  ariprā vṛtrahantamā tā no bhūtaṃ mayobhuvā<BR>
RV_08.008.10.1{26}  ā yad vāṃ yoṣaṇā rathamatiṣṭhad vājinīvasū<BR>
RV_08.008.10.2{26}  viśvānyaśvinā yuvaṃ pra dhītānyagachatam<BR>
RV_08.008.11.1{27}  ataḥ sahasranirṇijā rathenā yātamaśvinā<BR>
RV_08.008.11.2{27}  vatso vāṃ madhumad vaco 'śaṃsīt kāvyaḥ kaviḥ<BR>
RV_08.008.12.1{27}  purumandrā purūvasū manotarā rayīṇām<BR>
RV_08.008.12.2{27}  stomaṃ me aśvināvimamabhi vahnī anūṣātām<BR>
RV_08.008.13.1{27}  ā no viśvānyaśvinā dhattaṃ rādhāṃsyahrayā<BR>
RV_08.008.13.2{27}  kṛtaṃ na ṛtviyāvato mā no rīradhataṃ nide<BR>
RV_08.008.14.1{27}  yan nāastyā parāvati yad vā stho adhyambare<BR>
RV_08.008.14.2{27}  ataḥ sahasranirṇijā rathenā yātamaśvinā<BR>
RV_08.008.15.1{27}  yo vāṃ nāsatyāv ṛṣirgīrbhirvatso avīvṛdhat<BR>
RV_08.008.15.2{27}  tasmai sahasranirṇijamiṣaṃ dhattaṃ ghṛtaścutam<BR>
RV_08.008.16.1{28}  prāsmā ūrjaṃ ghṛtaścutamaśvinā yachataṃ yuvam<BR>
RV_08.008.16.2{28}  yo vāṃ sumnāya tuṣṭavad vasūyād dānunas patī<BR>
RV_08.008.17.1{28}  ā no gantaṃ riśādasemaṃ stomaṃ purubhujā<BR>
RV_08.008.17.2{28}  kṛtaṃ naḥ suśriyo naremā dātamabhiṣṭaye<BR>
RV_08.008.18.1{28}  ā vāṃ viśvābhirūtibhiḥ priyamedhā ahūṣata<BR>
RV_08.008.18.2{28}  rājantāvadhvarāṇāmaśvinā yāmahūtiṣu<BR>
RV_08.008.19.1{28}  ā no gantaṃ mayobhuvāśvinā śambhuvā yuvam<BR>
RV_08.008.19.2{28}  yo vāṃ vipanyū dhītibhirgīrbhirvatso avīvṛdhat<BR>
RV_08.008.20.1{28}  yābhiḥ kaṇvaṃ medhātithiṃ yābhirvaśaṃ daśavrajam<BR>
RV_08.008.20.2{28}  yābhirgośaryamāvataṃ tābhirno 'vataṃ narā<BR>
RV_08.008.21.1{29}  yābhirnarā trasadasyumāvataṃ kṛtvye dhane<BR>
RV_08.008.21.2{29}  tābhiḥ ṣvasmānaśvinā prāvataṃ vājasātaye<BR>
RV_08.008.22.1{29}  pra vāṃ stomāḥ suvṛktayo giro vardhantvaśvinā<BR>
RV_08.008.22.2{29}  purutrā vṛtrahantamā tā no bhūtaṃ puruspṛhā<BR>
RV_08.008.23.1{29}  trīṇi padānyaśvinorāviḥ sānti guhā paraḥ<BR>
RV_08.008.23.2{29}  kavī ṛtasya patmabhirarvāg jīvebhyas pari<BR>
<BR>
RV_08.009.01.1{30}  ā nūnamaśvinā yuvaṃ vatsasya gantamavase<BR>
RV_08.009.01.2{30}  prāsmai yachatamavṛkaṃ pṛthu chardiryuyutaṃ yā arātayaḥ<BR>
RV_08.009.02.1{30}  yadantarikṣe yad divi yat pañca mānuṣānanu<BR>
RV_08.009.02.2{30}  nṛmṇantad dhattamaśvinā<BR>
RV_08.009.03.1{30}  ye vāṃ daṃsāṃsyaśvinā viprāsaḥ parimāmṛśuḥ<BR>
RV_08.009.03.2{30}  evet kāṇvasya bodhatam<BR>
RV_08.009.04.1{30}  ayaṃ vāṃ gharmo aśvinā stomena pari ṣicyate<BR>
RV_08.009.04.2{30}  ayaṃ somo madhumān vājinīvasū yena vṛtraṃ ciketathaḥ<BR>
RV_08.009.05.1{30}  yadapsu yad vanaspatau yadoṣadhīṣu purudaṃsasā kṛtam<BR>
RV_08.009.05.2{30}  tena māviṣṭamaśvinā<BR>
RV_08.009.06.1{31}  yan nāsatyā bhuraṇyatho yad vā deva bhiṣajyathaḥ<BR>
RV_08.009.06.2{31}  ayaṃ vāṃ vatso matibhirna vindhate haviṣmantaṃ hi gachathaḥ<BR>
RV_08.009.07.1{31}  ā nūnamaśvinor{ṛ}ṣiḥ stomaṃ ciketa vāmayā<BR>
RV_08.009.07.2{31}  ā somaṃ madhumattamaṃ gharmaṃ siñcādatharvaṇi<BR>
RV_08.009.08.1{31}  ā nūnaṃ raghuvartaniṃ rathaṃ tiṣṭhātho aśvinā<BR>
RV_08.009.08.2{31}  ā vāṃ stomā ime mama nabho na cucyavīrata<BR>
RV_08.009.09.1{31}  yadadya vāṃ nāsatyokthairācucyuvīmahi<BR>
RV_08.009.09.2{31}  yad vā vāṇībhiraśvinevet kāṇvasya bodhatam<BR>
RV_08.009.10.1{31}  yad vāṃ kakṣīvānuta yad vyaśva ṛṣiryad vāṃ dīrghatamā juhāva<BR>
RV_08.009.10.2{31}  pṛthī yad vāṃ vainyaḥ sādaneṣvevedato aśvinā cetayethām<BR>
RV_08.009.11.1{32}  yātaṃ chardiṣpā uta naḥ paraspā bhūtaṃ jagatpā uta nastanūpā<BR>
RV_08.009.11.2{32}  vartistokāya tanayāya yātam<BR>
RV_08.009.12.1{32}  yadindreṇa sarathaṃ yātho aśvinā yad vā vāyunā bhavathaḥ samokasā<BR>
RV_08.009.12.2{32}  yadādityebhir{ṛ}bhubhiḥ sajoṣasā yad vā viṣṇorvikramaṇeṣu tiṣṭhathaḥ<BR>
RV_08.009.13.1{32}  yadadyāśvināvahaṃ huveya vājasātaye<BR>
RV_08.009.13.2{32}  yat pṛtsu turvaṇe sahastacchreṣṭhamaśvinoravaḥ<BR>
RV_08.009.14.1{32}  ā nūnaṃ yātamaśvinemā havyāni vāṃ hitā<BR>
RV_08.009.14.2{32}  ime somāsoadhi turvaśe yadāvime kaṇveṣu vāmatha<BR>
RV_08.009.15.1{32}  yan nāsatyā parāke arvāke asti bheṣajam<BR>
RV_08.009.15.2{32}  tena nūnaṃ vimadāya pracetasā chardirvatsāya yachatam<BR>
RV_08.009.16.1{33}  abhutsyu pra devyā sākaṃ vācāhamaśvinoḥ<BR>
RV_08.009.16.2{33}  vyāvardevyā matiṃ vi rātiṃ martyebhyaḥ<BR>
RV_08.009.17.1{33}  pra bodhayoṣo aśvinā pra devi sūnṛte mahi<BR>
RV_08.009.17.2{33}  pra yajñahotarānuṣak pra madāya śravo bṛhat<BR>
RV_08.009.18.1{33}  yaduṣo yāsi bhānunā saṃ sūryeṇa rocase<BR>
RV_08.009.18.2{33}  ā hāyamaśvino ratho vartiryāti nṛpāyyam<BR>
RV_08.009.19.1{33}  yadāpītāso aṃśavo gāvo na duhra ūdhabhiḥ<BR>
RV_08.009.19.2{33}  yad vā vāṇīranūṣata pra devayanto aśvinā<BR>
RV_08.009.20.1{33}  pra dyumnāya pra śavase pra nṛṣāhyāya śarmaṇe<BR>
RV_08.009.20.2{33}  pra dakṣāya pracetasā<BR>
RV_08.009.21.1{33}  yan nūnaṃ dhībhiraśvinā pituryonā niṣīdathaḥ yad vāsumnebhirukthyā<BR>
<BR>
RV_08.010.01.1{34}  yat stho dīrghaprasadmani yad vādo rocane divaḥ<BR>
RV_08.010.01.2{34}  yad vā samudre adhyākṛte gṛhe 'ta ā yātamaśvinā<BR>
RV_08.010.02.1{34}  yad vā yajñaṃ manave sammimikṣathurevet kāṇvasya bodhatam<BR>
RV_08.010.02.2{34}  bṛhaspatiṃ viśvān devānahaṃ huva indrāviṣṇū aśvināvāśuheṣasā<BR>
RV_08.010.03.1{34}  tyā nvaśvinā huve sudaṃsasā gṛbhe kṛtā<BR>
RV_08.010.03.2{34}  yayorasti praṇaḥ sakhyaṃ deveṣvadhyāpyam<BR>
RV_08.010.04.1{34}  yayoradhi pra yajñā asūre santi sūrayaḥ<BR>
RV_08.010.04.2{34}  tā yajñasyādhvarasya pracetasā svadhābhiryā pibataḥ somyaṃ madhu<BR>
RV_08.010.05.1{34}  yadadyāśvināvapāg yat prāk stho vājinīvasū<BR>
RV_08.010.05.2{34}  yad druhyavyanavi turvaśe yadau huve vāmatha mā gatam<BR>
RV_08.010.06.1{34}  yadantarikṣe patathaḥ purubhujā yad veme rodasī anu<BR>
RV_08.010.06.2{34}  yadvā svadhābhiradhitiṣṭhatho rathamata ā yātamaśvinā<BR>
<BR>
RV_08.011.01.1{35}  tvamagne vratapā asi deva ā martyeṣvā<BR>
RV_08.011.01.2{35}  tvaṃ yajñeṣvīḍyaḥ<BR>
RV_08.011.02.1{35}  tvamasi praśasyo vidatheṣu sahantya<BR>
RV_08.011.02.2{35}  agne rathīradhvarāṇām<BR>
RV_08.011.03.1{35}  sa tvamasmadapa dviṣo yuyodhi jātavedaḥ<BR>
RV_08.011.03.2{35}  adevīragne arātīḥ<BR>
RV_08.011.04.1{35}  anti cit santamaha yajñaṃ martasya ripoḥ<BR>
RV_08.011.04.2{35}  nopa veṣi jātavedaḥ<BR>
RV_08.011.05.1{35}  martā amartyasya te bhūri nāma manāmahe<BR>
RV_08.011.05.2{35}  viprāso jātavedasaḥ<BR>
RV_08.011.06.1{36}  vipraṃ viprāso 'vase devaṃ martāsa ūtaye<BR>
RV_08.011.06.2{36}  agniṃ gīrbhirhavāmahe<BR>
RV_08.011.07.1{36}  ā te vatso mano yamat paramāccit sadhasthāt<BR>
RV_08.011.07.2{36}  agne tvāṃ kāmayā girā<BR>
RV_08.011.08.1{36}  purutrā hi sadṛṃṃ asi viśo viśvā anu prabhuḥ<BR>
RV_08.011.08.2{36}  samatsutvā havāmahe<BR>
RV_08.011.09.1{36}  samatsvagnimavase vājayanto havāmahe<BR>
RV_08.011.09.2{36}  vājeṣu citrarādhasam<BR>
RV_08.011.10.1{36}  pratno hi kamīḍyo adhvareṣu sanācca hotā navyaśca satsi<BR>
RV_08.011.10.2{36}  svāṃ cāgne tanvaṃ piprayasvāsmabhyaṃ ca saubhagamā yajasva<BR>
<BR>
RV_08.012.01.1{01}  ya indra somapātamo madaḥ śaviṣṭha cetati<BR>
RV_08.012.01.2{01}  yenā haṃsi nyatriṇaṃ tamīmahe<BR>
RV_08.012.02.1{01}  yenā daśagvamadhriguṃ vepayantaṃ svarṇaram<BR>
RV_08.012.02.2{01}  yenā samudramāvithā tamīmahe<BR>
RV_08.012.03.1{01}  yena sindhuṃ mahīrapo rathāniva pracodayaḥ<BR>
RV_08.012.03.2{01}  panthām ṛtasya yātave tamīmahe<BR>
RV_08.012.04.1{01}  imaṃ stomamabhiṣṭaye ghṛtaṃ na pūtamadrivaḥ<BR>
RV_08.012.04.2{01}  yenā nusadya ojasā vavakṣitha<BR>
RV_08.012.05.1{01}  imaṃ juṣasva girvaṇaḥ samudra iva pinvate<BR>
RV_08.012.05.2{01}  indra viśvābhirūtibhirvavakṣitha<BR>
RV_08.012.06.1{02}  yo no devaḥ parāvataḥ sakhitvanāya māmahe<BR>
RV_08.012.06.2{02}  divo na vṛṣṭiṃ prathayan vavakṣitha<BR>
RV_08.012.07.1{02}  vavakṣurasya ketavo uta vajro gabhastyoḥ<BR>
RV_08.012.07.2{02}  yat sūryo na rodasī avardhayat<BR>
RV_08.012.08.1{02}  yadi pravṛddha satpate sahasraṃ mahiṣānaghaḥ<BR>
RV_08.012.08.2{02}  ādit ta indriyaṃ mahi pra vāvṛdhe<BR>
RV_08.012.09.1{02}  indraḥ sūryasya raśmibhirnyarśasānamoṣati<BR>
RV_08.012.09.2{02}  agnirvaneva sāsahiḥ pra vāvṛdhe<BR>
RV_08.012.10.1{02}  iyaṃ ta ṛtviyāvatī dhītireti navīyasī<BR>
RV_08.012.10.2{02}  saparyantī purupriyā mimīta it<BR>
RV_08.012.11.1{03}  garbho yajñasya devayuḥ kratuṃ punīta ānuṣak<BR>
RV_08.012.11.2{03}  stomairindrasya vāvṛdhe mimīta it<BR>
RV_08.012.12.1{03}  sanirmitrasya papratha indraḥ somasya pītaye<BR>
RV_08.012.12.2{03}  prācī vāśīva sunvate mimīta it<BR>
RV_08.012.13.1{03}  yaṃ viprā ukthavāhaso 'bhipramandurāyavaḥ<BR>
RV_08.012.13.2{03}  ghṛtaṃ na pipya āsany ṛtasya yat<BR>
RV_08.012.14.1{03}  uta svarāje aditi stomamindrāya jījanat<BR>
RV_08.012.14.2{03}  purupraśastamūtaya ṛtasya yat<BR>
RV_08.012.15.1{03}  abhi vahnaya ūtaye 'nūṣata praśastaye<BR>
RV_08.012.15.2{03}  na deva vivratā harī ṛtasya yat<BR>
RV_08.012.16.1{04}  yat somamindra viṣṇavi yad vā gha trita āptye<BR>
RV_08.012.16.2{04}  yad vā marutsu mandase samindubhiḥ<BR>
RV_08.012.17.1{04}  yad vā śakra parāvati samudre adhi mandase<BR>
RV_08.012.17.2{04}  asmākamit sute raṇā samindubhiḥ<BR>
RV_08.012.18.1{04}  yad vāsi sunvato vṛdho yajamānasya satpate<BR>
RV_08.012.18.2{04}  ukthe vā yasyaraṇyasi samindubhiḥ<BR>
RV_08.012.19.1{04}  devaṃ-devaṃ vo 'vasa indram-indraṃ gṛṇīṣaṇi<BR>
RV_08.012.19.2{04}  adhā yajñāya turvaṇe vyānaśuḥ<BR>
RV_08.012.20.1{04}  yajñebhiryajñavāhasaṃ somebhiḥ somapātamam<BR>
RV_08.012.20.2{04}  hotrābhirindraṃ vāvṛdhurvyānaśuḥ<BR>
RV_08.012.21.1{05}  mahīrasya praṇītayaḥ pūrvīruta praśastayaḥ<BR>
RV_08.012.21.2{05}  viśvā vasūni dāśuṣe vyānaśuḥ<BR>
RV_08.012.22.1{05}  indraṃ vṛtrāya hantave devāso dadhire puraḥ<BR>
RV_08.012.22.2{05}  indraṃ vāṇīranūṣatā samojase<BR>
RV_08.012.23.1{05}  mahāntaṃ mahinā vayaṃ stomebhirhavanaśrutam<BR>
RV_08.012.23.2{05}  arkairabhipra ṇonumaḥ samojase<BR>
RV_08.012.24.1{05}  na yaṃ vivikto rodasī nāntarikṣāṇi vajriṇam<BR>
RV_08.012.24.2{05}  amādidasya titviṣe samojasaḥ<BR>
RV_08.012.25.1{05}  yadindra pṛtanājye devāstvā dadhire puraḥ<BR>
RV_08.012.25.2{05}  ādit te haryatā harī vavakṣatuḥ<BR>
RV_08.012.26.1{06}  yadā vṛtraṃ nadīvṛtaṃ śavasā vajrinnavadhīḥ<BR>
RV_08.012.26.2{06}  ādit te ...<BR>
RV_08.012.27.1{06}  yadā te viṣṇurojasā trīṇi padā vicakrame<BR>
RV_08.012.27.2{06}  ādit te . ..<BR>
RV_08.012.28.1{06}  yadā te haryatā harī vāvṛdhāte dive-dive<BR>
RV_08.012.28.2{06}  ādit te viśvā bhuvanāni yemire<BR>
RV_08.012.29.1{06}  yadā te mārutīrviśastubhyamindra niyemire<BR>
RV_08.012.29.2{06}  ā it te v. ...<BR>
RV_08.012.30.1{06}  yadā sūryamamuṃ divi śukraṃ jyotiradhārayaḥ<BR>
RV_08.012.30.2{06}  āditte v. ...<BR>
RV_08.012.31.1{06}  imāṃ ta indra suṣṭutiṃ vipra iyarti dhītibhiḥ<BR>
RV_08.012.31.2{06}  jāmiṃ padeva pipratīṃ prādhvare<BR>
RV_08.012.32.1{06}  yadasya dhāmani priye samīcīnāso asvaran<BR>
RV_08.012.32.2{06}  nābhā yajñasya dohanā prādhvare<BR>
RV_08.012.33.1{06}  suvīryaṃ svaśvyaṃ sugavyaṃ indra daddhi naḥ<BR>
RV_08.012.33.2{06}  hoteva pūrvacittaye prādhvare<BR>
<BR>
RV_08.013.01.1{07}  indraḥ suteṣu someṣu kratuṃ punīta ukthyam<BR>
RV_08.013.01.2{07}  vide vṛdhasyadakṣaso mahān hi ṣaḥ<BR>
RV_08.013.02.1{07}  sa prathame vyomani devānāṃ sadane vṛdhaḥ<BR>
RV_08.013.02.2{07}  supāraḥ suśravastamaḥ samapsujit<BR>
RV_08.013.03.1{07}  tamahve vājasātaya indraṃ bharāya śuṣmiṇam<BR>
RV_08.013.03.2{07}  bhavā naḥsumne antamaḥ sakhā vṛdhe<BR>
RV_08.013.04.1{07}  iyaṃ ta indra girvaṇo rātiḥ kṣarati sunvataḥ<BR>
RV_08.013.04.2{07}  mandāno asya barhiṣo vi rājasi<BR>
RV_08.013.05.1{07}  nūnaṃ tadindra daddhi no yat tvā sunvanta īmahe<BR>
RV_08.013.05.2{07}  rayiṃ naścitramā bharā svarvidam<BR>
RV_08.013.06.1{08}  stotā yat te vicarṣaṇiratipraśardhayad giraḥ<BR>
RV_08.013.06.2{08}  vayā ivānu rohate juṣanta yat<BR>
RV_08.013.07.1{08}  pratnavajjanayā giraḥ śṛṇudhī jariturhavam<BR>
RV_08.013.07.2{08}  made-made vavakṣithā sukṛtvane<BR>
RV_08.013.08.1{08}  krīḷantyasya sūnṛtā āpo na pravatā yatīḥ<BR>
RV_08.013.08.2{08}  ayā dhiyā ya ucyate patirdivaḥ<BR>
RV_08.013.09.1{08}  uto patirya ucyate kṛṣṭīnāmeka id vaśī<BR>
RV_08.013.09.2{08}  namovṛdhairavasyubhiḥ sute raṇa<BR>
RV_08.013.10.1{08}  stuhi śrutaṃ vipaścitaṃ harī yasya prasakṣiṇā<BR>
RV_08.013.10.2{08}  gantārā dāśuṣo gṛhaṃ namasvinaḥ<BR>
RV_08.013.11.1{09}  tūtujāno mahemate 'śvebhiḥ pruṣitapsubhiḥ<BR>
RV_08.013.11.2{09}  ā yāhi yajñamāśubhiḥ śamid dhi te<BR>
RV_08.013.12.1{09}  indra śaviṣṭha satpate rayiṃ gṛṇatsu dhāraya<BR>
RV_08.013.12.2{09}  śravaḥ sūribhyo amṛtaṃ vasutvanam<BR>
RV_08.013.13.1{09}  have tvā sūra udite have madhyandine divaḥ<BR>
RV_08.013.13.2{09}  juṣāṇa indra saptibhirna ā gahi<BR>
RV_08.013.14.1{09}  ā tū gahi pra tu drava matsvā sutasya gomataḥ<BR>
RV_08.013.14.2{09}  tantuṃ tanuṣva pūrvyaṃ yathā vide<BR>
RV_08.013.15.1{09}  yacchakrāsi parāvati yadarvāvati vṛtrahan<BR>
RV_08.013.15.2{09}  yad vā samudre andhaso 'vitedasi<BR>
RV_08.013.16.1{10}  indraṃ vardhantu no gira indraṃ sutāsa indavaḥ<BR>
RV_08.013.16.2{10}  indre haviṣmatīrviśo arāṇiṣuḥ<BR>
RV_08.013.17.1{10}  tamid viprā avasyavaḥ pravatvatībhirūtibhiḥ<BR>
RV_08.013.17.2{10}  indraṃ kṣoṇīravardhayan vayā iva<BR>
RV_08.013.18.1{10}  trikadrukeṣu cetanaṃ devāso yajñamatnata<BR>
RV_08.013.18.2{10}  tamid vardhantuno giraḥ sadāvṛdham<BR>
RV_08.013.19.1{10}  stotā yat te anuvrata ukthāny ṛtuthā dadhe<BR>
RV_08.013.19.2{10}  śuciḥ pāvaka ucyate so adbhutaḥ<BR>
RV_08.013.20.1{10}  tadid rudrasya cetati yahvaṃ pratneṣu dhāmasu<BR>
RV_08.013.20.2{10}  mano yatrāvi tad dadhurvicetasaḥ<BR>
RV_08.013.21.1{11}  yadi me sakhyamāvara imasya pāhyandhasaḥ<BR>
RV_08.013.21.2{11}  yena viśvā ati dviṣo atārima<BR>
RV_08.013.22.1{11}  kadā ta indra girvaṇa stotā bhavāti śantamaḥ<BR>
RV_08.013.22.2{11}  kadā no gavye aśvye vasau dadhaḥ<BR>
RV_08.013.23.1{11}  uta te suṣṭutā harī vṛṣaṇā vahato ratham<BR>
RV_08.013.23.2{11}  ajuryasya madintamaṃ yamīmahe<BR>
RV_08.013.24.1{11}  tamīmahe puruṣṭutaṃ yahvaṃ pratnābhirūtibhiḥ<BR>
RV_08.013.24.2{11}  ni barhiṣi priye sadadadha dvitā<BR>
RV_08.013.25.1{11}  vardhasvā su puruṣṭuta ṛṣiṣṭutābhirūtibhiḥ<BR>
RV_08.013.25.2{11}  dhukṣasvapipyuṣīmiṣamavā ca naḥ<BR>
RV_08.013.26.1{12}  indra tvamavitedasītthā stuvato adrivaḥ<BR>
RV_08.013.26.2{12}  ṛtādiyarmi te dhiyaṃ manoyujam<BR>
RV_08.013.27.1{12}  iha tyā sadhamādya yujānaḥ somapītaye<BR>
RV_08.013.27.2{12}  harī indra pratadvasū abhi svara<BR>
RV_08.013.28.1{12}  abhi svarantu ye tava rudrāsaḥ sakṣata śriyam<BR>
RV_08.013.28.2{12}  uto marutvatīrviśo abhi prayaḥ<BR>
RV_08.013.29.1{12}  imā asya pratūrtayaḥ padaṃ juṣanta yad divi<BR>
RV_08.013.29.2{12}  nābhā yajñasya saṃ dadhuryathā vide<BR>
RV_08.013.30.1{12}  ayaṃ dīrghāya cakṣase prāci prayatyadhvare<BR>
RV_08.013.30.2{12}  mimīte yajñamānuṣag vicakṣya<BR>
RV_08.013.31.1{13}  vṛṣāyamindra te ratha uto te vṛṣaṇā harī<BR>
RV_08.013.31.2{13}  vṛṣā tvaṃśatakrato vṛṣā havaḥ<BR>
RV_08.013.32.1{13}  vṛṣā grāvā vṛṣā mado vṛṣā somo ayaṃ sutaḥ<BR>
RV_08.013.32.2{13}  vṛṣāyajño yaminvasi vṛṣā havaḥ<BR>
RV_08.013.33.1{13}  vṛṣā tvā vṛṣaṇaṃ huve vajriñcitrābhirutibhiḥ<BR>
RV_08.013.33.2{13}  vāvantha hi pratiṣṭutiṃ vṛṣā havaḥ<BR>
<BR>
RV_08.014.01.1{14}  yadindrāhaṃ yathā tvamīśīya vasva eka it<BR>
RV_08.014.01.2{14}  stotā megoṣakhā syāt<BR>
RV_08.014.02.1{14}  śikṣeyamasmai ditseyaṃ śacīpate manīṣiṇe<BR>
RV_08.014.02.2{14}  yadahaṃ gopatiḥ syām<BR>
RV_08.014.03.1{14}  dhenuṣ ṭa indra sūnṛtā yajamānāya sunvate<BR>
RV_08.014.03.2{14}  gāmaśvaṃ pipyuṣī duhe<BR>
RV_08.014.04.1{14}  na te vartāsti rādhasa indra devo na martyaḥ<BR>
RV_08.014.04.2{14}  yad ditsasistuto magham<BR>
RV_08.014.05.1{14}  yajña indramavardhayad yad bhūmiṃ vyavartayat<BR>
RV_08.014.05.2{14}  cakrāṇa opaśaṃ divi<BR>
RV_08.014.06.1{15}  vāvṛdhānasya te vayaṃ viśvā dhanāni jigyuṣaḥ<BR>
RV_08.014.06.2{15}  ūtimindrā vṛṇīmahe<BR>
RV_08.014.07.1{15}  vyantarikṣamatiran made somasya rocanā<BR>
RV_08.014.07.2{15}  indro yadabhinadvalam<BR>
RV_08.014.08.1{15}  ud gā ājadaṅgirobhya āviṣ kṛṇvan guhā satīḥ<BR>
RV_08.014.08.2{15}  arvāñcaṃ nunude valam<BR>
RV_08.014.09.1{15}  indreṇa rocanā divo dṛḷhāni dṛṃhitāni ca<BR>
RV_08.014.09.2{15}  sthirāṇi naparāṇude<BR>
RV_08.014.10.1{15}  apāmūrmirmadanniva stoma indrājirāyate<BR>
RV_08.014.10.2{15}  vi te madā arājiṣuḥ<BR>
RV_08.014.11.1{16}  tvaṃ hi stomavardhana indrāsyukthavardhanaḥ<BR>
RV_08.014.11.2{16}  stotṝṇāmuta bhadrakṛt<BR>
RV_08.014.12.1{16}  indramit keśinā harī somapeyāya vakṣataḥ<BR>
RV_08.014.12.2{16}  upa yajñaṃsurādhasam<BR>
RV_08.014.13.1{16}  apāṃ phenena namuceḥ śira indrodavartayaḥ<BR>
RV_08.014.13.2{16}  viśvā yadajayaḥ spṛdhaḥ<BR>
RV_08.014.14.1{16}  māyābhirutsisṛpsata indra dyāmārurukṣataḥ<BR>
RV_08.014.14.2{16}  ava dasyūnradhūnuthāḥ<BR>
RV_08.014.15.1{16}  asunvāmindra saṃsadaṃ viṣūcīṃ vyanāśayaḥ<BR>
RV_08.014.15.2{16}  somapā uttaro bhavan<BR>
<BR>
RV_08.015.01.1{17}  taṃ vabhi pra gāyata puruhūtaṃ puruṣṭutam<BR>
RV_08.015.01.2{17}  indraṃ gīrbhistaviṣamā vivāsata<BR>
RV_08.015.02.1{17}  yasya dvibarhaso bṛhat saho dādhāra rodasī<BR>
RV_08.015.02.2{17}  girīnrajrānapaḥ svarvṛṣatvanā<BR>
RV_08.015.03.1{17}  sa rājasi puruṣṭuta eko vṛtrāṇi jighnase<BR>
RV_08.015.03.2{17}  indra jaitrā śravasyā ca yantave<BR>
RV_08.015.04.1{17}  taṃ te madaṃ gṛṇīmasi vṛṣaṇaṃ pṛtsu sāsahim<BR>
RV_08.015.04.2{17}  u lokakṛtnumadrivo hariśriyam<BR>
RV_08.015.05.1{17}  yena jyotīṃṣyāyave manave ca viveditha<BR>
RV_08.015.05.2{17}  mandāno asya barhiṣo vi rājasi<BR>
RV_08.015.06.1{18}  tadadyā cit ta ukthino 'nu ṣṭuvanti pūrvathā<BR>
RV_08.015.06.2{18}  vṛṣapatnīrapo jayā dive-dive<BR>
RV_08.015.07.1{18}  tava tyadindriyaṃ bṛhat tava śuṣmamuta kratum<BR>
RV_08.015.07.2{18}  vajraṃ śiśāti dhiṣaṇā vareṇyam<BR>
RV_08.015.08.1{18}  tava dyaurindra pauṃsyaṃ pṛthivī vardhati śravaḥ<BR>
RV_08.015.08.2{18}  tvāmāpaḥ parvatāsaśca hinvire<BR>
RV_08.015.09.1{18}  tvāṃ viṣṇurbṛhan kṣayo mitro gṛṇāti varuṇaḥ<BR>
RV_08.015.09.2{18}  tvāṃśardho madatyanu mārutam<BR>
RV_08.015.10.1{18}  tvaṃ vṛṣā janānāṃ maṃhiṣṭha indra jajñiṣe<BR>
RV_08.015.10.2{18}  satrā viśvā svapatyāni dadhiṣe<BR>
RV_08.015.11.1{19}  satrā tvaṃ puruṣṭuta eko vṛtrāṇi tośase<BR>
RV_08.015.11.2{19}  nānya indrātkaraṇaṃ bhūya invati<BR>
RV_08.015.12.1{19}  yadindra manmaśastvā nānā havanta ūtaye<BR>
RV_08.015.12.2{19}  asmākebhirnṛbhiratrā svarjaya<BR>
RV_08.015.13.1{19}  araṃ kṣayāya no mahe viśvā rūpāṇyāviśan<BR>
RV_08.015.13.2{19}  indraṃ jaitrāya harṣayā śacīpatim<BR>
<BR>
RV_08.016.01.1{20}  pra samrājaṃ carṣaṇīnāmindraṃ stotā navyaṃ gīrbhiḥ<BR>
RV_08.016.01.2{20}  naraṃ nṛṣāhaṃ maṃhiṣṭham<BR>
RV_08.016.02.1{20}  yasminnukthāni raṇyanti viśvāni ca śravasyā<BR>
RV_08.016.02.2{20}  apāmavona samudre<BR>
RV_08.016.03.1{20}  taṃ suṣṭutyā vivāse jyeṣṭharājaṃ bhare kṛtnum<BR>
RV_08.016.03.2{20}  maho vājinaṃ sanibhyaḥ<BR>
RV_08.016.04.1{20}  yasyānūnā gabhīrā madā uravastarutrāḥ<BR>
RV_08.016.04.2{20}  harṣumantaḥśūrasātau<BR>
RV_08.016.05.1{20}  tamid dhaneṣu hiteṣvadhivākāya havante<BR>
RV_08.016.05.2{20}  yeṣāmindraste jayanti<BR>
RV_08.016.06.1{20}  tamiccyautnairāryanti taṃ kṛtebhiścarṣaṇayaḥ<BR>
RV_08.016.06.2{20}  eṣaindro varivaskṛt<BR>
RV_08.016.07.1{21}  indro brahmendra ṛṣirindraḥ purū puruhūtaḥ<BR>
RV_08.016.07.2{21}  mahān mahībhiḥ śacībhiḥ<BR>
RV_08.016.08.1{21}  sa stomyaḥ sa havyaḥ satyaḥ satvā tuvikūrmiḥ<BR>
RV_08.016.08.2{21}  ekaścitsannabhibhūtiḥ<BR>
RV_08.016.09.1{21}  tamarkebhistaṃ sāmabhistaṃ gāyatraiścarṣaṇayaḥ<BR>
RV_08.016.09.2{21}  indraṃ vardhanti kṣitayaḥ<BR>
RV_08.016.10.1{21}  praṇetāraṃ vasyo achā kartāraṃ jyotiḥ samatsu<BR>
RV_08.016.10.2{21}  sāsahvāṃsaṃ yudhāmitrān<BR>
RV_08.016.11.1{21}  sa naḥ papriḥ pārayāti svasti nāvā puruhūtaḥ<BR>
RV_08.016.11.2{21}  indro viśvā ati dviṣaḥ<BR>
RV_08.016.12.1{21}  sa tvaṃ na indra vājebhirdaśasyā ca gātuyā ca<BR>
RV_08.016.12.2{21}  achā canaḥ sumnaṃ neṣi<BR>
<BR>
RV_08.017.01.1{22}  ā yāhi suṣumā hi ta indra somaṃ pibā imam<BR>
RV_08.017.01.2{22}  edaṃ barhiḥ sado mama<BR>
RV_08.017.02.1{22}  ā tvā brahmayujā harī vahatāmindra keśinā<BR>
RV_08.017.02.2{22}  upa brahmaṇi naḥ śṛṇu<BR>
RV_08.017.03.1{22}  brahmāṇastvā vayaṃ yujā somapāmindra sominaḥ<BR>
RV_08.017.03.2{22}  sutāvanto havāmahe<BR>
RV_08.017.04.1{22}  ā no yāhi sutāvato 'smākaṃ suṣṭutīrupa<BR>
RV_08.017.04.2{22}  pibā su śiprinnandhasaḥ<BR>
RV_08.017.05.1{22}  ā te siñcāmi kukṣyoranu gātrā vi dhāvatu<BR>
RV_08.017.05.2{22}  gṛbhāya jihvayā madhu<BR>
RV_08.017.06.1{23}  svāduṣ ṭe astu saṃsude madhumān tanve tava<BR>
RV_08.017.06.2{23}  somaḥ śamastu te hṛde<BR>
RV_08.017.07.1{23}  ayamu tvā vicarṣaṇe janīrivābhi saṃvṛtaḥ<BR>
RV_08.017.07.2{23}  pra soma indra sarpatu<BR>
RV_08.017.08.1{23}  tuvigrīvo vapodaraḥ subāhurandhaso made<BR>
RV_08.017.08.2{23}  indro vṛtrāṇi jighnate<BR>
RV_08.017.09.1{23}  indra prehi purastvaṃ viśvasyeśāna ojasā<BR>
RV_08.017.09.2{23}  vṛtrāṇi vṛtrahañ jahi<BR>
RV_08.017.10.1{23}  dīrghaste astvaṅkuśo yenā vasu prayachasi<BR>
RV_08.017.10.2{23}  yajamānāya sunvate<BR>
RV_08.017.11.1{24}  ayaṃ ta indra somo nipūto adhi barhiṣi<BR>
RV_08.017.11.2{24}  ehīmasya dravāpiba<BR>
RV_08.017.12.1{24}  śācigo śācipūjanāyaṃ raṇāya te sutaḥ<BR>
RV_08.017.12.2{24}  ākhaṇḍala pra hūyase<BR>
RV_08.017.13.1{24}  yaste śṛṅgavṛṣo napāt praṇapāt kuṇḍapāyyaḥ<BR>
RV_08.017.13.2{24}  nyasmin dadhra ā manaḥ<BR>
RV_08.017.14.1{24}  vāstoṣ pate dhruvā sthūṇāṃsatraṃ somyānām<BR>
RV_08.017.14.2{24}  drapso bhettā purāṃ śaśvatīnāmindro munīnāṃ sakhā<BR>
RV_08.017.15.1{24}  pṛdākusānuryajato gaveṣaṇa ekaḥ sannabhi bhūyasaḥ<BR>
RV_08.017.15.2{24}  bhūrṇimaśvaṃ nayat tujā puro gṛbhendraṃ somasya pītaye<BR>
<BR>
RV_08.018.01.1{25}  idaṃ ha nūnameṣāṃ sumnaṃ bhikṣeta martyaḥ<BR>
RV_08.018.01.2{25}  ādityānāmapūrvyaṃ savīmani<BR>
RV_08.018.02.1{25}  anarvāṇo hyeṣāṃ panthā ādityānām<BR>
RV_08.018.02.2{25}  adabdhāḥ santi pāyavaḥ sugevṛdhaḥ<BR>
RV_08.018.03.1{25}  tat su naḥ savitā bhago varuṇo mitro aryamā<BR>
RV_08.018.03.2{25}  śarma yachantu sapratho yadīmahe<BR>
RV_08.018.04.1{25}  devebhirdevyadite 'riṣṭabharmannā gahi<BR>
RV_08.018.04.2{25}  smat sūribhiḥ purupriye suśarmabhiḥ<BR>
RV_08.018.05.1{25}  te hi putrāso aditervidurdveṣāṃsi yotave<BR>
RV_08.018.05.2{25}  aṃhościdurucakrayo 'nehasaḥ<BR>
RV_08.018.06.1{26}  aditirno divā paśumaditirnaktamadvayāḥ<BR>
RV_08.018.06.2{26}  aditiḥ pātvaṃhasaḥ sadāvṛdhā<BR>
RV_08.018.07.1{26}  uta syā no divā matiraditirūtyā gamat<BR>
RV_08.018.07.2{26}  sā śantāti mayas karadapa sridhaḥ<BR>
RV_08.018.08.1{26}  uta tyā daivyā bhiṣajā śaṃ naḥ karato aśvinā<BR>
RV_08.018.08.2{26}  yuyuyātāmito rapo apa sridhaḥ<BR>
RV_08.018.09.1{26}  śamagniragnibhiḥ karacchaṃ nastapatu sūryaḥ<BR>
RV_08.018.09.2{26}  śaṃ vāto vātvarapā apa sridhaḥ<BR>
RV_08.018.10.1{26}  apāmīvāmapa sridhamapa sedhata durmatim<BR>
RV_08.018.10.2{26}  ādityāso yuyotanā no aṃhasaḥ<BR>
RV_08.018.11.1{27}  yuyotā śarumasmadānādityāsa utāmatim<BR>
RV_08.018.11.2{27}  ṛdhag dveṣaḥkṛṇuta viśvavedasaḥ<BR>
RV_08.018.12.1{27}  tat su naḥ śarma yachatādityā yan mumocati<BR>
RV_08.018.12.2{27}  enasvantaṃ cidenasaḥ sudānavaḥ<BR>
RV_08.018.13.1{27}  yo naḥ kaścid ririkṣati rakṣastvena martyaḥ<BR>
RV_08.018.13.2{27}  svaiḥ ṣaevai ririṣīṣṭa yurjanaḥ<BR>
RV_08.018.14.1{27}  samit tamaghamaśnavad duḥśaṃsaṃ martyaṃ ripum<BR>
RV_08.018.14.2{27}  yo asmatrā durhaṇāvānupa dvayuḥ<BR>
RV_08.018.15.1{27}  pākatrā sthana devā hṛtsu jānītha martyam<BR>
RV_08.018.15.2{27}  upa dvayuṃ cādvayuṃ ca vasavaḥ<BR>
RV_08.018.16.1{28}  ā śarma parvatānāmotāpāṃ vṛṇīmahe<BR>
RV_08.018.16.2{28}  dyāvākṣāmāre asmad rapas kṛtam<BR>
RV_08.018.17.1{28}  te no bhadreṇa śarmaṇā yuṣmākaṃ nāvā vasavaḥ<BR>
RV_08.018.17.2{28}  ati viśvāni duritā pipartana<BR>
RV_08.018.18.1{28}  tuce tanāya tat su no drāghīya āyurjīvase<BR>
RV_08.018.18.2{28}  ādityāsaḥsumahasaḥ kṛṇotana<BR>
RV_08.018.19.1{28}  yajño hīḷo vo antara ādityā asti mṛḷata<BR>
RV_08.018.19.2{28}  yuṣme id vo api ṣmasi sajātye<BR>
RV_08.018.20.1{28}  bṛhad varūthaṃ marutāṃ devaṃ trātāramaśvinā<BR>
RV_08.018.20.2{28}  mitramīmahe varuṇaṃ svastaye<BR>
RV_08.018.21.1{28}  aneho mitrāryaman nṛvad varuṇa śaṃsyam<BR>
RV_08.018.21.2{28}  trivarūthaṃ maruto yanta naśchardiḥ<BR>
RV_08.018.22.1{28}  ye cid dhi mṛtyubandhava ādityā manavaḥ smasi<BR>
RV_08.018.22.2{28}  pra sū naāyurjīvase tiretana<BR>
<BR>
RV_08.019.01.1{29}  taṃ gūrdhayā svarṇaraṃ devāso devamaratiṃ dadhanvire<BR>
RV_08.019.01.2{29}  devatrā havyamohire<BR>
RV_08.019.02.1{29}  vibhūtarātiṃ vipra citraśociṣamagnimīḷiṣva yanturam<BR>
RV_08.019.02.2{29}  asya medhasya somyasya sobhare premadhvarāya pūrvyam<BR>
RV_08.019.03.1{29}  yajiṣṭhaṃ tvā vavṛmahe devaṃ devatrā hotāramamartyam<BR>
RV_08.019.03.2{29}  asya yajñasya sukratum<BR>
RV_08.019.04.1{29}  ūrjo napātaṃ subhagaṃ sudīditimagniṃ śreṣṭhaśociṣam<BR>
RV_08.019.04.2{29}  sa no mitrasya varuṇasya so apāmā sumnaṃ yakṣate divi<BR>
RV_08.019.05.1{29}  yaḥ samidhā ya āhutī yo vedena dadāśa marto agnaye<BR>
RV_08.019.05.2{29}  yo namasā svadhvaraḥ<BR>
RV_08.019.06.1{30}  tasyedarvanto raṃhayanta āśavastasya dyumnitamaṃ yaśaḥ<BR>
RV_08.019.06.2{30}  na tamaṃho devakṛtaṃ kutaścana na martyakṛtaṃ naśat<BR>
RV_08.019.07.1{30}  svagnayo vo agnibhiḥ syāma sūno sahasa ūrjāṃ pate<BR>
RV_08.019.07.2{30}  suvīrastvamasmayuḥ<BR>
RV_08.019.08.1{30}  praśaṃsamāno atithirna mitriyo 'gnī ratho na vedyaḥ<BR>
RV_08.019.08.2{30}  tve kṣemāso api santi sādhavastvaṃ rājā rayīṇām<BR>
RV_08.019.09.1{30}  so addhā dāśvadhvaro 'gne martaḥ subhaga sa praśaṃsyaḥ<BR>
RV_08.019.09.2{30}  sa dhībhirastu sanitā<BR>
RV_08.019.10.1{30}  yasya tvamūrdhvo adhvarāya tiṣṭhasi kṣayadvīraḥ sa sādhate<BR>
RV_08.019.10.2{30}  so arvadbhiḥ sanitā sa vipanyubhiḥ sa śūraiḥ sanitā kṛtam<BR>
RV_08.019.11.1{31}  yasyāgnirvapurgṛhe stomaṃ cano dadhīta viśvavāryaḥ<BR>
RV_08.019.11.2{31}  havyā vā veviṣad viṣaḥ<BR>
RV_08.019.12.1{31}  viprasya vā stuvataḥ sahaso yaho makṣūtamasya rātiṣu<BR>
RV_08.019.12.2{31}  avodevamuparimartyaṃ kṛdhi vaso vividuṣo vacaḥ<BR>
RV_08.019.13.1{31}  yo agniṃ havyadātibhirnamobhirvā sudakṣamāvivāsati<BR>
RV_08.019.13.2{31}  girā vājiraśociṣam<BR>
RV_08.019.14.1{31}  samidhā yo niśitī dāśadaditiṃ dhāmabhirasya martyaḥ<BR>
RV_08.019.14.2{31}  viśvet sa dhībhiḥ subhago janānati dyumnairudna iva tāriṣat<BR>
RV_08.019.15.1{31}  tadagne dyumnamā bhara yat sāsahat sadane kaṃ cidatriṇam<BR>
RV_08.019.15.2{31}  manyuṃ janasya dūḍhyaḥ<BR>
RV_08.019.16.1{32}  yena caṣṭe varuṇo mitro aryamā yena nāsatyā bhagaḥ<BR>
RV_08.019.16.2{32}  vayaṃ tat te śavasā gātuvittamā indratvotā vidhemahi<BR>
RV_08.019.17.1{32}  te ghedagne svādhyo ye tvā vipra nidadhire nṛcakṣasam<BR>
RV_08.019.17.2{32}  viprāso deva sukratum<BR>
RV_08.019.18.1{32}  ta id vediṃ subhaga ta āhutiṃ te sotuṃ cakrire divi<BR>
RV_08.019.18.2{32}  taid vājebhirjigyurmahad dhanaṃ ye tve kāmaṃ nyerire<BR>
RV_08.019.19.1{32}  bhadro no agnirāhuto bhadrā rātiḥ subhaga bhadro adhvaraḥ<BR>
RV_08.019.19.2{32}  bhadrā uta praśastayaḥ<BR>
RV_08.019.20.1{32}  bhadraṃ manaḥ kṛṇuṣva vṛtratūrye yenā samatsu sāsahaḥ<BR>
RV_08.019.20.2{32}  ava sthirā tanuhi bhūri śardhatāṃ vanemā te abhiṣṭibhiḥ<BR>
RV_08.019.21.1{33}  īḷe girā manurhitaṃ yaṃ devā dūtamaratiṃ nyerire<BR>
RV_08.019.21.2{33}  yajiṣṭhaṃ havyavāhanam<BR>
RV_08.019.22.1{33}  tigmajambhāya taruṇāya rājate prayo gāyasyagnaye<BR>
RV_08.019.22.2{33}  yaḥ piṃśate sūnṛtābhiḥ suvīryamagnirghṛtebhirāhutaḥ<BR>
RV_08.019.23.1{33}  yadī ghṛtebhirāhuto vāśīmagnirbharata uccāva ca<BR>
RV_08.019.23.2{33}  asura iva nirṇijam<BR>
RV_08.019.24.1{33}  yo havyānyairayatā manurhito deva āsā sugandhinā<BR>
RV_08.019.24.2{33}  vivāsate vāryāṇi svadhvaro hotā devo amartyaḥ<BR>
RV_08.019.25.1{33}  yadagne martyastvaṃ syāmahaṃ mitramaho amartyaḥ<BR>
RV_08.019.25.2{33}  sahasaḥ sūnavāhuta<BR>
RV_08.019.26.1{34}  na tvā rāsīyābhiśastaye vaso na pāpatvāya santya<BR>
RV_08.019.26.2{34}  na me stotāmatīvā na durhitaḥ syādagne na pāpayā<BR>
RV_08.019.27.1{34}  piturna putraḥ subhṛto duroṇa ā devānetu pra ṇo haviḥ<BR>
RV_08.019.28.1{34}  tavāhamagna ūtibhirnediṣṭhābhiḥ saceya joṣamā vaso<BR>
RV_08.019.28.2{34}  sadā devasya martyaḥ<BR>
RV_08.019.29.1{34}  tava kratvā saneyaṃ tava rātibhiragne tava praśastibhiḥ<BR>
RV_08.019.29.2{34}  tvāmidāhuḥ pramatiṃ vaso mamāgne harṣasva dātave<BR>
RV_08.019.30.1{34}  pra so agne tavotibhiḥ suvīrābhistirate vājabharmabhiḥ<BR>
RV_08.019.30.2{34}  yasya tvaṃ sakhyamāvaraḥ<BR>
RV_08.019.31.1{35}  tava drapso nīlavān vāśa ṛtviya indhānaḥ siṣṇavā dade<BR>
RV_08.019.31.2{35}  tvaṃ mahīnāmuṣasāmasi priyaḥ kṣapo vastuṣu rājasi<BR>
RV_08.019.32.1{35}  tamāganma sobharayaḥ sahasramuṣkaṃ svabhiṣṭimavase<BR>
RV_08.019.32.2{35}  samrājaṃ trāsadasyavam<BR>
RV_08.019.33.1{35}  yasya te agne anye agnaya upakṣito vayā iva<BR>
RV_08.019.33.2{35}  vipo na dyumnā ni yuve janānāṃ tava kṣatrāṇi vardhayan<BR>
RV_08.019.34.1{35}  yamādityāso adruhaḥ pāraṃ nayatha martyam<BR>
RV_08.019.34.2{35}  maghonāṃ viśveṣāṃ sudānavaḥ<BR>
RV_08.019.35.1{35}  yūyaṃ rājānaḥ kaṃ ciccarṣaṇīsahaḥ kṣayantaṃ mānuṣānanu<BR>
RV_08.019.35.2{35}  vayaṃ te vo varuṇa mitrāryaman syāmed ṛtasya rathyaḥ<BR>
RV_08.019.36.1{35}  adān me paurukutsyaḥ pañcāśataṃ trasadasyurvadhūnām<BR>
RV_08.019.36.2{35}  maṃhiṣṭho aryaḥ satpatiḥ<BR>
RV_08.019.37.1{35}  uta me prayiyorvayiyoḥ suvāstvā adhi tugvani<BR>
RV_08.019.37.2{35}  tisṝṇāṃsaptatīnāṃ śyāvaḥ praṇetā bhuvad vasurdiyānāṃ patiḥ<BR>
<BR>
RV_08.020.01.1{36}  ā gantā mā riṣaṇyata prasthāvāno māpa sthātā samanyavaḥ<BR>
RV_08.020.01.2{36}  sthirā cin namayiṣṇavaḥ<BR>
RV_08.020.02.1{36}  vīḷupavibhirmaruta ṛbhukṣaṇa ā rudrāsaḥ sudītibhiḥ<BR>
RV_08.020.02.2{36}  iṣā no adyā gatā puruspṛho yajñamā sobharīyavaḥ<BR>
RV_08.020.03.1{36}  vidmā hi rudriyāṇāṃ śuṣmamugraṃ marutāṃ śimīvatām<BR>
RV_08.020.03.2{36}  viṣṇoreṣasya mīḷhuṣām<BR>
RV_08.020.04.1{36}  vi dvīpāni pāpatan tiṣṭhad duchunobhe yujanta rodasī<BR>
RV_08.020.04.2{36}  pra dhanvānyairata śubhrakhādayo yadejatha svabhānavaḥ<BR>
RV_08.020.05.1{36}  acyutā cid vo ajmannā nānadati parvatāso vanaspatiḥ<BR>
RV_08.020.05.2{36}  bhūmiryāmeṣu rejate<BR>
RV_08.020.06.1{37}  amāya vo maruto yātave dyaurjihīta uttarā bṛhat<BR>
RV_08.020.06.2{37}  yatrā naro dediśate tanūṣvā tvakṣāṃsi bāhvojasaḥ<BR>
RV_08.020.07.1{37}  svadhāmanu śriyaṃ naro mahi tveṣā amavanto vṛṣapsavaḥ<BR>
RV_08.020.07.2{37}  vahante ahrutapsavaḥ<BR>
RV_08.020.08.1{37}  gobhirvāṇo ajyate sobharīṇāṃ rathe kośe hiraṇyaye<BR>
RV_08.020.08.2{37}  gobandhavaḥ sujātāsa iṣe bhuje mahānto naḥ sparase nu<BR>
RV_08.020.09.1{37}  prati vo vṛṣadañjayo vṛṣṇe śardhāya mārutāya bharadhvam<BR>
RV_08.020.09.2{37}  havyā vṛṣaprayāvṇe<BR>
RV_08.020.10.1{37}  vṛṣaṇaśvena maruto vṛṣapsunā rathena vṛṣanābhinā<BR>
RV_08.020.10.2{37}  ā śyenāso na pakṣiṇo vṛthā naro havyā no vītaye gata<BR>
RV_08.020.11.1{38}  samānamañjyeṣāṃ vi bhrājante rukmāso adhi bāhuṣu<BR>
RV_08.020.11.2{38}  davidyutaty ṛṣṭayaḥ<BR>
RV_08.020.12.1{38}  ta ugrāso vṛṣaṇa ugrabāhavo nakiṣ ṭanūṣu yetire<BR>
RV_08.020.12.2{38}  sthirā dhanvānyāyudhā ratheṣu vo 'nīkeṣvadhi śriyaḥ<BR>
RV_08.020.13.1{38}  yeṣāmarṇo na sapratho nāma tveṣaṃ śaśvatāmekamidbhuje<BR>
RV_08.020.13.2{38}  vayo na pitryaṃ sahaḥ<BR>
RV_08.020.14.1{38}  tān vandasva marutastānupa stuhi teṣāṃ hi dhunīnām<BR>
RV_08.020.14.2{38}  arāṇāṃ na caramastadeṣāṃ dānā mahnā tadeṣām<BR>
RV_08.020.15.1{38}  subhagaḥ sa va ūtiṣvāsa pūrvāsu maruto vyuṣṭiṣu<BR>
RV_08.020.15.2{38}  yovā nūnamutāsati<BR>
RV_08.020.16.1{39}  yasya vā yūyaṃ prati vājino nara ā havyā vītaye gatha<BR>
RV_08.020.16.2{39}  abhi ṣa dyumnairuta vājasātibhiḥ sumnā vo dhūtayo naśat<BR>
RV_08.020.17.1{39}  yathā rudrasya sūnavo divo vaśantyasurasya vedhasaḥ<BR>
RV_08.020.17.2{39}  yuvānastathedasat<BR>
RV_08.020.18.1{39}  ye cārhanti marutaḥ sudānavaḥ sman mīḷhuṣaścaranti ye<BR>
RV_08.020.18.2{39}  ataścidā na upa vasyasā hṛdā yuvāna ā vavṛdhvam<BR>
RV_08.020.19.1{39}  yūna ū ṣu naviṣṭhayā vṛṣṇaḥ pāvakānabhi sobhare girā<BR>
RV_08.020.19.2{39}  gāya gā iva carkṛṣat<BR>
RV_08.020.20.1{39}  sāhā ye santi muṣṭiheva havyo viśvāsu pṛtsu hotṛṣu<BR>
RV_08.020.20.2{39}  vṛṣṇaścandrān na suśravastamān girā vandasva maruto aha<BR>
RV_08.020.21.1{40}  gāvaścid ghā samanyavaḥ sajātyena marutaḥ sabandhavaḥ<BR>
RV_08.020.21.2{40}  rihate kakubho mithaḥ<BR>
RV_08.020.22.1{40}  martaścid vo nṛtavo rukmavakṣasa upa bhrātṛtvamāyati<BR>
RV_08.020.22.2{40}  adhino gāta marutaḥ sadā hi va āpitvamasti nidhruvi<BR>
RV_08.020.23.1{40}  maruto mārutasya na ā bheṣajasya vahatā sudānavaḥ<BR>
RV_08.020.23.2{40}  yūyaṃsakhāyaḥ saptayaḥ<BR>
RV_08.020.24.1{40}  yābhiḥ sindhumavatha yābhistūrvatha yābhirdaśasyathākrivim<BR>
RV_08.020.24.2{40}  mayo no bhūtotibhirmayobhuvaḥ śivābhirasacadviṣaḥ<BR>
RV_08.020.25.1{40}  yat sindhau yadasiknyāṃ yat samudreṣu marutaḥ subarhiṣaḥ<BR>
RV_08.020.25.2{40}  yat parvateṣu bheṣajam<BR>
RV_08.020.26.1{40}  viśvaṃ paśyanto bibhṛthā tanūṣvā tenā no adhi vocata<BR>
RV_08.020.26.2{40}  kṣamā rapo maruta āturasya na iṣkartā vihrutaṃ punaḥ <BR>
<BR>
RV_08.021.01.1{01}  vayamu tvāmapūrvya sthūraṃ na kaccid bharanto 'vasyavaḥ<BR>
RV_08.021.01.2{01}  vāje citraṃ havāmahe<BR>
RV_08.021.02.1{01}  upa tvā karmannūtaye sa no yuvograścakrāma yo dhṛṣat<BR>
RV_08.021.02.2{01}  tvāmid dhyavitāraṃ vavṛmahe sakhāya indra sānasim<BR>
RV_08.021.03.1{01}  ā yāhīma indavo 'śvapate gopata urvarāpate<BR>
RV_08.021.03.2{01}  somaṃ somapate piba<BR>
RV_08.021.04.1{01}  vayaṃ hi tvā bandhumantamabandhavo viprāsa indra yemima<BR>
RV_08.021.04.2{01}  yā te dhāmāni vṛṣabha tebhirā gahi viśvebhiḥ somapītaye<BR>
RV_08.021.05.1{01}  sīdantaste vayo yathā gośrīte madhau madire vivakṣaṇe<BR>
RV_08.021.05.2{01}  abhi tvāmindra nonumaḥ<BR>
RV_08.021.06.1{02}  achā ca tvainā namasā vadāmasi kiṃ muhuścid vi dīdhayaḥ<BR>
RV_08.021.06.2{02}  santi kāmāso harivo dadiṣ ṭvaṃ smo vayaṃ santi no dhiyaḥ<BR>
RV_08.021.07.1{02}  nūtnā idindra te vayamūtī abhūma nahi nū te adrivaḥ<BR>
RV_08.021.07.2{02}  vidmā purā parīṇasaḥ<BR>
RV_08.021.08.1{02}  vidmā sakhitvamuta śūra bhojyamā te tā vajrinnīmahe<BR>
RV_08.021.08.2{02}  uto samasminnā śiśīhi no vaso vāje suśipra gomati<BR>
RV_08.021.09.1{02}  yo na idam-idaṃ purā pra vasya ānināya tamu va stuṣe<BR>
RV_08.021.09.2{02}  sakhāya indramūtaye<BR>
RV_08.021.10.1{02}  haryaśvaṃ satpatiṃ carṣaṇīsahaṃ sa hi ṣmā yo amandata<BR>
RV_08.021.10.2{02}  ā tu naḥ sa vayati gavyamaśvyaṃ stotṛbhyo maghavā śatam<BR>
RV_08.021.11.1{03}  tvayā ha svid yujā vayaṃ prati śvasantaṃ vṛṣabha bruvīmahi<BR>
RV_08.021.11.2{03}  saṃsthe janasya gomataḥ<BR>
RV_08.021.12.1{03}  jayema kāre puruhūta kāriṇo 'bhi tiṣṭhema dūḍhyaḥ<BR>
RV_08.021.12.2{03}  nṛbhirvṛtraṃ hanyāma śūśuyāma cāverindra pra ṇo dhiyaḥ<BR>
RV_08.021.13.1{03}  abhrātṛvyo anā tvamanāpirindra januṣā sanādasi<BR>
RV_08.021.13.2{03}  yudhedāpitvamichase<BR>
RV_08.021.14.1{03}  nakī revantaṃ sakhyāya vindase pīyanti te surāśvaḥ<BR>
RV_08.021.14.2{03}  yadā kṛṇoṣi nadanuṃ samūhasyādit piteva hūyase<BR>
RV_08.021.15.1{03}  mā te amājuro yathā mūrāsa indra sakhye tvāvataḥ<BR>
RV_08.021.15.2{03}  ni ṣadāma sacā sute<BR>
RV_08.021.16.1{04}  mā te godatra nirarāma rādhasa indra mā te gṛhāmahi<BR>
RV_08.021.16.2{04}  dṛḷhā cidaryaḥ pra mṛśābhyā bhara na te dāmāna ādabhe<BR>
RV_08.021.17.1{04}  indro vā ghediyan maghaṃ sarasvatī vā subhagā dadirvasu<BR>
RV_08.021.17.2{04}  tvaṃ vā citra dāśuṣe<BR>
RV_08.021.18.1{04}  citra id rājā rājakā idanyake yake sarasvatīmanu<BR>
RV_08.021.18.2{04}  parjanya iva tatanad dhi vṛṣṭyā sahasramayutā dadat<BR>
<BR>
RV_08.022.01.1{05}  o tyamahva ā rathamadyā daṃsiṣṭhamūtaye<BR>
RV_08.022.01.2{05}  yamaśvinā suhavā rudravartanī ā sūryāyai tasthathuḥ<BR>
RV_08.022.02.1{05}  pūrvāyuṣaṃ suhavaṃ puruspṛhaṃ bhujyuṃ vājeṣu pūrvyam<BR>
RV_08.022.02.2{05}  sacanāvantaṃ sumatibhiḥ sobhare vidveṣasamanehasam<BR>
RV_08.022.03.1{05}  iha tyā purubhūtamā devā namobhiraśvinā<BR>
RV_08.022.03.2{05}  arvācīnā svavase karāmahe gantārā daśuṣo gṛham<BR>
RV_08.022.04.1{05}  yuvo rathasya pari cakramīyata īrmānyad vāmiṣaṇyati<BR>
RV_08.022.04.2{05}  asmānachā sumatirvāṃ śubhas patī ā dhenuriva dhāvatu<BR>
RV_08.022.05.1{05}  ratho yo vāṃ trivandhuro hiraṇyabhīśuraśvinā<BR>
RV_08.022.05.2{05}  pari dyāvāpṛthivī bhūṣati śrutastena nāsatyā gatam<BR>
RV_08.022.06.1{06}  daśasyantā manave pūrvyaṃ divi yavaṃ vṛkeṇa karṣathaḥ<BR>
RV_08.022.06.2{06}  tā vāmadya sumatibhiḥ śubhas patī aśvinā pra stuvīmahi<BR>
RV_08.022.07.1{06}  upa no vajinīvasū yātam ṛtasya pathibhiḥ<BR>
RV_08.022.07.2{06}  yebhistṛkṣiṃ vṛṣaṇā trasadasyavaṃ mahe kṣatrāya jinvathaḥ<BR>
RV_08.022.08.1{06}  ayaṃ vāmadribhiḥ sutaḥ somo nara vṛṣaṇvasu<BR>
RV_08.022.08.2{06}  ā yātaṃ somapītaye pibataṃ dāśuṣo gṛhe<BR>
RV_08.022.09.1{06}  ā hi ruhatamaśvinā rathe kośe hiraṇyaye vṛṣaṇvasū<BR>
RV_08.022.09.2{06}  yuñjāthāṃ pīvarīriṣaḥ<BR>
RV_08.022.10.1{06}  yābhiḥ pakthamavatho yābhiradhriguṃ yābhirbabhruṃ vijoṣasam<BR>
RV_08.022.10.2{06}  tābhirno makṣū tūyamaśvinā gataṃ bhiṣajyataṃyadāturam<BR>
RV_08.022.11.1{07}  yadadhrigāvo adhrigū idā cidahno aśvinā havāmahe<BR>
RV_08.022.11.2{07}  vayaṃ gīrbhirvipanyavaḥ<BR>
RV_08.022.12.1{07}  tābhirā yātaṃ vṛṣaṇopa me havaṃ viśvapsuṃ viśvavāryam<BR>
RV_08.022.12.2{07}  iṣā maṃhiṣṭhā purubhūtamā narā yābhiḥ kriviṃ vavṛdhustābhirā gatam<BR>
RV_08.022.13.1{07}  tāvidā cidahānāṃ tāvaśvinā vandamāna upa bruve<BR>
RV_08.022.13.2{07}  tā u namobhirīmahe<BR>
RV_08.022.14.1{07}  tāvid doṣā tā uṣasi śubhas patī tā yāman rudravartanī<BR>
RV_08.022.14.2{07}  mā no martāya ripave vājinīvasū paro rudrāvati khyatam<BR>
RV_08.022.15.1{07}  ā sugmyāya sugmyaṃ prātā rathenāśvinā vā sakṣaṇī<BR>
RV_08.022.15.2{07}  huve piteva sobharī<BR>
RV_08.022.16.1{08}  manojavasā vṛṣaṇā madacyutā makṣuṃgamābhirutibhiḥ<BR>
RV_08.022.16.2{08}  ārāttāccid bhūtamasme avase purvībhiḥ purubhojasā<BR>
RV_08.022.17.1{08}  ā no aśvāvadaśvinā vartiryāsiṣṭaṃ madhupātamā narā<BR>
RV_08.022.17.2{08}  gomad dasrā hiraṇyavat<BR>
RV_08.022.18.1{08}  suprāvargaṃ suvīryaṃ suṣṭhu vāryamanādhṛṣṭaṃ rakṣasvinā<BR>
RV_08.022.18.2{08}  asminnā vāmāyāne vājinīvasū viśvā vāmāni dhīmahi<BR>
<BR>
RV_08.023.01.1{09}  īḷiṣvā hi pratīvyaṃ yajasva jātavedasam<BR>
RV_08.023.01.2{09}  cariṣṇudhūmamagṛbhītaśociṣam<BR>
RV_08.023.02.1{09}  dāmānaṃ viśvacarṣaṇe 'gniṃ viśvamano girā<BR>
RV_08.023.02.2{09}  uta stuṣe viṣpardhaso rathānām<BR>
RV_08.023.03.1{09}  yeṣāmābādha ṛgmiya iṣaḥ pṛkṣaśca nigrabhe<BR>
RV_08.023.03.2{09}  upavidāvahnirvindate vasu<BR>
RV_08.023.04.1{09}  udasya śocirasthād dīdiyuṣo vyajaram<BR>
RV_08.023.04.2{09}  tapurjambhasya sudyuto gaṇaśriyaḥ<BR>
RV_08.023.05.1{09}  udu tiṣṭha svadhvara stavāno devyā kṛpā<BR>
RV_08.023.05.2{09}  abhikhyā bhāsā bṛhatā śuśukvaniḥ<BR>
RV_08.023.06.1{10}  agne yāhi suśastibhirhavyā juhvāna ānuṣak<BR>
RV_08.023.06.2{10}  yathā dūto babhūtha havyavāhanaḥ<BR>
RV_08.023.07.1{10}  agniṃ vaḥ pūrvyaṃ huve hotāraṃ carṣaṇīnām<BR>
RV_08.023.07.2{10}  tamayā vācā gṛṇe tamu va stuṣe<BR>
RV_08.023.08.1{10}  yajñebhiradbhutakratuṃ yaṃ kṛpā sūdayanta it<BR>
RV_08.023.08.2{10}  mitraṃ na jane sudhitam ṛtāvani<BR>
RV_08.023.09.1{10}  ṛtāvānam ṛtāyavo yajñasya sādhanaṃ girā<BR>
RV_08.023.09.2{10}  upo enaṃ jujuṣurnamasas pade<BR>
RV_08.023.10.1{10}  achā no aṅgirastamaṃ yajñāso yantu saṃyataḥ<BR>
RV_08.023.10.2{10}  hotā yo asti vikṣvā yaśastamaḥ<BR>
RV_08.023.11.1{11}  agne tava tye ajarendhānāso bṛhad bhāḥ<BR>
RV_08.023.11.2{11}  aśvā iva vṛṣaṇastaviṣīyavaḥ<BR>
RV_08.023.12.1{11}  sa tvaṃ na ūrjāṃ pate rayiṃ rāsva suvīryam<BR>
RV_08.023.12.2{11}  prāva nastoke tanaye samatsvā<BR>
RV_08.023.13.1{11}  yad vā u viśpatiḥ śitaḥ suprīto manuṣo visi<BR>
RV_08.023.13.2{11}  viśvedagniḥ prati rakṣāṃsi sedhati<BR>
RV_08.023.14.1{11}  śruṣṭyagne navasya me stomasya vīra viśpate<BR>
RV_08.023.14.2{11}  ni māyinastapuṣa rakṣaso daha<BR>
RV_08.023.15.1{11}  na tasya māyayā cana ripurīśīta martyaḥ<BR>
RV_08.023.15.2{11}  yo agnaye dadāśa havyadātibhiḥ<BR>
RV_08.023.16.1{12}  vyaśvastvā vasuvidamukṣaṇyuraprīṇād ṛṣiḥ<BR>
RV_08.023.16.2{12}  maho rayetamu tvā samidhīmahi<BR>
RV_08.023.17.1{12}  uśanā kavyastvā ni hotāramasādayat<BR>
RV_08.023.17.2{12}  āyajiṃ tvā manavejātavedasam<BR>
RV_08.023.18.1{12}  viśve hi tvā sajoṣaso devāso dūtamakrata<BR>
RV_08.023.18.2{12}  śruṣṭī deva prathamo yajñiyo bhuvaḥ<BR>
RV_08.023.19.1{12}  imaṃ ghā vīro amṛtaṃ dūtaṃ kṛṇvīta martyaḥ<BR>
RV_08.023.19.2{12}  pāvakaṃkṛṣṇavartaniṃ vihāyasam<BR>
RV_08.023.20.1{12}  taṃ huvema yatasrucaḥ subhāsaṃ śukraśociṣam<BR>
RV_08.023.20.2{12}  viśāmagnimajaraṃ pratnamīḍyam<BR>
RV_08.023.21.1{13}  yo asmai havyadātibhirāhutiṃ marto 'vidhat<BR>
RV_08.023.21.2{13}  bhūri poṣaṃsa dhatte vīravad yaśaḥ<BR>
RV_08.023.22.1{13}  prathamaṃ jātavedasamagniṃ yajñeṣu pūrvyam<BR>
RV_08.023.22.2{13}  prati srugeti namasā haviṣmatī<BR>
RV_08.023.23.1{13}  ābhirvidhemāgnaye jyeṣṭhābhirvyaśvavat<BR>
RV_08.023.23.2{13}  maṃhiṣṭhābhirmatibhiḥ śukraśociṣe<BR>
RV_08.023.24.1{13}  nūnamarca vihāyase stomebhiḥ sthūrayūpavat<BR>
RV_08.023.24.2{13}  ṛṣe vaiyaśvadamyāyāgnaye<BR>
RV_08.023.25.1{13}  atithiṃ mānuṣāṇāṃ sūnuṃ vanaspatīnām<BR>
RV_08.023.25.2{13}  viprā agnimavase pratnamīḷate<BR>
RV_08.023.26.1{14}  maho viśvānabhi ṣato 'bhi havyāni mānuṣā<BR>
RV_08.023.26.2{14}  agne ni ṣatsi namasādhi barhiṣi<BR>
RV_08.023.27.1{14}  vaṃsvā no vāryā puru vaṃsva rāyaḥ puruspṛhaḥ<BR>
RV_08.023.27.2{14}  suvīryasya prajāvato yaśasvataḥ<BR>
RV_08.023.28.1{14}  tvaṃ varo suṣāmṇe 'gne janāya codaya<BR>
RV_08.023.28.2{14}  sadā vaso rātiṃ yaviṣṭha śaśvate<BR>
RV_08.023.29.1{14}  tvaṃ hi supratūrasi tvaṃ no gomatīriṣaḥ<BR>
RV_08.023.29.2{14}  maho rāyaḥ sātimagne apā vṛdhi<BR>
RV_08.023.30.1{14}  agne tvaṃ yaśā asyā mitrāvaruṇā vaha<BR>
RV_08.023.30.2{14}  ṛtāvānā samrājā pūtadakṣasā<BR>
<BR>
RV_08.024.01.1{15}  sakhāya ā śiṣāmahi brahmendrāya vajriṇe<BR>
RV_08.024.01.2{15}  stuṣa ū ṣuvo nṛtamāya dhṛṣṇave<BR>
RV_08.024.02.1{15}  śavasa hyasi śruto vṛtrahatyena vṛtrahā<BR>
RV_08.024.02.2{15}  maghairmaghono ati śūra dāśasi<BR>
RV_08.024.03.1{15}  sa na stavāna ā bhara rayiṃ citraśravastamam<BR>
RV_08.024.03.2{15}  nireke cid yo harivo vasurdadiḥ<BR>
RV_08.024.04.1{15}  ā nirekamuta priyamindra darṣi janānām<BR>
RV_08.024.04.2{15}  dhṛṣatā dhṛṣṇo stavamāna ā bhara<BR>
RV_08.024.05.1{15}  na te savyaṃ na dakṣiṇaṃ hastaṃ varanta āmuraḥ<BR>
RV_08.024.05.2{15}  na paribādho harivo gaviṣṭiṣu<BR>
RV_08.024.06.1{16}  ā tvā gobhiriva vrajaṃ gīrbhir{ṛ}ṇomyadrivaḥ<BR>
RV_08.024.06.2{16}  ā sma kāmaṃ jariturā manaḥ pṛṇa<BR>
RV_08.024.07.1{16}  viśvani viśvamanaso dhiyā no vṛtrahantama<BR>
RV_08.024.07.2{16}  ugra praṇetaradhi ṣu vaso gahi<BR>
RV_08.024.08.1{16}  vayaṃ te asya vṛtrahan vidyāma śūra navyasaḥ<BR>
RV_08.024.08.2{16}  vaso spārhasya puruhūta rādhasaḥ<BR>
RV_08.024.09.1{16}  indra yathā hyasti te 'parītaṃ nṛto śavaḥ<BR>
RV_08.024.09.2{16}  amṛkta rātiḥ puruhūta dāśuṣe<BR>
RV_08.024.10.1{16}  ā vṛṣasva mahāmaha mahe nṛtama rādhase<BR>
RV_08.024.10.2{16}  dṛḷhaścid dṛhya maghavan maghattaye<BR>
RV_08.024.11.1{17}  nū anyatrā cidadrivastvan no jagmuraśasaḥ<BR>
RV_08.024.11.2{17}  maghavañchagdhi tava tan na utibhiḥ<BR>
RV_08.024.12.1{17}  nahyaṅga nṛto tvadanyaṃ vindāmi rādhase<BR>
RV_08.024.12.2{17}  rāye dyumnāyaśavase ca girvaṇaḥ<BR>
RV_08.024.13.1{17}  endumindrāya siñcata pibati somyaṃ madhu<BR>
RV_08.024.13.2{17}  pra rādhasā codayāte mahitvanā<BR>
RV_08.024.14.1{17}  upo harīṇāṃ patiṃ dakṣaṃ pṛñcantamabravam<BR>
RV_08.024.14.2{17}  nūnaṃ śrudhi stuvato aśvyasya<BR>
RV_08.024.15.1{17}  nahyaṅga purā cana jajñe vīratarastvat<BR>
RV_08.024.15.2{17}  nakī rāyā naivathā na bhandanā<BR>
RV_08.024.16.1{18}  edu madhvo madintaraṃ siñca vādhvaryo andhasaḥ<BR>
RV_08.024.16.2{18}  evā hi vīra stavate sadāvṛdhaḥ<BR>
RV_08.024.17.1{18}  indra sthātarharīṇāṃ nakiṣ ṭe pūrvyastutim<BR>
RV_08.024.17.2{18}  udānaṃśaśavasā na bhandanā<BR>
RV_08.024.18.1{18}  taṃ vo vājānāṃ patimahūmahi śravasyavaḥ<BR>
RV_08.024.18.2{18}  aprāyubhiryajñebhirvāvṛdhenyam<BR>
RV_08.024.19.1{18}  eto nvindraṃ stavāma sakhāyaḥ stomyaṃ naram<BR>
RV_08.024.19.2{18}  kṛṣtīryo viśvā abhyastyeka it<BR>
RV_08.024.20.1{18}  agorudhāya gaviṣe dyukṣāya dasmyaṃ vacaḥ<BR>
RV_08.024.20.2{18}  ghṛtāt svādīyo madhunaśca vocata<BR>
RV_08.024.21.1{19}  yasyāmitāni vīryā na rādhaḥ paryetave<BR>
RV_08.024.21.2{19}  jyotirna viśvamabhyasti dakṣiṇā<BR>
RV_08.024.22.1{19}  stuhīndraṃ vyaśvavadanūrmiṃ vājinaṃ yamam<BR>
RV_08.024.22.2{19}  aryo gayammaṃhamānaṃ vi dāśuṣe<BR>
RV_08.024.23.1{19}  evā nūnamupa stuhi vaiyaśva daśamaṃ navam<BR>
RV_08.024.23.2{19}  suvidvāṃsaṃ carkṛtyaṃ caraṇīnām<BR>
RV_08.024.24.1{19}  vetthā hi nir{ṛ}tīnāṃ vajrahasta parivṛjam<BR>
RV_08.024.24.2{19}  ahar-ahaḥ śundhyuḥ paripadāmiva<BR>
RV_08.024.25.1{19}  tadindrāva ā bhara yenā daṃsiṣṭha kṛtvane<BR>
RV_08.024.25.2{19}  dvitā kutsāya śiśnatho ni codaya<BR>
RV_08.024.26.1{20}  tamu tvā nūnamīmahe navyaṃ daṃsiṣṭha sanyase<BR>
RV_08.024.26.2{20}  sa tvaṃno viśvā abhimātīḥ sakṣaṇiḥ<BR>
RV_08.024.27.1{20}  ya ṛkṣādaṃhaso mucad yo vāryāt sapta sindhuṣu<BR>
RV_08.024.27.2{20}  vadhardāsasya tuvinṛmṇa nīnamaḥ<BR>
RV_08.024.28.1{20}  yathā varo suṣāmṇe sanibhya āvaho rayim<BR>
RV_08.024.28.2{20}  vyaśvebhyaḥ subhage vajinīvati<BR>
RV_08.024.29.1{20}  ā nāryasya dakṣiṇā vyaśvānetu sominaḥ<BR>
RV_08.024.29.2{20}  sthūraṃ ca rādhaḥ śatavat sahasravat<BR>
RV_08.024.30.1{20}  yat tvā pṛchādījānaḥ kuhayā kuhayākṛte<BR>
RV_08.024.30.2{20}  eṣo apaśritovalo gomatīmava tiṣṭhati<BR>
<BR>
RV_08.025.01.1{21}  tā vāṃ viśvasya gopā devā deveṣu yajñiya<BR>
RV_08.025.01.2{21}  ṛtāvānā yajase putadakṣasā<BR>
RV_08.025.02.1{21}  mitrā tanā na rathyā varuṇo yaśca sukratuḥ<BR>
RV_08.025.02.2{21}  sanāt sujātā tanayā dhṛtavratā<BR>
RV_08.025.03.1{21}  tā mātā viśvavedasāsuryāya pramahasā<BR>
RV_08.025.03.2{21}  mahi jajānāditir{ṛ}tāvarī<BR>
RV_08.025.04.1{21}  mahāntā mitrāvaruṇā samrājā devāvasurā<BR>
RV_08.025.04.2{21}  ṛtāvānāvṛtamā ghoṣato bṛhat<BR>
RV_08.025.05.1{21}  napātā śavaso mahaḥ sūnū dakṣasya sukratu<BR>
RV_08.025.05.2{21}  sṛpradānū iṣo vāstvadhi kṣitaḥ<BR>
RV_08.025.06.1{22}  saṃ yā dānūni yemathurdivyāḥ pārthivīriṣaḥ<BR>
RV_08.025.06.2{22}  nabhasvatīrā vāṃ carantu vṛṣṭayaḥ<BR>
RV_08.025.07.1{22}  adhi yā bṛhato divo 'bhi yūtheva paśyataḥ<BR>
RV_08.025.07.2{22}  ṛtāvānā samrājā namase hitā<BR>
RV_08.025.08.1{22}  ṛtāvānā ni ṣedatuḥ sāmrājyāya sukratū<BR>
RV_08.025.08.2{22}  dhṛtavratā kṣatriyā kṣatramaśatuḥ<BR>
RV_08.025.09.1{22}  akṣṇaścid gātuvittaranulbaṇena cakṣasā<BR>
RV_08.025.09.2{22}  ni cin miṣantā nicirā ni cikyatuḥ<BR>
RV_08.025.10.1{22}  uta no devyaditiruruṣyatāṃ nāsatyā<BR>
RV_08.025.10.2{22}  uruṣyantu maruto vṛddhaśavasaḥ<BR>
RV_08.025.11.1{23}  te no nāvamuruṣyata divā naktaṃ sudānavaḥ<BR>
RV_08.025.11.2{23}  ariṣyanto nipāyubhiḥ sacemahi<BR>
RV_08.025.12.1{23}  aghnate viṣṇave vayamariṣyantaḥ sudānave<BR>
RV_08.025.12.2{23}  śrudhi svayāvan sindho pūrvacittaye<BR>
RV_08.025.13.1{23}  tad vāryaṃ vṛṇīmahe variṣṭhaṃ gopayatyam<BR>
RV_08.025.13.2{23}  mitro yat pānti varuṇo yadaryamā<BR>
RV_08.025.14.1{23}  uta naḥ sindhurapāṃ tan marutastadaśvinā<BR>
RV_08.025.14.2{23}  indro viṣṇurmīḍhvāṃsaḥ sajoṣasaḥ<BR>
RV_08.025.15.1{23}  te hi ṣmā vanuṣo naro 'bhimātiṃ kayasya cit<BR>
RV_08.025.15.2{23}  tigmaṃ nakṣodaḥ pratighnanti bhūrṇayaḥ<BR>
RV_08.025.16.1{24}  ayameka itthā purūru caṣṭe vi viṣpatiḥ<BR>
RV_08.025.16.2{24}  tasya vratānyanu vaścaramasi<BR>
RV_08.025.17.1{24}  anu pūrvāṇyokyā sāmrājyasya saścima<BR>
RV_08.025.17.2{24}  mitrasya vratā varuṇasya dirghaśrut<BR>
RV_08.025.18.1{24}  pari yo raśminā divo 'ntān mame pṛthivyāḥ<BR>
RV_08.025.18.2{24}  ubhe ā papraurodasī mahitvā<BR>
RV_08.025.19.1{24}  udu ṣya śaraṇe divo jyotirayaṃsta sūryaḥ<BR>
RV_08.025.19.2{24}  agnirna śukraḥ samidhāna āhutaḥ<BR>
RV_08.025.20.1{24}  vaco dīrghaprasadmanīśe vājasya gomataḥ<BR>
RV_08.025.20.2{24}  īśe hi pitvo'viṣasya dāvane<BR>
RV_08.025.21.1{25}  tat sūryaṃ rodasī ubhe doṣā vastorupa bruve<BR>
RV_08.025.21.2{25}  bhojeṣvasmānabhyuccarā sadā<BR>
RV_08.025.22.1{25}  ṛjramukṣaṇyāyane rajataṃ harayāṇe<BR>
RV_08.025.22.2{25}  rathaṃ yuktamasanāma suṣāmaṇi<BR>
RV_08.025.23.1{25}  tā me aśvyānāṃ harīṇāṃ nitośanā<BR>
RV_08.025.23.2{25}  uto nu kṛtvyānāṃ nṛvāhasā<BR>
RV_08.025.24.1{25}  smadabhīṣū kaśāvantā viprā naviṣṭhayā matī<BR>
RV_08.025.24.2{25}  maho vājināvarvantā sacāsanam<BR>
<BR>
RV_08.026.01.1{26}  yuvoru ṣū rathaṃ huve sadhastutyāya suriṣu<BR>
RV_08.026.01.2{26}  aturtadakṣāvṛṣaṇā vṛṣaṇvasū<BR>
RV_08.026.02.1{26}  yuvaṃ varo suṣāmṇe mahe tane nāsatyā<BR>
RV_08.026.02.2{26}  avobhiryatho vṛṣaṇa vṛṣaṇvasū<BR>
RV_08.026.03.1{26}  tā vāmadya havāmahe havyebhirvajinīvasū<BR>
RV_08.026.03.2{26}  pūrvīriṣa iṣayantāvati kṣapaḥ<BR>
RV_08.026.04.1{26}  ā vāṃ vāhiṣṭho aśvinā ratho yātu śruto nara<BR>
RV_08.026.04.2{26}  upa stomān turasya darśathaḥ śriye<BR>
RV_08.026.05.1{26}  juhurāṇā cidaśvinā manyethāṃ vṛṣaṇvasū<BR>
RV_08.026.05.2{26}  yuvaṃ hi rudrā parṣatho ati dviṣaḥ<BR>
RV_08.026.06.1{27}  dasrā hi viśvamānuṣaṃ makṣūbhiḥ paridīyathaḥ<BR>
RV_08.026.06.2{27}  dhiyaṃjinvā madhuvarṇā śubhas patī<BR>
RV_08.026.07.1{27}  upa no yātamaśvinā rāyā viśvapuṣā saha<BR>
RV_08.026.07.2{27}  maghavānā suvīrāvanapacyutā<BR>
RV_08.026.08.1{27}  ā me asya pratīvyamindranāsatyā gatam<BR>
RV_08.026.08.2{27}  devā devebhiradya sacanastamā<BR>
RV_08.026.09.1{27}  vayaṃ hi vāṃ havāmaha ukṣaṇyanto vyaśvavat<BR>
RV_08.026.09.2{27}  sumatibhirupa viprāvihā gatam<BR>
RV_08.026.10.1{27}  aśvinā sv ṛṣe stuhi kuvit te śravato havam<BR>
RV_08.026.10.2{27}  nedīyasaḥ kūḷayātaḥ paṇīnruta<BR>
RV_08.026.11.1{28}  vaiyaśvasya śrutaṃ naroto me asya vedathaḥ<BR>
RV_08.026.11.2{28}  sajoṣasā varuṇo mitro aryamā<BR>
RV_08.026.12.1{28}  yuvādattasya dhiṣṇyā yuvānītasya sūribhiḥ<BR>
RV_08.026.12.2{28}  ahar-aharvṛṣaṇa mahyaṃ śikṣatam<BR>
RV_08.026.13.1{28}  yo vāṃ yajñebhirāvṛto 'dhivastra vadhūriva<BR>
RV_08.026.13.2{28}  saparyanta śubhe cakrāte aśvinā<BR>
RV_08.026.14.1{28}  yo vāmuruvyacastamaṃ ciketati nṛpāyyam<BR>
RV_08.026.14.2{28}  vartiraśvinā pari yātamasmayū<BR>
RV_08.026.15.1{28}  asmabhyaṃ su vṛṣaṇvasū yātaṃ vartirnṛpayyam<BR>
RV_08.026.15.2{28}  viṣudruheva yajñamūhathurgirā<BR>
RV_08.026.16.1{29}  vāhiṣṭho vāṃ havānāṃ stomo dūto huvan narā<BR>
RV_08.026.16.2{29}  yuvābhyāṃ bhūtvaśvinā<BR>
RV_08.026.17.1{29}  yadado divo arṇava iṣo va madatho gṛhe<BR>
RV_08.026.17.2{29}  śrutamin me amartyā<BR>
RV_08.026.18.1{29}  uta syā śvetayāvarī vāhiṣṭhā vāṃ nadīnām<BR>
RV_08.026.18.2{29}  sindhurhiraṇyavartaniḥ<BR>
RV_08.026.19.1{29}  smadetaya sukīrtyāśvinā śvetayā dhiyā<BR>
RV_08.026.19.2{29}  vahethe śubhrayāvānā<BR>
RV_08.026.20.1{29}  yukṣvā hi tvaṃ rathāsahā yuvasva poṣyā vaso<BR>
RV_08.026.20.2{29}  ān no vāyo madhu pibāsmākaṃ savanā gahi<BR>
RV_08.026.21.1{30}  tava vāyav ṛtaspate tvaṣṭurjāmātaradbhuta<BR>
RV_08.026.21.2{30}  avāṃsyā vṛṇīmahe<BR>
RV_08.026.22.1{30}  tvaṣṭurjāmātaraṃ vayamīśānaṃ rāya īmahe<BR>
RV_08.026.22.2{30}  sutāvanto vayuṃ dyumnā janāsaḥ<BR>
RV_08.026.23.1{30}  vāyo yāhi śivā divo vahasva su svaśvyam<BR>
RV_08.026.23.2{30}  vahasva mahaḥpṛthupakṣasā rathe<BR>
RV_08.026.24.1{30}  tvāṃ hi supsarastamaṃ nṛṣadaneṣu hūmahe<BR>
RV_08.026.24.2{30}  grāvāṇaṃ nāśvapṛṣṭhaṃ maṃhanā<BR>
RV_08.026.25.1{30}  sa tvaṃ no deva manasā vāyo mandāno agriyaḥ<BR>
RV_08.026.25.2{30}  kṛdhi vājānapo dhiyaḥ<BR>
<BR>
RV_08.027.01.1{31}  agnirukthe purohito grāvāṇo barhiradhvare<BR>
RV_08.027.01.2{31}  ṛcā yāmi maruto brahmaṇas patiṃ devānavo vareṇyam<BR>
RV_08.027.02.1{31}  ā paśuṃ gāsi pṛthivīṃ vanaspatīnuṣāsā naktamoṣadhīḥ<BR>
RV_08.027.02.2{31}  viśve ca no vasavo viśvavedaso dhīnāṃ bhūta prāvitāraḥ<BR>
RV_08.027.03.1{31}  pra sū na etvadhvaro 'gnā deveṣu pūrvyaḥ<BR>
RV_08.027.03.2{31}  ādityeṣu pra varuṇe dhṛtavrate marutsu viśvabhānuṣu<BR>
RV_08.027.04.1{31}  viśve hi ṣmā manave viśvavedaso bhuvan vṛdhe riśādasaḥ<BR>
RV_08.027.04.2{31}  ariṣṭebhiḥ pāyubhirviśvavedaso yantā no 'vṛkaṃ chardiḥ<BR>
RV_08.027.05.1{31}  ā no adya samanaso gantā viśve sajoṣasaḥ<BR>
RV_08.027.05.2{31}  ṛcā girā maruto devyadite sadane pastye mahi<BR>
RV_08.027.06.1{32}  abhi priyā maruto yā vo aśvyā havyā mitra prayāthana<BR>
RV_08.027.06.2{32}  ābarhirindro varuṇasturā nara ādityāso sadantu naḥ<BR>
RV_08.027.07.1{32}  vayaṃ vo vṛktabarhiṣo hitaprayasa ānuṣak<BR>
RV_08.027.07.2{32}  sutasomāso varuṇa havāmahe manuṣvadiddhāgnayaḥ<BR>
RV_08.027.08.1{32}  ā pra yāta maruto viṣṇo aśvinā pūṣan mākīnayā dhiyā<BR>
RV_08.027.08.2{32}  indra ā yātu prathamaḥ saniṣyubhirvṛṣā yo vṛtrahā gṛṇe<BR>
RV_08.027.09.1{32}  vi no devāso adruho 'chidraṃ śarma yachata<BR>
RV_08.027.09.2{32}  na yad dūrād vasavo nū cidantito varūthamādadharṣati<BR>
RV_08.027.10.1{32}  asti hi vaḥ sajātyaṃ riśādaso devāso astyāpyam<BR>
RV_08.027.10.2{32}  pra ṇaḥ pūrvasmai suvitāya vocata makṣū sumnāya navyase<BR>
RV_08.027.11.1{33}  idā hi va upastutimidā vāmasya bhaktaye<BR>
RV_08.027.11.2{33}  upa vo viśvavedaso namasyurānasṛkṣyanyāmiva<BR>
RV_08.027.12.1{33}  udu ṣya vaḥ savitā supraṇītayo 'sthādūrdhvo vareṇyaḥ<BR>
RV_08.027.12.2{33}  ni dvipādaścatuṣpādo arthino 'viśran patayiṣṇavaḥ<BR>
RV_08.027.13.1{33}  devaṃ-devaṃ vo 'vase devaṃ-devamabhiṣṭaye<BR>
RV_08.027.13.2{33}  devaṃ-devaṃ huvema vājasātaye gṛṇanto devyā dhiyā<BR>
RV_08.027.14.1{33}  devāso hi ṣmā manave samanyavo viśve sākaṃ sarātayaḥ<BR>
RV_08.027.14.2{33}  te no adya te aparaṃ tuce tu no bhavantu varivovidaḥ<BR>
RV_08.027.15.1{33}  pra vaḥ śaṃsāmyadruhaḥ saṃstha upastutīnām<BR>
RV_08.027.15.2{33}  na taṃ dhūrtirvaruṇa mitra martyaṃ yo vo dhāmabhyo 'vidhat<BR>
RV_08.027.16.1{33}  pra sa kṣayaṃ tirate vi mahīriṣo yo vo varāya dāśati<BR>
RV_08.027.16.2{33}  pra prajābhirjāyate dharmaṇas paryariṣṭaḥ sarva edhate<BR>
RV_08.027.17.1{34}  ṛte sa vindate yudhaḥ sugebhiryātyadhvanaḥ<BR>
RV_08.027.17.2{34}  aryamā mitrovaruṇaḥ sarātayo yaṃ trāyante sajoṣasaḥ<BR>
RV_08.027.18.1{34}  ajre cidasmai kṛṇuthā nyañcanaṃ durge cidā susaraṇam<BR>
RV_08.027.18.2{34}  eṣā cidasmādaśaniḥ paro nu sāsredhantī vi naśyatu<BR>
RV_08.027.19.1{34}  yadadya sūrya udyati priyakṣatrā ṛtaṃ dadha<BR>
RV_08.027.19.2{34}  yan nimruci prabudhi viśvavedaso yad vā madhyandine divaḥ<BR>
RV_08.027.20.1{34}  yad vābhipitve asurā ṛtaṃ yate chardiryema vi dāśuṣe<BR>
RV_08.027.20.2{34}  vayaṃ tad vo vasavo viśvavedasa upa stheyāma madhya ā<BR>
RV_08.027.21.1{34}  yadadya sūra udite yan madhyandina ātuci<BR>
RV_08.027.21.2{34}  vāmaṃ dhattha manave viśvavedaso juhvānāya pracetase<BR>
RV_08.027.22.1{34}  vayaṃ tad vaḥ samrāja ā vṛṇīmahe putro na bahupāyyam<BR>
RV_08.027.22.2{34}  aśyāma tadādityā juhvato haviryena vasyo 'naśāmahai<BR>
<BR>
RV_08.028.01.1{35}  ye triṃśati trayas paro devāso barhirāsadan<BR>
RV_08.028.01.2{35}  vidannahadvitāsanan<BR>
RV_08.028.02.1{35}  varuṇo mitro aryamā smadrātiṣāco agnayaḥ<BR>
RV_08.028.02.2{35}  patnīvanto vaṣaṭkṛtāḥ<BR>
RV_08.028.03.1{35}  te no gopā apācyāsta udak ta itthā nyak<BR>
RV_08.028.03.2{35}  purastāt sarvayā viśā<BR>
RV_08.028.04.1{35}  yathā vaśanti devāstathedasat tadeṣāṃ nakirā minat<BR>
RV_08.028.04.2{35}  arāvā cana martyaḥ<BR>
RV_08.028.05.1{35}  saptānāṃ sapta ṛṣṭayaḥ sapta dyumnānyeṣām<BR>
RV_08.028.05.2{35}  sapto adhi śriyo dhire<BR>
<BR>
RV_08.029.01.1{36}  babhrureko viṣuṇaḥ sūnaro yuvāñjyaṅkte hiraṇyayam<BR>
RV_08.029.02.1{36}  yonimeka ā sasāda dyotano 'ntardeveṣu medhiraḥ<BR>
RV_08.029.03.1{36}  vāśīmeko bibharti hasta āyasīmantardeveṣu nidhruviḥ<BR>
RV_08.029.04.1{36}  vajrameko bibharti hasta āhitaṃ tena vṛtrāṇi jighnate<BR>
RV_08.029.05.1{36}  tigmameko bibharti hasta āyudhaṃ śucirugro jalāṣabheṣajaḥ<BR>
RV_08.029.06.1{36}  patha ekaḥ pīpāya taskaro yathā eṣa veda nidhīnām<BR>
RV_08.029.07.1{36}  trīṇyeka urugāyo vi cakrame yatra devāso madanti<BR>
RV_08.029.08.1{36}  vibhirdvā carata ekayā saha pra pravāseva vasataḥ<BR>
RV_08.029.09.1{36}  sado dvā cakrāte upamā divi samrājā sarpirāsutī<BR>
RV_08.029.10.1{36}  arcanta eke mahi sāma manvata tena sūryamarocayan<BR>
<BR>
RV_08.030.01.1{37}  nahi vo astyarbhako devāso na kumārakaḥ<BR>
RV_08.030.01.2{37}  viśve satomahānta it<BR>
RV_08.030.02.1{37}  iti stutāso asathā riśādaso ye stha trayaśca triṃśacca<BR>
RV_08.030.02.2{37}  manordevā yajñiyāsaḥ<BR>
RV_08.030.03.1{37}  te nastrādhvaṃ te 'vata ta u no adhi vocata<BR>
RV_08.030.03.2{37}  mā naḥ pathaḥ pitryān mānavādadhi dūraṃ naiṣṭa parāvataḥ<BR>
RV_08.030.04.1{37}  ye devāsa iha sthana viśve vaiśvānarā uta<BR>
RV_08.030.04.2{37}  asmabhyaṃ śarma sapratho gave 'śvāya yachata<BR>
<BR>
RV_08.031.01.1{38}  yo yajāti yajāta it sunavacca pacāti ca<BR>
RV_08.031.01.2{38}  brahmedindrasyacākanat<BR>
RV_08.031.02.1{38}  puroḷāśaṃ yo asmai somaṃ rarata āśiram<BR>
RV_08.031.02.2{38}  pādit taṃ śakro aṃhasaḥ<BR>
RV_08.031.03.1{38}  tasya dyumānasad ratho devajūtaḥ sa śūśuvat<BR>
RV_08.031.03.2{38}  viśvā vanvannamitriyā<BR>
RV_08.031.04.1{38}  asya prajāvatī gṛhe 'saścantī dive-dive<BR>
RV_08.031.04.2{38}  iḷā dhenumatī duhe<BR>
RV_08.031.05.1{38}  yā dampatī samanasā sunuta ā ca dhāvataḥ<BR>
RV_08.031.05.2{38}  devāso nityayāśirā<BR>
RV_08.031.06.1{39}  prati prāśavyānitaḥ samyañcā barhirāśāte<BR>
RV_08.031.06.2{39}  na tā vājeṣu vāyataḥ<BR>
RV_08.031.07.1{39}  na devānāmapi hnutaḥ sumatiṃ na jugukṣataḥ<BR>
RV_08.031.07.2{39}  śravo bṛhad vivāsataḥ<BR>
RV_08.031.08.1{39}  putriṇā tā kumāriṇā viśvamāyurvyaśnutaḥ<BR>
RV_08.031.08.2{39}  ubhā hiraṇyapeśasā<BR>
RV_08.031.09.1{39}  vītihotrā kṛtadvasū daśasyantāmṛtāya kam<BR>
RV_08.031.09.2{39}  samudho romaśaṃ hato deveṣū kṛṇuto duvaḥ<BR>
RV_08.031.10.1{39}  ā śarma parvatānāṃ vṛṇīmahe nadīnām<BR>
RV_08.031.10.2{39}  ā viṣṇoḥ sacābhuvaḥ<BR>
RV_08.031.11.1{40}  aitu pūṣā rayirbhagaḥ svasti sarvadhātamaḥ<BR>
RV_08.031.11.2{40}  ururadhvā svastaye<BR>
RV_08.031.12.1{40}  aramatiranarvaṇo viśvo devasya manasā<BR>
RV_08.031.12.2{40}  ādityānāmanehait<BR>
RV_08.031.13.1{40}  yathā no mitro aryamā varuṇaḥ santi gopāḥ<BR>
RV_08.031.13.2{40}  sugā ṛtasyapanthāḥ<BR>
RV_08.031.14.1{40}  agniṃ vaḥ pūrvyaṃ girā devamīḷe vasūnām<BR>
RV_08.031.14.2{40}  saparyantaḥpurupriyaṃ mitraṃ na kṣetrasādhasam<BR>
RV_08.031.15.1{40}  makṣū devavato rathaḥ śūro vā pṛtsu kāsu cit<BR>
RV_08.031.15.2{40}  devānāṃ ya in mano yajamāna iyakṣatyabhīdayajvano bhuvat<BR>
RV_08.031.16.1{40}  na yajamāna riṣyasi na sunvāna na devayo<BR>
RV_08.031.16.2{40}  devānāṃ ya in mano ...<BR>
RV_08.031.17.1{40}  nakiṣ ṭaṃ karmaṇā naśan na pra yoṣan na yoṣati<BR>
RV_08.031.17.2{40}  devānāṃ ya in mano ...<BR>
RV_08.031.18.1{40}  asadatra suvīryamuta tyadāśvaśvyam<BR>
RV_08.031.18.2{40}  devānāṃ ya inmano ...<BR>
<BR>
RV_08.032.01.1{01}  pra kṛtāny ṛjīṣiṇaḥ kaṇvā indrasya gāthayā<BR>
RV_08.032.01.2{01}  made somasya vocata<BR>
RV_08.032.02.1{01}  yaḥ sṛbindamanarśaniṃ pipruṃ dāsamahīśuvam<BR>
RV_08.032.02.2{01}  vadhīdugro riṇannapaḥ<BR>
RV_08.032.03.1{01}  nyarbudasya viṣṭapaṃ varṣmāṇaṃ bṛhatastira<BR>
RV_08.032.03.2{01}  kṛṣe tadindra pauṃsyam<BR>
RV_08.032.04.1{01}  prati śrutāya vo dhṛṣat tūrṇāśaṃ na gireradhi<BR>
RV_08.032.04.2{01}  huvesuśipramūtaye<BR>
RV_08.032.05.1{01}  sa goraśvasya vi vrajaṃ mandānaḥ somyebhyaḥ<BR>
RV_08.032.05.2{01}  puraṃ naśūra darṣasi<BR>
RV_08.032.06.1{02}  yadi me rāraṇaḥ suta ukthe vā dadhase canaḥ<BR>
RV_08.032.06.2{02}  ārādupasvadhā gahi<BR>
RV_08.032.07.1{02}  vayaṃ ghā te api ṣmasi stotāra indra girvaṇaḥ<BR>
RV_08.032.07.2{02}  tvaṃ no jinva somapāḥ<BR>
RV_08.032.08.1{02}  uta naḥ pitumā bhara saṃrarāṇo avikṣitam<BR>
RV_08.032.08.2{02}  maghavan bhūri te vasu<BR>
RV_08.032.09.1{02}  uta no gomatas kṛdhi hiraṇyavato aśvinaḥ<BR>
RV_08.032.09.2{02}  iḷābhiḥ saṃ rabhemahi<BR>
RV_08.032.10.1{02}  bṛbadukthaṃ havāmahe sṛprakarasnamūtaye<BR>
RV_08.032.10.2{02}  sādhu kṛṇvantamavase<BR>
RV_08.032.11.1{03}  yaḥ saṃsthe cicchatakraturādīṃ kṛṇoti vṛtrahā<BR>
RV_08.032.11.2{03}  jaritṛbhyaḥ purūvasuḥ<BR>
RV_08.032.12.1{03}  sa naḥ śakraścidā śakad dānavānantarābharaḥ<BR>
RV_08.032.12.2{03}  indroviśvābhirūtibhiḥ<BR>
RV_08.032.13.1{03}  yo rāyo 'vanirmahān supāraḥ sunvataḥ sakhā<BR>
RV_08.032.13.2{03}  tamindramabhi gāyata<BR>
RV_08.032.14.1{03}  āyantāraṃ mahi sthiraṃ pṛtanāsu śravojitam<BR>
RV_08.032.14.2{03}  bhūrerīśānamojasā<BR>
RV_08.032.15.1{03}  nakirasya śacīnāṃ niyantā sūnṛtānām<BR>
RV_08.032.15.2{03}  nakirvaktā nadāditi<BR>
RV_08.032.16.1{04}  na nūnaṃ brahmaṇām ṛṇaṃ prāśūnāmasti sunvatām<BR>
RV_08.032.16.2{04}  na somo apratā pape<BR>
RV_08.032.17.1{04}  panya idupa gāyata panya ukthāni śaṃsata<BR>
RV_08.032.17.2{04}  brahmā kṛṇotapanya it<BR>
RV_08.032.18.1{04}  panya ā dardiracchatā sahasrā vājyavṛtaḥ<BR>
RV_08.032.18.2{04}  indro yo yajvano vṛdhaḥ<BR>
RV_08.032.19.1{04}  vi ṣū cara svadhā anu kṛṣṭīnāmanvāhuvaḥ<BR>
RV_08.032.19.2{04}  indra piba sutānām<BR>
RV_08.032.20.1{04}  piba svadhainavānāmuta yastugrye sacā<BR>
RV_08.032.20.2{04}  utāyamindra yastava<BR>
RV_08.032.21.1{05}  atīhi manyuṣāviṇaṃ suṣuvāṃsamupāraṇe<BR>
RV_08.032.21.2{05}  imaṃ rātaṃsutaṃ piba<BR>
RV_08.032.22.1{05}  ihi tisraḥ parāvata ihi pañca janānati<BR>
RV_08.032.22.2{05}  dhenā indrāvacākaśat<BR>
RV_08.032.23.1{05}  sūryo raśmiṃ yathā sṛjā tvā yachantu me giraḥ<BR>
RV_08.032.23.2{05}  nimnamāpo na sadhryak<BR>
RV_08.032.24.1{05}  adhvaryavā tu hi ṣiñca somaṃ vīrāya śipriṇe<BR>
RV_08.032.24.2{05}  bharāsutasya pītaye<BR>
RV_08.032.25.1{05}  ya udnaḥ phaligaṃ bhinan nyak sindhūnravāsṛjat<BR>
RV_08.032.25.2{05}  yo goṣupakvaṃ dhārayat<BR>
RV_08.032.26.1{06}  ahan vṛtram ṛcīṣama aurṇavābhamahīśuvam<BR>
RV_08.032.26.2{06}  himenāvidhyadarbudam<BR>
RV_08.032.27.1{06}  pra va ugrāya niṣṭure 'ṣāḷhāya prasakṣiṇe<BR>
RV_08.032.27.2{06}  devattaṃ brahma gāyata<BR>
RV_08.032.28.1{06}  yo viśvānyabhi vratā somasya made andhasaḥ<BR>
RV_08.032.28.2{06}  indro deveṣu cetati<BR>
RV_08.032.29.1{06}  iha tyā sadhamādyā harī hiraṇyakeśyā<BR>
RV_08.032.29.2{06}  voḷhāmabhi prayo hitam<BR>
RV_08.032.30.1{06}  arvāñcaṃ tvā puruṣṭuta priyamedhastutā harī<BR>
RV_08.032.30.2{06}  somapeyāyavakṣataḥ<BR>
<BR>
RV_08.033.01.1{07}  vayaṃ gha tvā sutāvanta āpo na vṛktabarhiṣaḥ<BR>
RV_08.033.01.2{07}  pavitrasyaprasravaṇeṣu vṛtrahan pari stotāra āsate<BR>
RV_08.033.02.1{07}  svaranti tvā sute naro vaso nireka ukthinaḥ<BR>
RV_08.033.02.2{07}  kadā sutaṃ tṛṣāṇa oka ā gama indra svabdīva vaṃsagaḥ<BR>
RV_08.033.03.1{07}  kaṇvebhirdhṛṣṇavā dhṛṣad vājaṃ darṣi sahasriṇam<BR>
RV_08.033.03.2{07}  piśaṅgarūpaṃ maghavan vicarṣaṇe makṣū gomantamīmahe<BR>
RV_08.033.04.1{07}  pāhi gāyāndhaso mada indrāya medhyātithe<BR>
RV_08.033.04.2{07}  yaḥ sammiśloharyoryaḥ sute sacā vajrī ratho hiraṇyayaḥ<BR>
RV_08.033.05.1{07}  yaḥ suṣavyaḥ sudakṣiṇa ino yaḥ sukraturgṛṇe<BR>
RV_08.033.05.2{07}  ya ākaraḥ sahasrā yaḥ śatāmagha indro yaḥ pūrbhidāritaḥ<BR>
RV_08.033.06.1{08}  yo dhṛṣito yo 'vṛto yo asti śmaśruṣu śritaḥ<BR>
RV_08.033.06.2{08}  vibhūtadyumnaścyavanaḥ puruṣṭutaḥ kratvā gauriva śākinaḥ<BR>
RV_08.033.07.1{08}  ka īṃ veda sute sacā pibantaṃ kad vayo dadhe<BR>
RV_08.033.07.2{08}  ayaṃ yaḥpuro vibhinattyojasā mandānaḥ śipryandhasaḥ<BR>
RV_08.033.08.1{08}  dānā mṛgo na vāraṇaḥ purutrā carathaṃ dadhe<BR>
RV_08.033.08.2{08}  nakiṣ ṭvā ni yamadā sute gamo mahāṃścarasyojasā<BR>
RV_08.033.09.1{08}  ya ugraḥ sannaniṣṭṛta sthiro raṇāya saṃskṛtaḥ<BR>
RV_08.033.09.2{08}  yadi stoturmaghavā śṛṇavad dhavaṃ nendro yoṣatyā gamat<BR>
RV_08.033.10.1{08}  satyamitthā vṛṣedasi vṛṣajūtirno 'vṛtaḥ<BR>
RV_08.033.10.2{08}  vṛṣā hyugra śṛṇviṣe parāvati vṛṣo arvāvati śrutaḥ<BR>
RV_08.033.11.1{09}  vṛṣaṇaste abhīśavo vṛṣā kaśā hiraṇyayī<BR>
RV_08.033.11.2{09}  vṛṣā ratho maghavan vṛṣaṇā harī vṛṣā tvaṃ satakrato<BR>
RV_08.033.12.1{09}  vṛṣā sotā sunotu te vṛṣannṛjīpinnā bhara<BR>
RV_08.033.12.2{09}  vṛṣā dadhanve vṛṣaṇaṃ nadīṣvā tubhyaṃ sthātarharīṇām<BR>
RV_08.033.13.1{09}  endra yāhi pītaye madhu śaviṣṭha somyam<BR>
RV_08.033.13.2{09}  nāyamachā maghavā śṛṇavad giro brahmokthā ca sukratuḥ<BR>
RV_08.033.14.1{09}  vahantu tvā ratheṣṭhāmā harayo rathayujaḥ<BR>
RV_08.033.14.2{09}  tiraścidaryaṃ savanāni vṛtrahannanyeṣāṃ yā śatakrato<BR>
RV_08.033.15.1{09}  asmākamadyāntamaṃ stomaṃ dhiṣva mahāmaha<BR>
RV_08.033.15.2{09}  asmākaṃ te savanā santu śantamā madāya dyukṣa somapāḥ<BR>
RV_08.033.16.1{10}  nahi ṣastava no mama śāstre anyasya raṇyati<BR>
RV_08.033.16.2{10}  yo asmānvīra ānayat<BR>
RV_08.033.17.1{10}  indraścid ghā tadabravīt striyā aśāsyaṃ manaḥ<BR>
RV_08.033.17.2{10}  uto aha kratuṃ raghum<BR>
RV_08.033.18.1{10}  saptī cid ghā madacyutā mithunā vahato ratham<BR>
RV_08.033.18.2{10}  eved dhūrvṛṣṇa uttarā<BR>
RV_08.033.19.1{10}  adhaḥ paśyasva mopari santarāṃ pādakau hara<BR>
RV_08.033.19.2{10}  mā te kaṣaplakau dṛśan strī hi brahmā babhūvitha<BR>
<BR>
RV_08.034.01.1{11}  endra yāhi haribhirupa kaṇvasya suṣṭutim<BR>
RV_08.034.01.2{11}  divo amuṣya śāsato divaṃ yaya divāvaso<BR>
RV_08.034.02.1{11}  ā tvā grāvā vadanniha somī ghoṣeṇa yachatu<BR>
RV_08.034.02.2{11}  divo amuṣya ...<BR>
RV_08.034.03.1{11}  atrā vi nemireṣāmurāṃ na dhūnute vṛkaḥ<BR>
RV_08.034.03.2{11}  divo amuṣya...<BR>
RV_08.034.04.1{11}  ā tvā kaṇvā ihāvase havante vājasātaye<BR>
RV_08.034.04.2{11}  divo amuṣya .. .<BR>
RV_08.034.05.1{11}  dadhāmi te sutānāṃ vṛṣṇe na pūrvapāyyam<BR>
RV_08.034.05.2{11}  divo amuṣya...<BR>
RV_08.034.06.1{12}  smatpurandhirna ā gahi viśvatodhīrna ūtaye<BR>
RV_08.034.06.2{12}  divo amuṣya...<BR>
RV_08.034.07.1{12}  ā no yāhi mahemate sahasrote śatāmagha<BR>
RV_08.034.07.2{12}  divo amuṣya ...<BR>
RV_08.034.08.1{12}  ā tvā hotā manurhito devatrā vakṣadīḍyaḥ<BR>
RV_08.034.08.2{12}  divo amuṣya ...<BR>
RV_08.034.09.1{12}  ā tvā madacyutā harī śyenaṃ pakṣeva vakṣataḥ<BR>
RV_08.034.09.2{12}  divo amuṣya ...<BR>
RV_08.034.10.1{12}  ā yāhyarya ā pari svāhā somasya pītaye<BR>
RV_08.034.10.2{12}  divo amuṣya...<BR>
RV_08.034.11.1{13}  ā no yāhyupaśrutyuktheṣu raṇayā iha<BR>
RV_08.034.11.2{13}  divo amuṣya ...<BR>
RV_08.034.12.1{13}  sarūpairā su no gahi sambhṛtaiḥ sambhṛtāśvaḥ<BR>
RV_08.034.12.2{13}  divo amuṣya ...<BR>
RV_08.034.13.1{13}  ā yāhi parvatebhyaḥ samudrasyādhi viṣṭapaḥ<BR>
RV_08.034.13.2{13}  divo amuṣya ...<BR>
RV_08.034.14.1{13}  ā no gavyānyaśvyā sahasrā śūra dardṛhi<BR>
RV_08.034.14.2{13}  divo amuṣya .. .<BR>
RV_08.034.15.1{13}  ā naḥ sahasraśo bharāyutāni śatāni ca<BR>
RV_08.034.15.2{13}  divo amuṣya ...<BR>
RV_08.034.16.1{13}  ā yadindraśca dadvahe sahasraṃ vasurociṣaḥ<BR>
RV_08.034.16.2{13}  ojiṣṭhamaśvyaṃ paśum<BR>
RV_08.034.17.1{13}  ya ṛjrā vātaraṃhaso 'ruṣāso raghuṣyadaḥ<BR>
RV_08.034.17.2{13}  bhrājante sūryā iva<BR>
RV_08.034.18.1{13}  pārāvatasya rātiṣu dravaccakreṣvāśuṣu<BR>
RV_08.034.18.2{13}  tiṣṭhaṃ vanasya madhya ā<BR>
<BR>
RV_08.035.01.1{14}  agninendreṇa varuṇena viṣṇunādityai rudrairvasubhiḥ sacābhuvā<BR>
RV_08.035.01.2{14}  sajoṣasā uṣasā sūryeṇa ca somaṃ pibatamaśvinā<BR>
RV_08.035.02.1{14}  viśvābhirdhībhirbhuvanena vājinā divā pṛthivyādribhiḥ sacābhuvā<BR>
RV_08.035.02.2{14}  sajoṣasā uṣasā ...<BR>
RV_08.035.03.1{14}  viśvairdevaistribhirekādaśairihādbhirmarudbhirbhṛgubhiḥ sacābhuvā<BR>
RV_08.035.03.2{14}  sajoṣasā uṣasā ...<BR>
RV_08.035.04.1{14}  juṣethāṃ yajñaṃ bodhataṃ havasya me viśveha devau savanāva gachatam<BR>
RV_08.035.04.2{14}  sajoṣasā uṣasā sūryeṇa ceṣaṃ no voḷhamaśvinā<BR>
RV_08.035.05.1{14}  stomaṃ juṣethāṃ yuvaśeva kanyanāṃ viśveha devau savanāva gachatam<BR>
RV_08.035.05.2{14}  sajoṣasā uṣasā sūryena ceṣaṃ ...<BR>
RV_08.035.06.1{14}  giro juṣethāmadhvaraṃ juṣethāṃ viśveha devau savanāva gachatam<BR>
RV_08.035.06.2{14}  sajoṣasā uṣasā sūryeṇa ceṣaṃ ...<BR>
RV_08.035.07.1{15}  hāridraveva patatho vanedupa somaṃ sutaṃ mahiṣevāva gachathaḥ<BR>
RV_08.035.07.2{15}  sajoṣasā uṣasā sūryeṇa ca trirvartiryātamaśvinā<BR>
RV_08.035.08.1{15}  haṃsāviva patatho adhvagāviva somaṃ sutaṃ mahiṣevāva gachathaḥ<BR>
RV_08.035.08.2{15}  sajoṣasā uṣasā sūryeṇa ca trir...<BR>
RV_08.035.09.1{15}  śyenāviva patatho havyadātaye somaṃ sutaṃ mahiṣevāva gachathaḥ<BR>
RV_08.035.09.2{15}  sajoṣasā uṣasā sūryeṇa ca trir...<BR>
RV_08.035.10.1{15}  pibataṃ ca tṛpṇutaṃ cā ca gachataṃ prajāṃ ca dhattaṃ draviṇaṃ ca dhattam<BR>
RV_08.035.10.2{15}  sajoṣasā uṣasā sūryeṇa corjaṃ no dhattamaśvinā<BR>
RV_08.035.11.1{15}  jayataṃ ca pra stutaṃ ca pra cāvataṃ prajāṃ ca dhattaṃ draviṇaṃ ca dhattam<BR>
RV_08.035.11.2{15}  sajoṣasā uṣasā sūryeṇa corjaṃ ...<BR>
RV_08.035.12.1{15}  hataṃ ca śatrūn yatataṃ ca mitriṇaḥ prajāṃ ca dhattaṃ draviṇaṃ ca dhattam<BR>
RV_08.035.12.2{15}  sajoṣasā uṣasā sūryeṇa corjaṃ ...<BR>
RV_08.035.13.1{16}  mitrāvaruṇavantā uta dharmavantā marutvantā jariturgachatho havam<BR>
RV_08.035.13.2{16}  sajoṣasā uṣasā sūryeṇa cādityairyātamaśvinā<BR>
RV_08.035.14.1{16}  aṅgirasvantā uta viṣṇuvantā marutvantā jariturgachatho havam<BR>
RV_08.035.14.2{16}  sajoṣasā uṣasā sūryeṇa cādityair...<BR>
RV_08.035.15.1{16}  ṛbhumantā vṛṣaṇā vājavantā marutvantā jariturgachatho havam<BR>
RV_08.035.15.2{16}  sajoṣasā uṣasā sūryeṇa cādityair...<BR>
RV_08.035.16.1{16}  brahma jinvatamuta jinvataṃ dhiyo hataṃ rakṣāṃsi sedhatamamīvāḥ<BR>
RV_08.035.16.2{16}  sajoṣasā uṣasā sūryeṇa ca somaṃ sunvato aśvinā<BR>
RV_08.035.17.1{16}  kṣatraṃ jinvatamuta jinvataṃ nṝn hataṃ rakṣāṇsi sedhatamamīvāḥ<BR>
RV_08.035.17.2{16}  sajoṣasā uṣasā sūryeṇa ca somaṃ ...<BR>
RV_08.035.18.1{16}  dhenūrjinvatamuta jinvataṃ viśo hataṃ rakṣāṃsi sedhatamamīvāḥ<BR>
RV_08.035.18.2{16}  sajoṣasā uṣasā sūryeṇa ca somaṃ ...<BR>
RV_08.035.19.1{17}  atreriva śṛṇutaṃ pūrvyastutiṃ śyāvāśvasya sunvato madacyutā<BR>
RV_08.035.19.2{17}  sajoṣasā uṣasā sūryena cāśvinā tiroahnyam<BR>
RV_08.035.20.1{17}  sargāniva sṛjataṃ suṣṭutīrupa śyāvāśvasya sunvato madacyutā<BR>
RV_08.035.20.2{17}  sajoṣasā uṣasā sūryeṇa cāśvinā<BR>
RV_08.035.21.1{17}  raśmīnriva yachatamadhvarānupa śyāvāśvasya sunvato madacyutā<BR>
RV_08.035.21.2{17}  sajoṣasā uṣasā sūryeṇa cāśvinā ...<BR>
RV_08.035.22.1{17}  arvāg rathaṃ ni yachataṃ pibataṃ somyaṃ madhu<BR>
RV_08.035.22.2{17}  ā yātamaśvinā gatamavasyurvāmahaṃ huve dhattaṃ ratnāni dāśuṣe<BR>
RV_08.035.23.1{17}  namovāke prasthite adhvare narā vivakṣaṇasya pītaye<BR>
RV_08.035.23.2{17}  ā yātaṃ ...<BR>
RV_08.035.24.1{17}  svāhākṛtasya tṛmpataṃ sutasya devāvandhasaḥ<BR>
RV_08.035.24.2{17}  ā yātaṃ ...<BR>
<BR>
RV_08.036.01.1{18}  avitāsi sunvato vṛktabarhiṣaḥ pibā somaṃ madāya kaṃ śatakrato<BR>
RV_08.036.01.2{18}  yaṃ te bhāgamadhārayan viśvāḥ sehānaḥ pṛtanā uru jrayaḥ samapsujin marutvānindra satpate<BR>
RV_08.036.02.1{18}  prāva stotāraṃ maghavannava tvāṃ pibā somaṃ madāya kaṃśatakrato<BR>
RV_08.036.02.2{18}  yaṃ te bhāgaṃ ...<BR>
RV_08.036.03.1{18}  ūrjā devānavasyojasā tvāṃ pibā somaṃ madāya kaṃ śatakrato<BR>
RV_08.036.03.2{18}  yaṃ te bhāgaṃ ...<BR>
RV_08.036.04.1{18}  janitā divo janitā pṛthivyāḥ pibā somaṃ madāya kaṃ śatakrato<BR>
RV_08.036.04.2{18}  yaṃ te bhāgaṃ ...<BR>
RV_08.036.05.1{18}  janitāśvānāṃ janitā gavāmasi pibā somaṃ madāya kaṃ śatakrato<BR>
RV_08.036.05.2{18}  yaṃ te bhāgaṃ ...<BR>
RV_08.036.06.1{18}  atrīṇāṃ stomamadrivo mahas kṛdhi pibā somaṃ madāya kaṃśatakrato<BR>
RV_08.036.06.2{18}  yaṃ te bhāgaṃ ...<BR>
RV_08.036.07.1{18}  śyāvāśvasya sunvatastathā śṛṇu yathāśṛṇoratreḥ karmāṇi kṛṇvataḥ<BR>
RV_08.036.07.2{18}  pra trasadasyumāvitha tvameka in nṛṣāhya indra brahmāṇi vardhayan<BR>
<BR>
RV_08.037.01.1{19}  predaṃ brahma vṛtratūryeṣvāvitha pra sunvataḥ śacīpata indra viśvābhirūtibhiḥ<BR>
RV_08.037.01.2{19}  mādhyandinasya savanasya vṛtrahannanedya pibā somasya vajrivaḥ<BR>
RV_08.037.02.1{19}  sehāna ugra pṛtanā abhi druhaḥ śacīpata indra viśvābhirūtibhiḥ<BR>
RV_08.037.02.2{19}  mādhyandinasya ...<BR>
RV_08.037.03.1{19}  ekarāḷ asya bhuvanasya rājasi śacīpata indra viśvābhirūtibhiḥ<BR>
RV_08.037.03.2{19}  mādhyandinasya ...<BR>
RV_08.037.04.1{19}  sasthāvānā yavayasi tvameka icchacīpata indra viśvābhirūtibhiḥ<BR>
RV_08.037.04.2{19}  mādhyandinasya ...<BR>
RV_08.037.05.1{19}  kṣemasya ca prayujaśca tvamīśiṣe śacīpata indra viśvābhirūtibhiḥ<BR>
RV_08.037.05.2{19}  mādhyandinasya ...<BR>
RV_08.037.06.1{19}  kṣatrāya tvamavasi na tvamāvitha śacīpata indra viśvābhirūtibhiḥ<BR>
RV_08.037.06.2{19}  mādhyandinasya ...<BR>
RV_08.037.07.1{19}  śyāvāśvasya rebhatastathā śṛṇu yathāśṛṇoratreḥ karmāṇi kṛṇvataḥ<BR>
RV_08.037.07.2{19}  pra trasadasyumāvitha tvameka in nṛṣāhya indra kṣatrāṇi vardhayan<BR>
<BR>
RV_08.038.01.1{20}  yajñasya hi stha ṛtvijā sasnī vājeṣu karmasu<BR>
RV_08.038.01.2{20}  indrāgnītasya bodhatam<BR>
RV_08.038.02.1{20}  tośāsā rathayāvānā vṛtrahaṇāparājitā<BR>
RV_08.038.02.2{20}  indrāgnī tasya bodhatam<BR>
RV_08.038.03.1{20}  idaṃ vāṃ madiraṃ madhvadhukṣannadribhirnaraḥ<BR>
RV_08.038.03.2{20}  indrāgnī tasya bodhatam<BR>
RV_08.038.04.1{20}  juṣethāṃ yajñamiṣṭaye sutaṃ somaṃ sadhastutī<BR>
RV_08.038.04.2{20}  indrāgnī ā gataṃ narā<BR>
RV_08.038.05.1{20}  imā juṣethāṃ savanā yebhirhavyānyūhathuḥ<BR>
RV_08.038.05.2{20}  indrāgnīā gataṃ narā<BR>
RV_08.038.06.1{20}  imāṃ gāyatravartaniṃ juṣethāṃ suṣṭutiṃ mama<BR>
RV_08.038.06.2{20}  indrāgnī ā gataṃ narā<BR>
RV_08.038.07.1{21}  prātaryāvabhirā gataṃ devebhirjenyāvasū<BR>
RV_08.038.07.2{21}  indrāgnī somapītaye<BR>
RV_08.038.08.1{21}  śyāvāśvasya sunvato 'trīṇāṃ śṛṇutaṃ havam<BR>
RV_08.038.08.2{21}  indrāgnīsomapītaye<BR>
RV_08.038.09.1{21}  evā vāmahva ūtaye yathāhuvanta medhirāḥ<BR>
RV_08.038.09.2{21}  indragnī somapītaye<BR>
RV_08.038.10.1{21}  āhaṃ sarasvatīvatorindrāgnyoravo vṛṇe<BR>
RV_08.038.10.2{21}  yābhyāṃ gāyatram ṛcyate<BR>
<BR>
RV_08.039.01.1{22}  agnimastoṣy ṛgmiyamagnimīḷā yajadhyai<BR>
RV_08.039.01.2{22}  agnirdevānanaktu na ubhe hi vidathe kavirantaścarati dūtyaṃ nabhantāmanyake same<BR>
RV_08.039.02.1{22}  nyagne navyasā vacastanūṣu śaṃsameṣām<BR>
RV_08.039.02.2{22}  nyarātī rarāvṇāṃ viśvā aryo arātīrito yuchantvāmuro nabhantāmanyake same<BR>
RV_08.039.03.1{22}  agne manmāni tubhyaṃ kaṃ ghṛtaṃ na juhva āsani<BR>
RV_08.039.03.2{22}  sa deveṣu pra cikiddhi tvaṃ hyasi pūrvyaḥ śivo dūto vivasvato nabhantāmanyake same<BR>
RV_08.039.04.1{22}  tat-tadagnirvayo dadhe yathā-yathā kṛpaṇyati<BR>
RV_08.039.04.2{22}  ūrjāhutirvasūnāṃ śaṃ ca yośca mayo dadhe viśvasyai devahūtyai nabhantāmanyake same<BR>
RV_08.039.05.1{22}  sa ciketa sahīyasāgniścitreṇa karmaṇā<BR>
RV_08.039.05.2{22}  sa hotā śaśvatīnāṃ dakṣiṇābhirabhīvṛta inoti ca pratīvyaṃ nabhantāmanyake same<BR>
RV_08.039.06.1{23}  agnirjātā devānāmagnirveda martānāmapīcyam<BR>
RV_08.039.06.2{23}  agniḥsa draviṇodā agnirdvārā vyūrṇute svāhuto navīyasā nabhantāmanyake same<BR>
RV_08.039.07.1{23}  agnirdeveṣu saṃvasuḥ sa vikṣu yajñiyāsvā<BR>
RV_08.039.07.2{23}  sa mudā kāvyā puru viśvaṃ bhūmeva puṣyati devo deveṣu yajñiyo nabhantāmanyake same<BR>
RV_08.039.08.1{23}  yo agniḥ saptamānuṣaḥ śrito viśveṣu sindhuṣu<BR>
RV_08.039.08.2{23}  tamāganma tripastyaṃ mandhāturdasyuhantamamagniṃ yajñeṣu pūrvyaṃ nabhantāṃ anyake same<BR>
RV_08.039.09.1{23}  agnistrīṇi tridhātūnyā kṣeti vidathā kaviḥ sa trīnrekādaśāniha yakṣacca piprayacca no vipro dūtaḥ pariṣkṛto nabhantāmanyake same<BR>
RV_08.039.10.1{23}  tvaṃ no agna āyuṣu tvaṃ deveṣu pūrvya vasva eka irajyasi<BR>
RV_08.039.10.2{23}  tvāmāpaḥ parisrutaḥ pari yanti svasetavo nabhantāmanyake same<BR>
<BR>
RV_08.040.01.1{24}  indrāgnī yuvaṃ su naḥ sahantā dāsatho rayim<BR>
RV_08.040.01.2{24}  yena dṛḷhā samatsvā vīḷu cit sāhiṣīmahyagnirvaneva vāta in nabhantāmanyake same<BR>
RV_08.040.02.1{24}  nahi vāṃ vavrayāmahe 'thendramid yajāmahe śaviṣṭhaṃ nṛṇāṃ naram<BR>
RV_08.040.02.2{24}  sa naḥ kadā cidarvatā gamadā vājasātayegamadā medhasātaye nabhantāmanyake same<BR>
RV_08.040.03.1{24}  tā hi madhyaṃ bharāṇāmindrāgnī adhikṣitaḥ<BR>
RV_08.040.03.2{24}  tā u kavitvanā kavī pṛchyamānā sakhīyate saṃ dhītamaśnutaṃ narā nabhantāmanyake same<BR>
RV_08.040.04.1{24}  abhyarca nabhākavadindrāgnī yajasā girā<BR>
RV_08.040.04.2{24}  yayorviśvamidaṃ jagadiyaṃ dyauḥ pṛthivī mahyupasthe bibhṛto vasu nabhantāmanyake same<BR>
RV_08.040.05.1{24}  pra brahmāṇi nabhākavadindrāgnibhyāmirajyata<BR>
RV_08.040.05.2{24}  yā saptabudhnamarṇavaṃ jihmabāramaporṇuta indra īśāna ojasā nabhantāmanyake same<BR>
RV_08.040.06.1{24}  api vṛśca purāṇavad vratateriva guṣpitamojo dāsasya dambhaya<BR>
RV_08.040.06.2{24}  vayaṃ tadasya sambhṛtaṃ vasvindreṇa vi bhajemahi nabhantāmanyake same<BR>
RV_08.040.07.1{25}  yadindrāgnī janā ime vihvayante tanā girā<BR>
RV_08.040.07.2{25}  asmākebhirnṛbhirvayaṃ sāsahyāma pṛtanyato vanuyāma vanuṣyato nabhantāmanyake same<BR>
RV_08.040.08.1{25}  yā nu śvetāvavo diva uccarāta upa dyubhiḥ<BR>
RV_08.040.08.2{25}  indrāgnyoranu vratamuhānā yanti sindhavo yān sīṃ bandhādamuñcatāṃ nabhantāmanyake same<BR>
RV_08.040.09.1{25}  pūrvīṣ ṭa indropamātayaḥ pūrvīruta praśastayaḥ sūnohinvasya harivaḥ<BR>
RV_08.040.09.2{25}  vasvo vīrasyāpṛco yā nu sādhanta no dhiyo nabhantāmanyake same<BR>
RV_08.040.10.1{25}  taṃ śiśītā suvṛktibhistveṣaṃ satvānam ṛgmiyam<BR>
RV_08.040.10.2{25}  uto nucid ya ojasā śuṣṇasyāṇḍāni bhedati jeṣat svarvatīrapo nabhantāmanyake same<BR>
RV_08.040.11.1{25}  taṃ śiśītā svadhvaraṃ satyaṃ satvānam ṛtviyam<BR>
RV_08.040.11.2{25}  uto nucid ya ohata āṇḍā śuṣṇasya bhedatyajaiḥ svarvatīrapo nabhantāmanyake same<BR>
RV_08.040.12.1{25}  evendrāgnibhyāṃ pitṛvan navīyo mandhātṛvadaṅgirasvadavāci<BR>
RV_08.040.12.2{25}  tridhātunā śarmaṇā pātamasmān vayaṃ syāma patayo rayīṇām<BR>
<BR>
RV_08.041.01.1{26}  asmā ū ṣu prabhūtaye varuṇāya marudbhyo 'rcā viduṣṭarebhyaḥ<BR>
RV_08.041.01.2{26}  yo dhītā mānuṣāṇāṃ paśvo gā iva rakṣati nabhantāmanyake same<BR>
RV_08.041.02.1{26}  tamū ṣu samanā girā pitṝṇāṃ ca manmabhiḥ nābhākasyapraśastibhiryaḥ sindhūnāmupodaye saptasvasā sa madhyamo nabhantāmanyake same<BR>
RV_08.041.03.1{26}  sa kṣapaḥ pari ṣasvaje nyusro māyayā dadhe sa viśvaṃ pari darśataḥ<BR>
RV_08.041.03.2{26}  tasya venīranu vratamuṣastisro avardhayannabhantāmanyake same<BR>
RV_08.041.04.1{26}  yaḥ kakubho nidhārayaḥ pṛthivyāmadhi darśataḥ<BR>
RV_08.041.04.2{26}  sa mātā pūrvyaṃ padaṃ tad varuṇasya saptyaṃ sa hi gopā iveryonabhantāmanyake same<BR>
RV_08.041.05.1{26}  yo dhartā bhuvanānāṃ ya usrāṇāmapīcyā veda nāmāniguhyā<BR>
RV_08.041.05.2{26}  sa kaviḥ kāvyā puru rūpaṃ dyauriva puṣyati nabhantāmanyake same<BR>
RV_08.041.06.1{27}  yasmin viśvāni kāvyā cakre nābhiriva śritā<BR>
RV_08.041.06.2{27}  tritaṃ jūtī saparyata vraje gāvo na saṃyuje yuje aśvānayukṣata nabhantāmanyake same<BR>
RV_08.041.07.1{27}  ya āsvatka āśaye viśvā jātānyeṣām<BR>
RV_08.041.07.2{27}  pari dhāmāni marmṛśad varuṇasya puro gaye viśve devā anu vrataṃ nabhantāmanyake same<BR>
RV_08.041.08.1{27}  sa samudro apīcyasturo dyāmiva rohati ni yadāsu yajurdadhe<BR>
RV_08.041.08.2{27}  sa māyā arcinā padāstṛṇān nākamāruhan nabhantāmanyake same<BR>
RV_08.041.09.1{27}  yasya śvetā vicakṣaṇā tisro bhūmīradhikṣitaḥ<BR>
RV_08.041.09.2{27}  triruttarāṇi papraturvaruṇasya dhruvaṃ sadaḥ sa saptānāmirajyati nabhantāmanyake same<BR>
RV_08.041.10.1{27}  yaḥ śvetānadhinirṇijaścakre kṛṣṇānanu vratā<BR>
RV_08.041.10.2{27}  sa dhāma pūrvyaṃ mame ya skambhena vi rodasī ajo na dyāmadhārayan nabhantāmanyake same<BR>
<BR>
RV_08.042.01.1{28}  astabhnād dyāmasuro viśvavedā amimīta varimāṇaṃ pṛthivyāḥ<BR>
RV_08.042.01.2{28}  āsīdad viśvā bhuvanāni samrāḍ viśvet tāni varuṇasya vratāni<BR>
RV_08.042.02.1{28}  evā vandasva varuṇaṃ bṛhantaṃ namasyā dhīramamṛtasya gopām<BR>
RV_08.042.02.2{28}  sa naḥ śarma trivarūthaṃ vi yaṃsat pātaṃ no dyāvāpṛthivī upasthe<BR>
RV_08.042.03.1{28}  imāṃ dhiyaṃ śikṣamāṇasya deva kratuṃ dakṣaṃ varuṇa saṃ śiśādhi<BR>
RV_08.042.03.2{28}  yayāti viśvā duritā tarema sutarmāṇamadhi nāvaṃ ruhema<BR>
RV_08.042.04.1{28}  ā vāṃ grāvāṇo aśvinā dhībhirviprā acucyavuḥ<BR>
RV_08.042.04.2{28}  nāsatyā somapītaye nabhantāmanyake same<BR>
RV_08.042.05.1{28}  yathā vāmatriraśvinā gīrbhirvipro ajohavīt<BR>
RV_08.042.05.2{28}  nāsatyāsomapītaye nabhantāmanyake same<BR>
RV_08.042.06.1{28}  evā vāmahva ūtaye yathāhuvanta medhirāḥ<BR>
RV_08.042.06.2{28}  nāsatyā somapītaye nabhantāmanyake same<BR>
<BR>
RV_08.043.01.1{29}  ime viprasya vedhaso 'gnerastṛtayajvanaḥ<BR>
RV_08.043.01.2{29}  giraḥ stomāsa īrate<BR>
RV_08.043.02.1{29}  asmai te pratiharyate jātavedo vicarṣaṇe<BR>
RV_08.043.02.2{29}  agne janāmi suṣṭutim<BR>
RV_08.043.03.1{29}  ārokā iva ghedaha tigmā agne tava tviṣaḥ<BR>
RV_08.043.03.2{29}  dadbhirvanāni bapsati<BR>
RV_08.043.04.1{29}  harayo dhūmaketavo vātajūtā upa dyavi<BR>
RV_08.043.04.2{29}  yatante vṛthagagnayaḥ<BR>
RV_08.043.05.1{29}  ete tye vṛthagagnaya iddhāsaḥ samadṛkṣata<BR>
RV_08.043.05.2{29}  uṣasāmiva ketavaḥ<BR>
RV_08.043.06.1{30}  kṛṣṇā rajāṃsi patsutaḥ prayāṇe jātavedasaḥ<BR>
RV_08.043.06.2{30}  agniryad rodhati kṣami<BR>
RV_08.043.07.1{30}  dhāsiṃ kṛṇvāna oṣadhīrbapsadagnirna vāyati<BR>
RV_08.043.07.2{30}  punaryan taruṇīrapi<BR>
RV_08.043.08.1{30}  jihvābhiraha nannamadarciṣā jañjaṇābhavan<BR>
RV_08.043.08.2{30}  agnirvaneṣu rocate<BR>
RV_08.043.09.1{30}  apsvagne sadhiṣ ṭava sauśadhīranu rudhyase<BR>
RV_08.043.09.2{30}  garbhe sañjāyase punaḥ<BR>
RV_08.043.10.1{30}  udagne tava tad ghṛtādarcī rocata āhutam<BR>
RV_08.043.10.2{30}  niṃsānaṃ juhvo mukhe<BR>
RV_08.043.11.1{31}  ukṣānnāya vaśānnāya somapṛṣṭhāya vedhase<BR>
RV_08.043.11.2{31}  stomairvidhemāgnaye<BR>
RV_08.043.12.1{31}  uta tvā namasā vayaṃ hotarvareṇyakrato<BR>
RV_08.043.12.2{31}  agne samidbhirīmahe<BR>
RV_08.043.13.1{31}  uta tvā bhṛguvacchuce manuṣvadagna āhuta<BR>
RV_08.043.13.2{31}  aṅgirasvad dhavāmahe<BR>
RV_08.043.14.1{31}  tvaṃ hyagne agninā vipro vipreṇa san satā<BR>
RV_08.043.14.2{31}  sakhā sakhyā samidhyase<BR>
RV_08.043.15.1{31}  sa tvaṃ viprāya dāśuṣe rayiṃ dehi sahasriṇam<BR>
RV_08.043.15.2{31}  agne vīravatīmiṣam<BR>
RV_08.043.16.1{32}  agne bhrātaḥ sahaskṛta rohidaśva śucivrata<BR>
RV_08.043.16.2{32}  imaṃ stomaṃjuṣasva me<BR>
RV_08.043.17.1{32}  uta tvāgne mama stuto vāśrāya pratiharyate<BR>
RV_08.043.17.2{32}  goṣṭhaṃ gāva ivāśata<BR>
RV_08.043.18.1{32}  tubhyaṃ tā aṅgirastama viśvāḥ sukṣitayaḥ pṛthak<BR>
RV_08.043.18.2{32}  agne kāmāya yemire<BR>
RV_08.043.19.1{32}  agniṃ dhībhirmanīṣiṇo medhirāso vipaścitaḥ<BR>
RV_08.043.19.2{32}  admasadyāya hinvire<BR>
RV_08.043.20.1{32}  taṃ tvāmajmeṣu vājinaṃ tanvānā agne adhvaram<BR>
RV_08.043.20.2{32}  vahniṃhotāramīḷate<BR>
RV_08.043.21.1{33}  purutrā hi sadṛṃṃ asi viśo viśvā anu prabhuḥ<BR>
RV_08.043.21.2{33}  samatsutvā havāmahe<BR>
RV_08.043.22.1{33}  tamīḷiṣva ya āhuto 'gnirvibhrājate ghṛtaiḥ<BR>
RV_08.043.22.2{33}  imaṃ naḥśṛṇavad dhavam<BR>
RV_08.043.23.1{33}  taṃ tvā vayaṃ havāmahe śṛṇvantaṃ jātavedasam<BR>
RV_08.043.23.2{33}  agne ghnantamapa dviṣaḥ<BR>
RV_08.043.24.1{33}  viśāṃ rājānamadbhutamadhyakṣaṃ dharmaṇāmimam<BR>
RV_08.043.24.2{33}  agnimīḷe sa u śravat<BR>
RV_08.043.25.1{33}  agniṃ viśvāyuvepasaṃ maryaṃ na vājinaṃ hitam<BR>
RV_08.043.25.2{33}  saptiṃ na vājayāmasi<BR>
RV_08.043.26.1{34}  ghnan mṛdhrāṇyapa dviṣo dahan rakṣāṃsi viśvahā<BR>
RV_08.043.26.2{34}  agnetigmena dīdihi<BR>
RV_08.043.27.1{34}  yaṃ tvā janāsa indhate manuṣvadaṅgirastama<BR>
RV_08.043.27.2{34}  agne sa bodhime vacaḥ<BR>
RV_08.043.28.1{34}  yadagne divijā asyapsujā vā sahaskṛta<BR>
RV_08.043.28.2{34}  taṃ tvā gīrbhirhavāmahe<BR>
RV_08.043.29.1{34}  tubhyaṃ ghet te janā ime viśvāḥ sukṣitayaḥ pṛthak<BR>
RV_08.043.29.2{34}  dhāsiṃ hinvantyattave<BR>
RV_08.043.30.1{34}  te ghedagne svādhyo 'hā viśvā nṛcakṣasaḥ<BR>
RV_08.043.30.2{34}  tarantaḥ syāma durgahā<BR>
RV_08.043.31.1{35}  agniṃ mandraṃ purupriyaṃ śīraṃ pāvakaśociṣam<BR>
RV_08.043.31.2{35}  hṛdbhirmandrebhirīmahe<BR>
RV_08.043.32.1{35}  sa tvamagne vibhāvasuḥ sṛjan sūryo na raśmibhiḥ<BR>
RV_08.043.32.2{35}  śardhan tamāṃsi jighnase<BR>
RV_08.043.33.1{35}  tat te sahasva īmahe dātraṃ yan nopadasyati<BR>
RV_08.043.33.2{35}  tvadagne vāryaṃ vasu<BR>
<BR>
RV_08.044.01.1{36}  samidhāgniṃ duvasyata ghṛtairbodhayatātithim<BR>
RV_08.044.01.2{36}  āsmin havyājuhotana<BR>
RV_08.044.02.1{36}  agne stomaṃ juṣasva me vardhasvānena manmanā<BR>
RV_08.044.02.2{36}  prati sūktāni harya naḥ<BR>
RV_08.044.03.1{36}  agniṃ dūtaṃ puro dadhe havyavāhamupa bruve<BR>
RV_08.044.03.2{36}  devānā sādayādiha<BR>
RV_08.044.04.1{36}  ut te bṛhanto arcayaḥ samidhānasya dīdivaḥ<BR>
RV_08.044.04.2{36}  agne śukrāsaīrate<BR>
RV_08.044.05.1{36}  upa tvā juhvo mama ghṛtācīryantu haryata<BR>
RV_08.044.05.2{36}  agne havyā juṣasva naḥ<BR>
RV_08.044.06.1{37}  mandraṃ hotāram ṛtvijaṃ citrabhānuṃ vibhāvasum<BR>
RV_08.044.06.2{37}  agnimīḷe sa u śravat<BR>
RV_08.044.07.1{37}  pratnaṃ hotāramīḍyaṃ juṣṭamagniṃ kavikratum<BR>
RV_08.044.07.2{37}  adhvarāṇāmabhiśriyam<BR>
RV_08.044.08.1{37}  juṣāno aṅgirastamemā havyānyānuṣak<BR>
RV_08.044.08.2{37}  agne yajñaṃ nayaṛtuthā<BR>
RV_08.044.09.1{37}  samidhāna u santya śukraśoca ihā vaha<BR>
RV_08.044.09.2{37}  cikitvān daivyaṃ janam<BR>
RV_08.044.10.1{37}  vipraṃ hotāramadruhaṃ dhūmaketuṃ vibhāvasum<BR>
RV_08.044.10.2{37}  yajñānāṃ ketumīmahe<BR>
RV_08.044.11.1{38}  agne ni pāhi nastvaṃ prati ṣma deva rīṣataḥ<BR>
RV_08.044.11.2{38}  bhindhi dveṣaḥ sahaskṛta<BR>
RV_08.044.12.1{38}  agniḥ pratnena manmanā śumbhānastanvaṃ svām<BR>
RV_08.044.12.2{38}  kavirvipreṇa vāvṛdhe<BR>
RV_08.044.13.1{38}  ūrjo napātamā huve 'gniṃ pāvakaśociṣam<BR>
RV_08.044.13.2{38}  asmin yajñe svadhvare<BR>
RV_08.044.14.1{38}  sa no mitramahastvamagne śukreṇa sociṣā<BR>
RV_08.044.14.2{38}  devairā satsibarhiṣi<BR>
RV_08.044.15.1{38}  yo agniṃ tanvo dame devaṃ martaḥ saparyati<BR>
RV_08.044.15.2{38}  tasmā id dīdayad vasu<BR>
RV_08.044.16.1{39}  agnirmūrdhā divaḥ kakut patiḥ pṛthivyā ayam<BR>
RV_08.044.16.2{39}  apāṃ retāṃsi jinvati<BR>
RV_08.044.17.1{39}  udagne śucayastava śukrā bhrājanta īrate<BR>
RV_08.044.17.2{39}  tava jyotīṃṣyarcayaḥ<BR>
RV_08.044.18.1{39}  īṣiṣe vāryasya hi dātrasyāgne svarpatiḥ<BR>
RV_08.044.18.2{39}  stotā syāṃ tava śarmaṇi<BR>
RV_08.044.19.1{39}  tvāmagne manīṣiṇastvāṃ hinvanti cittibhiḥ<BR>
RV_08.044.19.2{39}  tvāṃ vardhantu no giraḥ<BR>
RV_08.044.20.1{39}  adabdhasya svadhāvato dūtasya rebhataḥ sadā<BR>
RV_08.044.20.2{39}  agneḥ sakhyaṃ vṛṇīmahe<BR>
RV_08.044.21.1{40}  agniḥ śucivratatamaḥ śucirvipraḥ śuciḥ kaviḥ<BR>
RV_08.044.21.2{40}  śucīrocata āhutaḥ<BR>
RV_08.044.22.1{40}  uta tvā dhītayo mama giro vardhantu viśvahā<BR>
RV_08.044.22.2{40}  agne sakhyasya bodhi naḥ<BR>
RV_08.044.23.1{40}  yadagne syāmahaṃ tvaṃ tvaṃ vā ghā syā aham<BR>
RV_08.044.23.2{40}  syuṣ ṭe satyā ihāśiṣaḥ<BR>
RV_08.044.24.1{40}  vasurvasupatirhi kamasyagne vibhāvasuḥ<BR>
RV_08.044.24.2{40}  syāma te sumatāvapi<BR>
RV_08.044.25.1{40}  agne dhṛtavratāya te samudrāyeva sindhavaḥ<BR>
RV_08.044.25.2{40}  giro vāśrāsaīrate<BR>
RV_08.044.26.1{41}  yuvānaṃ viśpatiṃ kaviṃ viśvādaṃ puruvepasam<BR>
RV_08.044.26.2{41}  agniṃ śumbhāmi manmabhiḥ<BR>
RV_08.044.27.1{41}  yajñānāṃ rathye vayaṃ tigmajambhāya vīḷave<BR>
RV_08.044.27.2{41}  stomairiṣemāgnaye<BR>
RV_08.044.28.1{41}  ayamagne tve api jaritā bhūtu santya<BR>
RV_08.044.28.2{41}  tasmai pāvaka mṛḷaya<BR>
RV_08.044.29.1{41}  dhīro hyasyadmasad vipro na jāgṛviḥ sadā<BR>
RV_08.044.29.2{41}  agne dīdayasi dyavi<BR>
RV_08.044.30.1{41}  purāgne duritebhyaḥ purā mṛdhrebhyaḥ kave<BR>
RV_08.044.30.2{41}  pra ṇa āyurvaso tira<BR>
<BR>
RV_08.045.01.1{42}  ā ghā ye agnimindhate stṛṇanti barhirānuṣak<BR>
RV_08.045.01.2{42}  yeṣāmindro yuvā sakhā<BR>
RV_08.045.02.1{42}  bṛhannididhma eṣāṃ bhūri śastaṃ pṛthuḥ svaruḥ<BR>
RV_08.045.02.2{42}  yeṣāmindro yuvā sakhā<BR>
RV_08.045.03.1{42}  ayuddha id yudhā vṛtaṃ śūra ājati satvabhiḥ<BR>
RV_08.045.03.2{42}  yeṣāmindro yuvā sakhā<BR>
RV_08.045.04.1{42}  ā bundaṃ vṛtrahā dade jātaḥ pṛchad vi mātaram<BR>
RV_08.045.04.2{42}  ka ugrāḥ ke ha śṛṇvire<BR>
RV_08.045.05.1{42}  prati tvā śavasī vadad girāvapso na yodhiṣat<BR>
RV_08.045.05.2{42}  yaste śatrutvamācake<BR>
RV_08.045.06.1{43}  uta tvaṃ maghavañchṛṇu yaste vaṣṭi vavakṣi tat<BR>
RV_08.045.06.2{43}  yad vīḷayāsi vīḷu tat<BR>
RV_08.045.07.1{43}  yadājiṃ yātyājikṛdindraḥ svaśvayurupa<BR>
RV_08.045.07.2{43}  rathītamo rathīnām<BR>
RV_08.045.08.1{43}  vi ṣu viśvā abhiyujo vajrin viṣvag yathā vṛha<BR>
RV_08.045.08.2{43}  bhavā naḥ suśravastamaḥ<BR>
RV_08.045.09.1{43}  asmākaṃ su rathaṃ pura indraḥ kṛṇotu sātaye<BR>
RV_08.045.09.2{43}  na yaṃ dhūrvanti dhūrtayaḥ<BR>
RV_08.045.10.1{43}  vṛjyāma te pari dviṣo 'raṃ te śakra dāvane<BR>
RV_08.045.10.2{43}  gamemedindragomataḥ<BR>
RV_08.045.11.1{44}  śanaiścid yanto adrivo 'śvāvantaḥ śatagvinaḥ<BR>
RV_08.045.11.2{44}  vivakṣaṇā anehasaḥ<BR>
RV_08.045.12.1{44}  ūrdhvā hi te dive-dive sahasrā sūnṛtā śatā<BR>
RV_08.045.12.2{44}  jaritribhyovimaṃhate<BR>
RV_08.045.13.1{44}  vidmā hi tvā dhanaṃjayamindra dṛḷhā cidārujam<BR>
RV_08.045.13.2{44}  ādāriṇaṃ yathā gayam<BR>
RV_08.045.14.1{44}  kakuhaṃ cit tvā kave mandantu dhṛṣṇavindavaḥ<BR>
RV_08.045.14.2{44}  ā tvā paṇiṃ yadīmahe<BR>
RV_08.045.15.1{44}  yaste revānadāśuriḥ pramamarṣa maghattaye<BR>
RV_08.045.15.2{44}  tasya no veda ā bhara<BR>
RV_08.045.16.1{45}  ima u tvā vi cakṣate sakhāya indra sominaḥ<BR>
RV_08.045.16.2{45}  puṣṭāvanto yathā paśum<BR>
RV_08.045.17.1{45}  uta tvābadhiraṃ vayaṃ śrutkarṇaṃ santamūtaye<BR>
RV_08.045.17.2{45}  dūrādiha havāmahe<BR>
RV_08.045.18.1{45}  yacchuśrūyā imaṃ havaṃ durmarṣaṃ cakriyā uta<BR>
RV_08.045.18.2{45}  bhaverāpirno antamaḥ<BR>
RV_08.045.19.1{45}  yaccid dhi te api vyathirjaganvāṃso amanmahi<BR>
RV_08.045.19.2{45}  godā idindra bodhi naḥ<BR>
RV_08.045.20.1{45}  ā tvā rambhaṃ na jivrayo rarabhmā śavasas pate<BR>
RV_08.045.20.2{45}  uśmasi tvā sadhastha ā<BR>
RV_08.045.21.1{46}  stotramindrāya gāyata purunṛmṇāya satvane<BR>
RV_08.045.21.2{46}  nakiryaṃ vṛṇvate yudhi<BR>
RV_08.045.22.1{46}  abhi tvā vṛṣabhā sute sutaṃ sṛjāmi pītaye<BR>
RV_08.045.22.2{46}  tṛmpā vyaśnuhī madam<BR>
RV_08.045.23.1{46}  mā tvā mūrā aviṣyavo mopahasvāna ā dabhan<BR>
RV_08.045.23.2{46}  mākīṃ brahmadviṣo vanaḥ<BR>
RV_08.045.24.1{46}  iha tvā goparīṇasā mahe mandantu rādhase<BR>
RV_08.045.24.2{46}  saro gauro yathā piba<BR>
RV_08.045.25.1{46}  yā vṛtrahā parāvati sanā navā ca cucyuve<BR>
RV_08.045.25.2{46}  tā saṃsatsupra vocata<BR>
RV_08.045.26.1{47}  apibat kadruvaḥ sutamindraḥ sahasrabāhve<BR>
RV_08.045.26.2{47}  atrādediṣṭa pauṃsyam<BR>
RV_08.045.27.1{47}  satyaṃ tat turvaśe yadau vidāno ahnavāyyam<BR>
RV_08.045.27.2{47}  vyānaṭ turvaṇe śami<BR>
RV_08.045.28.1{47}  taraṇiṃ vo janānāṃ tradaṃ vājasya gomataḥ<BR>
RV_08.045.28.2{47}  samānamu pra śaṃsiṣam<BR>
RV_08.045.29.1{47}  ṛbhukṣaṇaṃ na vartava uktheṣu tugryāvṛdham<BR>
RV_08.045.29.2{47}  indraṃ somesacā sute<BR>
RV_08.045.30.1{47}  yaḥ kṛntadid vi yonyaṃ triśokāya giriṃ pṛthum<BR>
RV_08.045.30.2{47}  gobhyo gātuṃ niretave<BR>
RV_08.045.31.1{48}  yad dadhiṣe manasyasi mandānaḥ prediyakṣasi<BR>
RV_08.045.31.2{48}  mā tat karindra mṛḷaya<BR>
RV_08.045.32.1{48}  dabhraṃ cid dhi tvāvataḥ kṛtaṃ śṛṇve adhi kṣami<BR>
RV_08.045.32.2{48}  jigātvindra te manaḥ<BR>
RV_08.045.33.1{48}  tavedu tāḥ sukīrtayo 'sannuta praśastayaḥ<BR>
RV_08.045.33.2{48}  yadindra mṛḷayāsi naḥ<BR>
RV_08.045.34.1{48}  mā na ekasminnāgasi mā dvayoruta triṣu<BR>
RV_08.045.34.2{48}  vadhīrmā śūra bhūriṣu<BR>
RV_08.045.35.1{48}  bibhayā hi tvāvata ugrādabhiprabhaṅgiṇaḥ<BR>
RV_08.045.35.2{48}  dasmādahamṛtīṣahaḥ<BR>
RV_08.045.36.1{49}  mā sakhyuḥ śūnamā vide mā putrasya prabhūvaso<BR>
RV_08.045.36.2{49}  āvṛtvad bhūtu te manaḥ<BR>
RV_08.045.37.1{49}  ko nu maryā amithitaḥ sakhā sakhāyamabravīt<BR>
RV_08.045.37.2{49}  jahā ko asmadīṣate<BR>
RV_08.045.38.1{49}  evāre vṛṣabhā sute 'sinvan bhūryāvayaḥ<BR>
RV_08.045.38.2{49}  śvaghnīva nivatā caran<BR>
RV_08.045.39.1{49}  ā ta etā vacoyujā harī gṛbhṇe sumadrathā<BR>
RV_08.045.39.2{49}  yadīṃ brahmabhya id dadaḥ<BR>
RV_08.045.40.1{49}  bhindhi viśvā apa dviṣaḥ pari bādho jahī mṛdhaḥ<BR>
RV_08.045.40.2{49}  vasuspārhaṃ tadā bhara<BR>
RV_08.045.41.1{49}  yad vīḷāvindra yat sthire yat parśāne parābhṛtam<BR>
RV_08.045.41.2{49}  vasuspārhaṃ tadā bhara<BR>
RV_08.045.42.1{49}  yasya te viśvamānuṣo bhūrerdattasya vedati<BR>
RV_08.045.42.2{49}  vasu spārhaṃ tadā bhara<BR>
<BR>
RV_08.046.01.1{01}  tvāvataḥ purūvaso vayamindra praṇetaḥ smasi sthātarharīṇām<BR>
RV_08.046.02.1{01}  tvāṃ hi satyamadrivo vidma dātāramiṣām<BR>
RV_08.046.02.2{01}  vidma dātāraṃ rayīṇām<BR>
RV_08.046.03.1{01}  ā yasya te mahimānaṃ śatamūte śatakrato<BR>
RV_08.046.03.2{01}  gīrbhirgṛṇanti kāravaḥ<BR>
RV_08.046.04.1{01}  sunītho ghā sa martyo yaṃ maruto yamaryamā<BR>
RV_08.046.04.2{01}  mitraḥ pāntyadruhaḥ<BR>
RV_08.046.05.1{01}  dadhāno gomadaśvavad suvīryamādityajūta edhate<BR>
RV_08.046.05.2{01}  sadā rāyā puruspṛhā<BR>
RV_08.046.06.1{02}  tamindraṃ dānamīmahe śavasānamabhīrvam<BR>
RV_08.046.06.2{02}  īśānaṃ rāya īmahe<BR>
RV_08.046.07.1{02}  tasmin hi santyūtayo viśvā abhīravaḥ sacā<BR>
RV_08.046.07.2{02}  tamā vahantu saptayaḥ purūvasuṃ madāya harayaḥ sutam<BR>
RV_08.046.08.1{02}  yaste mado vareṇyo ya indra vṛtrahantamaḥ<BR>
RV_08.046.08.2{02}  ya ādadiḥ svarnṛbhiryaḥ pṛtanāsu duṣṭaraḥ<BR>
RV_08.046.09.1{02}  yo duṣṭaro viśvavāra śravāyyo vājeṣvasti tarutā<BR>
RV_08.046.09.2{02}  sanaḥ śaviṣṭha savanā vaso gahi gamema gomati vraje<BR>
RV_08.046.10.1{02}  gavyo ṣu ṇo yathā purāśvayota rathayā<BR>
RV_08.046.10.2{02}  varivasya mahāmaha<BR>
RV_08.046.11.1{03}  nahi te śūra rādhaso 'ntaṃ vindāmi satrā<BR>
RV_08.046.11.2{03}  daśasyā no maghavan nū cidadrivo dhiyo vājebhirāvitha<BR>
RV_08.046.12.1{03}  ya ṛṣvaḥ śrāvayatsakhā viśvet sa veda janimā puruṣṭutaḥ<BR>
RV_08.046.12.2{03}  taṃ viśve mānuṣā yugendraṃ havante taviṣaṃ yatasrucaḥ<BR>
RV_08.046.13.1{03}  sa no vājeṣvavitā purūvasuḥ puraḥsthātā maghavā vṛtrahā bhuvat<BR>
RV_08.046.14.1{03}  abhi vo vīramandhaso madeṣu gāya girā mahā vicetasam<BR>
RV_08.046.14.2{03}  indraṃ nāma śrutyaṃ śākinaṃ vaco yathā<BR>
RV_08.046.15.1{03}  dadī rekṇastanve dadirvasu dadirvājeṣu puruhūta vājinam<BR>
RV_08.046.15.2{03}  nūnamatha<BR>
RV_08.046.16.1{04}  viśveṣāmirajyantaṃ vasūnāṃ sāsahvāṃsaṃ cidasya varpasaḥ<BR>
RV_08.046.16.2{04}  kṛpayato nūnamatyatha<BR>
RV_08.046.17.1{04}  mahaḥ su vo aramiṣe stavāmahe mīḷhuṣe araṃgamāya jagmaye<BR>
RV_08.046.17.2{04}  yajñebhirgīrbhirviśvamanuṣāṃ marutāmiyakṣasi gāyetvā namasā girā<BR>
RV_08.046.18.1{04}  ye pātayante ajmabhirgirīṇāṃ snubhireṣām<BR>
RV_08.046.18.2{04}  yajñaṃ mahiṣvaṇīnāṃ sumnaṃ tuviṣvaṇīnāṃ prādhvare<BR>
RV_08.046.19.1{04}  prabhaṅgaṃ durmatīnāmindra śaviṣṭhā bhara<BR>
RV_08.046.19.2{04}  rayimasmabhyaṃ yujyaṃ codayanmate jyeṣṭhaṃ codayanmate<BR>
RV_08.046.20.1{04}  sanitaḥ susanitarugra citra cetiṣṭha sūnṛta<BR>
RV_08.046.20.2{04}  prāsahā samrāṭ sahuriṃ sahantaṃ bhujyuṃ vājeṣu pūrvyam<BR>
RV_08.046.21.1{05}  ā sa etu ya īvadānadevaḥ pūrtamādade<BR>
RV_08.046.21.2{05}  yathā cid vaśo aśvyaḥ pṛthuśravasi kānīte 'syā vyuṣyādade<BR>
RV_08.046.22.1{05}  ṣaṣṭiṃ sahasrāśvyasyāyutāsanamuṣṭrānāṃ viṃśatiṃśatā<BR>
RV_08.046.22.2{05}  daśa śyāvīnāṃ śatā daśa tryaruṣīṇāṃ daśa gavāṃ sahasrā<BR>
RV_08.046.23.1{05}  daśa śyāvā ṛdhadrayo vītavārāsa āśavaḥ<BR>
RV_08.046.23.2{05}  mathrā nemiṃ ni vāvṛtuḥ<BR>
RV_08.046.24.1{05}  dānāsaḥ pṛthuśravasaḥ kānītasya surādhasaḥ<BR>
RV_08.046.24.2{05}  rathaṃ hiraṇyayaṃ dadan maṃhiṣṭaḥ sūrirabhūd varṣiṣṭhamakṛta śravaḥ<BR>
RV_08.046.25.1{05}  ā no vāyo mahe tane yāhi makhāya pājase<BR>
RV_08.046.25.2{05}  vayaṃ hi te cakṛmā bhūri dāvane sadyaścin mahi dāvane<BR>
RV_08.046.26.1{06}  yo aśvebhirvahate vasta usrāstriḥ sapta saptatīnām<BR>
RV_08.046.26.2{06}  ebhiḥ somebhiḥ somasudbhiḥ somapā dānāya śukrapūtapāḥ<BR>
RV_08.046.27.1{06}  yo ma imaṃ cidu tmanāmandaccitraṃ dāvane<BR>
RV_08.046.27.2{06}  araṭve akṣenahuṣe sukṛtvani sukṛttarāya sukratuḥ<BR>
RV_08.046.28.1{06}  ucathye vapuṣi yaḥ svarāḷ uta vāyo ghṛtasnāḥ<BR>
RV_08.046.28.2{06}  aśveṣitaṃ rajeṣitaṃ śuneṣitaṃ prājma tadidaṃ nu tat<BR>
RV_08.046.29.1{06}  adha priyamiṣirāya ṣasṭiṃ sahasrāsanam<BR>
RV_08.046.29.2{06}  aśvānāmin na vṛṣṇām<BR>
RV_08.046.30.1{06}  gāvo na yūthamupa yanti vadhraya upa mā yanti vadhrayaḥ<BR>
RV_08.046.31.1{06}  adha yaccārathe gaṇe śatamuṣṭrānacikradat<BR>
RV_08.046.31.2{06}  adha śvitneṣu viṃśatiṃ śatā<BR>
RV_08.046.32.1{06}  śataṃ dāse balbūthe viprastarukṣa ā dade<BR>
RV_08.046.32.2{06}  te te vāyavime janā madantīndragopā madanti devagopāḥ<BR>
RV_08.046.33.1{06}  adha syā yoṣaṇā mahī pratīcī vaśamaśvyam<BR>
RV_08.046.33.2{06}  adhirukmā vi nīyate<BR>
<BR>
RV_08.047.01.1{07}  mahi vo mahatāmavo varuṇa mitra dāśuṣe<BR>
RV_08.047.01.2{07}  yamādityā abhi druho rakṣathā nemaghaṃ naśadanehaso va ūtayaḥ suūtayo va ūtayaḥ<BR>
RV_08.047.02.1{07}  vidā devā aghānāmādityāso apākṛtim<BR>
RV_08.047.02.2{07}  pakṣā vayo yathopari vyasme śarma yachatānehaso va ūtayaḥ suūtayo va ūtayaḥ<BR>
RV_08.047.03.1{07}  vyasme adhi śarma tat pakṣā vayo na yantana<BR>
RV_08.047.03.2{07}  viśvāni viśvavedaso varūthyā manāmahe 'nehaso va ūtayaḥ suūtayo va ūtayaḥ<BR>
RV_08.047.04.1{07}  yasmā arāsata kṣayaṃ jīvātuṃ ca pracetasaḥ<BR>
RV_08.047.04.2{07}  manorviśvasya ghedima ādityā rāya īśate 'nehaso va ūtayaḥ suūtayo va ūtayaḥ<BR>
RV_08.047.05.1{07}  pari ṇo vṛṇajannaghā durgāṇi rathyo yathā<BR>
RV_08.047.05.2{07}  syāmedindrasya śarmaṇyādityānāmutāvasyanehaso va ūtayaḥ suūtayo va ūtayaḥ<BR>
RV_08.047.06.1{08}  parihvṛtedanā jano yuṣmādattasya vāyati<BR>
RV_08.047.06.2{08}  devā adabhramāśa vo yamādityā ahetanānehaso va ūtayaḥ suūtayo va ūtayaḥ<BR>
RV_08.047.07.1{08}  na taṃ tigmaṃ cana tyajo na drāsadabhi taṃ guru<BR>
RV_08.047.07.2{08}  yasmā u śarma sapratha ādityāso arādhvamanehaso va ūtayaḥ suūtayo va ūtayaḥ<BR>
RV_08.047.08.1{08}  yuṣme devā api ṣmasi yudhyanta iva varmasu<BR>
RV_08.047.08.2{08}  yūyaṃ maho na enaso yūyamarbhāduruṣyatānehaso va ūtayaḥ suūtayo va ūtayaḥ<BR>
RV_08.047.09.1{08}  aditirna uruṣyatvaditiḥ śarma yachatu<BR>
RV_08.047.09.2{08}  mātā mitrasya revato 'ryamṇo varuṇasya cānehaso va ūtayaḥ suūtayo va ūtayaḥ<BR>
RV_08.047.10.1{08}  yad devāḥ śarma śaraṇaṃ yad bhadraṃ yadanāturam<BR>
RV_08.047.10.2{08}  tridhātu yad varūthyaṃ tadasmāsu vi yantanānehaso va utayaḥsuūtayo va ūtayaḥ<BR>
RV_08.047.11.1{09}  ādityā ava hi khyatādhi kūlādiva spaśaḥ<BR>
RV_08.047.11.2{09}  sutīrthamarvato yathānu no neṣathā sugamanehaso va ūtayaḥ suūtayo va ūtayaḥ<BR>
RV_08.047.12.1{09}  neha bhadraṃ rakṣasvine nāvayai nopayā uta<BR>
RV_08.047.12.2{09}  gave ca bhadraṃ dhenave vīrāya ca śravasyate 'nehaso na ūtayaḥ suūtayo va ūtayaḥ<BR>
RV_08.047.13.1{09}  yadāviryadapīcyaṃ devāso asti duṣkṛtam<BR>
RV_08.047.13.2{09}  trite tad viśvamāptya āre asmad dadhātanānehaso va ūtayaḥ suūtayova ūtayaḥ<BR>
RV_08.047.14.1{09}  yacca goṣu duṣvapnyaṃ yaccāsme duhitardivaḥ<BR>
RV_08.047.14.2{09}  tritāya tad vibhāvaryāptyāya parā vahānehaso va ūtayaḥ suūtayo va ūtayaḥ<BR>
RV_08.047.15.1{09}  niṣkaṃ vā ghā kṛṇavate srajaṃ vā duhitardivaḥ<BR>
RV_08.047.15.2{09}  trite duṣvapnyaṃ sarvamāptye pari dadmasyanehaso va ūtayaḥ suūtayo va ūtayaḥ<BR>
RV_08.047.16.1{10}  tadannāya tadapase taṃ bhāgamupaseduṣe<BR>
RV_08.047.16.2{10}  tritāya ca dvitāya coṣo duṣvapnyaṃ vahānehaso va ūtayaḥ suūtayo va ūtayaḥ<BR>
RV_08.047.17.1{10}  yathā kalāṃ yathā śaphaṃ yatha ṛṇaṃ saṃnayāmasi<BR>
RV_08.047.17.2{10}  evā duṣvapnyaṃ sarvamāptye saṃ nayāmasyanehaso va ūtayaḥsuūtayo va ūtayaḥ<BR>
RV_08.047.18.1{10}  ajaiṣmādyāsanāma cābhūmānāgaso vayam<BR>
RV_08.047.18.2{10}  uṣo yasmād duṣvapnyādabhaiṣmāpa taduchatvanehaso va ūtayaḥ suūtayova ūtayaḥ<BR>
<BR>
RV_08.048.01.1{11}  svādorabhakṣi vayasaḥ sumedhāḥ svādhyo varivovittarasya<BR>
RV_08.048.01.2{11}  viśve yaṃ devā uta martyāso madhu bruvanto abhi saṃcaranti<BR>
RV_08.048.02.1{11}  antaśca prāgā aditirbhavāsyavayātā haraso daivyasya<BR>
RV_08.048.02.2{11}  indavindrasya sakhyaṃ juṣāṇaḥ śrauṣṭīva dhuramanu rāya ṛdhyāḥ<BR>
RV_08.048.03.1{11}  apāma somamamṛtā abhūmāganma jyotiravidāma devān<BR>
RV_08.048.03.2{11}  kiṃ nūnamasmān kṛṇavadarātiḥ kimu dhūrtiramṛta martyasya<BR>
RV_08.048.04.1{11}  śaṃ no bhava hṛda ā pīta indo piteva soma sūnave suśevaḥ<BR>
RV_08.048.04.2{11}  sakheva sakhya uruśaṃsa dhīraḥ pra ṇa āyurjīvase somatārīḥ<BR>
RV_08.048.05.1{11}  ime mā pītā yaśasa uruṣyavo rathaṃ na gāvaḥ samanāhaparvasu<BR>
RV_08.048.05.2{11}  te mā rakṣantu visrasaścaritrāduta mā srāmādyavayantvindavaḥ<BR>
RV_08.048.06.1{12}  agniṃ na mā mathitaṃ saṃ didīpaḥ pra cakṣaya kṛṇuhi vasyaso naḥ<BR>
RV_08.048.06.2{12}  athā hi te mada ā soma manye revāniva pra carāpuṣṭimacha<BR>
RV_08.048.07.1{12}  iṣireṇa te manasā sutasya bhakṣīmahi pitryasyeva rāyaḥ<BR>
RV_08.048.07.2{12}  soma rājan pra ṇa āyūṃṣi tārīrahānīva sūryo vāsarāṇi<BR>
RV_08.048.08.1{12}  soma rājan mṛḷayā naḥ svasti tava smasi vratyāstasya viddhi<BR>
RV_08.048.08.2{12}  alarti dakṣa uta manyurindo mā no aryo anukāmaṃ parādāḥ<BR>
RV_08.048.09.1{12}  tvaṃ hi nastanvaḥ soma gopā gātre-gātre niṣasatthā nṛcakṣāḥ<BR>
RV_08.048.09.2{12}  yat te vayaṃ pramināma vratāni sa no mṛḷa suṣakhādeva vasyaḥ<BR>
RV_08.048.10.1{12}  ṛdūdareṇa sākhyā saceya yo mā na riṣyed dharyaśva pītaḥ<BR>
RV_08.048.10.2{12}  ayaṃ yaḥ somo nyadhāyyasme tasmā indraṃ pratiramemyāyuḥ<BR>
RV_08.048.11.1{13}  apa tyā asthuranirā amīvā niratrasan tamiṣīcīrabhaiṣuḥ<BR>
RV_08.048.11.2{13}  ā somo asmānaruhad vihāyā aganma yatra pratiranta āyuḥ<BR>
RV_08.048.12.1{13}  yo na induḥ pitaro hṛtsu pīto 'martyo martyānāviveśa<BR>
RV_08.048.12.2{13}  tasmai somāya haviṣā vidhema mṛḷīke asya sumatau syāma<BR>
RV_08.048.13.1{13}  tvaṃ soma pitṛbhiḥ saṃvidāno 'nu dyāvāpṛthivī ā tatantha<BR>
RV_08.048.13.2{13}  tasmai ta indo haviṣā vidhema vayaṃ syāma patayo rayīṇām<BR>
RV_08.048.14.1{13}  trātāro devā adhi vocatā no mā no nidrā īśata mota jalpiḥ<BR>
RV_08.048.14.2{13}  vayaṃ somasya viśvaha priyāsaḥ suvīrāso vidathamāvadema<BR>
RV_08.048.15.1{13}  tvaṃ naḥ soma viśvato vayodhāstvaṃ svarvidā viśā nṛcakṣāḥ<BR>
RV_08.048.15.2{13}  tvaṃ na inda ūtibhiḥ sajoṣāḥ pāhi paścātāduta vā purastāt<BR>
<BR>
RV_08.049.01.1{14}  abhi pra vaḥ surādhasamindramarca yathā vide<BR>
RV_08.049.01.2{14}  yo jaritribhyo maghavā purūvasuḥ sahasreṇeva śikṣati<BR>
RV_08.049.02.1{14}  śatānīkeva pra jigāti dhṛṣṇuyā hanti vṛtrāṇi dāśuṣe<BR>
RV_08.049.02.2{14}  gireriva pra rasā asya pinvire datrāṇi purubhojasaḥ<BR>
RV_08.049.03.1{14}  ā tvā sutāsa indavo madā ya indra girvaṇaḥ<BR>
RV_08.049.03.2{14}  āpo na vajrinnanvokyaṃ saraḥ pṛṇanti śūra rādhase<BR>
RV_08.049.04.1{14}  anehasaṃ prataraṇaṃ vivakṣaṇaṃ madhvaḥ svādiṣṭhamīṃ piba<BR>
RV_08.049.04.2{14}  ā yathā mandasānaḥ kirāsi naḥ pra kṣudreva tmanā dhṛṣat<BR>
RV_08.049.05.1{14}  ā na stomamupa dravad dhiyāno aśvo na sotṛbhiḥ<BR>
RV_08.049.05.2{14}  yaṃ tesvadhāvan svadayanti dhenava indra kaṇveṣu rātayaḥ<BR>
RV_08.049.06.1{15}  ugraṃ na vīraṃ namasopa sedima vibhūtimakṣitāvasum<BR>
RV_08.049.06.2{15}  udrīva vajrinnavato na siñcate kṣarantīndra dhītayaḥ<BR>
RV_08.049.07.1{15}  yad dha nūnaṃ yad vā yajñe yad vā pṛthivyāmadhi<BR>
RV_08.049.07.2{15}  ato no yajñamāśubhirmahemata ugra ugrebhirā gahi<BR>
RV_08.049.08.1{15}  ajirāso harayo ye ta āśavo vātā iva prasakṣiṇaḥ<BR>
RV_08.049.08.2{15}  yebhirapatyaṃ manuṣaḥ parīyase yebhirviśvaṃ svardṛśe<BR>
RV_08.049.09.1{15}  etāvatasta īmaha indra sumnasya gomataḥ<BR>
RV_08.049.09.2{15}  yathā prāvo maghavan medhyātithiṃ yathā nīpātithiṃ dhane<BR>
RV_08.049.10.1{15}  yathā kaṇve maghavan trasadasyavi yathā pakthe daśavraje<BR>
RV_08.049.10.2{15}  yathā gośarye asanor{ṛ}jiśvanīndra gomad dhiraṇyavat<BR>
<BR>
RV_08.050.01.1{16}  pra su śrutaṃ surādhasamarcā śakramabhiṣṭaye<BR>
RV_08.050.01.2{16}  yaḥ sunvate stuvate kāmyaṃ vasu sahasreṇeva maṃhate<BR>
RV_08.050.02.1{16}  śatānīkā hetayo asya duṣṭarā indrasya samiṣo mahīḥ<BR>
RV_08.050.02.2{16}  girirna bhujmā maghavatsu pinvate yadīṃ sutā amandiṣuḥ<BR>
RV_08.050.03.1{16}  yadīṃ sutāsa indavo 'bhi priyamamandiṣuḥ<BR>
RV_08.050.03.2{16}  āpo na dhāyi savanaṃ ma ā vaso dughā ivopa dāśuṣe<BR>
RV_08.050.04.1{16}  anehasaṃ vo havamānamūtaye madhvaḥ kṣaranti dhītayaḥ<BR>
RV_08.050.04.2{16}  ā tvā vaso havamānāsa indava upa stotreṣu dadhire<BR>
RV_08.050.05.1{16}  ā naḥ some svadhvara iyāno atyo na tośate<BR>
RV_08.050.05.2{16}  yaṃ te svadāvan svadanti gūrtayaḥ paure chandayase havam<BR>
RV_08.050.06.1{17}  pra vīramugraṃ viviciṃ dhanaspṛtaṃ vibhūtiṃ rādhaso mahaḥ<BR>
RV_08.050.06.2{17}  udrīva vajrinnavato vasutvanā sadā pīpetha dāśuṣe<BR>
RV_08.050.07.1{17}  yad dha nūnaṃ parāvati yad vā pṛthivyāṃ divi<BR>
RV_08.050.07.2{17}  yujāna indra haribhirmahemata ṛṣva ṛṣvebhirā gahi<BR>
RV_08.050.08.1{17}  rathirāso harayo ye te asridha ojo vātasya piprati<BR>
RV_08.050.08.2{17}  yebhirni dasyuṃ manuṣo nighoṣayo yebhiḥ svaḥ parīyase<BR>
RV_08.050.09.1{17}  etāvataste vaso vidyāma śūra navyasaḥ<BR>
RV_08.050.09.2{17}  yathā prāva etaśaṃ kṛtvye dhane yathā vaśaṃ daśavraje<BR>
RV_08.050.10.1{17}  yathā kaṇve maghavan medhe adhvare dīrghanīthe damūnasi<BR>
RV_08.050.10.2{17}  yathā gośarye asiṣāso adrivo mayi gotraṃ hariśriyam<BR>
<BR>
RV_08.051.01.1{18}  yathā manau sāṃvaraṇau somamindrāpibaḥ sutam<BR>
RV_08.051.01.2{18}  nīpātithau maghavan medhyātithau puṣṭigau śruṣṭigau sacā<BR>
RV_08.051.02.1{18}  pārṣadvāṇaḥ praskaṇvaṃ samasādayacchayānaṃ jivrimuddhitam<BR>
RV_08.051.02.2{18}  sahasrāṇyasiṣāsad gavām ṛṣistvoto dasyave vṛkaḥ<BR>
RV_08.051.03.1{18}  ya ukthebhirna vindhate cikid ya ṛṣicodanaḥ<BR>
RV_08.051.03.2{18}  indraṃ tamachā vada navyasyā matyariṣyantaṃ na bhojase<BR>
RV_08.051.04.1{18}  yasmā arkaṃ saptaśīrṣāṇamānṛcustridhātumuttame pade<BR>
RV_08.051.04.2{18}  sa tvimā viśvā bhuvanāni cikradadādijjaniṣṭa pauṃsyam<BR>
RV_08.051.05.1{18}  yo no dātā vasūnāmindraṃ taṃ hūmahe vayam<BR>
RV_08.051.05.2{18}  vidmā hyasya sumatiṃ navīyasīṃ gamema gomati vraje<BR>
RV_08.051.06.1{19}  yasmai tvaṃ vaso dānāya śikṣasi sa rāyas poṣamaśnute<BR>
RV_08.051.06.2{19}  taṃ tvā vayaṃ maghavannindra girvaṇaḥ sutāvanto havāmahe<BR>
RV_08.051.07.1{19}  kadā cana starīrasi nendra saścasi dāśuṣe<BR>
RV_08.051.07.2{19}  upopen nu maghavan bhūya in nu te dānaṃ devasya pṛcyate<BR>
RV_08.051.08.1{19}  pra yo nanakṣe abhyojasā kriviṃ vadhaiḥ śuṣṇaṃ nighoṣayan<BR>
RV_08.051.08.2{19}  yadedastambhīt prathayannamūṃ divamādijjaniṣṭa pārthivaḥ<BR>
RV_08.051.09.1{19}  yasyāyaṃ viśva āryo dāsaḥ śevadhipā ariḥ<BR>
RV_08.051.09.2{19}  tiraścidarye ruśame parīravi tubhyet so ajyate rayiḥ<BR>
RV_08.051.10.1{19}  turaṇyavo madhumantaṃ ghṛtaścutaṃ viprāso arkamānṛcuḥ<BR>
RV_08.051.10.2{19}  asme rayiḥ paprathe vṛṣṇyaṃ śavo 'sme suvānāsa indavaḥ<BR>
<BR>
RV_08.052.01.1{20}  yathā manau vivasvati somaṃ śakrāpibaḥ sutam<BR>
RV_08.052.01.2{20}  yathā trite chanda indra jujoṣasyāyau mādayase sacā<BR>
RV_08.052.02.1{20}  pṛṣadhre medhye mātariśvanīndra suvāne amandathāḥ<BR>
RV_08.052.02.2{20}  yathā somaṃ daśaśipre daśoṇye syūmaraśmāv ṛjūnasi<BR>
RV_08.052.03.1{20}  ya ukthā kevalā dadhe yaḥ somaṃ dhṛṣitāpibat<BR>
RV_08.052.03.2{20}  yasmai viṣṇustrīṇi padā vicakrama upa mitrasya dharmabhiḥ<BR>
RV_08.052.04.1{20}  yasya tvamindra stomeṣu cākano vāje vājiñchatakrato<BR>
RV_08.052.04.2{20}  taṃ tvā vayaṃ sudughāmiva goduho juhūmasi śravasyavaḥ<BR>
RV_08.052.05.1{20}  yo no dātā sa naḥ pitā mahānugra īśānakṛt<BR>
RV_08.052.05.2{20}  ayāmannugro maghavā purūvasurgoraśvasya pra dātu naḥ<BR>
RV_08.052.06.1{21}  yasmai tvaṃ vaso dānāya maṃhase sa rāyas poṣaminvati<BR>
RV_08.052.06.2{21}  vasūyavo vasupatiṃ śatakratuṃ stomairindraṃ havāmahe<BR>
RV_08.052.07.1{21}  kadā cana pra yuchasyubhe ni pāsi janmanī<BR>
RV_08.052.07.2{21}  turīyāditya havanaṃ ta indriyamā tasthāvamṛtaṃ divi<BR>
RV_08.052.08.1{21}  yasmai tvaṃ maghavannindra girvaṇaḥ śikṣo śikṣasi dāśuṣe<BR>
RV_08.052.08.2{21}  asmākaṃ gira uta suṣṭutiṃ vaso kaṇvavacchṛṇudhī havam<BR>
RV_08.052.09.1{21}  astāvi manma pūrvyaṃ brahmendrāya vocata<BR>
RV_08.052.09.2{21}  pūrvīr{ṛ}tasya bṛhatīranūṣata stoturmedhā asṛkṣata<BR>
RV_08.052.10.1{21}  samindro rāyo bṛhatīradhūnuta saṃ kṣoṇī samu sūryam<BR>
RV_08.052.10.2{21}  saṃ śukrāsaḥ śucayaḥ saṃ gavāśiraḥ somā indramamandiṣuḥ<BR>
<BR>
RV_08.053.01.1{22}  upamaṃ tvā maghonāṃ jyeṣṭhaṃ ca vṛṣabhāṇām<BR>
RV_08.053.01.2{22}  pūrbhittamaṃ maghavannindra govidamīśānaṃ rāya īmahe<BR>
RV_08.053.02.1{22}  ya āyuṃ kutsamatithigvamardayo vāvṛdhāno dive-dive<BR>
RV_08.053.02.2{22}  taṃ tvā vayaṃ haryaśvaṃ śatakratuṃ vājayanto havāmahe<BR>
RV_08.053.03.1{22}  ā no viśveṣāṃ rasaṃ madhvaḥ siñcantvadrayaḥ<BR>
RV_08.053.03.2{22}  ye parāvati sunvire janeṣvā ye arvāvatīndavaḥ<BR>
RV_08.053.04.1{22}  viśvā dveṣāṃsi jahi cāva cā kṛdhi viśve sanvantvā vasu<BR>
RV_08.053.04.2{22}  śīṣṭeṣu cit te madirāso aṃśavo yatrā somasya tṛmpasi<BR>
RV_08.053.05.1{23}  indra nedīya edihi mitamedhābhirūtibhiḥ<BR>
RV_08.053.05.2{23}  ā śantama śantamābhirabhiṣṭibhirā svāpe svāpibhiḥ<BR>
RV_08.053.06.1{23}  ājituraṃ satpatiṃ viśvacarṣaṇiṃ kṛdhi prajāsvābhagam<BR>
RV_08.053.06.2{23}  pra sū tirā śacībhirye ta ukthinaḥ kratuṃ punata ānuṣak<BR>
RV_08.053.07.1{23}  yaste sādhiṣṭho 'vase te syāma bhareṣu te<BR>
RV_08.053.07.2{23}  vayaṃ hotrābhiruta devahūtibhiḥ sasavāṃso manāmahe<BR>
RV_08.053.08.1{23}  ahaṃ hi te harivo brahma vājayurājiṃ yāmi sadotibhiḥ<BR>
RV_08.053.08.2{23}  tvāmideva tamame samaśvayurgavyuragre mathīnām<BR>
<BR>
RV_08.054.01.1{24}  etat ta indra vīryaṃ gīrbhirgṛṇanti kāravaḥ<BR>
RV_08.054.01.2{24}  te stobhanta ūrjamāvan ghṛtaścutaṃ paurāso nakṣan dhītibhiḥ<BR>
RV_08.054.02.1{24}  nakṣanta indramavase sukṛtyayā yeṣāṃ suteṣu mandase<BR>
RV_08.054.02.2{24}  yathā saṃvarte amado yathā kṛśa evāsme indra matsva<BR>
RV_08.054.03.1{24}  ā no viśve sajoṣaso devāso gantanopa naḥ<BR>
RV_08.054.03.2{24}  vasavo rudrāavase na ā gamañchṛṇvantu maruto havam<BR>
RV_08.054.04.1{24}  pūṣā viṣṇurhavanaṃ me sarasvatyavantu sapta sindhavaḥ<BR>
RV_08.054.04.2{24}  āpo vātaḥ parvatāso vanaspatiḥ śṛṇotu pṛthivī havam<BR>
RV_08.054.05.1{25}  yadindra rādho asti te māghonaṃ maghavattama<BR>
RV_08.054.05.2{25}  tena no bodhi sadhamādyo vṛdhe bhago dānāya vṛtrahan<BR>
RV_08.054.06.1{25}  ājipate nṛpate tvamid dhi no vāja ā vakṣi sukrato<BR>
RV_08.054.06.2{25}  vītīhotrābhiruta devavītibhiḥ sasavāṃso vi śṛṇvire<BR>
RV_08.054.07.1{25}  santi hyarya āśiṣa indra āyurjanānām<BR>
RV_08.054.07.2{25}  asmān nakṣasvamaghavannupāvase dhukṣasva pipyuṣīmiṣam<BR>
RV_08.054.08.1{25}  vayaṃ ta indra stomebhirvidhema tvamasmākaṃ śatakrato<BR>
RV_08.054.08.2{25}  mahi sthūraṃ śaśayaṃ rādho ahrayaṃ praskaṇvāya ni tośaya<BR>
<BR>
RV_08.055.01.1{26}  bhūrīdindrasya vīryaṃ vyakhyamabhyāyati<BR>
RV_08.055.01.2{26}  rādhaste dasyave vṛka<BR>
RV_08.055.02.1{26}  śataṃ śvetāsa ukṣaṇo divi tāro na rocante<BR>
RV_08.055.02.2{26}  mahnā divaṃ na tastabhuḥ<BR>
RV_08.055.03.1{26}  śataṃ veṇūñchataṃ śunaḥ śataṃ carmāṇi mlātāni<BR>
RV_08.055.03.2{26}  śataṃ me balbajastukā aruṣīṇāṃ catuḥśatam<BR>
RV_08.055.04.1{26}  sudevāḥ stha kāṇvāyanā vayo-vayo vicarantaḥ<BR>
RV_08.055.04.2{26}  aśvāso nacaṅkramata<BR>
RV_08.055.05.1{26}  ādit sāptasya carkirannānūnasya mahi śravaḥ<BR>
RV_08.055.05.2{26}  śyāvīratidhvasan pathaścakṣuṣā cana saṃnaśe<BR>
<BR>
RV_08.056.01.1{27}  prati te dasyave vṛka rādho adarśyahrayam<BR>
RV_08.056.01.2{27}  dyaurna prathinā śavaḥ<BR>
RV_08.056.02.1{27}  daśa mahyaṃ pautakrataḥ sahasrā dasyave vṛkaḥ<BR>
RV_08.056.02.2{27}  nityād rāyo amaṃhata<BR>
RV_08.056.03.1{27}  śataṃ me gardabhānāṃ śatamūrṇāvatīnām<BR>
RV_08.056.03.2{27}  śataṃ dāsānati srajaḥ<BR>
RV_08.056.04.1{27}  tatro api prāṇīyata pūtakratāyai vyaktā<BR>
RV_08.056.04.2{27}  aśvānāmin na yūthyām<BR>
RV_08.056.05.1{27}  acetyagniścikiturhavyavāṭ sa sumadrathaḥ<BR>
RV_08.056.05.2{27}  agniḥ śukreṇa śociṣā bṛhat sūro arocata divi sūryo arocata<BR>
<BR>
RV_08.057.01.1{28}  yuvaṃ devā kratunā pūrvyeṇa yuktā rathena taviṣaṃ yajatrā<BR>
RV_08.057.01.2{28}  āgachataṃ nāsatyā śacībhiridaṃ tṛtīyaṃ savanaṃ pibāthaḥ<BR>
RV_08.057.02.1{28}  yuvāṃ devāstraya ekādaśāsaḥ satyāḥ satyasya dadṛśe purastāt<BR>
RV_08.057.02.2{28}  asmākaṃ yajñaṃ savanaṃ juṣāṇā pātaṃ somamaśvinā dīdyagnī<BR>
RV_08.057.03.1{28}  panāyyaṃ tadaśvinā kṛtaṃ vāṃ vṛṣabho divo rajasaḥ pṛthivyāḥ<BR>
RV_08.057.03.2{28}  sahasraṃ śaṃsā uta ye gaviṣṭau sarvānit tānupa yātā pibadhyai<BR>
RV_08.057.04.1{28}  ayaṃ vāṃ bhāgo nihito yajatremā giro nāsatyopa yātam<BR>
RV_08.057.04.2{28}  pibataṃ somaṃ madhumantamasme pra dāśvāṃsamavataṃ śacībhiḥ<BR>
<BR>
RV_08.058.01.1{29}  yam ṛtvijo bahudhā kalpayantaḥ sacetaso yajñamimaṃ vahanti<BR>
RV_08.058.01.2{29}  yo anūcāno brāhmaṇo yukta āsīt kā svit tatra yajamānasya saṃvit<BR>
RV_08.058.02.1{29}  eka evāgnirbahudhā samiddha ekaḥ sūryo viśvamanu prabhūtaḥ<BR>
RV_08.058.02.2{29}  ekaivoṣāḥ sarvamidaṃ vi bhātyekaṃ vā idaṃvi babhūva sarvam<BR>
RV_08.058.03.1{29}  jyotiṣmantaṃ ketumantaṃ tricakraṃ sukhaṃ rathaṃ suṣadaṃ bhūrivāram<BR>
RV_08.058.03.2{29}  citrāmaghā yasya yoge 'dhijajñe taṃ vāṃ huveati riktaṃ pibadhyai<BR>
<BR>
RV_08.059.01.1{30}  imāni vāṃ bhāgadheyāni sisrata indrāvaruṇā pra mahe suteṣu vām<BR>
RV_08.059.01.2{30}  yajñe-yajñe ha savanā bhuraṇyatho yat sunvate yajamānāya śikṣathaḥ<BR>
RV_08.059.02.1{30}  niṣṣidhvarīroṣadhīrāpa āstāmindrāvaruṇā mahimānamāśata<BR>
RV_08.059.02.2{30}  yā sisratū rajasaḥ pāre adhvano yayoḥ śatrurnakirādeva ohate<BR>
RV_08.059.03.1{30}  satyaṃ tadindrāvaruṇā kṛśasya vāṃ madhva ūrmiṃ duhate sapta vāṇīḥ<BR>
RV_08.059.03.2{30}  tābhirdāśvāṃsamavataṃ śubhas patī yo vāmadabdho abhi pāti cittibhiḥ<BR>
RV_08.059.04.1{30}  ghṛtapruṣaḥ saumyā jīradānavaḥ sapta svasāraḥ sadana ṛtasya<BR>
RV_08.059.04.2{30}  yā ha vāmindrāvaruṇā ghṛtaścutastābhirdhattaṃ yajamānāya śikṣatam<BR>
RV_08.059.05.1{31}  avocāma mahate saubhagāya satyaṃ tveṣābhyāṃ mahimānamindriyam<BR>
RV_08.059.05.2{31}  asmān svindrāvaruṇā ghṛtaścutastribhiḥ sāptebhiravataṃ śubhas patī<BR>
RV_08.059.06.1{31}  indrāvaruṇā yad ṛṣibhyo manīṣāṃ vāco matiṃ śrutamadattamagre<BR>
RV_08.059.06.2{31}  yāni sthānānyasṛjanta dhīrā yajñaṃ tanvānāstapasābhyapaśyam<BR>
RV_08.059.07.1{31}  indrāvaruṇā saumanasamadṛptaṃ rāyas poṣaṃ yajamāneṣu dhattam<BR>
RV_08.059.07.2{31}  prajāṃ puṣṭiṃ bhūtimasmāsu dhattaṃ dīrghāyutvāya pra tirataṃ na āyuḥ<BR>
<BR>
RV_08.060.01.1{32}  agna ā yāhyagnibhirhotāraṃ tvā vṛṇīmahe<BR>
RV_08.060.01.2{32}  ā tvāmanaktu prayatā haviṣmatī yajiṣṭhaṃ barhirāsade<BR>
RV_08.060.02.1{32}  achā hi tvā sahasaḥ sūno aṅgiraḥ srucaścarantyadhvare<BR>
RV_08.060.02.2{32}  ūrjo napātaṃ ghṛtakeśamīmahe 'gniṃ yajñeṣu pūrvyam<BR>
RV_08.060.03.1{32}  agne kavirvedhā asi hotā pāvaka yakṣyaḥ<BR>
RV_08.060.03.2{32}  mandro yajiṣṭho adhvareṣvīḍyo viprebhiḥ śukra manmabiḥ<BR>
RV_08.060.04.1{32}  adroghamā vahośato yaviṣṭhya devānajasra vītaye<BR>
RV_08.060.04.2{32}  abhi prayāṃsi sudhitā vaso gahi mandasva dhītibhirhitaḥ<BR>
RV_08.060.05.1{32}  tvamit saprathā asyagne trātar{ṛ}tas kaviḥ<BR>
RV_08.060.05.2{32}  tvāṃ viprāsaḥ samidhāna dīdiva ā vivāsanti vedhasaḥ<BR>
RV_08.060.06.1{33}  śocā śociṣṭha dīdihi viśe mayo rāsva stotre mahānasi<BR>
RV_08.060.06.2{33}  devānāṃ śarman mama santu sūrayaḥ śatrūṣāhaḥ svagnayaḥ<BR>
RV_08.060.07.1{33}  yathā cid vṛddhamatasamagne saṃjūrvasi kṣami<BR>
RV_08.060.07.2{33}  evā dahamitramaho yo asmadhrug durmanmā kaśca venati<BR>
RV_08.060.08.1{33}  mā no martāya ripave rakṣasvine māghaśaṃsāya rīradhaḥ<BR>
RV_08.060.08.2{33}  asredhadbhistaraṇibhiryaviṣṭhya śivebhiḥ pāhi pāyubhiḥ<BR>
RV_08.060.09.1{33}  pāhi no agna ekayā pāhyuta dvitīyayā<BR>
RV_08.060.09.2{33}  pāhi gīrbhistisṛbhirūrjāṃ pate pāhi catasṛbhirvaso<BR>
RV_08.060.10.1{33}  pāhi viśvasmād rakṣaso arāvṇaḥ pra sma vājeṣu no 'va<BR>
RV_08.060.10.2{33}  tvāmid dhi nediṣṭhaṃ devatātaya āpiṃ nakṣāmahe vṛdhe<BR>
RV_08.060.11.1{34}  ā no agne vayovṛdhaṃ rayiṃ pāvaka śaṃsyam<BR>
RV_08.060.11.2{34}  rāsvā ca na upamāte puruspṛhaṃ sunītī svayaśastaram<BR>
RV_08.060.12.1{34}  yena vaṃsāma pṛtanāsu śardhatastaranto arya ādiśaḥ<BR>
RV_08.060.12.2{34}  sa tvaṃ no vardha prayasā śacīvaso jinvā dhiyo vasuvidaḥ<BR>
RV_08.060.13.1{34}  śiśāno vṛṣabho yathāgniḥ śṛṅge davidhvat<BR>
RV_08.060.13.2{34}  tigmā asya nanavo na pratidhṛṣe sujambhaḥ sahaso yahuḥ<BR>
RV_08.060.14.1{34}  nahi te agne vṛṣabha pratidhṛṣe jambhāso yad vitiṣṭase<BR>
RV_08.060.14.2{34}  satvaṃ no hotaḥ suhutaṃ haviṣ kṛdhi vaṃsvā no vāryā puru<BR>
RV_08.060.15.1{34}  śeṣe vaneṣu mātroḥ saṃ tvā martāsa indhate<BR>
RV_08.060.15.2{34}  atandro havyā vahasi haviṣkṛta ādid deveṣu rājasi<BR>
RV_08.060.16.1{35}  sapta hotārastamidīḷate tvāgne sutyajamahrayam<BR>
RV_08.060.16.2{35}  bhinatsyadriṃ tapasā vi śociṣā prāgne tiṣṭha janānati<BR>
RV_08.060.17.1{35}  agnim-agniṃ vo adhriguṃ huvema vṛktabarhiṣaḥ<BR>
RV_08.060.17.2{35}  agniṃ hitaprayasaḥ śaśvatīṣvā hotāraṃ carṣaṇīnām<BR>
RV_08.060.18.1{35}  ketena śarman sacate suṣāmaṇyagne tubhyaṃ cikitvanā<BR>
RV_08.060.18.2{35}  iṣaṇyayā naḥ pururūpamā bhara vājaṃ nediṣṭhamūtaye<BR>
RV_08.060.19.1{35}  agne jaritarviśpatistepāno deva rakṣasaḥ<BR>
RV_08.060.19.2{35}  aproṣivān gṛhapatirmahānasi divas pāyurduroṇayuḥ<BR>
RV_08.060.20.1{35}  mā no rakṣa ā veśīdāghṛṇīvaso mā yāturyātumāvatām<BR>
RV_08.060.20.2{35}  parogavyūtyanirāmapa kṣudhamagne sedha rakṣasvinaḥ<BR>
<BR>
RV_08.061.01.1{36}  ubhayaṃ śṛṇavacca na indro arvāgidaṃ vacaḥ<BR>
RV_08.061.01.2{36}  satrācyāmaghavā somapītaye dhiyā śaviṣṭha ā gamat<BR>
RV_08.061.02.1{36}  taṃ hi svarājaṃ vṛṣabhaṃ tamojase dhiṣaṇe niṣṭatakṣatuḥ<BR>
RV_08.061.02.2{36}  utopamānāṃ prathamo ni ṣīdasi somakāmaṃ hi te manaḥ<BR>
RV_08.061.03.1{36}  ā vṛṣasva purūvaso sutasyendrāndhasaḥ<BR>
RV_08.061.03.2{36}  vidmā hi tvā harivaḥ pṛtsu sāsahimadhṛṣṭaṃ cid dadhṛṣvaṇim<BR>
RV_08.061.04.1{36}  aprāmisatya maghavan tathedasadindra kratvā yathā vaśaḥ<BR>
RV_08.061.04.2{36}  sanema vājaṃ tava śiprinnavasā makṣū cid yanto adrivaḥ<BR>
RV_08.061.05.1{36}  śagdhyū ṣu śacīpata indra viśvābhirūtibhiḥ<BR>
RV_08.061.05.2{36}  bhagaṃna hi tvā yaśasaṃ vasuvidamanu śūra carāmasi<BR>
RV_08.061.06.1{37}  pauro aśvasya purukṛd gavāmasyutso deva hiraṇyayaḥ<BR>
RV_08.061.06.2{37}  nakirhi dānaṃ parimardhiṣat tve yad-yad yāmi tadā bhara<BR>
RV_08.061.07.1{37}  tvaṃ hyehi cerave vidā bhagaṃ vasuttaye<BR>
RV_08.061.07.2{37}  ud vāvṛṣasva maghavan gaviṣṭaya udindrāśvamiṣṭaye<BR>
RV_08.061.08.1{37}  tvaṃ purū sahasrāṇi śatāni ca yūthā dānāya maṃhase<BR>
RV_08.061.08.2{37}  ā purandaraṃ cakṛma vipravacasa indraṃ gāyanto 'vase<BR>
RV_08.061.09.1{37}  avipro vā yadavidhad vipro vendra te vacaḥ<BR>
RV_08.061.09.2{37}  sa pra mamandattvāyā śatakrato prācāmanyo ahaṃsana<BR>
RV_08.061.10.1{37}  ugrabāhurmrakṣakṛtvā purandaro yadi me śṛṇavad dhavam<BR>
RV_08.061.10.2{37}  vasūyavo vasupatiṃ śatakratuṃ stomairindraṃ havāmahe<BR>
RV_08.061.11.1{38}  na pāpāso manāmahe nārāyāso na jaḷhavaḥ<BR>
RV_08.061.11.2{38}  yadin nvindraṃ vṛṣaṇaṃ sacā sute sakhāyaṃ kṛṇavāmahai<BR>
RV_08.061.12.1{38}  ugraṃ yuyujma pṛtanāsu sāsahim ṛṇakātimadābhyam<BR>
RV_08.061.12.2{38}  vedā bhṛmaṃ cit sanitā rathītamo vājinaṃ yamidū naśat<BR>
RV_08.061.13.1{38}  yata indra bhayāmahe tato no abhayaṃ kṛdhi<BR>
RV_08.061.13.2{38}  maghavañchagdhitava tan na ūtibhirvi dviṣo vi mṛdho jahi<BR>
RV_08.061.14.1{38}  tvaṃ hi rādhaspate rādhaso mahaḥ kṣayasyāsi vidhataḥ<BR>
RV_08.061.14.2{38}  taṃ tvā vayaṃ maghavannindra girvaṇaḥ sutāvanto havāmahe<BR>
RV_08.061.15.1{38}  indra spaḷ uta vṛtrahā paraspā no vareṇyaḥ<BR>
RV_08.061.15.2{38}  sa no rakṣiṣaccaramaṃ sa madhyamaṃ sa paścāt pātu naḥ puraḥ<BR>
RV_08.061.16.1{39}  tvaṃ naḥ paścādadharāduttarāt pura indra ni pāhi viśvataḥ<BR>
RV_08.061.16.2{39}  āre asmat kṛṇuhi daivyaṃ bhayamāre hetīradevīḥ<BR>
RV_08.061.17.1{39}  adyādyā śvaḥ-śva indra trāsva pare ca naḥ<BR>
RV_08.061.17.2{39}  viśvā ca nojaritṝn satpate ahā divā naktaṃ ca rakṣiṣaḥ<BR>
RV_08.061.18.1{39}  prabhaṅgī śūro maghavā tuvīmaghaḥ sammiṣlo viryāya kam<BR>
RV_08.061.18.2{39}  ubhā te bāhū vṛṣaṇā śatakrato ni yā vajraṃ mimikṣatuḥ<BR>
<BR>
RV_08.062.01.1{40}  pro asmā upastutiṃ bharatā yajjujoṣati<BR>
RV_08.062.01.2{40}  ukthairindrasya māhinaṃ vayo vardhanti somino bhadrā indrasya rātayaḥ<BR>
RV_08.062.02.1{40}  ayujo asamo nṛbhirekaḥ kṛṣṭīrayāsyaḥ<BR>
RV_08.062.02.2{40}  pūrvīrati pra vāvṛdhe viśvā jātānyojasā bhadrā indrasya rātayaḥ<BR>
RV_08.062.03.1{40}  ahitena cidarvatā jīradānuḥ siṣāsati<BR>
RV_08.062.03.2{40}  pravācyamindra tat tava vīryāṇi kariṣyato bhadrā indrasya rātayaḥ<BR>
RV_08.062.04.1{40}  ā yāhi kṛṇavāma ta indra brahmāṇi vardhanā<BR>
RV_08.062.04.2{40}  yebhiḥ śaviṣṭha cākano bhadramiha śravasyate bhadrā indrasya rātayaḥ<BR>
RV_08.062.05.1{40}  dhṛṣataścid dhṛṣan manaḥ kṛṇoṣīndra yat tvam<BR>
RV_08.062.05.2{40}  tīvraiḥ somaiḥ saparyato namobhiḥ pratibhūṣato bhadrā indrasya rātayaḥ<BR>
RV_08.062.06.1{40}  ava caṣṭa ṛcīṣamo 'vatāniva mānuṣaḥ<BR>
RV_08.062.06.2{40}  juṣṭvī dakṣasya sominaḥ sakhāyaṃ kṛṇute yujaṃ bhadrā indrasya rātayaḥ<BR>
RV_08.062.07.1{41}  viśve ta indra vīryaṃ devā anu kratuṃ daduḥ<BR>
RV_08.062.07.2{41}  bhuvo viśvasya gopatiḥ puruṣṭuta bhadrā indrasya rātayaḥ<BR>
RV_08.062.08.1{41}  gṛṇe tadindra te śava upamaṃ devatātaye<BR>
RV_08.062.08.2{41}  yad dhaṃsi vṛtramojasā śacīpate bhadrā indrasya rātayaḥ<BR>
RV_08.062.09.1{41}  samaneva vapuṣyataḥ kṛṇavan mānuṣā yugā<BR>
RV_08.062.09.2{41}  vide tadindraścetanamadha śruto bhadrā indrasya rātayaḥ<BR>
RV_08.062.10.1{41}  ujjātamindra te śava ut tvāmut tava kratum<BR>
RV_08.062.10.2{41}  bhūrigo bhūri vāvṛdhurmaghavan tava śarmaṇi bhadrā indrasya rātayaḥ<BR>
RV_08.062.11.1{41}  ahaṃ ca tvaṃ ca vṛtrahan saṃ yujyāva sanibhya ā<BR>
RV_08.062.11.2{41}  arātīvā cidadrivo 'nu nau śūra maṃsate bhadrā indrasya rātayaḥ<BR>
RV_08.062.12.1{41}  satyamid vā u taṃ vayamindraṃ stavāma nānṛtam<BR>
RV_08.062.12.2{41}  mahānasunvato vadho bhūri jyotīṃṣi sunvato bhadrā indrasya rātayaḥ<BR>
<BR>
RV_08.063.01.1{42}  sa pūrvyo mahānāṃ venaḥ kratubhirānaje<BR>
RV_08.063.01.2{42}  yasya dvārā manuṣ pitā deveṣu dhiya ānaje<BR>
RV_08.063.02.1{42}  divo mānaṃ not sadan somapṛṣṭhāso adrayaḥ<BR>
RV_08.063.02.2{42}  ukthā brahmaca śaṃsyā<BR>
RV_08.063.03.1{42}  sa vidvānaṅgirobhya indro gā avṛṇodapa<BR>
RV_08.063.03.2{42}  stuṣe tadasyapauṃsyam<BR>
RV_08.063.04.1{42}  sa pratnathā kavivṛdha indro vākasya vakṣaṇiḥ<BR>
RV_08.063.04.2{42}  śivo arkasya homanyasmatrā gantvavase<BR>
RV_08.063.05.1{42}  ādū nu te anu kratuṃ svāhā varasya yajyavaḥ<BR>
RV_08.063.05.2{42}  śvātramarkā anūṣatendra gotrasya dāvane<BR>
RV_08.063.06.1{42}  indre viśvāni vīryā kṛtāni kartvāni ca<BR>
RV_08.063.06.2{42}  yamarkā adhvaraṃ viduḥ<BR>
RV_08.063.07.1{43}  yat pāñcajanyayā viśendre ghoṣā asṛkṣata<BR>
RV_08.063.07.2{43}  astṛṇād barhaṇā vipo 'ryo mānasya sa kṣayaḥ<BR>
RV_08.063.08.1{43}  iyamu te anuṣṭutiścakṛṣe tāni pauṃsyā<BR>
RV_08.063.08.2{43}  prāvaścakrasya vartanim<BR>
RV_08.063.09.1{43}  asya vṛṣṇo vyodana uru kramiṣṭa jīvase<BR>
RV_08.063.09.2{43}  yavaṃ na paśvaā dade<BR>
RV_08.063.10.1{43}  tad dadhānā avasyavo yuṣmābhirdakṣapitaraḥ<BR>
RV_08.063.10.2{43}  syāma marutvato vṛdhe<BR>
RV_08.063.11.1{43}  baḷ ṛtviyāya dhāmna ṛkvabhiḥ śūra nonumaḥ<BR>
RV_08.063.11.2{43}  jeṣāmendra tvayā yujā<BR>
RV_08.063.12.1{43}  asme rudrā mehanā parvatāso vṛtrahatye bharahūtau sajoṣāḥ<BR>
RV_08.063.12.2{43}  yaḥ śaṃsate stuvate dhāyi pajra indrajyeṣṭhā asmānavantu devāḥ<BR>
<BR>
RV_08.064.01.1{44}  ut tvā mandantu stomaḥ kṛṇuṣva rādho adrivaḥ<BR>
RV_08.064.01.2{44}  ava brahmadviṣo jahi<BR>
RV_08.064.02.1{44}  padā paṇīnrarādhaso ni bādhasva mahānasi<BR>
RV_08.064.02.2{44}  nahi tvā kaścana prati<BR>
RV_08.064.03.1{44}  tvamīśiṣe sutānāmindra tvamasutānām<BR>
RV_08.064.03.2{44}  tvaṃ rājā janānām<BR>
RV_08.064.04.1{44}  ehi prehi kṣayo divyāghoṣañcarṣaṇīnām<BR>
RV_08.064.04.2{44}  obhe pṛṇāsirodasī<BR>
RV_08.064.05.1{44}  tyaṃ cit parvataṃ giriṃ śatavantaṃ sahasriṇam<BR>
RV_08.064.05.2{44}  vi stotṛbhyo rurojitha<BR>
RV_08.064.06.1{44}  vayamu tvā divā sute vayaṃ naktaṃ havāmahe<BR>
RV_08.064.06.2{44}  asmākaṃ kāmamā pṛṇa<BR>
RV_08.064.07.1{45}  kva sya vṛṣabho yuvā tuvigrīvo anānataḥ<BR>
RV_08.064.07.2{45}  brahmā kastaṃ saparyati<BR>
RV_08.064.08.1{45}  kasya svit savanaṃ vṛṣā jujuṣvānava gachati<BR>
RV_08.064.08.2{45}  indraṃ kau svidā cake<BR>
RV_08.064.09.1{45}  kaṃ te dānā asakṣata vṛtrahan kaṃ suvīryā<BR>
RV_08.064.09.2{45}  ukthe ka u svidantamaḥ<BR>
RV_08.064.10.1{45}  ayaṃ te mānuṣe jane somaḥ pūruṣu sūyate<BR>
RV_08.064.10.2{45}  tasyehi pra dravā piba<BR>
RV_08.064.11.1{45}  ayaṃ te śaryaṇāvati suṣomāyāmadhi priyaḥ<BR>
RV_08.064.11.2{45}  ārjīkīyemadintamaḥ<BR>
RV_08.064.12.1{45}  tamadya rādhase mahe cāruṃ madāya ghṛṣvaye<BR>
RV_08.064.12.2{45}  ehīmindradravā piba<BR>
<BR>
RV_08.065.01.1{46}  yadindra prāgapāgudaṃ nyag vā hūyase nṛbhiḥ<BR>
RV_08.065.01.2{46}  ā yāhi tūyamāśubhiḥ<BR>
RV_08.065.02.1{46}  yad vā prasravaṇe divo mādayāse svarṇare<BR>
RV_08.065.02.2{46}  yad vā samudreandhasaḥ<BR>
RV_08.065.03.1{46}  ā tvā gīrbhirmahāmuruṃ huve gāmiva bhojase<BR>
RV_08.065.03.2{46}  indra somasya pītaye<BR>
RV_08.065.04.1{46}  ā ta indra mahimānaṃ harayo deva te mahaḥ<BR>
RV_08.065.04.2{46}  rathe vahantu bibhrataḥ<BR>
RV_08.065.05.1{46}  indra gṛṇīṣa u stuṣe mahānugra īśānakṛt<BR>
RV_08.065.05.2{46}  ehi naḥ sutaṃ piba<BR>
RV_08.065.06.1{46}  sutāvantastvā vayaṃ prayasvanto havāmahe<BR>
RV_08.065.06.2{46}  idaṃ no barhirāsade<BR>
RV_08.065.07.1{47}  yaccid dhi śaśvatāmasīndra sādhāraṇastvam<BR>
RV_08.065.07.2{47}  taṃ tvā vayaṃ havāmahe<BR>
RV_08.065.08.1{47}  idaṃ te somyaṃ madhvadhukṣannadribhirnaraḥ<BR>
RV_08.065.08.2{47}  juṣāṇa indra tat piba<BR>
RV_08.065.09.1{47}  viśvānaryo vipaścito 'ti khyastūyamā gahi<BR>
RV_08.065.09.2{47}  asme dhehiśravo bṛhat<BR>
RV_08.065.10.1{47}  dātā me pṛṣatīnāṃ rājā hiraṇyavīnām<BR>
RV_08.065.10.2{47}  mā devā maghavā riṣat<BR>
RV_08.065.11.1{47}  sahasre pṛṣatīnāmadhi ścandraṃ bṛhat pṛthu<BR>
RV_08.065.11.2{47}  śukraṃ hiraṇyamā dade<BR>
RV_08.065.12.1{47}  napāto durgahasya me sahasreṇa surādhasaḥ<BR>
RV_08.065.12.2{47}  śravo deveṣvakrata<BR>
<BR>
RV_08.066.01.1{48}  tarobhirvo vidadvasumindraṃ sabādha ūtaye<BR>
RV_08.066.01.2{48}  bṛhad gāyantaḥ sutasome adhvare huve bharaṃ na kāriṇam<BR>
RV_08.066.02.1{48}  na yaṃ dudhrā varante na sthirā muro made suṣipramandhasaḥ<BR>
RV_08.066.02.2{48}  ya ādṛtyā śaśamānāya sunvate dātā jaritra ukthyam<BR>
RV_08.066.03.1{48}  yaḥ śakro mṛkṣo aśvyo yo vā kījo hiraṇyayaḥ<BR>
RV_08.066.03.2{48}  sa ūrvasya rejayatyapāvṛtimindro gavyasya vṛtrahā<BR>
RV_08.066.04.1{48}  nikhātaṃ cid yaḥ purusambhṛtaṃ vasūdid vapati dāśuṣe<BR>
RV_08.066.04.2{48}  vajrī suśipro haryaśva it karadindraḥ kratvā yathā vaśat<BR>
RV_08.066.05.1{48}  yad vāvantha puruṣṭuta purā cicchūra nṛṇām<BR>
RV_08.066.05.2{48}  vayaṃ tatta indra saṃ bharāmasi yajñamukthaṃ turaṃ vacaḥ<BR>
RV_08.066.06.1{49}  sacā someṣu puruhūta vajrivo madāya dyukṣa somapāḥ<BR>
RV_08.066.06.2{49}  tvamid dhi brahmakṛte kāmyaṃ vasu deṣṭhaḥ sunvate bhuvaḥ<BR>
RV_08.066.07.1{49}  vayamenamidā hyo 'pīpemeha vajriṇam<BR>
RV_08.066.07.2{49}  tasmā u adya samanā sutaṃ bharā nūnaṃ bhūṣata śrute<BR>
RV_08.066.08.1{49}  vṛkaścidasya vāraṇa urāmathirā vayuneṣu bhūṣati<BR>
RV_08.066.08.2{49}  semaṃ naḥ stomaṃ jujuṣāṇa ā gahīndra pra citrayā dhiyā<BR>
RV_08.066.09.1{49}  kadū nvasyākṛtamindrasyāsti pauṃsyam<BR>
RV_08.066.09.2{49}  keno nu kaṃ śromatena na śuśruve januṣaḥ pari vṛtrahā<BR>
RV_08.066.10.1{49}  kadū mahīradhṛṣṭā asya taviṣīḥ kadu vṛtraghno astṛtam<BR>
RV_08.066.10.2{49}  indro viśvān bekanāṭānahardṛśa uta kratvā paṇīnrabhi<BR>
RV_08.066.11.1{50}  vayaṃ ghā te apūrvyendra brahmāṇi vṛtrahan<BR>
RV_08.066.11.2{50}  purūtamāsaḥpuruhūta vajrivo bhṛtiṃ na pra bharāmasi<BR>
RV_08.066.12.1{50}  pūrvīścid dhi tve tuvikūrminnāśaso havanta indrotayaḥ<BR>
RV_08.066.12.2{50}  tiraścidaryaḥ savanā vaso gahi śaviṣṭha śrudhi me havam<BR>
RV_08.066.13.1{50}  vayaṃ ghā te tve id vindra vipra api ṣmasi<BR>
RV_08.066.13.2{50}  nahi tvadanyaḥ puruhūta kaścana maghavannasti marḍitā<BR>
RV_08.066.14.1{50}  tvaṃ no asyā amateruta kṣudho 'bhiśasterava spṛdhi<BR>
RV_08.066.14.2{50}  tvaṃ na utī tava citrayā dhiyā śikṣā śaciṣṭha gātuvit<BR>
RV_08.066.15.1{50}  soma id vaḥ suto astu kalayo mā bibhītana<BR>
RV_08.066.15.2{50}  apedeṣa dhvasmāyati svayaṃ ghaiṣo apāyati<BR>
<BR>
RV_08.067.01.1{51}  tyān nu kṣatriyānava ādityān yāciṣāmahe<BR>
RV_08.067.01.2{51}  sumṛḷīkānabhiṣṭaye<BR>
RV_08.067.02.1{51}  mitro no atyaṃhatiṃ varuṇaḥ parṣadaryamā<BR>
RV_08.067.02.2{51}  ādityāso yathā viduḥ<BR>
RV_08.067.03.1{51}  teṣāṃ hi citramukthyaṃ varūthamasti dāśuṣe<BR>
RV_08.067.03.2{51}  ādityānāmaraṃkṛte<BR>
RV_08.067.04.1{51}  mahi vo mahatāmavo varuṇa mitrāryaman<BR>
RV_08.067.04.2{51}  avāṃsyā vṛṇīmahe<BR>
RV_08.067.05.1{51}  jīvān no abhi dhetanādityāsaḥ purā hathāt<BR>
RV_08.067.05.2{51}  kad dha sthahavanaśrutaḥ<BR>
RV_08.067.06.1{52}  yad vaḥ śrāntāya sunvate varūthamasti yacchardiḥ<BR>
RV_08.067.06.2{52}  tenā no adhi vocata<BR>
RV_08.067.07.1{52}  asti devā aṃhorurvasti ratnamanāgasaḥ<BR>
RV_08.067.07.2{52}  ādityā adbhutainasaḥ<BR>
RV_08.067.08.1{52}  mā naḥ setuḥ siṣedayaṃ mahe vṛṇaktu nas pari<BR>
RV_08.067.08.2{52}  indra id dhi śruto vaśī<BR>
RV_08.067.09.1{52}  mā no mṛcā ripūṇāṃ vṛjinānāmaviṣyavaḥ<BR>
RV_08.067.09.2{52}  devā abhi pra mṛkṣata<BR>
RV_08.067.10.1{52}  uta tvāmadite mahyahaṃ devyupa bruve<BR>
RV_08.067.10.2{52}  sumṛḷīkāmabhiṣṭaye<BR>
RV_08.067.11.1{53}  parṣi dīne gabhīra ānugraputre jighāṃsataḥ<BR>
RV_08.067.11.2{53}  mākistokasya no riṣat<BR>
RV_08.067.12.1{53}  aneho na uruvraja urūci vi prasartave<BR>
RV_08.067.12.2{53}  kṛdhi tokāya jīvase<BR>
RV_08.067.13.1{53}  ye mūrdhānaḥ kṣitīnāmadabdhāsaḥ svayaśasaḥ<BR>
RV_08.067.13.2{53}  vratā rakṣante adruhaḥ<BR>
RV_08.067.14.1{53}  te na āsno vṛkāṇāmādityāso mumocata<BR>
RV_08.067.14.2{53}  stenaṃ baddhamivādite<BR>
RV_08.067.15.1{53}  apo ṣu ṇa iyaṃ śarurādityā apa durmatiḥ<BR>
RV_08.067.15.2{53}  asmadetvajaghnuṣī<BR>
RV_08.067.16.1{54}  śaśvad dhi vaḥ sudānava ādityā ūtibhirvayam<BR>
RV_08.067.16.2{54}  purā nūnaṃ bubhujmahe<BR>
RV_08.067.17.1{54}  śaśvantaṃ hi pracetasaḥ pratiyantaṃ cidenasaḥ<BR>
RV_08.067.17.2{54}  devāḥ kṛṇutha jīvase<BR>
RV_08.067.18.1{54}  tat su no navyaṃ sanyasa ādityā yan mumocati<BR>
RV_08.067.18.2{54}  bandhād baddhamivādite<BR>
RV_08.067.19.1{54}  nāsmākamasti tat tara ādityāso atiṣkade<BR>
RV_08.067.19.2{54}  yūyamasmabhyaṃ mṛḷata<BR>
RV_08.067.20.1{54}  mā no hetirvivasvata ādityāḥ kṛtrimā śaruḥ<BR>
RV_08.067.20.2{54}  purā nujaraso vadhīt<BR>
RV_08.067.21.1{54}  vi ṣu dveṣo vyaṃhatimādityāso vi saṃhitam<BR>
RV_08.067.21.2{54}  viṣvag vi vṛhatā rapaḥ <BR>
RV_08.068.{01}1 . ā tvā rathaṃ yathotaye sumnāya vartayāmasi | <BR>
RV_08.068.{01}2 . tuvikūrmim ṛtīṣaham indra śaviṣṭha satpate || <BR>
RV_08.068.{02}1 . tuviśuṣma tuvikrato śacīvo viśvayā mate | <BR>
RV_08.068.{02}2 . ā paprātha mahitvanā || <BR>
RV_08.068.{03}1 . yasya te mahinā mahaḥ pari jmāyantam īyatuḥ | <BR>
RV_08.068.{03}2 . hastā vajraṃ hiraṇyayam || <BR>
RV_08.068.{04}1 . viśvānarasya vas patim anānatasya śavasaḥ | <BR>
RV_08.068.{04}2 . evaiś ca carṣaṇīnām ūtī huve rathānām || <BR>
RV_08.068.{05}1 . abhiṣṭaye sadāvṛdhaṃ svarmīḷheṣu yaṃ naraḥ | <BR>
RV_08.068.{05}2 . nānā havanta ūtaye || <BR>
RV_08.068.{06}1 . paromātram ṛcīṣamam indram ugraṃ surādhasam | <BR>
RV_08.068.{06}2 . īśānaṃ cid vasūnām || <BR>
RV_08.068.{07}1 . taṃ-tam id rādhase maha indraṃ codāmi pītaye | <BR>
RV_08.068.{07}2 . yaḥ pūrvyām anuṣṭutim īśe kṛṣṭīnāṃ nṛtuḥ || <BR>
RV_08.068.{08}1 . na yasya te śavasāna sakhyam ānaṃśa martyaḥ | <BR>
RV_08.068.{08}2 . nakiḥ śavāṃsi te naśat || <BR>
RV_08.068.{09}1 . tvotāsas tvā yujāpsu sūrye mahad dhanam | <BR>
RV_08.068.{09}2 . jayema pṛtsu vajrivaḥ || <BR>
RV_08.068.{10}1 . taṃ tvā yajñebhir īmahe taṃ gīrbhir girvaṇastama | <BR>
RV_08.068.{10}2 . indra yathā cid āvitha vājeṣu purumāyyam || <BR>
RV_08.068.{11}1 . yasya te svādu sakhyaṃ svādvī praṇītir adrivaḥ | <BR>
RV_08.068.{11}2 . yajño vitantasāyyaḥ || <BR>
RV_08.068.{12}1 . uru ṇas tanve tana uru kṣayāya nas kṛdhi | <BR>
RV_08.068.{12}2 . uru ṇo yandhi jīvase || <BR>
RV_08.068.{13}1 . uruṃ nṛbhya uruṃ gava uruṃ rathāya panthām | <BR>
RV_08.068.{13}2 . devavītim manāmahe || <BR>
RV_08.068.{14}1 . upa mā ṣaḍ dvā-dvā naraḥ somasya harṣyā | <BR>
RV_08.068.{14}2 . tiṣṭhanti svādurātayaḥ || <BR>
RV_08.068.{15}1 . ṛjrāv indrota ā dade harī ṛkṣasya sūnavi | <BR>
RV_08.068.{15}2 . āśvamedhasya rohitā || <BR>
RV_08.068.{16}1 . surathāṃ ātithigve svabhīśūṃr ārkṣe | <BR>
RV_08.068.{16}2 . āśvamedhe supeśasaḥ || <BR>
RV_08.068.{17}1 . ṣaḷ aśvāṃ ātithigva indrote vadhūmataḥ | <BR>
RV_08.068.{17}2 . sacā pūtakratau sanam || <BR>
RV_08.068.{18}1 . aiṣu cetad vṛṣaṇvaty antar ṛjreṣv aruṣī | <BR>
RV_08.068.{18}2 . svabhīśuḥ kaśāvatī || <BR>
RV_08.068.{19}1 . na yuṣme vājabandhavo ninitsuś cana martyaḥ | <BR>
RV_08.068.{19}2 . avadyam adhi dīdharat || <BR>
<BR>
RV_08.069.{01}1 . pra-pra vas triṣṭubham iṣam mandadvīrāyendave | <BR>
RV_08.069.{01}2 . dhiyā vo medhasātaye puraṃdhyā vivāsati || <BR>
RV_08.069.{02}1 . nadaṃ va odatīnāṃ nadaṃ yoyuvatīnām | <BR>
RV_08.069.{02}2 . patiṃ vo aghnyānāṃ dhenūnām iṣudhyasi || <BR>
RV_08.069.{03}1 . tā asya sūdadohasaḥ somaṃ śrīṇanti pṛśnayaḥ | <BR>
RV_08.069.{03}2 . janman devānāṃ viśas triṣv ā rocane divaḥ || <BR>
RV_08.069.{04}1 . abhi pra gopatiṃ girendram arca yathā vide | <BR>
RV_08.069.{04}2 . sūnuṃ satyasya satpatim || <BR>
RV_08.069.{05}1 . ā harayaḥ sasṛjrire 'ruṣīr adhi barhiṣi | <BR>
RV_08.069.{05}2 . yatrābhi saṃnavāmahe || <BR>
RV_08.069.{06}1 . indrāya gāva āśiraṃ duduhre vajriṇe madhu | <BR>
RV_08.069.{06}2 . yat sīm upahvare vidat || <BR>
RV_08.069.{07}1 . ud yad bradhnasya viṣṭapaṃ gṛham indraś ca ganvahi | <BR>
RV_08.069.{07}2 . madhvaḥ pītvā sacevahi triḥ sapta sakhyuḥ pade || <BR>
RV_08.069.{08}1 . arcata prārcata priyamedhāso arcata | <BR>
RV_08.069.{08}2 . arcantu putrakā uta puraṃ na dhṛṣṇv arcata || <BR>
RV_08.069.{09}1 . ava svarāti gargaro godhā pari saniṣvaṇat | <BR>
RV_08.069.{09}2 . piOgā pari caniṣkadad indrāya brahmodyatam || <BR>
RV_08.069.{10}1 . ā yat patanty enyaḥ sudughā anapasphuraḥ | <BR>
RV_08.069.{10}2 . apasphuraṃ gṛbhāyata somam indrāya pātave || <BR>
RV_08.069.{11}1 . apād indro apād agnir viśve devā amatsata | <BR>
RV_08.069.{11}2 . varuṇa id iha kṣayat tam āpo abhy anūṣata vatsaṃ saṃśiśvarīr iva || <BR>
RV_08.069.{12}1 . sudevo asi varuṇa yasya te sapta sindhavaḥ | <BR>
RV_08.069.{12}2 . anukṣaranti kākudaṃ sūrmyaṃ suṣirām iva || <BR>
RV_08.069.{13}1 . yo vyatīṃr aphāṇayat suyuktāṃ upa dāśuṣe | <BR>
RV_08.069.{13}2 . takvo netā tad id vapur upamā yo amucyata || <BR>
RV_08.069.{14}1 . atīd u śakra ohata indro viśvā ati dviṣaḥ | <BR>
RV_08.069.{14}2 . bhinat kanīna odanam pacyamānam paro girā || <BR>
RV_08.069.{15}1 . arbhako na kumārako 'dhi tiṣṭhan navaṃ ratham | <BR>
RV_08.069.{15}2 . sa pakṣan mahiṣam mṛgam pitre mātre vibhukratum || <BR>
RV_08.069.{16}1 . ā tū suśipra dampate rathaṃ tiṣṭhā hiraṇyayam | <BR>
RV_08.069.{16}2 . adha dyukṣaṃ sacevahi sahasrapādam aruṣaṃ svastigām anehasam || <BR>
RV_08.069.{17}1 . taṃ ghem itthā namasvina upa svarājam āsate | <BR>
RV_08.069.{17}2 . arthaṃ cid asya sudhitaṃ yad etava āvartayanti dāvane || <BR>
RV_08.069.{18}1 . anu pratnasyaukasaḥ priyamedhāsa eṣām | <BR>
RV_08.069.{18}2 . pūrvām anu prayatiṃ vṛktabarhiṣo hitaprayasa āśata || <BR>
<BR>
RV_08.070.{01}1 . yo rājā carṣaṇīnāṃ yātā rathebhir adhriguḥ | <BR>
RV_08.070.{01}2 . viśvāsāṃ tarutā pṛtanānāṃ jyeṣṭho yo vṛtrahā gṛṇe || <BR>
RV_08.070.{02}1 . indraṃ taṃ śumbha puruhanmann avase yasya dvitā vidhartari | <BR>
RV_08.070.{02}2 . hastāya vajraḥ prati dhāyi darśato maho dive na sūryaḥ || <BR>
RV_08.070.{03}1 . nakiṣ ṭaṃ karmaṇā naśad yaś cakāra sadāvṛdham | <BR>
RV_08.070.{03}2 . indraṃ na yajñair viśvagūrtam ṛbhvasam adhṛṣṭaṃ dhṛṣṇvïjasam || <BR>
RV_08.070.{04}1 . aṣāḷham ugram pṛtanāsu sāsahiṃ yasmin mahīr urujrayaḥ | <BR>
RV_08.070.{04}2 . saṃ dhenavo jāyamāne anonavur dyāvaḥ kṣāmo anonavuḥ || <BR>
RV_08.070.{05}1 . yad dyāva indra te śataṃ śatam bhūmīr uta syuḥ | <BR>
RV_08.070.{05}2 . na tvā vajrin sahasraṃ sūryā anu na jātam aṣṭa rodasī || <BR>
RV_08.070.{06}1 . ā paprātha mahinā vṛṣṇyā vṛṣan viśvā śaviṣṭha śavasā | <BR>
RV_08.070.{06}2 . asmāṃ ava maghavan gomati vraje vajriñ citrābhir ūtibhiḥ || <BR>
RV_08.070.{07}1 . na sīm adeva āpad iṣaṃ dīrghāyo martyaḥ | <BR>
RV_08.070.{07}2 . etagvā cid ya etaśā yuyojate harī indro yuyojate || <BR>
RV_08.070.{08}1 . taṃ vo maho mahāyyam indraṃ dānāya sakṣaṇim | <BR>
RV_08.070.{08}2 . yo gādheṣu ya āraṇeṣu havyo vājeṣv asti havyaḥ || <BR>
RV_08.070.{09}1 . ud ū ṣu ṇo vaso mahe mṛśasva śūra rādhase | <BR>
RV_08.070.{09}2 . ud ū ṣu mahyai maghavan maghattaya ud indra śravase mahe || <BR>
RV_08.070.{10}1 . tvaṃ na indra ṛtayus tvānido ni tṛmpasi | <BR>
RV_08.070.{10}2 . madhye vasiṣva tuvinṛmṇorvor ni dāsaṃ śiśnatho hathaiḥ || <BR>
RV_08.070.{11}1 . anyavratam amānuṣam ayajvānam adevayum | <BR>
RV_08.070.{11}2 . ava svaḥ sakhā dudhuvīta parvataḥ sughnāya dasyum parvataḥ || <BR>
RV_08.070.{12}1 . tvaṃ na indrāsāṃ haste śaviṣṭha dāvane | <BR>
RV_08.070.{12}2 . dhānānāṃ na saṃ gṛbhāyāsmayur dviḥ saṃ gṛbhāyāsmayuḥ || <BR>
RV_08.070.{13}1 . sakhāyaḥ kratum ichata kathā rādhāma śarasya | <BR>
RV_08.070.{13}2 . upastutim bhojaḥ sūrir yo ahrayaḥ || <BR>
RV_08.070.{14}1 . bhūribhiḥ samaha ṛṣibhir barhiṣmadbhi staviṣyase | <BR>
RV_08.070.{14}2 . yad ittham ekam-ekam ic chara vatsān parādadaḥ || <BR>
RV_08.070.{15}1 . karṇagṛhyā maghavā śauradevyo vatsaṃ nas tribhya ānayat | <BR>
RV_08.070.{15}2 . ajāṃ sūrir na dhātave || <BR>
<BR>
RV_08.071.{01}1 . tvaṃ no agne mahobhiḥ pāhi viśvasyā arāteḥ | <BR>
RV_08.071.{01}2 . uta dviṣo martyasya || <BR>
RV_08.071.{02}1 . nahi manyuḥ pauruṣeya īśe hi vaḥ priyajāta | <BR>
RV_08.071.{02}2 . tvam id asi kṣapāvān || <BR>
RV_08.071.{03}1 . sa no viśvebhir devebhir ūrjo napād bhadraśoce | <BR>
RV_08.071.{03}2 . rayiṃ dehi viśvavāram || <BR>
RV_08.071.{04}1 . na tam agne arātayo martaṃ yuvanta rāyaḥ | <BR>
RV_08.071.{04}2 . yaṃ trāyase dāśvāṃsam || <BR>
RV_08.071.{05}1 . yaṃ tvaṃ vipra medhasātāv agne hinoṣi dhanāya | <BR>
RV_08.071.{05}2 . sa tavotī goṣu gantā || <BR>
RV_08.071.{06}1 . tvaṃ rayim puruvīram agne dāśuṣe martāya | <BR>
RV_08.071.{06}2 . pra ṇo naya vasyo acha || <BR>
RV_08.071.{07}1 . uruṣyā ṇo mā parā dā aghāyate jātavedaḥ | <BR>
RV_08.071.{07}2 . durādhye martāya || <BR>
RV_08.071.{08}1 . agne mākiṣ ṭe devasya rātim adevo yuyota | <BR>
RV_08.071.{08}2 . tvam īśiṣe vasūnām || <BR>
RV_08.071.{09}1 . sa no vasva upa māsy ūrjo napān māhinasya | <BR>
RV_08.071.{09}2 . sakhe vaso jaritṛbhyaḥ || <BR>
RV_08.071.{10}1 . achā naḥ śīraśociṣaṃ giro yantu darśatam | <BR>
RV_08.071.{10}2 . achā yajñāso namasā purūvasum purupraśastam ūtaye || <BR>
RV_08.071.{11}1 . agniṃ sūnuṃ sahaso jātavedasaṃ dānāya vāryāṇām | <BR>
RV_08.071.{11}2 . dvitā yo bhūd amṛto martyeṣv ā hotā mandratamo viśi || <BR>
RV_08.071.{12}1 . agniṃ vo devayajyayāgnim prayaty adhvare | <BR>
RV_08.071.{12}2 . agniṃ dhīṣu prathamam agnim arvaty agniṃ kṣaitrāya sādhase || <BR>
RV_08.071.{13}1 . agnir iṣāṃ sakhye dadātu na īśe yo vāryāṇām | <BR>
RV_08.071.{13}2 . agniṃ toke tanaye śaśvad īmahe vasuṃ santaṃ tanūpām || <BR>
RV_08.071.{14}1 . agnim īḷiṣvāvase gāthābhiḥ śīraśociṣam | <BR>
RV_08.071.{14}2 . agniṃ rāye purumīḷha śrutaṃ naro 'gniṃ sudītaye chardiḥ || <BR>
RV_08.071.{15}1 . agniṃ dveṣo yotavai no gṛṇīmasy agniṃ śaṃ yoś ca dātave | <BR>
RV_08.071.{15}2 . viśvāsu vikṣv aviteva havyo bhuvad vastur ṛṣūṇām ||   <BR>
<BR>
RV_08.072.01.1{14}  haviṣ kṛṇudhvamā gamadadhvaryurvanate punaḥ<BR>
RV_08.072.01.2{14}  vidvānasyapraśāsanam<BR>
RV_08.072.02.1{14}  ni tigmamabhyaṃśuṃ sīdad dhotā manāvadhi<BR>
RV_08.072.02.2{14}  juṣāṇoasya sakhyam<BR>
RV_08.072.03.1{14}  antarichanti taṃ jane rudraṃ paro manīṣayā<BR>
RV_08.072.03.2{14}  gṛbhṇanti jihvayā sasam<BR>
RV_08.072.04.1{14}  jāmyatītape dhanurvayodhā aruhad vanam<BR>
RV_08.072.04.2{14}  dṛṣadaṃ jihvayāvadhīt<BR>
RV_08.072.05.1{14}  caran vatso ruśanniha nidātāraṃ na vindate<BR>
RV_08.072.05.2{14}  veti stotavāmbyam<BR>
RV_08.072.06.1{15}  uto nvasya yan mahadaśvāvad yojanaṃ bṛhad<BR>
RV_08.072.06.2{15}  dāmā rathasya dadṛśe<BR>
RV_08.072.07.1{15}  duhanti saptaikāmupa dvā pañca sṛjataḥ<BR>
RV_08.072.07.2{15}  tīrthe sindhoradhi svare<BR>
RV_08.072.08.1{15}  ā daśabhirvivasvata indraḥ kośamacucyavīt<BR>
RV_08.072.08.2{15}  khedayā trivṛtā divaḥ<BR>
RV_08.072.09.1{15}  pari tridhāturadhvaraṃ jūrṇireti navīyasī<BR>
RV_08.072.09.2{15}  madhvā hotāro añjate<BR>
RV_08.072.10.1{15}  siñcanti namasāvatamuccācakraṃ parijmānam<BR>
RV_08.072.10.2{15}  nīcīnabāramakṣitam<BR>
RV_08.072.11.1{16}  abhyāramidadrayo niṣiktaṃ puṣkare madhu<BR>
RV_08.072.11.2{16}  avatasya visarjane<BR>
RV_08.072.12.1{16}  gāva upāvatāvataṃ mahī yajñasya rapsudā<BR>
RV_08.072.12.2{16}  ubhā karṇāhiraṇyayā<BR>
RV_08.072.13.1{16}  ā sute siñcata śriyaṃ rodasyorabhiśriyam<BR>
RV_08.072.13.2{16}  rasā dadhītavṛṣabham<BR>
RV_08.072.14.1{16}  te jānata svamokyaṃ saṃ vatsāso na mātṛbhiḥ<BR>
RV_08.072.14.2{16}  mitho nasanta jāmibhiḥ<BR>
RV_08.072.15.1{16}  upa srakveṣu bapsataḥ kṛṇvate dharuṇaṃ divi<BR>
RV_08.072.15.2{16}  indre agnānamaḥ svaḥ<BR>
RV_08.072.16.1{17}  adhukṣat pipyuṣīmiṣamūrjaṃ saptapadīmariḥ<BR>
RV_08.072.16.2{17}  sūryasya sapta raśmibhiḥ<BR>
RV_08.072.17.1{17}  somasya mitrāvaruṇoditā sūra ā dade<BR>
RV_08.072.17.2{17}  tadāturasya bheṣajam<BR>
RV_08.072.18.1{17}  uto nvasya yat padaṃ haryatasya nidhānyam<BR>
RV_08.072.18.2{17}  pari dyāṃ jihvayātanat<BR>
<BR>
RV_08.073.01.1{18}  udīrāthām ṛtāyate yuñjāthāmaśvinā ratham<BR>
RV_08.073.01.2{18}  anti ṣadbhūtu vāmavaḥ<BR>
RV_08.073.02.1{18}  nimiṣaścijjavīyasā rathenā yātamaśvinā<BR>
RV_08.073.02.2{18}  anti ṣad .. .<BR>
RV_08.073.03.1{18}  upa stṛṇītamatraye himena gharmamaśvinā<BR>
RV_08.073.03.2{18}  anti ṣad ...<BR>
RV_08.073.04.1{18}  kuha sthaḥ kuha jagmathuḥ kuha śyeneva petathuḥ<BR>
RV_08.073.04.2{18}  anti ṣad...<BR>
RV_08.073.05.1{18}  yadadya karhi karhi cicchuśrūyātamimaṃ havam<BR>
RV_08.073.05.2{18}  anti ṣad ...<BR>
RV_08.073.06.1{19}  aśvinā yāmahūtamā nediṣṭhaṃ yāmyāpyam<BR>
RV_08.073.06.2{19}  anti ṣad ...<BR>
RV_08.073.07.1{19}  avantamatraye gṛhaṃ kṛṇutaṃ yuvamaśvinā<BR>
RV_08.073.07.2{19}  anti ṣad ...<BR>
RV_08.073.08.1{19}  varethe agnimātapo vadate valgvatraye<BR>
RV_08.073.08.2{19}  a=nti ṣad ...<BR>
RV_08.073.09.1{19}  pra saptavadhrirāśasā dhārāmagneraśāyata<BR>
RV_08.073.09.2{19}  anti ṣad...<BR>
RV_08.073.10.1{19}  ihā gataṃ vṛṣaṇvasū śṛṇutaṃ ma imaṃ havam<BR>
RV_08.073.10.2{19}  anti ṣad .. .<BR>
RV_08.073.11.1{20}  kimidaṃ vāṃ purāṇavajjaratoriva śasyate<BR>
RV_08.073.11.2{20}  anti ṣad ...<BR>
RV_08.073.12.1{20}  samānaṃ vāṃ sajātyaṃ samāno bandhuraśvinā<BR>
RV_08.073.12.2{20}  anti ṣad...<BR>
RV_08.073.13.1{20}  yo vāṃ rajāṃsyaśvinā ratho viyāti rodasī<BR>
RV_08.073.13.2{20}  anti ṣad . ..<BR>
RV_08.073.14.1{20}  ā no gavyebhiraśvyaiḥ sahasrairupa gachatam<BR>
RV_08.073.14.2{20}  anti ṣad .. .<BR>
RV_08.073.15.1{20}  mā no gavyebhiraśvyaiḥ sahasrebhirati khyatam<BR>
RV_08.073.15.2{20}  anti ṣad...<BR>
RV_08.073.16.1{20}  aruṇapsuruṣā abhūdakarjyotir{ṛ}tāvarī<BR>
RV_08.073.16.2{20}  anti ṣad ...<BR>
RV_08.073.17.1{20}  aśvinā su vicākaśad vṛkṣaṃ paraśumāniva<BR>
RV_08.073.17.2{20}  anti ṣad ...<BR>
RV_08.073.18.1{20}  puraṃ na dhṛṣṇavā ruja kṛṣṇayā bādhito viśā<BR>
RV_08.073.18.2{20}  anti ṣad ...<BR>
<BR>
RV_08.074.01.1{21}  viśo-viśo vo atithiṃ vājayantaḥ purupriyam<BR>
RV_08.074.01.2{21}  agniṃ vo duryaṃ vaca stuṣe śūṣasya manmabhiḥ<BR>
RV_08.074.02.1{21}  yaṃ janāso haviṣmanto mitraṃ na sarpirāsutim<BR>
RV_08.074.02.2{21}  praśaṃsanti praśastibhiḥ<BR>
RV_08.074.03.1{21}  panyāṃsaṃ jātavedasaṃ yo devatātyudyatā<BR>
RV_08.074.03.2{21}  havyānyairayat divi<BR>
RV_08.074.04.1{21}  āganma vṛtrahantamaṃ jyeṣṭhamagnimānavam<BR>
RV_08.074.04.2{21}  yasya śrutarvā bṛhannārkṣo anīka edhate<BR>
RV_08.074.05.1{21}  amṛtaṃ jātavedasaṃ tirastamāṃsi darśatam<BR>
RV_08.074.05.2{21}  ghṛtāhavanamīḍyam<BR>
RV_08.074.06.1{22}  sabādho yaṃ janā ime 'gniṃ havyebhirīḷate<BR>
RV_08.074.06.2{22}  juhvānāsoyatasrucaḥ<BR>
RV_08.074.07.1{22}  iyaṃ te navyasī matiragne adhāyyasmadā<BR>
RV_08.074.07.2{22}  mandra sujāta sukrato 'mūra dasmātithe<BR>
RV_08.074.08.1{22}  sā te agne śantamā caniṣṭhā bhavatu priyā<BR>
RV_08.074.08.2{22}  tayā vardhasva suṣṭutaḥ<BR>
RV_08.074.09.1{22}  sā dyumnairdyumninī bṛhadupopa śravasi śravaḥ<BR>
RV_08.074.09.2{22}  dadhīta vṛtratūrye<BR>
RV_08.074.10.1{22}  aśvamid gāṃ rathaprāṃ tveṣamindraṃ na satpatim<BR>
RV_08.074.10.2{22}  yasya śravāṃsi tūrvatha panyam-panyaṃ ca kṛṣṭayaḥ<BR>
RV_08.074.11.1{23}  yaṃ tvā gopavano girā caniṣṭhadagne aṅgiraḥ<BR>
RV_08.074.11.2{23}  sa pāvakaśrudhī havam<BR>
RV_08.074.12.1{23}  yaṃ tvā janāsa īḷate sabādho vājasātaye<BR>
RV_08.074.12.2{23}  sa bodhi vṛtratūrye<BR>
RV_08.074.13.1{23}  ahaṃ huvāna ārkṣe śrutarvaṇi madacyuti<BR>
RV_08.074.13.2{23}  śardhāṃsīva stukāvināṃ mṛkṣā śīrṣā caturṇām<BR>
RV_08.074.14.1{23}  māṃ catvāra āśavaḥ śaviṣṭhasya dravitnavaḥ<BR>
RV_08.074.14.2{23}  surathāso abhi prayo vakṣan vayo na tugryam<BR>
RV_08.074.15.1{23}  satyamit tvā mahenadi paruṣṇyava dediśam<BR>
RV_08.074.15.2{23}  nemāpo aśvadātaraḥ śaviṣṭhādasti martyaḥ<BR>
<BR>
RV_08.075.01.1{24}  yukṣvā hi devahūtamānaśvānagne rathīriva<BR>
RV_08.075.01.2{24}  ni hotā pūrvyaḥ sadaḥ<BR>
RV_08.075.02.1{24}  uta no deva devānachā voco viduṣṭaraḥ<BR>
RV_08.075.02.2{24}  śrad viśvā vāryā kṛdhi<BR>
RV_08.075.03.1{24}  tvaṃ ha yad yaviṣṭhya sahasaḥ sūnavāhuta<BR>
RV_08.075.03.2{24}  ṛtāvā yajñiyo bhuvaḥ<BR>
RV_08.075.04.1{24}  ayamagniḥ sahasriṇo vājasya śatinas patiḥ<BR>
RV_08.075.04.2{24}  mūrdhā kavī rayīṇām<BR>
RV_08.075.05.1{24}  taṃ nemim ṛbhavo yathā namasva sahūtibhiḥ<BR>
RV_08.075.05.2{24}  nedīyo yajñamaṅgiraḥ<BR>
RV_08.075.06.1{25}  tasmai nūnamabhidyave vācā virūpa nityayā<BR>
RV_08.075.06.2{25}  vṛṣṇe codasva suṣṭutim<BR>
RV_08.075.07.1{25}  kamu ṣvidasya senayāgnerapākacakṣasaḥ<BR>
RV_08.075.07.2{25}  paṇiṃ goṣu starāmahe<BR>
RV_08.075.08.1{25}  mā no devānāṃ viśaḥ prasnātīrivosrāḥ<BR>
RV_08.075.08.2{25}  kṛśaṃ na hāsuraghnyāḥ<BR>
RV_08.075.09.1{25}  mā naḥ samasya dūḍhyaḥ paridveṣaso aṃhatiḥ<BR>
RV_08.075.09.2{25}  ūrmirna nāvamā vadhīt<BR>
RV_08.075.10.1{25}  namaste agna ojase gṛṇanti deva kṛṣṭayaḥ<BR>
RV_08.075.10.2{25}  amairamitramardaya<BR>
RV_08.075.11.1{26}  kuvit su no gaviṣṭaye 'gne saṃveṣiṣo rayim<BR>
RV_08.075.11.2{26}  urukṛduru ṇas kṛdhi<BR>
RV_08.075.12.1{26}  mā no asmin mahādhane parā varg bhārabhṛd yathā<BR>
RV_08.075.12.2{26}  saṃvargaṃ saṃ rayiṃ jaya<BR>
RV_08.075.13.1{26}  anyamasmad bhiyā iyamagne siṣaktu duchunā<BR>
RV_08.075.13.2{26}  vardhā no amavacchavaḥ<BR>
RV_08.075.14.1{26}  yasyājuṣan namasvinaḥ śamīmadurmakhasya vā<BR>
RV_08.075.14.2{26}  taṃ ghedagnirvṛdhāvati<BR>
RV_08.075.15.1{26}  parasyā adhi saṃvato 'varānabhyā tara<BR>
RV_08.075.15.2{26}  yatrāhamasmi tānava<BR>
RV_08.075.16.1{26}  vidmā hi te purā vayamagne pituryathāvasaḥ<BR>
RV_08.075.16.2{26}  adhā te sumnamīmahe<BR>
<BR>
RV_08.076.01.1{27}  imaṃ nu māyinaṃ huva indramīśānamojasā<BR>
RV_08.076.01.2{27}  marutvantaṃna vṛñjase<BR>
RV_08.076.02.1{27}  ayamindro marutsakhā vi vṛtrasyābhinacchiraḥ<BR>
RV_08.076.02.2{27}  vajreṇa śataparvaṇā<BR>
RV_08.076.03.1{27}  vāvṛdhāno marutsakhendro vi vṛtramairayat<BR>
RV_08.076.03.2{27}  sṛjan samudriyāapaḥ<BR>
RV_08.076.04.1{27}  ayaṃ ha yena vā idaṃ svarmarutvatā jitam<BR>
RV_08.076.04.2{27}  indreṇa somapītaye<BR>
RV_08.076.05.1{27}  marutvantam ṛjīṣiṇamojasvantaṃ virapśinam<BR>
RV_08.076.05.2{27}  indraṃ gīrbhirhavāmahe<BR>
RV_08.076.06.1{27}  indraṃ pratnena manmanā marutvantaṃ havāmahe<BR>
RV_08.076.06.2{27}  asya somasya pītaye<BR>
RV_08.076.07.1{28}  marutvānindra mīḍhvaḥ pibā somaṃ śatakrato<BR>
RV_08.076.07.2{28}  asmin yajñepuruṣṭuta<BR>
RV_08.076.08.1{28}  tubhyedindra marutvate sutāḥ somāso adrivaḥ<BR>
RV_08.076.08.2{28}  hṛdā hūyanta ukthinaḥ<BR>
RV_08.076.09.1{28}  pibedindra marutsakhā sutaṃ somaṃ diviṣṭiṣu<BR>
RV_08.076.09.2{28}  vajraṃ śiśāna ojasā<BR>
RV_08.076.10.1{28}  uttiṣṭhannojasā saha pītvī śipre avepayaḥ<BR>
RV_08.076.10.2{28}  somamindracamū sutam<BR>
RV_08.076.11.1{28}  anu tvā rodasī ubhe krakṣamāṇamakṛpetām<BR>
RV_08.076.11.2{28}  indra yad dasyuhābhavaḥ<BR>
RV_08.076.12.1{28}  vācamaṣṭāpadīmahaṃ navasraktim ṛtaspṛśam<BR>
RV_08.076.12.2{28}  indrāt pari tanvaṃ mame<BR>
<BR>
RV_08.077.01.1{29}  jajñāno nu śatakraturvi pṛchaditi mātaram<BR>
RV_08.077.01.2{29}  ka ugrāḥ ke ha śṛṇvire<BR>
RV_08.077.02.1{29}  ādīṃ śavasyabravīdaurṇavābhamahīśuvam<BR>
RV_08.077.02.2{29}  te putra santu niṣṭuraḥ<BR>
RV_08.077.03.1{29}  samit tān vṛtrahākhidat khe arāniva khedayā<BR>
RV_08.077.03.2{29}  pravṛddhodasyuhābhavat<BR>
RV_08.077.04.1{29}  ekayā pratidhāpibat sākaṃ sarāṃsi triṃśatam<BR>
RV_08.077.04.2{29}  indraḥ somasya kāṇukā<BR>
RV_08.077.05.1{29}  abhi gandharvamatṛṇadabudhneṣu rajassvā<BR>
RV_08.077.05.2{29}  indro brahmabhya id vṛdhe<BR>
RV_08.077.06.1{30}  nirāvidhyad giribhya ā dhārayat pakvamodanam<BR>
RV_08.077.06.2{30}  indro bundaṃ svātatam<BR>
RV_08.077.07.1{30}  śatabradhna iṣustava sahasraparṇa eka it<BR>
RV_08.077.07.2{30}  yamindra cakṛṣe yujam<BR>
RV_08.077.08.1{30}  tena stotṛbhya ā bhara nṛbhyo nāribhyo attave<BR>
RV_08.077.08.2{30}  sadyo jātaṛbhuṣṭhira<BR>
RV_08.077.09.1{30}  etā cyautnāni te kṛtā varṣiṣṭhāni parīṇasā<BR>
RV_08.077.09.2{30}  hṛdā vīḍvadhārayaḥ<BR>
RV_08.077.10.1{30}  viśvet tā viṣṇurābharadurukramastveṣitaḥ<BR>
RV_08.077.10.2{30}  śataṃ mahiṣān kṣīrapākamodanaṃ varāhamindra emuṣam<BR>
RV_08.077.11.1{30}  tuvikṣaṃ te sukṛtaṃ sūmayaṃ dhanuḥ sādhurbundo hiraṇyayaḥ<BR>
RV_08.077.11.2{30}  ubhā te bāhū raṇyā susaṃskṛta ṛdūpe cid ṛdūvṛdhā<BR>
<BR>
RV_08.078.01.1{31}  puroḷāśaṃ no andhasa indra sahasramā bhara<BR>
RV_08.078.01.2{31}  śatā ca śūra gonām<BR>
RV_08.078.02.1{31}  ā no bhara vyañjanaṃ gāmaśvamabhyañjanam<BR>
RV_08.078.02.2{31}  sacā manāhiraṇyayā<BR>
RV_08.078.03.1{31}  uta naḥ karṇaśobhanā purūṇi dhṛṣṇavā bhara<BR>
RV_08.078.03.2{31}  tvaṃ hiśṛṇviṣe vaso<BR>
RV_08.078.04.1{31}  nakīṃ vṛdhīka indra te na suṣā na sudā uta<BR>
RV_08.078.04.2{31}  nānyastvacchūra vāghataḥ<BR>
RV_08.078.05.1{31}  nakīmindro nikartave na śakraḥ pariśaktave<BR>
RV_08.078.05.2{31}  viśvaṃ śṛṇoti paśyati<BR>
RV_08.078.06.1{32}  sa manyuṃ martyānāmadabdho ni cikīṣate<BR>
RV_08.078.06.2{32}  purā nidaścikīṣate<BR>
RV_08.078.07.1{32}  kratva it pūrṇamudaraṃ turasyāsti vidhataḥ<BR>
RV_08.078.07.2{32}  vṛtraghnaḥsomapāvnaḥ<BR>
RV_08.078.08.1{32}  tve vasūni saṃgatā viśvā ca soma saubhagā<BR>
RV_08.078.08.2{32}  sudātvaparihvṛtā<BR>
RV_08.078.09.1{32}  tvāmid yavayurmama kāmo gavyurhiraṇyayuḥ<BR>
RV_08.078.09.2{32}  tvāmaśvayureṣate<BR>
RV_08.078.10.1{32}  tavedindrāhamāśasā haste dātraṃ canā dade<BR>
RV_08.078.10.2{32}  dinasya vā maghavan sambhṛtasya vā pūrdhi yavasya kāśinā<BR>
<BR>
RV_08.079.01.1{33}  ayaṃ kṛtnuragṛbhīto viśvajidudbhidit somaḥ<BR>
RV_08.079.01.2{33}  ṛṣirvipraḥ kāvyena<BR>
RV_08.079.02.1{33}  abhyūrṇoti yan nagnaṃ bhiṣakti viśvaṃ yat turam<BR>
RV_08.079.02.2{33}  premandhaḥ khyan niḥ śroṇo bhūt<BR>
RV_08.079.03.1{33}  tvaṃ soma tanūkṛdbhyo dveṣobhyo 'nyakṛtebhyaḥ<BR>
RV_08.079.03.2{33}  uru yantāsivarūtham<BR>
RV_08.079.04.1{33}  tvaṃ cittī tava dakṣairdiva ā pṛthivyā ṛjīṣin<BR>
RV_08.079.04.2{33}  yāvīraghasya cid dveṣaḥ<BR>
RV_08.079.05.1{33}  arthino yanti cedarthaṃ gachānid daduṣo rātim<BR>
RV_08.079.05.2{33}  vavṛjyustṛṣyataḥ kāmam<BR>
RV_08.079.06.1{34}  vidad yat pūrvyaṃ naṣṭamudīm ṛtāyumīrayat<BR>
RV_08.079.06.2{34}  premāyustārīdatīrṇam<BR>
RV_08.079.07.1{34}  suśevo no mṛḷayākuradṛptakraturavātaḥ<BR>
RV_08.079.07.2{34}  bhavā naḥ soma śaṃ hṛde<BR>
RV_08.079.08.1{34}  mā naḥ soma saṃ vīvijo mā vi bībhiṣathā rājan<BR>
RV_08.079.08.2{34}  mā no hārdi tviṣā vadhīḥ<BR>
RV_08.079.09.1{34}  ava yat sve sadhasthe devānāṃ durmatīrīkṣe<BR>
RV_08.079.09.2{34}  rājannapa dviṣaḥ sedha mīḍhvo apa sridhaḥ sedha<BR>
<BR>
RV_08.080.01.1{35}  nahyanyaṃ baḷākaraṃ marḍitāraṃ śatakrato<BR>
RV_08.080.01.2{35}  tvaṃ na indra mṛḷaya<BR>
RV_08.080.02.1{35}  yo naḥ śaśvat purāvithāmṛdhro vājasātaye<BR>
RV_08.080.02.2{35}  sa tvaṃ na indra mṛḷaya<BR>
RV_08.080.03.1{35}  kimaṅga radhracodanaḥ sunvānasyāvitedasi<BR>
RV_08.080.03.2{35}  kuvit svindraṇaḥ śakaḥ<BR>
RV_08.080.04.1{35}  indra pra ṇo rathamava paścāccit santamadrivaḥ<BR>
RV_08.080.04.2{35}  purastādenaṃ me kṛdhi<BR>
RV_08.080.05.1{35}  hanto nu kimāsase prathamaṃ no rathaṃ kṛdhi<BR>
RV_08.080.05.2{35}  upamaṃ vājayu śravaḥ<BR>
RV_08.080.06.1{36}  avā no vājayuṃ rathaṃ sukaraṃ te kimit pari<BR>
RV_08.080.06.2{36}  asmān sujigyuṣas kṛdhi<BR>
RV_08.080.07.1{36}  indra dṛhyasva pūrasi bhadrā ta eti niṣkṛtam<BR>
RV_08.080.07.2{36}  iyaṃ dhīr{ṛ}tviyāvatī<BR>
RV_08.080.08.1{36}  mā sīmavadya ā bhāgurvī kāṣṭhā hitaṃ dhanam<BR>
RV_08.080.08.2{36}  apāvṛktā aratnayaḥ<BR>
RV_08.080.09.1{36}  turīyaṃ nāma yajñiyaṃ yadā karastaduśmasi<BR>
RV_08.080.09.2{36}  ādit patirna ohase<BR>
RV_08.080.10.1{36}  avīvṛdhad vo amṛtā amandīdekadyūrdevā uta yāśca devīḥ<BR>
RV_08.080.10.2{36}  tasmā u rādhaḥ kṛṇuta praṣastaṃ prātarmakṣū dhiyāvasurjagamyāt<BR>
<BR>
RV_08.081.01.1{37}  ā tū na indra kṣumantaṃ citraṃ grābhaṃ saṃ gṛbhāya<BR>
RV_08.081.01.2{37}  mahāhastī dakṣiṇena<BR>
RV_08.081.02.1{37}  vidmā hi tvā tuvikūrmiṃ tuvideṣṇaṃ tuvīmagham<BR>
RV_08.081.02.2{37}  tuvimātramavobhiḥ<BR>
RV_08.081.03.1{37}  nahi tvā śūra devā na martāso ditsantam<BR>
RV_08.081.03.2{37}  bhīmaṃ na gāṃ vārayante<BR>
RV_08.081.04.1{37}  eto nvindraṃ stavāmeśānaṃ vasvaḥ svarājam<BR>
RV_08.081.04.2{37}  na rādhasā mardhiṣan naḥ<BR>
RV_08.081.05.1{37}  pra stoṣadupa gāsiṣacchravat sāma gīyamānam<BR>
RV_08.081.05.2{37}  abhi rādhasā jugurat<BR>
RV_08.081.06.1{38}  ā no bhara dakṣiṇenābhi savyena pra mṛśa<BR>
RV_08.081.06.2{38}  indra mā no vasornirbhāk<BR>
RV_08.081.07.1{38}  upa kramasvā bhara dhṛṣatā dhṛṣṇo janānām<BR>
RV_08.081.07.2{38}  adāśūṣṭarasya vedaḥ<BR>
RV_08.081.08.1{38}  indra ya u nu te asti vājo viprebhiḥ sanitvaḥ<BR>
RV_08.081.08.2{38}  asmābhiḥsu taṃ sanuhi<BR>
RV_08.081.09.1{38}  sadyojuvaste vājā asmabhyaṃ viśvaścandrāḥ<BR>
RV_08.081.09.2{38}  vaśaiśca makṣū jarante<BR>
<BR>
RV_08.082.01.1{01}  ā pra drava parāvato 'rvāvataśca vṛtrahan<BR>
RV_08.082.01.2{01}  madhvaḥ pratiprabharmaṇi<BR>
RV_08.082.02.1{01}  tīvrāḥ somāsa ā gahi sutāso mādayiṣṇavaḥ<BR>
RV_08.082.02.2{01}  pibā dadhṛg yathociṣe<BR>
RV_08.082.03.1{01}  iṣā mandasvādu te 'raṃ varāya manyave<BR>
RV_08.082.03.2{01}  bhuvat ta indra śaṃ hṛde<BR>
RV_08.082.04.1{01}  ā tvaśatravā gahi nyukthāni ca hūyase<BR>
RV_08.082.04.2{01}  upame rocane divaḥ<BR>
RV_08.082.05.1{01}  tubhyāyamadribhiḥ suto gobhiḥ śrīto madāya kam<BR>
RV_08.082.05.2{01}  pra soma indra hūyate<BR>
RV_08.082.06.1{02}  indra śrudhi su me havamasme sutasya gomataḥ<BR>
RV_08.082.06.2{02}  vi pītintṛptimaśnuhi<BR>
RV_08.082.07.1{02}  ya indra camaseṣvā somaścamūṣu te sutaḥ<BR>
RV_08.082.07.2{02}  pibedasya tvamīśiṣe<BR>
RV_08.082.08.1{02}  yo apsu candramā iva somaścamūṣu dadṛśe<BR>
RV_08.082.08.2{02}  pibedasya tvamīśiṣe<BR>
RV_08.082.09.1{02}  yaṃ te śyenaḥ padābharat tiro rajāṃsyaspṛtam<BR>
RV_08.082.09.2{02}  pibedasya tvamīśiṣe<BR>
<BR>
RV_08.083.01.1{03}  devānāmidavo mahat tadā vṛṇīmahe vayam<BR>
RV_08.083.01.2{03}  vṛṣṇāmasmabhyamūtaye<BR>
RV_08.083.02.1{03}  te naḥ santu yujaḥ sadā varuṇo mitro aryamā<BR>
RV_08.083.02.2{03}  vṛdhāsaśca pracetasaḥ<BR>
RV_08.083.03.1{03}  ati no viṣpitā puru naubhirapo na parṣatha<BR>
RV_08.083.03.2{03}  yūyam ṛtasyarathyaḥ<BR>
RV_08.083.04.1{03}  vāmaṃ no astvaryaman vāmaṃ varuṇa śaṃsyam<BR>
RV_08.083.04.2{03}  vāmaṃ hyāvṛṇīmahe<BR>
RV_08.083.05.1{03}  vāmasya hi pracetasa īśānāśo riśādasaḥ<BR>
RV_08.083.05.2{03}  nemādityā aghasya yat<BR>
RV_08.083.06.1{04}  vayamid vaḥ sudānavaḥ kṣiyanto yānto adhvannā<BR>
RV_08.083.06.2{04}  devā vṛdhāya hūmahe<BR>
RV_08.083.07.1{04}  adhi na indraiṣāṃ viṣṇo sajātyānām<BR>
RV_08.083.07.2{04}  itā maruto aśvinā<BR>
RV_08.083.08.1{04}  pra bhrātṛtvaṃ sudānavo 'dha dvitā samānyā<BR>
RV_08.083.08.2{04}  māturgarbhe bharāmahe<BR>
RV_08.083.09.1{04}  yūyaṃ hi ṣṭhā sudānava indrajyeṣṭhā abhidyavaḥ<BR>
RV_08.083.09.2{04}  adhācid va uta bruve<BR>
<BR>
RV_08.084.01.1{05}  preṣṭhaṃ vo atithiṃ stuṣe mitramiva priyam<BR>
RV_08.084.01.2{05}  agniṃ rathaṃ na vedyam<BR>
RV_08.084.02.1{05}  kavimiva pracetasaṃ yaṃ devāso adha dvitā<BR>
RV_08.084.02.2{05}  ni martyeṣvādadhuḥ<BR>
RV_08.084.03.1{05}  tvaṃ yaviṣṭha dāśuṣo nṝn pāhi śṛṇudhī giraḥ<BR>
RV_08.084.03.2{05}  rakṣā tokamuta tmanā<BR>
RV_08.084.04.1{05}  kayā te agne aṅgira ūrjo napādupastutim<BR>
RV_08.084.04.2{05}  varāya deva manyave<BR>
RV_08.084.05.1{05}  dāśema kasya manasā yajñasya sahaso yaho<BR>
RV_08.084.05.2{05}  kadu voca idaṃnamaḥ<BR>
RV_08.084.06.1{06}  adhā tvaṃ hi nas karo viśvā asmabhyaṃ sukṣitīḥ<BR>
RV_08.084.06.2{06}  vājadraviṇaso giraḥ<BR>
RV_08.084.07.1{06}  kasya nūnaṃ parīṇaso dhiyo jinvasi dampate<BR>
RV_08.084.07.2{06}  goṣātā yasyate giraḥ<BR>
RV_08.084.08.1{06}  taṃ marjayanta sukratuṃ puroyāvānamājiṣu<BR>
RV_08.084.08.2{06}  sveṣu kṣayeṣuvājinam<BR>
RV_08.084.09.1{06}  kṣeti kṣemebhiḥ sādhubhirnakiryaṃ ghnanti hanti yaḥ<BR>
RV_08.084.09.2{06}  agne suvīra edhate<BR>
<BR>
RV_08.085.01.1{07}  ā me havaṃ nāsatyāśvinā gachataṃ yuvam<BR>
RV_08.085.01.2{07}  madhvaḥ somasya pītaye<BR>
RV_08.085.02.1{07}  imaṃ me stomamaśvinemaṃ me śṛṇutaṃ havam<BR>
RV_08.085.02.2{07}  madhvaḥ somasyapītaye<BR>
RV_08.085.03.1{07}  ayaṃ vāṃ kṛṣṇo aśvinā havate vājinīvasū<BR>
RV_08.085.03.2{07}  madhvaḥ somasya pītaye<BR>
RV_08.085.04.1{07}  śṛṇutaṃ jariturhavaṃ kṛṣṇasya stuvato narā<BR>
RV_08.085.04.2{07}  madhvaḥ somasya pītaye<BR>
RV_08.085.05.1{07}  chardiryantamadābhyaṃ viprāya stuvate narā<BR>
RV_08.085.05.2{07}  madhvaḥ somasya pītaye<BR>
RV_08.085.06.1{08}  gachataṃ dāśuṣo gṛhamitthā stuvato aśvinā<BR>
RV_08.085.06.2{08}  madhvaḥ somasya pītaye<BR>
RV_08.085.07.1{08}  yuñjāthāṃ rāsabhaṃ rathe vīḍvaṅge vṛṣaṇvasū<BR>
RV_08.085.07.2{08}  madhvaḥ somasya pītaye<BR>
RV_08.085.08.1{08}  trivandhureṇa trivṛtā rathenā yātamaśvinā<BR>
RV_08.085.08.2{08}  madhvaḥ somasya pītaye<BR>
RV_08.085.09.1{08}  nū me giro nāsatyāśvinā prāvataṃ yuvam<BR>
RV_08.085.09.2{08}  madhvaḥ somasya pītaye<BR>
<BR>
RV_08.086.01.1{09}  ubhā hi dasrā bhiṣajā mayobhuvobhā dakṣasya vacaso babhūvathuḥ<BR>
RV_08.086.01.2{09}  tā vāṃ viśvako havate tanūkṛthe mā no vi yauṣṭaṃ sakhyā mumocatam<BR>
RV_08.086.02.1{09}  kathā nūnaṃ vāṃ vimanā upa stavad yuvaṃ dhiyaṃ dadathurvasyaiṣtaye<BR>
RV_08.086.02.2{09}  tā vāṃ viśvako ...<BR>
RV_08.086.03.1{09}  yuvaṃ hi ṣmā purubhujemamedhatuṃ viṣṇāpve dadathurvasyaiṣṭaye<BR>
RV_08.086.03.2{09}  tā vāṃ viśvako ...<BR>
RV_08.086.04.1{09}  uta tyaṃ vīraṃ dhanasām ṛjīṣiṇaṃ dūre cit santamavase havāmahe<BR>
RV_08.086.04.2{09}  yasya svādiṣṭhā sumatiḥ pituryathā mā no vi yauṣṭaṃ sakhyā mumocatam<BR>
RV_08.086.05.1{09}  ṛtena devaḥ savitā śamāyata ṛtasya śṛṅgamurviyā vi paprathe<BR>
RV_08.086.05.2{09}  ṛtaṃ sāsāha mahi cit pṛtanyato mā no vi yauṣṭaṃ sakhyā mumocatam<BR>
<BR>
RV_08.087.01.1{10}  dyumnī vāṃ stomo aśvinā krivirna seka ā gatam<BR>
RV_08.087.01.2{10}  madhvaḥsutasya sa divi priyo narā pātaṃ gaurāviveriṇe<BR>
RV_08.087.02.1{10}  pibataṃ gharmaṃ madhumantamaśvinā barhiḥ sīdataṃ narā<BR>
RV_08.087.02.2{10}  tā mandasānā manuṣo duroṇa ā ni pātaṃ vedasā vayaḥ<BR>
RV_08.087.03.1{10}  ā vāṃ viśvābhirūtibhiḥ priyamedhā ahūṣata<BR>
RV_08.087.03.2{10}  tā vartiryātamupa vṛktabarhiṣo juṣṭaṃ yajñaṃ diviṣṭiṣu<BR>
RV_08.087.04.1{10}  pibataṃ somaṃ madhumantamaśvinā barhiḥ sīdataṃ sumat<BR>
RV_08.087.04.2{10}  tā vāvṛdhānā upa suṣṭutiṃ divo gantaṃ gaurāviveriṇam<BR>
RV_08.087.05.1{10}  ā nūnaṃ yātamaśvināśvebhiḥ pruṣitapsubhiḥ<BR>
RV_08.087.05.2{10}  dasrā hiraṇyavartanī śubhas patī pātaṃ somam ṛtāvṛdhā<BR>
RV_08.087.06.1{10}  vayaṃ hi vāṃ havāmahe vipanyavo viprāso vājasātaye<BR>
RV_08.087.06.2{10}  tāvalgū dasrā purudaṃsasā dhiyāśvinā śruṣṭyā gatam<BR>
<BR>
RV_08.088.01.1{11}  taṃ vo dasmam ṛtīṣahaṃ vasormandānamandhasaḥ<BR>
RV_08.088.01.2{11}  abhi vatsaṃ na svasareṣu dhenava indraṃ gīrbhirnavāmahe<BR>
RV_08.088.02.1{11}  dyukṣaṃ sudānuṃ taviṣībhirāvṛtaṃ giriṃ na purubhojasam<BR>
RV_08.088.02.2{11}  kṣumantaṃ vājaṃ śatinaṃ sahasriṇaṃ makṣū gomantamīmahe<BR>
RV_08.088.03.1{11}  na tvā bṛhanto adrayo varanta indra vīḷavaḥ<BR>
RV_08.088.03.2{11}  yad ditsasi stuvate māvate vasu nakiṣ ṭadā mināti te<BR>
RV_08.088.04.1{11}  yoddhāsi kratvā śavasota daṃsanā viśvā jātābhi majmanā<BR>
RV_08.088.04.2{11}  ā tvāyamarka ūtaye vavartati yaṃ gotamā ajījanan<BR>
RV_08.088.05.1{11}  pra hi ririkṣa ojasā divo antebhyas pari<BR>
RV_08.088.05.2{11}  na tvā vivyācaraja indra pārthivamanu svadhāṃ vavakṣitha<BR>
RV_08.088.06.1{11}  nakiḥ pariṣṭirmaghavan maghasya te yad dāśuṣe daśasyasi<BR>
RV_08.088.06.2{11}  asmākaṃ bodhyucathasya coditā maṃhiṣṭho vājasātaye<BR>
<BR>
RV_08.089.01.1{12}  bṛhadindrāya gāyata maruto vṛtrahantamam<BR>
RV_08.089.01.2{12}  yena jyotirajanayannṛtāvṛdho devaṃ devāya jāgṛvi<BR>
RV_08.089.02.1{12}  apādhamadabhiśastīraśastihāthendro dyumnyābhavat<BR>
RV_08.089.02.2{12}  devāsta indra sakhyāya yemire bṛhadbhāno marudgaṇa<BR>
RV_08.089.03.1{12}  pra va indrāya bṛhate maruto brahmārcata<BR>
RV_08.089.03.2{12}  vṛtraṃ hanati vṛtrahā śatakraturvajreṇa śataparvaṇā<BR>
RV_08.089.04.1{12}  abhi pra bhara dhṛṣatā dhṛṣanmanaḥ śravaścit te asad bṛhat<BR>
RV_08.089.04.2{12}  arṣantvāpo javasā vi mātaro hano vṛtraṃ jayā svaḥ<BR>
RV_08.089.05.1{12}  yajjāyathā apūrvya maghavan vṛtrahatyāya<BR>
RV_08.089.05.2{12}  tat pṛthivīmaprathayastadastabhnā uta dyām<BR>
RV_08.089.06.1{12}  tat te yajño ajāyata tadarka uta haskṛtiḥ<BR>
RV_08.089.06.2{12}  tad viśvamabhibhūrasi yajjātaṃ yacca jantvam<BR>
RV_08.089.07.1{12}  āmāsu pakvamairaya ā sūryaṃ rohayo divi<BR>
RV_08.089.07.2{12}  gharmaṃ na sāman tapatā suvṛktibhirjuṣṭaṃ girvaṇase bṛhat<BR>
<BR>
RV_08.090.01.1{13}  ā no viśvāsu havya indraḥ samatsu bhūṣatu<BR>
RV_08.090.01.2{13}  upa brahmāṇi savanāni vṛtrahā paramajyā ṛcīṣamaḥ<BR>
RV_08.090.02.1{13}  tvaṃ dātā prathamo rādhasāmasyasi satya īśānakṛt<BR>
RV_08.090.02.2{13}  tuvidyumnasya yujyā vṛṇīmahe putrasya śavaso mahaḥ<BR>
RV_08.090.03.1{13}  brahmā ta indra girvaṇaḥ kriyante anatidbhutā<BR>
RV_08.090.03.2{13}  imā juṣasvaharyaśva yojanendra yā te amanmahi<BR>
RV_08.090.04.1{13}  tvaṃ hi satyo maghavannanānato vṛtrā bhūri nyṛñjase<BR>
RV_08.090.04.2{13}  satvaṃ śaviṣṭha vajrahasta dāśuṣe 'rvāñcaṃ rayimā kṛdhi<BR>
RV_08.090.05.1{13}  tvamindra yaśā asy ṛjīṣī śavasas pate<BR>
RV_08.090.05.2{13}  tvaṃ vṛtrāṇi haṃsyapratīnyeka idanuttā carṣaṇīdhṛtā<BR>
RV_08.090.06.1{13}  tamu tvā nūnamasura pracetasaṃ rādho bhāgamivemahe<BR>
RV_08.090.06.2{13}  mahīva kṛttiḥ śaraṇā ta indra pra te sumnā no aśnavan<BR>
<BR>
RV_08.091.01.1{14}  kanyā vāravāyatī somamapi srutāvidat<BR>
RV_08.091.01.2{14}  astaṃ bharantyabravīdindrāya sunavai tvā śakrāya sunavai tvā<BR>
RV_08.091.02.1{14}  asau ya eṣi vīrako gṛhaṃ-gṛhaṃ vicākaśad<BR>
RV_08.091.02.2{14}  imaṃ jambhasutaṃ piba dhānāvantaṃ karambhiṇamapūpavantamukthinam<BR>
RV_08.091.03.1{14}  ā cana tvā cikitsāmo 'dhi cana tvā nemasi<BR>
RV_08.091.03.2{14}  śanairiva śanakairivendrāyendo pari srava<BR>
RV_08.091.04.1{14}  kuvicchakat kuvit karat kuvin no vasyasas karat<BR>
RV_08.091.04.2{14}  kuvit patidviṣo yatīrindreṇa saṃgamāmahai<BR>
RV_08.091.05.1{14}  imāni trīṇi viṣṭapā tānīndra vi rohaya<BR>
RV_08.091.05.2{14}  śirastatasyorvarāmādidaṃ ma upodare<BR>
RV_08.091.06.1{14}  asau ca yā na urvarādimāṃ tanvaṃ mama<BR>
RV_08.091.06.2{14}  atho tatasya yacchiraḥ sarvā tā romaśā kṛdhi<BR>
RV_08.091.07.1{14}  khe rathasya khe 'nasaḥ khe yugasya śatakrato<BR>
RV_08.091.07.2{14}  apālāmindratriṣ pūtvyakṛṇoḥ sūryatvacam<BR>
<BR>
RV_08.092.01.1{15}  pāntamā vo andhasa indramabhi pra gāyata<BR>
RV_08.092.01.2{15}  viśvāsāhaṃśatakratuṃ maṃhiṣṭhaṃ carṣaṇīnām<BR>
RV_08.092.02.1{15}  puruhūtaṃ puruṣṭutaṃ gāthānyaṃ sanaśrutam<BR>
RV_08.092.02.2{15}  indra iti bravītana<BR>
RV_08.092.03.1{15}  indra in no mahānāṃ dātā vājānāṃ nṛtuḥ<BR>
RV_08.092.03.2{15}  mahānabhijñvā yamat<BR>
RV_08.092.04.1{15}  apādu śipryandhasaḥ sudakṣasya prahoṣiṇaḥ<BR>
RV_08.092.04.2{15}  indorindroyavāśiraḥ<BR>
RV_08.092.05.1{15}  taṃ vabhi prārcatendraṃ somasya pītaye<BR>
RV_08.092.05.2{15}  tadid dhyasyavardhanam<BR>
RV_08.092.06.1{16}  asya pītvā madānāṃ devo devasyaujasā<BR>
RV_08.092.06.2{16}  viśvābhi bhuvanā bhuvat<BR>
RV_08.092.07.1{16}  tyamu vaḥ satrāsāhaṃ viśvāsu gīrṣvāyatam<BR>
RV_08.092.07.2{16}  ā cyāvayasyūtaye<BR>
RV_08.092.08.1{16}  yudhmaṃ santamanarvāṇaṃ somapāmanapacyutam<BR>
RV_08.092.08.2{16}  naramavāryakratum<BR>
RV_08.092.09.1{16}  śikṣā ṇa indra rāya ā puru vidvān ṛcīṣama<BR>
RV_08.092.09.2{16}  avā naḥ pārye dhane<BR>
RV_08.092.10.1{16}  ataścidindra ṇa upā yāhi śatavājayā<BR>
RV_08.092.10.2{16}  iṣā sahasravājayā<BR>
RV_08.092.11.1{17}  ayāma dhīvato dhiyo 'rvadbhiḥ śakra godare<BR>
RV_08.092.11.2{17}  jayema pṛtsu vajrivaḥ<BR>
RV_08.092.12.1{17}  vayamu tvā śatakrato gāvo na yavaseṣvā<BR>
RV_08.092.12.2{17}  uktheṣu raṇayāmasi<BR>
RV_08.092.13.1{17}  viśvā hi martyatvanānukāmā śatakrato<BR>
RV_08.092.13.2{17}  aganma vajrinnāśasaḥ<BR>
RV_08.092.14.1{17}  tve su putra śavaso 'vṛtran kāmakātayaḥ<BR>
RV_08.092.14.2{17}  na tvāmindrātiricyate<BR>
RV_08.092.15.1{17}  sa no vṛṣan saniṣṭhayā saṃ ghorayā dravitnvā<BR>
RV_08.092.15.2{17}  dhiyāviḍḍhi purandhyā<BR>
RV_08.092.16.1{18}  yaste nūnaṃ śatakratavindra dyumnitamo madaḥ<BR>
RV_08.092.16.2{18}  tena nūnaṃ made madeḥ<BR>
RV_08.092.17.1{18}  yaste citraśravastamo ya indra vṛtrahantamaḥ<BR>
RV_08.092.17.2{18}  ya ojodātamomadaḥ<BR>
RV_08.092.18.1{18}  vidmā hi yaste adrivastvādattaḥ satya somapāḥ<BR>
RV_08.092.18.2{18}  viśvāsudasma kṛṣṭiṣu<BR>
RV_08.092.19.1{18}  indrāya madvane sutaṃ pari ṣṭobhantu no giraḥ<BR>
RV_08.092.19.2{18}  arkamarcantu kāravaḥ<BR>
RV_08.092.20.1{18}  yasmin viśvā adhi śriyo raṇanti sapta saṃsadaḥ<BR>
RV_08.092.20.2{18}  indraṃsute havāmahe<BR>
RV_08.092.21.1{19}  trikadrukeṣu cetanaṃ devāso yajñamatnata<BR>
RV_08.092.21.2{19}  tamid vardhantuno giraḥ<BR>
RV_08.092.22.1{19}  ā tvā viśantvindavaḥ samudramiva sindhavaḥ<BR>
RV_08.092.22.2{19}  na tvāmindrāti ricyate<BR>
RV_08.092.23.1{19}  vivyaktha mahinā vṛṣan bhakṣaṃ somasya jāgṛve<BR>
RV_08.092.23.2{19}  ya indra jaṭhareṣu te<BR>
RV_08.092.24.1{19}  araṃ ta indra kukṣaye somo bhavatu vṛtrahan<BR>
RV_08.092.24.2{19}  araṃ dhāmabhyaindavaḥ<BR>
RV_08.092.25.1{19}  aramaśvāya gāyati śrutakakṣo araṃ gave<BR>
RV_08.092.25.2{19}  aramindrasya dhāmne<BR>
RV_08.092.26.1{19}  araṃ hi ṣma suteṣu ṇaḥ someṣvindra bhūṣasi<BR>
RV_08.092.26.2{19}  araṃ teśakra dāvane<BR>
RV_08.092.27.1{20}  parākāttāccidadrivastvāṃ nakṣanta no giraḥ<BR>
RV_08.092.27.2{20}  araṃ gamāma te vayam<BR>
RV_08.092.28.1{20}  evā hyasi vīrayurevā śūra uta sthiraḥ<BR>
RV_08.092.28.2{20}  evā te rādhyaṃ manaḥ<BR>
RV_08.092.29.1{20}  evā rātistuvīmagha viśvebhirdhāyi dhātṛbhiḥ<BR>
RV_08.092.29.2{20}  adhā cidindra me sacā<BR>
RV_08.092.30.1{20}  mo ṣu brahmeva tandrayurbhuvo vājānāṃ pate<BR>
RV_08.092.30.2{20}  matsvā sutasya gomataḥ<BR>
RV_08.092.31.1{20}  mā na indra abhyādiśaḥ sūro aktuṣvā yaman<BR>
RV_08.092.31.2{20}  tvā yujā vanema tat<BR>
RV_08.092.32.1{20}  tvayedindra yujā vayaṃ prati bruvīmahi spṛdhaḥ<BR>
RV_08.092.32.2{20}  tvamasmākaṃ tava smasi<BR>
RV_08.092.33.1{20}  tvāmid dhi tvāyavo 'nunonuvataścarān<BR>
RV_08.092.33.2{20}  sakhāya indra kāravaḥ<BR>
<BR>
RV_08.093.01.1{21}  ud ghedabhi śrutāmaghaṃ vṛṣabhaṃ naryāpasam<BR>
RV_08.093.01.2{21}  astārameṣi sūrya<BR>
RV_08.093.02.1{21}  nava yo navatiṃ puro bibheda bāhvojasā<BR>
RV_08.093.02.2{21}  ahiṃ ca vṛtrahāvadhīt<BR>
RV_08.093.03.1{21}  sa na indraḥ śivaḥ sakhāśvāvad gomad yavamat<BR>
RV_08.093.03.2{21}  urudhāreva dohate<BR>
RV_08.093.04.1{21}  yadadya kacca vṛtrahannudagā abhi sūrya<BR>
RV_08.093.04.2{21}  sarvaṃ tadindra te vaśe<BR>
RV_08.093.05.1{21}  yad vā pravṛddha satpate na marā iti manyase<BR>
RV_08.093.05.2{21}  uto tat satyamit tava<BR>
RV_08.093.06.1{22}  ye somāsaḥ parāvati ye arvāvati sunvire<BR>
RV_08.093.06.2{22}  sarvāṃstānindra gachasi<BR>
RV_08.093.07.1{22}  tamindraṃ vājayāmasi mahe vṛtrāya hantave<BR>
RV_08.093.07.2{22}  sa vṛṣā vṛṣabho bhuvat<BR>
RV_08.093.08.1{22}  indraḥ sa dāmane kṛta ojiṣṭhaḥ sa made hitaḥ<BR>
RV_08.093.08.2{22}  dyumnīślokī sa somyaḥ<BR>
RV_08.093.09.1{22}  girā vajro na sambhṛtaḥ sabalo anapacyutaḥ<BR>
RV_08.093.09.2{22}  vavakṣa ṛṣvoastṛtaḥ<BR>
RV_08.093.10.1{22}  durge cin naḥ sugaṃ kṛdhi gṛṇāna indra girvaṇaḥ<BR>
RV_08.093.10.2{22}  tvaṃ ca maghavan vaśaḥ<BR>
RV_08.093.11.1{23}  yasya te nū cidādiśaṃ na minanti svarājyam<BR>
RV_08.093.11.2{23}  na devo nādhrigurjanaḥ<BR>
RV_08.093.12.1{23}  adhā te apratiṣkutaṃ devī śuṣmaṃ saparyataḥ<BR>
RV_08.093.12.2{23}  ubhe suṣipra rodasī<BR>
RV_08.093.13.1{23}  tvametadadhārayaḥ kṛṣṇāsu rohiṇīṣu ca<BR>
RV_08.093.13.2{23}  paruṣṇīṣu ruśat payaḥ<BR>
RV_08.093.14.1{23}  vi yadaheradha tviṣo viśve devāso akramuḥ<BR>
RV_08.093.14.2{23}  vidan mṛgasya tānamaḥ<BR>
RV_08.093.15.1{23}  ā u me nivaro bhuvad vṛtrahādiṣṭa pauṃsyam<BR>
RV_08.093.15.2{23}  ajātaśatrurastṛtaḥ<BR>
RV_08.093.16.1{24}  śrutaṃ vo vṛtrahantamaṃ pra śardhaṃ carṣaṇīnām<BR>
RV_08.093.16.2{24}  ā śuṣe rādhase mahe<BR>
RV_08.093.17.1{24}  ayā dhiyā ca gavyayā puruṇāman puruṣṭuta<BR>
RV_08.093.17.2{24}  yat some-somaābhavaḥ<BR>
RV_08.093.18.1{24}  bodhinmanā idastu no vṛtrahā bhūryāsutiḥ<BR>
RV_08.093.18.2{24}  śṛṇotu śakraāśiṣam<BR>
RV_08.093.19.1{24}  kayā tvaṃ na ūtyābhi pra mandase vṛṣan<BR>
RV_08.093.19.2{24}  kayā stotṛbhya ā bhara<BR>
RV_08.093.20.1{24}  kasya vṛṣā sute sacā niyutvān vṛṣabho raṇat<BR>
RV_08.093.20.2{24}  vṛtrahā somapītaye<BR>
RV_08.093.21.1{25}  abhī ṣu ṇastvaṃ rayiṃ mandasānaḥ sahasriṇam<BR>
RV_08.093.21.2{25}  prayantābodhi dāśuṣe<BR>
RV_08.093.22.1{25}  patnīvantaḥ sutā ima uśanto yanti vītaye<BR>
RV_08.093.22.2{25}  apāṃ jagmirnicumpuṇaḥ<BR>
RV_08.093.23.1{25}  iṣṭā hotrā asṛkṣatendraṃ vṛdhāso adhvare<BR>
RV_08.093.23.2{25}  achāvabhṛthamojasā<BR>
RV_08.093.24.1{25}  iha tyā sadhamādyā harī hiraṇyakeśyā<BR>
RV_08.093.24.2{25}  voḷhāmabhi prayo hitam<BR>
RV_08.093.25.1{25}  tubhyaṃ somāḥ sutā ime stīrṇaṃ barhirvibhāvaso<BR>
RV_08.093.25.2{25}  stotṛbhya indramā vaha<BR>
RV_08.093.26.1{26}  ā te dakṣaṃ vi rocanā dadhad ratnā vi dāśuṣe<BR>
RV_08.093.26.2{26}  stotṛbhya indramarcata<BR>
RV_08.093.27.1{26}  ā te dadhāmīndriyamukthā viśvā śatakrato<BR>
RV_08.093.27.2{26}  stotṛbhya indra mṛḷaya<BR>
RV_08.093.28.1{26}  bhadram-bhadraṃ na ā bhareṣamūrjaṃ śatakrato<BR>
RV_08.093.28.2{26}  yadindra mṛḷayāsi naḥ<BR>
RV_08.093.29.1{26}  sa no viśvānyā bhara suvitāni śatakrato<BR>
RV_08.093.29.2{26}  yadindra mṛḷayāsi naḥ<BR>
RV_08.093.30.1{26}  tvāmid vṛtrahantama sutāvanto havāmahe<BR>
RV_08.093.30.2{26}  yadindra mṛḷayāsinaḥ<BR>
RV_08.093.31.1{27}  upa no haribhiḥ sutaṃ yāhi madānāṃ pate<BR>
RV_08.093.31.2{27}  upa no haribhiḥsutam<BR>
RV_08.093.32.1{27}  dvitā yo vṛtrahantamo vida indraḥ śatakratuḥ<BR>
RV_08.093.32.2{27}  upa no haribhiḥ sutam<BR>
RV_08.093.33.1{27}  tvaṃ hi vṛtrahanneṣāṃ pātā somānāmasi<BR>
RV_08.093.33.2{27}  upa no haribhiḥ sutam<BR>
RV_08.093.34.1{27}  indra iṣe dadātu na ṛbhukṣaṇam ṛbhuṃ rayim<BR>
RV_08.093.34.2{27}  vājī dadātuvājinam<BR>
<BR>
RV_08.094.01.1{28}  gaurdhayati marutāṃ śravasyurmātā maghonām<BR>
RV_08.094.01.2{28}  yuktā vahnī rathānām<BR>
RV_08.094.02.1{28}  yasyā devā upasthe vratā viśve dhārayanti<BR>
RV_08.094.02.2{28}  sūryāmāsādṛśe kam<BR>
RV_08.094.03.1{28}  tat su no viśve arya ā sadā gṛṇanti kāravaḥ<BR>
RV_08.094.03.2{28}  marutaḥ somapītaye<BR>
RV_08.094.04.1{28}  asti somo ayaṃ sutaḥ pibantyasya marutaḥ<BR>
RV_08.094.04.2{28}  uta svarājo aśvinā<BR>
RV_08.094.05.1{28}  pibanti mitro aryamā tanā pūtasya varuṇaḥ<BR>
RV_08.094.05.2{28}  triṣadhasthasya jāvataḥ<BR>
RV_08.094.06.1{28}  uto nvasya joṣamānindraḥ sutasya gomataḥ<BR>
RV_08.094.06.2{28}  prātarhoteva matsati<BR>
RV_08.094.07.1{29}  kadatviṣanta sūrayastira āpa iva sridhaḥ<BR>
RV_08.094.07.2{29}  arṣanti pūtadakṣasaḥ<BR>
RV_08.094.08.1{29}  kad vo adya mahānāṃ devānāmavo vṛṇe<BR>
RV_08.094.08.2{29}  tmanā ca dasmavarcasām<BR>
RV_08.094.09.1{29}  ā ye viśvā pārthivāni paprathan rocanā divaḥ<BR>
RV_08.094.09.2{29}  marutaḥsomapītaye<BR>
RV_08.094.10.1{29}  tyān nu pūtadakṣaso divo vo maruto huve<BR>
RV_08.094.10.2{29}  asya somasya pītaye<BR>
RV_08.094.11.1{29}  tyān nu ye vi rodasī tastabhurmaruto huve<BR>
RV_08.094.11.2{29}  asya somasya pītaye<BR>
RV_08.094.12.1{29}  tyaṃ nu mārutaṃ gaṇaṃ giriṣṭhāṃ vṛṣaṇaṃ huve<BR>
RV_08.094.12.2{29}  asyasomasya pītaye<BR>
<BR>
RV_08.095.01.1{30}  ā tvā giro rathīrivāsthuḥ suteṣu girvaṇaḥ<BR>
RV_08.095.01.2{30}  abhi tvā samanūṣatendra vatsaṃ na mātaraḥ<BR>
RV_08.095.02.1{30}  ā tvā śukrā acucyavuḥ sutāsa indra girvaṇaḥ<BR>
RV_08.095.02.2{30}  pibā tvasyāndhasa indra viśvāsu te hitam<BR>
RV_08.095.03.1{30}  pibā somaṃ madāya kamindra śyenābhṛtaṃ sutam<BR>
RV_08.095.03.2{30}  tvaṃ hiśaśvatīnāṃ patī rājā viśāmasi<BR>
RV_08.095.04.1{30}  śrudhī havaṃ tiraścyā indra yastvā saparyati<BR>
RV_08.095.04.2{30}  suvīryasya gomato rāyas pūrdhi mahānasi<BR>
RV_08.095.05.1{30}  indra yaste navāyasīṃ giraṃ mandrāmajījanat<BR>
RV_08.095.05.2{30}  cikitvinmanasaṃ dhiyaṃ pratnām ṛtasya pipyuṣīm<BR>
RV_08.095.06.1{31}  tamu ṣṭavāma yaṃ gira indramukthāni vāvṛdhuḥ<BR>
RV_08.095.06.2{31}  purūṇyasya pauṃsyā siṣāsanto vanāmahe<BR>
RV_08.095.07.1{31}  eto nvindraṃ stavāma śuddhaṃ śuddhena sāmnā<BR>
RV_08.095.07.2{31}  śuddhairukthairvāvṛdhvāṃsaṃ śuddha āśīrvān mamattu<BR>
RV_08.095.08.1{31}  indra śuddho na ā gahi śuddhaḥ śuddhābhirūtibhiḥ<BR>
RV_08.095.08.2{31}  śuddho rayiṃ ni dhāraya śuddho mamaddhi somyaḥ<BR>
RV_08.095.09.1{31}  indra śuddho hi no rayiṃ śuddho ratnāni dāśuṣe<BR>
RV_08.095.09.2{31}  śuddho vṛtrāṇi jighnase śuddho vājaṃ siṣāsasi<BR>
<BR>
RV_08.096.01.1{32}  asmā uṣāsa ātiranta yāmamindrāya naktamūrmyāḥ suvācaḥ<BR>
RV_08.096.01.2{32}  asmā āpo mātaraḥ sapta tasthurnṛbhyastarāya sindhavaḥ supārāḥ<BR>
RV_08.096.02.1{32}  atividdhā vithureṇā cidastrā triḥ sapta sānu saṃhitā girīṇām<BR>
RV_08.096.02.2{32}  na tad devo na martyastuturyād yāni pravṛddho vṛṣabhaścakāra<BR>
RV_08.096.03.1{32}  indrasya vajra āyaso nimiśla indrasya bāhvorbhūyiṣṭhamojaḥ<BR>
RV_08.096.03.2{32}  śīrṣannindrasya kratavo nireka āsanneṣanta śrutyā upāke<BR>
RV_08.096.04.1{32}  manye tvā yajñiyaṃ yajñiyānāṃ manye tvā cyavanamacyutānām<BR>
RV_08.096.04.2{32}  manye tvā satvanāmindra ketuṃ manye tvā vṛṣabhaṃ carṣaṇīnām<BR>
RV_08.096.05.1{32}  ā yad vajraṃ bāhvorindra dhatse madacyutamahaye hantavāu<BR>
RV_08.096.05.2{32}  pra parvatā anavanta pra gāvaḥ pra brahmāṇo abhinakṣanta indram<BR>
RV_08.096.06.1{33}  tamu ṣṭavāma ya imā jajāna viśvā jātānyavarāṇyasmāt<BR>
RV_08.096.06.2{33}  indreṇa mitraṃ didhiṣema gīrbhirupo namobhirvṛṣabhaṃ viśema<BR>
RV_08.096.07.1{33}  vṛtrasya tvā śvasathādīṣamāṇā viśve devā ajahurye sakhāyaḥ<BR>
RV_08.096.07.2{33}  marudbhirindra sakhyaṃ te astvathemā viśvāḥ pṛtanā jayāsi<BR>
RV_08.096.08.1{33}  triḥ ṣaṣṭistvā maruto vāvṛdhānā usrā iva rāśayo yajñiyāsaḥ<BR>
RV_08.096.08.2{33}  upa tvemaḥ kṛdhi no bhāgadheyaṃ śuṣmaṃ ta enā haviṣā vidhema<BR>
RV_08.096.09.1{33}  tigmamāyudhaṃ marutāmanīkaṃ kasta indra prati vajraṃ dadharṣa<BR>
RV_08.096.09.2{33}  anāyudhāso asurā adevāścakreṇa tānapa vapa ṛjīṣin<BR>
RV_08.096.10.1{33}  maha ugrāya tavase suvṛktiṃ preraya śivatamāya paśvaḥ<BR>
RV_08.096.10.2{33}  girvāhase gira indrāya pūrvīrdhehi tanve kuvidaṅga vedat<BR>
RV_08.096.11.1{34}  ukthavāhase vibhve manīṣāṃ druṇā na pāramīrayā nadīnām<BR>
RV_08.096.11.2{34}  ni spṛśa dhiyā tanvi śrutasya juṣṭatarasya kuvidaṅga vedat<BR>
RV_08.096.12.1{34}  tad viviḍḍhi yat ta indro jujoṣat stuhi suṣṭutiṃ namasāvivāsa<BR>
RV_08.096.12.2{34}  upa bhūṣa jaritarmā ruvaṇyaḥ śrāvayā vācaṃ kuvidaṅga vedat<BR>
RV_08.096.13.1{34}  ava drapso aṃśumatīmatiṣṭhadiyānaḥ kṛṣṇo daśabhiḥ sahasraiḥ<BR>
RV_08.096.13.2{34}  āvat tamindraḥ śacyā dhamantamapa snehitīrnṛmaṇā adhatta<BR>
RV_08.096.14.1{34}  drapsamapaśyaṃ viṣuṇe carantamupahvare nadyo aṃśumatyāḥ<BR>
RV_08.096.14.2{34}  nabho na kṛṣṇamavatasthivāṃsamiṣyāmi vo vṛṣaṇo yudhyatājau<BR>
RV_08.096.15.1{34}  adha drapso aṃśumatyā upasthe 'dhārayat tanvaṃ titviṣāṇaḥ<BR>
RV_08.096.15.2{34}  viśo adevīrabhyācarantīrbṛhaspatinā yujendraḥ sasāhe<BR>
RV_08.096.16.1{35}  tvaṃ ha tyat saptabhyo jāyamāno 'śatrubhyo abhavaḥ śatrurindra<BR>
RV_08.096.16.2{35}  gūḷhe dyāvāpṛthivī anvavindo vibhumadbhyo bhuvanebhyo raṇaṃ dhāḥ<BR>
RV_08.096.17.1{35}  tvaṃ ha tyadapratimānamojo vajreṇa vajrin dhṛṣito jaghantha<BR>
RV_08.096.17.2{35}  tvaṃ śuṣṇasyāvātiro vadhatraistvaṃ gā indra śacyedavindaḥ<BR>
RV_08.096.18.1{35}  tvaṃ ha tyad vṛṣabha carṣaṇīnāṃ ghano vṛtrānāṃ taviṣobabhūtha<BR>
RV_08.096.18.2{35}  tvaṃ sindhūnrasṛjastastabhānān tvamapo ajayodāsapatnīḥ<BR>
RV_08.096.19.1{35}  sa sukratū raṇitā yaḥ suteṣvanuttamanyuryo aheva revān<BR>
RV_08.096.19.2{35}  ya eka in naryapāṃsi kartā sa vṛtrahā pratīdanyamāhuḥ<BR>
RV_08.096.20.1{35}  sa vṛtrahendraścarṣaṇīdhṛt taṃ suṣṭutyā havyaṃ huvema<BR>
RV_08.096.20.2{35}  sa prāvitā maghavā no 'dhivaktā sa vājasya śravasyasyadātā<BR>
RV_08.096.21.1{35}  sa vṛtrahendra ṛbhukṣāḥ sadyo jajñāno havyo babhūva<BR>
RV_08.096.21.2{35}  kṛṇvannapāṃsi naryā purūṇi somo na pīto havyaḥ sakhibhyaḥ<BR>
<BR>
RV_08.097.01.1{36}  yā indra bhuja ābharaḥ svarvānasurebhyaḥ<BR>
RV_08.097.01.2{36}  stotāramin maghavannasya vardhaya ye ca tve vṛktabarhiṣaḥ<BR>
RV_08.097.02.1{36}  yamindra dadhiṣe tvamaśvaṃ gāṃ bhāgamavyayam<BR>
RV_08.097.02.2{36}  yajamāne sunvati dakṣiṇāvati tasmin taṃ dhehi mā paṇau<BR>
RV_08.097.03.1{36}  ya indra sastyavrato 'nuṣvāpamadevayuḥ<BR>
RV_08.097.03.2{36}  svaiḥ ṣa evairmumurat poṣyaṃ rayiṃ sanutardhehi taṃ tataḥ<BR>
RV_08.097.04.1{36}  yacchakrāsi parāvati yadarvāvati vṛtrahan<BR>
RV_08.097.04.2{36}  atastvā gīrbhirdyugadindra keśibhiḥ sutāvānā vivāsati<BR>
RV_08.097.05.1{36}  yad vāsi rocane divaḥ samudrasyādhi viṣṭapi<BR>
RV_08.097.05.2{36}  yat pārthive sadane vṛtrahantama yadantarikṣa ā gahi<BR>
RV_08.097.06.1{37}  sa naḥ someṣu somapāḥ suteṣu śavasas pate<BR>
RV_08.097.06.2{37}  mādayasva rādasā sūnṛtāvatendra rāyā parīṇasā<BR>
RV_08.097.07.1{37}  mā na indra parā vṛṇag bhavā naḥ sadhamādyaḥ<BR>
RV_08.097.07.2{37}  tvaṃ na ūtī tvamin na āpyaṃ mā na indra parā vṛṇak<BR>
RV_08.097.08.1{37}  asme indra sacā sute ni ṣadā pītaye madhu<BR>
RV_08.097.08.2{37}  kṛdhī jaritremaghavannavo mahadasme indra sacā sute<BR>
RV_08.097.09.1{37}  na tvā devāsa āśata na martyāso adrivaḥ<BR>
RV_08.097.09.2{37}  viśvā jātāniśavasābhibhūrasi na tvā devāsa āśata<BR>
RV_08.097.10.1{37}  viśvāḥ pṛtanā abhibhūtaraṃ naraṃ sajūstatakṣurindraṃjajanuśca rājase<BR>
RV_08.097.10.2{37}  kratvā varuṣṭhaṃ vara āmurimutogramojiṣṭhaṃ tavasaṃ tarasvinam<BR>
RV_08.097.11.1{38}  samīṃ rebhāso asvarannindraṃ somasya pītaye<BR>
RV_08.097.11.2{38}  svarpatiṃyadīṃ vṛdhe dhṛtavrato hyojasā samūtibhiḥ<BR>
RV_08.097.12.1{38}  nemiṃ namanti cakṣasā meṣaṃ viprā abhisvarā<BR>
RV_08.097.12.2{38}  sudītayo vo adruho 'pi karṇe tarasvinaḥ sam ṛkvabhiḥ<BR>
RV_08.097.13.1{38}  tamindraṃ johavīmi maghavānamugraṃ satrā dadhānamapratiṣkutaṃ śavāṃsi<BR>
RV_08.097.13.2{38}  maṃhiṣṭho gīrbhirā ca yajñiyo vavartad rāye no viśvā supathā kṛṇotu vajrī<BR>
RV_08.097.14.1{38}  tvaṃ pura indra cikidenā vyojasā śaviṣṭha śakra nāśayadhyai<BR>
RV_08.097.14.2{38}  tvad viśvāni bhuvanāni vajrin dyāvā rejete pṛthivī ca bhīṣā<BR>
RV_08.097.15.1{38}  tan ma ṛtamindra śūra citra pātvapo na vajrin duritāti parṣi bhūri<BR>
RV_08.097.15.2{38}  kadā na indra rāya ā daśasyerviśvapsnyasya spṛhayāyyasya rājan<BR>
<BR>
RV_08.098.01.1{01}  indrāya sāma gāyata viprāya bṛhate bṛhat<BR>
RV_08.098.01.2{01}  dharmakṛte vipaścite panasyave<BR>
RV_08.098.02.1{01}  tvamindrābhibhūrasi tvaṃ sūryamarocayaḥ<BR>
RV_08.098.02.2{01}  viśvakarmā viśvadevo mahānasi<BR>
RV_08.098.03.1{01}  vibhrājañ jyotiṣā svaragacho rocanaṃ divaḥ<BR>
RV_08.098.03.2{01}  devāsta indra sakhyāya yemire<BR>
RV_08.098.04.1{01}  endra no gadhi priyaḥ satrājidagohyaḥ<BR>
RV_08.098.04.2{01}  girirna viśvataspṛthuḥ patirdivaḥ<BR>
RV_08.098.05.1{01}  abhi hi satya somapā ubhe babhūtha rodasī<BR>
RV_08.098.05.2{01}  indrāsi sunvato vṛdhaḥ patirdivaḥ<BR>
RV_08.098.06.1{01}  tvaṃ hi śaśvatīnāmindra dartā purāmasi<BR>
RV_08.098.06.2{01}  hantā dasyormanorvṛdhaḥ patirdivaḥ<BR>
RV_08.098.07.1{02}  adhā hindra girvaṇa upa tvā kāmān mahaḥ sasṛjmahe<BR>
RV_08.098.07.2{02}  udevayanta udabhiḥ<BR>
RV_08.098.08.1{02}  vārṇa tvā yavyābhirvardhanti śūra brahmāṇi<BR>
RV_08.098.08.2{02}  vāvṛdhvāṃsaṃ cidadrivo dive-dive<BR>
RV_08.098.09.1{02}  yuñjanti harī iṣirasya gāthayorau ratha uruyuge<BR>
RV_08.098.09.2{02}  indravāhā vacoyujā<BR>
RV_08.098.10.1{02}  tvaṃ na indrā bharanojo nṛmṇaṃ śatakrato vicarṣaṇe<BR>
RV_08.098.10.2{02}  ā vīraṃ pṛtanāṣaham<BR>
RV_08.098.11.1{02}  tvaṃ hi naḥ pitā vaso tvaṃ mātā śatakrato babhūvitha<BR>
RV_08.098.11.2{02}  adhā te sumnamīmahe<BR>
RV_08.098.12.1{02}  tvāṃ śuṣmin puruhūta vājayantamupa bruve śatakrato<BR>
RV_08.098.12.2{02}  sa norāsva suvīryam<BR>
<BR>
RV_08.099.01.1{03}  tvāmidā hyo naro 'pīpyan vajrin bhūrṇayaḥ<BR>
RV_08.099.01.2{03}  sa indra stomavāhasāmiha śrudhyupa svasaramā gahi<BR>
RV_08.099.02.1{03}  matsvā suśipra harivastadīmahe tve ā bhūṣanti vedhasaḥ<BR>
RV_08.099.02.2{03}  tava śravāṃsyupamānyukthyā suteṣvindra girvaṇaḥ<BR>
RV_08.099.03.1{03}  śrāyanta iva sūryaṃ viśvedindrasya bhakṣata<BR>
RV_08.099.03.2{03}  vasūni jāte janamāna ojasā prati bhāgaṃ na dīdhima<BR>
RV_08.099.04.1{03}  anarśarātiṃ vasudāmupa stuhi bhadrā indrasya rātayaḥ<BR>
RV_08.099.04.2{03}  so asya kāmaṃ vidhato na roṣati mano dānāya codayan<BR>
RV_08.099.05.1{03}  tvamindra pratūrtiṣvabhi viśvā asi spṛdhaḥ<BR>
RV_08.099.05.2{03}  aśastihā janitā viśvatūrasi tvaṃ tūrya taruṣyataḥ<BR>
RV_08.099.06.1{03}  anu te śuṣmaṃ turayantamīyatuḥ kṣoṇī śiśuṃ na mātarā<BR>
RV_08.099.06.2{03}  viśvāste spṛdhaḥ śnathayanta manyave vṛtraṃ yadindratūrvasi<BR>
RV_08.099.07.1{03}  ita ūtī vo ajaraṃ prahetāramaprahitam<BR>
RV_08.099.07.2{03}  āśuṃ jetāraṃ hetāraṃ rathītamamatūrtaṃ tugryāvṛdham<BR>
RV_08.099.08.1{03}  iṣkartāramaniṣkṛtaṃ sahaskṛtaṃ śatamūtiṃ śatakratum<BR>
RV_08.099.08.2{03}  samānamindramavase havāmahe vasavānaṃ vasūjuvam<BR>
<BR>
RV_08.100.01.1{04}  ayaṃ ta emi tanvā purastād viśve devā abhi mā yanti paścāt<BR>
RV_08.100.01.2{04}  yadā mahyaṃ dīdharo bhāgamindrādin mayā kṛṇavo vīryāṇi<BR>
RV_08.100.02.1{04}  dadhāmi te madhuno bhakṣamagre hitaste bhāgaḥ suto astu somaḥ<BR>
RV_08.100.02.2{04}  asaśca tvaṃ dakṣiṇataḥ sakhā me 'dhā vṛtrāṇijaṅghanāva bhūri<BR>
RV_08.100.03.1{04}  pra su stomaṃ bharata vājayanta indrāya satyaṃ yadi satyamasti<BR>
RV_08.100.03.2{04}  nendro astīti nema u tva āha ka īṃ dadarśa kamabhiṣṭavāma<BR>
RV_08.100.04.1{04}  ayamasmi jaritaḥ paśya meha viśvā jātānyabhyasmi mahnā<BR>
RV_08.100.04.2{04}  ṛtasya mā pradiśo vardhayantyādardiro bhuvanā dardarīmi<BR>
RV_08.100.05.1{04}  ā yan mā venā aruhannṛtasyanekamāsīnaṃ haryatasya pṛṣṭhe<BR>
RV_08.100.05.2{04}  manaścin me hṛda ā pratyavocadacikradañchiśumantaḥ sakhāyaḥ<BR>
RV_08.100.06.1{04}  viśvet tā te savaneṣu pravācyā yā cakartha maghavannindra sunvate<BR>
RV_08.100.06.2{04}  pārāvataṃ yat purusambhṛtaṃ vasvapāvṛṇoḥ śarabhāya ṛṣibandhave<BR>
RV_08.100.07.1{05}  pra nūnaṃ dhāvatā pṛthaṃ neha yo vo avāvarīt<BR>
RV_08.100.07.2{05}  ni ṣīṃ vṛtrasya marmaṇi vajramindro apīpatat<BR>
RV_08.100.08.1{05}  manojavā ayamāna āyasīmatarat puram<BR>
RV_08.100.08.2{05}  divaṃ suparṇo gatvāya somaṃ vajriṇa ābharat<BR>
RV_08.100.09.1{05}  samudre antaḥ śayata udnā vajro abhīvṛtaḥ<BR>
RV_08.100.09.2{05}  bharantyasmaisaṃyataḥ puraḥprasravaṇā balim<BR>
RV_08.100.10.1{05}  yad vāg vadantyavicetanāni rāṣṭrī devānāṃ niṣasādamandrā<BR>
RV_08.100.10.2{05}  catasra ūrjaṃ duduhe payāṃsi kva svidasyāḥ paramaṃ jagāma<BR>
RV_08.100.11.1{05}  devīṃ vācamajanayanta devāstāṃ viśvarūpāḥ paśavo vadanti<BR>
RV_08.100.11.2{05}  sā no mandreṣamūrjaṃ duhānā dhenurvāgasmānupa suṣṭutaitu<BR>
RV_08.100.12.1{05}  sakhe viṣṇo vitaraṃ vi kramasva dyaurdehi lokaṃ vajrāya viṣkabhe<BR>
RV_08.100.12.2{05}  hanāva vṛtraṃ riṇacāva sindhūnindrasya yantu prasave visṛṣṭāḥ<BR>
<BR>
RV_08.101.01.1{06}  ṛdhagitthā sa martyaḥ śaśame devatātaye<BR>
RV_08.101.01.2{06}  yo nūnaṃ mitrāvaruṇāvabhiṣṭaya ācakre havyadātaye<BR>
RV_08.101.02.1{06}  varṣiṣṭhakṣatrā urucakṣasā narā rājānā dīrghaśruttamā<BR>
RV_08.101.02.2{06}  tā bāhutā na daṃsanā ratharyataḥ sākaṃ sūryasya raśmibhiḥ<BR>
RV_08.101.03.1{06}  pra yo vāṃ mitrāvaruṇājiro dūto adravat<BR>
RV_08.101.03.2{06}  ayaḥśīrṣā maderaghuḥ<BR>
RV_08.101.04.1{06}  na yaḥ sampṛche na punarhavītave nasaṃvādāya ramate<BR>
RV_08.101.04.2{06}  tasmān no adya samṛteruruṣyataṃ bāhubhyāṃ na uruṣyatam<BR>
RV_08.101.05.1{06}  pra mitrāya prāryamṇe sacathyam ṛtāvaso<BR>
RV_08.101.05.2{06}  varūthyaṃ varuṇe chandyaṃ vaca stotraṃ rājasu gāyata<BR>
RV_08.101.06.1{07}  te hinvire aruṇaṃ jenyaṃ vasvekaṃ putraṃ tisṝṇām<BR>
RV_08.101.06.2{07}  tedhāmānyamṛtā martyānāmadabdhā abhi cakṣate<BR>
RV_08.101.07.1{07}  ā me vacāṃsyudyatā dyumattamāni kartvā<BR>
RV_08.101.07.2{07}  ubhā yātaṃ nāsatyā sajoṣasā prati havyāni vītaye<BR>
RV_08.101.08.1{07}  rātiṃ yad vāmarakṣasaṃ havāmahe yuvābhyāṃ vājinīvasū<BR>
RV_08.101.08.2{07}  prācīṃ hotrāṃ pratirantāvitaṃ narā gṛṇānā jamadagninā<BR>
RV_08.101.09.1{07}  ā no yajñaṃ divispṛśaṃ vāyo yāhi sumanmabhiḥ<BR>
RV_08.101.09.2{07}  antaḥ pavitra upari śrīṇāno 'yaṃ śukro ayāmi te<BR>
RV_08.101.10.1{07}  vetyadhvaryuḥ pathibhī rajiṣṭhaiḥ prati havyāni vītaye<BR>
RV_08.101.10.2{07}  adhā niyutva ubhayasya naḥ piba śuciṃ somaṃ gavāśiram<BR>
RV_08.101.11.1{08}  baṇ mahānasi sūrya baḷ āditya mahānasi<BR>
RV_08.101.11.2{08}  mahaste sato mahimā panasyate 'ddhā deva mahānasi<BR>
RV_08.101.12.1{08}  baṭ surya śravasā mahānasi satrā deva mahānasi<BR>
RV_08.101.12.2{08}  mahnādevānāmasuryaḥ purohito vibhu jyotiradābhyam<BR>
RV_08.101.13.1{08}  iyaṃ yā nīcyarkiṇī rūpā rohiṇyā kṛtā<BR>
RV_08.101.13.2{08}  citreva pratyadarśyāyatyantardaśasu bāhuṣu<BR>
RV_08.101.14.1{08}  prajā ha tisro atyāyamīyurnyanyā arkamabhito viviśre<BR>
RV_08.101.14.2{08}  bṛhad dha tasthau bhuvaneṣvantaḥ pavamāno harita ā viveśa<BR>
RV_08.101.15.1{08}  mātā rudrāṇāṃ duhitā vasūnāṃ svasādityānāmamṛtasya nābhiḥ<BR>
RV_08.101.15.2{08}  pra nu vocaṃ cikituṣe janāya mā gāmanāgāmaditiṃ vadhiṣṭa<BR>
RV_08.101.16.1{08}  vacovidaṃ vācamudīrayantīṃ viśvābhirdhībhirupatiṣṭhamānām<BR>
RV_08.101.16.2{08}  devīṃ devebhyaḥ paryeyuṣīṃ gāmā māvṛkta martyo dabhracetāḥ<BR>
<BR>
RV_08.102.01.1{09}  tvamagne bṛhad vayo dadhāsi deva dāśuṣe<BR>
RV_08.102.01.2{09}  kavirgṛhapatiryuvā<BR>
RV_08.102.02.1{09}  sa na īḷānayā saha devānagne duvasyuvā<BR>
RV_08.102.02.2{09}  cikid vibhānavā vaha<BR>
RV_08.102.03.1{09}  tvayā ha svid yujā vayaṃ codiṣṭhena yaviṣṭhya<BR>
RV_08.102.03.2{09}  abhi ṣmovājasātaye<BR>
RV_08.102.04.1{09}  aurvabhṛguvacchucimapnavānavadā huve<BR>
RV_08.102.04.2{09}  agniṃ samudravāsasam<BR>
RV_08.102.05.1{09}  huve vātasvanaṃ kaviṃ parjanyakrandyaṃ sahaḥ<BR>
RV_08.102.05.2{09}  agniṃ samudravāsasam<BR>
RV_08.102.06.1{10}  ā savaṃ savituryathā bhagasyeva bhujiṃ huve<BR>
RV_08.102.06.2{10}  agniṃ samudravāsasam<BR>
RV_08.102.07.1{10}  agniṃ vo vṛdhantamadhvarāṇāṃ purūtamam<BR>
RV_08.102.07.2{10}  achā naptre sahasvate<BR>
RV_08.102.08.1{10}  ayaṃ yathā na ābhuvat tvaṣṭā rūpeva takṣyā<BR>
RV_08.102.08.2{10}  asya kratvā yaśasvataḥ<BR>
RV_08.102.09.1{10}  ayaṃ viśvā abhi śriyo 'gnirdeveṣu patyate<BR>
RV_08.102.09.2{10}  ā vājairupa no gamat<BR>
RV_08.102.10.1{10}  viśveṣāmiha stuhi hotṝṇāṃ yaśastamam<BR>
RV_08.102.10.2{10}  agniṃ yajñeṣupūrvyam<BR>
RV_08.102.11.1{11}  śīraṃ pāvakaśociṣaṃ jyeṣṭho yo dameṣvā<BR>
RV_08.102.11.2{11}  dīdāya dīrghaśruttamaḥ<BR>
RV_08.102.12.1{11}  tamarvantaṃ na sānasiṃ gṛṇīhi vipra śuṣmiṇam<BR>
RV_08.102.12.2{11}  mitraṃna yātayajjanam<BR>
RV_08.102.13.1{11}  upa tvā jāmayo giro dediśatīrhaviṣkṛtaḥ<BR>
RV_08.102.13.2{11}  vāyoranīkeasthiran<BR>
RV_08.102.14.1{11}  yasya tridhātvavṛtaṃ barhistasthāvasandinam<BR>
RV_08.102.c".ê{ā@}i dadhā padaāÅ` <BR>
RV_08.102.15.1{11}  padaṃ devasya mīḷhuṣo 'nādhṛṣṭābhirūtibhiḥ<BR>
RV_08.102.15.2{11}  bhadrāsūrya ivopadṛk<BR>
RV_08.102.16.1{12}  agne ghṛtasya dhītibhistepāno deva śociṣā<BR>
RV_08.102.16.2{12}  ā devān vakṣi yakṣi ca<BR>
RV_08.102.17.1{12}  taṃ tvājananta mātaraḥ kaviṃ devāso aṅgiraḥ<BR>
RV_08.102.17.2{12}  havyavāhamamartyam<BR>
RV_08.102.18.1{12}  pracetasaṃ tvā kave 'gne dūtaṃ vareṇyam<BR>
RV_08.102.18.2{12}  havyavāhaṃ ni ṣedire<BR>
RV_08.102.19.1{12}  nahi me astyaghnyā na svadhitirvananvati<BR>
RV_08.102.19.2{12}  athaitādṛg bharāmi te<BR>
RV_08.102.20.1{12}  yadagne kāni kāni cidā te dārūṇi dadhmasi<BR>
RV_08.102.20.2{12}  tā juṣasva yaviṣṭhya<BR>
RV_08.102.21.1{12}  yadattyupajihvikā yad vamro atisarpati<BR>
RV_08.102.21.2{12}  sarvaṃ tadastu te ghṛtam<BR>
RV_08.102.22.1{12}  agnimindhāno manasā dhiyaṃ saceta martyaḥ<BR>
RV_08.102.22.2{12}  agnimīdhe vivasvabhiḥ<BR>
<BR>
RV_08.103.01.1{13}  adarśi gātuvittamo yasmin vratānyādadhuḥ<BR>
RV_08.103.01.2{13}  upo ṣu jātamāryasya vardhanamagniṃ nakṣanta no giraḥ<BR>
RV_08.103.02.1{13}  pra daivodāso agnirdevānachā na majmanā<BR>
RV_08.103.02.2{13}  anu mātarampṛthivīṃ vi vāvṛte tasthau nākasya sānavi<BR>
RV_08.103.03.1{13}  yasmād rejanta kṛṣṭayaścarkṛtyāni kṛṇvataḥ<BR>
RV_08.103.03.2{13}  sahasrasāmmedhasātāviva tmanāgniṃ dhībhiḥ saparyata<BR>
RV_08.103.04.1{13}  pra yaṃ rāye ninīṣasi marto yaste vaso dāśat<BR>
RV_08.103.04.2{13}  sa vīraṃ dhatte agna ukthaśaṃsinaṃ tmanā sahasrapoṣiṇam<BR>
RV_08.103.05.1{13}  sa dṛḷhe cidabhi tṛṇatti vājamarvatā sa dhatte akṣiti śravaḥ<BR>
RV_08.103.05.2{13}  tve devatrā sadā purūvaso viśvā vāmāni dhīmahi<BR>
RV_08.103.06.1{14}  yo viśvā dayate vasu hotā mandro janānām<BR>
RV_08.103.06.2{14}  madhorna pātrā prathamānyasmai pra stomā yantyagnaye<BR>
RV_08.103.07.1{14}  aśvaṃ na gīrbhī rathyaṃ sudānavo marmṛjyante devayavaḥ<BR>
RV_08.103.07.2{14}  ubhe toke tanaye dasma viśpate parṣi rādho maghonām<BR>
RV_08.103.08.1{14}  pra maṃhiṣṭhāya gāyata ṛtāvne bṛhate śukraśociṣe<BR>
RV_08.103.08.2{14}  upastutāso agnaye<BR>
RV_08.103.09.1{14}  ā vaṃsate maghavā vīravad yaśaḥ samiddho dyumnyāhutaḥ<BR>
RV_08.103.09.2{14}  kuvin no asya sumatirnavīyasyachā vājebhirāgamat<BR>
RV_08.103.10.1{14}  preṣṭhamu priyāṇāṃ stuhyāsāvātithim<BR>
RV_08.103.10.2{14}  agniṃ rathānāṃ yamam<BR>
RV_08.103.11.1{15}  uditā yo niditā veditā vasvā yajñiyo vavartati<BR>
RV_08.103.11.2{15}  duṣṭarā yasya pravaṇe normayo dhiyā vājaṃ siṣāsataḥ<BR>
RV_08.103.12.1{15}  mā no hṛṇītāmatithirvasuragniḥ purupraśasta eṣaḥ<BR>
RV_08.103.12.2{15}  yaḥ suhotā svadhvaraḥ<BR>
RV_08.103.13.1{15}  mo te riṣan ye achoktibhirvaso 'gne kebhiścidevaiḥ<BR>
RV_08.103.13.2{15}  kīriścid dhi tvāmīṭṭe dūtyāya rātahavyaḥ svadhvaraḥ<BR>
RV_08.103.14.1{15}  āgne yāhi marutsakhā rudrebhiḥ somapītaye<BR>
RV_08.103.14.2{15}  sobharyā upa suṣṭutiṃ mādayasva svarṇare<BR>
<BR>
<BR>
<BR>
</body></html>
