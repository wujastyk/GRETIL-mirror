<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title> RGVEDA 3 </title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

RGVEDA 3<BR>
<BR>
<BR>
% EXCERPTS FROM README:<BR>
<BR>
% The edition used was that of Aufrecht, 1877. Apparently the edition was <BR>
% compiled by H.S. Ananthanarayana and W. P. Lehman. <BR>
% It is a "research-only" text. <BR>
% Reputedly, it was verified against Grassmann, 1876-77.<BR>
<BR>
<BR>
THE MODIFIED VERSE NUMBERING:<BR>
<BR>
two digits for Mandala.<BR>
three digits for Sukta.<BR>
two digits for verse.<BR>
one digit for line.<BR>
{two digits for varga}<BR>
<BR>
e.g.: 01.001.01.1{01}<BR>
<BR>
<BR>


<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>


<BR>
RV_03.001.01.1{13}  somasya mā tavasaṃ vakṣyagne vahniṃ cakartha vidathe yajadhyai<BR>
RV_03.001.01.2{13}  devānachā dīdyad yuñje adriṃ śamāye agne tanvaṃjuṣasva<BR>
RV_03.001.02.1{13}  prāñcaṃ yajñaṃ cakṛma vardhatāṃ gīḥ samidbhiragniṃ namasā duvasyan<BR>
RV_03.001.02.2{13}  divaḥ śaśāsurvidathā kavīnāṃ gṛtsāya cit tavase gātumīṣuḥ<BR>
RV_03.001.03.1{13}  mayo dadhe medhiraḥ pūtadakṣo divaḥ subandhurjanuṣā pṛthivyāḥ<BR>
RV_03.001.03.2{13}  avindannu darśatamapsvantardevāso agnimapasi svasṝṇām<BR>
RV_03.001.04.1{13}  avardhayan subhagaṃ sapta yahvīḥ śvetaṃ jajñānamaruṣammahitvā<BR>
RV_03.001.04.2{13}  śiśuṃ na jātamabhyāruraśvā devāso agniṃjaniman vapuṣyan<BR>
RV_03.001.05.1{13}  śukrebhiraṅgai raja ātatanvān kratuṃ punānaḥ kavibhiḥ pavitraiḥ<BR>
RV_03.001.05.2{13}  śocirvasānaḥ paryāyurapāṃ śriyo mimīte bṛhatīranūnāḥ<BR>
RV_03.001.06.1{14}  vavrājā sīmanadatīradabdhā divo yahvīravasānā anagnāḥ<BR>
RV_03.001.06.2{14}  sanā atra yuvatayaḥ sayonīrekaṃ garbhaṃ dadhire sapta vāṇīḥ<BR>
RV_03.001.07.1{14}  stīrṇā asya saṃhato viśvarūpā ghṛtasya yonau sravathe madhūnām<BR>
RV_03.001.07.2{14}  asthuratra dhenavaḥ pinvamānā mahī dasmasya mātarā samīcī<BR>
RV_03.001.08.1{14}  babhrāṇaḥ sūno sahaso vyadyaud dādhānaḥ śukrā rabhasā vapūṃṣi<BR>
RV_03.001.08.2{14}  ścotanti dhārā madhuno ghṛtasya vṛṣā yatra vāvṛdhe kāvyena<BR>
RV_03.001.09.1{14}  pituścidūdharjanuṣā viveda vyasya dhārā asṛjad vi dhenāḥ<BR>
RV_03.001.09.2{14}  guhā carantaṃ sakhibhiḥ śivebhirdivo yahvībhirnaguhā babhūva<BR>
RV_03.001.10.1{14}  pituśca garbhaṃ janituśca babhre pūrvīreko adhayat pīpyānāḥ<BR>
RV_03.001.10.2{14}  vṛṣṇe sapatnī śucaye sabandhū ubhe asmai manuṣyeni pāhi<BR>
RV_03.001.11.1{15}  urau mahānanibādhe vavardhāpo agniṃ yaśasaḥ saṃ hi pūrvīḥ<BR>
RV_03.001.11.2{15}  ṛtasya yonāvaśayad damūnā jāmīnāmagnirapasisvasṝṇām<BR>
RV_03.001.12.1{15}  akro na babhriḥ samithe mahīnāṃ didṛkṣeyaḥ sūnave bhāṛjīkaḥ<BR>
RV_03.001.12.2{15}  udusriyā janitā yo jajānāpāṃ garbho nṛtamo yahvo agniḥ<BR>
RV_03.001.13.1{15}  apāṃ garbhaṃ darśatamoṣadhīnāṃ vanā jajāna subhagā virūpam<BR>
RV_03.001.13.2{15}  devāsaścin manasā saṃ hi jagmuḥ paniṣṭhaṃ jātaṃ tavasaṃ duvasyan<BR>
RV_03.001.14.1{15}  bṛhanta id bhānavo bhāṛjīkamagniṃ sacanta vidyuto na śukrāḥ<BR>
RV_03.001.14.2{15}  guheva vṛddhaṃ sadasi sve antarapāra ūrve amṛtanduhānāḥ<BR>
RV_03.001.15.1{15}  īḷe ca tvā yajamāno havirbhirīḷe sakhitvaṃ sumatiṃ nikāmaḥ<BR>
RV_03.001.15.2{15}  devairavo mimīhi saṃ jaritre rakṣā ca no damyebhiranīkaiḥ<BR>
RV_03.001.16.1{16}  upakṣetārastava supraṇīte 'gne viśvāni dhanyā dadhānāḥ<BR>
RV_03.001.16.2{16}  suretasā śravasā tuñjamānā abhi ṣyāma pṛtanāyūnradevān<BR>
RV_03.001.17.1{16}  ā devānāmabhavaḥ keturagne mandro viśvāni kāvyāni vidvān<BR>
RV_03.001.17.2{16}  prati martānavāsayo damūnā anu devān rathiro yāsisādhan<BR>
RV_03.001.18.1{16}  ni duroṇe amṛto martyānāṃ rājā sasāda vidathāni sādhan<BR>
RV_03.001.18.2{16}  ghṛtapratīka urviyā vyadyaudagnirviśvāni kāvyāni vidvān<BR>
RV_03.001.19.1{16}  ā no gahi sakhyebhiḥ śivebhirmahān mahībhirūtibhiḥ saraṇyan<BR>
RV_03.001.19.2{16}  asme rayiṃ bahulaṃ santarutraṃ suvācaṃ bhāgaṃ yaśasaṃ kṛdhī naḥ<BR>
RV_03.001.20.1{16}  etā te agne janimā sanāni pra pūrvyāya nūtanāni vocam<BR>
RV_03.001.20.2{16}  mahānti vṛṣṇe savanā kṛtemā janmañ-janman nihito jātavedāḥ<BR>
RV_03.001.21.1{16}  janmañ-janman nihito jātavedā viśvāmitrebhiridhyate ajasraḥ<BR>
RV_03.001.21.2{16}  tasya vayaṃ sumatau yajñiyasyāpi bhadre saumanase syāma<BR>
RV_03.001.22.1{16}  imaṃ yajñaṃ sahasāvan tvaṃ no devatrā dhehi sukrato rarāṇaḥ<BR>
RV_03.001.22.2{16}  pra yaṃsi hotarbṛhatīriṣo no 'gne mahi dravinamā yajasva<BR>
RV_03.001.23.1{16}  iḷāmagne purudaṃsaṃ saniṃ goḥ śaśvattamaṃ havamānāyasādha<BR>
RV_03.001.23.2{16}  syān naḥ sūnustanayo vijāvāgne sā te sumatirbhutvasme <BR>
<BR>
RV_03.002.01.1{17}  vaiśvānarāya dhiṣaṇām ṛtāvṛdhe ghṛtaṃ na pūtamagnayejanāmasi<BR>
RV_03.002.01.2{17}  dvitā hotāraṃ manuṣaśca vāghato dhiyā rathaṃna kuliśaḥ sam ṛṇvati<BR>
RV_03.002.02.1{17}  sa rocayajjanuṣā rodasī ubhe sa mātrorabhavat putra īḍyaḥ<BR>
RV_03.002.02.2{17}  havyavāḷ agnirajaraścanohito dūḷabho viśāmatithirvibhāvasuḥ<BR>
RV_03.002.03.1{17}  kratvā dakṣasya taruṣo vidharmaṇi devāso agniṃ janayanta cittibhiḥ<BR>
RV_03.002.03.2{17}  rurucānaṃ bhānunā jyotiṣā mahāmatyaṃ na vājaṃ saniṣyannupa bruve<BR>
RV_03.002.04.1{17}  ā mandrasya saniṣyanto vareṇyaṃ vṛṇīmahe ahrayaṃ vājamṛgmiyam<BR>
RV_03.002.04.2{17}  rātiṃ bhṛgūṇāmuśijaṃ kavikratumagniṃ rājantaṃ divyena śociṣā<BR>
RV_03.002.05.1{17}  agniṃ sumnāya dadhire puro janā vājaśravasamiha vṛktabarhiṣaḥ<BR>
RV_03.002.05.2{17}  yatasrucaḥ surucaṃ viśvadevyaṃ rudraṃ yajñānāṃsādhadiṣṭimapasām<BR>
RV_03.002.06.1{18}  pāvakaśoce tava hi kṣayaṃ pari hotaryajñeṣu vṛktabarhiṣo naraḥ<BR>
RV_03.002.06.2{18}  agne duva ichamānāsa āpyamupāsate draviṇaṃ dhehi tebhyaḥ<BR>
RV_03.002.07.1{18}  ā rodasī apṛṇadā svarmahajjātaṃ yadenamapaso adhārayan<BR>
RV_03.002.07.2{18}  so adhvarāya pari ṇīyate kaviratyo na vājasātayecanohitaḥ<BR>
RV_03.002.08.1{18}  namasyata havyadātiṃ svadhvaraṃ duvasyata damyaṃ jātavedasam<BR>
RV_03.002.08.2{18}  rathīrṛtasya bṛhato vicarṣaṇiragnirdevānāmabhavat purohitaḥ<BR>
RV_03.002.09.1{18}  tisro yahvasya samidhaḥ parijmano 'gnerapunannuśijo amṛtyavaḥ<BR>
RV_03.002.09.2{18}  tāsāmekāmadadhurmartye bhujamu lokamu dve upa jāmimīyatuḥ<BR>
RV_03.002.10.1{18}  viśāṃ kaviṃ viśpatiṃ mānuṣīriṣaḥ saṃ sīmakṛṇvan svadhitiṃ na tejase<BR>
RV_03.002.10.2{18}  sa udvato nivato yāti veviṣat sa garbhameṣu bhuvaneṣu dīdharat<BR>
RV_03.002.11.1{19}  sa jinvate jaṭhareṣu prajajñivān vṛṣā citreṣu nānadan na siṃhaḥ<BR>
RV_03.002.11.2{19}  vaiśvānaraḥ pṛthupājā amartyo vasu ratnā dayamāno vi dāśuṣe<BR>
RV_03.002.12.1{19}  vaiśvānaraḥ pratnathā nākamāruhad divas pṛṣṭhaṃ bhandamānaḥ sumanmabhiḥ<BR>
RV_03.002.12.2{19}  sa pūrvavajjanayañ jantave dhanaṃ samānamajmaṃ paryeti jāgṛviḥ<BR>
RV_03.002.13.1{19}  ṛtāvānaṃ yajñiyaṃ vipramukthyamā yaṃ dadhe mātariśvā divi kṣayam<BR>
RV_03.002.13.2{19}  taṃ citrayāmaṃ harikeśamīmahe sudītimagniṃ suvitāya navyase<BR>
RV_03.002.14.1{19}  śuciṃ na yāmanniṣiraṃ svardṛśaṃ ketuṃ divo rocanasthāmuṣarbudham<BR>
RV_03.002.14.2{19}  agniṃ mūrdhānaṃ divo apratiṣkutaṃ tamīmahe namasā vājinaṃ bṛhat<BR>
RV_03.002.15.1{19}  mandraṃ hotāraṃ śucimadvayāvinaṃ damūnasamukthyaṃ viśvacarṣaṇim<BR>
RV_03.002.15.2{19}  rathaṃ na citraṃ vapuṣāya darśataṃ manurhitaṃ sadamid rāya īmahe <BR>
<BR>
RV_03.003.01.1{20}  vaiśvānarāya pṛthupājase vipo ratnā vidhanta dharuṇeṣu gātave<BR>
RV_03.003.01.2{20}  agnirhi devānamṛto duvasyatyathā dharmāṇi sanatā na dūduṣat<BR>
RV_03.003.02.1{20}  antardūto rodasī dasma īyate hotā niṣatto manuṣaḥ purohitaḥ<BR>
RV_03.003.02.2{20}  kṣayaṃ bṛhantaṃ pari bhūṣati dyubhirdevebhiragniriṣito dhiyāvasuḥ<BR>
RV_03.003.03.1{20}  ketuṃ yajñānāṃ vidathasya sā dhanaṃ viprāso agniṃ mahayanta cittibhiḥ<BR>
RV_03.003.03.2{20}  apāṃsi yasminnadhi sandadhurgirastasmin sumnāni yajamāna ā cake<BR>
RV_03.003.04.1{20}  pitā yajñānāmasuro vipaścitāṃ vimānamagnirvayunaṃ ca vāghatām<BR>
RV_03.003.04.2{20}  ā viveśa rodasī bhūrivarpasā purupriyo bhandate dhāmabhiḥ kaviḥ<BR>
RV_03.003.05.1{20}  candramagniṃ candrarathaṃ harivrataṃ vaiśvānaramapsuṣadaṃ svarvidam<BR>
RV_03.003.05.2{20}  vigāhaṃ tūrṇiṃ taviṣībhirāvṛtaṃ bhūrṇiṃ devāsa iha suśriyaṃ dadhuḥ<BR>
RV_03.003.06.1{21}  agnirdevebhirmanuṣaśca jantubhistanvāno yajñaṃ purupeśasaṃ dhiyā<BR>
RV_03.003.06.2{21}  rathīrantarīyate sādhadiṣṭibhirjīro damūnā abhiśasticātanaḥ<BR>
RV_03.003.07.1{21}  agne jarasva svapatya āyunyūrjā pinvasva samiṣo didīhi naḥ<BR>
RV_03.003.07.2{21}  vayāṃsi jinva bṛhataśca jāgṛva uśig devānāmasi sukraturvipām<BR>
RV_03.003.08.1{21}  viśpatiṃ yahvamatithiṃ naraḥ sadā yantāraṃ dhīnāmuśijaṃ ca vāghatām<BR>
RV_03.003.08.2{21}  adhvarāṇāṃ cetanaṃ jātavedasaṃ pra śaṃsanti namasā jūtibhirvṛdhe<BR>
RV_03.003.09.1{21}  vibhāvā devaḥ suraṇaḥ pari kṣitīragnirbabhūva śavasāsumadrathaḥ<BR>
RV_03.003.09.2{21}  tasya vratāni bhūripoṣiṇo vayamupa bhūṣemadama ā suvṛktibhiḥ<BR>
RV_03.003.10.1{21}  vaiśvānara tava dhāmānyā cake yebhiḥ svarvidabhavo vicakṣaṇa<BR>
RV_03.003.10.2{21}  jāta āpṛṇo bhuvanāni rodasī agne tā visvā paribhūrasi tmanā<BR>
RV_03.003.11.1{21}  vaiśvānarasya daṃsanābhyo bṛhadariṇādekaḥ svapasyayā kaviḥ<BR>
RV_03.003.11.2{21}  ubhā pitarā mahayannajāyatāgnirdyāvāpṛthivī bhūriretasā <BR>
<BR>
RV_03.004.01.1{22}  samit-samit sumanā bodhyasme śucā-śucā sumatiṃ rāsi vasvaḥ<BR>
RV_03.004.01.2{22}  ā deva devān yajathāya vakṣi sakhā sakhīn sumanā yakṣyagne<BR>
RV_03.004.02.1{22}  yaṃ devāsastrirahannāyajante dive-dive varuṇo mitro agniḥ<BR>
RV_03.004.02.2{22}  semaṃ yajñaṃ madhumantaṃ kṛdhī nastanūnapād ghṛtayoniṃ vidhantam<BR>
RV_03.004.03.1{22}  pra dīdhitirviśvavārā jigāti hotāramiḷaḥ prathamaṃ yajadhyai<BR>
RV_03.004.03.2{22}  achā namobhirvṛṣabhaṃ vandadhyai sa devān yakṣadiṣito yajīyān<BR>
RV_03.004.04.1{22}  ūrdhvo vāṃ gāturadhvare akāryūrdhvā śocīṃṣi prasthitā rajāṃsi<BR>
RV_03.004.04.2{22}  divo vā nābhā nyasādi hotā stṛṇīmahi devavyacā vi barhiḥ<BR>
RV_03.004.05.1{22}  sapta hotrāṇi manasā vṛṇānā invanto viśvaṃ prati yannṛtena<BR>
RV_03.004.05.2{22}  nṛpeśaso vidatheṣu pra jātā abhīmaṃ yajñaṃ vi caranta pūrvīḥ<BR>
RV_03.004.06.1{23}  ā bhandamāne uṣasā upāke uta smayete tanvā virūpe<BR>
RV_03.004.06.2{23}  yathā no mitro varuṇo jujoṣadindro marutvānuta vā mahobhiḥ<BR>
RV_03.004.07.1{23}  daivyā hotārā prathamā ny ṛñje sapta pṛkṣāsaḥ svadhayāmadanti<BR>
RV_03.004.07.2{23}  ṛtaṃ śaṃsanta ṛtamit ta āhuranu vrataṃ vratapā dīdhyānāḥ<BR>
RV_03.004.08.1{23}  ā bhāratī bhāratībhiḥ sajoṣā iḷā devairmanuṣyebhiragniḥ<BR>
RV_03.004.08.2{23}  sarasvatī sārasvatebhirarvāk tisro devīrbarhiredaṃ sadantu<BR>
RV_03.004.09.1{23}  tan nasturīpamadha poṣayitnu deva tvaṣṭarvi rarāṇaḥ syasva<BR>
RV_03.004.09.2{23}  yato vīraḥ karmaṇyaḥ sudakṣo yuktagrāvā jāyate devakāmaḥ<BR>
RV_03.004.10.1{23}  vanaspate 'va sṛjopa devānagnirhaviḥ śamitā sūdayāti<BR>
RV_03.004.10.2{23}  sedu hotā satyataro yajāti yathā devānāṃ janimāni veda<BR>
RV_03.004.11.1{23}  ā yāhyagne samidhāno arvāṃ indreṇa devaiḥ sarathaṃ turebhiḥ<BR>
RV_03.004.11.2{23}  barhirna āstāmaditiḥ suputrā svāhā devā amṛtāmādayantām <BR>
<BR>
RV_03.005.01.1{24}  pratyagniruṣasaścekitāno 'bodhi vipraḥ padavīḥ kavīnām<BR>
RV_03.005.01.2{24}  pṛthupājā devayadbhiḥ samiddho 'pa dvārā tamaso vahnirāvaḥ<BR>
RV_03.005.02.1{24}  pred vagnirvāvṛdhe stomebhirgīrbhi stotṝṇāṃ namasya ukthaiḥ<BR>
RV_03.005.02.2{24}  pūrvīrṛtasya sandṛśaścakānaḥ saṃ dūto adyauduṣaso viroke<BR>
RV_03.005.03.1{24}  adhāyyagnirmānuṣīṣu vikṣvapāṃ garbho mitra ṛtena sādhan<BR>
RV_03.005.03.2{24}  ā haryato yajataḥ sānvasthādabhūdu vipro havyomatīnām<BR>
RV_03.005.04.1{24}  mitro agnirbhavati yat samiddho mitro hotā varuṇo jātavedāḥ<BR>
RV_03.005.04.2{24}  mitro adhvaryuriṣiro damūnā mitraḥ sindhūnāmuta parvatānām<BR>
RV_03.005.05.1{24}  pāti priyaṃ ripo agraṃ padaṃ veḥ pāti yajvaścarañaṃsūryasya<BR>
RV_03.005.05.2{24}  pāti nābhā saptaśīrṣāṇamagniḥ pāti devānāmupamādam ṛṣvaḥ<BR>
RV_03.005.06.1{25}  ṛbhuścakra īḍyaṃ cāru nāma viśvāni devo vayunāni vidvān<BR>
RV_03.005.06.2{25}  sasasya carma ghṛtavat padaṃ vestadidagnī rakṣatyaprayuchan<BR>
RV_03.005.07.1{25}  ā yonimagnirghṛtavantamasthāt pṛthupragāṇamuśantamuśānaḥ<BR>
RV_03.005.07.2{25}  dīdyānaḥ śucirṛṣvaḥ pāvakaḥ punaḥ-punarmātarā navyasī kaḥ<BR>
RV_03.005.08.1{25}  sadyo jāta oṣadhībhirvavakṣe yadī vardhanti prasvo ghṛtena<BR>
RV_03.005.08.2{25}  āpa iva pravatā śumbhamānā uruśyadagniḥ pitrorupasthe<BR>
RV_03.005.09.1{25}  udu ṣṭutaḥ samidhā yahvo adyaud varṣman divo adhi nābhā pṛthivyāḥ<BR>
RV_03.005.09.2{25}  mitro agnirīḍyo mātariśvā dūto vakṣad yajathāya devān<BR>
RV_03.005.10.1{25}  udastambhīt samidhā nākam ṛṣvo 'gnirbhavannuttamo rocanānām<BR>
RV_03.005.10.2{25}  yadī bhṛgubhyaḥ pari mātariśvā guhā santaṃ havyavāhaṃ samīdhe<BR>
RV_03.005.11.1{25}  iḷāmagne ... <BR>
<BR>
RV_03.006.01.1{26}  pra kāravo mananā vacyamānā devadrīcīṃ nayata devayantaḥ<BR>
RV_03.006.01.2{26}  dakṣiṇāvāḍ vājinī prācyeti havirbharantyagnaye ghṛtācī<BR>
RV_03.006.02.1{26}  ā rodasī apṛṇā jāyamāna uta pra rikthā adha nu prayajyo<BR>
RV_03.006.02.2{26}  divaścidagne mahinā pṛthivyā vacyantāṃ te vahnayaḥ saptajihvāḥ<BR>
RV_03.006.03.1{26}  dyauśca tvā pṛthivī yajñiyāso ni hotāraṃ sādayante damāya<BR>
RV_03.006.03.2{26}  yadī viśo mānuṣīrdevayantīḥ prayasvatīrīḷate śukramarciḥ<BR>
RV_03.006.04.1{26}  mahān sadhasthe dhruva ā niṣatto 'ntardyāvā māhine haryamāṇaḥ<BR>
RV_03.006.04.2{26}  āskre sapatnī ajare amṛkte sabardughe urugāyasyadhenū<BR>
RV_03.006.05.1{26}  vratā te agne mahato mahāni tava kratvā rodasī ā tatantha<BR>
RV_03.006.05.2{26}  tvaṃ dūto abhavo jāyamānastvaṃ netā vṛṣabha carṣaṇīnām<BR>
RV_03.006.06.1{27}  ṛtasya vā keśinā yogyābhirghṛtasnuvā rohitā dhuri dhiṣva<BR>
RV_03.006.06.2{27}  athā vaha devān deva viśvān svadhvarā kṛṇuhi jātavedaḥ<BR>
RV_03.006.07.1{27}  divaścidā te rucayante rokā uṣo vibhātīranu bhāsi pūrvīḥ<BR>
RV_03.006.07.2{27}  apo yadagna uśadhag vaneṣu hoturmandrasya panayanta devāḥ<BR>
RV_03.006.08.1{27}  urau vā ye antarikṣe madanti divo vā ye rocane santi devāḥ<BR>
RV_03.006.08.2{27}  ūmā vā ye suhavāso yajatrā āyemire rathyo agne aśvāḥ<BR>
RV_03.006.09.1{27}  aibhiragne sarathaṃ yāhyarvāṃ nānārathaṃ vā vibhavo hyaśvāḥ<BR>
RV_03.006.09.2{27}  patnīvatastriṃśataṃ trīṃśca devānanuṣvadhamā vaha mādayasva<BR>
RV_03.006.10.1{27}  sa hotā yasya rodasī cidurvī yajñaṃ-yajñamabhi vṛdhe gṛṇītaḥ<BR>
RV_03.006.10.2{27}  prācī adhvareva tasthatuḥ sumeke ṛtāvarī ṛtajātasya satye<BR>
RV_03.006.11.1{27}  iḷāmagne ... <BR>
<BR>
RV_03.007.01.1{01}  pra ya āruḥ śitipṛṣṭhasya dhāserā mātarā viviśuḥ sapta? vāṇīḥ<BR>
RV_03.007.01.2{01}  parikṣitā pitarā saṃ carete pra sarsrāte dīrghamāyuḥ prayakṣe<BR>
RV_03.007.02.1{01}  divakṣaso dhenavo vṛṣṇo aśvā devīrā tasthau madhumad vahantīḥ<BR>
RV_03.007.02.2{01}  ṛtasya tvā sadasi kṣemayantaṃ paryekā carati vartaniṃ gauḥ<BR>
RV_03.007.03.1{01}  ā sīmarohat suyamā bhavantīḥ patiścikitvān rayivid rayīṇām<BR>
RV_03.007.03.2{01}  pra nīlapṛṣṭho atasasya dhāsestā avāsayat purudhapratīkaḥ<BR>
RV_03.007.04.1{01}  mahi tvāṣṭramūrjayantīrajuryaṃ stabhūyamānaṃ vahato vahanti<BR>
RV_03.007.04.2{01}  vyaṅgebhirdidyutānaḥ sadhastha ekāmiva rodasī ā viveśa<BR>
RV_03.007.05.1{01}  jānanti vṛṣṇo aruṣasya śevamuta bradhnasya śāsane raṇanti<BR>
RV_03.007.05.2{01}  divorucaḥ suruco rocamānā iḷā yeṣāṃ gaṇyā māhinā gīḥ<BR>
RV_03.007.06.1{02}  uto pitṛbhyāṃ pravidānu ghoṣaṃ maho mahadbhyāmanayanta śūṣam<BR>
RV_03.007.06.2{02}  ukṣā ha yatra pari dhānamaktoranu svaṃ dhāma jariturvavakṣa<BR>
RV_03.007.07.1{02}  adhvaryubhiḥ pañcabhiḥ sapta viprāḥ priyaṃ rakṣante nihitaṃ padaṃ veḥ<BR>
RV_03.007.07.2{02}  prāñco madantyukṣaṇo ajuryā devā devānāmanu hi vratā guḥ<BR>
RV_03.007.08.1{02}  daivyā hotārā prathamā ...<BR>
RV_03.007.09.1{02}  vṛṣāyante mahe atyāya pūrvīrvṛṣṇe citrāya raśmayaḥ suyāmāḥ<BR>
RV_03.007.09.2{02}  deva hotarmandrataraścikitvān maho devān rodasī eha vakṣi<BR>
RV_03.007.10.1{02}  pṛkṣaprayajo draviṇaḥ suvācaḥ suketava uṣaso revadūṣuḥ<BR>
RV_03.007.10.2{02}  uto cidagne mahinā pṛthivyāḥ kṛtaṃ cidenaḥ saṃ mahe daśasya<BR>
RV_03.007.11.1{02}  iḷāmagne ... <BR>
<BR>
RV_03.008.01.1{03}  añjanti tvāmadhvare devayanto vanaspate madhunā daivyena<BR>
RV_03.008.01.2{03}  yadūrdhvastiṣṭhā draviṇeha dhattād yad vā kṣayo māturasyā upasthe<BR>
RV_03.008.02.1{03}  samiddhasya śrayamāṇaḥ purastād brahma vanvāno ajaraṃ suvīram<BR>
RV_03.008.02.2{03}  āre asmadamatiṃ bādhamāna ucchrayasva mahate saubhagāya<BR>
RV_03.008.03.1{03}  ucchrayasva vanaspate varṣman pṛthivyā adhi<BR>
RV_03.008.03.2{03}  sumitī mīyamāno varco dhā yajñavāhase<BR>
RV_03.008.04.1{03}  yuvā suvāsāḥ parivīta āgāt sa u śreyān bhavati jāyamānaḥ<BR>
RV_03.008.04.2{03}  taṃ dhīrāsaḥ kavaya un nayanti svādhyo manasā devayantaḥ<BR>
RV_03.008.05.1{03}  jāto jāyate sudinatve ahnāṃ samarya ā vidathe vardhamānaḥ<BR>
RV_03.008.05.2{03}  punanti dhīrā apaso manīṣā devayā vipra udiyarti vācam<BR>
RV_03.008.06.1{04}  yān vo naro devayanto nimimyurvanaspate svadhitirvā tatakṣa<BR>
RV_03.008.06.2{04}  te devāsaḥ svaravastasthivāṃsaḥ prajāvadasme didhiṣantu ratnam<BR>
RV_03.008.07.1{04}  ye vṛkṇāso adhi kṣami nimitāso yatasrucaḥ<BR>
RV_03.008.07.2{04}  te no vyantu vāryaṃ devatrā kṣetrasādhasaḥ<BR>
RV_03.008.08.1{04}  ādityā rudrā vasavaḥ sunīthā dyāvākṣāmā pṛthivī antarikṣam<BR>
RV_03.008.08.2{04}  sajoṣaso yajñamavantu devā ūrdhvaṃ kṛṇvantvadhvarasya ketum<BR>
RV_03.008.09.1{04}  haṃsā iva śreṇiśo yatānāḥ śukrā vasānāḥ svaravo naāguḥ<BR>
RV_03.008.09.2{04}  unnīyamānāḥ kavibhiḥ purastād devā devānāmapi yanti pāthaḥ<BR>
RV_03.008.10.1{04}  śṛṅgāṇīvecchṛṅgiṇāṃ saṃ dadṛśre caṣālavantaḥ svaravaḥ pṛthivyām<BR>
RV_03.008.10.2{04}  vāghadbhirvā vihave śroṣamāṇā asmānavantu pṛtanājyeṣu<BR>
RV_03.008.11.1{04}  vanaspate śatavalśo vi roha sahasravalśā vi vayaṃ ruhema<BR>
RV_03.008.11.2{04}  yaṃ tvāmayaṃ svadhitistejamānaḥ praṇināya mahate saubhagāya <BR>
<BR>
RV_03.009.01.1{05}  sakhāyastvā vavṛmahe devaṃ martāsa ūtaye<BR>
RV_03.009.01.2{05}  apāṃ napātaṃsubhagaṃ sudīditiṃ supratūrtimanehasam<BR>
RV_03.009.02.1{05}  kāyamāno vanā tvaṃ yan mātṝrajagannapaḥ<BR>
RV_03.009.02.2{05}  na tat teagne pramṛṣe nivartanaṃ yad dūre sannihābhavaḥ<BR>
RV_03.009.03.1{05}  ati tṛṣṭaṃ vavakṣithāthaiva sumanā asi<BR>
RV_03.009.03.2{05}  pra-prānye yanti paryanya āsate yeṣāṃ sakhye asi śritaḥ<BR>
RV_03.009.04.1{05}  īyivāṃsamati sridhaḥ śaśvatīrati saścataḥ<BR>
RV_03.009.04.2{05}  anvīmavindan nicirāso adruho 'psu siṃhamiva śritam<BR>
RV_03.009.05.1{05}  sasṛvāṃsamiva tmanāgnimitthā tirohitam<BR>
RV_03.009.05.2{05}  ainaṃ nayan mātariśvā parāvato devebhyo mathitaṃ pari<BR>
RV_03.009.06.1{06}  taṃ tvā martā agṛbhṇata devebhyo havyavāhana<BR>
RV_03.009.06.2{06}  viśvān yadyajñānabhipāsi mānuṣa tava kratvā yaviṣṭhya<BR>
RV_03.009.07.1{06}  tad bhadraṃ tava daṃsanā pākāya cicchadayati<BR>
RV_03.009.07.2{06}  tvāṃ yadagne paśavaḥ samāsate samiddhamapiśarvare<BR>
RV_03.009.08.1{06}  ā juhotā svadhvaraṃ śīraṃ pāvakaśociṣam<BR>
RV_03.009.08.2{06}  āśuṃ dūtamajiraṃ pratnamīḍyaṃ śruṣṭī devaṃ saparyata<BR>
RV_03.009.09.1{06}  trīṇi śatā trī sahasrāṇyagniṃ triṃśacca devā navacāsaparyan<BR>
RV_03.009.09.2{06}  aukṣan ghṛtairastṛṇan barhirasmā ādid dhotāraṃ nyasādayanta <BR>
<BR>
RV_03.010.01.1{07}  tvāmagne manīṣiṇaḥ samrājaṃ carṣaṇīnām<BR>
RV_03.010.01.2{07}  devaṃ martāsa indhate samadhvare<BR>
RV_03.010.02.1{07}  tvāṃ yajñeṣv ṛtvijamagne hotāramīḷate<BR>
RV_03.010.02.2{07}  gopā ṛtasya dīdihi sve dame<BR>
RV_03.010.03.1{07}  sa ghā yaste dadāśati samidhā jātavedase<BR>
RV_03.010.03.2{07}  so agne dhattesuvīryaṃ sa puṣyati<BR>
RV_03.010.04.1{07}  sa keturadhvarāṇāmagnirdevebhirā gamat<BR>
RV_03.010.04.2{07}  añjānaḥ sapta hotṛbhirhaviṣmate<BR>
RV_03.010.05.1{07}  pra hotre pūrvyaṃ vaco 'gnaye bharatā bṛhat<BR>
RV_03.010.05.2{07}  vipāṃ jyotīṃṣi bibhrate na vedhase<BR>
RV_03.010.06.1{08}  agniṃ vardhantu no giro yato jāyata ukthyaḥ<BR>
RV_03.010.06.2{08}  mahe vājāyadraviṇāya darśataḥ<BR>
RV_03.010.07.1{08}  agne yajiṣṭho adhvare devān devayate yaja<BR>
RV_03.010.07.2{08}  hotā mandro virājasyati sridhaḥ<BR>
RV_03.010.08.1{08}  sa naḥ pāvaka dīdihi dyumadasme suvīryam<BR>
RV_03.010.08.2{08}  bhavā stotṛbhyoantamaḥ svastaye<BR>
RV_03.010.09.1{08}  taṃ tvā viprā vipanyavo jāgṛvāṃsaḥ samindhate<BR>
RV_03.010.09.2{08}  havyavāhamamartyaṃ sahovṛdham <BR>
<BR>
RV_03.011.01.1{09}  agnirhotā purohito 'dhvarasya vicarṣaṇiḥ<BR>
RV_03.011.01.2{09}  sa veda yajñamānuṣak<BR>
RV_03.011.02.1{09}  sa havyavāḷ amartya uśig dūtas canohitaḥ<BR>
RV_03.011.02.2{09}  agnirdhiyā sam ṛṇvati<BR>
RV_03.011.03.1{09}  agnirdhiyā sa cetati keturyajñasya pūrvyaḥ<BR>
RV_03.011.03.2{09}  arthaṃ hyasya taraṇi<BR>
RV_03.011.04.1{09}  agniṃ sūnuṃ sanaśrutaṃ sahaso jātavedasam<BR>
RV_03.011.04.2{09}  vahniṃ devāakṛṇvata<BR>
RV_03.011.05.1{09}  adābhyaḥ puraetā viśāmagnirmānuṣīṇām<BR>
RV_03.011.05.2{09}  tūrṇī rathaḥ sadā navaḥ<BR>
RV_03.011.06.1{10}  sāhvān viśvā abhiyujaḥ kraturdevānāmamṛktaḥ<BR>
RV_03.011.06.2{10}  agnistuviśravastamaḥ<BR>
RV_03.011.07.1{10}  abhi prayāṃsi vāhasā dāśvānaśnoti martyaḥ<BR>
RV_03.011.07.2{10}  kṣayaṃ pāvakaśociṣaḥ<BR>
RV_03.011.08.1{10}  pari viśvāni sudhitāgneraśyāma manmabhiḥ<BR>
RV_03.011.08.2{10}  viprāso jātavedasaḥ<BR>
RV_03.011.09.1{10}  agne viśvāni vāryā vājeṣu saniṣāmahe<BR>
RV_03.011.09.2{10}  tve devāsa erire <BR>
<BR>
RV_03.012.01.1{11}  indrāgnī ā gataṃ sutaṃ gīrbhirnabho vareṇyam<BR>
RV_03.012.01.2{11}  asya pātaṃ dhiyeṣitā<BR>
RV_03.012.02.1{11}  indrāgnī jarituḥ sacā yajño jigāti cetanaḥ<BR>
RV_03.012.02.2{11}  ayā pātamimaṃ sutam<BR>
RV_03.012.03.1{11}  indramagniṃ kavichadā yajñasya jūtyā vṛṇe<BR>
RV_03.012.03.2{11}  tā somasyeha tṛmpatām<BR>
RV_03.012.04.1{11}  tośā vṛtrahaṇā huve sajitvānāparājitā<BR>
RV_03.012.04.2{11}  indrāgnī vājasātamā<BR>
RV_03.012.05.1{11}  pra vāmarcantyukthino nīthāvido jaritāraḥ<BR>
RV_03.012.05.2{11}  indrāgnī iṣa ā vṛṇe<BR>
RV_03.012.06.1{12}  indrāgnī navatiṃ puro dāsapatnīradhūnutam<BR>
RV_03.012.06.2{12}  sākamekena karmaṇā<BR>
RV_03.012.07.1{12}  indrāgnī apasas paryupa pra yanti dhītayaḥ<BR>
RV_03.012.07.2{12}  ṛtasya pathyā anu<BR>
RV_03.012.08.1{12}  indrāgnī taviṣāṇi vāṃ sadhasthāni prayāṃsi ca<BR>
RV_03.012.08.2{12}  yuvoraptūryaṃ hitam<BR>
RV_03.012.09.1{12}  indrāgnī rocanā divaḥ pari vājeṣu bhūṣathaḥ<BR>
RV_03.012.09.2{12}  tad vāṃceti pra vīryam <BR>
<BR>
RV_03.013.01.1{13}  pra vo devāyāgnaye barhiṣṭhamarcāsmai<BR>
RV_03.013.01.2{13}  gamad devebhirāsa no yajiṣṭho barhirā sadat<BR>
RV_03.013.02.1{13}  ṛtāvā yasya rodasī dakṣaṃ sacanta ūtayaḥ<BR>
RV_03.013.02.2{13}  haviṣmantastamīḷate taṃ saniṣyanto 'vase<BR>
RV_03.013.03.1{13}  sa yantā vipra eṣāṃ sa yajñānāmathā hi ṣaḥ<BR>
RV_03.013.03.2{13}  agniṃ taṃ vo duvasyata dātā yo vanitā magham<BR>
RV_03.013.04.1{13}  sa naḥ śarmāṇi vītaye 'gniryachatu śantamā<BR>
RV_03.013.04.2{13}  yato naḥpruṣṇavad vasu divi kṣitibhyo apsvā<BR>
RV_03.013.05.1{13}  dīdivāṃsamapūrvyaṃ vasvībhirasya dhītibhiḥ<BR>
RV_03.013.05.2{13}  ṛkvāṇo agnimindhate hotāraṃ viśpatiṃ viśām<BR>
RV_03.013.06.1{13}  uta no brahmannaviṣa uktheṣu devahūtamaḥ<BR>
RV_03.013.06.2{13}  śaṃ naḥ śocāmarudvṛdho 'gne sahasrasātamaḥ<BR>
RV_03.013.07.1{13}  nū no rāsva sahasravat tokavat puṣṭimad vasu<BR>
RV_03.013.07.2{13}  dyumadagne suvīryaṃ varṣiṣthamanupakṣitam <BR>
<BR>
RV_03.014.01.1{14}  ā hotā mandro vidathānyasthāt satyo yajvā kavitamaḥ savedhāḥ<BR>
RV_03.014.01.2{14}  vidyudrathaḥ sahasas putro agniḥ śociṣkeśaḥ pṛthivyāṃ pājo aśret<BR>
RV_03.014.02.1{14}  ayāmi te namauktiṃ juṣasva ṛtāvastubhyaṃ cetate sahasvaḥ<BR>
RV_03.014.02.2{14}  vidvānā vakṣi viduṣo ni ṣatsi madhya ā barhirūtaye yajatra<BR>
RV_03.014.03.1{14}  dravatāṃ ta uṣasā vājayantī agne vātasya pathyābhiracha<BR>
RV_03.014.03.2{14}  yat sīmañjanti pūrvyaṃ havirbhirā vandhureva tasthaturduroṇe<BR>
RV_03.014.04.1{14}  mitraśca tubhyaṃ varuṇaḥ sahasvo 'gne viśve marutaḥ sumnamarcan<BR>
RV_03.014.04.2{14}  yacchociṣā sahasas putra tiṣṭhā abhi kṣitīḥ prathayan sūryo nṝn<BR>
RV_03.014.05.1{14}  vayaṃ te adya rarimā hi kāmamuttānahastā namasopasadya<BR>
RV_03.014.05.2{14}  yajiṣṭhena manasā yakṣi devānasredhatā manmanā vipro agne<BR>
RV_03.014.06.1{14}  tvad dhi putra sahaso vi pūrvīrdevasya yantyūtayo vi vājāḥ<BR>
RV_03.014.06.2{14}  tvaṃ dehi sahasriṇaṃ rayiṃ no 'drogheṇa vacasā satyamagne<BR>
RV_03.014.07.1{14}  tubhyaṃ dakṣa kavikrato yānīmā deva martāso adhvare akarma<BR>
RV_03.014.07.2{14}  tvaṃ viśvasya surathasya bodhi sarvaṃ tadagne amṛta svadeha <BR>
<BR>
RV_03.015.01.1{15}  vi pājasā pṛthunā śośucāno bādhasva dviṣo rakṣaso amīvāḥ<BR>
RV_03.015.01.2{15}  suśarmaṇo bṛhataḥ śarmaṇi syāmagnerahaṃ suhavasya praṇītau<BR>
RV_03.015.02.1{15}  tvaṃ no asyā uṣaso vyuṣṭau tvaṃ sūra udite bodhi gopāḥ<BR>
RV_03.015.02.2{15}  janmeva nityaṃ tanayaṃ juṣasva stomaṃ me agne tanvā sujāta<BR>
RV_03.015.03.1{15}  tvaṃ nṛcakṣā vṛṣabhānu pūrvīḥ kṛṣṇāsvagne aruṣo vibhāhi<BR>
RV_03.015.03.2{15}  vaso neṣi ca parṣi cātyaṃhaḥ kṛdhī no rāya uśijo yaviṣṭha<BR>
RV_03.015.04.1{15}  aṣāḷho agne vṛṣabho didīhi puro viśvāḥ saubhagā saṃjigīvān<BR>
RV_03.015.04.2{15}  yajñasya netā prathamasya pāyorjātavedo bṛhataḥ supraṇīte<BR>
RV_03.015.05.1{15}  achidrā śarma jaritaḥ purūṇi devānachā dīdyānaḥ sumedhāḥ<BR>
RV_03.015.05.2{15}  ratho na sasnirabhi vakṣi vājama>gne tvaṃ rodasīnaḥ sumeke<BR>
RV_03.015.06.1{15}  pra pīpaya vṛṣabha jinva vājānagne tvaṃ rodasī naḥ sudoghe<BR>
RV_03.015.06.2{15}  devebhirdeva surucā rucāno mā no martasya durmatiḥ pari ṣṭhāt<BR>
RV_03.015.07.1{15}  iḷāmagne ... <BR>
<BR>
RV_03.016.01.1{16}  ayamagniḥ suvīryasyeśe mahaḥ saubhagasya<BR>
RV_03.016.01.2{16}  rāya īśe svapatyasya gomata īśe vṛtrahathānām<BR>
RV_03.016.02.1{16}  imaṃ naro marutaḥ saścatā vṛdhaṃ yasmin rāyaḥ śevṛdhāsaḥ<BR>
RV_03.016.02.2{16}  abhi ye santi pṛtanāsu dūḍhyo viśvāhā śatrumādabhuḥ<BR>
RV_03.016.03.1{16}  sa tvaṃ no rāyaḥ śiśīhi mīḍhvo agne suviryasya<BR>
RV_03.016.03.2{16}  tuvidyumna varṣiṣṭhasya prajāvato 'namīvasya śuṣmiṇaḥ<BR>
RV_03.016.04.1{16}  cakriryo viśvā bhuvanābhi sāsahiścakrirdeveṣvā duvaḥ<BR>
RV_03.016.04.2{16}  ā deveṣu yatata ā suvīrya ā śaṃsa uta nṛṇām<BR>
RV_03.016.05.1{16}  mā no agne 'mataye māvīratāyai rīradhaḥ<BR>
RV_03.016.05.2{16}  māgotāyai sahasas putra mā nide 'pa dveṣāṃsyā kṛdhi<BR>
RV_03.016.06.1{16}  śagdhi vājasya subhaga prajāvato 'gne bṛhato adhvare<BR>
RV_03.016.06.2{16}  saṃrāyā bhūyasā sṛja mayobhunā tuvidyumna yaśasvatā <BR>
<BR>
RV_03.017.01.1{17}  samidhyamānaḥ prathamānu dharmā samaktubhirajyate viśvavāraḥ<BR>
RV_03.017.01.2{17}  śociṣkeśo ghṛtanirṇik pāvakaḥ suyajño agniryajathāya devān<BR>
RV_03.017.02.1{17}  yathāyajo hotramagne pṛthivyā yathā divo jātavedaścikitvān<BR>
RV_03.017.02.2{17}  evānena haviṣā yakṣi devān manuṣvad yajñaṃ pra tiremamadya<BR>
RV_03.017.03.1{17}  trīṇyāyūṃṣi tava jātavedastisra ājānīruṣasaste agne<BR>
RV_03.017.03.2{17}  tābhirdevānāmavo yakṣi vidvānathā bhava yajamānāya śaṃ yoḥ<BR>
RV_03.017.04.1{17}  agniṃ sudītiṃ sudṛśaṃ gṛṇanto namasyāmastveḍyaṃ jātavedaḥ<BR>
RV_03.017.04.2{17}  tvāṃ dūtamaratiṃ havyavāhaṃ devā akṛṇvannamṛtasya nābhim<BR>
RV_03.017.05.1{17}  yastvad dhotā pūrvo agne yajīyān dvitā ca sattā svadhayā ca śambhuḥ tasyānu dharma pra yajā cikitvo 'tha no dhā adhvaraṃ devavītau <BR>
<BR>
RV_03.018.01.1{18}  bhavā no agne sumanā upetau sakheva sakhye pitareva sādhuḥ<BR>
RV_03.018.01.2{18}  purudruho hi kṣitayo janānāṃ prati pratīcīrdahatādarātīḥ<BR>
RV_03.018.02.1{18}  tapo śvagne antarānamitrān tapā śaṃsamararuṣaḥ parasya<BR>
RV_03.018.02.2{18}  tapo vaso cikitāno acittān vi te tiṣṭhantāmajarā ayāsaḥ<BR>
RV_03.018.03.1{18}  idhmenāgna ichamāno ghṛtena juhomi havyaṃ tarase balāya<BR>
RV_03.018.03.2{18}  yāvadīśe brahmaṇā vandamāna imāṃ dhiyaṃ śataseyāya devīm<BR>
RV_03.018.04.1{18}  ucchociṣā sahasas putra stuto bṛhad vayaḥ śaśamāneṣu dhehi<BR>
RV_03.018.04.2{18}  revadagne viśvāmitreṣu śaṃ yormarmṛjmā te tanvaṃ bhūri kṛtvaḥ<BR>
RV_03.018.05.1{18}  kṛdhi ratnaṃ susanitardhanānāṃ sa ghedagne bhavasi yat samiddhaḥ<BR>
RV_03.018.05.2{18}  stoturduroṇe subhagasya revat sṛprā karasnā dadhiṣe vapūṃṣi <BR>
<BR>
RV_03.019.01.1{19}  agniṃ hotāraṃ pra vṛṇe miyedhe gṛtsaṃ kaviṃ viśvavidamamūram<BR>
RV_03.019.01.2{19}  sa no yakṣad devatātā yajīyān rāye vājāya vanatemaghāni<BR>
RV_03.019.02.1{19}  pra te agne haviṣmatīmiyarmyachā sudyumnāṃ rātinīṃ ghṛtācīm<BR>
RV_03.019.02.2{19}  pradakṣiṇid devatātimurāṇaḥ saṃ rātibhirvasubhiryajñamaśret<BR>
RV_03.019.03.1{19}  sa tejīyasā manasā tvota uta śikṣa svapatyasya śikṣoḥ<BR>
RV_03.019.03.2{19}  agne rāyo nṛtamasya prabhūtau bhūyāma te suṣṭutayaśca vasvaḥ<BR>
RV_03.019.04.1{19}  bhūrīṇi hi tve dadhire anīkāgne devasya yajyavo janāsaḥ<BR>
RV_03.019.04.2{19}  sa ā vaha devatātiṃ yaviṣṭha śardho yadadya divyaṃyajāsi<BR>
RV_03.019.05.1{19}  yat tvā hotāramanajan miyedhe niṣādayanto yajathāya devāḥ<BR>
RV_03.019.05.2{19}  sa tvaṃ no agne 'viteha bodhyadhi śravāṃsi dhehi nastanūṣu <BR>
<BR>
RV_03.020.01.1{20}  agnimuṣasamaśvinā dadhikrāṃ vyuṣṭiṣu havate vahnirukthaiḥ<BR>
RV_03.020.01.2{20}  sujyotiṣo naḥ śṛṇvantu devāḥ sajoṣaso adhvaraṃ vāvaśānāḥ<BR>
RV_03.020.02.1{20}  agne trī te vājinā trī ṣadhasthā tisraste jihvā ṛtajāta pūrvīḥ<BR>
RV_03.020.02.2{20}  tisra u te tanvo devavātāstābhirnaḥ pāhi giro aprayuchan<BR>
RV_03.020.03.1{20}  agne bhūrīṇi tava jātavedo deva svadhāvo 'mṛtasya nāma<BR>
RV_03.020.03.2{20}  yāśca māyā māyināṃ viśvaminva tve pūrvīḥ sandadhuḥpṛṣṭabandho<BR>
RV_03.020.04.1{20}  agnirnetā bhaga iva kṣitīnāṃ daivīnāṃ deva ṛtupā ṛtāvā<BR>
RV_03.020.04.2{20}  sa vṛtrahā sanayo viśvavedāḥ parṣad viśvāti duritā gṛṇantam<BR>
RV_03.020.05.1{20}  dadahikrāmagnimuṣasaṃ ca devīṃ bṛhaspatiṃ savitāraṃ cadevam<BR>
RV_03.020.05.2{20}  aśvinā mitrāvaruṇā bhagaṃ ca vasūn rudrānādityāniha huve <BR>
<BR>
RV_03.021.01.1{21}  imaṃ no yajñamamṛteṣu dhehīmā havyā jātavedo juṣasva<BR>
RV_03.021.01.2{21}  stokānāmagne medaso ghṛtasya hotaḥ prāśāna prathamo niṣadya<BR>
RV_03.021.02.1{21}  ghṛtavantaḥ pāvaka te stokā ścotanti medasaḥ<BR>
RV_03.021.02.2{21}  svadharman devavītaye śreṣṭhaṃ no dhehi vāryam<BR>
RV_03.021.03.1{21}  tubhyaṃ stokā ghṛtaścuto 'gne viprāya santya<BR>
RV_03.021.03.2{21}  ṛṣiḥ śreṣṭhaḥ samidhyase yajñasya prāvitā bhava<BR>
RV_03.021.04.1{21}  tubhyaṃ ścotantyadhrigo śacīva stokāso agne medaso ghṛtasya<BR>
RV_03.021.04.2{21}  kaviśasto bṛhatā bhānunāgā havyā juṣasva medhira<BR>
RV_03.021.05.1{21}  ojiṣṭhaṃ te madhyato meda udbhṛtaṃ pra te vayaṃ dadāmahe<BR>
RV_03.021.05.2{21}  ścotanti te vaso stokā adhi tvaci prati tān devaśo vihi <BR>
<BR>
RV_03.022.01.1{22}  ayaṃ so agniryasmin somamindraḥ sutaṃ dadhe jaṭhare vāvaśānaḥ<BR>
RV_03.022.01.2{22}  sahasriṇaṃ vājamatyaṃ na saptiṃ sasavān san stūyase jātavedaḥ<BR>
RV_03.022.02.1{22}  agne yat te divi varcaḥ pṛthivyāṃ yadoṣadhīṣvapsvā yajatra<BR>
RV_03.022.02.2{22}  yenāntarikṣamurvātatantha tveṣaḥ sa bhānurarṇavo nṛcakṣāḥ<BR>
RV_03.022.03.1{22}  agne divo arṇamachā jigāsyachā devānūciṣe dhiṣṇyāye<BR>
RV_03.022.03.2{22}  yā rocane parastāt sūryasya yāścāvastādupatiṣṭhaṇta āpaḥ<BR>
RV_03.022.04.1{22}  purīṣyāso agnayaḥ prāvaṇebhiḥ sajoṣasaḥ<BR>
RV_03.022.04.2{22}  juṣantāṃ yajñamadruho 'namīvā iṣo mahīḥ<BR>
RV_03.022.05.1{22}  iḷāmagne ... <BR>
<BR>
RV_03.023.01.1{23}  nirmathitaḥ sudhita ā sadhasthe yuvā kaviradhvarasya praṇetā<BR>
RV_03.023.01.2{23}  jūryatsvagnirajaro vaneṣvatrā dadhe amṛtaṃ jātavedāḥ<BR>
RV_03.023.02.1{23}  amanthiṣṭāṃ bhāratā revadagniṃ devaśravā devavātaḥ sudakṣam<BR>
RV_03.023.02.2{23}  agne vi paśya bṛhatābhi rāyeṣāṃ no netā bhavatādanu dyūn<BR>
RV_03.023.03.1{23}  daśa kṣipaḥ pūrvyaṃ sīmajījanan sujātaṃ mātṛṣu priyam<BR>
RV_03.023.03.2{23}  agniṃ stuhi daivavātaṃ devaśravo yo janānāmasad vaśī<BR>
RV_03.023.04.1{23}  ni tvā dadhe vara ā pṛthivyā iḷāyās pade sudinatve ahnām<BR>
RV_03.023.04.2{23}  dṛṣadvatyāṃ mānuṣa āpayāyāṃ sarasvatyāṃ revadagnedidīhi<BR>
RV_03.023.05.1{23}  iḷāmagne ... <BR>
<BR>
RV_03.024.01.1{24}  agne sahasva pṛtanā abhimātīrapāsya<BR>
RV_03.024.01.2{24}  duṣṭarastarannarātīrvarco dhā yajñavāhase<BR>
RV_03.024.02.1{24}  agna iḷā samidhyase vītihotro amartyaḥ<BR>
RV_03.024.02.2{24}  juṣasva sū no adhvaram<BR>
RV_03.024.03.1{24}  agne dyumnena jāgṛve sahasaḥ sūnavāhuta<BR>
RV_03.024.03.2{24}  edaṃ barhiḥ sado<BR>
RV_03.024.03.1{24}  mama<BR>
RV_03.024.04.1{24}  agne viśvebhiragnibhirdevebhirmahayā giraḥ<BR>
RV_03.024.04.2{24}  yajñeṣu yau cāyavaḥ<BR>
RV_03.024.05.1{24}  agne dā dāśuṣe rayiṃ vīravantaṃ parīṇasam<BR>
RV_03.024.05.2{24}  śiśīhi naḥ sūnumataḥ <BR>
<BR>
RV_03.025.01.1{25}  a>gne divaḥ sūnurasi pracetāstanā pṛthivyā uta viśvavedāḥ<BR>
RV_03.025.01.2{25}  ṛdhag devāniha yajā cikitvaḥ<BR>
RV_03.025.02.1{25}  agniḥ sanoti vīryāṇi vidvān sanoti vājamamṛtāya bhūṣan<BR>
RV_03.025.02.2{25}  sa no devāneha vahā purukṣo<BR>
RV_03.025.03.1{25}  agnirdyāvāpṛthivī viśvajanye ā bhāti devī amṛte amūraḥ<BR>
RV_03.025.03.2{25}  kṣayan vājaiḥ puruścandro namobhiḥ<BR>
RV_03.025.04.1{25}  agna indraśca dāśuṣo durone sutāvato yajñamihopa yātam<BR>
RV_03.025.04.2{25}  amardhantā somapeyāya devā<BR>
RV_03.025.05.1{25}  agne apāṃ samidhyase duroṇe nityaḥ sūno sahaso jātavedaḥ<BR>
RV_03.025.05.2{25}  sadhasthāni mahayamāna ūtī <BR>
RV_03.026.01.1{26}  vaiśvānaraṃ manasāgniṃ nicāyyā haviṣmanto anuṣatyaṃ svarvidam<BR>
RV_03.026.01.2{26}  sudānuṃ devaṃ rathiraṃ vasūyavo gīrbhī raṇvaṃkuśikāso havāmahe<BR>
RV_03.026.02.1{26}  taṃ śubhramagnimavase havāmahe vaiśvānaraṃ mātariśvānamukthyam<BR>
RV_03.026.02.2{26}  bṛhaspatiṃ manuṣo devatātaye vipraṃ śrotāramatithiṃ raghuṣyadam<BR>
RV_03.026.03.1{26}  aśvo na krandañ janibhiḥ samidhyate vaiśvānaraḥ kuśikebhiryuge-yuge<BR>
RV_03.026.03.2{26}  sa no agniḥ suvīryaṃ svaśvyaṃ dadhātu ratnamamṛteṣu jāgṛviḥ<BR>
RV_03.026.04.1{26}  pra yantu vājāstaviṣībhiragnayaḥ śubhe sammiṣlāḥ pṛṣatīrayukṣata<BR>
RV_03.026.04.2{26}  bṛhadukṣo maruto viśvavedasaḥ pra vepayantiparvatānadābhyāḥ<BR>
RV_03.026.05.1{26}  agniśriyo maruto viśvakṛṣṭaya ā tveṣamugramava īmahe vayam<BR>
RV_03.026.05.2{26}  te svānino rudriyā varṣanirṇijaḥ siṃhā na heṣakratavaḥ sudānavaḥ<BR>
RV_03.026.06.1{27}  vrātaṃ-vrātaṃ gaṇaṃ-gaṇaṃ suśastibhiragnerbhāmaṃ marutāmoja īmahe<BR>
RV_03.026.06.2{27}  pṛṣadaśvāso anavabhrarādhaso gantāro yajñaṃ vidatheṣu dhīrāḥ<BR>
RV_03.026.07.1{27}  agnirasmi janmanā jātavedā ghṛtaṃ me cakṣuramṛtaṃ ma āsan<BR>
RV_03.026.07.2{27}  arkastridhātū rajaso vimāno 'jasro gharmo havirasmi nāma<BR>
RV_03.026.08.1{27}  tribhiḥ pavitrairapupod dhyarkaṃ hṛdā matiṃ jyotiranu prajānan<BR>
RV_03.026.08.2{27}  varṣiṣṭhaṃ ratnamakṛta svadhābhirādid dyāvāpṛthivī paryapaśyat<BR>
RV_03.026.09.1{27}  śatadhāramutsamakṣīyamāṇaṃ vipaścitaṃ pitaraṃ vaktvānām<BR>
RV_03.026.09.2{27}  meḷiṃ madantaṃ pitrorupasthe taṃ rodasī pipṛtaṃ satyavācam <BR>
<BR>
RV_03.027.01.1{28}  pra vo vājā abhidyavo haviṣmanto ghṛtācyā<BR>
RV_03.027.01.2{28}  devāñ jigātisumnayuḥ<BR>
RV_03.027.02.1{28}  īḷe agniṃ vipaścitaṃ girā yajñasya sādhanam<BR>
RV_03.027.02.2{28}  śruṣṭīvānaṃ dhitāvānam<BR>
RV_03.027.03.1{28}  agne śakema te vayaṃ yamaṃ devasya vājinaḥ<BR>
RV_03.027.03.2{28}  ati dveṣāṃsi tarema<BR>
RV_03.027.04.1{28}  samidhyamāno adhvare 'gniḥ pāvaka īḍyaḥ<BR>
RV_03.027.04.2{28}  śociṣkeśastamīmahe<BR>
RV_03.027.05.1{28}  pṛthupājā amartyo ghṛtanirṇik svāhutaḥ<BR>
RV_03.027.05.2{28}  agniryajñasya havyavāṭ<BR>
RV_03.027.06.1{29}  taṃ sabādho yatasruca itthā dhiyā yajñavantaḥ<BR>
RV_03.027.06.2{29}  ā cakruragnimūtaye<BR>
RV_03.027.07.1{29}  hotā devo amartyaḥ purastādeti māyayā<BR>
RV_03.027.07.2{29}  vidathāni pracodayan<BR>
RV_03.027.08.1{29}  vājī vājeṣu dhīyate 'dhvareṣu pra ṇīyate<BR>
RV_03.027.08.2{29}  vipro yajñasya sādhanaḥ<BR>
RV_03.027.09.1{29}  dhiyā cakre vareṇyo bhūtānāṃ garbhamā dadhe<BR>
RV_03.027.09.2{29}  dakṣasyapitaraṃ tanā<BR>
RV_03.027.10.1{29}  ni tvā dadhe vareṇyaṃ dakṣasyeḷā sahaskṛta<BR>
RV_03.027.10.2{29}  agne sudītimuśijam<BR>
RV_03.027.11.1{30}  agniṃ yanturamapturam ṛtasya yoge vanuṣaḥ<BR>
RV_03.027.11.2{30}  viprā vājaiḥ samindhate<BR>
RV_03.027.12.1{30}  ūrjo napātamadhvare dīdivāṃsamupa dyavi<BR>
RV_03.027.12.2{30}  agnimīḷe kavikratum<BR>
RV_03.027.13.1{30}  īḷenyo namasyastirastamāṃsi darśataḥ<BR>
RV_03.027.13.2{30}  samagniridhyat<BR>
RV_03.027.13.1{30}  e vṛṣā<BR>
RV_03.027.14.1{30}  vṛṣo agniḥ samidhyate 'śvo na devavāhanaḥ<BR>
RV_03.027.14.2{30}  taṃ haviṣmanta īḷate<BR>
RV_03.027.15.1{30}  vṛṣaṇaṃ tvā vayaṃ vṛṣan vṛṣaṇaḥ samidhīmahi<BR>
RV_03.027.15.2{30}  agne dīdyataṃ bṛhat <BR>
<BR>
RV_03.028.01.1{31}  agne juṣasva no haviḥ puroḷāśaṃ jātavedaḥ<BR>
RV_03.028.01.2{31}  prātaḥsāvedhiyāvaso<BR>
RV_03.028.02.1{31}  puroḷā agne pacatastubhyaṃ vā ghā pariṣkṛtaḥ<BR>
RV_03.028.02.2{31}  taṃ juṣasva yaviṣṭhya<BR>
RV_03.028.03.1{31}  agne vīhi puroḷāṣamāhutaṃ tiroahnyam<BR>
RV_03.028.03.2{31}  sahasaḥ sūnurasyadhvare hitaḥ<BR>
RV_03.028.04.1{31}  mādhyandine savane jātavedaḥ puroḷāśamiha kave juṣasva<BR>
RV_03.028.04.2{31}  agne yahvasya tava bhāgadheyaṃ na pra minanti vidatheṣu dhīrāḥ<BR>
RV_03.028.05.1{31}  agne tṛtīye savane hi kāniṣaḥ puroḷāśaṃ sahasaḥ sūnavāhutam<BR>
RV_03.028.05.2{31}  athā deveṣvadhvaraṃ vipanyayā dhā ratnavantamamṛteṣu jāgṛvim<BR>
RV_03.028.06.1{31}  agne vṛdhāna āhutiṃ puroḷāśaṃ jātavedaḥ<BR>
RV_03.028.06.2{31}  juṣasva tiroahnyam <BR>
<BR>
RV_03.029.01.1{32}  astīdamadhimanthanamasti prajananaṃ kṛtam<BR>
RV_03.029.01.2{32}  etāṃ viśpatnīmā bharāgniṃ manthāma pūrvathā<BR>
RV_03.029.02.1{32}  araṇyornihito jātavedā garbha iva sudhito garbhiṇīṣu<BR>
RV_03.029.02.2{32}  dive-diva īḍyo jāgṛvadbhirhaviṣmadbhirmanuṣyebhiragniḥ<BR>
RV_03.029.03.1{32}  uttānāyāmava bharā cikitvān sadyaḥ pravītā vṛṣaṇaṃ jajāna<BR>
RV_03.029.03.2{32}  aruṣastūpo ruśadasya pāja iḷāyās putro vayune 'janiṣṭa<BR>
RV_03.029.04.1{32}  iḷāyāstvā pade vayaṃ nābhā pṛthivyā adhi<BR>
RV_03.029.04.2{32}  jātavedo ni dhīmahyagne havyāya voḷhave<BR>
RV_03.029.05.1{32}  manthatā naraḥ kavimadvayantaṃ pracetasamamṛtaṃ supratīkam<BR>
RV_03.029.05.2{32}  yajñasya ketuṃ prathamaṃ purastādagniṃ naro janayatā suśevam<BR>
RV_03.029.06.1{33}  yadī manthanti bāhubhirvi rocate 'śvo na vājyaruṣo vaneṣvā<BR>
RV_03.029.06.2{33}  citro na yāmannaśvinoranivṛtaḥ pari vṛṇaktyaśmanastṛṇā dahan<BR>
RV_03.029.07.1{33}  jāto agnī rocate cekitāno vājī vipraḥ kaviśastaḥ sudānuḥ<BR>
RV_03.029.07.2{33}  yaṃ devāsa īḍyaṃ viśvavidaṃ havyavāhamadadhuradhvareṣu<BR>
RV_03.029.08.1{33}  sīda hotaḥ sva u loke cikitvān sādayā yajñaṃ sukṛtasya yonau<BR>
RV_03.029.08.2{33}  devāvīrdevān haviṣā yajāsyagne bṛhad yajamāne vayo dhāḥ<BR>
RV_03.029.09.1{33}  kṛṇota dhūmaṃ vṛṣaṇaṃ sakhāyo 'sredhanta itana vājamacha<BR>
RV_03.029.09.2{33}  ayamagniḥ pṛtanāṣāṭ suvīro yena devāso asahanta dasyūn<BR>
RV_03.029.10.1{33}  ayaṃ te yonirṛtviyo yato jāto arocathāḥ<BR>
RV_03.029.10.2{33}  taṃ jānannagna ā sīdāthā no vardhayā giraḥ<BR>
RV_03.029.11.1{34}  tanūnapāducyate garbha āsuro narāśaṃso bhavati yad vijāyate<BR>
RV_03.029.11.2{34}  mātariśvā yadamimīta mātari vātasya sargo abhavatsarīmaṇi<BR>
RV_03.029.12.1{34}  sunirmathā nirmathitaḥ sunidhā nihitaḥ kaviḥ<BR>
RV_03.029.12.2{34}  agne svadhvarā kṛṇu devān devayate yaja<BR>
RV_03.029.13.1{34}  ajījanannamṛtaṃ martyāso 'sremāṇaṃ taraṇiṃ vīḷujambham<BR>
RV_03.029.13.2{34}  daśa svasāro agruvaḥ samīcīḥ pumāṃsaṃ jātamabhi saṃ rabhante<BR>
RV_03.029.14.1{34}  pra saptahotā sanakādarocata māturupasthe yadaśocadūdhani<BR>
RV_03.029.14.2{34}  na ni miṣati suraṇo dive-dive yadasurasya jaṭharādajāyata<BR>
RV_03.029.15.1{34}  amitrāyudho marutāmiva prayāḥ prathamajā brahmaṇo viśvamid viduḥ<BR>
RV_03.029.15.2{34}  dyumnavad brahma kuśikāsa erira eka-eko dame agniṃ samīdhire<BR>
RV_03.029.16.1{34}  yadadya tvā prayati yajñe asmin hotaścikitvo 'vṛṇīmahīha<BR>
RV_03.029.16.2{34}  dhruvamayā dhruvamutāśamiṣṭhāḥ prajānan vidvānupa yāhi somam <BR>
<BR>
RV_03.030.01.1{01}  ichanti tvā somyāsaḥ sakhāyaḥ sunvanti somaṃ dadhati prayāṃsi<BR>
RV_03.030.01.2{01}  titikṣante abhiśastiṃ janānāmindra tvadā kaścana hi praketaḥ<BR>
RV_03.030.02.1{01}  na te dūre paramā cid rajāṃsyā tu pra yāhi harivo haribhyām<BR>
RV_03.030.02.2{01}  sthirāya vṛṣṇe savanā kṛtemā yuktā grāvāṇaḥ samidhāne agnau<BR>
RV_03.030.03.1{01}  indraḥ suśipro maghavā tarutro mahāvrātastuvikūrmirṛghāvān<BR>
RV_03.030.03.2{01}  yadugro dhā bādhito martyeṣu kva tyā te vṛṣabha vīryāṇi<BR>
RV_03.030.04.1{01}  tvaṃ hi ṣmā cyāvayannacyutānyeko vṛtrā carasi jighnamānaḥ<BR>
RV_03.030.04.2{01}  tava dyāvāpṛthivī parvatāso 'nu vratāya nimiteva tasthuḥ<BR>
RV_03.030.05.1{01}  utābhaye puruhūta śravobhireko dṛḷhamavado vṛtrahā san<BR>
RV_03.030.05.2{01}  ime cidindra rodasī apāre yat saṃgṛbhṇā maghavan kāśirit te<BR>
RV_03.030.06.1{02}  pra sū ta indra pravatā haribhyāṃ pra te vajraḥ pramṛṇannetu śatrūn<BR>
RV_03.030.06.2{02}  jahi pratīco anūcaḥ parāco viśvaṃ satyaṃkṛṇuhi viṣṭamastu<BR>
RV_03.030.07.1{02}  yasmai dhāyuradadhā martyāyābhaktaṃ cid bhajate gehyaṃ saḥ<BR>
RV_03.030.07.2{02}  bhadrā ta indra sumatirghṛtācī sahasradānā puruhūta rātiḥ<BR>
RV_03.030.08.1{02}  sahadānuṃ puruhūta kṣiyantamahastamindra saṃ piṇak kuṇārum<BR>
RV_03.030.08.2{02}  abhi vṛtraṃ vardhamānaṃ piyārumapādamindra tavasā jaghantha<BR>
RV_03.030.09.1{02}  ni sāmanāmiṣirāmindra bhūmiṃ mahīmapārāṃ sadane sasattha<BR>
RV_03.030.09.2{02}  astabhnād dyāṃ vṛṣabho antarikṣamarṣantvāpastvayeha prasūtāḥ<BR>
RV_03.030.10.1{02}  alātṛṇo vala indra vrajo goḥ purā hantorbhayamāno vyāra<BR>
RV_03.030.10.2{02}  sugān patho akṛṇon niraje gāḥ prāvan vāṇīḥ puruhūtaṃ dhamantīḥ<BR>
RV_03.030.11.1{03}  eko dve vasumatī samīcī indra ā paprau pṛthivīmuta dyām<BR>
RV_03.030.11.2{03}  utāntarikṣādabhi naḥ samīka iṣo rathīḥ sayujaḥ śūra vājān<BR>
RV_03.030.12.1{03}  diśaḥ sūryo na mināti pradiṣṭā dive-dive haryaśvaprasūtāḥ<BR>
RV_03.030.12.2{03}  saṃ yadānaḷ adhvana ādidaśvairvimocanaṃ kṛṇute tat tvasya<BR>
RV_03.030.13.1{03}  didṛkṣanta uṣaso yāmannaktorvivasvatyā mahi citramanīkam<BR>
RV_03.030.13.2{03}  viśve jānanti mahinā yadāgādindrasya karma sukṛtāpurūṇi<BR>
RV_03.030.14.1{03}  mahi jyotirnihitaṃ vakṣaṇāsvāmā pakvaṃ carati bibhratī gauḥ<BR>
RV_03.030.14.2{03}  viśvaṃ svādma sambhṛtamusriyāyāṃ yat sīmindro adadhād bhojanāya<BR>
RV_03.030.15.1{03}  indra dṛhya yāmakośā abhūvan yajñāya śikṣa gṛṇate sakhibhyaḥ<BR>
RV_03.030.15.2{03}  durmāyavo durevā martyāso niṣaṅgiṇo ripavo hantvāsaḥ<BR>
RV_03.030.16.1{04}  saṃ ghoṣaḥ śṛṇve 'vamairamitrairjahī nyeṣvaśaniṃ tapiṣṭhām<BR>
RV_03.030.16.2{04}  vṛścemadhastād vi rujā sahasva jahi rakṣo maghavan randhayasva<BR>
RV_03.030.17.1{04}  ud vṛha rakṣaḥ sahamūlamindra vṛścā madhyaṃ pratyagraṃśṛṇīhi<BR>
RV_03.030.17.2{04}  ā kīvataḥ salalūkaṃ cakartha brahmadviṣe tapuṣiṃ hetimasya<BR>
RV_03.030.18.1{04}  svastaye vājibhiśca praṇetaḥ saṃ yan mahīriṣa āsatsipūrvīḥ<BR>
RV_03.030.18.2{04}  rāyo vantāro bṛhataḥ syāmāsme astu bhaga indraprajāvān<BR>
RV_03.030.19.1{04}  ā no bhara bhagamindra dyumantaṃ ni te deṣṇasya dhīmahi prareke<BR>
RV_03.030.19.2{04}  ūrva iva paprathe kāmo asme tamā pṛṇa vasupate vasūnām<BR>
RV_03.030.20.1{04}  imaṃ kāmaṃ mandayā gobhiraśvaiścandravatā rādhasā paprathaśca<BR>
RV_03.030.20.2{04}  svaryavo matibhistubhyaṃ viprā indrāya vāhaḥkuśikāso akran<BR>
RV_03.030.21.1{04}  ā no gotrā dardṛhi gopate gāḥ samasmabhyaṃ sanayo yantu vājāḥ<BR>
RV_03.030.21.2{04}  divakṣā asi vṛṣabha satyaśuṣmo 'smabhyaṃ su maghavan bodhi godāḥ<BR>
RV_03.030.22.1{04}  śunaṃ huvema maghavānamindramasmin bhare nṛtamaṃ vājasātau<BR>
RV_03.030.22.2{04}  śṛṇvantamugramūtaye samatsu ghnantaṃ vṛtrāṇi saṃjitaṃ dhanānām <BR>
<BR>
RV_03.031.01.1{05}  śāsad vahnirduhiturnaptyaṃ gād vidvān ṛtasya dīdhitiṃsaparyan<BR>
RV_03.031.01.2{05}  pitā yatra duhituḥ sekam ṛñjan saṃ śagmyena manasā dadhanve<BR>
RV_03.031.02.1{05}  na jāmaye tānvo rikthamāraik cakāra garbhaṃ saniturnidhānam<BR>
RV_03.031.02.2{05}  yadī mātaro janayanta vahnimanyaḥ kartā sukṛtoranya ṛndhan<BR>
RV_03.031.03.1{05}  agnirjajñe juhvā rejamāno mahas putrānaruṣasya prayakṣe<BR>
RV_03.031.03.2{05}  mahān garbho mahyā jātameṣāṃ mahī pravṛd dharyaśvasya yajñaiḥ<BR>
RV_03.031.04.1{05}  abhi jaitrīrasacanta spṛdhānaṃ mahi jyotistamaso nirajānan<BR>
RV_03.031.04.2{05}  taṃ jānatīḥ pratyudāyannuṣāsaḥ patirgavāmabhavadeka indraḥ<BR>
RV_03.031.05.1{05}  vīḷau satīrabhi dhīrā atṛndan prācāhinvan manasā saptaviprāḥ<BR>
RV_03.031.05.2{05}  viśvāmavindan pathyām ṛtasya prajānannit tānamasā viveśa<BR>
RV_03.031.06.1{06}  vidad yadī saramā rugṇamadrermahi pāthaḥ pūrvyaṃ sadhryak kaḥ<BR>
RV_03.031.06.2{06}  agraṃ nayat supadyakṣarāṇāmachā ravaṃ prathamā jānatī gāt<BR>
RV_03.031.07.1{06}  agachadu vipratamaḥ sakhīyannasūdayat sukṛte garbhamadriḥ<BR>
RV_03.031.07.2{06}  sasāna maryo yuvabhirmakhasyannathābhavadaṅgirāḥ sadyo arcan<BR>
RV_03.031.08.1{06}  sataḥ-sataḥ pratimānaṃ purobhūrviśvā veda janimā hanti śuṣṇam<BR>
RV_03.031.08.2{06}  pra ṇo divaḥ padavīrgavyurarcan sakhā sakhīnramuñcan niravadyāt<BR>
RV_03.031.09.1{06}  ni gavyatā manasā sedurarkaiḥ kṛṇvānāso amṛtatvāya gātum<BR>
RV_03.031.09.2{06}  idaṃ cin nu sadanaṃ bhūryeṣāṃ yena māsānasiṣāsannṛtena<BR>
RV_03.031.10.1{06}  sampaśyamānā amadannabhi svaṃ payaḥ pratnasya retaso dughānāḥ<BR>
RV_03.031.10.2{06}  vi rodasī atapad ghoṣa eṣāṃ jāte niṣṭhāmadadhurgoṣu vīrān<BR>
RV_03.031.11.1{07}  sa jātebhirvṛtrahā sedu havyairudusriyā asṛjadindro arkaiḥ<BR>
RV_03.031.11.2{07}  urūcyasmai ghṛtavad bharantī madhu svādma duduhe jenyā gauḥ<BR>
RV_03.031.12.1{07}  pitre ciccakruḥ sadanaṃ samasmai mahi tviṣīmat sukṛto vihi khyan<BR>
RV_03.031.12.2{07}  viṣkabhnanta skambhanenā janitrī āsīnā ūrdhvaṃ rabhasaṃ vi minvan<BR>
RV_03.031.13.1{07}  mahī yadi dhiṣaṇā śiśnathe dhāt sadyovṛdhaṃ vibhvaṃ rodasyoḥ<BR>
RV_03.031.13.2{07}  giro yasminnanavadyāḥ samīcīrviśvā indrāya taviṣīranuttāḥ<BR>
RV_03.031.14.1{07}  mahyā te sakhyaṃ vaśmi śaktīrā vṛtraghne niyuto yanti pūrvīḥ<BR>
RV_03.031.14.2{07}  mahi stotramava āganma sūrerasmākaṃ su maghavan bodhi gopāḥ<BR>
RV_03.031.15.1{07}  mahi kṣetraṃ puru ścandraṃ vividvānādit sakhibhyaścarathaṃ samairat<BR>
RV_03.031.15.2{07}  indro nṛbhirajanad dīdyānaḥ sākaṃ sūryamuṣasaṃ gātumagnim<BR>
RV_03.031.16.1{08}  apaścideṣa vibhvo damūnāḥ pra sadhrīcīrasṛjad viśvaścandrāḥ<BR>
RV_03.031.16.2{08}  madhvaḥ punānāḥ kavibhiḥ pavitrairdyubhirhinvantyaktubhirdhanutrīḥ<BR>
RV_03.031.17.1{08}  anu kṛṣṇe vasudhitī jihāte ubhe sūryasya maṃhanā yajatre<BR>
RV_03.031.17.2{08}  pari yat te mahimānaṃ vṛjadhyai sakhāya indra kāmyā ṛjipyāḥ<BR>
RV_03.031.18.1{08}  patirbhava vṛtrahan sūnṛtānāṃ girāṃ viśvāyurvṛṣabho vayodhāḥ<BR>
RV_03.031.18.2{08}  ā no gahi sakhyebhiḥ śivebhirmahān mahībhirūtibhiḥ saraṇyan<BR>
RV_03.031.19.1{08}  tamaṅgirasvan namasā saparyan navyaṃ kṛṇomi sanyase purājām<BR>
RV_03.031.19.2{08}  druho vi yāhi bahulā adevīḥ svaśca no maghavan sātaye dhāḥ<BR>
RV_03.031.20.1{08}  mihaḥ pāvakāḥ pratatā abhūvan svasti naḥ pipṛhi pāramāsām<BR>
RV_03.031.20.2{08}  indra tvaṃ rathiraḥ pāhi no riṣo makṣū-makṣū kṛṇuhi gojito naḥ<BR>
RV_03.031.21.1{08}  adediṣṭa vṛtrahā gopatirgā antaḥ kṛṣṇānaruṣairdhāmabhirgāt<BR>
RV_03.031.21.2{08}  pra sūnṛtā diśamāna ṛtena duraśca viśvā avṛṇodapa svāḥ<BR>
RV_03.031.22.1{08}  śunaṃ huvema ... <BR>
<BR>
RV_03.032.01.1{09}  indra somaṃ somapate pibemaṃ mādhyandinaṃ savanaṃ cāru yat te<BR>
RV_03.032.01.2{09}  prapruthyā śipre maghavannṛjīṣin vimucyā harī ihamādayasva<BR>
RV_03.032.02.1{09}  gavāśiraṃ manthinamindra śukraṃ pibā somaṃ rarimā te madāya<BR>
RV_03.032.02.2{09}  brahmakṛtā mārutenā gaṇena sajoṣā rudraistṛpadāvṛṣasva<BR>
RV_03.032.03.1{09}  ye te śuṣmaṃ ye taviṣīmavardhannarcanta indra marutastaojaḥ<BR>
RV_03.032.03.2{09}  mādhyandine savane vajrahasta pibā rudrebhiḥ sagaṇaḥ suśipra<BR>
RV_03.032.04.1{09}  ta in nvasya madhumad vivipra indrasya śardho maruto ya āsan<BR>
RV_03.032.04.2{09}  yebhirvṛtrasyeṣito vivedāmarmaṇo manyamānasya marma<BR>
RV_03.032.05.1{09}  manuṣvadindra savanaṃ juṣāṇaḥ pibā somaṃ śaśvate vīryāya<BR>
RV_03.032.05.2{09}  sa ā vavṛtsva haryaśva yajñaiḥ saraṇyubhirapo arṇā sisarṣi<BR>
RV_03.032.06.1{10}  tvamapo yad dha vṛtraṃ jaghanvānatyāniva prāsṛjaḥ sartavājau<BR>
RV_03.032.06.2{10}  śayānamindra carata vadhena vavrivāṃsaṃ pari devīradevam<BR>
RV_03.032.07.1{10}  yajāma in namasā vṛddhamindraṃ bṛhantam ṛṣvamajaraṃ yuvānam<BR>
RV_03.032.07.2{10}  yasya priye mamaturyajñiyasya na rodasī mahimānaṃ mamāte<BR>
RV_03.032.08.1{10}  indrasya karma sukṛtā purūṇi vratāni devā na minanti viśve<BR>
RV_03.032.08.2{10}  dādhāra yaḥ pṛthivīṃ dyāmutemāṃ jajāna sūryamuṣasaṃ sudaṃsāḥ<BR>
RV_03.032.09.1{10}  adrogha satyaṃ tava tan mahitvaṃ sadyo yajjāto apibo ha somam<BR>
RV_03.032.09.2{10}  na dyāva indra tavasasta ojo nāhā na māsāḥ śarado varanta<BR>
RV_03.032.10.1{10}  tvaṃ sadyo apibo jāta indra madāya somaṃ parame vyoman<BR>
RV_03.032.10.2{10}  yad dha dyāvāpṛthivī āviveṣīrathābhavaḥ pūrvyaḥ kārudhāyāḥ<BR>
RV_03.032.11.1{11}  ahannahiṃ pariśayānamarṇa ojāyamānaṃ tuvijāta tavyān<BR>
RV_03.032.11.2{11}  na te mahitvamanu bhūdadha dyauryadanyayā sphigyā kṣāmavasthāḥ<BR>
RV_03.032.12.1{11}  yajño hi ta indra vardhano bhūduta priyaḥ sutasomo miyedhaḥ<BR>
RV_03.032.12.2{11}  yajñena yajñamava yajñiyaḥ san yajñaste vajramahihatya āvat<BR>
RV_03.032.13.1{11}  yajñenendramavasā cakre arvāgainaṃ sumnāya navyase vavṛtyām<BR>
RV_03.032.13.2{11}  ya stomebhirvāvṛdhe pūrvyebhiryo madhyamebhiruta nūtanebhiḥ<BR>
RV_03.032.14.1{11}  viveṣa yan mā dhiṣaṇā jajāna stavai purā pāryādindramahnaḥ<BR>
RV_03.032.14.2{11}  aṃhaso yatra pīparad yathā no nāveva yāntamubhaye havante<BR>
RV_03.032.15.1{11}  āpūrṇo asya kalaśaḥ svāhā sekteva kośaṃ sisice pibadhyai<BR>
RV_03.032.15.2{11}  samu priyā āvavṛtran madāya pradakṣiṇidabhi somāsaindram<BR>
RV_03.032.16.1{11}  na tvā gabhīraḥ puruhūta sindhurnādrayaḥ pari ṣanto varanta<BR>
RV_03.032.16.2{11}  itthā sakhibhya iṣito yadindrā dṛḷhaṃ cidarujo gavyamūrvam<BR>
RV_03.032.17.1{11}  śunaṃ huvema ... <BR>
<BR>
RV_03.033.01.1{12}  pra parvatānāmuśatī upasthādaśve iva viṣite hāsamāne<BR>
RV_03.033.01.2{12}  gāveva śubhre mātarā rihāṇe vipāṭ chutudrī payasājavete<BR>
RV_03.033.02.1{12}  indreṣite prasavaṃ bhikṣamāṇe achā samudraṃ rathyeva yāthaḥ<BR>
RV_03.033.02.2{12}  samārāṇe ūrmibhiḥ pinvamāne anyā vāmanyāmapyeti śubhre<BR>
RV_03.033.03.1{12}  achā sindhuṃ mātṛtamāmayāsaṃ vipāśamurvīṃ subhagāmaganma<BR>
RV_03.033.03.2{12}  vatsamiva mātarā saṃrihāṇe samānaṃ yonimanu saṃcarantī<BR>
RV_03.033.04.1{12}  ena vayaṃ payasā pinvamānā anu yoniṃ devakṛtaṃ carantīḥ<BR>
RV_03.033.04.2{12}  na vartave prasavaḥ sargataktaḥ kiṃyurvipro nadyo johavīti<BR>
RV_03.033.05.1{12}  ramadhvaṃ me vacase somyāya ṛtāvarīrupa muhūrtamevaiḥ<BR>
RV_03.033.05.2{12}  pra sindhumachā bṛhatī manīṣāvasyurahve kuśikasya sūnuḥ<BR>
RV_03.033.06.1{13}  indro asmānaradad vajrabāhurapāhan vṛtraṃ paridhiṃ nadīnām<BR>
RV_03.033.06.2{13}  devo 'nayat savita supāṇistasya vayaṃ prasave yāma urvīḥ<BR>
RV_03.033.07.1{13}  pravācyaṃ śaśvadhā vīryaṃ tadindrasya karma yadahiṃvivṛścat<BR>
RV_03.033.07.2{13}  vi vajreṇa pariṣado jaghānāyannāpo 'yanamichamānāḥ<BR>
RV_03.033.08.1{13}  etad vaco jaritarmāpi mṛṣṭhā ā yat te ghoṣānuttarā yugāni<BR>
RV_03.033.08.2{13}  uktheṣu kāro prati no juṣasva mā no ni kaḥ puruṣatrā namaste<BR>
RV_03.033.09.1{13}  o ṣu svasāraḥ kārave śṛṇota yayau vo dūrādanasā rathena<BR>
RV_03.033.09.2{13}  ni ṣū namadhvaṃ bhavatā supārā adhoakṣāḥ sindhavaḥsrotyābhiḥ<BR>
RV_03.033.10.1{13}  ā te kāro śṛṇavāmā vacāṃsi yayātha dūrādanasā rathena<BR>
RV_03.033.10.2{13}  ni te naṃsai pīpyāneva yoṣā maryāyeva kanyā śaśvacai te<BR>
RV_03.033.11.1{14}  yadaṅga tvā bharatāḥ santareyurgavyan grāma iṣita indrajūtaḥ<BR>
RV_03.033.11.2{14}  arṣādaha prasavaḥ sargatakta ā vo vṛṇe sumatiṃ yajñiyānām<BR>
RV_03.033.12.1{14}  atāriṣurbharatā gavyavaḥ samabhakta vipraḥ sumatiṃ nadīnām<BR>
RV_03.033.12.2{14}  pra pinvadhvamiṣayantīḥ surādhā ā vakṣaṇāḥ pṛṇadhvaṃ yāta śībham<BR>
RV_03.033.13.1{14}  ud va ūrmiḥ śamyā hantvāpo yoktrāṇi muñcata<BR>
RV_03.033.13.2{14}  māduṣkṛtau vyenasāghnyau śūnamāratām <BR>
<BR>
RV_03.034.01.1{15}  indraḥ pūrbhidātirad dāsamarkairvidadvasurdayamāno viśatrūn<BR>
RV_03.034.01.2{15}  brahmajūtastanvā vāvṛdhāno bhūridātra āpṛṇad rodasī ubhe<BR>
RV_03.034.02.1{15}  makhasya te taviṣasya pra jūtimiyarmi vācamamṛtāya bhūṣan<BR>
RV_03.034.02.2{15}  indra kṣitīnāmasi mānuṣīṇāṃ viśāṃ daivīnāmuta pūrvayāvā<BR>
RV_03.034.03.1{15}  indro vṛtramavṛṇocchardhanītiḥ pra māyināmaminād varpaṇītiḥ<BR>
RV_03.034.03.2{15}  ahan vyaṃsamuśadhag vaneṣvāvirdhenā akṛṇod rāmyāṇām<BR>
RV_03.034.04.1{15}  indraḥ svarṣā janayannahāni jigāyośigbhiḥ pṛtanā abhiṣṭiḥ<BR>
RV_03.034.04.2{15}  prārocayan manave ketumahnāmavindajjyotirbṛhateraṇāya<BR>
RV_03.034.04.1{15}  indrastujo barhaṇā ā viveśa nṛvad dadhāno naryā purūṇi<BR>
RV_03.034.04.2{15}  acetayad dhiya imā jaritre premaṃ varṇamatiracchukramāsām<BR>
RV_03.034.06.1{16}  maho mahāni panayantyasyendrasya karma sukṛtā purūṇi<BR>
RV_03.034.06.2{16}  vṛjanena vṛjinān saṃ pipeṣa māyābhirdasyūnrabhibhūtyojāḥ<BR>
RV_03.034.07.1{16}  yudhendro mahnā varivaścakāra devebhyaḥ satpatiścarṣaṇiprāḥ<BR>
RV_03.034.07.2{16}  vivasvataḥ sadane asya tāni viprā ukthebhiḥ kavayogṛṇanti<BR>
RV_03.034.08.1{16}  satrāsāhaṃ vareṇyaṃ sahodāṃ sasavāṃsaṃ svarapaśca devīḥ<BR>
RV_03.034.08.2{16}  sasāna yaḥ pṛthivīṃ dyāmutemāmindraṃ madantyanu dhīraṇāsaḥ<BR>
RV_03.034.09.1{16}  sasānātyānuta sūryaṃ sasānendraḥ sasāna purubhojasaṃ gām<BR>
RV_03.034.09.2{16}  hiraṇyayamuta bhogaṃ sasāna hatvī dasyūn prāryaṃvarṇamāvat<BR>
RV_03.034.10.1{16}  indra oṣadhīrasanodahāni vanaspatīnrasanodantarikṣam<BR>
RV_03.034.10.2{16}  bibheda valaṃ nunude vivāco 'thābhavad damitadbhikratūnām<BR>
RV_03.034.11.1{16}  śunaṃ huvema ... <BR>
<BR>
RV_03.035.01.1{17}  tiṣṭhā harī ratha ā yujyamānā yāhi vāyurna niyuto no acha<BR>
RV_03.035.01.2{17}  pibāsyandho abhisṛṣṭo asme indra svāhā rarimāte madāya<BR>
RV_03.035.02.1{17}  upājirā puruhūtāya saptī harī rathasya dhūrṣvā yunajmi<BR>
RV_03.035.02.2{17}  dravad yathā sambhṛtaṃ viśvataścidupemaṃ yajñamāvahāta indram<BR>
RV_03.035.03.1{17}  upo nayasva vṛṣaṇā tapuṣpotemava tvaṃ vṛṣabha svadhāvaḥ<BR>
RV_03.035.03.2{17}  grasetāmaśvā vi muceha śoṇā dive-dive sadṛśīraddhidhānāḥ<BR>
RV_03.035.04.1{17}  brahmaṇā te brahmayujā yunajmi harī sakhāyā sadhamāda āśū |x <BR>
RV_03.035.04.2{17}  sthiraṃ rathaṃ sukhamindrādhitiṣṭhan prajānan vidvānupa yāhi somam<BR>
RV_03.035.05.1{17}  mā te harī vṛṣaṇā vītapṛṣṭhā ni rīraman yajamānāso anye<BR>
RV_03.035.05.2{17}  atyāyāhi śaśvato vayaṃ te 'raṃ sutebhiḥ kṛṇavāmasomaiḥ<BR>
RV_03.035.06.1{18}  tavāyaṃ somastvamehyarvāṃ chaśvattamaṃ sumanā asyapāhi<BR>
RV_03.035.06.2{18}  asmin yajñe barhiṣyā niṣadyā dadhiṣvemaṃ jaṭhara indumindra<BR>
RV_03.035.07.1{18}  stīrṇaṃ te barhiḥ suta indra somaḥ kṛtā dhānā attave teharibhyām<BR>
RV_03.035.07.2{18}  tadokase puruśākāya vṛṣṇe marutvate tubhyaṃrātā havīṃṣi<BR>
RV_03.035.08.1{18}  imaṃ naraḥ parvatāstubhyamāpaḥ samindra gobhirmadhumantamakran<BR>
RV_03.035.08.2{18}  tasyāgatyā sumanā ṛṣva pāhi prajānan vidvān pathyā anu svāḥ<BR>
RV_03.035.09.1{18}  yānābhajo maruta indra some ye tvāmavardhannabhavan gaṇaste<BR>
RV_03.035.09.2{18}  tebhiretaṃ sajoṣā vāvaśāno 'gneḥ piba jihvayāsomamindra<BR>
RV_03.035.10.1{18}  indra piba svadhayā cit sutasyāgnervā pāhi jihvayā yajatra<BR>
RV_03.035.10.2{18}  adhvaryorvā prayataṃ śakra hastād dhoturvā yajñaṃ haviṣo juṣasva<BR>
RV_03.035.11.1{18}  śunaṃ huvema ... <BR>
<BR>
RV_03.036.01.1{19}  imāmū ṣu prabhṛtiṃ sātaye dhāḥ śaśvacḥ chaśvadūtibhiryādamānaḥ<BR>
RV_03.036.01.2{19}  sute-sute vāvṛdhe vardhanebhiryaḥ karmabhirmahadbhiḥ suśruto bhūt<BR>
RV_03.036.02.1{19}  indrāya somāḥ pradivo vidānā ṛbhuryebhirvṛṣaparvā vihāyāḥ<BR>
RV_03.036.02.2{19}  prayamyamānān prati ṣū gṛbhāyendra piba vṛṣadhūtasya vṛṣṇaḥ<BR>
RV_03.036.03.1{19}  pibā vardhasva tava ghā sutāsa indra somāsaḥ prathamā uteme<BR>
RV_03.036.03.2{19}  yathāpibaḥ pūrvyānindra somānevā pāhi panyo adyā navīyān<BR>
RV_03.036.04.1{19}  mahānamatro vṛjane virapśyugraṃ śavaḥ patyate dhṛṣṇvojaḥ<BR>
RV_03.036.04.2{19}  nāha vivyāca pṛthivī canainaṃ yat somāso haryaśvamamandan<BR>
RV_03.036.05.1{19}  mahānugro vāvṛdhe vīryāya samācakre vṛṣabhaḥ kāvyena<BR>
RV_03.036.05.2{19}  indro bhago vājadā asya gāvaḥ pra jāyante dakṣiṇā asya pūrvīḥ<BR>
RV_03.036.06.1{20}  pra yat sindhavaḥ prasavaṃ yathāyannāpaḥ samudraṃ rathyeva jagmuḥ<BR>
RV_03.036.06.2{20}  ataścidindraḥ sadaso varīyān yadīṃ somaḥ pṛṇati dugdho aṃśuḥ<BR>
RV_03.036.07.1{20}  samudreṇa sindhavo yādamānā indrāya somaṃ suṣutaṃ  bharantaḥ<BR>
RV_03.036.07.2{20}  aṃśuṃ duhanti hastino bharitrairmadhvaḥ punanti dhārayā pavitraiḥ<BR>
RV_03.036.08.1{20}  hradā iva kukṣayaḥ somadhānāḥ samī vivyāca savanā purūṇi<BR>
RV_03.036.08.2{20}  annā yadindraḥ prathamā vyāśa vṛtraṃ jaghanvānavṛṇīta somam<BR>
RV_03.036.09.1{20}  ā tū bhara mākiretat pari ṣṭhād vidmā hi tvā vasupatiṃ vasūnām<BR>
RV_03.036.09.2{20}  indra yat te māhinaṃ datramastyasmabhyaṃ tad dharyaśva pra yandhi<BR>
RV_03.036.10.1{20}  asme pra yandhi maghavannṛjīṣinnindra rāyo viśvavārasya bhūreḥ<BR>
RV_03.036.10.2{20}  asme śataṃ śarado jīvase dhā asme vīrān chaśvata indra śiprin<BR>
RV_03.036.11.1{20}  śunaṃ huvema ... <BR>
<BR>
RV_03.037.01.1{21}  vārtrahatyāya śavase pṛtanāṣāhyāya ca<BR>
RV_03.037.01.2{21}  indra tvā vartayāmasi<BR>
RV_03.037.02.1{21}  arvācīnaṃ su te mana uta cakṣuḥ śatakrato<BR>
RV_03.037.02.2{21}  indra kṛṇvantu vāghataḥ<BR>
RV_03.037.03.1{21}  nāmāni te śatakrato viśvābhirgīrbhirīmahe<BR>
RV_03.037.03.2{21}  indrābhimātiṣāhye<BR>
RV_03.037.04.1{21}  puruṣṭutasya dhāmabhiḥ śatena mahayāmasi<BR>
RV_03.037.04.2{21}  indrasya carṣaṇīdhṛtaḥ<BR>
RV_03.037.05.1{21}  indraṃ vṛtrāya hantave puruhūtamupa bruve<BR>
RV_03.037.05.2{21}  bhareṣu vājasātaye<BR>
RV_03.037.06.1{22}  vājeṣu sāsahirbhava tvāmīmahe śatakrato<BR>
RV_03.037.06.2{22}  indra vṛtrāyahantave<BR>
RV_03.037.07.1{22}  dyumneṣu pṛtanājye pṛtsutūrṣu śravassu ca<BR>
RV_03.037.07.2{22}  indra sākṣvābhimātiṣu<BR>
RV_03.037.08.1{22}  śuṣmintamaṃ na ūtaye dyumninaṃ pāhi jāgṛvim<BR>
RV_03.037.08.2{22}  indra somaṃśatakrato<BR>
RV_03.037.09.1{22}  indriyāṇi śatakrato yā te janeṣu pañcasu<BR>
RV_03.037.09.2{22}  indra tāni taā vṛṇe<BR>
RV_03.037.10.1{22}  agannindra śravo bṛhad dyumnaṃ dadhiṣva duṣṭaram<BR>
RV_03.037.10.2{22}  ut te śuṣmaṃ tirāmasi<BR>
RV_03.037.11.1{22}  arvāvato na ā gahyatho śakra parāvataḥ<BR>
RV_03.037.11.2{22}  u loko yaste adriva indreha tata ā gahi <BR>
<BR>
RV_03.038.01.1{23}  abhi taṣṭeva dīdhayā manīṣāmatyo na vājī sudhuro jihānaḥ<BR>
RV_03.038.01.2{23}  abhi priyāṇi marmṛśat parāṇi kavīnrichāmi sandṛśe sumedhāḥ<BR>
RV_03.038.02.1{23}  inota pṛcha janimā kavīnāṃ manodhṛtaḥ sukṛtastakṣata dyām<BR>
RV_03.038.02.2{23}  imā u te praṇyo vardhamānā manovātā adha nu dharmaṇigman<BR>
RV_03.038.03.1{23}  ni ṣīmidatra guhyā dadhānā uta kṣatrāya rodasī samañjan<BR>
RV_03.038.03.2{23}  saṃ mātrābhirmamire yemur urvī antar mahī samṛte dhāyase dhuḥ<BR>
RV_03.038.04.1{23}  ātiṣṭhantaṃ pari viśve abhūṣañchriyo vasānaścarati svarociḥ<BR>
RV_03.038.04.2{23}  mahat tad vṛṣṇo asurasya nāmā viśvarūpo amṛtāni tasthau<BR>
RV_03.038.05.1{23}  asūta pūrvo vṛṣabho jyāyānimā asya śurudhaḥ santi pūrvīḥ<BR>
RV_03.038.05.2{23}  divo napātā vidathasya dhībhiḥ kṣatraṃ rājānā pradivo dadhāthe<BR>
RV_03.038.06.1{24}  trīṇi rājānā vidathe purūṇi pari viśvāni bhūṣathaḥ sadāṃsi<BR>
RV_03.038.06.2{24}  apaśyamatra manasā jaganvān vrate gandharvānapi vāyukeśān<BR>
RV_03.038.07.1{24}  tadin nvasya vṛṣabhasya dhenorā nāmabhirmamire sakmyaṃgoḥ<BR>
RV_03.038.07.2{24}  anyad-anyadasuryaṃ vasānā ni māyino mamire rūpamasmin<BR>
RV_03.038.08.1{24}  tadin nvasya saviturnakirme hiraṇyayīmamatiṃ yāmaśiśret<BR>
RV_03.038.08.2{24}  ā suṣṭutī rodasī viśvaminve apīva yoṣā janimāni vavre<BR>
RV_03.038.09.1{24}  yuvaṃ pratnasya sādhatho maho yad daivī svastiḥ pari ṇaḥ syātam<BR>
RV_03.038.09.2{24}  gopājihvasya tasthuṣo virūpā viśve paśyanti māyinaḥ kṛtāni<BR>
RV_03.038.10.1{24}  śunaṃ huvema ... <BR>
<BR>
RV_03.039.01.1{25}  indraṃ matirhṛda ā vacyamānāchā patiṃ stomataṣṭā jigāti<BR>
RV_03.039.01.2{25}  yā jāgṛvirvidathe śasyamānendra yat te jāyate viddhi tasya<BR>
RV_03.039.02.1{25}  divaścidā pūrvyā jāyamānā vi jāgṛvirvidathe śasyamānā<BR>
RV_03.039.02.2{25}  bhadrā vastrāṇyarjunā vasānā seyamasme sanajāpitryā dhīḥ<BR>
RV_03.039.03.1{25}  yamā cidatra yamasūrasūta jihvāyā agraṃ patadā hyasthāt<BR>
RV_03.039.03.2{25}  vapūṃṣi jātā mithunā sacete tamohanā tapuṣo budhna etā<BR>
RV_03.039.04.1{25}  nakireṣāṃ ninditā martyeṣu ye asmākaṃ pitaro goṣu yodhāḥ<BR>
RV_03.039.04.2{25}  indra eṣāṃ dṛṃhitā māhināvānud gotrāṇi sasṛje daṃsanāvān<BR>
RV_03.039.05.1{25}  sakhā ha yatra sakhibhirnavagvairabhijñvā satvabhirgā anugman<BR>
RV_03.039.05.2{25}  satyaṃ tadindro dasabhirdaśagbhiḥ sūryaṃ vivedatamasi kṣiyantam<BR>
RV_03.039.06.1{26}  indro madhu sambhṛtamusriyāyāṃ padvad viveda śaphavan namegoḥ<BR>
RV_03.039.06.2{26}  guhā hitaṃ guhyaṃ gūḷhamapsu haste dadhe dakṣiṇe dakṣiṇāvān<BR>
RV_03.039.07.1{26}  jyotirvṛṇīta tamaso vijānannāre syāma duritādabhīke<BR>
RV_03.039.07.2{26}  imā giraḥ somapāḥ somavṛddha juṣasvendra purutamasya kāroḥ<BR>
RV_03.039.08.1{26}  jyotiryajñāya rodasī anu ṣyādāre syāma duritasya bhūreḥ<BR>
RV_03.039.08.2{26}  bhūri cid dhi tujato martyasya supārāso vasavo barhaṇāvat<BR>
RV_03.039.09.1{26}  śunaṃ huvema ... <BR>
<BR>
RV_03.040.01.1{01}  indra tvā vṛṣabhaṃ vayaṃ sute some havāmahe<BR>
RV_03.040.01.2{01}  sa pāhi madhvo andhasaḥ<BR>
RV_03.040.02.1{01}  indra kratuvidaṃ sutaṃ somaṃ harya puruṣṭuta<BR>
RV_03.040.02.2{01}  pibā vṛṣasva tātṛpim<BR>
RV_03.040.03.1{01}  indra pra ṇo dhitāvānaṃ yajñaṃ viśvebhirdevebhiḥ<BR>
RV_03.040.03.2{01}  tira stavāna viśpate<BR>
RV_03.040.04.1{01}  indra somāḥ sutā ime tava pra yanti satpate<BR>
RV_03.040.04.2{01}  kṣayaṃ candrāsa indavaḥ<BR>
RV_03.040.05.1{01}  dadhiṣvā jaṭhare sutaṃ somamindra vareṇyam<BR>
RV_03.040.05.2{01}  tava dyukṣāsa indavaḥ<BR>
RV_03.040.06.1{02}  girvaṇaḥ pāhi naḥ sutaṃ madhordhārābhirajyase<BR>
RV_03.040.06.2{02}  indra tvādātamid yaśaḥ<BR>
RV_03.040.07.1{02}  abhi dyumnāni vanina indraṃ sacante akṣitā<BR>
RV_03.040.07.2{02}  pītvī somasya vāvṛdhe<BR>
RV_03.040.08.1{02}  arvāvato na ā gahi parāvataśca vṛtrahan<BR>
RV_03.040.08.2{02}  imā juṣasva no giraḥ<BR>
RV_03.040.09.1{02}  yadantarā parāvatamarvāvataṃ ca hūyase<BR>
RV_03.040.09.2{02}  indreha tata ā gahi <BR>
<BR>
RV_03.041.01.1{03}  ā tū na indra madryag ghuvānaḥ somapītaye<BR>
RV_03.041.01.2{03}  haribhyāṃ yāhyadrivaḥ<BR>
RV_03.041.02.1{03}  satto hotā na ṛtviyastistire barhirānuṣak<BR>
RV_03.041.02.2{03}  ayujran prātaradrayaḥ<BR>
RV_03.041.03.1{03}  imā brahma brahmavāhaḥ kriyanta ā barhiḥ sīda<BR>
RV_03.041.03.2{03}  vīhi śūra puroḷāśam<BR>
RV_03.041.04.1{03}  rārandhi savaneṣu ṇa eṣu stomeṣu vṛtrahan<BR>
RV_03.041.04.2{03}  uktheṣvindra girvaṇaḥ<BR>
RV_03.041.05.1{03}  matayaḥ somapāmuruṃ rihanti śavasas patim<BR>
RV_03.041.05.2{03}  indraṃ vatsaṃ na mātaraḥ<BR>
RV_03.041.06.1{04}  sa mandasvā hyandhaso rādhase tanvā mahe<BR>
RV_03.041.06.2{04}  na stotāraṃ nide karaḥ<BR>
RV_03.041.07.1{04}  vayamindra tvāyavo haviṣmanto jarāmahe<BR>
RV_03.041.07.2{04}  uta tvamasmayurvaso<BR>
RV_03.041.08.1{04}  māre asmad vi mumuco haripriyārvāṃ yāhi<BR>
RV_03.041.08.2{04}  indra svadhāvomatsveha<BR>
RV_03.041.09.1{04}  arvāñcaṃ tvā sukhe rathe vahatāmindra keśinā<BR>
RV_03.041.09.2{04}  ghṛtasnūbarhirāsade <BR>
<BR>
RV_03.042.01.1{05}  upa naḥ sutamā gahi somamindra gavāśiram<BR>
RV_03.042.01.2{05}  haribhyāṃ yaste asmayuḥ<BR>
RV_03.042.02.1{05}  tamindra madamā gahi barhiṣṭhāṃ grāvabhiḥ sutam<BR>
RV_03.042.02.2{05}  kuvin nvasya tṛpṇavaḥ<BR>
RV_03.042.03.1{05}  indramitthā giro mamāchāguriṣitā itaḥ<BR>
RV_03.042.03.2{05}  āvṛte somapītaye<BR>
RV_03.042.04.1{05}  indraṃ somasya pītaye stomairiha havāmahe<BR>
RV_03.042.04.2{05}  ukthebhiḥ kuvidāgamat<BR>
RV_03.042.05.1{05}  indra somāḥ sutā ime tān dadhiṣva śatakrato<BR>
RV_03.042.05.2{05}  jaṭhare vājinīvaso<BR>
RV_03.042.06.1{06}  vidmā hi tvā dhanaṃjayaṃ vājeṣu dadhṛṣaṃ kave<BR>
RV_03.042.06.2{06}  adhā tesumnamīmahe<BR>
RV_03.042.07.1{06}  imamindra gavāśiraṃ yavāśiraṃ ca naḥ piba<BR>
RV_03.042.07.2{06}  āgatyā vṛṣabhiḥ sutam<BR>
RV_03.042.08.1{06}  tubhyedindra sva okye somaṃ codāmi pītaye<BR>
RV_03.042.08.2{06}  eṣa rārantu te hṛdi<BR>
RV_03.042.09.1{06}  tvāṃ sutasya pītaye pratnamindra havāmahe<BR>
RV_03.042.09.2{06}  kuśikāso avasyavaḥ <BR>
<BR>
RV_03.043.01.1{07}  ā yāhyarvāṃ upa vandhureṣṭhāstavedanu pradivaḥ somapeyam<BR>
RV_03.043.01.2{07}  priyā sakhāyā vi mucopa barhistvāmime havyavāho havante<BR>
RV_03.043.02.1{07}  ā yāhi pūrvīrati carṣaṇīrānarya āśiṣa upa no haribhyām<BR>
RV_03.043.02.2{07}  imā hi tvā mataya stomataṣṭā indra havante sakhyaṃ juṣāṇāḥ<BR>
RV_03.043.03.1{07}  ā no yajñaṃ namovṛdhaṃ sajoṣā indra deva haribhiryāhi tūyam<BR>
RV_03.043.03.2{07}  ahaṃ hi tvā matibhirjohavīmi ghṛtaprayāḥ sadhamāde madhūnām<BR>
RV_03.043.04.1{07}  ā ca tvāmetā vṛṣaṇā vahāto harī sakhāyā sudhurā svaṅgā<BR>
RV_03.043.04.2{07}  dhānāvadindraḥ savanaṃ juṣāṇaḥ sakhā sakhyuḥ śṛṇavad vandanāni<BR>
RV_03.043.05.1{07}  kuvin mā gopāṃ karase janasya kuvid rājānaṃ maghavannṛjīṣin<BR>
RV_03.043.05.2{07}  kuvin ma ṛṣiṃ papivāṃsaṃ sutasya kuvin me vasvo amṛtasya śikṣāḥ<BR>
RV_03.043.06.1{07}  ā tvā bṛhanto harayo yujānā arvāgindra sadhamādo vahantu<BR>
RV_03.043.06.2{07}  pra ye dvitā diva ṛñjantyātāḥ susammṛṣṭāso vṛṣabhasya mūrāḥ<BR>
RV_03.043.07.1{07}  indra piba vṛṣadhūtasya vṛṣṇa ā yaṃ te śyena uśate jabhāra<BR>
RV_03.043.07.2{07}  yasya made cyāvayasi pra kṛṣṭīryasya made apa gotrā vavartha<BR>
RV_03.043.08.1{07}  śunaṃ huvema ... <BR>
<BR>
RV_03.044.01.1{08}  ayaṃ te astu haryataḥ soma ā haribhiḥ sutaḥ<BR>
RV_03.044.01.2{08}  juṣāṇa indra haribhirna ā gahyā tiṣṭha haritaṃ ratham<BR>
RV_03.044.02.1{08}  haryannuṣasamarcayaḥ sūryaṃ haryannarocayaḥ<BR>
RV_03.044.02.2{08}  vidvāṃṣcikitvān haryaśva vardhasa indra viśvā abhi śriyaḥ<BR>
RV_03.044.03.1{08}  dyāmindro haridhāyasaṃ pṛthivīṃ harivarpasam<BR>
RV_03.044.03.2{08}  adhārayad dharitorbhūri bhojanaṃ yayorantarhariścarat<BR>
RV_03.044.04.1{08}  jajñāno harito vṛṣā viśvamā bhāti rocanam<BR>
RV_03.044.04.2{08}  haryaśvo haritaṃ dhatta āyudhamā vajraṃ bāhvorharim<BR>
RV_03.044.05.1{08}  indro haryantamarjunaṃ vajraṃ śukrairabhīvṛtam<BR>
RV_03.044.05.2{08}  apāvṛṇod dharibhiradribhiḥ sutamud gā haribhirājata <BR>
<BR>
RV_03.045.01.1{09}  ā mandrairindra haribhiryāhi mayūraromabhiḥ<BR>
RV_03.045.01.2{09}  mā tvā kecin ni yaman viṃ na pāśino 'ti dhanveva tānihi<BR>
RV_03.045.02.1{09}  vṛtrakhādo valaṃrujaḥ purāṃ darmo apāmajaḥ<BR>
RV_03.045.02.2{09}  sthātā rathasya haryorabhisvara indro dṛḷhā cidārujaḥ<BR>
RV_03.045.03.1{09}  gambhīrānudadhīnriva kratuṃ puṣyasi gā iva<BR>
RV_03.045.03.2{09}  pra sugopāyavasaṃ dhenavo yathā hradaṃ kulyā ivāśata<BR>
RV_03.045.04.1{09}  ā nastujaṃ rayiṃ bharāṃśaṃ na pratijānate<BR>
RV_03.045.04.2{09}  vṛkṣaṃ pakvaṃ phalamaṅkīva dhūnuhīndra sampāraṇaṃ vasu<BR>
RV_03.045.05.1{09}  svayurindra svarāḷ asi smaddiṣṭiḥ svayaśastaraḥ<BR>
RV_03.045.05.2{09}  sa vāvṛdhāna ojasā puruṣṭuta bhavā naḥ suśravastamaḥ <BR>
<BR>
RV_03.046.01.1{10}  yudhmasya te vṛṣabhasya svarāja ugrasya yūna sthavirasya ghṛṣveḥ<BR>
RV_03.046.01.2{10}  ajūryato vajriṇo vīryāṇīndra śrutasya mahato mahāni<BR>
RV_03.046.02.1{10}  mahānasi mahiṣa vṛṣṇyebhirdhanaspṛdugra sahamāno anyān<BR>
RV_03.046.02.2{10}  eko viśvasya bhuvanasya rājā sa yodhayā ca kṣayayā ca janān<BR>
RV_03.046.03.1{10}  pra mātrābhī ririce rocamānaḥ pra devebhirviśvato apratītaḥ<BR>
RV_03.046.03.2{10}  pra majmanā diva indraḥ pṛthivyāḥ prorormaho antarikṣād ṛjīṣī<BR>
RV_03.046.04.1{10}  uruṃ gabhīraṃ januṣābhyugraṃ viśvavyacasamavataṃ matīnām<BR>
RV_03.046.04.2{10}  indraṃ somāsaḥ pradivi sutāsaḥ samudraṃ na sravataā viśanti<BR>
RV_03.046.05.1{10}  yaṃ somamindra pṛthivīdyāvā garbhaṃ na mātā bibhṛtastvāyā<BR>
RV_03.046.05.2{10}  taṃ te hinvanti tamu te mṛjantyadhvaryavo vṛṣabha pātavā u <BR>
<BR>
RV_03.047.01.1{11}  marutvānindra vṛṣabho raṇāya pibā somamanuṣvadhaṃ madāya<BR>
RV_03.047.01.2{11}  ā siñcasva jaṭhare madhva ūrmiṃ tvaṃ rājāsi pradivaḥ sutānām<BR>
RV_03.047.02.1{11}  sajoṣā indra sagaṇo marudbhiḥ somaṃ piba vṛtrahā śūra vidvān<BR>
RV_03.047.02.2{11}  jahi śatrūnrapa mṛdho nudasvāthābhayaṃ kṛṇuhi viśvato naḥ<BR>
RV_03.047.03.1{11}  uta ṛtubhirṛtupāḥ pāhi somamindra devebhiḥ sakhibhiḥ sutaṃ naḥ<BR>
RV_03.047.03.2{11}  yānābhajo maruto ye tvānvahan vṛtramadadhustubhyamojaḥ<BR>
RV_03.047.04.1{11}  ye tvāhihatye maghavannavardhan ye śāmbare harivo ye gaviṣṭau<BR>
RV_03.047.04.2{11}  ye tvā nūnamanumadanti viprāḥ pibendra somaṃ sagaṇo marudbhiḥ<BR>
RV_03.047.05.1{11}  marutvantaṃ vṛṣabhaṃ vāvṛdhānamakavāriṃ divyaṃ śāsamindram<BR>
RV_03.047.05.2{11}  viśvāsāhamavase nūtanāyograṃ sahodāmiha taṃhuvema <BR>
<BR>
RV_03.048.01.1{12}  sadyo ha jāto vṛṣabhaḥ kanīnaḥ prabhartumāvadandhasaḥ sutasya<BR>
RV_03.048.01.2{12}  sādhoḥ piba pratikāmaṃ yathā te rasāśiraḥ prathamaṃ somyasya<BR>
RV_03.048.02.1{12}  yajjāyathāstadaharasya kāme 'ṃśoḥ pīyūṣamapibo  giriṣṭhām<BR>
RV_03.048.02.2{12}  taṃ te mātā pari yoṣā janitrī mahaḥ piturdama āsiñcadagre<BR>
RV_03.048.03.1{12}  upasthāya mātaramannamaiṭṭa tigmamapaśyadabhi somamūdhaḥ<BR>
RV_03.048.03.2{12}  prayāvayannacarad gṛtso anyān mahāni cakre purudhapratīkaḥ<BR>
RV_03.048.04.1{12}  ugrasturāṣāḷ abhibhūtyojā yathāvaśaṃ tanvaṃ cakra eṣaḥ<BR>
RV_03.048.04.2{12}  tvaṣṭāramindro januṣābhibhūyāmuṣyā  somamapibaccamūṣu<BR>
RV_03.048.05.1{12}  śunaṃ huvema ... <BR>
<BR>
RV_03.049.01.1{13}  śaṃsā mahāmindraṃ yasmin viśvā ā kṛṣṭayaḥ somapāḥ kāmamavyan<BR>
RV_03.049.01.2{13}  yaṃ sukratuṃ dhiṣaṇe vibhvataṣṭaṃ ghanaṃ vṛtrāṇāṃ janayanta devāḥ<BR>
RV_03.049.02.1{13}  yaṃ nu nakiḥ pṛtanāsu svarājaṃ dvitā tarati nṛtamaṃ hariṣṭhām<BR>
RV_03.049.02.2{13}  inatamaḥ satvabhiryo ha śūṣaiḥ pṛthujrayā aminādāyurdasyoḥ<BR>
RV_03.049.03.1{13}  sahāvā pṛtsu taraṇirnārvā vyānaśī rodasī mehanāvān<BR>
RV_03.049.03.2{13}  bhago na kāre havyo matīnāṃ piteva cāruḥ suhavo vayodhāḥ<BR>
RV_03.049.04.1{13}  dhartā divo rajasas pṛṣṭa ūrdhvo ratho na vāyurvasubhirniyutvān<BR>
RV_03.049.04.2{13}  kṣapāṃ vastā janitā sūryasya vibhaktā bhāgaṃ dhiṣaṇeva vājam<BR>
RV_03.049.05.1{13}  śunaṃ huvema ... <BR>
<BR>
RV_03.050.01.1{14}  indraḥ svāhā pibatu yasya soma āgatyā tumro vṛṣabho marutvān<BR>
RV_03.050.01.2{14}  oruvyacāḥ pṛṇatāmebhirannairāsya havistanvaḥkāmam ṛdhyāḥ<BR>
RV_03.050.02.1{14}  ā te saparyū javase yunajmi yayoranu pradivaḥ śruṣṭimāvaḥ<BR>
RV_03.050.02.2{14}  iha tvā dheyurharayaḥ suśipra pibā tvasya suṣutasya cāroḥ<BR>
RV_03.050.03.1{14}  gobhirmimikṣuṃ dadhire supāramindraṃ jyaiṣṭhyāya dhāyase gṛṇānāḥ<BR>
RV_03.050.03.2{14}  mandānaḥ somaṃ papivān ṛjīṣin samasmabhyaṃ purudhā gā iṣaṇya<BR>
RV_03.050.04.1{14}  imaṃ kāmaṃ ...<BR>
RV_03.050.05.1{14}  śunaṃ huvema ... <BR>
<BR>
RV_03.051.01.1{15}  carṣaṇīdhṛtaṃ maghavānamukthyamindraṃ giro bṛhatīrabhyanūṣata<BR>
RV_03.051.01.2{15}  vāvṛdhānaṃ puruhūtaṃ suvṛktibhiramartyaṃ jaramāṇaṃ dive-dive<BR>
RV_03.051.02.1{15}  śatakratumarṇavaṃ śākinaṃ naraṃ giro ma indramupa yanti viśvataḥ<BR>
RV_03.051.02.2{15}  vājasaniṃ pūrbhidaṃ tūrṇimapturaṃ dhāmasācamabhiṣācaṃ svarvidam<BR>
RV_03.051.03.1{15}  ākare vasorjaritā panasyate 'nehasa stubha indro duvasyati<BR>
RV_03.051.03.2{15}  vivasvataḥ sadana ā hi pipriye satrāsāhamabhimātihanaṃ stuhi<BR>
RV_03.051.04.1{15}  nṛṇāmu tvā nṛtamaṃ gīrbhirukthairabhi pra vīramarcatā sabādhaḥ<BR>
RV_03.051.04.2{15}  saṃ sahase purumāyo jihīte namo asya pradiva eka īśe<BR>
RV_03.051.05.1{15}  pūrvīrasya niṣṣidho martyeṣu purū vasūni pṛthivī bibharti<BR>
RV_03.051.05.2{15}  indrāya dyāva oṣadhīrutāpo rayiṃ rakṣanti jīrayo vanāni<BR>
RV_03.051.06.1{16}  tubhyaṃ brahmāṇi gira indra tubhyaṃ satrā dadhire harivo juṣasva<BR>
RV_03.051.06.2{16}  bodhyāpiravaso nūtanasya sakhe vaso jaritṛbhyo vayodhāḥ<BR>
RV_03.051.07.1{16}  indra marutva iha pāhi somaṃ yathā śāryāte apibaḥ sutasya<BR>
RV_03.051.07.2{16}  tava praṇītī tava śūra śarmannā vivāsanti kavayaḥsuyajñāḥ<BR>
RV_03.051.08.1{16}  sa vāvaśāna iha pāhi somaṃ marudbhirindra sakhibhiḥ sutaṃ naḥ<BR>
RV_03.051.08.2{16}  jātaṃ yat tvā pari devā abhūṣan mahe bharāya puruhūta viśve<BR>
RV_03.051.09.1{16}  aptūrye maruta āpireṣo 'mandannindramanu dātivārāḥ<BR>
RV_03.051.09.2{16}  tebhiḥ sākaṃ pibatu vṛtrakhādaḥ sutaṃ somaṃ dāśuṣaḥ sve sadhasthe<BR>
RV_03.051.10.1{16}  idaṃ hyanvojasā sutaṃ rādhānāṃ pate<BR>
RV_03.051.10.2{16}  pibā tvasya girvaṇaḥ<BR>
RV_03.051.11.1{16}  yaste anu svadhāmasat sute ni yacha tanvam<BR>
RV_03.051.11.2{16}  sa tvā mamattu somyam<BR>
RV_03.051.12.1{16}  pra te aśnotu kukṣyoḥ prendra brahmaṇā śiraḥ<BR>
RV_03.051.12.2{16}  pra bāhū śūra rādhase <BR>
<BR>
RV_03.052.01.1{17}  dhānāvantaṃ karambhiṇamapūpavantamukthinam<BR>
RV_03.052.01.2{17}  indra prātarjuṣasva naḥ<BR>
RV_03.052.02.1{17}  puroḷāśaṃ pacatyaṃ juṣasvendrā gurasva ca<BR>
RV_03.052.02.2{17}  tubhyaṃ havyāni sisrate<BR>
RV_03.052.03.1{17}  puroḷāśaṃ ca no ghaso joṣayāse giraśca naḥ<BR>
RV_03.052.03.2{17}  vadhūyuriva yoṣaṇām<BR>
RV_03.052.04.1{17}  puroḷāśaṃ sanaśruta prātaḥsāve juṣasva naḥ<BR>
RV_03.052.04.2{17}  indra kraturhi te bṛhan<BR>
RV_03.052.05.1{17}  mādhyandinasya savanasya dhānāḥ puroḷāśamindra kṛṣvehacārum<BR>
RV_03.052.05.2{17}  pra yat stotā jaritā tūrṇyartho vṛṣāyamāṇa upa gīrbhirīṭṭe<BR>
RV_03.052.06.1{18}  tṛtīye dhānāḥ savane puruṣṭuta puroḷāśamāhutaṃ māmahasva naḥ<BR>
RV_03.052.06.2{18}  ṛbhumantaṃ vājavantaṃ tvā kave prayasvanta upa śikṣema dhītibhiḥ<BR>
RV_03.052.07.1{18}  pūṣaṇvate te cakṛmā karambhaṃ harivate haryaśvāya dhānāḥ<BR>
RV_03.052.07.2{18}  apūpamaddhi sagaṇo marudbhiḥ somaṃ piba vṛtrahā śūra vidvān<BR>
RV_03.052.08.1{18}  prati dhānā bharata tūyamasmai puroḷāśaṃ vīratamāya nṛṇām<BR>
RV_03.052.08.2{18}  dive-dive sadṛśīrindra tubhyaṃ vardhantu tvā somapeyāya dhṛṣṇo <BR>
<BR>
RV_03.053.01.1{19}  indrāparvatā bṛhatā rathena vāmīriṣa ā vahataṃ suvīrāḥ<BR>
RV_03.053.01.2{19}  vītaṃ havyānyadhvareṣu devā vardhethāṃ gīrbhīriḷayā madantā<BR>
RV_03.053.02.1{19}  tiṣṭhā su kaṃ maghavan mā parā gāḥ somasya nu tvā suṣutasya yakṣi<BR>
RV_03.053.02.2{19}  piturna putraḥ sicamā rabhe ta indra svādiṣṭhayā girā śacīvaḥ<BR>
RV_03.053.03.1{19}  śaṃsāvādhvaryo prati me gṛṇīhīndrāya vāhaḥ kṛṇavāva juṣṭam<BR>
RV_03.053.03.2{19}  edaṃ barhiryajamānasya sīdāthā ca bhūdukthamindrāya śastam<BR>
RV_03.053.04.1{19}  jāyedastaṃ maghavan sedu yonistadit tvā yuktā harayo vahantu<BR>
RV_03.053.04.2{19}  yadā kadā ca sunavāma somamagniṣ ṭvā dūto dhanvātyacha<BR>
RV_03.053.05.1{19}  parā yāhi maghavannā ca yāhīndra bhrātarubhayatrā te artham<BR>
RV_03.053.05.2{19}  yatrā rathasya bṛhato nidhānaṃ vimocanaṃ vājino rāsabhasya<BR>
RV_03.053.06.1{20}  apāḥ somamastamindra pra yāhi kalyāṇīrjayā suraṇaṃgṛhe te<BR>
RV_03.053.06.2{20}  yatrā rathasya bṛhato nidhānaṃ vimocanaṃ vājinodakṣiṇāvat<BR>
RV_03.053.07.1{20}  ime bhojā aṅgiraso virūpā divas putrāso asurasya vīrāḥ<BR>
RV_03.053.07.2{20}  viśvāmitrāya dadato maghāni sahasrasāve pra tiranta āyuḥ<BR>
RV_03.053.08.1{20}  rūpaṃ-rūpaṃ maghavā bobhavīti māyāḥ kṛṇvānastanvaṃ pari svām<BR>
RV_03.053.08.2{20}  triryad divaḥ pari muhūrtamāgāt svairmantrairanṛtupā ṛtāvā<BR>
RV_03.053.09.1{20}  mahān ṛṣirdevajā devajūto 'stabhnāt sindhumarṇavaṃ nṛcakṣāḥ<BR>
RV_03.053.09.2{20}  viśvāmitro yadavahat sudāsamapriyāyata kuśikebhirindraḥ<BR>
RV_03.053.10.1{20}  haṃsā iva kṛṇutha ślokamadribhirmadanto gīrbhiradhvare sute sacā<BR>
RV_03.053.10.2{20}  devebhirviprā ṛṣayo nṛcakṣaso vi pibadhvaṃ kuśikāḥ somyaṃ madhu<BR>
RV_03.053.11.1{21}  upa preta kuśikāścetayadhvamaśvaṃ rāye pra muñcatā sudāsaḥ<BR>
RV_03.053.11.2{21}  rājā vṛtraṃ jaṅghanat prāgapāgudagathā yajāte vara ā pṛthivyāḥ<BR>
RV_03.053.12.1{21}  ya ime rodasī ubhe ahamindramatuṣṭavam<BR>
RV_03.053.12.2{21}  viśvāmitrasyarakṣati brahmedaṃ bhārataṃ janam<BR>
RV_03.053.13.1{21}  viśvāmitrā arāsata brahmendrāya vajriṇe<BR>
RV_03.053.13.2{21}  karadin naḥ surādhasaḥ<BR>
RV_03.053.14.1{21}  kiṃ te kṛṇvanti kīkaṭeṣu gāvo nāśiraṃ duhre na tapantigharmam<BR>
RV_03.053.14.2{21}  ā no bhara pramagandasya vedo naicāśākhaṃ maghavanrandhayā naḥ<BR>
RV_03.053.15.1{21}  sasarparīramatiṃ bādhamānā bṛhan mimāya jamadagnidattā<BR>
RV_03.053.15.2{21}  ā sūryasya duhitā tatāna śravo deveṣvamṛtamajuryam<BR>
RV_03.053.16.1{22}  sasarparīrabharat tūyamebhyo 'dhi śravaḥ pāñcajanyāsu kṛṣṭiṣu<BR>
RV_03.053.16.2{22}  sā pakṣyā navyamāyurdadhānā yāṃ me palastijamadagnayo daduḥ<BR>
RV_03.053.17.1{22}  sthirau gāvau bhavatāṃ vīḷurakṣo meṣā vi varhi mā yugaṃ vi śāri<BR>
RV_03.053.17.2{22}  indraḥ pātalye dadatāṃ śarītorariṣṭaneme abhi naḥ sacasva<BR>
RV_03.053.18.1{22}  balaṃ dhehi tanūṣu no balamindrānaḷutsu naḥ<BR>
RV_03.053.18.2{22}  balaṃ tokāya tanayāya jīvase tvaṃ hi baladā asi<BR>
RV_03.053.19.1{22}  abhi vyayasva khadirasya sāramojo dhehi spandane śiṃśapāyām<BR>
RV_03.053.19.2{22}  akṣa vīḷo vīḷita vīḷayasva mā yāmādasmādava jīhipo naḥ<BR>
RV_03.053.20.1{22}  ayamasmān vanaspatirmā ca hā mā ca rīriṣat<BR>
RV_03.053.20.2{22}  svastyāgṛhebhya āvasā ā vimocanāt<BR>
RV_03.053.21.1{23}  indrotibhirbahulābhirno adya yācchreṣṭhābhirmaghavañchūra jinva<BR>
RV_03.053.21.2{23}  yo no dveṣṭyadharaḥ sas padīṣṭa yamu dviṣmastamu prāṇo jahātu<BR>
RV_03.053.22.1{23}  paraśuṃ cid vi tapati śimbalaṃ cid vi vṛścati<BR>
RV_03.053.22.2{23}  ukhā cidindra yeṣantī prayastā phenamasyati<BR>
RV_03.053.23.1{23}  na sāyakasya cikite janāso lodhaṃ nayanti paśu manyamānāḥ<BR>
RV_03.053.23.2{23}  nāvājinaṃ vājinā hāsayanti na gardabhaṃ puro aśvān nayanti<BR>
RV_03.053.24.1{23}  ima indra bharatasya putrā apapitvaṃ cikiturna prapitvam<BR>
RV_03.053.24.2{23}  hinvantyaśvamaraṇaṃ na nityaṃ jyāvājaṃ pari ṇayantyājau <BR>
<BR>
RV_03.054.01.1{24}  imaṃ mahe vidathyāya śūṣaṃ śaśvat kṛtva īḍyaya pra jabhruḥ<BR>
RV_03.054.01.2{24}  śṛṇotu no damyebhiranīkaiḥ śṛṇotvagnirdivyairajasraḥ<BR>
RV_03.054.02.1{24}  mahi mahe dive arcā pṛthivyai kāmo ma ichañcarati prajānan<BR>
RV_03.054.02.2{24}  yayorha stome vidatheṣu devāḥ saparyavo mādayante sacāyoḥ<BR>
RV_03.054.03.1{24}  yuvorṛtaṃ rodasī satyamastu mahe ṣu ṇaḥ suvitāya pra bhūtam<BR>
RV_03.054.03.2{24}  idaṃ dive namo agne pṛthivyai saparyāmi prayasā yāmi ratnam<BR>
RV_03.054.04.1{24}  uto hi vāṃ pūrvyā āvividra ṛtāvarī rodasī satyavācaḥ<BR>
RV_03.054.04.2{24}  naraścid vāṃ samithe śūrasātau vavandire pṛthivi vevidānāḥ<BR>
RV_03.054.05.1{24}  ko addhā veda ka iha pra vocad devānachā pathyā kā sameti<BR>
RV_03.054.05.2{24}  dadṛśra eṣāmavamā sadāṃsi pareṣu yā guhyeṣu vrateṣu<BR>
RV_03.054.06.1{25}  kavirnṛcakṣā abhi ṣīmacaṣṭa ṛtasya yonā vighṛte madantī<BR>
RV_03.054.06.2{25}  nānā cakrāte sadanaṃ yathā vaḥ samānena kratunā saṃvidāne<BR>
RV_03.054.07.1{25}  samānyā viyute dūreante dhruve pade tasthaturjāgarūke<BR>
RV_03.054.07.2{25}  uta svasārā yuvatī bhavantī ādu bruvāte mithunāni nāma<BR>
RV_03.054.08.1{25}  viśvedete janimā saṃ vivikto maho devān bibhratī na vyathete<BR>
RV_03.054.08.2{25}  ejad dhruvaṃ patyate viśvamekaṃ carat patatri viṣuṇaṃ vi jātam<BR>
RV_03.054.09.1{25}  sanā purāṇamadhyemyārān mahaḥ piturjaniturjāmi tan naḥ<BR>
RV_03.054.09.2{25}  devāso yatra panitāra evairurau pathi vyute tasthurantaḥ<BR>
RV_03.054.10.1{25}  imaṃ stomaṃ rodasī pra bravīmy ṛdūdarāḥ śṛṇavannagnijihvāḥ<BR>
RV_03.054.10.2{25}  mitraḥ samrājo varuṇo yuvāna ādityāsaḥ kavayaḥ paprathānāḥ<BR>
RV_03.054.11.1{26}  hiraṇyapāṇiḥ savitā sujihvastrirā divo vidathe patyamānaḥ<BR>
RV_03.054.11.2{26}  deveṣu ca savitaḥ ślokamaśrerādasmabhyamā suvasarvatātim<BR>
RV_03.054.12.1{26}  sukṛt supāṇiḥ svavān ṛtāvā devastvaṣṭāvase tāni nodhāt<BR>
RV_03.054.12.2{26}  pūṣaṇvanta ṛbhavo mādayadhvamūrdhvagrāvāṇo adhvaramataṣṭa<BR>
RV_03.054.13.1{26}  vidyudrathā maruta ṛṣṭimanto divo maryā ṛtajātā ayāsaḥ<BR>
RV_03.054.13.2{26}  sarasvatī śṛṇavan yajñiyāso dhātā rayiṃ sahavīraṃ turāsaḥ<BR>
RV_03.054.14.1{26}  viṣṇuṃ stomāsaḥ purudasmamarkā bhagasyeva kāriṇo yāmani gman<BR>
RV_03.054.14.2{26}  urukramaḥ kakuho yasya pūrvirna mardhanti yuvatayojanitrīḥ<BR>
RV_03.054.15.1{26}  indro viśvairvīryaiḥ patyamāna ubhe ā paprau rodasī mahitvā<BR>
RV_03.054.15.2{26}  purandaro vṛtrahā dhṛṣṇuṣeṇaḥ saṃgṛbhyā na ā bharā bhūri paśvaḥ<BR>
RV_03.054.16.1{27}  nāsatyā me pitarā bandhupṛchā sajātyamaśvinoścāru nāma<BR>
RV_03.054.16.2{27}  yuvaṃ hi stho rayidau no rayīṇāṃ dātraṃ rakṣethe akavairadabdhā<BR>
RV_03.054.17.1{27}  mahat tad vaḥ kavayaścāru nāma yad dha deva bhavatha viśva indre<BR>
RV_03.054.17.2{27}  sakha ṛbhubhiḥ puruhūta priyebhirimāṃ dhiyaṃ sātaye takṣatā naḥ<BR>
RV_03.054.18.1{27}  aryamā ṇo aditiryajñiyāso 'dabdhāni varuṇasya vratāni<BR>
RV_03.054.18.2{27}  yuyota no anapatyāni gantoḥ prajāvān naḥ paśumānastu gātuḥ<BR>
RV_03.054.19.1{27}  devānāṃ dūtaḥ purudha prasūto 'nāgān no vocatu sarvatātā<BR>
RV_03.054.19.2{27}  śṛṇotu naḥ pṛthivī dyaurutāpaḥ sūryo nakṣatrairurvantarikṣam<BR>
RV_03.054.20.1{27}  śṛṇvantu no vṛṣaṇaḥ parvatāso dhruvakṣemāsa iḷayā madantaḥ<BR>
RV_03.054.20.2{27}  ādityairno aditiḥ śṛṇotu yachantu no marutaḥ śarmabhadram<BR>
RV_03.054.21.1{27}  sadā sugaḥ pitumānastu panthā madhva devā oṣadhīḥ sampipṛkta<BR>
RV_03.054.21.2{27}  bhago me agne sakhye na mṛdhyā ud rāyo aśyāṃ sadanaṃ purukṣoḥ<BR>
RV_03.054.22.1{27}  svadasva havyā samiṣo didīhyasmadryak saṃ mimīhi śravāṃsi<BR>
RV_03.054.22.2{27}  viśvānagne pṛtsu tañ jeṣi śatrūnahā viśvā sumanā dīdihī naḥ <BR>
<BR>
RV_03.055.01.1{28}  uṣasaḥ pūrvā adha yad vyūṣurmahad vi jajñe akṣaraṃ pade goḥ<BR>
RV_03.055.01.2{28}  vratā devānāmupa nu prabhūṣan mahad devānāmasuratvamekam<BR>
RV_03.055.02.1{28}  mo ṣū ṇo atra juhuranta devā mā pūrve agne pitaraḥ padajñāḥ<BR>
RV_03.055.02.2{28}  purāṇyoḥ sadmanoḥ keturantarma...<BR>
RV_03.055.03.1{28}  vi me purutrā patayanti kāmāḥ śamyachā dīdye pūrvyāṇi<BR>
RV_03.055.03.2{28}  samiddhe agnāv ṛtamid vadema ma...<BR>
RV_03.055.04.1{28}  samāno rājā vibhṛtaḥ purutrā śaye śayāsu prayuto vanānu<BR>
RV_03.055.04.2{28}  anyā vatsaṃ bharati kṣeti mātā ma...<BR>
RV_03.055.05.1{28}  ākṣit pūrvāsvaparā anūrut sadyo jātāsu taruṇīṣvantaḥ<BR>
RV_03.055.05.2{28}  antarvatīḥ suvate apravītā ma...<BR>
RV_03.055.06.1{29}  śayuḥ parastādadha nu dvimātābandhanaścarati vatsa ekaḥ<BR>
RV_03.055.06.2{29}  mitrasya tā varuṇasya vratāni ma...<BR>
RV_03.055.07.1{29}  dvimātā hotā vidatheṣu samrāḷ anvagraṃ carati kṣeti budhnaḥ<BR>
RV_03.055.07.2{29}  pra raṇyāni raṇyavāco bharante ma...<BR>
RV_03.055.08.1{29}  śūrasyeva yudhyato antamasya pratīcīnaṃ dadṛśe viśvamāyat<BR>
RV_03.055.08.2{29}  antarmatiścarati niṣṣidhaṃ gorma...<BR>
RV_03.055.09.1{29}  ni veveti palito dūta āsvantarmahāṃścarati rocanena<BR>
RV_03.055.09.2{29}  vapūṃṣi bibhradabhi no vi caṣṭe ma...<BR>
RV_03.055.10.1{29}  viṣṇurgopāḥ paramaṃ pāti pāthaḥ priyā dhāmānyamṛtādadhānaḥ<BR>
RV_03.055.10.2{29}  agniṣ ṭā viśvā bhuvanāni veda ma...<BR>
RV_03.055.11.1{30}  nānā cakrāte yamyā vapūṃṣi tayoranyad rocate kṛṣṇamanyat<BR>
RV_03.055.11.2{30}  śyāvī ca yadaruṣī ca svasārau ma...<BR>
RV_03.055.12.1{30}  mātā ca yatra duhitā ca dhenū sabardughe dhāpayete samīcī<BR>
RV_03.055.12.2{30}  ṛtasya te sadasīḷe antarma...<BR>
RV_03.055.13.1{30}  anyasyā vatsaṃ rihatī mimāya kayā bhuvā ni dadhe dhenurūdhaḥ<BR>
RV_03.055.13.2{30}  ṛtasya sā payasāpinvateḷā ma...<BR>
RV_03.055.14.1{30}  padyā vaste pururūpā vapūṃṣyūrdhvā tasthau tryaviṃ rerihāṇā<BR>
RV_03.055.14.2{30}  ṛtasya sadma vi carāmi vidvān ma...<BR>
RV_03.055.15.1{30}  pade iva nihite dasme antastayoranyad guhyamāviranyat<BR>
RV_03.055.15.2{30}  sadhrīcīnā pathyā sā viṣūcī ma...<BR>
RV_03.055.16.1{31}  ā dhenavo dhunayantāmaśiśvīḥ sabardughāḥ śaśayā apradugdhāḥ<BR>
RV_03.055.16.2{31}  navyā-navyā yuvatayo bhavantīrma...<BR>
RV_03.055.17.1{31}  yadanyāsu vṛṣabho roravīti so anyasmin yūthe ni dadhātiretaḥ<BR>
RV_03.055.17.2{31}  sa hi kṣapāvān sa bhagaḥ sa rājā ma...<BR>
RV_03.055.18.1{31}  vīrasya nu svaśvyaṃ janāsaḥ pra nu vocāma vidurasya devāḥ<BR>
RV_03.055.18.2{31}  ṣoḷhā yuktāḥ pañca-pañcā vahanti ma...<BR>
RV_03.055.19.1{31}  devastvaṣṭā savitā viśvarūpaḥ pupoṣa prajāḥ purudhājajāna<BR>
RV_03.055.19.2{31}  imā ca viśvā bhuvanānyasya ma...<BR>
RV_03.055.20.1{31}  mahī samairaccamvā samīcī ubhe te asya vasunā nyṛṣṭe<BR>
RV_03.055.20.2{31}  śṛṇve vīro vindamāno vasūni ma...<BR>
RV_03.055.21.1{31}  imāṃ ca naḥ pṛthivīṃ viśvadhāyā upa kṣeti hitamitro narājā<BR>
RV_03.055.21.2{31}  puraḥsadaḥ śarmasado na vīrā ma...<BR>
RV_03.055.22.1{31}  niṣṣidhvarīsta oṣadhīrutāpo rayiṃ ta indra pṛthivī bibharti<BR>
RV_03.055.22.2{31}  sakhāyaste vāmabhājaḥ syāma ma... <BR>
<BR>
RV_03.056.01.1{01}  na tā minanti māyino na dhīrā vratā devānāṃ prathamā dhruvāṇi<BR>
RV_03.056.01.2{01}  na rodasī adruhā vedyābhirna parvatā niname tasthivāṃsaḥ<BR>
RV_03.056.02.1{01}  ṣaḍ bhārāneko acaran bibharty ṛtaṃ varṣiṣṭhamupa gāva āguḥ tisro mahīruparāstasthuratyā guhā dve nihitedarśyekā<BR>
RV_03.056.03.1{01}  tripājasyo vṛṣabho viśvarūpa uta tryudhā purudha prajāvān<BR>
RV_03.056.03.2{01}  tryanīkaḥ patyate māhināvān sa retodhā vṛṣabhaḥ śaśvatīnām<BR>
RV_03.056.04.1{01}  abhīka āsāṃ padavīrabodhyādityānāmahve cāru nāma<BR>
RV_03.056.04.2{01}  āpaścidasmā aramanta devīḥ pṛthag vrajantīḥ pari ṣīmavṛñjan<BR>
RV_03.056.05.1{01}  trī ṣadhasthā sindhavastriḥ kavīnāmuta trimātā vidatheṣu samrāṭ<BR>
RV_03.056.05.2{01}  ṛtāvarīryoṣaṇāstisro apyāstrirā divo vidathe patyamānāḥ<BR>
RV_03.056.06.1{01}  trirā divaḥ savitarvāryāṇi dive-diva ā suva trirno ahnaḥ<BR>
RV_03.056.06.2{01}  tridhātu rāya ā suvā vasūni bhaga trātardhiṣaṇe sātaye dhāḥ<BR>
RV_03.056.07.1{01}  trirā divaḥ savitā soṣavīti rājānā mitrāvaruṇā supāṇī<BR>
RV_03.056.07.2{01}  āpaścidasya rodasī cidurvī ratnaṃ bhikṣanta savituḥ savāya<BR>
RV_03.056.08.1{01}  triruttamā dūṇaśā rocanāni trayo rājantyasurasya vīrāḥ<BR>
RV_03.056.08.2{01}  ṛtāvāna iṣirā dūḷabhāsastrirā divo vidathe santu devāḥ <BR>
<BR>
RV_03.057.01.1{02}  pra me vivikvānavidan manīṣāṃ dhenuṃ carantīṃ prayutāmagopām<BR>
RV_03.057.01.2{02}  sadyaścid yā duduhe bhūri dhāserindrastadagniḥ panitāro asyāḥ<BR>
RV_03.057.02.1{02}  indraḥ su pūṣā vṛṣaṇā suhastā divo na prītāḥ śaśayaṃ duduhre<BR>
RV_03.057.02.2{02}  viśve yadasyāṃ raṇayanta devāḥ pra vo 'tra vasavaḥ sumnamaśyām<BR>
RV_03.057.03.1{02}  yā jāmayo vṛṣṇa ichanti śaktiṃ namasyantīrjānate garbhamasmin<BR>
RV_03.057.03.2{02}  achā putraṃ dhenavo vāvaśānā mahaścaranti bibhrataṃ vapūṃṣi<BR>
RV_03.057.04.1{02}  achā vivakmi rodasī sumeke grāvṇo yujāno adhvare manīṣā<BR>
RV_03.057.04.2{02}  imā u te manave bhūrivārā ūrdhvā bhavanti darśatā yajatrāḥ<BR>
RV_03.057.05.1{02}  yā te jihvā madhumatī sumedhā agne deveṣūcyata urūcī<BR>
RV_03.057.05.2{02}  tayeha viśvānavase yajatrānā sādaya pāyayā cā madhūni<BR>
RV_03.057.06.1{02}  yā te agne parvatasyeva dhārāsaścantī pīpayad deva citrā<BR>
RV_03.057.06.2{02}  tāmasmabhyaṃ pramatiṃ jātavedo vaso rāsva sumatiṃ viśvajanyām <BR>
<BR>
RV_03.058.01.1{03}  dhenuḥ pratnasya kāmyaṃ duhānāntaḥ putraścarati dakṣiṇāyāḥ<BR>
RV_03.058.01.2{03}  ā dyotaniṃ vahati śubhrayāmoṣasa stomo aśvināvajīgaḥ<BR>
RV_03.058.02.1{03}  suyug vahanti prati vām ṛtenordhvā bhavanti pitareva medhāḥ<BR>
RV_03.058.02.2{03}  jarethāmasmad vi paṇermahīṣāṃ yuvoravaścakṛmā yātamarvāk<BR>
RV_03.058.03.1{03}  suyugbhiraśvaiḥ suvṛtā rathena dasrāvimaṃ śṛṇutaṃ ślokamadreḥ<BR>
RV_03.058.03.2{03}  kimaṅga vāṃ pratyavartiṃ gamiṣṭhāhurviprāso aśvinā purājāḥ<BR>
RV_03.058.04.1{03}  ā manyethāmā gataṃ kaccidevairviśve janāso aśvinā havante<BR>
RV_03.058.04.2{03}  imā hi vāṃ goṛjīkā madhūni pra mitrāso na dadurusro agre<BR>
RV_03.058.05.1{03}  tiraḥ purū cidaśvinā rajāṃsyāṅgūṣo vāṃ maghavānā janeṣu<BR>
RV_03.058.05.2{03}  eha yātaṃ pathibhirdevayānairdasrāvime vāṃ nidhayo madhūnām<BR>
RV_03.058.06.1{04}  purāṇamokaḥ sakhyaṃ śivaṃ vāṃ yuvornarā draviṇaṃ jahnāvyām<BR>
RV_03.058.06.2{04}  punaḥ kṛṇvānāḥ sakhyā śivāni madhvā mademasaha nū samānāḥ<BR>
RV_03.058.07.1{04}  aśvinā vāyunā yuvaṃ sudakṣā niyudbhiṣ ca sajoṣasā yuvānā<BR>
RV_03.058.07.2{04}  nāsatyā tiroahnyaṃ juṣāṇā somaṃ pibatamasridhā sudānū<BR>
RV_03.058.08.1{04}  aśvinā pari vāmiṣaḥ purūcīrīyurgīrbhiryatamānā amṛdhrāḥ<BR>
RV_03.058.08.2{04}  ratho ha vām ṛtajā adrijūtaḥ pari dyāvāpṛthivī yāti sadyaḥ<BR>
RV_03.058.09.1{04}  aśvinā madhuṣuttamo yuvākuḥ somastaṃ pātamā gataṃ duroṇe<BR>
RV_03.058.09.2{04}  ratho ha vāṃ bhūri varpaḥ karikrat sutāvato niṣkṛtamāgamiṣṭhaḥ <BR>
<BR>
RV_03.059.01.1{05}  mitro janān yātayati bruvāṇo mitro dādhāra pṛthivīmuta dyām<BR>
RV_03.059.01.2{05}  mitraḥ kṛṣṭīranimiṣābhi caṣṭe mitrāya havyaṃghṛtavajjuhota<BR>
RV_03.059.02.1{05}  pra sa mitra marto astu prayasvān yasta āditya śikṣati vratena<BR>
RV_03.059.02.2{05}  na hanyate na jīyate tvoto nainamaṃho aśnotyantito na dūrāt<BR>
RV_03.059.03.1{05}  anamīvāsa iḷayā madanto mitajñavo varimannā pṛthivyāḥ<BR>
RV_03.059.03.2{05}  ādityasya vratamupakṣiyanto vayaṃ mitrasya sumatau syāma<BR>
RV_03.059.04.1{05}  ayaṃ mitro namasyaḥ suśevo rājā sukṣatro ajaniṣṭa vedhāḥ<BR>
RV_03.059.04.2{05}  tasya vayaṃ ...<BR>
RV_03.059.05.1{05}  mahānādityo namasopasadyo yātayajjano gṛṇate suśevaḥ<BR>
RV_03.059.05.2{05}  tasmā etat panyatamāya juṣṭamagnau mitrāya havirā juhota<BR>
RV_03.059.06.1{06}  mitrasya carṣaṇīdhṛto 'vo devasya sānasi<BR>
RV_03.059.06.2{06}  dyumnaṃ citraśravastamam<BR>
RV_03.059.07.1{06}  abhi yo mahinā divaṃ mitro babhūva saprathāḥ<BR>
RV_03.059.07.2{06}  abhi śravobhiḥ pṛthivīm<BR>
RV_03.059.08.1{06}  mitrāya pañca yemire janā abhiṣṭiśavase<BR>
RV_03.059.08.2{06}  sa devān viśvān bibharti<BR>
RV_03.059.09.1{06}  mitro deveṣvāyuṣu janāya vṛktabarhiṣe<BR>
RV_03.059.09.2{06}  iṣa iṣṭavratāakaḥ <BR>
<BR>
RV_03.060.01.1{07}  iheha vo manasā bandhutā nara uśijo jagmurabhi tāni vedasā<BR>
RV_03.060.01.2{07}  yābhirmāyābhiḥ pratijūtivarpasaḥ saudhanvanā yajñiyaṃ bhāgamānaśa<BR>
RV_03.060.02.1{07}  yābhiḥ śacībhiścamasānapiṃśata yayā dhiyā gāmariṇīta carmaṇaḥ<BR>
RV_03.060.02.2{07}  yena harī manasā niratakṣata tena devatvam ṛbhavaḥ samānaśa<BR>
RV_03.060.03.1{07}  indrasya sakhyam ṛbhavaḥ samānaśurmanornapāto apaso dadhanvire<BR>
RV_03.060.03.2{07}  saudhanvanāso amṛtatvamerire viṣṭvī śamībhiḥ sukṛtaḥ sukṛtyayā<BR>
RV_03.060.04.1{07}  indreṇa yātha sarathaṃ sute sacānatho vaśānāṃ bhavathāsaha śriyā<BR>
RV_03.060.04.2{07}  na vaḥ pratimai sukṛtāni vāghataḥ saudhanvanā ṛbhavo vīryāṇi ca<BR>
RV_03.060.05.1{07}  indra ṛbhubhirvājavadbhiḥ samukṣitaṃ sutaṃ somamā vṛṣasvā gabhastyoḥ<BR>
RV_03.060.05.2{07}  dhiyeṣito maghavan dāśuṣo gṛhe saudhanvanebhiḥ saha matsvā nṛbhiḥ<BR>
RV_03.060.06.1{07}  indra ṛbhumān vājavān matsveha no 'smin savane śacyā puruṣṭuta<BR>
RV_03.060.06.2{07}  imāni tubhyaṃ svasarāṇi yemire vratā devānāṃ manuṣaśca dharmabhiḥ<BR>
RV_03.060.07.1{07}  indra ṛbhubhirvājibhirvājayanniha stomaṃ jariturupa yāhi yajñiyam<BR>
RV_03.060.07.2{07}  śataṃ ketebhiriṣirebhirāyave sahasraṇīthoadhvarasya homani <BR>
<BR>
RV_03.061.01.1{08}  uṣo vājena vājini pracetā stomaṃ juṣasva gṛṇato maghoni<BR>
RV_03.061.01.2{08}  purāṇī devi yuvatiḥ purandhiranu vrataṃ carasi viśvavāre<BR>
RV_03.061.02.1{08}  uṣo devyamartyā vi bhāhi candrarathā sūnṛtā īrayantī<BR>
RV_03.061.02.2{08}  ā tvā vahantu suyamāso aśvā hiraṇyavarṇāṃ pṛthupājaso ye<BR>
RV_03.061.03.1{08}  uṣaḥ pratīcī bhuvanāni viśvordhvā tiṣṭhasyamṛtasya ketuḥ<BR>
RV_03.061.03.2{08}  samānamarthaṃ caraṇīyamānā cakramiva navyasyā vavṛtsva<BR>
RV_03.061.04.1{08}  ava syūmeva cinvatī maghonyuṣā yāti svasarasya patnī<BR>
RV_03.061.04.2{08}  svarjanantī subhagā sudaṃsā āntād divaḥ papratha ā pṛthivyāḥ<BR>
RV_03.061.05.1{08}  achā vo devīmuṣasaṃ vibhātīṃ pra vo bharadhvaṃ namasā suvṛktim<BR>
RV_03.061.05.2{08}  ūrdhvaṃ madhudhā divi pājo aśret pra rocanā ruruce raṇvasandṛk<BR>
RV_03.061.06.1{08}  ṛtāvarī divo arkairabodhyā revatī rodasī citramasthāt<BR>
RV_03.061.06.2{08}  āyatīmagna uṣasaṃ vibhātīṃ vāmameṣi draviṇaṃ bhikṣamāṇaḥ<BR>
RV_03.061.07.1{08}  ṛtasya budhna uṣasāmiṣaṇyan vṛṣā mahī rodasī ā viveśa<BR>
RV_03.061.07.2{08}  mahī mitrasya varuṇasya māyā candreva bhānuṃ vi dadhe purutrā <BR>
<BR>
RV_03.062.01.1{09}  imā u vāṃ bhṛmayo manyamānā yuvāvate na tujyā abhūvan<BR>
RV_03.062.01.2{09}  kva tyadindrāvaruṇā yaśo vāṃ yena smā sinaṃ bharathaḥ sakhibhyaḥ<BR>
RV_03.062.02.1{09}  ayamu vāṃ purutamo rayīyañchaśvattamamavase johavīti<BR>
RV_03.062.02.2{09}  sajoṣāvindrāvaruṇā marudbhirdivā pṛthivyā śṛṇutaṃ havamme<BR>
RV_03.062.03.1{09}  asme tadindrāvaruṇā vasu ṣyādasme rayirmarutaḥ sarvavīraḥ<BR>
RV_03.062.03.2{09}  asmān varūtrīḥ śaraṇairavantvasmān hotrā bhāratī dakṣiṇābhiḥ<BR>
RV_03.062.04.1{09}  bṛhaspate juṣasva no havyāni viśvadevya<BR>
RV_03.062.04.2{09}  rāsva ratnāni dāśuṣe<BR>
RV_03.062.05.1{09}  śucimarkairbṛhaspatimadhvareṣu namasyata<BR>
RV_03.062.05.2{09}  anāmyoja ācake<BR>
RV_03.062.06.1{10}  vṛṣabhaṃ carṣaṇīnāṃ viśvarūpamadābhyam<BR>
RV_03.062.06.2{10}  bṛhaspatiṃvareṇyam<BR>
RV_03.062.07.1{10}  iyaṃ te pūṣannāghṛṇe suṣṭutirdeva navyasī<BR>
RV_03.062.07.2{10}  asmābhistubhyaṃ śasyate<BR>
RV_03.062.08.1{10}  tāṃ juṣasva giraṃ mama vājayantīmavā dhiyam<BR>
RV_03.062.08.2{10}  vadhūyuriva yoṣaṇām<BR>
RV_03.062.09.1{10}  yo viśvābhi vipaśyati bhuvanā saṃ ca paśyati<BR>
RV_03.062.09.2{10}  sa naḥ pūṣāvitā bhuvat<BR>
RV_03.062.10.1{10}  tat saviturvareṇyaṃ bhargo devasya dhīmahi<BR>
RV_03.062.10.2{10}  dhiyo yo naḥ pracodayāt<BR>
RV_03.062.11.1{11}  devasya saviturvayaṃ vājayantaḥ purandhyā<BR>
RV_03.062.11.2{11}  bhagasya rātimīmahe<BR>
RV_03.062.12.1{11}  devaṃ naraḥ savitāraṃ viprā yajñaiḥ suvṛktibhiḥ<BR>
RV_03.062.12.2{11}  namasyanti dhiyeṣitāḥ<BR>
RV_03.062.13.1{11}  somo jigāti gātuvid devānāmeti niṣkṛtam<BR>
RV_03.062.13.2{11}  ṛtasya yonimāsadam<BR>
RV_03.062.14.1{11}  somo asmabhyaṃ dvipade catuṣpade ca paśave<BR>
RV_03.062.14.2{11}  anamīvā iṣas karat<BR>
RV_03.062.15.1{11}  asmākamāyurvardhayannabhimātīḥ sahamānaḥ<BR>
RV_03.062.15.2{11}  somaḥ sadhasthamāsadat<BR>
RV_03.062.16.1{11}  ā no mitrāvaruṇā ghṛtairgavyūtimukṣatam<BR>
RV_03.062.16.2{11}  madhvā rajāṃsi sukratū<BR>
RV_03.062.17.1{11}  uruśaṃsā namovṛdhā mahnā dakṣasya rājathaḥ<BR>
RV_03.062.17.2{11}  drāghiṣṭhābhiḥ śucivratā<BR>
RV_03.062.18.1{11}  gṛṇānā jamadagninā yonāv ṛtasya sīdatam<BR>
RV_03.062.18.2{11}  pāt0ṃ somaṃ0ṛtāvṛdhā <BR>
<BR>
<BR>
<BR>
</body></html>
