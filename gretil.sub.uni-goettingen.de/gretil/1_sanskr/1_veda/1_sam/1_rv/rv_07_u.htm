<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title> RGVEDA 7 </title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

RGVEDA 7<BR>
<BR>
<BR>
% EXCERPTS FROM README:<BR>
<BR>
% The edition used was that of Aufrecht, 1877. Apparently the edition was <BR>
% compiled by H.S. Ananthanarayana and W. P. Lehman. <BR>
% It is a "research-only" text. <BR>
% Reputedly, it was verified against Grassmann, 1876-77.<BR>
<BR>
<BR>
THE MODIFIED VERSE NUMBERING:<BR>
<BR>
two digits for Mandala.<BR>
three digits for Sukta.<BR>
two digits for verse.<BR>
one digit for line.<BR>
{two digits for varga}<BR>
<BR>
e.g.: 01.001.01.1{01}<BR>
<BR>
<BR>


<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>


<BR>
RV_07.001.01.1{23}  agniṃ naro dīdhitibhiraraṇyorhastacyutī janayanta praśastam<BR>
RV_07.001.01.2{23}  dūredṛśaṃ gṛhapatimatharyum<BR>
RV_07.001.02.1{23}  tamagnimaste vasavo ny ṛṇvan supraticakṣamavase kutaścit<BR>
RV_07.001.02.2{23}  dakṣāyyo yo dama āsa nityaḥ<BR>
RV_07.001.03.1{23}  preddho agne dīdihi puro no 'jasrayā sūrmyā yaviṣṭha<BR>
RV_07.001.03.2{23}  tvāṃ śaśvanta upa yanti vājāḥ<BR>
RV_07.001.04.1{23}  pra te agnayo 'gnibhyo varaṃ niḥ suvīrāsaḥ śośucanta dyumantaḥ<BR>
RV_07.001.04.2{23}  yatrā naraḥ samāsate sujātāḥ<BR>
RV_07.001.05.1{23}  dā no agne dhiyā rayiṃ suvīraṃ svapatyaṃ sahasya praśastam<BR>
RV_07.001.05.2{23}  na yaṃ yāvā tarati yātumāvān<BR>
RV_07.001.06.1{24}  upa yameti yuvatiḥ sudakṣaṃ doṣā vastorhaviṣmatī ghṛtācī<BR>
RV_07.001.06.2{24}  upa svainamaramatirvasūyuḥ<BR>
RV_07.001.07.1{24}  viśvā agne 'pa dahārātīryebhistapobhiradaho jarūtham<BR>
RV_07.001.07.2{24}  pra nisvaraṃ cātayasvāmīvām<BR>
RV_07.001.08.1{24}  ā yaste agna idhate anīkaṃ vasiṣṭha śukra dīdivaḥ pāvaka<BR>
RV_07.001.08.2{24}  uto na ebhi stavathairiha syāḥ<BR>
RV_07.001.09.1{24}  vi ye te agne bhejire anīkaṃ martā naraḥ pitryāsaḥ purutrā<BR>
RV_07.001.09.2{24}  uto na ebhiḥ sumanā iha syāḥ<BR>
RV_07.001.10.1{24}  ime naro vṛtrahatyeṣu śūrā viśvā adevīrabhi santu māyāḥ<BR>
RV_07.001.10.2{24}  ye me dhiyaṃ panayanta praśastām<BR>
RV_07.001.11.1{25}  mā śūne agne ni ṣadāma nṛṇāṃ māśeṣaso 'vīratā paritvā<BR>
RV_07.001.11.2{25}  prajāvatīṣu duryāsu durya<BR>
RV_07.001.12.1{25}  yamaśvī nityamupayāti yajñaṃ prajāvantaṃ svapatyaṃ kṣayaṃ naḥ<BR>
RV_07.001.12.2{25}  svajanmanā śeṣasā vāvṛdhānam<BR>
RV_07.001.13.1{25}  pāhi no agne rakṣaso ajuṣṭāt pāhi dhūrterararuṣo aghāyoḥ<BR>
RV_07.001.13.2{25}  tvā yujā pṛtanāyūnrabhi ṣyām<BR>
RV_07.001.14.1{25}  sedagniragnīnratyastvanyān yatra vājī tanayo vīḷupāṇiḥ<BR>
RV_07.001.14.2{25}  sahasrapāthā akṣarā sameti<BR>
RV_07.001.15.1{25}  sedagniryo vanuṣyato nipāti sameddhāramaṃhasa uruṣyāt<BR>
RV_07.001.15.2{25}  sujātāsaḥ pari caranti vīrāḥ<BR>
RV_07.001.16.1{26}  ayaṃ so agnirāhutaḥ purutrā yamīśānaḥ samidindhehaviṣmān<BR>
RV_07.001.16.2{26}  pari yametyadhvareṣu hotā<BR>
RV_07.001.17.1{26}  tve agna āhavanāni bhūrīśānāsa ā juhuyāma nityā<BR>
RV_07.001.17.2{26}  ubhā kṛṇvanto vahatū miyedhe<BR>
RV_07.001.18.1{26}  imo agne vītatamāni havyājasro vakṣi devatātimacha<BR>
RV_07.001.18.2{26}  pratina īṃ surabhīṇi vyantu<BR>
RV_07.001.19.1{26}  mā no agne 'vīrate parā dā durvāsase 'mataye mā no asyai<BR>
RV_07.001.19.2{26}  mā naḥ kṣudhe mā rakṣasa ṛtāvo mā no dame mā vana ā juhūrthāḥ<BR>
RV_07.001.20.1{26}  nū me brahmāṇyagna ucchaśādhi tvaṃ deva maghavadbhyaḥ suṣūdaḥ<BR>
RV_07.001.20.2{26}  rātau syāmobhayāsa ā te yūyaṃ pāta svastibhiḥ sadā naḥ<BR>
RV_07.001.21.1{27}  tvamagne suhavo raṇvasandṛk sudītī sūno sahaso didīhi<BR>
RV_07.001.21.2{27}  mā tve sacā tanaye nitya ā dhaṃ mā vīro asman naryo vi dāsīt<BR>
RV_07.001.22.1{27}  mā no agne durbhṛtaye sacaiṣu deveddheṣvagniṣu pra vocaḥ<BR>
RV_07.001.22.2{27}  mā te asmān durmatayo bhṛmāccid devasya sūno sahaso naśanta<BR>
RV_07.001.23.1{27}  sa marto agne svanīka revānamartye ya ājuhoti havyam<BR>
RV_07.001.23.2{27}  sadevatā vasuvaniṃ dadhāti yaṃ sūrirarthī pṛchamāna eti<BR>
RV_07.001.24.1{27}  maho no agne suvitasya vidvān rayiṃ sūribhya ā vahā bṛhantam<BR>
RV_07.001.24.2{27}  yena vayaṃ sahasāvan mademāvikṣitāsa āyuṣā suvīrāḥ<BR>
RV_07.001.25.1{27}  nū me brahmāṇyagna ...<BR>
<BR>
RV_07.002.01.1{01}  juṣasva naḥ samidhamagne adya śocā bṛhad yajataṃ dhūmamṛṇvan<BR>
RV_07.002.01.2{01}  upa spṛśa divyaṃ sānu stūpaiḥ saṃ raśmibhistatanaḥ sūryasya<BR>
RV_07.002.02.1{01}  narāśaṃsasya mahimānameṣāmupa stoṣāma yajatasya yajñaiḥ<BR>
RV_07.002.02.2{01}  ye sukratavaḥ śucayo dhiyandhāḥ svadanti devā ubhayāni havyā<BR>
RV_07.002.03.1{01}  īḷenyaṃ vo asuraṃ sudakṣamantardūtaṃ rodasī satyavācam<BR>
RV_07.002.03.2{01}  manuṣvadagniṃ manunā samiddhaṃ samadhvarāya sadamin mahema<BR>
RV_07.002.04.1{01}  saparyavo bharamāṇā abhijñu pra vṛñjate namasā barhiragnau<BR>
RV_07.002.04.2{01}  ājuhvānā ghṛtapṛṣṭhaṃ pṛṣadvadadhvaryavo haviṣā marjayadhvam<BR>
RV_07.002.05.1{01}  svādhyo vi duro devayanto 'śiśrayū rathayurdevatātā<BR>
RV_07.002.05.2{01}  pūrvī śiśuṃ na mātarā rihāṇe samagruvo na samaneṣvañjan<BR>
RV_07.002.06.1{02}  uta yoṣaṇe divye mahī na uṣāsānaktā sudugheva dhenuḥ<BR>
RV_07.002.06.2{02}  barhiṣadā puruhūte maghonī ā yajñiye suvitāya śrayetām<BR>
RV_07.002.07.1{02}  viprā yajñeṣu mānuṣeṣu kārū manye vāṃ jātavedasā yajadhyai<BR>
RV_07.002.07.2{02}  ūrdhvaṃ no adhvaraṃ kṛtaṃ haveṣu tā deveṣu vanatho vāryāṇi<BR>
RV_07.002.08.1{02}  ā bhāratī bhāratībhiḥ ...<BR>
RV_07.002.09.1{02}  tan nasturīpaṃ ...<BR>
RV_07.002.10.1{02}  vanaspate 'va ...<BR>
RV_07.002.11.1{02}  ā yāhyagne ...<BR>
<BR>
RV_07.003.01.1{03}  agniṃ vo devamagnibhiḥ sajoṣā yajiṣṭhaṃ dūtamadhvarekṛṇudhvam<BR>
RV_07.003.01.2{03}  yo martyeṣu nidhruvir{ṛ}tāvā tapurmūrdhā ghṛtānnaḥ pāvakaḥ<BR>
RV_07.003.02.1{03}  prothadaśvo na yavase 'viṣyan yadā mahaḥ saṃvaraṇād vyasthāt<BR>
RV_07.003.02.2{03}  ādasya vāto anu vāti śociradha sma te vrajanaṃ kṛṣṇamasti<BR>
RV_07.003.03.1{03}  ud yasya te navajātasya vṛṣṇo 'gne carantyajarā idhānāḥ<BR>
RV_07.003.03.2{03}  achā dyāmaruṣo dhūma eti saṃ dūto agna īyase hi devān<BR>
RV_07.003.04.1{03}  vi yasya te pṛthivyāṃ pājo aśret tṛṣu yadannā samavṛktajambhaiḥ<BR>
RV_07.003.04.2{03}  seneva sṛṣṭā prasitiṣ ṭa eti yavaṃ na dasma juhvā vivekṣi<BR>
RV_07.003.05.1{03}  tamid doṣā tamuṣasi yaviṣṭhamagnimatyaṃ na marjayanta naraḥ<BR>
RV_07.003.05.2{03}  niśiśānā atithimasya yonau dīdāya śocirāhutasya vṛṣṇaḥ<BR>
RV_07.003.06.1{04}  susandṛk te svanīka pratīkaṃ vi yad rukmo na rocasa upāke<BR>
RV_07.003.06.2{04}  divo na te tanyatureti śuṣmaścitro na sūraḥ prati cakṣi bhānum<BR>
RV_07.003.07.1{04}  yathā vaḥ svāhāgnaye dāśema parīḷābhirghṛtavadbhiśca havyaiḥ<BR>
RV_07.003.07.2{04}  tebhirno agne amitairmahobhiḥ śataṃ pūrbhirāyasībhirni pāhi<BR>
RV_07.003.08.1{04}  yā vā te santi dāśuṣe adhṛṣṭā giro vā yābhirnṛvatīruruṣyāḥ<BR>
RV_07.003.08.2{04}  tābhirnaḥ sūno sahaso ni pāhi smat sūrīñ jaritṝñ jātavedaḥ<BR>
RV_07.003.09.1{04}  niryat pūteva svadhitiḥ śucirgāt svayā kṛpā tanvā rocamānaḥ<BR>
RV_07.003.09.2{04}  ā yo mātroruśenyo janiṣṭa devayajyāya sukratuḥ pāvakaḥ<BR>
RV_07.003.10.1{04}  etā no agne saubhagā didīhyapi kratuṃ sucetasaṃ vatema<BR>
RV_07.003.10.2{04}  viśvā stotṛbhyo gṛṇate ca santu yūyaṃ pāta ...<BR>
<BR>
RV_07.004.01.1{05}  pra vaḥ śukrāya bhānave bharadhvaṃ havyaṃ matiṃ cāgnaye supūtam<BR>
RV_07.004.01.2{05}  yo daivyāni mānuṣā janūṃṣyantarviśvāni vidmanā jigāti<BR>
RV_07.004.02.1{05}  sa gṛtso agnistaruṇaścidastu yato yaviṣṭho ajaniṣṭa mātuḥ<BR>
RV_07.004.02.2{05}  saṃ yo vanā yuvate śucidan bhūri cidannā samidatti sadyaḥ<BR>
RV_07.004.03.1{05}  asya devasya saṃsadyanīke yaṃ martāsaḥ śyetaṃ jagṛbhre<BR>
RV_07.004.03.2{05}  ni yo gṛbhaṃ pauruṣeyīmuvoca durokamagnirāyave śuśoca<BR>
RV_07.004.04.1{05}  ayaṃ kavirakaviṣu pracetā marteṣvagniramṛto ni dhāyi<BR>
RV_07.004.04.2{05}  sa mā no atra juhuraḥ sahasvaḥ sadā tve sumanasaḥ syāma<BR>
RV_07.004.05.1{05}  ā yo yoniṃ devakṛtaṃ sasāda kratvā hyagniramṛtānatārīt<BR>
RV_07.004.05.2{05}  tamoṣadhīśca vaninaśca garbhaṃ bhūmiśca viśvadhāyasaṃ bibharti<BR>
RV_07.004.06.1{06}  īśe hyagniramṛtasya bhūrerīśe rāyaḥ suvīryasya dātoḥ<BR>
RV_07.004.06.2{06}  mā tvā vayaṃ sahasāvannavīrā māpsavaḥ pari ṣadāma māduvaḥ<BR>
RV_07.004.07.1{06}  pariṣadyaṃ hyaraṇasya rekṇo nityasya rāyaḥ patayaḥ syāma<BR>
RV_07.004.07.2{06}  na śeṣo agne anyajātamastyacetānasya mā patho vi dukṣaḥ<BR>
RV_07.004.08.1{06}  nahi grabhāyāraṇaḥ suśevo 'nyodaryo manasā mantavā u<BR>
RV_07.004.08.2{06}  adhā cidokaḥ punarit sa etyā no vājyabhīṣāḷ etu navyaḥ<BR>
RV_07.004.09.1{06}  tvamagne vanuṣyato ...<BR>
RV_07.004.10.1{06}  etā no agne saubhagā ...<BR>
<BR>
RV_07.005.01.1{07}  prāgnaye tavase bharadhvaṃ giraṃ divo arataye pṛthivyāḥ<BR>
RV_07.005.01.2{07}  yo viśveṣāmamṛtānāmupasthe vaiśvānaro vāvṛdhe jāgṛvadbhiḥ<BR>
RV_07.005.02.1{07}  pṛṣṭo divi dhāyyagniḥ pṛthivyāṃ netā sindhūnāṃ vṛṣabha stiyānām<BR>
RV_07.005.02.2{07}  sa mānuṣīrabhi viśo vi bhāti vaiśvānaro vāvṛdhāno vareṇa<BR>
RV_07.005.03.1{07}  tvad bhiyā viśa āyannasiknīrasamanā jahatīrbhojanāni<BR>
RV_07.005.03.2{07}  vaiśvānara pūrave śośucānaḥ puro yadagne darayannadīdeḥ<BR>
RV_07.005.04.1{07}  tava tridhātu pṛthivī uta dyaurvaiśvānara vratamagne sacanta<BR>
RV_07.005.04.2{07}  tvaṃ bhāsā rodasī ā tatanthājasreṇa śociṣā śośucānaḥ<BR>
RV_07.005.05.1{07}  tvāmagne harito vāvaśānā giraḥ sacante dhunayo ghṛtācīḥ<BR>
RV_07.005.05.2{07}  patiṃ kṛṣṭīnāṃ rathyaṃ rayīṇāṃ vaiśvānaramuṣasāṃ ketumahnām<BR>
RV_07.005.06.1{08}  tve asuryaṃ vasavo ny ṛṇvan kratuṃ hi te mitramaho juṣanta<BR>
RV_07.005.06.2{08}  tvaṃ dasyūnrokaso agna āja uru jyotirjanayannāryāya<BR>
RV_07.005.07.1{08}  sa jāyamānaḥ parame vyoman vāyurna pāthaḥ pari pāsi sadyaḥ<BR>
RV_07.005.07.2{08}  tvaṃ bhuvanā janayannabhi krannapatyāya jātavedo daśasyan<BR>
RV_07.005.08.1{08}  tāmagne asme iṣamerayasva vaiśvānara dyumatīṃ jātavedaḥ<BR>
RV_07.005.08.2{08}  yayā rādhaḥ pinvasi viśvavāra pṛthu śravo dāśuṣe martyāya<BR>
RV_07.005.09.1{08}  taṃ no agne maghavadbhyaḥ purukṣuṃ rayiṃ ni vājaṃ śrutyaṃ yuvasva<BR>
RV_07.005.09.2{08}  vaiśvānara mahi naḥ śarma yacha rudrebhiragne vasubhiḥ sajoṣāḥ<BR>
<BR>
RV_07.006.01.1{09}  pra samrājo asurasya praśastiṃ puṃsaḥ kṛṣṭīnāmanumādyasya<BR>
RV_07.006.01.2{09}  indrasyeva pra tavasas kṛtāni vande dāruṃ vandamānovivakmi<BR>
RV_07.006.02.1{09}  kaviṃ ketuṃ dhāsiṃ bhānumadrerhinvanti śaṃ rājyaṃ rodasyoḥ<BR>
RV_07.006.02.2{09}  purandarasya gīrbhirā vivāse 'gnervratāni pūrvyā mahāni<BR>
RV_07.006.03.1{09}  nyakratūn grathino mṛdhravācaḥ paṇīnraśraddhānavṛdhānayajñān<BR>
RV_07.006.03.2{09}  pra-pra tān dasyūnragnirvivāya pūrvaścakārāparānayajyūn<BR>
RV_07.006.04.1{09}  yo apācīne tamasi madantīḥ prācīścakāra nṛtamaḥ śacībhiḥ<BR>
RV_07.006.04.2{09}  tamīśānaṃ vasvo agniṃ gṛṇīṣe 'nānataṃ damayantaṃ pṛtanyūn<BR>
RV_07.006.05.1{09}  yo dehyo anamayad vadhasnairyo aryapatnīruṣasaścakāra<BR>
RV_07.006.05.2{09}  sa nirudhyā nahuṣo yajvo agnirviśaścakre balihṛtaḥ sahobhiḥ<BR>
RV_07.006.06.1{09}  yasya śarmannupa viśve janāsa evaistasthuḥ sumatiṃ bhikṣamāṇāḥ<BR>
RV_07.006.06.2{09}  vaiśvānaro varamā rodasyorāgniḥ sasāda pitrorupastham<BR>
RV_07.006.07.1{09}  ā devo dade budhnyā vasūni vaiśvānara uditā sūryasya<BR>
RV_07.006.07.2{09}  ā samudrādavarādā parasmādāgnirdade diva ā pṛthivyāḥ<BR>
<BR>
RV_07.007.01.1{10}  pra vo devaṃ cit sahasānamagnimaśvaṃ na vājinaṃ hiṣe namobhiḥ<BR>
RV_07.007.01.2{10}  bhavā no dūto adhvarasya vidvān tmanā deveṣu vivide mitadruḥ<BR>
RV_07.007.02.1{10}  ā yāhyagne pathyā anu svā mandro devānāṃ sakhyaṃ juṣāṇaḥ<BR>
RV_07.007.02.2{10}  ā sānu śuṣmairnadayan pṛthivyā jambhebhirviśvamuśadhag vanāni<BR>
RV_07.007.03.1{10}  prācīno yajñaḥ sudhitaṃ hi barhiḥ prīṇīte agnirīḷito na hotā<BR>
RV_07.007.03.2{10}  ā mātarā viśvavāre huvāno yato yaviṣṭha jajñiṣe suśevaḥ<BR>
RV_07.007.04.1{10}  sadyo adhvare rathiraṃ jananta mānuṣāso vicetaso ya eṣām<BR>
RV_07.007.04.2{10}  viśāmadhāyi viśpatirduroṇe 'gnirmandro madhuvacā ṛtāvā<BR>
RV_07.007.05.1{10}  asādi vṛto vahnirājaganvānagnirbrahmā nṛṣadane vidhartā<BR>
RV_07.007.05.2{10}  dyauśca yaṃ pṛthivī vāvṛdhāte ā yaṃ hotā yajati viśvavāram<BR>
RV_07.007.06.1{10}  ete dyumnebhirviśvamātiranta mantraṃ ye vāraṃ naryā atakṣan<BR>
RV_07.007.06.2{10}  pra ye viśastiranta śroṣamāṇā ā ye me asya dīdhayannṛtasya<BR>
RV_07.007.07.1{10}  nū tvāmagna īmahe vasiṣṭhā īśānaṃ sūno sahaso vasūnām<BR>
RV_07.007.07.2{10}  iṣaṃ stotṛbhyo maghavadbhya ānaḍ yūyaṃ pāta svastibhiḥ sadā naḥ<BR>
<BR>
RV_07.008.01.1{11}  indhe rājā samaryo namobhiryasya pratīkamāhutaṃ ghṛtena<BR>
RV_07.008.01.2{11}  naro havyebhirīḷate sabādha āgniragra uṣasāmaśoci<BR>
RV_07.008.02.1{11}  ayamu ṣya sumahānavedi hotā mandro manuṣo yajvo agniḥ<BR>
RV_07.008.02.2{11}  vi bhā akaḥ sasṛjānaḥ pṛthivyāṃ kṛṣṇapaviroṣadhībhirvavakṣe<BR>
RV_07.008.03.1{11}  kayā no agne vi vasaḥ suvṛktiṃ kāmu svadhām ṛṇavaḥ śasyamānaḥ<BR>
RV_07.008.03.2{11}  kadā bhavema patayah sudatra rāyo vantāro duṣṭarasya sādhoḥ<BR>
RV_07.008.04.1{11}  pra-prāyamagnirbharatasya śṛṇve vi yat sūryo na rocatebṛhad bhāḥ<BR>
RV_07.008.04.2{11}  abhi yaḥ pūruṃ pṛtanāsu tasthau dyutāno daivyo atithiḥ śuśoca<BR>
RV_07.008.05.1{11}  asannit tve āhavanāni bhūri bhuvo viśvebhiḥ sumanā anīkaiḥ<BR>
RV_07.008.05.2{11}  stutaścidagne śṛṇviṣe gṛṇānaḥ svayaṃ vardhasva tanvaṃ sujāta<BR>
RV_07.008.06.1{11}  idaṃ vacaḥ śatasāḥ saṃsahasramudagnaye janiṣīṣṭa dvibarhāḥ<BR>
RV_07.008.06.2{11}  śaṃ yat stotṛbhya āpaye bhavāti dyumadamīvacātanaṃ rakṣohā<BR>
RV_07.008.07.1{11}  nū tvāmagna īmahe ...<BR>
<BR>
RV_07.009.01.1{12}  abodhi jāra uṣasāmupasthād dhotā mandraḥ kavitamaḥ pāvakaḥ<BR>
RV_07.009.01.2{12}  dadhāti ketumubhayasya jantorhavyā deveṣu draviṇaṃ sukṛtsu<BR>
RV_07.009.02.1{12}  sa sukraturyo vi duraḥ paṇīnāṃ punāno arkaṃ purubhojasaṃ naḥ<BR>
RV_07.009.02.2{12}  hotā mandro viśāṃ damūnāstirastamo dadṛśe rāmyāṇām<BR>
RV_07.009.03.1{12}  amūraḥ kaviraditirvivasvān susaṃsan mitro atithiḥ śivonaḥ<BR>
RV_07.009.03.2{12}  citrabhānuruṣasāṃ bhātyagre 'pāṃ garbhaḥ prasvaā viveśa<BR>
RV_07.009.04.1{12}  īḷenyo vo manuṣo yugeṣu samanagā aśucajjātavedāḥ<BR>
RV_07.009.04.2{12}  susandṛśā bhānunā yo vibhāti prati gāvaḥ samidhānaṃ budhanta<BR>
RV_07.009.05.1{12}  agne yāhi dūtyaṃ mā riṣaṇyo devānachā brahmakṛtā gaṇena<BR>
RV_07.009.05.2{12}  sarasvatīṃ maruto aśvināpo yakṣi devān ratnadheyāyaviśvān<BR>
RV_07.009.06.1{12}  tvāmagne samidhāno vasiṣṭho jarūthaṃ han yakṣi rāye purandhim<BR>
RV_07.009.06.2{12}  puruṇīthā jātavedo jarasva yūyaṃ pāta ...<BR>
<BR>
RV_07.010.01.1{13}  uṣo na jāraḥ pṛthu pājo aśred davidyutad dīdyacchośucānaḥ<BR>
RV_07.010.01.2{13}  vṛṣā hariḥ śucirā bhāti bhāsā dhiyo hinvāna uśatīrajīgaḥ<BR>
RV_07.010.02.1{13}  svarṇa vastoruṣasāmaroci yajñaṃ tanvānā uśijo na manma<BR>
RV_07.010.02.2{13}  agnirjanmāni deva ā vi vidvān dravad dūto devayāvā vaniṣṭhaḥ<BR>
RV_07.010.03.1{13}  achā giro matayo devayantīragniṃ yanti draviṇaṃ bhikṣamāṇāḥ<BR>
RV_07.010.03.2{13}  susandṛśaṃ supratīkaṃ svañcaṃ havyavāhamaratimmānuṣāṇām<BR>
RV_07.010.04.1{13}  indraṃ no agne vasubhiḥ sajoṣā rudraṃ rudrebhirā vahā bṛhantam<BR>
RV_07.010.04.2{13}  ādityebhiraditiṃ viśvajanyāṃ bṛhaspatim ṛkvabhirviśvavāram<BR>
RV_07.010.05.1{13}  mandraṃ hotāramuśijo yaviṣṭhamagniṃ viśa īḷate adhvareṣu<BR>
RV_07.010.05.2{13}  sa hi kṣapāvānabhavad rayīṇāmatandro dūto yajathāya devān<BR>
<BR>
RV_07.011.01.1{14}  mahānasyadhvarasya praketo na ṛte tvadamṛtā mādayante<BR>
RV_07.011.01.2{14}  ā viśvebhiḥ sarathaṃ yāhi devairnyagne hotā prathamaḥ sadeha<BR>
RV_07.011.02.1{14}  tvāmīḷate ajiraṃ dūtyāya haviṣmantaḥ sadamin mānuṣāsaḥ<BR>
RV_07.011.02.2{14}  yasya devairāsado barhiragne 'hānyasmai sudinā bhavanti<BR>
RV_07.011.03.1{14}  triścidaktoḥ pra cikiturvasūni tve antardāśuṣe martyāya<BR>
RV_07.011.03.2{14}  manuṣvadagna iha yakṣi devān bhavā no dūto adhiśastipāvā<BR>
RV_07.011.04.1{14}  agnirīśe bṛhato adhvarasyāgnirviśvasya haviṣaḥ kṛtasya<BR>
RV_07.011.04.2{14}  kratuṃ hyasya vasavo juṣantāthā devā dadhire havyavāham<BR>
RV_07.011.05.1{14}  āgne vaha haviradyāya devānindrajyeṣṭhāsa iha mādayantām<BR>
RV_07.011.05.2{14}  imaṃ yajñaṃ divi deveṣu dhehi yūyaṃ pāta ...<BR>
<BR>
RV_07.012.01.1{15}  aganma mahā namasā yaviṣṭhaṃ yo dīdāya samiddhaḥ sve duroṇe<BR>
RV_07.012.01.2{15}  citrabhānuṃ rodasī antarurvī svāhutaṃ viśvataḥ pratyañcam<BR>
RV_07.012.02.1{15}  sa mahnā viśvā duritāni sāhvānagniḥ ṣṭave dama ā jātavedāḥ<BR>
RV_07.012.02.2{15}  sa no rakṣiṣad duritādavadyādasmān gṛṇata uta no maghonaḥ<BR>
RV_07.012.03.1{15}  tvaṃ varuṇa uta mitro agne tvāṃ vardhanti matibhirvasiṣṭhāḥ<BR>
RV_07.012.03.2{15}  tve vasu suṣaṇanāni santu yūyaṃ pāta ...<BR>
<BR>
RV_07.013.01.1{16}  prāgnaye viśvaśuce dhiyandhe 'suraghne manma dhītiṃ bharadhvam<BR>
RV_07.013.01.2{16}  bhare havirna barhiṣi prīṇāno vaiśvānarāya yataye matīnām<BR>
RV_07.013.02.1{16}  tvamagne śociṣā śośucāna ā rodasī apṛṇā jāyamānaḥ<BR>
RV_07.013.02.2{16}  tvaṃ devānabhiśasteramuñco vaisvānara jātavedo mahitvā<BR>
RV_07.013.03.1{16}  jāto yadagne bhuvanā vyakhyaḥ paśūn na gopā iryaḥ parijmā<BR>
RV_07.013.03.2{16}  vaiśvānara brahmaṇe vinda gātuṃ yūyaṃ pāta ...<BR>
<BR>
RV_07.014.01.1{17}  samidhā jātavedase devāya devahūtibhiḥ<BR>
RV_07.014.01.2{17}  havirbhiḥ śukraśociṣe namasvino vayaṃ dāśemāgnaye<BR>
RV_07.014.02.1{17}  vayaṃ te agne samidhā vidhema vayaṃ dāśema suṣṭutī yajatra<BR>
RV_07.014.02.2{17}  vayaṃ ghṛtenādhvarasya hotarvayaṃ deva haviṣā bhadraśoce<BR>
RV_07.014.03.1{17}  ā no devebhirupa devahūtimagne yāhi vaṣaṭkṛtiṃ juṣāṇaḥ<BR>
RV_07.014.03.2{17}  tubhyaṃ devāya dāśataḥ syāma yūyaṃ pāta ...<BR>
<BR>
RV_07.015.01.1{18}  upasadyāya mīḷhuṣa āsye juhutā haviḥ<BR>
RV_07.015.01.2{18}  yo no nediṣṭhamāpyam<BR>
RV_07.015.02.1{18}  yaḥ pañca carṣaṇīrabhi niṣasāda dame-dame<BR>
RV_07.015.02.2{18}  kavirgṛhapatiryuvā<BR>
RV_07.015.03.1{18}  sa no vedo amātyamagnī rakṣatu viśvataḥ<BR>
RV_07.015.03.2{18}  utāsmān pātvaṃhasaḥ<BR>
RV_07.015.04.1{18}  navaṃ nu stomamagnaye divaḥ śyenāya jījanam<BR>
RV_07.015.04.2{18}  vasvaḥ kuvid vanāti naḥ<BR>
RV_07.015.05.1{18}  spārhā yasya śriyo dṛśe rayirvīravato yathā<BR>
RV_07.015.05.2{18}  agre yajñasya śocataḥ<BR>
RV_07.015.06.1{19}  semāṃ vetu vaṣaṭkṛtimagnirjuṣata no giraḥ<BR>
RV_07.015.06.2{19}  yajiṣṭho havyavāhanaḥ<BR>
RV_07.015.07.1{19}  ni tvā nakṣya viśpate dyumantaṃ deva dhīmahi<BR>
RV_07.015.07.2{19}  suvīramagna āhuta<BR>
RV_07.015.08.1{19}  kṣapa usraśca dīdihi svagnayastvayā vayam<BR>
RV_07.015.08.2{19}  suvīrastvamasmayuḥ <BR>
RV_07.015.09.1{19}  upa tvā sātaye naro viprāso yanti dhītibhiḥ<BR>
RV_07.015.09.2{19}  upākṣarāsahasriṇī<BR>
RV_07.015.10.1{19}  agnī rakṣāṃsi sedhati śukraśociramartyaḥ<BR>
RV_07.015.10.2{19}  śuciḥ pāvaka īḍyaḥ<BR>
RV_07.015.11.1{20}  sa no rādhāṃsyā bhareśānaḥ sahaso yaho<BR>
RV_07.015.11.2{20}  bhagaśca dātuvāryam<BR>
RV_07.015.12.1{20}  tvamagne vīravad yaśo devaśca savitā bhagaḥ<BR>
RV_07.015.12.2{20}  ditiścadāti vāryam<BR>
RV_07.015.13.1{20}  agne rakṣā ṇo aṃhasaḥ prati ṣma deva rīṣataḥ<BR>
RV_07.015.13.2{20}  tapiṣṭhairajaro daha<BR>
RV_07.015.14.1{20}  adhā mahī na āyasyanādhṛṣṭo nṛpītaye<BR>
RV_07.015.14.2{20}  pūrbhavā śatabhujiḥ<BR>
RV_07.015.15.1{20}  tvaṃ naḥ pāhyaṃhaso doṣāvastaraghāyataḥ<BR>
RV_07.015.15.2{20}  divā naktamadābhya<BR>
<BR>
RV_07.016.01.1{21}  enā vo agniṃ namasorjo napātamā huve<BR>
RV_07.016.01.2{21}  priyaṃ cetiṣṭhamaratiṃ svadhvaraṃ viśvasya dūtamamṛtam<BR>
RV_07.016.02.1{21}  sa yojate aruṣā viśvabhojasā sa dudravat svāhutaḥ<BR>
RV_07.016.02.2{21}  subrahmā yajñaḥ suśamī vasūnāṃ devaṃ rādho janānām<BR>
RV_07.016.03.1{21}  udasya śocirasthādājuhvānasya mīḷhuṣaḥ<BR>
RV_07.016.03.2{21}  ud dhūmāsoaruṣāso divispṛśaḥ samagnimindhate naraḥ<BR>
RV_07.016.04.1{21}  taṃ tvā dūtaṃ kṛṇmahe yaśastamaṃ devānā vītaye vaha<BR>
RV_07.016.04.2{21}  viśvā sūno sahaso martabhojanā rāsva tad yat tvemahe<BR>
RV_07.016.05.1{21}  tvamagne gṛhapatistvaṃ hotā no adhvare<BR>
RV_07.016.05.2{21}  tvaṃ potā viśvavāra pracetā yakṣi veṣi ca vāryam<BR>
RV_07.016.06.1{21}  kṛdhi ratnaṃ yajamānāya sukrato tvaṃ hi ratnadhā asi<BR>
RV_07.016.06.2{21}  āna ṛte śiśīhi viśvam ṛtvijaṃ suśaṃso yaśca dakṣate<BR>
RV_07.016.07.1{22}  tve agne svāhuta priyāsaḥ santu sūrayaḥ<BR>
RV_07.016.07.2{22}  yantāro ye maghavāno janānāmūrvān dayanta gonām<BR>
RV_07.016.08.1{22}  yeṣāmiḷā ghṛtahastā duroṇa ānapi prātā niṣīdati<BR>
RV_07.016.08.2{22}  tāṃstrāyasva sahasya druho nido yachā naḥ śarma dīrghaśrut<BR>
RV_07.016.09.1{22}  sa mandrayā ca jihvayā vahnirāsā viduṣṭaraḥ<BR>
RV_07.016.09.2{22}  agne rayiṃ maghavadbhyo na ā vaha havyadātiṃ ca sūdaya<BR>
RV_07.016.10.1{22}  ye rādhāṃsi dadatyaśvyā maghā kāmena śravaso mahaḥ<BR>
RV_07.016.10.2{22}  tānaṃhasaḥ pipṛhi partṛbhiṣ ṭvaṃ śataṃ pūrbhiryaviṣṭhya<BR>
RV_07.016.11.1{22}  devo vo draviṇodāḥ pūrṇāṃ vivaṣṭyāsicam<BR>
RV_07.016.11.2{22}  ud vā siñcadhvamupa vā pṛṇadhvamādid vo deva ohate<BR>
RV_07.016.12.1{22}  taṃ hotāramadhvarasya pracetasaṃ vahniṃ devā akṛṇvata<BR>
RV_07.016.12.2{22}  dadhāti ratnaṃ vidhate suvīryamagnirjanāya dāśuṣe<BR>
<BR>
RV_07.017.01.1{23}  agne bhava suṣamidhā samiddha uta barhirurviyā vi stṛṇītām<BR>
RV_07.017.02.1{23}  uta dvāra uśatīrvi śrayantāmuta devānuśata ā vaheha<BR>
RV_07.017.03.1{23}  agne vīhi haviṣā vakṣi devān svadhvarā kṛṇuhi jātavedaḥ<BR>
RV_07.017.04.1{23}  svadhvarā karati jātavedā yakṣad devānamṛtān piprayacca<BR>
RV_07.017.05.1{23}  vaṃsva viśvā vāryāṇi pracetaḥ satyā bhavantvāśiṣo noadya<BR>
RV_07.017.06.1{23}  tvāmu te dadhire havyavāhaṃ devāso agna ūrja ā napātam<BR>
RV_07.017.07.1{23}  te te devāya dāśataḥ syāma maho no ratnā vi dadha iyānaḥ<BR>
<BR>
RV_07.018.01.1{24}  tve ha yat pitaraścin na indra viśvā vāmā jaritāro asanvan<BR>
RV_07.018.01.2{24}  tve gāvaḥ sudughāstve hyaśvāstvaṃ vasu devayatevaniṣṭhaḥ<BR>
RV_07.018.02.1{24}  rājeva hi janibhiḥ kṣeṣyevāva dyubhirabhi viduṣ kaviḥ san<BR>
RV_07.018.02.2{24}  piśā giro maghavan gobhiraśvaistvāyataḥ śiśīhirāye asmān<BR>
RV_07.018.03.1{24}  imā u tvā paspṛdhānāso atra mandrā giro devayantīrupa sthuḥ<BR>
RV_07.018.03.2{24}  arvācī te pathyā rāya etu syāma te sumatāvindra śarman<BR>
RV_07.018.04.1{24}  dhenuṃ na tvā sūyavase dudukṣannupa brahmāṇi sasṛje vasiṣṭhaḥ<BR>
RV_07.018.04.2{24}  tvāmin me gopatiṃ viśva āhā na indraḥ sumatiṃ gantvacha<BR>
RV_07.018.05.1{24}  arṇāṃsi cit paprathānā sudāsa indro gādhānyakṛṇot supārā<BR>
RV_07.018.05.2{24}  śardhantaṃ śimyumucathasya navyaḥ śāpaṃ sindhūnāmakṛṇodaśastīḥ<BR>
RV_07.018.06.1{25}  puroḷā it turvaśo yakṣurāsīd rāye matsyāso niśitā apīva<BR>
RV_07.018.06.2{25}  śruṣṭiṃ cakrurbhṛgavo druhyavaśca sakhā sakhāyamatarad viṣūcoḥ<BR>
RV_07.018.07.1{25}  ā pakthāso bhalānaso bhanantālināso viṣāṇinaḥ śivāsaḥ<BR>
RV_07.018.07.2{25}  ā yo 'nayat sadhamā āryasya gavyā tṛtsubhyo ajagan yudhā nṛn<BR>
RV_07.018.08.1{25}  durādhyo aditiṃ srevayanto 'cetaso vi jagṛbhre paruṣṇīm<BR>
RV_07.018.08.2{25}  mahnāvivyak pṛthivīṃ patyamānaḥ paśuṣ kaviraśayaccāyamānaḥ<BR>
RV_07.018.09.1{25}  īyurarthaṃ na nyarthaṃ paruṣṇīmāśuścanedabhipitvaṃ jagāma<BR>
RV_07.018.09.2{25}  sudāsa indraḥ sutukānamitrānarandhayan mānuṣe vadhrivācaḥ<BR>
RV_07.018.10.1{25}  īyurgāvo na yavasādagopā yathākṛtamabhi mitraṃ citāsaḥ<BR>
RV_07.018.10.2{25}  pṛśnigāvaḥ pṛśninipreṣitāsaḥ śruṣṭiṃ cakrurniyuto rantayaśca<BR>
RV_07.018.11.1{26}  ekaṃ ca yo viṃśatiṃ ca śravasyā vaikarṇayorjanān rājā nyastaḥ<BR>
RV_07.018.11.2{26}  dasmo na sadman ni śiśāti barhiḥ śūraḥ sargamakṛṇodindra eṣām<BR>
RV_07.018.12.1{26}  adha śrutaṃ kavaṣaṃ vṛddhamapsvanu druhyuṃ ni vṛṇag vajrabāhuḥ<BR>
RV_07.018.12.2{26}  vṛṇānā atra sakhyāya sakhyaṃ tvāyanto ye amadannanu tvā<BR>
RV_07.018.13.1{26}  vi sadyo viśvā dṛṃhitānyeṣāmindraḥ puraḥ sahasā sapta dardaḥ<BR>
RV_07.018.13.2{26}  vyānavasya tṛtsave gayaṃ bhāg jeṣma pūruṃ vidathe mṛdhravācam<BR>
RV_07.018.14.1{26}  ni gavyavo 'navo druhyavaśca ṣaṣṭiḥ śatā suṣupuḥ ṣaṭ sahasrā<BR>
RV_07.018.14.2{26}  ṣaṣṭirvīrāso adhi ṣaḍ duvoyu viśvedindrasya vīryā kṛtāni<BR>
RV_07.018.15.1{26}  indreṇaite tṛtsavo veviṣāṇā āpo na sṛṣṭā adhavanta nīcīḥ<BR>
RV_07.018.15.2{26}  durmitrāsaḥ prakalavin mimānā jahurviśvāni bhojanā sudāse<BR>
RV_07.018.16.1{27}  ardhaṃ vīrasya śṛtapāmanindraṃ parā śardhantaṃ nunude abhi kṣām<BR>
RV_07.018.16.2{27}  indro manyuṃ manyumyo mimāya bheje patho vartanimpatyamānaḥ<BR>
RV_07.018.17.1{27}  ādhreṇa cit tad vekaṃ cakāra siṃhyaṃ cit petvenā jaghāna<BR>
RV_07.018.17.2{27}  ava sraktīrveśyāvṛścadindraḥ prāyachad viśvā bhojanā sudāse<BR>
RV_07.018.18.1{27}  śaśvanto hi śatravo rāradhuṣ ṭe bhedasya cicchardhato vinda randhim<BR>
RV_07.018.18.2{27}  martānena stuvato yaḥ kṛṇoti tigmaṃ tasmin ni jahi vajramindra<BR>
RV_07.018.19.1{27}  āvadindraṃ yamunā tṛtsavaśca prātra bhedaṃ sarvatātāmuṣāyat<BR>
RV_07.018.19.2{27}  ajāsaśca śigravo yakṣavaśca baliṃ śīrṣāṇi jabhruraśvyāni<BR>
RV_07.018.20.1{27}  na ta indra sumatayo na rāyaḥ saṃcakṣe pūrvā uṣaso na nūtnāḥ<BR>
RV_07.018.20.2{27}  devakaṃ cin mānyamānaṃ jaghanthāva tmanā bṛhataḥ śambaraṃ bhet<BR>
RV_07.018.21.1{28}  pra ye gṛhādamamadustvāyā parāśaraḥ śatayāturvasiṣṭhaḥ<BR>
RV_07.018.21.2{28}  na te bhojasya sakhyaṃ mṛṣantādhā sūribhyaḥ sudinā vyuchān<BR>
RV_07.018.22.1{28}  dve napturdevavataḥ śate gordvā rathā vadhūmantā sudāsaḥ<BR>
RV_07.018.22.2{28}  arhannagne paijavanasya dānaṃ hoteva sadma paryemi rebhan<BR>
RV_07.018.23.1{28}  catvāro mā paijavanasya dānāḥ smaddiṣṭayaḥ kṛśanino nireke<BR>
RV_07.018.23.2{28}  ṛjrāso mā pṛthiviṣṭhāḥ sudāsastokaṃ tokāya śravase vahanti<BR>
RV_07.018.24.1{28}  yasya śravo rodasī antarurvī śīrṣṇe-śīrṣṇe vibabhājā vibhaktā<BR>
RV_07.018.24.2{28}  saptedindraṃ na sravato gṛṇanti ni yudhyāmadhimaśiśādabhīke<BR>
RV_07.018.25.1{28}  imaṃ naro marutaḥ saścatānu divodāsaṃ na pitaraṃ sudāsaḥ<BR>
RV_07.018.25.2{28}  aviṣṭanā paijavanasya ketaṃ dūṇāśaṃ kṣatramajaraṃ duvoyu<BR>
<BR>
RV_07.019.01.1{29}  yastigmaśṛṅgo vṛṣabho na bhīma ekaḥ kṛṣṭīścyāvayati pra viśvāḥ<BR>
RV_07.019.01.2{29}  yaḥ śaśvato adāśuṣo gayasya prayantāsisuṣvitarāya vedaḥ<BR>
RV_07.019.02.1{29}  tvaṃ ha tyadindra kutsamāvaḥ śuśrūṣamāṇastanvā samarye<BR>
RV_07.019.02.2{29}  dāsaṃ yacchuṣṇaṃ kuyavaṃ nyasmā arandhaya ārjuneyāya śikṣan<BR>
RV_07.019.03.1{29}  tvaṃ dhṛṣṇo dhṛṣatā vītahavyaṃ prāvo viśvābhirūtibhiḥ sudāsam<BR>
RV_07.019.03.2{29}  pra paurukutsiṃ trasadasyumāvaḥ kṣetrasātā vṛtrahatyeṣu pūrum<BR>
RV_07.019.04.1{29}  tvaṃ nṛbhirnṛmaṇo devavītau bhūrīṇi vṛtrā haryaśva haṃsi<BR>
RV_07.019.04.2{29}  tvaṃ ni dasyuṃ cumuriṃ dhuniṃ cāsvāpayo dabhītaye suhantu<BR>
RV_07.019.05.1{29}  tava cyautnāni vajrahasta tāni nava yat puro navatiṃ ca sadyaḥ<BR>
RV_07.019.05.2{29}  niveśane śatatamāviveṣīrahañca vṛtraṃ namucimutāhan<BR>
RV_07.019.06.1{30}  sanā tā ta indra bhojanāni rātahavyāya dāśuṣe sudāse<BR>
RV_07.019.06.2{30}  vṛṣṇe te harī vṛṣaṇā yunajmi vyantu brahmāṇi puruśāka vājam<BR>
RV_07.019.07.1{30}  mā te asyāṃ sahasāvan pariṣṭāvaghāya bhūma harivaḥ parādai<BR>
RV_07.019.07.2{30}  trāyasva no 'vṛkebhirvarūthaistava priyāsaḥ sūriṣu syāma<BR>
RV_07.019.08.1{30}  priyāsa it te maghavannabhiṣṭau naro madema śaraṇe sakhāyaḥ<BR>
RV_07.019.08.2{30}  ni turvaśaṃ ni yādvaṃ śiśīhyatithigvāya śaṃsyaṃ kariṣyan<BR>
RV_07.019.09.1{30}  sadyaścin nu te maghavannabhiṣṭau naraḥ śaṃsantyukthaśāsa ukthā<BR>
RV_07.019.09.2{30}  ye te havebhirvi paṇīnradāśannasmān vṛṇīṣva yujyāya tasmai<BR>
RV_07.019.10.1{30}  ete stomā narāṃ nṛtama tubhyamasmadryañco dadato maghāni<BR>
RV_07.019.10.2{30}  teṣāmindra vṛtrahatye śivo bhūḥ sakhā ca śūro 'vitāca nṛṇām<BR>
RV_07.019.11.1{30}  nū indra śūra stavamāna ūtī brahmajūtastanvā vāvṛdhasva<BR>
RV_07.019.11.2{30}  upa no vājān mimīhyupa stīn yūyaṃ pāta ...<BR>
<BR>
RV_07.020.01.1{01}  ugro jajñe vīryāya svadhāvāñcakrirapo naryo yat kariṣyan<BR>
RV_07.020.01.2{01}  jagmiryuvā nṛṣadanamavobhistrātā na indra enaso mahaścit<BR>
RV_07.020.02.1{01}  hanta vṛtramindraḥ śūśuvānaḥ prāvīn nu vīro jaritāramūtī<BR>
RV_07.020.02.2{01}  kartā sudāse aha vā u lokaṃ dātā vasu muhurā dāśuṣe bhūt<BR>
RV_07.020.03.1{01}  yudhmo anarvā khajakṛt samadvā śūraḥ satrāṣāḍ januṣemaṣāḷhaḥ<BR>
RV_07.020.03.2{01}  vyāsa indraḥ pṛtanāḥ svojā adhā viśvaṃśatrūyantaṃ jaghāna<BR>
RV_07.020.04.1{01}  ubhe cidindra rodasī mahitvā paprātha taviṣībhistuviṣmaḥ<BR>
RV_07.020.04.2{01}  ni vajramindro harivān mimikṣan samandhasā madeṣu vāuvoca<BR>
RV_07.020.05.1{01}  vṛṣā jajāna vṛṣaṇaṃ raṇāya tamu cin nārī naryaṃ sasūva<BR>
RV_07.020.05.2{01}  pra yaḥ senānīradha nṛbhyo astīnaḥ satvā gaveṣaṇaḥ sa dhṛṣṇuḥ<BR>
RV_07.020.06.1{02}  nū cit sa bhreṣate jano na reṣan mano yo asya ghoramāvivāsāt<BR>
RV_07.020.06.2{02}  yajñairya indre dadhate duvāṃsi kṣayat sa rāya ṛtapā ṛtejāḥ<BR>
RV_07.020.07.1{02}  yadindra pūrvo aparāya śikṣannayajjyāyān kanīyaso deṣṇam<BR>
RV_07.020.07.2{02}  amṛta it paryāsīta dūramā citra citryaṃ bharā rayiṃ naḥ<BR>
RV_07.020.08.1{02}  yasta indra priyo jano dadāśadasan nireke adrivaḥ sakhā te<BR>
RV_07.020.08.2{02}  vayaṃ te asyāṃ sumatau caniṣṭhāḥ syāma varūthe aghnato nṛpītau<BR>
RV_07.020.09.1{02}  eṣa stomo acikradad vṛṣā ta uta stāmurmaghavannakrapiṣṭa<BR>
RV_07.020.09.2{02}  rāyas kāmo jaritāraṃ ta āgan tvamaṅga śakra vasva āśako naḥ<BR>
RV_07.020.10.1{02}  sa na indra tvayatāyā iṣe dhāstmanā ca ye maghavāno junanti<BR>
RV_07.020.10.2{02}  vasvī ṣu te jaritre astu śaktiryūyaṃ pāta ...<BR>
<BR>
RV_07.021.01.1{03}  asāvi devaṃ goṛjīkamandho nyasminnindro januṣemuvoca<BR>
RV_07.021.01.2{03}  bodhāmasi tvā haryaśva yajñairbodhā na stomamandhaso madeṣu<BR>
RV_07.021.02.1{03}  pra yanti yajñaṃ vipayanti barhiḥ somamādo vidathe dudhravācaḥ<BR>
RV_07.021.02.2{03}  nyu bhriyante yaśaso gṛbhādā dūra upabdo vṛṣaṇonṛṣācaḥ<BR>
RV_07.021.03.1{03}  tvamindra sravitavā apas kaḥ pariṣṭhitā ahinā śūra pūrvīḥ<BR>
RV_07.021.03.2{03}  tvad vāvakre rathyo na dhenā rejante viśvā kṛtrimāṇi bhīṣā<BR>
RV_07.021.04.1{03}  bhīmo viveṣāyudhebhireṣāmapāṃsi viśvā naryāṇi vidvān<BR>
RV_07.021.04.2{03}  indraḥ puro jarhṛṣāṇo vi dūdhod vi vajrahasto mahinājaghāna<BR>
RV_07.021.05.1{03}  na yātava indra jūjuvurno na vandanā śaviṣṭha vedyābhiḥ<BR>
RV_07.021.05.2{03}  sa śardhadaryo viṣuṇasya jantormā śiśnadevā api gur{ṛ}taṃ naḥ<BR>
RV_07.021.06.1{04}  abhi kratvendra bhūradha jman na te vivyaṃ mahimānaṃ rajāṃsi<BR>
RV_07.021.06.2{04}  svenā hi vṛtraṃ śavasā jaghantha na śatrurantaṃvividad yudhā te<BR>
RV_07.021.07.1{04}  devāścit te asuryāya pūrve 'nu kṣatrāya mamire sahāṃsi<BR>
RV_07.021.07.2{04}  indro maghāni dayate viṣahyendraṃ vājasya johuvanta sātau<BR>
RV_07.021.08.1{04}  kīriścid dhi tvāmavase juhāveśānamindra saubhagasya bhūreḥ<BR>
RV_07.021.08.2{04}  avo babhūtha śatamūte asme abhikṣattustvāvato varūtā<BR>
RV_07.021.09.1{04}  sakhāyasta indra viśvaha syāma namovṛdhāso mahinā tarutra<BR>
RV_07.021.09.2{04}  vanvantu smā te 'vasā samīke 'bhītimaryo vanuṣāṃ śavāṃsi<BR>
RV_07.021.10.1{04}  sa na indra tvayatāyā ...<BR>
<BR>
RV_07.022.01.1{05}  pibā somamindra mandatu tvā yaṃ te suṣāva haryaśvādriḥ<BR>
RV_07.022.01.2{05}  soturbāhubhyāṃ suyato nārvā<BR>
RV_07.022.02.1{05}  yaste mado yujyaścārurasti yena vṛtrāṇi haryaśva haṃsi<BR>
RV_07.022.02.2{05}  sa tvāmindra prabhūvaso mamattu<BR>
RV_07.022.03.1{05}  bodhā su me maghavan vācamemāṃ yāṃ te vasiṣṭho arcatipraśastim<BR>
RV_07.022.03.2{05}  imā brahma sadhamāde juṣasva<BR>
RV_07.022.04.1{05}  śrudhī havaṃ vipipānasyādrerbodhā viprasyārcato manīṣām<BR>
RV_07.022.04.2{05}  kṛṣvā duvāṃsyantamā sacemā<BR>
RV_07.022.05.1{05}  na te giro api mṛṣye turasya na suṣṭutimasuryasya vidvān<BR>
RV_07.022.05.2{05}  sadā te nāma svayaśo vivakmi<BR>
RV_07.022.06.1{06}  bhūri hi te savanā mānuṣeṣu bhūri manīṣī havate tvāmit<BR>
RV_07.022.06.2{06}  māre asman maghavañ jyok kaḥ<BR>
RV_07.022.07.1{06}  tubhyedimā savanā śūra viśvā tubhyaṃ brahmāṇi vardhanā kṛṇomi<BR>
RV_07.022.07.2{06}  tvaṃ nṛbhirhavyo viśvadhāsi<BR>
RV_07.022.08.1{06}  nū cin nu te manyamānasya dasmodaśnuvanti mahimānamugra<BR>
RV_07.022.08.2{06}  na vīryamindra te na rādhaḥ<BR>
RV_07.022.09.1{06}  ye ca pūrva ṛṣayo ye ca nūtnā indra brahmāṇi janayanta viprāḥ<BR>
RV_07.022.09.2{06}  asme te santu sakhyā śivāni yūyaṃ pāta ...<BR>
<BR>
RV_07.023.01.1{07}  udu brahmāṇyairata śravasyendraṃ samarye mahayā vasiṣṭha<BR>
RV_07.023.01.2{07}  ā yo viśvāni śavasā tatānopaśrotā ma īvato vacāṃsi<BR>
RV_07.023.02.1{07}  ayāmi ghoṣa indra devajāmirirajyanta yacchurudho vivāci<BR>
RV_07.023.02.2{07}  nahi svamāyuścikite janeṣu tānīdaṃhāṃsyati parṣyasmān<BR>
RV_07.023.03.1{07}  yuje rathaṃ gaveṣaṇaṃ haribhyāmupa brahmāṇi jujuṣāṇamasthuḥ<BR>
RV_07.023.03.2{07}  vi bādhiṣṭa sya rodasī mahitvendro vṛtrāṇyapratī jaghanvān<BR>
RV_07.023.04.1{07}  āpaścit pipyu staryo na gāvo nakṣannṛtaṃ jaritārasta indra<BR>
RV_07.023.04.2{07}  yāhi vāyurna niyuto na achā tvaṃ hi dhībhirdayase vi vājān<BR>
RV_07.023.05.1{07}  te tvā madā indra mādayantu śuṣmiṇaṃ tuvirādhasaṃ jaritre<BR>
RV_07.023.05.2{07}  eko devatrā dayase hi martānasmiñchūra savane mādayasva<BR>
RV_07.023.06.1{07}  evedindraṃ vṛṣaṇaṃ vajrabāhuṃ vasiṣṭhāso abhyarcantyarkaiḥ<BR>
RV_07.023.06.2{07}  sa na stuto vīravat pātu gomad yūyaṃ pāta ...<BR>
<BR>
RV_07.024.01.1{08}  yoniṣ ṭa indra sadane akāri tamā nṛbhiḥ puruhūta pra yāhi<BR>
RV_07.024.01.2{08}  aso yathā no 'vitā vṛdhe ca dado vasūni mamadaśca somaiḥ<BR>
RV_07.024.02.1{08}  gṛbhītaṃ te mana indra dvibarhāḥ sutaḥ somaḥ pariṣiktā madhūni<BR>
RV_07.024.02.2{08}  visṛṣṭadhenā bharate suvṛktiriyamindraṃ johuvatī manīṣā<BR>
RV_07.024.03.1{08}  ā no diva ā pṛthivyā ṛjīṣinnidaṃ barhiḥ somapeyāya yāhi<BR>
RV_07.024.03.2{08}  vahantu tvā harayo madryañcamāṅgūṣamachā tavasaṃ madāya<BR>
RV_07.024.04.1{08}  ā no viśvābhirūtibhiḥ sajoṣā brahma juṣāṇo haryaśvayāhi<BR>
RV_07.024.04.2{08}  varīvṛjat sthavirebhiḥ suśiprāsme dadhad vṛṣaṇaṃ śuṣmamindra<BR>
RV_07.024.05.1{08}  eṣa stomo maha ugrāya vāhe dhurīvātyo na vājayannadhāyi<BR>
RV_07.024.05.2{08}  indra tvāyamarka īṭṭe vasūnāṃ divīva dyāmadhi naḥ śromataṃ dhāḥ<BR>
RV_07.024.06.1{08}  evā na indra vāryasya pūrdhi pra te mahīṃ sumatiṃ vevidāma<BR>
RV_07.024.06.2{08}  iṣaṃ pinva maghavadbhyaḥ suvīrāṃ yūyaṃ pāta ...<BR>
<BR>
RV_07.025.01.1{09}  ā te maha indro:tyugra samanyavo yat samaranta senāḥ<BR>
RV_07.025.01.2{09}  patāti didyun naryasya bāhvormā te mano viṣvadryag vi cārīt<BR>
RV_07.025.02.1{09}  ni durga indra śnathihyamitrānabhi ye no martāso amanti<BR>
RV_07.025.02.2{09}  āre taṃ śaṃsaṃ kṛṇuhi ninitsorā no bhara sambharaṇaṃ vasūnām<BR>
RV_07.025.03.1{09}  śataṃ te śiprinnūtayaḥ sudāse sahasraṃ śaṃsā uta rātirastu<BR>
RV_07.025.03.2{09}  jahi vadharvanuṣo martyasyāsme dyumnamadhi ratnaṃ ca dhehi<BR>
RV_07.025.04.1{09}  tvāvato hīndra kratve asmi tvāvato 'vituḥ śūra rātau<BR>
RV_07.025.04.2{09}  viśvedahāni taviṣīva ugranokaḥ kṛṇuṣva harivo na mardhīḥ<BR>
RV_07.025.05.1{09}  kutsā ete haryaśvāya śūṣamindre saho devajūtamiyānāḥ<BR>
RV_07.025.05.2{09}  satrā kṛdhi suhanā śūra vṛtrā vayaṃ tarutrāḥ sanuyāma vājam<BR>
RV_07.025.06.1{09}  evā na indra vāryasya ...<BR>
<BR>
RV_07.026.01.1{10}  na soma indramasuto mamāda nābrahmāṇo maghavānaṃ sutāsaḥ<BR>
RV_07.026.01.2{10}  tasmā ukthaṃ janaye yajjujoṣan nṛvan navīyaḥ śṛṇavad yathā naḥ<BR>
RV_07.026.02.1{10}  uktha-ukthe soma indraṃ mamāda nīthe-nīthe maghavānaṃ sutāsaḥ<BR>
RV_07.026.02.2{10}  yadīṃ sabādhaḥ pitaraṃ na putrāḥ samānadakṣā avase havante<BR>
RV_07.026.03.1{10}  cakāra tā kṛṇavan nūnamanyā yāni bruvanti vedhasaḥ suteṣu<BR>
RV_07.026.03.2{10}  janīriva patirekaḥ samāno ni māmṛje pura indraḥsu sarvāḥ<BR>
RV_07.026.04.1{10}  evā tamāhuruta śṛṇva indra eko vibhaktā taraṇirmaghānām<BR>
RV_07.026.04.2{10}  mithastura ūtayo yasya pūrvīrasme bhadrāṇi saścatapriyāṇi<BR>
RV_07.026.05.1{10}  evā vasiṣṭha indramūtaye nṝn kṛṣṭīnāṃ vṛṣabhaṃ sute gṛṇāti<BR>
RV_07.026.05.2{10}  sahasriṇa upa no māhi vājān yūyaṃ pāta ...<BR>
<BR>
RV_07.027.01.1{11}  indraṃ naro nemadhitā havante yat pāryā yunajate dhiyastāḥ<BR>
RV_07.027.01.2{11}  śūro nṛṣātā śavasaścakāna ā gomati vraje bhajātvaṃ naḥ<BR>
RV_07.027.02.1{11}  ya indra śuṣmo maghavan te asti śikṣā sakhibhyaḥ puruhūtanṛbhyaḥ<BR>
RV_07.027.02.2{11}  tvaṃ hi dṛḷhā maghavan vicetā apā vṛdhi parivṛtaṃ na rādhaḥ<BR>
RV_07.027.03.1{11}  indro rājā jagataścarṣaṇīnāmadhi kṣami viṣurūpaṃ yadasti<BR>
RV_07.027.03.2{11}  tato dadāti dāśuṣe vasūni codad rādha upastutaścidarvāk<BR>
RV_07.027.04.1{11}  nū cin na indro maghavā sahūtī dāno vājaṃ ni yamate na ūtī<BR>
RV_07.027.04.2{11}  anūnā yasya dakṣiṇā pīpāya vāmaṃ nṛbhyo abhivītā sakhibhyaḥ<BR>
RV_07.027.05.1{11}  nū indra rāye varivas kṛdhī na ā te mano vavṛtyāma maghāya<BR>
RV_07.027.05.2{11}  gomadaśvāvad rathavad vyanto yūyaṃ pāta ...<BR>
<BR>
RV_07.028.01.1{12}  brahmā ṇa indropa yāhi vidvānarvāñcaste harayaḥ santu yuktāḥ<BR>
RV_07.028.01.2{12}  viśve cid dhi tvā vihavanta martā asmākamicchṛṇuhi viśvaminva<BR>
RV_07.028.02.1{12}  havaṃ ta indra mahimā vyānaḍ brahma yat pāsi śavasinnṛṣīṇām<BR>
RV_07.028.02.2{12}  ā yad vajraṃ dadhiṣe hasta ugra ghoraḥ san kratvā janiṣṭhā aṣāḷaḥ<BR>
RV_07.028.03.1{12}  tava praṇītīndra johuvānān saṃ yan nṝn na rodasī ninetha<BR>
RV_07.028.03.2{12}  mahe kṣatrāya śavase hi jajñe 'tūtujiṃ cit tūtujiraśiśnat<BR>
RV_07.028.04.1{12}  ebhirna indrāhabhirdaśasya durmitrāso hi kṣitayaḥ pavante<BR>
RV_07.028.04.2{12}  prati yaccaṣṭe anṛtamanenā ava dvitā varuṇo māyīnaḥ sāt<BR>
RV_07.028.05.1{12}  vocemedindraṃ maghavānamenaṃ maho rāyo rādhaso yad dadannaḥ<BR>
RV_07.028.05.2{12}  yo arcato brahmakṛtimaviṣṭho yūyaṃ pāta ...<BR>
<BR>
RV_07.029.01.1{13}  ayaṃ soma indra tubhyaṃ sunva ā tu pra yāhi harivastadokāḥ<BR>
RV_07.029.01.2{13}  pibā tvasya suṣutasya cārordado maghāni maghavanniyānaḥ<BR>
RV_07.029.02.1{13}  brahman vīra brahmakṛtiṃ juṣāṇo 'rvācīno haribhiryāhi tūyam<BR>
RV_07.029.02.2{13}  asminnū ṣu savane mādayasvopa brahmāṇi śṛṇava imā naḥ<BR>
RV_07.029.03.1{13}  kā te astyaraṃkṛtiḥ sūktaiḥ kadā nūnaṃ te maghavan dāśema<BR>
RV_07.029.03.2{13}  viśvā matīrā tatane tvāyādhā ma indra śṛṇavo havemā<BR>
RV_07.029.04.1{13}  uto ghā te puruṣyā idāsan yeṣāṃ pūrveṣāmaśṛṇor{ṛ}ṣīṇām<BR>
RV_07.029.04.2{13}  adhāhaṃ tvā maghavañ johavīmi tvaṃ na indrāsi pramatiḥ piteva<BR>
RV_07.029.05.1{13}  vocemedindraṃ ...<BR>
<BR>
RV_07.030.01.1{14}  ā no deva śavasā yāhi śuṣmin bhavā vṛdha indra rāyo asya<BR>
RV_07.030.01.2{14}  mahe nṛmṇāya nṛpate suvajra mahi kṣatrāya pauṃsyāya śūra<BR>
RV_07.030.02.1{14}  havanta u tvā havyaṃ vivāci tanūṣu śūrāḥ sūryasya sātau<BR>
RV_07.030.02.2{14}  tvaṃ viśveṣu senyo janeṣu tvaṃ vṛtrāṇi randhayā suhantu<BR>
RV_07.030.03.1{14}  ahā yadindra sudinā vyuchān dadho yat ketumupamaṃ samatsu<BR>
RV_07.030.03.2{14}  nyagniḥ sīdadasuro na hotā huvāno atra subhagāya devān<BR>
RV_07.030.04.1{14}  vayaṃ te ta indra ye ca deva stavanta śūra dadato maghāni<BR>
RV_07.030.04.2{14}  yachā sūribhya upamaṃ varūthaṃ svābhuvo jaraṇāmaśnavanta<BR>
RV_07.030.05.1{14}  vocemedindraṃ ...<BR>
<BR>
RV_07.031.01.1{15}  pra va indrāya mādanaṃ haryaśvāya gāyata<BR>
RV_07.031.01.2{15}  sakhāyaḥ somapāvne<BR>
RV_07.031.02.1{15}  śaṃsedukthaṃ sudānava uta dyukṣaṃ yathā naraḥ<BR>
RV_07.031.02.2{15}  cakṛmā satyarādhase<BR>
RV_07.031.03.1{15}  tvaṃ na indra vājayustvaṃ gavyuḥ śatakrato<BR>
RV_07.031.03.2{15}  tvaṃ hiraṇyayurvaso<BR>
RV_07.031.04.1{15}  vayamindra tvāyavo 'bhi pra ṇonumo vṛṣan<BR>
RV_07.031.04.2{15}  viddhī tvasya no vaso<BR>
RV_07.031.05.1{15}  mā no nide ca vaktave 'ryo randhīrarāvṇe<BR>
RV_07.031.05.2{15}  tve api kraturmama<BR>
RV_07.031.06.1{15}  tvaṃ varmāsi saprathaḥ puroyodhaśca vṛtrahan<BR>
RV_07.031.06.2{15}  tvayā pratibruve yujā<BR>
RV_07.031.07.1{16}  mahānutāsi yasya te 'nu svadhāvarī sahaḥ<BR>
RV_07.031.07.2{16}  mamnāte indrarodasī<BR>
RV_07.031.08.1{16}  taṃ tvā marutvatī pari bhuvad vāṇī sayāvarī<BR>
RV_07.031.08.2{16}  nakṣamāṇā saha dyubhiḥ<BR>
RV_07.031.09.1{16}  ūrdhvāsastvānvindavo bhuvan dasmamupa dyavi<BR>
RV_07.031.09.2{16}  saṃ te namanta kṛṣṭayaḥ<BR>
RV_07.031.10.1{16}  pra vo mahe mahivṛdhe bharadhvaṃ pracetase pra sumatiṃ kṛṇudhvam<BR>
RV_07.031.10.2{16}  viśaḥ pūrvīḥ pra carā carṣaṇiprāḥ<BR>
RV_07.031.11.1{16}  uruvyacase mahine suvṛktimindrāya brahma janayanta viprāḥ<BR>
RV_07.031.11.2{16}  tasya vratāni na minanti dhīrāḥ<BR>
RV_07.031.12.1{16}  indraṃ vāṇīranuttamanyumeva satrā rājānaṃ dadhire sahadhyai<BR>
RV_07.031.12.2{16}  haryaśvāya barhayā samāpīn<BR>
<BR>
RV_07.032.01.1{17}  mo ṣu tvā vāghataścanāre asman ni rīraman<BR>
RV_07.032.01.2{17}  ārāttāccit sadhamādaṃ na ā gahīha vā sannupa śrudhi<BR>
RV_07.032.02.1{17}  ime hi te brahmakṛtaḥ sute sacā madhau na makṣa āsate<BR>
RV_07.032.02.2{17}  indre kāmaṃ jaritāro vasūyavo rathe na pādamā dadhuḥ<BR>
RV_07.032.03.1{17}  rāyaskāmo vajrahastaṃ sudakṣiṇaṃ putro na pitaraṃ huve<BR>
RV_07.032.04.1{17}  ima indrāya sunvire somāso dadhyāśiraḥ<BR>
RV_07.032.04.2{17}  tānā madāya vajrahasta pītaye haribhyāṃ yāhyoka ā<BR>
RV_07.032.05.1{17}  śravacchrutkarṇa īyate vasūnāṃ nū cin no mardhiṣad giraḥ<BR>
RV_07.032.05.2{17}  sadyaścid yaḥ sahasrāṇi śatā dadan nakirditsantamā minat<BR>
RV_07.032.06.1{18}  sa vīro apratiṣkuta indreṇa śūśuve nṛbhiḥ<BR>
RV_07.032.06.2{18}  yaste gabhīrā savanāni vṛtrahan sunotyā ca dhāvati<BR>
RV_07.032.07.1{18}  bhavā varūthaṃ maghavan maghonāṃ yat samajāsi śardhataḥ<BR>
RV_07.032.07.2{18}  vi tvāhatasya vedanaṃ bhajemahyā dūṇāśo bharā gayam<BR>
RV_07.032.08.1{18}  sunotā somapāvne somamindrāya vajriṇe<BR>
RV_07.032.08.2{18}  pacatā paktīravase kṛṇudhvamit pṛṇannit pṛṇate mayaḥ<BR>
RV_07.032.09.1{18}  mā sredhata somino dakṣatā mahe kṛṇudhvaṃ rāya ātuje<BR>
RV_07.032.09.2{18}  taraṇirijjayati kṣeti puṣyati na devāsaḥ kavatnave<BR>
RV_07.032.10.1{18}  nakiḥ sudāso rathaṃ paryāsa na rīramat<BR>
RV_07.032.10.2{18}  indro yasyāvitā yasya maruto gamat sa gomati vraje<BR>
RV_07.032.11.1{19}  gamad vājaṃ vājayannindra martyo yasya tvamavitā bhuvaḥ<BR>
RV_07.032.11.2{19}  asmākaṃ bodhyavitā rathānāmasmākaṃ śūra nṛṇām<BR>
RV_07.032.12.1{19}  udin nyasya ricyate 'ṃśo dhanaṃ na jigyuṣaḥ<BR>
RV_07.032.12.2{19}  ya indroharivān na dabhanti taṃ ripo dakṣaṃ dadhāti somini<BR>
RV_07.032.13.1{19}  mantramakharvaṃ sudhitaṃ supeśasaṃ dadhāta yajñiyeṣvā<BR>
RV_07.032.13.2{19}  pūrvīścana prasitayastaranti taṃ ya indre karmaṇā bhuvat<BR>
RV_07.032.14.1{19}  kastamindra tvāvasumā martyo dadharṣati<BR>
RV_07.032.14.2{19}  śraddhā it temaghavan pārye divi vājī vājaṃ siṣāsati<BR>
RV_07.032.15.1{19}  maghonaḥ sma vṛtrahatyeṣu codaya ye dadati priyā vasu<BR>
RV_07.032.15.2{19}  tavapraṇītī haryaśva sūribhirviśvā tarema duritā<BR>
RV_07.032.16.1{20}  tavedindrāvamaṃ vasu tvaṃ puṣyasi madhyamam<BR>
RV_07.032.16.2{20}  satrā viśvasya paramasya rājasi nakiṣ ṭvā goṣu vṛṇvate<BR>
RV_07.032.17.1{20}  tvaṃ viśvasya dhanadā asi śruto ya īṃ bhavantyājayaḥ<BR>
RV_07.032.17.2{20}  tavāyaṃ viśvaḥ puruhūta pārthivo 'vasyurnāma bhikṣate<BR>
RV_07.032.18.1{20}  yadindra yāvatastvametāvadahamīśīya<BR>
RV_07.032.18.2{20}  stotāramid didhiṣeya radāvaso na pāpatvāya rāsīya<BR>
RV_07.032.19.1{20}  śikṣeyamin mahayate dive-dive rāya ā kuhacidvide<BR>
RV_07.032.19.2{20}  nahi tvadanyan maghavan na āpyaṃ vasyo asti pitā cana<BR>
RV_07.032.20.1{20}  taraṇirit siṣāsati vājaṃ purandhyā yujā<BR>
RV_07.032.20.2{20}  ā va indrampuruhūtaṃ name girā nemiṃ taṣṭeva sudrvam<BR>
RV_07.032.21.1{21}  na duṣṭutī martyo vindate vasu na sredhantaṃ rayirnaśat<BR>
RV_07.032.21.2{21}  suśaktirin maghavan tubhyaṃ māvate deṣṇaṃ yat pārye divi<BR>
RV_07.032.22.1{21}  abhi tvā śūra nonumo 'dugdhā iva dhenavaḥ<BR>
RV_07.032.22.2{21}  īśānamasya jagataḥ svardṛśamīśānamindra tasthuṣaḥ<BR>
RV_07.032.23.1{21}  na tvāvānanyo divyo na pārthivo na jāto na janiṣyate<BR>
RV_07.032.23.2{21}  aśvāyanto maghavannindra vājino gavyantastvā havāmahe<BR>
RV_07.032.24.1{21}  abhī ṣatastadā bharendra jyāyaḥ kanīyasaḥ<BR>
RV_07.032.24.2{21}  purūvasurhi maghavan sanādasi bhare-bhare ca havyaḥ<BR>
RV_07.032.25.1{21}  parā ṇudasva maghavannamitrān suvedā no vasū kṛdhi<BR>
RV_07.032.25.2{21}  asmākaṃ bodhyavitā mahādhane bhavā vṛdhaḥ sakhīnām<BR>
RV_07.032.26.1{21}  indra kratuṃ na ā bhara pitā putrebhyo yathā<BR>
RV_07.032.26.2{21}  śikṣā ṇoasmin puruhūta yāmani jīvā jyotiraśīmahi<BR>
RV_07.032.27.1{21}  mā no ajñātā vṛjanā durādhyo māśivāso ava kramuḥ<BR>
RV_07.032.27.2{21}  tvayā vayaṃ pravataḥ śaśvatīrapo 'ti śūra tarāmasi<BR>
<BR>
RV_07.033.01.1{22}  śvityañco mā dakṣiṇataskapardā dhiyaṃjinvāso abhi hi pramanduḥ<BR>
RV_07.033.01.2{22}  uttiṣṭhan voce pari barhiṣo nṝn na me dūrādavitave vasiṣṭhāḥ<BR>
RV_07.033.02.1{22}  dūrādindramanayannā sutena tiro vaiśantamati pāntamugram<BR>
RV_07.033.02.2{22}  pāśadyumnasya vāyatasya somāt sutādindro 'vṛṇītāvasiṣṭhān<BR>
RV_07.033.03.1{22}  even nu kaṃ sindhumebhistatāreven nu kaṃ bhedamebhirjaghāna<BR>
RV_07.033.03.2{22}  even nu kaṃ dāśarājñe sudāsaṃ prāvadindro brahmaṇā vo vasiṣṭhāḥ<BR>
RV_07.033.04.1{22}  juṣṭī naro brahmaṇā vaḥ pitṝṇāmakṣamavyayaṃ na kilā riṣātha<BR>
RV_07.033.04.2{22}  yacchakvarīṣu bṛhatā raveṇendre śuṣmamadadhātā vasiṣṭhāḥ<BR>
RV_07.033.05.1{22}  ud dyāmivet tṛṣṇajo nāthitāso 'dīdhayurdāśarājñe vṛtāsaḥ<BR>
RV_07.033.05.2{22}  vasiṣṭhasya stuvata indro aśroduruṃ tṛtsubhyo akṛṇodu lokam<BR>
RV_07.033.06.1{23}  daṇḍā ived goajanāsa āsan parichinnā bharatā arbhakāsaḥ<BR>
RV_07.033.06.2{23}  abhavacca puraetā vasiṣṭha ādit tṛtsūnāṃ viśo aprathanta<BR>
RV_07.033.07.1{23}  trayaḥ kṛṇvanti bhuvaneṣu retastisraḥ prajā āryā jyotiragrāḥ<BR>
RV_07.033.07.2{23}  trayo gharmāsa uṣasaṃ sacante sarvānit tānanuvidurvasiṣṭhāḥ<BR>
RV_07.033.08.1{23}  sūryasyeva vakṣatho jyotireṣāṃ samudrasyeva mahimā gabhīraḥ<BR>
RV_07.033.08.2{23}  vātasyeva prajavo nānyena stomo vasiṣṭhā anvetave vaḥ<BR>
RV_07.033.09.1{23}  ta in niṇyaṃ hṛdayasya praketaiḥ sahasravalśamabhi saṃcaranti<BR>
RV_07.033.09.2{23}  yamena tataṃ paridhiṃ vayanto 'psarasa upa sedurvasiṣṭhāḥ<BR>
RV_07.033.10.1{23}  vidyuto jyotiḥ pari saṃjihānaṃ mitrāvaruṇā yadapaśyatāṃ tvā<BR>
RV_07.033.10.2{23}  tat te janmotaikaṃ vasiṣṭhāgastyo yat tvā viśaājabhāra<BR>
RV_07.033.11.1{24}  utāsi maitrāvaruṇo vasiṣṭhorvaśyā brahman manaso 'dhi jātaḥ<BR>
RV_07.033.11.2{24}  drapsaṃ skannaṃ brahmaṇā daivyena viśve devāḥ puṣkare tvādadanta<BR>
RV_07.033.12.1{24}  sa praketa ubhayasya pravidvān sahasradāna uta vā sadānaḥ<BR>
RV_07.033.12.2{24}  yamena tataṃ paridhiṃ vayiṣyannapsarasaḥ pari jajñe vasiṣṭhaḥ<BR>
RV_07.033.13.1{24}  satre ha jātāviṣitā namobhiḥ kumbhe retaḥ siṣicatuḥ samānam<BR>
RV_07.033.13.2{24}  tato ha māna udiyāya madhyāt tato jātam ṛṣimāhurvasiṣṭham<BR>
RV_07.033.14.1{24}  ukthabhṛtaṃ sāmabhṛtaṃ bibharti grāvāṇaṃ bibhrat pra vadātyagre<BR>
RV_07.033.14.2{24}  upainamādhvaṃ sumanasyamānā ā vo gachāti pratṛdo vasiṣṭhaḥ<BR>
<BR>
RV_07.034.01.1{25}  pra śukraitu devī manīṣā asmat sutaṣṭo ratho na vājī<BR>
RV_07.034.02.1{25}  viduḥ pṛthivyā divo janitraṃ śṛṇvantyāpo adha kṣarantīḥ<BR>
RV_07.034.03.1{25}  āpaścidasmai pinvanta pṛthvīrvṛtreṣu śūrā maṃsanta ugrāḥ<BR>
RV_07.034.04.1{25}  ā dhūrṣvasmai dadhātāśvānindro na vajrī hiraṇyabāhuḥ<BR>
RV_07.034.05.1{25}  abhi pra sthātāheva yajñaṃ yāteva patman tmanā hinota<BR>
RV_07.034.06.1{25}  tmanā samatsu hinota yajñaṃ dadhāta ketuṃ janāya vīram<BR>
RV_07.034.07.1{25}  udasya śuṣmād bhānurnārta bibharti bhāraṃ pṛthivī nabhūma<BR>
RV_07.034.08.1{25}  hvayāmi devānayāturagne sādhannṛtena dhiyaṃ dadhāmi<BR>
RV_07.034.09.1{25}  abhi vo devīṃ dhiyaṃ dadhidhvaṃ pra vo devatrā vācaṃ kṛṇudhvam<BR>
RV_07.034.10.1{25}  ā caṣṭa āsāṃ pātho nadīnāṃ varuṇa ugraḥ sahasracakṣāḥ<BR>
RV_07.034.11.1{26}  rājā rāṣṭrānāṃ peśo nadīnāmanuttamasmai kṣatraṃ viśvāyu<BR>
RV_07.034.12.1{26}  aviṣṭo asmān viśvāsu vikṣvadyuṃ kṛṇota śaṃsaṃ ninitsoḥ<BR>
RV_07.034.13.1{26}  vyetu didyud dviṣāmaśevā yuyota viṣvag rapastanūnām<BR>
RV_07.034.14.1{26}  avīn no agnirhavyān namobhiḥ preṣṭho asmā adhāyi stomaḥ<BR>
RV_07.034.15.1{26}  sajūrdevebhirapāṃ napātaṃ sakhāyaṃ kṛdhvaṃ śivo no astu<BR>
RV_07.034.16.1{26}  abjāmukthairahiṃ gṛṇīṣe budhne nadīnāṃ rajassu ṣīdan<BR>
RV_07.034.17.1{26}  mā no 'hirbudhnyo riṣe dhān mā yajño asya sridhad ṛtāyoḥ<BR>
RV_07.034.18.1{26}  uta na eṣu nṛṣu śravo dhuḥ pra rāye yantu śardhanto aryaḥ<BR>
RV_07.034.19.1{26}  tapanti śatruṃ svarṇa bhūmā mahāsenāso amebhireṣām<BR>
RV_07.034.20.1{26}  ā yan naḥ patnīrgamantyachā tvaṣṭā supāṇirdadhātuvīrān<BR>
RV_07.034.21.1{27}  prati na stomaṃ tvaṣṭā juṣeta syādasme aramatirvasūyuḥ<BR>
RV_07.034.22.1{27}  tā no rāsan rātiṣāco vasūnyā rodasī varuṇānī śṛṇotu<BR>
RV_07.034.22.2{27}  varūtrībhiḥ suśaraṇo no astu tvaṣṭā sudatro vi dadhātu rāyaḥ<BR>
RV_07.034.23.1{27}  tan no rāyaḥ parvatāstan na āpastad rātiṣāca oṣadhīruta dyauḥ<BR>
RV_07.034.23.2{27}  vanaspatibhiḥ pṛthivī sajoṣā ubhe rodasī pari pāsato naḥ<BR>
RV_07.034.24.1{27}  anu tadurvī rodasī jihātāmanu dyukṣo varuṇa indrasakhā<BR>
RV_07.034.24.2{27}  anu viśve maruto ye sahāso rāyaḥ syāma dharuṇaṃ dhiyadhyai<BR>
RV_07.034.25.1{27}  tan na indro varuṇo mitro agnirāpa oṣadhīrvanino juṣanta<BR>
RV_07.034.25.2{27}  śarman syāma marutāmupasthe yūyaṃ pāta ...<BR>
<BR>
RV_07.035.01.1{28}  śaṃ na indrāgnī bhavatāmavobhiḥ śaṃ na indrāvaruṇā rātahavyā<BR>
RV_07.035.01.2{28}  śamindrāsomā suvitāya śaṃ yoḥ śaṃ na indrāpūṣaṇā vājasātau<BR>
RV_07.035.02.1{28}  śaṃ no bhagaḥ śamu naḥ śaṃso astu śaṃ naḥ purandhiḥśamu santu rāyaḥ<BR>
RV_07.035.02.2{28}  śaṃ naḥ satyasya suyamasya śaṃsaḥśaṃ no aryamā purujāto astu<BR>
RV_07.035.03.1{28}  śaṃ no dhātā śamu dhartā no astu śaṃ na urūcī bhavatusvadhābhiḥ<BR>
RV_07.035.03.2{28}  śaṃ rodasī bṛhatī śaṃ no adriḥ śaṃ nodevānāṃ suhavāni santu<BR>
RV_07.035.04.1{28}  śaṃ no agnirjyotiranīko astu śaṃ no mitrāvaruṇāvaśvinā śam<BR>
RV_07.035.04.2{28}  śaṃ naḥ sukṛtāṃ sukṛtāni santu śaṃ na iṣiroabhi vātu vātaḥ<BR>
RV_07.035.05.1{28}  śaṃ no dyāvāpṛthivī pūrvahūtau śamantarikṣaṃ dṛśayeno astu<BR>
RV_07.035.05.2{28}  śaṃ na oṣadhīrvanino bhavantu śaṃ no rajasas patirastu jiṣṇuḥ<BR>
RV_07.035.06.1{29}  śaṃ na indro vasubhirdevo astu śamādityebhirvaruṇaḥ suśaṃsaḥ<BR>
RV_07.035.06.2{29}  śaṃ no rudro rudrebhirjalāṣaḥ śaṃ nastvaṣṭā gnābhiriha śṛṇotu<BR>
RV_07.035.07.1{29}  śaṃ naḥ somo bhavatu brahma śaṃ naḥ śaṃ no grāvāṇaḥśamu santu yajñāḥ<BR>
RV_07.035.07.2{29}  śaṃ naḥ svarūṇāṃ mitayo bhavantu śaṃ naḥ prasvaḥ śaṃ vastu vediḥ<BR>
RV_07.035.08.1{29}  śaṃ naḥ sūrya urucakṣā udetu śaṃ naścatasraḥ pradiśo bhavantu<BR>
RV_07.035.08.2{29}  śaṃ naḥ parvatā dhruvayo bhavantu śaṃ naḥ sindhavaḥ śamu santvāpaḥ<BR>
RV_07.035.09.1{29}  śaṃ no aditirbhavatu vratebhiḥ śaṃ no bhavantu marutaḥ svarkāḥ<BR>
RV_07.035.09.2{29}  śaṃ no viṣṇuḥ śaṃ u pūṣā no astu śaṃ no bhavitraṃ śaṃ vastu vāyuḥ<BR>
RV_07.035.10.1{29}  śaṃ no devaḥ savitā trāyamāṇaḥ śaṃ no bhavantūṣaso vibhātīḥ<BR>
RV_07.035.10.2{29}  śaṃ naḥ parjanyo bhavatu prajābhyaḥ śaṃ naḥkṣetrasya patirastu śambhuḥ<BR>
RV_07.035.11.1{30}  śaṃ no devā viśvadevā bhavantu śaṃ sarasvatī saha dhībhirastu<BR>
RV_07.035.11.2{30}  śamabhiṣācaḥ śamu rātiṣācaḥ śaṃ no divyāḥ pārthivāḥ śaṃ no apyāḥ<BR>
RV_07.035.12.1{30}  śaṃ naḥ satyasya patayo bhavantu śaṃ no arvantaḥ śamu santu gāvaḥ<BR>
RV_07.035.12.2{30}  śaṃ na ṛbhavaḥ sukṛtaḥ suhastāḥ śaṃ no bhavantu pitaro haveṣu<BR>
RV_07.035.13.1{30}  śaṃ no aja ekapād devo astu śaṃ no 'hirbudhnyaḥ śaṃ samudraḥ<BR>
RV_07.035.13.2{30}  śaṃ no apāṃ napāt perurastu śaṃ naḥ pṛśnirbhavatu devagopā<BR>
RV_07.035.14.1{30}  ādityā rudrā vasavo juṣantedaṃ brahma kriyamāṇaṃ navīyaḥ<BR>
RV_07.035.14.2{30}  śṛṇvantu ni divyāḥ pārthivāso gojātā uta ye yajñiyāsaḥ<BR>
RV_07.035.15.1{30}  ye devānāṃ yajñiyā yajñiyānāṃ manoryajatrā amṛtā ṛtajñāḥ<BR>
RV_07.035.15.2{30}  te no rāsantāmurugāyamadya yūyaṃ pāta ...<BR>
<BR>
RV_07.036.01.1{01}  pra brahmaitu sadanād ṛtasya vi raśmibhiḥ sasṛje sūryo gāḥ<BR>
RV_07.036.01.2{01}  vi sānunā pṛthivī sasra urvī pṛthu pratīkamadhyedhe agniḥ<BR>
RV_07.036.02.1{01}  imāṃ vāṃ mitrāvaruṇā suvṛktimiṣaṃ na kṛṇve asurā navīyaḥ<BR>
RV_07.036.02.2{01}  ino vāmanyaḥ padavīradabdho janaṃ ca mitro yatati bruvāṇaḥ<BR>
RV_07.036.03.1{01}  ā vātasya dhrajato ranta ityā apīpayanta dhenavo na sūdāḥ<BR>
RV_07.036.03.2{01}  maho divaḥ sadane jāyamāno 'cikradad vṛṣabhaḥ sasminnūdhan<BR>
RV_07.036.04.1{01}  girā ya etā yunajad dharī ta indra priyā surathā śūra dhāyū<BR>
RV_07.036.04.2{01}  pra yo manyuṃ ririkṣato minātyā sukratumaryamaṇaṃ vavṛtyām<BR>
RV_07.036.05.1{01}  yajante asya sakhyaṃ vayaśca namasvinaḥ sva ṛtasya dhāman<BR>
RV_07.036.05.2{01}  vi pṛkṣo bābadhe nṛbhi stavāna idaṃ namo rudrāya preṣṭham<BR>
RV_07.036.06.1{02}  ā yat sākaṃ yaśaso vāvaśānāḥ sarasvatī saptathī sindhumātā<BR>
RV_07.036.06.2{02}  yāḥ suṣvayanta sudughāḥ sudhārā abhi svena payasā pīpyānāḥ<BR>
RV_07.036.07.1{02}  uta tye no maruto mandasānā dhiyaṃ tokaṃ ca vājino 'vantu<BR>
RV_07.036.07.2{02}  mā naḥ pari khyadakṣarā carantyavīvṛdhan yujyaṃ te rayiṃ naḥ<BR>
RV_07.036.08.1{02}  pra vo mahīmaramatiṃ kṛṇudhvaṃ pra pūṣaṇaṃ vidathyaṃ na vīram<BR>
RV_07.036.08.2{02}  bhagaṃ dhiyo 'vitāraṃ no asyāḥ sātau vājaṃ rātiṣācaṃ purandhim<BR>
RV_07.036.09.1{02}  achāyaṃ vo marutaḥ śloka etvachā viṣṇuṃ niṣiktapāmavobhiḥ<BR>
RV_07.036.09.2{02}  uta prajāyai gṛṇate vayo dhuryūyaṃ pāta ...<BR>
<BR>
RV_07.037.01.1{03}  ā vo vāhiṣṭho vahatu stavadhyai ratho vājā ṛbhukṣaṇo amṛktaḥ<BR>
RV_07.037.01.2{03}  abhi tripṛṣṭhaiḥ savaneṣu somairmade suśiprā mahabhiḥ pṛṇadhvam<BR>
RV_07.037.02.1{03}  yūyaṃ ha ratnaṃ maghavatsu dhattha svardṛśa ṛbhukṣaṇo amṛktam<BR>
RV_07.037.02.2{03}  saṃ yajñeṣu svadhāvantaḥ pibadhvaṃ vi no rādhāṃsi matibhirdayadhvam<BR>
RV_07.037.03.1{03}  uvocitha hi maghavan deṣṇaṃ maho arbhasya vasuno vibhāge<BR>
RV_07.037.03.2{03}  ubhā te pūrṇā vasunā gabhastī na sūnṛtā ni yamate vasavyā<BR>
RV_07.037.04.1{03}  tvamindra svayaśā ṛbhukṣā vājo na sādhurastameṣy ṛkvā<BR>
RV_07.037.04.2{03}  vayaṃ nu te dāśvāṃsaḥ syāma brahma kṛṇvanto harivo vasiṣṭhāḥ<BR>
RV_07.037.05.1{03}  sanitāsi pravato dāśuṣe cid yābhirviveṣo haryaśva dhībhiḥ<BR>
RV_07.037.05.2{03}  vavanmā nu te yujyābhirūtī kadā na indra rāya ā daśasyeḥ<BR>
RV_07.037.06.1{04}  vāsayasīva vedhasastvaṃ naḥ kadā na indra vacaso bubodhaḥ<BR>
RV_07.037.06.2{04}  astaṃ tātyā dhiyā rayiṃ suvīraṃ pṛkṣo no arvā nyuhīta vājī<BR>
RV_07.037.07.1{04}  abhi yaṃ devī nir{ṛ}tiścidīśe nakṣanta indraṃ śaradaḥsupṛkṣaḥ<BR>
RV_07.037.07.2{04}  upa tribandhurjaradaṣṭimetyasvaveśaṃ yaṃ kṛṇavanta martāḥ<BR>
RV_07.037.08.1{04}  ā no rādhāṃsi savitaḥ stavadhyā ā rāyo yantu parvatasyarātau<BR>
RV_07.037.08.2{04}  sadā no divyaḥ pāyuḥ siṣaktu yūyaṃ pāta ...<BR>
<BR>
RV_07.038.01.1{05}  udu ṣya devaḥ savitā yayāma hiraṇyayīmamatiṃ yāmaśiśret<BR>
RV_07.038.01.2{05}  nūnaṃ bhago havyo mānuṣebhirvi yo ratnā purūvasurdadhāti<BR>
RV_07.038.02.1{05}  udu tiṣṭha savitaḥ śrudhyasya hiraṇyapāṇe prabhṛtāv ṛtasya<BR>
RV_07.038.02.2{05}  vyurvīṃ pṛthvīmamatiṃ sṛjāna ā nṛbhyo martabhojanaṃ suvānaḥ<BR>
RV_07.038.03.1{05}  api ṣṭutaḥ savitā devo astu yamā cid viśve vasavo gṛṇanti<BR>
RV_07.038.03.2{05}  sa na stomān namasyaścano dhād viśvebhiḥ pātu pāyubhirni sūrīn<BR>
RV_07.038.04.1{05}  abhi yaṃ devyaditirgṛṇāti savaṃ devasya saviturjuṣāṇā<BR>
RV_07.038.04.2{05}  abhi samrājo varuṇo gṛṇantyabhi mitrāso aryamā sajoṣāḥ<BR>
RV_07.038.05.1{05}  abhi ye mitho vanuṣaḥ sapante rātiṃ divo rātiṣācaḥ pṛthivyāḥ<BR>
RV_07.038.05.2{05}  ahirbudhnya uta naḥ śṛṇotu varūtryekadhenubhirni pātu<BR>
RV_07.038.06.1{05}  anu tan no jāspatirmaṃsīṣṭa ratnaṃ devasya savituriyānaḥ<BR>
RV_07.038.06.2{05}  bhagamugro 'vase johavīti bhagamanugro adha yāti ratnam<BR>
RV_07.038.07.1{05}  śaṃ no bhavantu vājino haveṣu devatātā mitadravaḥ svarkāḥ<BR>
RV_07.038.07.2{05}  jambhayanto 'hiṃ vṛkaṃ rakṣāṃsi sanemyasmad yuyavannamīvāḥ<BR>
RV_07.038.08.1{05}  vāje-vāje 'vata vājino no dhaneṣu viprā amṛtā ṛtajñāḥ<BR>
RV_07.038.08.2{05}  asya madhvaḥ pibata mādayadhvaṃ tṛptā yāta pathibhirdevayānaiḥ<BR>
<BR>
RV_07.039.01.1{06}  ūrdhvo agniḥ sumatiṃ vasvo aśret pratīcī jūrṇirdevatātimeti<BR>
RV_07.039.01.2{06}  bhejāte adrī rathyeva panthām ṛtaṃ hotā na iṣito yajāti<BR>
RV_07.039.02.1{06}  pra vāvṛje suprayā barhireṣāmā viśpatīva bīriṭa iyāte<BR>
RV_07.039.02.2{06}  viśāmaktoruṣasaḥ pūrvahūtau vāyuḥ pūṣā svastaye niyutvān<BR>
RV_07.039.03.1{06}  jmayā atra vasavo ranta devā urāvantarikṣe marjayanta śubhrāḥ<BR>
RV_07.039.03.2{06}  arvāk patha urujrayaḥ kṛṇudhvaṃ śrotā dūtasya jagmuṣo no asya<BR>
RV_07.039.04.1{06}  te hi yajñeṣu yajñiyāsa ūmāḥ sadhasthaṃ viśve abhi santi devāḥ<BR>
RV_07.039.04.2{06}  tānadhvara uśato yakṣyagne śruṣṭī bhagaṃ nāsatyā purandhim<BR>
RV_07.039.05.1{06}  āgne giro diva ā pṛthivyā mitraṃ vaha varuṇamindramagnim<BR>
RV_07.039.05.2{06}  āryamaṇamaditiṃ viṣṇumeṣāṃ sarasvatī maruto mādayantām<BR>
RV_07.039.06.1{06}  rare havyaṃ matibhiryajñiyānāṃ nakṣat kāmaṃ martyānāmasinvan<BR>
RV_07.039.06.2{06}  dhātā rayimavidasyaṃ sadāsāṃ sakṣīmahi yujyebhirnu devaiḥ<BR>
RV_07.039.07.1{06}  nū rodasī abhiṣṭute vasiṣṭhair{ṛ}tāvāno varuṇo mitro agniḥ<BR>
RV_07.039.07.2{06}  yachantu candrā upamaṃ no arkaṃ yūyaṃ pāta ...  <BR>
<BR>
RV_07.040.01.1{07}  o śruṣṭirvidathyā sametu prati stomaṃ dadhīmahi turāṇām<BR>
RV_07.040.01.2{07}  yadadya devaḥ savitā suvāti syāmāsya ratnino vibhāge<BR>
RV_07.040.02.1{07}  mitrastan no varuṇo rodasī ca dyubhaktamindro aryamā dadātu<BR>
RV_07.040.02.2{07}  dideṣṭu devyaditī rekṇo vāyuśca yan niyuvaite bhagaśca<BR>
RV_07.040.03.1{07}  sedugro astu marutaḥ sa śuṣmī yaṃ martyaṃ pṛṣadaśvā avātha<BR>
RV_07.040.03.2{07}  utemagniḥ sarasvatī junanti na tasya rāyaḥ paryetāsti<BR>
RV_07.040.04.1{07}  ayaṃ hi netā varuṇa ṛtasya mitro rājāno aryamāpo dhuḥ<BR>
RV_07.040.04.2{07}  suhavā devyaditiranarvā te no aṃho ati parṣannariṣṭān<BR>
RV_07.040.05.1{07}  asya devasya mīḷhuṣo vayā viṣṇoreṣasya prabhṛthe havirbhiḥ<BR>
RV_07.040.05.2{07}  vide hi rudro rudriyaṃ mahitvaṃ yāsiṣṭaṃ vartiraśvināvirāvat<BR>
RV_07.040.06.1{07}  mātra pūṣannāghṛṇa irasyo varūtrī yad rātiṣācaśca rāsan<BR>
RV_07.040.06.2{07}  mayobhuvo no arvanto ni pāntu vṛṣṭiṃ parijmā vāto dadātu<BR>
RV_07.040.07.1{07}  nū rodasī ...<BR>
<BR>
RV_07.041.01.1{08}  prātaragniṃ prātarindraṃ havāmahe prātarmitrāvaruṇāprātaraśvinā<BR>
RV_07.041.01.2{08}  prātarbhagaṃ pūṣaṇaṃ brahmaṇas patiṃ prātaḥ somamuta rudraṃ huvema<BR>
RV_07.041.02.1{08}  prātarjitaṃ bhagamugraṃ huvema vayaṃ putramaditeryo vidhartā<BR>
RV_07.041.02.2{08}  ādhraścid yaṃ manyamānasturaścid rājā cid yaṃ bhagaṃ bhakṣītyāha<BR>
RV_07.041.03.1{08}  bhaga praṇetarbhaga satyarādho bhagemāṃ dhiyamudavā dadan naḥ<BR>
RV_07.041.03.2{08}  bhaga pra ṇo janaya gobhiraśvairbhaga pra nṛbhirnṛvantaḥ syāma<BR>
RV_07.041.04.1{08}  utedānīṃ bhagavantaḥ syāmota prapitva uta madhye ahnām<BR>
RV_07.041.04.2{08}  utoditā maghavan sūryasya vayaṃ devānāṃ sumatau syāma<BR>
RV_07.041.05.1{08}  bhaga eva bhagavānastu devāstena vayaṃ bhagavantaḥ syāma<BR>
RV_07.041.05.2{08}  taṃ tvā bhaga sarva ijjohavīti sa no bhaga puraetā bhaveha<BR>
RV_07.041.06.1{08}  samadhvarāyoṣaso namanta dadhikrāveva śucaye padāya<BR>
RV_07.041.06.2{08}  arvācīnaṃ vasuvidaṃ bhagaṃ no rathamivāśvā vājina ā vahantu<BR>
RV_07.041.07.1{08}  aśvāvatīrgomatīrna uṣāso vīravatīḥ sadamuchantu bhadrāḥ<BR>
RV_07.041.07.2{08}  ghṛtaṃ duhānā viśvataḥ prapītā yūyaṃ pāta ...<BR>
<BR>
RV_07.042.01.1{09}  pra brahmāṇo aṅgiraso nakṣanta pra krandanurnabhanyasya vetu<BR>
RV_07.042.01.2{09}  pra dhenava udapruto navanta yujyātāmadrī adhvarasya peśaḥ<BR>
RV_07.042.02.1{09}  sugaste agne sanavitto adhvā yukṣvā sute harito rohitaśca<BR>
RV_07.042.02.2{09}  ye vā sadmannaruṣā vīravāho huve devānāṃ janimānisattaḥ<BR>
RV_07.042.03.1{09}  samu vo yajñaṃ mahayan namobhiḥ pra hotā mandro ririca upāke<BR>
RV_07.042.03.2{09}  yajasva su purvaṇīka devānā yajñiyāmaramatiṃ vavṛtyāḥ<BR>
RV_07.042.04.1{09}  yadā vīrasya revato duroṇe syonaśīratithirāciketat<BR>
RV_07.042.04.2{09}  suprīto agniḥ sudhito dama ā sa viśe dāti vāryamiyatyai<BR>
RV_07.042.05.1{09}  imaṃ no agne adhvaraṃ juṣasva marutsvindre yaśasaṃ kṛdhī naḥ<BR>
RV_07.042.05.2{09}  ā naktā barhiḥ sadatāmuṣāsośantā mitrāvaruṇāyajeha<BR>
RV_07.042.06.1{09}  evāgniṃ sahasyaṃ vasiṣṭho rāyaskāmo viśvapsnyasya staut<BR>
RV_07.042.06.2{09}  iṣaṃ rayiṃ paprathad vājamasme yūyaṃ pāta ...<BR>
<BR>
RV_07.043.01.1{10}  pra vo yajñeṣu devayanto arcan dyāvā namobhiḥ prithivī iṣadhyai<BR>
RV_07.043.01.2{10}  yeṣāṃ brahmāṇyasamāni viprā viṣvag viyanti vanino na śākhāḥ<BR>
RV_07.043.02.1{10}  pra yajña etu hetvo na saptirud yachadhvaṃ samanaso ghṛtācīḥ<BR>
RV_07.043.02.2{10}  stṛṇīta barhiradhvarāya sādhūrdhvā śocīṃṣi devayūnyasthuḥ<BR>
RV_07.043.03.1{10}  ā putrāso na mātaraṃ vibhṛtrāḥ sānau devāso barhiṣaḥsadantu<BR>
RV_07.043.03.2{10}  ā viśvācī vidathyāmanaktvagne mā no devatātā mṛdhas kaḥ<BR>
RV_07.043.04.1{10}  te sīṣapanta joṣamā yajatrā ṛtasya dhārāḥ sudughā duhānāḥ<BR>
RV_07.043.04.2{10}  jyeṣṭhaṃ vo adya maha ā vasūnāmā gantana samanaso yati ṣṭha<BR>
RV_07.043.05.1{10}  evā no agne vikṣvā daśasya tvayā vayaṃ sahasāvannāskrāḥ<BR>
RV_07.043.05.2{10}  rāyā yujā sadhamādo ariṣṭā yūyaṃ pāta ...<BR>
<BR>
RV_07.044.01.1{11}  dadhikrāṃ vaḥ prathamamaśvinoṣasamagniṃ samiddhaṃ bhagamūtaye huve<BR>
RV_07.044.01.2{11}  indraṃ viṣṇuṃ pūṣaṇaṃ brahmaṇas patimādityān dyāvāpṛthivī apaḥ svaḥ<BR>
RV_07.044.02.1{11}  dadhikrāmu namasā bodhayanta udīrāṇā yajñamupaprayantaḥ<BR>
RV_07.044.02.2{11}  iḷāṃ devīṃ barhiṣi sādayanto 'śvinā viprā suhavāhuvema<BR>
RV_07.044.03.1{11}  dadhikrāvāṇaṃ bubudhāno agnimupa bruva uṣasaṃ sūryaṃ gām<BR>
RV_07.044.03.2{11}  bradhnaṃ māṃścatorvaruṇasya babhruṃ te viśvāsmad duritā yāvayantu<BR>
RV_07.044.04.1{11}  dadhikrāvā prathamo vājyarvāgre rathānāṃ bhavati prajānan<BR>
RV_07.044.04.2{11}  saṃvidāna uṣasā sūryeṇādityebhirvasubhiraṅgirobhiḥ<BR>
RV_07.044.05.1{11}  ā no dadhikrāḥ pathyāmanaktv ṛtasya panthāmanvetavā u<BR>
RV_07.044.05.2{11}  śṛṇotu no daivyaṃ śardho agniḥ śṛṇvantu viśve mahiṣāamūrāḥ<BR>
<BR>
RV_07.045.01.1{12}  ā devo yātu savitā suratno 'ntarikṣaprā vahamāno aśvaiḥ<BR>
RV_07.045.01.2{12}  haste dadhāno naryā purūṇi niveśayañca prasuvañca bhūma<BR>
RV_07.045.02.1{12}  udasya bāhū śithirā bṛhantā hiraṇyayā divo antānanaṣṭām<BR>
RV_07.045.02.2{12}  nūnaṃ so asya mahimā paniṣṭa sūraścidasmā anu dādapasyām<BR>
RV_07.045.03.1{12}  sa ghā no devaḥ savitā sahāvā sāviṣad vasupatirvasūni<BR>
RV_07.045.03.2{12}  viśrayamāṇo amatimurūcīṃ martabhojanamadha rāsate naḥ<BR>
RV_07.045.04.1{12}  imā giraḥ savitāraṃ sujihvaṃ pūrṇagabhastimīḷate supāṇim<BR>
RV_07.045.04.2{12}  citraṃ vayo bṛhadasme dadhātu yūyaṃ pāta ...<BR>
<BR>
RV_07.046.01.1{13}  imā rudrāya sthiradhanvane giraḥ kṣipreṣave devāya svadhāvne<BR>
RV_07.046.01.2{13}  aṣāḷhāya sahamānāya vedhase tigmāyudhāya bharatā śṛṇotu naḥ<BR>
RV_07.046.02.1{13}  sa hi kṣayeṇa kṣamyasya janmanaḥ sāmrājyena divyasya cetati<BR>
RV_07.046.02.2{13}  avannavantīrupa no duraścarānamīvo rudra jāsu no bhava<BR>
RV_07.046.03.1{13}  yā te didyudavasṛṣṭā divas pari kṣmayā carati pari sāvṛṇaktu naḥ<BR>
RV_07.046.03.2{13}  sahasraṃ te svapivāta bheṣajā mā nastokeṣutanayeṣu rīriṣah<BR>
RV_07.046.04.1{13}  mā no vadhī rudra mā parā dā mā te bhūma prasitau hīḷitasya<BR>
RV_07.046.04.2{13}  ā no bhaja barhiṣi jīvaśaṃse yūyaṃ pāta ...<BR>
<BR>
RV_07.047.01.1{14}  āpo yaṃ vaḥ prathamaṃ devayanta indrapānamūrmimakṛṇvateḷaḥ<BR>
RV_07.047.01.2{14}  taṃ vo vayaṃ śucimaripramadya ghṛtapruṣaṃ madhumantaṃ vanema<BR>
RV_07.047.02.1{14}  tamūrmimāpo madhumattamaṃ vo 'pāṃ napādavatvāśuhemā<BR>
RV_07.047.02.2{14}  yasminnindro vasubhirmādayāte tamaśyāma devayanto vo adya<BR>
RV_07.047.03.1{14}  śatapavitrāḥ svadhayā madantīrdevīrdevānāmapi yanti pāthaḥ<BR>
RV_07.047.03.2{14}  tā indrasya na minanti vratāni sindhubhyo havyaṃ ghṛtavajjuhota<BR>
RV_07.047.04.1{14}  yāḥ sūryo raśmibhirātatāna yābhya indro aradad gātumūrmim<BR>
RV_07.047.04.2{14}  te sindhavo varivo dhātanā no yūyaṃ pāta ...<BR>
RV_07.048.01.1{15}  ṛbhukṣaṇo vājā mādayadhvamasme naro maghavānaḥ sutasya<BR>
RV_07.048.01.2{15}  ā vo 'rvācaḥ kratavo na yātāṃ vibhvo rathaṃ naryaṃ vartayantu<BR>
RV_07.048.02.1{15}  ṛbhur{ṛ}bhubhirabhi vaḥ syāma vibhvo vibhubhiḥ śavasā śavāṃsi<BR>
RV_07.048.02.2{15}  vājo asmānavatu vājasātāvindreṇa yujā taruṣemavṛtram<BR>
RV_07.048.03.1{15}  te cid dhi pūrvīrabhi santi śāsā viśvānarya uparatāti vanvan<BR>
RV_07.048.03.2{15}  indro vibhvān ṛbhukṣā vājo aryaḥ śatrormithatyā kṛṇavan vi nṛmṇam<BR>
RV_07.048.04.1{15}  nū devāso varivaḥ kartanā no bhūta no viśve 'vase sajoṣāḥ<BR>
RV_07.048.04.2{15}  samasme iṣaṃ vasavo dadīran yūyaṃ pāta ...<BR>
<BR>
RV_07.049.01.1{16}  samudrajyeṣṭhāḥ salilasya madhyāt punānā yantyaniviśamānāḥ<BR>
RV_07.049.01.2{16}  indro yā vajrī vṛṣabho rarāda tā āpo devīrihamāmavantu <BR>
RV_07.049.02.1{16}  yā āpo divyā uta vā sravanti khanitrimā uta vā yāḥ svayaṃjāḥ<BR>
RV_07.049.02.2{16}  samudrārthā yāḥ śucayaḥ pāvakāstā āpo .. .<BR>
RV_07.049.03.1{16}  yāsāṃ rājā varuṇo yāti madhye satyānṛte avapaśyañ janānām<BR>
RV_07.049.03.2{16}  madhuścutaḥ śucayo yāḥ pāvakāstā āpo ...<BR>
RV_07.049.04.1{16}  yāsu rājā varuṇo yāsu somo viśve devā yāsūrjaṃ madanti<BR>
RV_07.049.04.2{16}  vaiśvānaro yāsvagniḥ praviṣṭastā āpo ...<BR>
<BR>
RV_07.050.01.1{17}  ā māṃ mitrāvaruṇeha rakṣataṃ kulāyayad viśvayan mā na ā gan<BR>
RV_07.050.01.2{17}  ajakāvaṃ durdṛśīkaṃ tiro dadhe mā māṃ padyena rapasā vidat tsaruḥ<BR>
RV_07.050.02.1{17}  yad vijāman paruṣi vandanaṃ bhuvadaṣṭhīvantau pari kulphau ca dehat<BR>
RV_07.050.02.2{17}  agniṣ ṭacchocannapa bādhatāmito mā māmpadyena ...<BR>
RV_07.050.03.1{17}  yacchalmalau bhavati yan nadīṣu yadoṣadhībhyaḥ pari jāyate viṣam<BR>
RV_07.050.03.2{17}  viśve devā niritastat suvantu mā māṃ padyena ...<BR>
RV_07.050.04.1{17}  yāḥ pravato nivata udvata udanvatīranudakāśca yāḥ<BR>
RV_07.050.04.2{17}  tā asmabhyaṃ payasā pinvamānāḥ śivā devīraśipadā bhavantu sarvā nadyo aśimidā bhavantu<BR>
<BR>
RV_07.051.01.1{18}  ādityānāmavasā nūtanena sakṣīmahi śarmaṇā śantamena<BR>
RV_07.051.01.2{18}  anāgāstve adititve turāsa imaṃ yajñaṃ dadhatu śroṣamāṇāḥ<BR>
RV_07.051.02.1{18}  ādityāso aditirmādayantāṃ mitro aryamā varuṇo rajiṣṭhāḥ<BR>
RV_07.051.02.2{18}  asmākaṃ santu bhuvanasya gopāḥ pibantu somamavase no adya<BR>
RV_07.051.03.1{18}  ādityā viśve marutaśca viśve devāśca viśva ṛbhavaśca viśve<BR>
RV_07.051.03.2{18}  indro agniraśvinā tuṣṭuvānā yūyaṃ pāta ...<BR>
<BR>
RV_07.052.01.1{19}  ādityāso aditayaḥ syāma pūrdevatrā vasavo martyatrā<BR>
RV_07.052.01.2{19}  sanema mitrāvaruṇā sananto bhavema dyāvāpṛthivī bhavantaḥ<BR>
RV_07.052.02.1{19}  mitrastan no varuṇo māmahanta śarma tokāya tanayāya gopāḥ<BR>
RV_07.052.02.2{19}  mā vo bhujemānyajātameno mā tat karma vasavo yaccayadhve<BR>
RV_07.052.03.1{19}  turaṇyavo 'ṅgiraso nakṣanta ratnaṃ devasya savituriyānāḥ<BR>
RV_07.052.03.2{19}  pitā ca tan no mahān yajatro viśve devāḥ samanaso juṣanta<BR>
<BR>
RV_07.053.01.1{20}  pra dyāvā yajñaiḥ pṛthivī namobhiḥ sabādha īḷe bṛhatīyajatre<BR>
RV_07.053.01.2{20}  te cid dhi pūrve kavayo gṛṇantaḥ puro mahī dadhire devaputre<BR>
RV_07.053.02.1{20}  pra pūrvaje pitarā navyasībhirgīrbhiḥ kṛṇudhvaṃ sadane ṛtasya<BR>
RV_07.053.02.2{20}  ā no dyāvāpṛthivī daivyena janena yātaṃ mahi vāṃ varūtham<BR>
RV_07.053.03.1{20}  uto hi vāṃ ratnadheyāni santi purūṇi dyāvāpṛthivī sudāse<BR>
RV_07.053.03.2{20}  asme dhattaṃ yadasadaskṛdhoyu yūyaṃ pāta ...<BR>
<BR>
RV_07.054.01.1{21}  vāstoṣ pate prati jānīhyasmān svāveśo anamīvo bhavā naḥ<BR>
RV_07.054.01.2{21}  yat tvemahe prati tan no juṣasva śaṃ no bhava dvipade śaṃ catuṣpade<BR>
RV_07.054.02.1{21}  vāstoṣ pate prataraṇo na edhi gayasphāno gobhiraśvebhirindo<BR>
RV_07.054.02.2{21}  ajarāsaste sakhye syāma piteva putrān prati no juṣasva<BR>
RV_07.054.03.1{21}  vāstoṣ pate śagmayā saṃsadā te sakṣīmahi raṇvayā gātumatyā<BR>
RV_07.054.03.2{21}  pāhi kṣema uta yoge varaṃ no yūyaṃ pāta ...<BR>
<BR>
RV_07.055.01.1{22}  amīvahā vāstoṣ pate viśvā rūpāṇyāviśan<BR>
RV_07.055.01.2{22}  sakhā suśeva edhi naḥ<BR>
RV_07.055.02.1{22}  yadarjuna sārameya dataḥ piśaṅga yachase<BR>
RV_07.055.02.2{22}  vīva bhrājanta ṛṣṭaya upa srakveṣu bapsato ni ṣu svapa<BR>
RV_07.055.03.1{22}  stenaṃ rāya sārameya taskaraṃ vā punaḥsara<BR>
RV_07.055.03.2{22}  stotṝnindrasya rāyasi kimasmān duchunāyase ni ṣu svapa<BR>
RV_07.055.04.1{22}  tvaṃ sūkarasya dardṛhi tava dardartu sūkaraḥ<BR>
RV_07.055.04.2{22}  stotṝnindrasya ...<BR>
RV_07.055.05.1{22}  sastu mātā sastu pitā sastu śvā sastu viśpatiḥ<BR>
RV_07.055.05.2{22}  sasantu sarve jñātayaḥ sastvayamabhito janaḥ<BR>
RV_07.055.06.1{22}  ya āste yaśca carati yaśca paśyati no janaḥ<BR>
RV_07.055.06.2{22}  teṣāṃsaṃ hanmo akṣāṇi yathedaṃ harmyaṃ tathā<BR>
RV_07.055.07.1{22}  sahasraśṛṅgo vṛṣabho yaḥ samudrādudācarat<BR>
RV_07.055.07.2{22}  tenā sahasyenā vayaṃ ni janān svāpayāmasi<BR>
RV_07.055.08.1{22}  proṣṭhaśayā vahyeśayā nārīryāstalpaśīvarīḥ<BR>
RV_07.055.08.2{22}  striyo yāḥ puṇyagandhāstāḥ sarvāḥ svāpayāmasi<BR>
<BR>
RV_07.056.01.1{23}  ka īṃ vyaktā naraḥ sanīḷā rudrasya maryā adha svaśvāḥ<BR>
RV_07.056.02.1{23}  nakirhyeṣāṃ janūṃṣi veda te aṅga vidre mitho janitram<BR>
RV_07.056.03.1{23}  abhi svapūbhirmitho vapanta vātasvanasaḥ śyenā aspṛdhran<BR>
RV_07.056.04.1{23}  etāni dhīro niṇyā ciketa pṛśniryadūdho mahī jabhāra<BR>
RV_07.056.05.1{23}  sā viṭ suvīrā marudbhirastu sanāt sahantī puṣyantī nṛmṇam<BR>
RV_07.056.06.1{23}  yāmaṃ yeṣṭhāḥ śubhā śobhiṣṭhāḥ śriyā sammiślā ojobhirugrāḥ<BR>
RV_07.056.07.1{23}  ugraṃ va oja sthirā śavāṃsyadhā marudbhirgaṇastuviṣmān<BR>
RV_07.056.08.1{23}  śubhro vaḥ śuṣmaḥ krudhmī manāṃsi dhunirmuniriva śardhasya dhṛṣṇoḥ<BR>
RV_07.056.09.1{23}  sanemyasmad yuyota didyuṃ mā vo durmatiriha praṇaṃ naḥ<BR>
RV_07.056.10.1{23}  priyā vo nāma huve turāṇāmā yat tṛpan maruto vāvaśānāḥ<BR>
RV_07.056.11.1{24}  svāyudhāsa iṣmiṇaḥ suniṣkā uta svayaṃ tanvaḥ śumbhamānāḥ<BR>
RV_07.056.12.1{24}  śucī vo havyā marutaḥ śucīnāṃ śuciṃ hinomyadhvaraṃ śucibhyaḥ<BR>
RV_07.056.12.2{24}  ṛtena satyam ṛtasāpa āyañchucijanmānaḥ śucayaḥ pāvakāḥ<BR>
RV_07.056.13.1{24}  aṃseṣvā marutaḥ khādayo vo vakṣassu rukmā upaśiśriyāṇāḥ<BR>
RV_07.056.13.2{24}  vi vidyuto na vṛṣṭibhī rucānā anu svadhāmāyudhairyachamānāḥ<BR>
RV_07.056.14.1{24}  pra budhnyā va īrate mahāṃsi pra nāmāni prayajyavastiradhvam<BR>
RV_07.056.14.2{24}  sahasriyaṃ damyaṃ bhāgametaṃ gṛhamedhīyaṃ maruto juṣadhvam<BR>
RV_07.056.15.1{24}  yadi stutasya maruto adhīthetthā viprasya vājino havīman<BR>
RV_07.056.15.2{24}  makṣū rāyaḥ suvīryasya dāta nū cid yamanya ādabhadarāvā<BR>
RV_07.056.16.1{25}  atyāso na ye marutaḥ svañco yakṣadṛśo na śubhayanta maryāḥ<BR>
RV_07.056.16.2{25}  te harmyeṣṭhāḥ śiśavo na śubhrā vatsāso na prakrīḷinaḥ payodhāḥ<BR>
RV_07.056.17.1{25}  daśasyanto no maruto mṛḷantu varivasyanto rodasī sumeke<BR>
RV_07.056.17.2{25}  āre gohā nṛhā vadho vo astu sumnebhirasme vasavo namadhvam<BR>
RV_07.056.18.1{25}  ā vo hotā johavīti sattaḥ satrācīṃ rātiṃ maruto gṛṇānaḥ<BR>
RV_07.056.18.2{25}  ya īvato vṛṣaṇo asti gopāḥ so advayāvī havate va ukthaiḥ<BR>
RV_07.056.19.1{25}  ime turaṃ maruto rāmayantīme sahaḥ sahasa ā namanti<BR>
RV_07.056.19.2{25}  imeśaṃsaṃ vanuṣyato ni pānti guru dveṣo araruṣe dadhanti<BR>
RV_07.056.20.1{25}  ime radhraṃ cin maruto junanti bhṛmiṃ cid yathā vasavo juṣanta<BR>
RV_07.056.20.2{25}  apa bādhadhvaṃ vṛṣaṇastamāṃsi dhatta viśvaṃ tanaya<BR>
RV_07.056.20.1{25}  ṃ tokamasme<BR>
RV_07.056.21.1{26}  mā vo dātrān maruto nirarāma mā paścād daghma rathyo vibhāge<BR>
RV_07.056.21.2{26}  ā na spārhe bhajatanā vasavye yadīṃ sujātaṃ vṛṣaṇo vo asti<BR>
RV_07.056.22.1{26}  saṃ yad dhananta manyubhirjanāsaḥ śūrā yahvīṣvoṣadhīṣu vikṣu<BR>
RV_07.056.22.2{26}  adha smā no maruto rudriyāsastrātāro bhūta pṛtanāsvaryaḥ<BR>
RV_07.056.23.1{26}  bhūri cakra marutaḥ pitryāṇyukthāni yā vaḥ śasyante purā cit<BR>
RV_07.056.23.2{26}  marudbhirugraḥ pṛtanāsu sāḷhā marudbhirit sanitā vājamarvā<BR>
RV_07.056.24.1{26}  asme vīro marutaḥ śuṣmyastu janānāṃ yo asuro vidhartā<BR>
RV_07.056.24.2{26}  apo yena sukṣitaye taremādha svamoko abhi vaḥ syāma<BR>
RV_07.056.25.1{26}  tan na indro varuṇo mitro agnir...<BR>
<BR>
RV_07.057.01.1{27}  madhvo vo nāma mārutaṃ yajatrāḥ pra yajñeṣu śavasā madanti<BR>
RV_07.057.01.2{27}  ye rejayanti rodasī cidurvī pinvantyutsaṃ yadayāsurugrāḥ<BR>
RV_07.057.02.1{27}  nicetāro hi maruto gṛṇantaṃ praṇetāro yajamānasya manma<BR>
RV_07.057.02.2{27}  asmākamadya vidatheṣu barhirā vītaye sadata pipriyāṇāḥ<BR>
RV_07.057.03.1{27}  naitāvadanye maruto yatheme bhrājante rukmairāyudhaistanūbhiḥ<BR>
RV_07.057.03.2{27}  ā rodasī viśvapiśaḥ piśānāḥ samānamañjyañjate śubhe kam<BR>
RV_07.057.04.1{27}  ṛdhak sā vo maruto didyudastu yad va āgaḥ puruṣatā karāma<BR>
RV_07.057.04.2{27}  mā vastasyāmapi bhūmā yajatrā asme vo astu sumatiścaniṣṭhā<BR>
RV_07.057.05.1{27}  kṛte cidatra maruto raṇantānavadyāsaḥ śucayaḥ pāvakāḥ<BR>
RV_07.057.05.2{27}  pra ṇo 'vata sumatibhiryajatrāḥ pra vājebhistirata puṣyase naḥ<BR>
RV_07.057.06.1{27}  uta stutāso maruto vyantu viśvebhirnāmabhirnaro havīṃṣi<BR>
RV_07.057.06.2{27}  dadāta no amṛtasya prajāyai jigṛta rāyaḥ sūnṛtā maghāni<BR>
RV_07.057.07.1{27}  ā stutāso maruto viśva ūtī achā sūrīn sarvatātā jigāta<BR>
RV_07.057.07.2{27}  ye nastmanā śatino vardhayanti yūyaṃ pāta ...<BR>
<BR>
RV_07.058.01.1{28}  pra sākamukṣe arcatā gaṇāya yo daivyasya dhāmnastuviṣmān<BR>
RV_07.058.01.2{28}  uta kṣodanti rodasī mahitvā nakṣante nākaṃ nir{ṛ}teravaṃśāt<BR>
RV_07.058.02.1{28}  janūścid vo marutastveṣyeṇa bhīmāsastuvimanyavo 'yāsaḥ<BR>
RV_07.058.02.2{28}  pra ye mahobhirojasota santi viśvo vo yāman bhayate svardṛk<BR>
RV_07.058.03.1{28}  bṛhad vayo maghavadbhyo dadhāta jujoṣannin marutaḥ suṣṭutiṃ naḥ<BR>
RV_07.058.03.2{28}  gato nādhvā vi tirāti jantuṃ pra ṇa spārhābhirūtibhistireta<BR>
RV_07.058.04.1{28}  yuṣmoto vipro marutaḥ śatasvī yuṣmoto arvā sahuriḥ sahasrī<BR>
RV_07.058.04.2{28}  yuṣmotaḥ samrāḷ uta hanti vṛtraṃ pra tad vo astu dhūtayo deṣṇam<BR>
RV_07.058.05.1{28}  tānā rudrasya mīḷhuṣo vivāse kuvin naṃsante marutaḥ punarnaḥ<BR>
RV_07.058.05.2{28}  yat sasvartā jihīḷire yadāvirava tadena īmahe turāṇām<BR>
RV_07.058.06.1{28}  prā sā vāci suṣṭutirmaghonāmidaṃ sūktaṃ maruto juṣanta<BR>
RV_07.058.06.2{28}  ārāccid dveṣo vṛṣaṇo yuyota yūyaṃ pāta ...<BR>
<BR>
RV_07.059.01.1{29}  yaṃ trāyadhva idam-idaṃ devāso yaṃ ca nayatha<BR>
RV_07.059.01.2{29}  tasmā agne varuṇa mitrāryaman marutaḥ śarma yachata<BR>
RV_07.059.02.1{29}  yuṣmākaṃ devā avasāhani priya ījānastarati dviṣaḥ<BR>
RV_07.059.02.2{29}  pra sa kṣayaṃ tirate vi mahīriṣo yo vo varāya dāśati<BR>
RV_07.059.03.1{29}  nahi vaścaramaṃ cana vasiṣṭhaḥ parimaṃsate<BR>
RV_07.059.03.2{29}  asmākamadya marutaḥ sute sacā viśve pibata kāminaḥ<BR>
RV_07.059.04.1{29}  nahi va ūtiḥ pṛtanāsu mardhati yasmā arādhvaṃ naraḥ<BR>
RV_07.059.04.2{29}  abhi va āvart sumatirnavīyasī tūyaṃ yāta pipīṣavaḥ<BR>
RV_07.059.05.1{29}  o ṣu ghṛṣvirādhaso yātanāndhāṃsi pītaye<BR>
RV_07.059.05.2{29}  imā vo havyā maruto rare hi kaṃ mo ṣvanyatra gantana<BR>
RV_07.059.06.1{29}  ā ca no barhiḥ sadatāvitā ca na spārhāṇi dātave vasu<BR>
RV_07.059.06.2{29}  asredhanto marutaḥ somye madhau svāheha mādayādhvai<BR>
RV_07.059.07.1{30}  sasvaścid dhi tanvaḥ śumbhamānā ā haṃsāso nīlapṛṣṭhā apaptan<BR>
RV_07.059.07.2{30}  viśvaṃ śardho abhito mā ni ṣeda naro na raṇvāḥ savane madantaḥ<BR>
RV_07.059.08.1{30}  yo no maruto abhi durhṛṇāyustiraścittāni vasavo jighāṃsati<BR>
RV_07.059.08.2{30}  druhaḥ pāśān prati sa mucīṣṭa tapiṣṭhena hanmanāhantanā tam<BR>
RV_07.059.09.1{30}  sāntapanā idaṃ havirmarutastajjujuṣṭana<BR>
RV_07.059.09.2{30}  yuṣmākotīriśādasaḥ<BR>
RV_07.059.10.1{30}  gṛhamedhāsa ā gata maruto māpa bhūtana<BR>
RV_07.059.10.2{30}  yuṣmākotī sudānavaḥ<BR>
RV_07.059.11.1{30}  iheha vaḥ svatavasaḥ kavayaḥ sūryatvacaḥ<BR>
RV_07.059.11.2{30}  yajñaṃ maruta āvṛṇe<BR>
RV_07.059.12.1{30}  tryambakaṃ yajāmahe sugandhiṃ puṣṭivardhanam<BR>
RV_07.059.12.2{30}  urvārukamivabandhanān mṛtyormukṣīya māmṛtāt<BR>
<BR>
RV_07.060.01.1{01}  yadadya sūrya bravo 'nāgā udyan mitrāya varuṇāya satyam<BR>
RV_07.060.01.2{01}  vayaṃ devatrādite syāma tava priyāso aryaman gṛṇantaḥ<BR>
RV_07.060.02.1{01}  eṣa sya mitrāvaruṇā nṛcakṣā ubhe udeti sūryo abhi jman<BR>
RV_07.060.02.2{01}  viśvasya sthāturjagataśca gopā ṛju marteṣu vṛjinā capaśyan<BR>
RV_07.060.03.1{01}  ayukta sapta haritaḥ sadhasthād yā īṃ vahanti sūryaṃ ghṛtācīḥ<BR>
RV_07.060.03.2{01}  dhāmāni mitrāvaruṇā yuvākuḥ saṃ yo yūtheva janimāni caṣṭe<BR>
RV_07.060.04.1{01}  ud vāṃ pṛkṣāso madhumanto asthurā sūryo aruhacchukramarṇaḥ<BR>
RV_07.060.04.2{01}  yasmā ādityā adhvano radanti mitro aryamā varuṇaḥsajoṣāḥ<BR>
RV_07.060.05.1{01}  ime cetāro anṛtasya bhūrermitro aryamā varuṇo hi santi<BR>
RV_07.060.05.2{01}  ima ṛtasya vāvṛdhurduroṇe śagmāsaḥ putrā aditeradabdhāḥ<BR>
RV_07.060.06.1{01}  ime mitro varuṇo dūḷabhāso 'cetasaṃ ciccitayanti dakṣaiḥ<BR>
RV_07.060.06.2{01}  api kratuṃ sucetasaṃ vatantastiraścidaṃhaḥ supathānayanti<BR>
RV_07.060.07.1{02}  ime divo animiṣā pṛthivyāścikitvāṃso acetasaṃ nayanti<BR>
RV_07.060.07.2{02}  pravrāje cin nadyo gādhamasti pāraṃ no asya viṣpitasya parṣan<BR>
RV_07.060.08.1{02}  yad gopāvadaditiḥ śarma bhadraṃ mitro yachanti varuṇaḥ sudāse<BR>
RV_07.060.08.2{02}  tasminnā tokaṃ tanayaṃ dadhānā mā karma devaheḷanaṃ turāsaḥ<BR>
RV_07.060.09.1{02}  ava vediṃ hotrābhiryajeta ripaḥ kāścid varuṇadhrutaḥ saḥ<BR>
RV_07.060.09.2{02}  pari dveṣobhiraryamā vṛṇaktūruṃ sudāse vṛṣaṇā u lokam<BR>
RV_07.060.10.1{02}  sasvaścid dhi samṛtistveṣyeṣāmapīcyena sahasā sahante<BR>
RV_07.060.10.2{02}  yuṣmad bhiyā vṛṣaṇo rejamānā dakṣasya cin mahinā mṛḷatā naḥ<BR>
RV_07.060.11.1{02}  yo brahmaṇe sumatimāyajāte vājasya sātau paramasya rāyaḥ<BR>
RV_07.060.11.2{02}  sīkṣanta manyuṃ maghavāno arya uru kṣayāya cakrire sudhātu<BR>
RV_07.060.12.1{02}  iyaṃ deva purohitiryuvabhyāṃ yajñeṣu mitrāvaruṇāvakāri<BR>
RV_07.060.12.2{02}  viśvāni durgā pipṛtaṃ tiro no yūyaṃ pāta ...<BR>
<BR>
RV_07.061.01.1{03}  ud vāṃ cakṣurvaruṇa supratīkaṃ devayoreti sūryastatanvān<BR>
RV_07.061.01.2{03}  abhi yo viśvā bhuvanāni caṣṭe sa manyuṃ martyeṣvā ciketa<BR>
RV_07.061.02.1{03}  pra vāṃ sa mitrāvaruṇāv ṛtāvā vipro manmāni dīrghaśrudiyarti<BR>
RV_07.061.02.2{03}  yasya brahmāṇi sukratū avātha ā yat kratvā na śaradaḥ pṛṇaithe<BR>
RV_07.061.03.1{03}  prorormitrāvaruṇā pṛthivyāḥ pra diva ṛṣvād bṛhataḥ sudānū<BR>
RV_07.061.03.2{03}  spaśo dadhāthe oṣadhīṣu vikṣv ṛdhag yato animiṣaṃrakṣamāṇā<BR>
RV_07.061.04.1{03}  śaṃsā mitrasya varuṇasya dhāma śuṣmo rodasī badbadhe mahitvā<BR>
RV_07.061.04.2{03}  ayan māsā ayajvanāmavīrāḥ pra yajñamanmā vṛjanaṃ tirāte<BR>
RV_07.061.05.1{03}  amūrā viśvā vṛṣaṇāvimā vāṃ na yāsu citraṃ dadṛśena yakṣam<BR>
RV_07.061.05.2{03}  druhaḥ sacante anṛtā janānāṃ na vāṃ niṇyānyacite abhūvan<BR>
RV_07.061.06.1{03}  samu vāṃ yajñaṃ mahayaṃ namobhirhuve vāṃ mitrāvaruṇā sabādhaḥ<BR>
RV_07.061.06.2{03}  pra vāṃ manmāny ṛcase navāni kṛtāni brahma jujuṣannimāni<BR>
RV_07.061.07.1{03}  iyaṃ deva purohitir...<BR>
<BR>
RV_07.062.01.1{04}  ut sūryo bṛhadarcīṃṣyaśret puru viśvā janima mānuṣāṇām<BR>
RV_07.062.01.2{04}  samo divā dadṛśe rocamānaḥ kratvā kṛtaḥ sukṛtaḥkartṛbhirbhūt<BR>
RV_07.062.02.1{04}  sa sūrya prati puro na ud gā ebhiḥ stomebhiretaśebhirevaiḥ<BR>
RV_07.062.02.2{04}  pra no mitrāya varuṇāya voco 'nāgaso aryamṇe agnaye ca<BR>
RV_07.062.03.1{04}  vi naḥ sahasraṃ śurudho radantv ṛtāvāno varuṇo mitro agniḥ<BR>
RV_07.062.03.2{04}  yachantu candrā upamaṃ no arkamā naḥ kāmaṃ pūpurantustavānāḥ<BR>
RV_07.062.04.1{04}  dyāvābhūmī adite trāsīthāṃ no ye vāṃ jajñuḥ sujanimāna ṛṣve<BR>
RV_07.062.04.2{04}  mā heḷe bhūma varuṇasya vāyormā mitrasya priyatamasya nṛṇām<BR>
RV_07.062.05.1{04}  pra bāhavā sisṛtaṃ jīvase na ā no gavyūtimukṣataṃ ghṛtena<BR>
RV_07.062.05.2{04}  ā no jane śravayataṃ yuvānā śrutaṃ me mitrāvaruṇā havemā<BR>
RV_07.062.06.1{04}  nū mitro varuṇo aryamā nastmane tokāya varivo dadhantu<BR>
RV_07.062.06.2{04}  sugā no viśvā supathāni santu yūyaṃ pāta ...<BR>
<BR>
RV_07.063.01.1{05}  ud veti subhago viśvacakṣāḥ sādhāraṇaḥ sūryo mānuṣāṇām<BR>
RV_07.063.01.2{05}  cakṣurmitrasya varuṇasya devaścarmeva yaḥ samavivyak tamāṃsi<BR>
RV_07.063.02.1{05}  ud veti prasavītā janānāṃ mahān keturarṇavaḥ sūryasya<BR>
RV_07.063.02.2{05}  samānaṃ cakraṃ paryāvivṛtsan yadetaśo vahati dhūrṣu yuktaḥ<BR>
RV_07.063.03.1{05}  vibhrājamāna uṣasāmupasthād rebhairudetyanumadyamānaḥ<BR>
RV_07.063.03.2{05}  eṣa me devaḥ savitā cachanda yaḥ samānaṃ na praminātidhāma<BR>
RV_07.063.04.1{05}  divo rukma urucakṣā udeti dūrearthastaraṇirbhrājamānaḥ<BR>
RV_07.063.04.2{05}  nūnaṃ janāḥ sūryeṇa prasūtā ayannarthāni kṛṇavannapāṃsi<BR>
RV_07.063.05.1{05}  yatrā cakruramṛtā gātumasmai śyeno na dīyannanveti pāthaḥ<BR>
RV_07.063.05.2{05}  prati vāṃ sūra udite vidhema namobhirmitrāvaruṇota havyaiḥ<BR>
RV_07.063.06.1{05}  nū mitro varuṇo aryamā ...<BR>
<BR>
RV_07.064.01.1{06}  divi kṣayantā rajasaḥ pṛthivyāṃ pra vāṃ ghṛtasya nirṇijodadīran<BR>
RV_07.064.01.2{06}  havyaṃ no mitro aryamā sujāto rājā sukṣatro varuṇo juṣanta<BR>
RV_07.064.02.1{06}  ā rājānā maha ṛtasya gopā sindhupatī kṣatriyā yātamarvāk<BR>
RV_07.064.02.2{06}  iḷāṃ no mitrāvaruṇota vṛṣṭimava diva invataṃ jīradānū<BR>
RV_07.064.03.1{06}  mitrastan no varuṇo devo aryaḥ pra sādhiṣṭhebhiḥ pathibhirnayantu<BR>
RV_07.064.03.2{06}  bravad yathā na ādariḥ sudāsa iṣā madema saha devagopāḥ<BR>
RV_07.064.04.1{06}  yo vāṃ gartaṃ manasā takṣadetamūrdhvāṃ dhītiṃ kṛṇavad dhārayacca<BR>
RV_07.064.04.2{06}  ukṣethāṃ mitrāvaruṇā ghṛtena tā rājānāsukṣitīstarpayethām<BR>
RV_07.064.05.1{06}  eṣa stomo varuṇa mitra tubhyaṃ somaḥ śukro na vāyave 'yāmi<BR>
RV_07.064.05.2{06}  aviṣṭaṃ dhiyo jigṛtaṃ puramdhīryūyaṃ pāta<BR>
<BR>
RV_07.065.01.1{07}  prati vāṃ sūra udite sūktairmitraṃ huve varuṇaṃ pūtadakṣam<BR>
RV_07.065.01.2{07}  yayorasuryamakṣitaṃ jyeṣṭhaṃ viśvasya yāmannācitā jigatnu<BR>
RV_07.065.02.1{07}  tā hi devānāmasurā tāvaryā tā naḥ kṣitīḥ karatamūrjayantīḥ<BR>
RV_07.065.02.2{07}  aśyāma mitrāvaruṇā vayaṃ vāṃ dyāvā ca yatra pīpayannahā ca<BR>
RV_07.065.03.1{07}  tā bhūripāśāvanṛtasya setū duratyetū ripave martyāya<BR>
RV_07.065.03.2{07}  ṛtasya mitrāvaruṇā pathā vāmapo na nāvā duritā tarema<BR>
RV_07.065.04.1{07}  ā no mitrāvaruṇā havyajuṣṭiṃ ghṛtairgavyūtimukṣatamiḷābhiḥ<BR>
RV_07.065.04.2{07}  prati vāmatra varamā janāya pṛṇītamudno divyasya cāroḥ<BR>
RV_07.065.05.1{07}  eṣa stomo varuṇa mitra ...<BR>
<BR>
RV_07.066.01.1{08}  pra mitrayorvaruṇayoḥ stomo na etu śūṣyaḥ<BR>
RV_07.066.01.2{08}  namasvān tuvijātayoḥ<BR>
RV_07.066.02.1{08}  yā dhārayanta devāḥ sudakṣā dakṣapitarā<BR>
RV_07.066.02.2{08}  asuryāya pramahasā<BR>
RV_07.066.03.1{08}  tā na stipā tanūpā varuṇa jaritṝṇām<BR>
RV_07.066.03.2{08}  mitra sādhayataṃ dhiyaḥ<BR>
RV_07.066.04.1{08}  yadadya sūra udite 'nāgā mitro aryamā<BR>
RV_07.066.04.2{08}  suvāti savitābhagaḥ<BR>
RV_07.066.05.1{08}  suprāvīrastu sa kṣayaḥ pra nu yāman sudānavaḥ<BR>
RV_07.066.05.2{08}  ye no aṃho 'tipiprati<BR>
RV_07.066.06.1{09}  uta svarājo aditiradabdhasya vratasya ye<BR>
RV_07.066.06.2{09}  maho rājāna īśate<BR>
RV_07.066.07.1{09}  prati vāṃ sūra udite mitraṃ gṛṇīṣe varuṇam<BR>
RV_07.066.07.2{09}  aryamaṇaṃriśādasam<BR>
RV_07.066.08.1{09}  rāyā hiraṇyayā matiriyamavṛkāya śavase<BR>
RV_07.066.08.2{09}  iyaṃ viprāmedhasātaye<BR>
RV_07.066.09.1{09}  te syāma deva varuṇa te mitra sūribhiḥ saha<BR>
RV_07.066.09.2{09}  iṣaṃ svaśca dhīmahi<BR>
RV_07.066.10.1{09}  bahavaḥ sūracakṣaso 'gnijihvā ṛtāvṛdhaḥ<BR>
RV_07.066.10.2{09}  trīṇi ye yemurvidathāni dhītibhirviśvāni paribhūtibhiḥ<BR>
RV_07.066.11.1{10}  vi ye dadhuḥ śaradaṃ māsamādaharyajñamaktuṃ cād ṛcam<BR>
RV_07.066.11.2{10}  anāpyaṃ varuṇo mitro aryamā kṣatraṃ rājāna āśata<BR>
RV_07.066.12.1{10}  tad vo adya manāmahe sūktaiḥ sūra udite<BR>
RV_07.066.12.2{10}  yadohate varuṇo mitro aryamā yūyam ṛtasya rathyaḥ<BR>
RV_07.066.13.1{10}  ṛtāvāna ṛtajātā ṛtāvṛdho ghorāso anṛtadviṣaḥ<BR>
RV_07.066.13.2{10}  teṣāṃvaḥ sumne suchardiṣṭame naraḥ syāma ye ca sūrayaḥ<BR>
RV_07.066.14.1{10}  udu tyad darśataṃ vapurdiva eti pratihvare<BR>
RV_07.066.14.2{10}  yadīmāśurvahati deva etaśo viśvasmai cakṣase aram<BR>
RV_07.066.15.1{10}  śīrṣṇaḥ-śīrṣṇo jagatastasthuṣas patiṃ samayā viśvamā rajaḥ<BR>
RV_07.066.15.2{10}  sapta svasāraḥ suvitāya sūryaṃ vahanti harito rathe<BR>
RV_07.066.16.1{11}  taccakṣurdevahitaṃ śukramuccarat<BR>
RV_07.066.16.2{11}  paśyema śaradaḥ śataṃ jīvema śaradaḥ śatam<BR>
RV_07.066.17.1{11}  kāvyebhiradābhyā yātaṃ varuṇa dyumat<BR>
RV_07.066.17.2{11}  mitraśca somapītaye<BR>
RV_07.066.18.1{11}  divo dhāmabhirvaruṇa mitraścā yātamadruhā<BR>
RV_07.066.18.2{11}  pibataṃ somamātujī<BR>
RV_07.066.19.1{11}  ā yātaṃ mitrāvaruṇā juṣāṇāvāhutiṃ narā<BR>
RV_07.066.19.2{11}  pātaṃ somam ṛtāvṛdhā<BR>
<BR>
RV_07.067.01.1{12}  prati vāṃ rathaṃ nṛpatī jaradhyai haviṣmatā manasā yajñiyena<BR>
RV_07.067.01.2{12}  yo vāṃ dūto na dhiṣṇyāvajīgarachā sūnurna pitarā vivakmi<BR>
RV_07.067.02.1{12}  aśocyagniḥ samidhāno asme upo adṛśran tamasaścidantāḥ<BR>
RV_07.067.02.2{12}  aceti keturuṣasaḥ purastācchriye divo duhiturjāyamānaḥ<BR>
RV_07.067.03.1{12}  abhi vāṃ nūnamaśvinā suhotā stomaiḥ siṣakti nāsatyā vivakvān<BR>
RV_07.067.03.2{12}  pūrvībhiryātaṃ pathyābhirarvāk svarvidā vasumatā rathena<BR>
RV_07.067.04.1{12}  avorvāṃ nūnamaśvinā yuvākurhuve yad vāṃ sute mādhvīvasūyuḥ<BR>
RV_07.067.04.2{12}  ā vāṃ vahantu sthavirāso aśvāḥ pibātho asmesuṣutā madhūni<BR>
RV_07.067.05.1{12}  prācīmu devāśvinā dhiyaṃ me 'mṛdhrāṃ sātaye kṛtaṃ vasūyum<BR>
RV_07.067.05.2{12}  viśvā aviṣṭaṃ vāja ā purandhīstā naḥ śaktaṃ śacīpatī śacībhiḥ<BR>
RV_07.067.06.1{13}  aviṣṭaṃ dhīṣvaśvinā na āsu prajāvad reto ahrayaṃ no astu<BR>
RV_07.067.06.2{13}  ā vāṃ toke tanaye tūtujānāḥ suratnāso devavītiṃgamema<BR>
RV_07.067.07.1{13}  eṣa sya vāṃ pūrvagatveva sakhye nidhirhito mādhvī rāto asme<BR>
RV_07.067.07.2{13}  aheḷatā manasā yātamarvāgaśnantā havyaṃ mānuṣīṣu vikṣu<BR>
RV_07.067.08.1{13}  ekasmin yoge bhuraṇā samāne pari vāṃ sapta sravato ratho gāt<BR>
RV_07.067.08.2{13}  na vāyanti subhvo devayuktā ye vāṃ dhūrṣu taraṇayovahanti<BR>
RV_07.067.09.1{13}  asaścatā maghavadbhyo hi bhūtaṃ ye rāyā maghadeyaṃ junanti<BR>
RV_07.067.09.2{13}  pra ye bandhuṃ sūnṛtābhistirante gavyā pṛñcanto aśvyā maghāni<BR>
RV_07.067.10.1{13}  nū me havamā śṛṇutaṃ yuvānā yāsiṣṭaṃ vartiraśvināvirāvat<BR>
RV_07.067.10.2{13}  dhattaṃ ratnāni jarataṃ ca sūrīn yūyaṃ pāta .. .<BR>
<BR>
RV_07.068.01.1{14}  ā śubhrā yātamaśvinā svaśvā giro dasrā jujuṣāṇā yuvākoḥ<BR>
RV_07.068.01.2{14}  havyāni ca pratibhṛtā vītaṃ naḥ<BR>
RV_07.068.02.1{14}  pra vāmandhāṃsi madyānyasthuraraṃ gantaṃ haviṣo vītaye me<BR>
RV_07.068.02.2{14}  tiro aryo havanāni śrutaṃ naḥ<BR>
RV_07.068.03.1{14}  pra vāṃ ratho manojavā iyarti tiro rajāṃsyaśvinā śatotiḥ<BR>
RV_07.068.03.2{14}  asmabhyaṃ sūryāvasū iyānaḥ<BR>
RV_07.068.04.1{14}  ayaṃ ha yad vāṃ devayā u adrirūrdhvo vivakti somasud yuvabhyām<BR>
RV_07.068.04.2{14}  ā valgū vipro vavṛtīta havyaiḥ<BR>
RV_07.068.05.1{14}  citraṃ ha yad vāṃ bhojanaṃ nvasti nyatraye mahiṣvantaṃ yuyotam<BR>
RV_07.068.05.2{14}  yo vāmomānaṃ dadhate priyaḥ san<BR>
RV_07.068.06.1{15}  uta tyad vāṃ jurate aśvinā bhūccyavānāya pratītyaṃ havirde<BR>
RV_07.068.06.2{15}  adhi yad varpa itaūti dhatthaḥ<BR>
RV_07.068.07.1{15}  uta tyaṃ bhujyumaśvinā sakhāyo madhye jahurdurevāsaḥ samudre<BR>
RV_07.068.07.2{15}  nirīṃ parṣadarāvā yo yuvākuḥ<BR>
RV_07.068.08.1{15}  vṛkāya cijjasamānāya śaktamuta śrutaṃ śayave hūyamānā<BR>
RV_07.068.08.2{15}  yāvaghnyāmapinvatamapo na staryaṃ cicchaktyaśvināśacībhiḥ<BR>
RV_07.068.09.1{15}  eṣa sya kārurjarate sūktairagre budhāna uṣasāṃ sumanmā<BR>
RV_07.068.09.2{15}  iṣā taṃ vardhadaghnyā payobhiryūyaṃ pāta ...<BR>
<BR>
RV_07.069.01.1{16}  ā vāṃ ratho rodasī badbadhāno hiraṇyayo vṛṣabhiryātvaśvaiḥ<BR>
RV_07.069.01.2{16}  ghṛtavartaniḥ pavibhī rucāna iṣāṃ voḷhā nṛpatirvājinīvān<BR>
RV_07.069.02.1{16}  sa paprathāno abhi pañca bhūmā trivandhuro manasā yātu yuktaḥ<BR>
RV_07.069.02.2{16}  viśo yena gachatho devayantīḥ kutrā cid yāmamaśvinā dadhānā<BR>
RV_07.069.03.1{16}  svaśvā yaśasā yātamarvāg dasrā nidhiṃ madhumantaṃ pibāthaḥ<BR>
RV_07.069.03.2{16}  vi vāṃ ratho vadhvā yādamāno 'ntān divo bādhate vartanibhyām<BR>
RV_07.069.04.1{16}  yuvoḥ śriyaṃ pari yoṣāvṛṇīta sūro duhitā paritakmyāyām<BR>
RV_07.069.04.2{16}  yad devayantamavathaḥ śacībhiḥ pari ghraṃsamomanā vāṃ vayo gāt<BR>
RV_07.069.05.1{16}  yo ha sya vāṃ rathirā vasta usrā ratho yujānaḥ pariyātivartiḥ<BR>
RV_07.069.05.2{16}  tena naḥ śaṃ yoruṣaso vyuṣṭau nyaśvinā vahataṃ yajñe asmin<BR>
RV_07.069.06.1{16}  narā gaureva vidyutaṃ tṛṣāṇāsmākamadya savanopa yātam<BR>
RV_07.069.06.2{16}  purutrā hi vāṃ matibhirhavante mā vāmanye ni yaman devayantaḥ<BR>
RV_07.069.07.1{16}  yuvaṃ bhujyumavaviddhaṃ samudra udūhathurarṇaso asridhānaiḥ<BR>
RV_07.069.07.2{16}  patatribhiraśramairavyathibhirdaṃsanābhiraśvinā pārayantā<BR>
RV_07.069.08.1{16}  nū me havamā śṛṇutaṃ yuvānā ...<BR>
<BR>
RV_07.070.01.1{17}  ā viśvavārāśvinā gataṃ naḥ pra tat sthānamavāci vāṃ pṛthivyām<BR>
RV_07.070.01.2{17}  aśvo na vājī śunapṛṣṭho asthādā yat sedathurdhruvase na yonim<BR>
RV_07.070.02.1{17}  siṣakti sā vāṃ sumatiścaniṣṭhātāpi gharmo manuṣo duroṇe<BR>
RV_07.070.02.2{17}  yo vāṃ samudrān saritaḥ pipartyetagvā cin na suyujā yujānaḥ<BR>
RV_07.070.03.1{17}  yāni sthānānyaśvinā dadhāthe divo yahvīṣvoṣadhīṣu vikṣu<BR>
RV_07.070.03.2{17}  ni parvatasya mūrdhani sadanteṣaṃ janāya dāśuṣevahantā<BR>
RV_07.070.04.1{17}  caniṣṭaṃ devā oṣadhīṣvapsu yad yogyā aśnavaithe ṛṣīṇām<BR>
RV_07.070.04.2{17}  purūṇi ratnā dadhatau nyasme anu pūrvāṇi cakhyathuryugāni<BR>
RV_07.070.05.1{17}  śuśruvāṃsā cidaśvinā purūṇyabhi brahmāṇi cakṣāthe ṛṣīṇām<BR>
RV_07.070.05.2{17}  prati pra yātaṃ varamā janāyāsme vāmastu sumatiścaniṣṭhā<BR>
RV_07.070.06.1{17}  yo vāṃ yajño nāsatyā haviṣmān kṛtabrahmā samaryo bhavāti<BR>
RV_07.070.06.2{17}  upa pra yātaṃ varamā vasiṣṭhamimā brahmāṇy ṛcyante yuvabhyām<BR>
RV_07.070.07.1{17}  iyaṃ manīṣā iyamaśvinā gīrimāṃ suvṛktiṃ vṛṣaṇā juṣethām<BR>
RV_07.070.07.2{17}  imā brahmāṇi yuvayūnyagman yūyaṃ pāta ...<BR>
<BR>
RV_07.071.01.1{18}  apa svasuruṣaso nag jihīte riṇakti kṛṣṇīraruṣāya panthām<BR>
RV_07.071.01.2{18}  aśvāmaghā gomaghā vāṃ huvema divā naktaṃ śarumasmad yuyotam<BR>
RV_07.071.02.1{18}  upāyātaṃ dāśuṣe martyāya rathena vāmamaśvinā vahantā<BR>
RV_07.071.02.2{18}  yuyutamasmadanirāmamīvāṃ divā naktaṃ mādhvī trāsithāṃ naḥ<BR>
RV_07.071.03.1{18}  ā vāṃ rathamavamasyāṃ vyuṣṭau sumnāyavo vṛṣaṇo vartayantu<BR>
RV_07.071.03.2{18}  syūmagabhastim ṛtayugbhiraśvairāśvinā vasumantaṃ vahethām<BR>
RV_07.071.04.1{18}  yo vāṃ ratho nṛpatī asti voḷhā trivandhuro vasumānusrayāmā<BR>
RV_07.071.04.2{18}  ā na enā nāsatyopa yātamabhi yad vāṃ viśvapsnyo jigāti<BR>
RV_07.071.05.1{18}  yuvaṃ cyavānaṃ jaraso 'mumuktaṃ ni pedava ūhathurāśumaśvam<BR>
RV_07.071.05.2{18}  niraṃhasastamasa spartamatriṃ ni jāhuṣaṃ śithire dhātamantaḥ<BR>
RV_07.071.06.1{18}  iyaṃ manīṣā iyamaśvinā gīr...<BR>
<BR>
RV_07.072.01.1{19}  ā gomatā nāsatyā rathenāśvāvatā puruścandreṇa yātam<BR>
RV_07.072.01.2{19}  abhi vāṃ viśvā niyutaḥ sacante spārhayā śriyā tanvā śubhānā<BR>
RV_07.072.02.1{19}  ā no devebhirupa yātamarvāk sajoṣasā nāsatyā rathena<BR>
RV_07.072.02.2{19}  yuvorhi naḥ sakhyā pitryāṇi samāno bandhuruta tasya vittam<BR>
RV_07.072.03.1{19}  udu stomāso aśvinorabudhrañ jāmi brahmāṇyuṣasaśca devīḥ<BR>
RV_07.072.03.2{19}  āvivāsan rodasī dhiṣṇyeme achā vipro nāsatyā vivakti<BR>
RV_07.072.04.1{19}  vi ceduchantyaśvinā uṣāsaḥ pra vāṃ brahmāṇi kāravo bharante<BR>
RV_07.072.04.2{19}  ūrdhvaṃ bhānuṃ savitā devo aśred bṛhadagnayaḥ samidhā jarante<BR>
RV_07.072.05.1{19}  ā paścātān nāsatyā purastādāśvinā yātamadharādudaktāt<BR>
RV_07.072.05.2{19}  ā viśvataḥ pāñcajanyena rāyā yūyaṃ pāta ...<BR>
<BR>
RV_07.073.01.1{20}  atāriṣma tamasas pāramasya prati stomaṃ devayanto dadhānāḥ<BR>
RV_07.073.01.2{20}  purudaṃsā purutamā purājāmartyā havate aśvinā gīḥ<BR>
RV_07.073.02.1{20}  nyu priyo manuṣaḥ sādi hotā nāsatyā yo yajate vandate ca<BR>
RV_07.073.02.2{20}  aśnītaṃ madhvo aśvinā upāka ā vāṃ voce vidatheṣu prayasvān<BR>
RV_07.073.03.1{20}  ahema yajñaṃ pathāmurāṇā imāṃ suvṛktiṃ vṛṣaṇā juṣethām<BR>
RV_07.073.03.2{20}  śruṣṭīveva preṣito vāmabodhi prati stomairjaramāṇo vasiṣṭhaḥ<BR>
RV_07.073.04.1{20}  upa tyā vahnī gamato viśaṃ no rakṣohaṇā sambhṛtā vīḷupāṇī<BR>
RV_07.073.04.2{20}  samandhāṃsyagmata matsarāṇi mā no mardhiṣṭamā gataṃ śivena<BR>
RV_07.073.05.1{20}  ā paścātān nāsatyā purastād ...<BR>
<BR>
RV_07.074.01.1{21}  imā u vāṃ diviṣṭaya usrā havante aśvinā<BR>
RV_07.074.01.2{21}  ayaṃ vāmahve 'vase śacīvasū viśaṃ-viśaṃ hi gachathaḥ<BR>
RV_07.074.02.1{21}  yuvaṃ citraṃ dadathurbhojanaṃ narā codethāṃ sūnṛtāvate<BR>
RV_07.074.02.2{21}  arvāg rathaṃ samanasā ni yachataṃ pibataṃ somyaṃ madhu<BR>
RV_07.074.03.1{21}  ā yātamupa bhūṣataṃ madhvaḥ pibatamaśvinā<BR>
RV_07.074.03.2{21}  dugdhaṃ payovṛṣaṇā jenyāvasū mā no mardhiṣṭamā gatam<BR>
RV_07.074.04.1{21}  aśvāso ye vāmupa dāśuṣo gṛhaṃ yuvāṃ dīyanti bibhrataḥ<BR>
RV_07.074.04.2{21}  makṣūyubhirnarā hayebhiraśvinā devā yātamasmayū<BR>
RV_07.074.05.1{21}  adhā ha yanto aśvinā pṛkṣaḥ sacanta sūrayaḥ<BR>
RV_07.074.05.2{21}  tā yaṃsato maghavadbhyo dhruvaṃ yaśaśchardirasmabhyaṃ nāsatyā<BR>
RV_07.074.06.1{21}  pra ye yayuravṛkāso rathā iva nṛpātāro janānām<BR>
RV_07.074.06.2{21}  uta svena śavasā śūśuvurnara uta kṣiyanti sukṣitim<BR>
<BR>
RV_07.075.01.1{22}  vyuṣā āvo divijā ṛtenāviṣkṛṇvānā mahimānamāgāt<BR>
RV_07.075.01.2{22}  apa druhastama āvarajuṣṭamaṅgirastamā pathyā ajīgaḥ<BR>
RV_07.075.02.1{22}  mahe no adya suvitāya bodhyuṣo mahe saubhagāya pra yandhi<BR>
RV_07.075.02.2{22}  citraṃ rayiṃ yaśasaṃ dhehyasme devi marteṣu mānuṣi śravasyum<BR>
RV_07.075.03.1{22}  ete tye bhānavo darśatāyāścitrā uṣaso amṛtāsa āguḥ<BR>
RV_07.075.03.2{22}  janayanto daivyāni vratānyāpṛṇanto antarikṣā vyasthuḥ<BR>
RV_07.075.04.1{22}  eṣā syā yujānā parākāt pañca kṣitīḥ pari sadyo jigāti<BR>
RV_07.075.04.2{22}  abhipaśyantī vayunā janānāṃ divo duhitā bhuvanasyapatnī<BR>
RV_07.075.05.1{22}  vājinīvatī sūryasya yoṣā citrāmaghā rāya īśe vasūnām<BR>
RV_07.075.05.2{22}  ṛṣiṣṭutā jarayantī maghonyuṣā uchati vahnibhirgṛṇānā<BR>
RV_07.075.06.1{22}  prati dyutānāmaruṣāso aśvāścitrā adṛśrannuṣasaṃ vahantaḥ<BR>
RV_07.075.06.2{22}  yāti śubhrā viśvapiśā rathena dadhāti ratnaṃvidhate janāya<BR>
RV_07.075.07.1{22}  satyā satyebhirmahatī mahadbhirdevī devebhiryajatā yajatraiḥ<BR>
RV_07.075.07.2{22}  rujad dṛḷhāni dadadusriyāṇāṃ prati gāva uṣasaṃ vāvaśanta<BR>
RV_07.075.08.1{22}  nū no gomad vīravad dhehi ratnamuṣo aśvāvad purubhojo asme<BR>
RV_07.075.08.2{22}  mā no barhiḥ puruṣatā nide karyūyaṃ pāta ...<BR>
<BR>
RV_07.076.01.1{23}  udu jyotiramṛtaṃ viśvajanyaṃ viśvānaraḥ savitā devo aśret<BR>
RV_07.076.01.2{23}  kratvā devānāmajaniṣṭa cakṣurāvirakarbhuvanaṃviśvamuṣāḥ<BR>
RV_07.076.02.1{23}  pra me panthā devayānā adṛśrannamardhanto vasubhiriṣkṛtāsaḥ<BR>
RV_07.076.02.2{23}  abhūdu keturuṣasaḥ purastāt pratīcyāgādadhi harmyebhyaḥ<BR>
RV_07.076.03.1{23}  tānīdahāni bahulānyāsan yā prācīnamuditā sūryasya<BR>
RV_07.076.03.2{23}  yataḥ pari jāra ivācarantyuṣo dadṛkṣe na punaryatīva<BR>
RV_07.076.04.1{23}  ta id devānāṃ sadhamāda āsannṛtāvānaḥ kavayaḥ pūrvyāsaḥ<BR>
RV_07.076.04.2{23}  gūḷhaṃ jyotiḥ pitaro anvavindan satyamantrā ajanayannuṣāsam<BR>
RV_07.076.05.1{23}  samāna ūrve adhi saṃgatāsaḥ saṃ jānate na yatante mithaste<BR>
RV_07.076.05.2{23}  te devānāṃ na minanti vratānyamardhanto vasubhiryādamānāḥ<BR>
RV_07.076.06.1{23}  prati tvā stomairīḷate vasiṣṭhā uṣarbudhaḥ subhage tuṣṭuvāṃsaḥ<BR>
RV_07.076.06.2{23}  gavāṃ netrī vājapatnī na uchoṣaḥ sujāte prathamā jarasva<BR>
RV_07.076.07.1{23}  eṣā netrī rādhasaḥ sūnṛtānāmuṣā uchantī ribhyate vasiṣṭhaiḥ<BR>
RV_07.076.07.2{23}  dīrghaśrutaṃ rayimasme dadhānā yūyaṃ pāta . ..<BR>
<BR>
RV_07.077.01.1{24}  upo ruruce yuvatirna yoṣā viśvaṃ jīvaṃ prasuvantī carāyai<BR>
RV_07.077.01.2{24}  abhūdagniḥ samidhe mānuṣāṇāmakarjyotirbādhamānā tamāṃsi<BR>
RV_07.077.02.1{24}  viśvaṃ pratīcī saprathā udasthād ruśad vāso bibhratīśukramaśvait<BR>
RV_07.077.02.2{24}  hiraṇyavarṇā sudṛśīkasandṛg gavāṃ mātānetryahnāmaroci<BR>
RV_07.077.03.1{24}  devānāṃ cakṣuḥ subhagā vahantī śvetaṃ nayantī sudṛśīkamaśvam<BR>
RV_07.077.03.2{24}  uṣā adarśi raśmibhirvyaktā citrāmaghā viśvamanu prabhūtā<BR>
RV_07.077.04.1{24}  antivāmā dūre amitramuchorvīṃ gavyūtimabhayaṃ kṛdhī naḥ<BR>
RV_07.077.04.2{24}  yāvaya dveṣa ā bharā vasūni codaya rādho gṛṇate maghoni<BR>
RV_07.077.05.1{24}  asme śreṣṭhebhirbhānubhirvi bhāhyuṣo devi pratirantī na āyuḥ<BR>
RV_07.077.05.2{24}  iṣaṃ ca no dadhatī viśvavāre gomadaśvāvad rathavacca rādhaḥ<BR>
RV_07.077.06.1{24}  yāṃ tvā divo duhitarvardhayantyuṣaḥ sujāte matibhirvasiṣṭhāḥ<BR>
RV_07.077.06.2{24}  sāsmāsu dhā rayim ṛṣvaṃ bṛhantaṃ yūyaṃ pāta .. .<BR>
<BR>
RV_07.078.01.1{25}  prati ketavaḥ prathamā adṛśrannūrdhvā asyā añjayo vi śrayante<BR>
RV_07.078.01.2{25}  uṣo arvācā bṛhatā rathena jyotiṣmatā vāmamasmabhyaṃ vakṣi<BR>
RV_07.078.02.1{25}  prati ṣīmagnirjarate samiddhaḥ prati viprāso matibhirgṛṇantaḥ<BR>
RV_07.078.02.2{25}  uṣā yāti jyotiṣā bādhamānā viśvā tamāṃsi duritāpa devī<BR>
RV_07.078.03.1{25}  etā u tyāḥ pratyadṛśran purastājjyotiryachantīruṣasovibhātīḥ<BR>
RV_07.078.03.2{25}  ajījanan sūryaṃ yajñamagnimapācīnaṃ tamo agādajuṣṭam<BR>
RV_07.078.04.1{25}  aceti divo duhitā maghonī viśve paśyantyuṣasaṃ vibhātīm<BR>
RV_07.078.04.2{25}  āsthād rathaṃ svadhayā yujyamānamā yamaśvāsaḥ suyujo vahanti<BR>
RV_07.078.05.1{25}  prati tvādya sumanaso budhantāsmākāso maghavāno vayaṃ ca<BR>
RV_07.078.05.2{25}  tilvilāyadhvamuṣaso vibhātīryūyaṃ pāta ...<BR>
<BR>
RV_07.079.01.1{26}  vyuṣā āvaḥ pathyā janānāṃ pañca kṣitīrmānuṣīrbodhayantī<BR>
RV_07.079.01.2{26}  susandṛgbhirukṣabhirbhānumaśred vi sūryo rodasī cakṣasāvaḥ<BR>
RV_07.079.02.1{26}  vyañjate divo anteṣvaktūn viśo na yuktā uṣaso yatante<BR>
RV_07.079.02.2{26}  saṃ te gāvastama ā vartayanti jyotiryachanti saviteva bāhū<BR>
RV_07.079.03.1{26}  abhūduṣā indratamā maghonyajījanat suvitāya śravāṃsi<BR>
RV_07.079.03.2{26}  vi divo devī duhitā dadhātyaṅgirastamā sukṛte vasūni<BR>
RV_07.079.04.1{26}  tāvaduṣo rādho asmabhyaṃ rāsva yāvat stotṛbhyo arado gṛṇānā<BR>
RV_07.079.04.2{26}  yāṃ tvā jajñurvṛṣabhasyā raveṇa vi dṛḷhasya duro adreraurṇoḥ<BR>
RV_07.079.05.1{26}  devaṃ-devaṃ rādhase codayantyasmadryak sūnṛtā īrayantī<BR>
RV_07.079.05.2{26}  vyuchantī naḥ sanaye dhiyo dhā yūyaṃ pāta ...<BR>
<BR>
RV_07.080.01.1{27}  prati stomebhiruṣasaṃ vasiṣṭhā gīrbhirviprāsaḥ prathamā abudhran<BR>
RV_07.080.01.2{27}  vivartayantīṃ rajasī samante āviṣkṛṇvatīṃ bhuvanāni viśvā<BR>
RV_07.080.02.1{27}  eṣā syā navyamāyurdadhānā gūḍhvī tamo jyotiṣoṣāabodhi<BR>
RV_07.080.02.2{27}  agra eti yuvatirahrayāṇā prācikitat sūryaṃ yajñamagnim<BR>
RV_07.080.03.1{27}  aśvāvatīrgomatīrna uṣāso ...<BR>
<BR>
RV_07.081.01.1{01}  pratyu adarśyāyatyuchantī duhitā divaḥ<BR>
RV_07.081.01.2{01}  apo mahi vyayati cakṣase tamo jyotiṣ kṛṇoti sūnarī<BR>
RV_07.081.02.1{01}  udusriyāḥ sṛjate sūryaḥ sacānudyan nakṣatramarcivat<BR>
RV_07.081.02.2{01}  taveduṣo vyuṣi sūryasya ca saṃ bhaktena gamemahi<BR>
RV_07.081.03.1{01}  prati tvā duhitardiva uṣo jīrā abhutsmahi<BR>
RV_07.081.03.2{01}  yā vahasi puruspārhaṃ vananvati ratnaṃ na dāśuṣe mayaḥ<BR>
RV_07.081.04.1{01}  uchantī yā kṛṇoṣi maṃhanā mahi prakhyai devi svardṛśe<BR>
RV_07.081.04.2{01}  tasyāste ratnabhāja īmahe vayaṃ syāma māturna sūnavaḥ<BR>
RV_07.081.05.1{01}  taccitraṃ rādha ā bharoṣo yad dīrghaśruttamam<BR>
RV_07.081.05.2{01}  yat tedivo duhitarmartabhojanaṃ tad rāsva bhunajāmahai<BR>
RV_07.081.06.1{01}  śravaḥ sūribhyo amṛtaṃ vasutvanaṃ vājānasmabhyaṃ gomataḥ<BR>
RV_07.081.06.2{01}  codayitrī maghonaḥ sūnṛtāvatyuṣā uchadapa sridhaḥ<BR>
<BR>
RV_07.082.01.1{02}  indrāvaruṇā yuvamadhvarāya no viśe janāya mahi śarma yachatam<BR>
RV_07.082.01.2{02}  dīrghaprayajyumati yo vanuṣyati vayaṃ jayema pṛtanāsu dūḍhyaḥ<BR>
RV_07.082.02.1{02}  samrāḷ anyaḥ svarāḷ anya ucyate vāṃ mahāntāvindrāvaruṇā mahāvasū<BR>
RV_07.082.02.2{02}  viśve devāsaḥ parame vyomani saṃ vāmojovṛṣaṇā saṃ balaṃ dadhuḥ<BR>
RV_07.082.03.1{02}  anvapāṃ khānyatṛntamojasā sūryamairayataṃ divi prabhu<BR>
RV_07.082.03.1{02}  m<BR>
RV_07.082.03.2{02}  indrāvaruṇā made asya māyino 'pinvatamapitaḥ pinvataṃ dhiyaḥ<BR>
RV_07.082.04.1{02}  yuvāmid yutsu pṛtanāsu vahnayo yuvāṃ kṣemasya prasave mitajñavaḥ<BR>
RV_07.082.04.2{02}  īśānā vasva ubhayasya kārava indrāvaruṇā suhavā havāmahe<BR>
RV_07.082.05.1{02}  indrāvaruṇā yadimāni cakrathurviśvā jātāni bhuvanasyamajmanā<BR>
RV_07.082.05.2{02}  kṣemeṇa mitro varuṇaṃ duvasyati marudbhirugraḥ śubhamanya īyate<BR>
RV_07.082.06.1{03}  mahe śulkāya varuṇasya nu tviṣa ojo mimāte dhruvamasya yat svam<BR>
RV_07.082.06.2{03}  ajāmimanyaḥ śnathayantamātirad dabhrebhiranyaḥ pra vṛṇoti bhūyasaḥ<BR>
RV_07.082.07.1{03}  na tamaṃho na duritāni martyamindrāvaruṇā na tapaḥ kutaścana<BR>
RV_07.082.07.2{03}  yasya devā gachatho vītho adhvaraṃ na taṃ martasya naśate parihvṛtiḥ<BR>
RV_07.082.08.1{03}  arvāṃ narā daivyenāvasā gataṃ śṛṇutaṃ havaṃ yadi me jujoṣathaḥ<BR>
RV_07.082.08.2{03}  yuvorhi sakhyamuta vā yadāpyaṃ mārḍīkamindrāvaruṇā ni yachatam<BR>
RV_07.082.09.1{03}  asmākamindrāvaruṇā bhare-bhare puroyodhā bhavataṃ kṛṣṭyojasā<BR>
RV_07.082.09.2{03}  yad vāṃ havanta ubhaye adha spṛdhi narastokasya tanayasya sātiṣu<BR>
RV_07.082.10.1{03}  asme indro varuṇo mitro aryamā dyumnaṃ yachantu mahi śarmasaprathaḥ<BR>
RV_07.082.10.2{03}  avadhraṃ jyotiraditer{ṛ}tāvṛdho devasya ślokaṃ saviturmanāmahe<BR>
<BR>
RV_07.083.01.1{04}  yuvāṃ narā paśyamānāsa āpyaṃ prācā gavyantaḥ pṛthuparśavo yayuḥ<BR>
RV_07.083.01.2{04}  dāsā ca vṛtrā hatamāryāṇi ca sudāsamindrāvaruṇāvasāvatam<BR>
RV_07.083.02.1{04}  yatrā naraḥ samayante kṛtadhvajo yasminnājā bhavati kiṃcana priyam<BR>
RV_07.083.02.2{04}  yatrā bhayante bhuvanā svardṛśastatrā na indrāvaruṇādhi vocatam<BR>
RV_07.083.03.1{04}  saṃ bhūmyā antā dhvasirā adṛkṣatendrāvaruṇā divi ghoṣaāruhat<BR>
RV_07.083.03.2{04}  asthurjanānāmupa māmarātayo 'rvāgavasā havanaśrutā gatam<BR>
RV_07.083.04.1{04}  indrāvaruṇā vadhanābhiraprati bhedaṃ vanvantā pra sudāsamāvatam<BR>
RV_07.083.04.2{04}  brahmāṇyeṣāṃ śṛṇutaṃ havīmani satyā tṛtsūnāmabhavat purohitiḥ<BR>
RV_07.083.05.1{04}  indrāvaruṇāvabhyā tapanti māghānyaryo vanuṣāmarātayaḥ<BR>
RV_07.083.05.2{04}  yuvaṃ hi vasva ubhayasya rājatho 'dha smā no 'vataṃ pārye divi<BR>
RV_07.083.06.1{05}  yuvāṃ havanta ubhayāsa ājiṣvindraṃ ca vasvo varuṇaṃ casātaye<BR>
RV_07.083.06.2{05}  yatra rājabhirdaśabhirnibādhitaṃ pra sudāsamāvataṃ tṛtsubhiḥ saha<BR>
RV_07.083.07.1{05}  daśa rājānaḥ samitā ayajyavaḥ sudāsamindrāvaruṇā na yuyudhuḥ<BR>
RV_07.083.07.2{05}  satyā nṛṇāmadmasadāmupastutirdevā eṣāmabhavan devahūtiṣu<BR>
RV_07.083.08.1{05}  dāśarājñe pariyattāya viśvataḥ sudāsa indrāvaruṇāvaśikṣatam<BR>
RV_07.083.08.2{05}  śvityañco yatra namasā kapardino dhiyā dhīvanto asapanta tṛtsavaḥ<BR>
RV_07.083.09.1{05}  vṛtrāṇyanyaḥ samitheṣu jighnate vratānyanyo abhi rakṣate sadā<BR>
RV_07.083.09.2{05}  havāmahe vāṃ vṛṣaṇā suvṛktibhirasme indrāvaruṇaā śarma yachatam<BR>
RV_07.083.10.1{05}  asme indro varuṇo mitro ...<BR>
<BR>
RV_07.084.01.1{06}  ā vāṃ rājānāvadhvare vavṛtyāṃ havyebhirindrāvaruṇā namobhiḥ<BR>
RV_07.084.01.2{06}  pra vāṃ ghṛtācī bāhvordadhānā pari tmanā viṣurūpā jigāti<BR>
RV_07.084.02.1{06}  yuvo rāṣṭraṃ bṛhadinvati dyauryau setṛbhirarajjubhiḥ sinīthaḥ<BR>
RV_07.084.02.2{06}  pari no heḷo varuṇasya vṛjyā uruṃ na indraḥ kṛṇavadu lokam<BR>
RV_07.084.03.1{06}  kṛtaṃ no yajñaṃ vidatheṣu cāruṃ kṛtaṃ brahmāṇi sūriṣupraśastā<BR>
RV_07.084.03.2{06}  upo rayirdevajūto na etu pra ṇaḥ spārhābhirūtibhistiretam<BR>
RV_07.084.04.1{06}  asme indrāvaruṇā viśvavāraṃ rayiṃ dhattaṃ vasumantaṃ purukṣum<BR>
RV_07.084.04.2{06}  pra ya ādityo anṛtā minātyamitā śūro dayate vasūni<BR>
RV_07.084.05.1{06}  iyamindraṃ varuṇamaṣṭa me gīḥ prāvat toke tanaye tūtujānā<BR>
RV_07.084.05.2{06}  suratnāso devavītiṃ gamema yūyaṃ pāta ...<BR>
<BR>
RV_07.085.01.1{07}  punīṣe vāmarakṣasaṃ manīṣāṃ somamindrāya varuṇāya juhvat<BR>
RV_07.085.01.2{07}  ghṛtapratīkāmuṣasaṃ na devīṃ tā no yāmannuruṣyatāmabhīke<BR>
RV_07.085.02.1{07}  spardhante vā u devahūye atra yeṣu dhvajeṣu didyavaḥ patanti<BR>
RV_07.085.02.2{07}  yuvaṃ tānindrāvaruṇāvamitrān hataṃ parācaḥ śarvā viṣūcaḥ<BR>
RV_07.085.03.1{07}  āpaścid dhi svayaśasaḥ sadassu devīrindraṃ varuṇaṃ devatā dhuḥ<BR>
RV_07.085.03.2{07}  kṛṣṭīranyo dhārayati praviktā vṛtrāṇyanyo apratīni hanti<BR>
RV_07.085.04.1{07}  sa sukratur{ṛ}tacidastu hotā ya āditya śavasā vāṃ namasvān<BR>
RV_07.085.04.2{07}  āvavartadavase vāṃ haviṣmānasadit sa suvitāya prayasvān<BR>
RV_07.085.05.1{07}  iyamindraṃ varuṇamaṣṭa me gīḥ ...<BR>
<BR>
RV_07.086.01.1{08}  dhīrā tvasya mahinā janūṃṣi vi yastastambha rodasī cidurvī<BR>
RV_07.086.01.2{08}  pra nākam ṛṣvaṃ nunude bṛhantaṃ dvitā nakṣatrampaprathacca bhūma<BR>
RV_07.086.02.1{08}  uta svayā tanvā saṃ vade tat kadā nvantarvaruṇe bhuvāni<BR>
RV_07.086.02.2{08}  kiṃ me havyamahṛṇāno juṣeta kadā mṛḷīkaṃ sumanā abhi khyam<BR>
RV_07.086.03.1{08}  pṛche tadeno varuṇa didṛkṣūpo emi cikituṣo vipṛcham<BR>
RV_07.086.03.2{08}  samānamin me kavayaścidāhurayaṃ ha tubhyaṃ varuṇo hṛṇīte<BR>
RV_07.086.04.1{08}  kimāga āsa varuṇa jyeṣṭhaṃ yat stotāraṃ jighāṃsasi sakhāyam<BR>
RV_07.086.04.2{08}  pra tan me voco dūḷabha svadhāvo 'va tvānenā namasā tura iyām<BR>
RV_07.086.05.1{08}  ava drugdhāni pitryā sṛjā no 'va yā vayaṃ cakṛmā tanūbhiḥ<BR>
RV_07.086.05.2{08}  ava rājan paśutṛpaṃ na tāyuṃ sṛjā vatsaṃ na dāmno vasiṣṭham<BR>
RV_07.086.06.1{08}  na sa svo dakṣo varuṇa dhrutiḥ sā surā manyurvibhīdakoacittiḥ<BR>
RV_07.086.06.2{08}  asti jyāyān kanīyasa upāre svapnaścanedanṛtasya prayotā<BR>
RV_07.086.07.1{08}  araṃ dāso na mīḷhuṣe karāṇyahaṃ devāya bhūrṇaye 'nāgāḥ<BR>
RV_07.086.07.2{08}  acetayadacito devo aryo gṛtsaṃ rāye kavitaro junāti<BR>
RV_07.086.08.1{08}  ayaṃ su tubhyaṃ varuṇa svadhāvo hṛdi stoma upaśritaścidastu<BR>
RV_07.086.08.2{08}  śaṃ naḥ kṣeme śamu yoge no astu yūyaṃ pāta ...<BR>
<BR>
RV_07.087.01.1{09}  radat patho varuṇaḥ sūryāya prārṇāṃsi samudriyā nadīnām<BR>
RV_07.087.01.2{09}  sargo na sṛṣṭo arvatīr{ṛ}tāyañcakāra mahīravanīrahabhyaḥ<BR>
RV_07.087.02.1{09}  ātmā te vāto raja ā navīnot paśurna bhūrṇiryavase sasavān<BR>
RV_07.087.02.2{09}  antarmahī bṛhatī rodasīme viśvā te dhāma varuṇa priyāṇi<BR>
RV_07.087.03.1{09}  pari spaśo varuṇasya smadiṣṭā ubhe paśyanti rodasī sumeke<BR>
RV_07.087.03.2{09}  ṛtāvānaḥ kavayo yajñadhīrāḥ pracetaso ya iṣayanta manma<BR>
RV_07.087.04.1{09}  uvāca me varuṇo medhirāya triḥ sapta nāmāghnyā bibharti<BR>
RV_07.087.04.2{09}  vidvān padasya guhyā na vocad yugāya vipra uparāya śikṣan<BR>
RV_07.087.05.1{09}  tisro dyāvo nihitā antarasmin tisro bhūmīruparāḥ ṣaḍvidhānāḥ<BR>
RV_07.087.05.2{09}  gṛtso rājā varuṇaścakra etaṃ divi preṅkhaṃhiraṇyayaṃ śubhe kam<BR>
RV_07.087.06.1{09}  ava sindhuṃ varuṇo dyauriva sthād drapso na śveto mṛgastuviṣmān<BR>
RV_07.087.06.2{09}  gambhīraśaṃso rajaso vimānaḥ supārakṣatraḥ sato asya rājā<BR>
RV_07.087.07.1{09}  yo mṛḷayāti cakruṣe cidāgo vayaṃ syāma varuṇe anāgāḥ<BR>
RV_07.087.07.2{09}  anu vratānyaditer{ṛ}dhanto yūyaṃ pāta ...<BR>
<BR>
RV_07.088.01.1{10}  pra śundhyuvaṃ varuṇāya preṣṭhāṃ matiṃ vasiṣṭha mīḷhuṣe bharasva<BR>
RV_07.088.01.2{10}  ya īmarvāñcaṃ karate yajatraṃ sahasrāmaghaṃ vṛṣaṇaṃ bṛhantam<BR>
RV_07.088.02.1{10}  adhā nvasya sandṛśaṃ jaganvānagneranīkaṃ varuṇasya maṃsi<BR>
RV_07.088.02.2{10}  svaryadaśmannadhipā u andho 'bhi mā vapurdṛśaye ninīyāt<BR>
RV_07.088.03.1{10}  ā yad ruhāva varuṇaśca nāvaṃ pra yat samudramīrayāvamadhyam<BR>
RV_07.088.03.2{10}  adhi yadapāṃ snubhiścarāva pra preṅkha īṅkhayāvahai śubhe kam<BR>
RV_07.088.04.1{10}  vasiṣṭhaṃ ha varuṇo nāvyādhād ṛṣiṃ cakāra svapā mahobhiḥ<BR>
RV_07.088.04.2{10}  stotāraṃ vipraḥ sudinatve ahnāṃ yān nu dyāvastatanan yāduṣāsaḥ<BR>
RV_07.088.05.1{10}  kva tyāni nau sakhyā babhūvuḥ sacāvahe yadavṛkaṃ purā cit<BR>
RV_07.088.05.2{10}  bṛhantaṃ mānaṃ varuṇa svadhāvaḥ sahasradvāraṃ jagamā gṛhaṃ te<BR>
RV_07.088.06.1{10}  ya āpirnityo varuṇa priyaḥ san tvāmāgāṃsi kṛṇavat sakhā te<BR>
RV_07.088.06.2{10}  mā ta enasvanto yakṣin bhujema yandhi ṣmā vipra stuvate varūtham<BR>
RV_07.088.07.1{10}  dhruvāsu tvāsu kṣitiṣu kṣiyanto vyasmat pāśaṃ varuṇomumocat<BR>
RV_07.088.07.2{10}  avo vanvānā aditerupasthād yūyaṃ pāta<BR>
<BR>
RV_07.089.01.1{11}  mo ṣu varuṇa mṛnmayaṃ gṛhaṃ rājannahaṃ gamam<BR>
RV_07.089.01.2{11}  mṛḷā sukṣatra mṛḷaya<BR>
RV_07.089.02.1{11}  yademi prasphuranniva dṛtirna dhmāto adrivaḥ<BR>
RV_07.089.02.2{11}  mṛḷā s. m.<BR>
RV_07.089.03.1{11}  kratvaḥ samaha dīnatā pratīpaṃ jagamā śuce<BR>
RV_07.089.03.2{11}  mṛḷā s. m.<BR>
RV_07.089.04.1{11}  apāṃ madhye tasthivāṃsaṃ tṛṣṇāvidajjaritāram<BR>
RV_07.089.04.2{11}  mṛḷā s. m.<BR>
RV_07.089.05.1{11}  yat kiṃ cedaṃ varuṇa daivye jane 'bhidrohaṃ manuṣyāścarāmasi<BR>
RV_07.089.05.2{11}  acittī yat tava dharmā yuyopima mā nastasmādenaso deva rīriṣaḥ<BR>
<BR>
RV_07.090.01.1{12}  pra vīrayā śucayo dadrire vāmadhvaryubhirmadhumantaḥ sutāsaḥ<BR>
RV_07.090.01.2{12}  vaha vāyo niyuto yāhyachā pibā sutasyāndhaso madāya<BR>
RV_07.090.02.1{12}  īśānāya prahutiṃ yasta ānaṭ chuciṃ somaṃ śucipāstubhyaṃ vāyo<BR>
RV_07.090.02.2{12}  kṛṇoṣi taṃ martyeṣu praśastaṃ jāto-jāto jāyate vājyasya<BR>
RV_07.090.03.1{12}  rāye nu yaṃ jajñatū rodasīme rāye devī dhiṣaṇā dhāti devam<BR>
RV_07.090.03.2{12}  adha vāyuṃ niyutaḥ saścata svā uta śvetaṃ vasudhitiṃ nireke<BR>
RV_07.090.04.1{12}  uchannuṣasaḥ sudinā ariprā uru jyotirvividurdīdhyānāḥ<BR>
RV_07.090.04.2{12}  gavyaṃ cidūrvamuśijo vi vavrusteṣāmanu pradivaḥ sasrurāpaḥ<BR>
RV_07.090.05.1{12}  te satyena manasā dīdhyānāḥ svena yuktāsaḥ kratunā vahanti<BR>
RV_07.090.05.2{12}  indravāyū vīravāhaṃ rathaṃ vāmīśānayorabhi pṛkṣaḥ sacante<BR>
RV_07.090.06.1{12}  īśānāso ye dadhate svarṇo gobhiraśvebhirvasubhirhiraṇyaiḥ<BR>
RV_07.090.06.2{12}  indravāyū sūrayo viśvamāyurarvadbhirvīraiḥ pṛtanāsu sahyuḥ<BR>
RV_07.090.07.1{12}  arvanto na śravaso bhikṣamāṇā indravāyū suṣṭutibhirvasiṣṭhāḥ<BR>
RV_07.090.07.2{12}  vājayantaḥ svavase huvema yūyaṃ pāta ...<BR>
<BR>
RV_07.091.01.1{13}  kuvidaṅga namasā ye vṛdhāsaḥ purā devā anavadyāsa āsan<BR>
RV_07.091.01.2{13}  te vāyave manave bādhitāyāvāsayannuṣasaṃ sūryeṇa<BR>
RV_07.091.02.1{13}  uśantā dūtā na dabhāya gopā māsaśca pāthaḥ śaradaśca pūrvīḥ<BR>
RV_07.091.02.2{13}  indravāyū suṣṭutirvāmiyānā mārḍīkamīṭṭe suvitaṃ ca navyam<BR>
RV_07.091.03.1{13}  pīvoannān rayivṛdhaḥ sumedhāḥ śvetaḥ siṣakti niyutāmabhiśrīḥ<BR>
RV_07.091.03.2{13}  te vāyave samanaso vi tasthurviśven naraḥ svapatyāni cakruḥ<BR>
RV_07.091.04.1{13}  yāvat tarastanvo yāvadojo yāvan naraścakṣasā dīdhyānāḥ<BR>
RV_07.091.04.2{13}  śuciṃ somaṃ śucipā pātamasme indravāyū sadatambarhiredam<BR>
RV_07.091.05.1{13}  niyuvānā niyuta spārhavīrā indravOi  P-ū̆amarvākāū0709113052  idaṃ hi vāṃ prabhṛtaṃ madhvo agramadha prīṇānā vimumuktamasme<BR>
RV_07.091.06.1{13}  yā vāṃ śataṃ niyuto yāḥ sahasramindravāyū viśvavārāḥ sacante<BR>
RV_07.091.06.2{13}  ābhiryātaṃ suvidatrābhirarvāk pātaṃ narāpratibhṛtasya madhvaḥ<BR>
RV_07.091.07.1{13}  arvanto na śravaso ...<BR>
<BR>
RV_07.092.01.1{14}  ā vāyo bhūṣa śucipā upa naḥ sahasraṃ te niyuto viśvavāra<BR>
RV_07.092.01.2{14}  upo te andho madyamayāmi yasya deva dadhiṣe pūrvapeyam<BR>
RV_07.092.02.1{14}  pra sotā jīro adhvareṣvasthāt somamindrāya vāyave pibadhyai<BR>
RV_07.092.02.2{14}  pra yad vāṃ madhvo agriyaṃ bharantyadhvaryavo devayantaḥ śacībhiḥ<BR>
RV_07.092.03.1{14}  pra yābhiryāsi dāśvāṃsamachā niyudbhirvāyaviṣṭayeduroṇe<BR>
RV_07.092.03.2{14}  ni no rayiṃ subhojasaṃ yuvasva ni vīraṃ gavyamaśvyaṃ ca rādhaḥ<BR>
RV_07.092.04.1{14}  ye vāyava indramādanāsa ādevāso nitośanāso aryaḥ<BR>
RV_07.092.04.2{14}  ghnanto vṛtrāṇi sūribhiḥ ṣyāma sāsahvāṃso yudhā nṛbhiramitrān<BR>
RV_07.092.05.1{14}  ā no niyudbhiḥ śatinībhiradhvaraṃ sahasriṇībhirupa yāhi yajñam<BR>
RV_07.092.05.2{14}  vāyo asmin savane mādayasva yūyaṃ pāta ...<BR>
<BR>
RV_07.093.01.1{15}  śuciṃ nu stomaṃ navajātamadyendrāgnī vṛtrahaṇā juṣethām<BR>
RV_07.093.01.2{15}  ubhā hi vāṃ suhavā johavīmi tā vājaṃ sadya uśatedheṣṭhā<BR>
RV_07.093.02.1{15}  tā sānasī śavasānā hi bhūtaṃ sākaṃvṛdhā śavasā śūśuvāṃsā<BR>
RV_07.093.02.2{15}  kṣayantau rāyo yavasasya bhūreḥ pṛṅktaṃ vājasya sthavirasya ghṛṣveḥ<BR>
RV_07.093.03.1{15}  upo ha yad vidathaṃ vājino gurdhībhirviprāḥ pramatimichamānāḥ<BR>
RV_07.093.03.2{15}  arvanto na kāṣṭhāṃ nakṣamāṇā indrāgnī johuvato naraste<BR>
RV_07.093.04.1{15}  gīrbhirvipraḥ pramatimichamāna īṭṭe rayiṃ yaśasaṃ pūrvabhājam<BR>
RV_07.093.04.2{15}  indrāgnī vṛtrahaṇā suvajrā pra no navyebhistirataṃ deṣṇaiḥ<BR>
RV_07.093.05.1{15}  saṃ yan mahī mithatī spardhamāne tanūrucā śūrasātā yataite<BR>
RV_07.093.05.2{15}  adevayuṃ vidathe devayubhiḥ satrā hataṃ somasutā janena<BR>
RV_07.093.06.1{16}  imāmu ṣu somasutimupa na endrāgnī saumanasāya yātam<BR>
RV_07.093.06.2{16}  nū cid dhi parimamnāthe asmānā vāṃ śaśvadbhirvavṛtīya vājaiḥ<BR>
RV_07.093.07.1{16}  so agna enā namasā samiddho 'chā mitraṃ varuṇamindraṃ voceḥ<BR>
RV_07.093.07.2{16}  yat sīmāgaścakṛmā tat su mṛḷa tadaryamāditiḥśiśrathantu<BR>
RV_07.093.08.1{16}  etā agna āśuṣāṇāsa iṣṭīryuvoḥ sacābhyaśyāma vājān<BR>
RV_07.093.08.2{16}  mendro no viṣṇurmarutaḥ pari khyan yūyaṃ pāta ...<BR>
<BR>
RV_07.094.01.1{17}  iyaṃ vāmasya manmana indrāgnī pūrvyastutiḥ<BR>
RV_07.094.01.2{17}  abhrād vṛṣṭirivājani<BR>
RV_07.094.02.1{17}  śṛṇutaṃ jariturhavamindrāgnī vanataṃ giraḥ<BR>
RV_07.094.02.2{17}  īśānāpipyataṃ dhiyaḥ<BR>
RV_07.094.03.1{17}  mā pāpatvāya no narendrāgnī mābhiśastaye<BR>
RV_07.094.03.2{17}  mā no rīradhataṃ nide<BR>
RV_07.094.04.1{17}  indre agnā namo bṛhat suvṛktimerayāmahe<BR>
RV_07.094.04.2{17}  dhiyā dhenā avasyavaḥ<BR>
RV_07.094.05.1{17}  tā hi śaśvanta īḷata itthā viprāsa ūtaye<BR>
RV_07.094.05.2{17}  sabādho vājasātaye<BR>
RV_07.094.06.1{17}  tā vāṃ gīrbhirvipanyavaḥ prayasvanto havāmahe<BR>
RV_07.094.06.2{17}  medhasātā saniṣyavaḥ<BR>
RV_07.094.07.1{18}  indrāgnī avasā gatamasmabhyaṃ carṣaṇīsahā<BR>
RV_07.094.07.2{18}  mā no duḥśaṃsa īśata<BR>
RV_07.094.08.1{18}  mā kasya no araruṣo dhūrtiḥ praṇaṃ martyasya<BR>
RV_07.094.08.2{18}  indrāgnīśarma yachatam<BR>
RV_07.094.09.1{18}  gomad dhiraṇyavad vasu yad vāmaśvāvadīmahe<BR>
RV_07.094.09.2{18}  indrāgnītad vanemahi<BR>
RV_07.094.10.1{18}  yat soma ā sute nara indrāgnī ajohavuḥ<BR>
RV_07.094.10.2{18}  saptīvantā saparyavaḥ<BR>
RV_07.094.11.1{18}  ukthebhirvṛtrahantamā yā mandānā cidā girā<BR>
RV_07.094.11.2{18}  āṅgūṣairāvivāsataḥ<BR>
RV_07.094.12.1{18}  tāvid duḥśaṃsaṃ martyaṃ durvidvāṃsaṃ rakṣasvinam<BR>
RV_07.094.12.2{18}  ābhogaṃ hanmanā hatamudadhiṃ hanmanā hatam<BR>
<BR>
RV_07.095.01.1{19}  pra kṣodasā dhāyasā sasra eṣā sarasvatī dharuṇamāyasī pūḥ<BR>
RV_07.095.01.2{19}  prabābadhānā rathyeva yāti viśvā apo mahinā sindhuranyāḥ<BR>
RV_07.095.02.1{19}  ekācetat sarasvatī nadīnāṃ śuciryatī giribhya ā samudrāt<BR>
RV_07.095.02.2{19}  rāyaścetantī bhuvanasya bhūrerghṛtaṃ payo duduhe nāhuṣāya<BR>
RV_07.095.03.1{19}  sa vāvṛdhe naryo yoṣaṇāsu vṛṣā śiśurvṛṣabho yajñiyāsu<BR>
RV_07.095.03.2{19}  sa vājinaṃ maghavadbhyo dadhāti vi sātaye tanvaṃ māmṛjīta<BR>
RV_07.095.04.1{19}  uta syā naḥ sarasvatī juṣāṇopa śravat subhagā yajṇe asmin<BR>
RV_07.095.04.2{19}  mitajñubhirnamasyairiyānā rāyā yujā ciduttarā sakhibhyaḥ<BR>
RV_07.095.05.1{19}  imā juhvānā yuṣmadā namobhiḥ prati stomaṃ sarasvati juṣasva<BR>
RV_07.095.05.2{19}  tava śarman priyatame dadhānā upa stheyāma śaraṇaṃ na vṛkṣam<BR>
RV_07.095.06.1{19}  ayamu te sarasvati vasiṣṭho dvārāv ṛtasya subhage vyāvaḥ<BR>
RV_07.095.06.2{19}  vardha śubhre stuvate rāsi vājān yūyaṃ pāta ...<BR>
<BR>
RV_07.096.01.1{20}  bṛhadu gāyiṣe vaco 'suryā nadīnām<BR>
RV_07.096.01.2{20}  sarasvatīmin mahayāsuvṛktibhiḥ stomairvasiṣṭha rodasī<BR>
RV_07.096.02.1{20}  ubhe yat te mahinā śubhre andhasī adhikṣiyanti pūravaḥ<BR>
RV_07.096.02.2{20}  sā no bodhyavitrī marutsakhā coda rādho maghonām<BR>
RV_07.096.03.1{20}  bhadramid bhadrā kṛṇavat sarasvatyakavārī cetati vājinīvatī<BR>
RV_07.096.03.2{20}  gṛṇānā jamadagnivat stuvānā ca vasiṣṭhavat<BR>
RV_07.096.04.1{20}  janīyanto nvagravaḥ putrīyantaḥ sudānavaḥ<BR>
RV_07.096.04.2{20}  sarasvantaṃ havāmahe<BR>
RV_07.096.05.1{20}  ye te sarasva ūrmayo madhumanto ghṛtaścutaḥ<BR>
RV_07.096.05.2{20}  tebhirno 'vitā bhava<BR>
RV_07.096.06.1{20}  pīpivāṃsaṃ sarasvata stanaṃ yo viśvadarṣataḥ<BR>
RV_07.096.06.2{20}  bhakṣīmahi prajāmiṣam <BR>
<BR>
RV_07.097.01.1  yajñe divo nṛṣadane pṛthivyā naro yatra devayavo madanti<BR>
RV_07.097.01.2  indrāya yatra savanāni sunve gaman madāya prathamaṃ vayaś ca<BR>
RV_07.097.02.1  ā daivyā vṛṇīmahe 'vāṃsi bṛhaspatir no maha ā sakhāyaḥ<BR>
RV_07.097.02.2  yathā bhavema mīḷhuṣe anāgā yo no dātā parāvataḥ piteva<BR>
RV_07.097.03.1  tam u jyeṣṭhaṃ namasā havirbhiḥ suśevam brahmaṇas patiṃ gṛṇīṣe<BR>
RV_07.097.03.2  indraṃ śloko mahi daivyaḥ siṣaktu yo brahmaṇo devakṛtasya rājā<BR>
RV_07.097.04.1  sa ā no yoniṃ sadatu preṣṭho bṛhaspatir viśvavāro yo asti<BR>
RV_07.097.04.2  kāmo rāyaḥ suvīryasya taṃ dāt parṣan no ati saścato ariṣṭān<BR>
RV_07.097.05.1  tam ā no arkam amṛtāya juṣṭam ime dhāsur amṛtāsaḥ purājāḥ<BR>
RV_07.097.05.2  śucikrandaṃ yajatam pastyṛnām bṛhaspatim anarvāṇaṃ huvema<BR>
RV_07.097.06.1  taṃ śagmāso aruṣāso aśvā bṛhaspatiṃ sahavāho vahanti<BR>
RV_07.097.06.2  sahaś cid yasya nīlavat sadhasthaṃ nabho na rūpam aruṣaṃ vasānāḥ<BR>
RV_07.097.07.1  sa hi śuciḥ śatapatraḥ sa śundhyur hiraṇyavāśīr iṣiraḥ svarṣāḥ<BR>
RV_07.097.07.2  bṛhaspatiḥ sa svāveśa ṛṣvaḥ purū sakhibhya āsutiṃ kariṣṭhaḥ<BR>
RV_07.097.08.1  devī devasya rodasī janitrī bṛhaspatiṃ vāvṛdhatur mahitvā<BR>
RV_07.097.08.2  dakṣāyyāya dakṣatā sakhāyaḥ karad brahmaṇe sutarā sugādhā<BR>
RV_07.097.09.1  iyaṃ vām brahmaṇas pate suvṛktir brahmendrāya vajriṇe akāri<BR>
RV_07.097.09.2  aviṣṭaṃ dhiyo jigṛtam puraṃdhīr jajastam aryo vanuṣām arātīḥ<BR>
RV_07.097.10.1  bṛhaspate yuvam indraś ca vasvo divyasyeśāthe uta pārthivasya<BR>
RV_07.097.10.2  dhattaṃ rayiṃ stuvate kīraye cid yūyam pāta svastibhiḥ sadā naḥ<BR>
<BR>
RV_07.098.01.1  adhvaryavo 'ruṇaṃ dugdham aṃśuṃ juhotana vṛṣabhāya kṣitīnām<BR>
RV_07.098.01.2  gaurād vedīyāṃ avapānam indro viśvāhed yāti sutasomam ichan<BR>
RV_07.098.02.1  yad dadhiṣe pradivi cārv annaṃ dive-dive pītim id asya vakṣi<BR>
RV_07.098.02.2  uta hṛdota manasā juṣāṇa uśann indra prasthitān pāhi somān<BR>
RV_07.098.03.1  jajñānaḥ somaṃ sahase papātha pra te mātā mahimānam uvāca<BR>
RV_07.098.03.2  endra paprāthorv antarikṣaṃ yudhā devebhyo varivaś cakartha<BR>
RV_07.098.04.1  yad yodhayā mahato manyamānān sākṣāma tān bāhubhiḥ śāśadānān<BR>
RV_07.098.04.2  yad vā nṛbhir vṛta indrābhiyudhyās taṃ tvayājiṃ sauśravasaṃ jayema<BR>
RV_07.098.05.1  prendrasya vocam prathamā kṛtāni pra nūtanā maghavā yā cakāra<BR>
RV_07.098.05.2  yaded adevīr asahiṣṭa māyā athābhavat kevalaḥ somo asya<BR>
RV_07.098.06.1  tavedaṃ viśvam abhitaḥ paśavyaṃ yat paśyasi cakṣasā sūryasya<BR>
RV_07.098.06.2  gavām asi gopatir eka indra bhakṣīmahi te prayatasya vasvaḥ<BR>
RV_07.098.07.1  bṛhaspate yuvam indraś ca vasvo divyasyeśāthe uta pārthivasya<BR>
RV_07.098.07.2  dhattaṃ rayiṃ stuvate kīraye cid yūyam pāta svastibhiḥ sadā naḥ<BR>
<BR>
RV_07.099.01.1  paro mātrayā tanvṛ vṛdhāna na te mahitvam anv aśnuvanti<BR>
RV_07.099.01.2  ubhe te vidma rajasī pṛthivyā viṣṇo deva tvam paramasya vitse<BR>
RV_07.099.02.1  na te viṣṇo jāyamāno na jāto deva mahimnaḥ param antam āpa<BR>
RV_07.099.02.2  ud astabhnā nākam ṛṣvam bṛhantaṃ dādhartha prācīṃ kakubham pṛthivyāḥ<BR>
RV_07.099.03.1  irāvatī dhenumatī hi bhūtaṃ sūyavasinī manuṣe daśasyā<BR>
RV_07.099.03.2  vy astabhnā rodasī viṣṇav ete dādhartha pṛthivīm abhito mayūkhaiḥ<BR>
RV_07.099.04.1  uruṃ yajñāya cakrathur ulokaṃ janayantā sūryam uṣāsam agnim<BR>
RV_07.099.04.2  dāsasya cid vṛṣaśiprasya māyā jaghnathur narā pṛtanājyeṣu<BR>
RV_07.090.05.1  indrāviṣṇū dṛṃhitāḥ śambarasya nava puro navatiṃ ca śnathiṣṭam<BR>
RV_07.099.05.2  śataṃ varcinaḥ sahasraṃ ca sākaṃ hatho apraty asurasya vīrān<BR>
RV_07.099.06.1  iyam manīṣā bṛhatī bṛhantorukramā tavasā vardhayantī<BR>
RV_07.099.06.2  rare vāṃ stomaṃ vidatheṣu viṣṇo pinvatam iṣo vṛjaneṣv indra<BR>
RV_07.099.07.1  vaṣaṭ te viṣṇav āsa ā kṛṇomi tan me juṣasva śipiviṣṭa havyam<BR>
RV_07.099.07.2  vardhantu tvā suṣṭutayo giro me yūyam pāta svastibhiḥ sadā naḥ<BR>
<BR>
RV_07.100.01.1  nū marto dayate saniṣyan yo viṣṇava urugāyāya dāśat<BR>
RV_07.100.01.2  pra yaḥ satrācā manasā yajāta etāvantaṃ naryam āvivāsāt<BR>
RV_07.100.02.1  tvaṃ viṣṇo sumatiṃ viśvajanyām aprayutām evayāvo matiṃ dāḥ<BR>
RV_07.100.02.2  parco yathā naḥ suvitasya bhūrer aśvāvataḥ puruścandrasya rāyaḥ<BR>
RV_07.100.03.1  trir devaḥ pṛthivīm eṣa etāṃ vi cakrame śatarcasam mahitvā<BR>
RV_07.100.03.2  pra viṣṇur astu tavasas tavīyān tveṣaṃ hy asya sthavirasya nāma<BR>
RV_07.100.04.1  vi cakrame pṛthivīm eṣa etāṃ kṣetrāya viṣṇur manuṣe daśasyan<BR>
RV_07.100.04.2  dhruvāso asya kīrayo janāsa urukṣitiṃ sujanimā cakāra<BR>
RV_07.100.05.1  pra tat te adya śipiviṣṭa nāmāryaḥ śaṃsāmi vayunāni vidvān<BR>
RV_07.100.05.2  taṃ tvā gṛṇāmi tavasam atavyān kṣayantam asya rajasaḥ parāke<BR>
RV_07.100.06.1  kim it te viṣṇo paricakṣyam bhūt pra yad vavakṣe śipiviṣṭo asmi<BR>
RV_07.100.06.2  mā varpo asmad apa gūha etad yad anyarūpaḥ samithe babhūtha<BR>
RV_07.100.07.1  vaṣaṭ te viṣṇav āsa ā kṛṇomi tan me juṣasva śipiviṣṭa havyam<BR>
RV_07.100.07.2  vardhantu tvā suṣṭutayo giro me yūyam pāta svastibhiḥ sadā naḥ<BR>
<BR>
RV_07.101.01.1  tisro vācaḥ pra vada jyotiragrā yā etad duhre madhudogham ūdhaḥ<BR>
RV_07.101.01.2  sa vatsaṃ kṛṇvan garbham oṣadhīnāṃ sadyo jāto vṛṣabho roravīti<BR>
RV_07.101.02.1  yo vardhana oṣadhīnāṃ yo apāṃ yo viśvasya jagato deva īśe<BR>
RV_07.101.02.2  sa tridhātu śaraṇaṃ śarma yaṃsat trivartu jyotiḥ svabhiṣṭy asme<BR>
RV_07.101.03.1  starīr u tvad bhavati sūta u tvad yathāvaśaṃ tanvaṃ cakra eṣaḥ<BR>
RV_07.101.03.2  pituḥ payaḥ prati gṛbhṇāti mātā tena pitā vardhate tena putraḥ<BR>
RV_07.101.04.1  yasmin viśvāni bhuvanāni tasthus tisro dyāvas tredhā sasrur āpaḥ<BR>
RV_07.101.04.2  trayaḥ kośāsa upasecanāso madhva ścotanty abhito virapśam<BR>
RV_07.101.05.1  idaṃ vacaḥ parjanyāya svarāje hṛdo astv antaraṃ taj jujoṣat<BR>
RV_07.101.05.2  mayobhuvo vṛṣṭayaḥ santv asme supippalā oṣadhīr devagopāḥ<BR>
RV_07.101.06.1  sa retodhā vṛṣabhaḥ śaśvatīnāṃ tasminn ātmā jagatas tasthuṣaś ca<BR>
RV_07.101.06.2  tan ma ṛtam pātu śataśāradāya yūyam pāta svastibhiḥ sadā naḥ<BR>
<BR>
RV_07.102.01.1{02}  parjanyāya pra gāyata divas putrāya mīḷhuṣe<BR>
RV_07.102.01.2{02}  sa no yavasamichatu<BR>
RV_07.102.02.1{02}  yo garbhamoṣadhīnāṃ gavāṃ kṛṇotyarvatām<BR>
RV_07.102.02.2{02}  parjanyaḥpuruṣīṇām<BR>
RV_07.102.03.1{02}  tasmā idāsye havirjuhotā madhumattamam<BR>
RV_07.102.03.2{02}  iḷāṃ naḥ saṃyataṃ karat<BR>
<BR>
RV_07.103.01.1{03}  saṃvatsaraṃ śaśayānā brāhmaṇā vratacāriṇaḥ<BR>
RV_07.103.01.2{03}  vācaṃ parjanyajinvitāṃ pra maṇḍūkā avādiṣuḥ<BR>
RV_07.103.02.1{03}  divyā āpo abhi yadenamāyan dṛtiṃ na śuṣkaṃ sarasī śayānam<BR>
RV_07.103.02.2{03}  gavāmaha na māyurvatsinīnāṃ maṇdūkānāṃ vagnuratrā sameti<BR>
RV_07.103.03.1{03}  yadīmenānuśato abhyavarṣīt tṛṣyāvataḥ prāvṛṣyāgatāyām<BR>
RV_07.103.03.2{03}  akhkhalīkṛtyā pitaraṃ na putro anyo anyamupa vadantameti<BR>
RV_07.103.04.1{03}  anyo anyamanu gṛbhṇātyenorapāṃ prasarge yadamandiṣātām<BR>
RV_07.103.04.2{03}  maṇḍūko yadabhivṛṣṭaḥ kaniṣkan pṛṣniḥ sampṛṅkte haritena vācam<BR>
RV_07.103.05.1{03}  yadeṣāmanyo anyasya vācaṃ śāktasyeva vadati śikṣamāṇaḥ<BR>
RV_07.103.05.2{03}  sarvaṃ tadeṣāṃ samṛdheva parva yat suvāco vadathanādhyapsu<BR>
RV_07.103.06.1{04}  gomāyureko ajamāyurekaḥ pṛśnireko harita eka eṣām<BR>
RV_07.103.06.2{04}  samānaṃ nāma bibhrato virūpāḥ purutrā vācaṃ pipiśurvadantaḥ<BR>
RV_07.103.07.1{04}  brāhmaṇāso atirātre na some saro na pūrṇamabhito vadantaḥ<BR>
RV_07.103.07.2{04}  saṃvatsarasya tadahaḥ pari ṣṭha yan maṇḍūkāḥ prāvṛṣīṇaṃ babhūva<BR>
RV_07.103.08.1{04}  brāhmaṇāsaḥ somino vācamakrata brahma kṛṇvantaḥ parivatsarīṇam<BR>
RV_07.103.08.2{04}  adhvaryavo gharmiṇaḥ siṣvidānā āvirbhavanti guhyā na ke cit<BR>
RV_07.103.09.1{04}  devahitiṃ jugupurdvādaśasya ṛtuṃ naro na pra minantyete<BR>
RV_07.103.09.2{04}  saṃvatsare prāvṛṣyāgatāyāṃ taptā gharmā aśnuvate visargam<BR>
RV_07.103.10.1{04}  gomāyuradādajamāyuradāt pṛśniradād dharito no vasūni<BR>
RV_07.103.10.2{04}  gavāṃ maṇḍūkā dadataḥ śatāni sahasrasāve pra tiranta āyuḥ<BR>
<BR>
RV_07.104.01.1{05}  indrāsomā tapataṃ rakṣa ubjataṃ nyarpayataṃ vṛṣaṇā tamovṛdhaḥ<BR>
RV_07.104.01.2{05}  parā sṛṇītamacito nyoṣataṃ hataṃ nudethāṃ ni śiśītamatriṇaḥ<BR>
RV_07.104.02.1{05}  indrāsomā samaghaśaṃsamabhyaghaṃ tapuryayastu caruragnivāniva<BR>
RV_07.104.02.2{05}  brahmadviṣe kravyāde ghoracakṣase dveṣo dhattamanavāyaṃ kimīdine<BR>
RV_07.104.03.1{05}  indrāsomā duṣkṛto vavre antaranārambhaṇe tamasi pra vidhyatam<BR>
RV_07.104.03.2{05}  yathā nātaḥ punarekaścanodayat tad vāmastu sahase manyumacchavaḥ<BR>
RV_07.104.04.1{05}  indrāsomā vartayataṃ divo vadhaṃ saṃ pṛthivyā aghaśaṃsāya tarhaṇam<BR>
RV_07.104.04.2{05}  ut takṣataṃ svaryaṃ parvatebhyo yena rakṣo vāvṛdhānaṃ nijūrvathaḥ<BR>
RV_07.104.05.1{05}  indrāsomā vartayataṃ divas paryagnitaptebhiryuvamaśmahanmabhiḥ<BR>
RV_07.104.05.2{05}  tapurvadhebhirajarebhiratriṇo ni parśāne vidhyataṃ yantu nisvaram<BR>
RV_07.104.06.1{06}  indrāsomā pari vāṃ bhūtu viśvata iyaṃ matiḥ kakṣyāśvevavājinā<BR>
RV_07.104.06.2{06}  yāṃ vāṃ hotrāṃ parihinomi medhayemā brahmāṇi nṛpatīva jinvatam<BR>
RV_07.104.07.1{06}  prati smarethāṃ tujayadbhirevairhataṃ druho rakṣaso bhaṅgurāvataḥ<BR>
RV_07.104.07.2{06}  indrāsomā duṣkṛte mā sugaṃ bhūd yo naḥ kadācidabhidāsati druhā<BR>
RV_07.104.08.1{06}  yo mā pākena manasā carantamabhicaṣṭe anṛtebhirvacobhiḥ<BR>
RV_07.104.08.2{06}  āpa iva kāśinā saṃgṛbhītā asannastvāsata indra vaktā<BR>
RV_07.104.09.1{06}  ye pākaśaṃsaṃ viharanta evairye vā bhadraṃ dūṣayanti svadhābhiḥ<BR>
RV_07.104.09.2{06}  ahaye vā tān pradadātu soma ā vā dadhātu nir{ṛ}terupasthe<BR>
RV_07.104.10.1{06}  yo no rasaṃ dipsati pitvo agne yo aśvānāṃ yo gavāṃ yastanūnām<BR>
RV_07.104.10.2{06}  ripu stena steyakṛd dabhrametu ni ṣa hīyatāntanvā tanā ca<BR>
RV_07.104.11.1{07}  paraḥ so astu tanvā tanā ca tisraḥ pṛthivīradho astu viśvāḥ<BR>
RV_07.104.11.2{07}  prati śuṣyatu yaśo asya devā yo no divā dipsati yaśca naktam<BR>
RV_07.104.12.1{07}  suvijñānaṃ cikituṣe janāya saccāsacca vacasī paspṛdhāte<BR>
RV_07.104.12.2{07}  tayoryat satyaṃ yatarad ṛjīyastadit somo 'vati hantyāsat<BR>
RV_07.104.13.1{07}  nā vā u somo vṛjinaṃ hinoti na kṣatriyaṃ mithuyā dhārayantam<BR>
RV_07.104.13.2{07}  hanti rakṣo hantyāsad vadantamubhāvindrasya prasitau śayāte<BR>
RV_07.104.14.1{07}  yadi vāhamanṛtadeva āsa moghaṃ vā devānapyūhe agne<BR>
RV_07.104.14.2{07}  kimasmabhyaṃ jātavedo hṛṇīṣe droghavācaste nir{ṛ}thaṃ sacantām<BR>
RV_07.104.15.1{07}  adyā murīya yadi yātudhāno asmi yadi vāyustatapa pūruṣasya<BR>
RV_07.104.15.2{07}  adhā sa vīrairdaśabhirvi yūyā yo mā moghaṃ yātudhānetyāha<BR>
RV_07.104.16.1{08}  yo māyātuṃ yātudhānetyāha yo vā rakṣāḥ śucirasmītyāha<BR>
RV_07.104.16.2{08}  indrastaṃ hantu mahatā vadhena viśvasya jantoradhamas padīṣṭa<BR>
RV_07.104.17.1{08}  pra yā jigāti khargaleva naktamapa druhā tanvaṃ gūhamānā<BR>
RV_07.104.17.2{08}  vavrānanantānava sā padīṣṭa grāvāṇo ghnantu rakṣasa upabdaiḥ<BR>
RV_07.104.18.1{08}  vi tiṣṭhadhvaṃ maruto vikṣvichata gṛbhāyata rakṣasaḥ saṃ pinaṣṭana<BR>
RV_07.104.18.2{08}  vayo ye bhūtvī patayanti naktabhirye vā ripo dadhire deve adhvare<BR>
RV_07.104.19.1{08}  pra vartaya divo aśmānamindra somaśitaṃ maghavan saṃ śiśādhi<BR>
RV_07.104.19.2{08}  prāktādapāktādadharādudaktādabhi jahi rakṣasaḥparvatena<BR>
RV_07.104.20.1{08}  eta u tye patayanti śvayātava indraṃ dipsanti dipsavo 'dābhyam<BR>
RV_07.104.20.2{08}  śiśīte śakraḥ piśunebhyo vadhaṃ nūnaṃ sṛjadaśaniṃ yātumadbhyaḥ<BR>
RV_07.104.21.1{09}  indro yātūnāmabhavat parāśaro havirmathīnāmabhyāvivāsatām<BR>
RV_07.104.21.2{09}  abhīdu śakraḥ paraśuryathā vanaṃ pātreva bhindan sata eti rakṣasaḥ<BR>
RV_07.104.22.1{09}  ulūkayātuṃ śuśulūkayātuṃ jahi śvayātumuta kokayātum<BR>
RV_07.104.22.2{09}  suparṇayātumuta gṛdhrayātuṃ dṛṣadeva pra mṛṇa rakṣa indra<BR>
RV_07.104.23.1{09}  mā no rakṣo abhi naḍ yātumāvatāmapochatu mithunā yā kimīdinā<BR>
RV_07.104.23.2{09}  pṛthivī naḥ pārthivāt pātvaṃhaso 'ntarikṣaṃ divyāt pātvasmān<BR>
RV_07.104.24.1{09}  indra jahi pumāṃsaṃ yātudhānamuta striyaṃ māyayā śāśadānām<BR>
RV_07.104.24.2{09}  vigrīvāso mūradevā ṛdantu mā te dṛśaṃ sūryamuccarantam<BR>
RV_07.104.25.1{09}  prati cakṣva vi cakṣvendraśca soma jāgṛtam<BR>
RV_07.104.25.2{09}  rakṣobhyo vadhamasyatamaśaniṃ yātumadbhyaḥ<BR>
<BR>
<BR>
<BR>
</body></html>
