<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title> Atharvaveda-Samhita, Saunaka recension, UNACCENTED TEXT </title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

Atharvaveda-Samhita, Saunaka recension<BR>
Based on the ed.: Gli inni dell' Atharvaveda (Saunaka),<BR>
trasliterazione a cura di Chatia Orlandi, Pisa 1991,<BR>
collated with the ed. R. Roth and WḌ. Whitney:<BR>
Atharva Veda Sanhita, Berlin 1856.<BR>
<BR>
Input by Vladimir Petr and Petr Vavrousek.<BR>
TITUS redaction by Jost Gippert (31 January 1997).<BR>
Text of Books 11-20 improved by <BR>
Arlo Griffiths, Leiden 18 May 2000 and<BR>
Philipp Kubisch, Bonn 13 March 2007.<BR>
Revised by Arlo Griffiths, August 2009.<BR>
<BR>
<BR>
<BR>
UNACCENTED TEXT<BR>
<BR>
<BR>
NOTE ON REFERENCES IN BOOKS 11-20:<BR>
The basic numbering of Books 11-20 follows the ed. Roth/Whitney.<BR>
Numbering in [...] follows the ed. by Vishva Bandhu: Atharvaveda (Saunaka),<BR>
with the Pada-Patha and Sayanacarya's commentary, Hoshiarpur 1960-1964<BR>
(Vishveshvaranand indological series, 13-17).<BR>
<BR>
<BR>
<BR>


<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>


<BR>
<BR>
(AVŚ_1,1.1a) ye triṣaptāḥ pariyanti viśvā rūpāṇi bibhrataḥ |<BR>
(AVŚ_1,1.1c) vācas patir balā teṣāṃ tanvo adya dadhātu me ||1||<BR>
<BR>
(AVŚ_1,1.2a) punar ehi vacas pate devena manasā saha |<BR>
(AVŚ_1,1.2c) vasoṣ pate ni ramaya mayy evāstu mayi śrutam ||2||<BR>
<BR>
(AVŚ_1,1.3a) ihaivābhi vi tanūbhe ārtnī iva jyayā |<BR>
(AVŚ_1,1.3c) vācas patir ni yachatu mayy evāstu mayi śrutam ||3||<BR>
<BR>
(AVŚ_1,1.4a) upahūto vācas patir upāsmān vācaspatir hvayatām |<BR>
(AVŚ_1,1.4c) saṃ śrutena gamemahi mā śrutena vi rādhiṣi ||4||<BR>
<BR>
<BR>
<BR>
(AVŚ_1,2.1a) vidmā śarasya pitaraṃ parjanyaṃ bhūridhāyasam |<BR>
(AVŚ_1,2.1c) vidmo ṣv asya mātaraṃ pṛthivīṃ bhūrivarpasam ||1||<BR>
<BR>
(AVŚ_1,2.2a) jyāke pari ṇo namāśmānaṃ tanvaṃ kṛdhi |<BR>
(AVŚ_1,2.2c) vīḍur varīyo 'rātīr apa dveṣāṃsy ā kṛdhi ||2||<BR>
<BR>
(AVŚ_1,2.3a) vṛkṣaṃ yad gāvaḥ pariṣasvajānā anusphuraṃ śaraṃ arcanty ṛbhum |<BR>
(AVŚ_1,2.3c) śarum asmad yāvaya didyum indra ||3||<BR>
<BR>
(AVŚ_1,2.4a) yathā dyāṃ ca pṛthivīṃ cāntas tiṣṭhati tejanam |<BR>
(AVŚ_1,2.4c) evā rogaṃ cāsrāvaṃ cāntas tiṣṭhatu muñja it ||4||<BR>
<BR>
<BR>
<BR>
(AVŚ_1,3.1a) vidmā śarasya pitaraṃ parjanyaṃ śatavṛṣṇyaṃ |<BR>
(AVŚ_1,3.1c) tenā te tanve śaṃ karaṃ pṛthivyāṃ te niṣecanaṃ bahiṣ ṭe astu bāl iti ||1||<BR>
<BR>
(AVŚ_1,3.2a) vidmā śarasya pitaraṃ mitraṃ śatavṛṣṇyaṃ |<BR>
(AVŚ_1,3.2c) tenā te tanve śaṃ karaṃ pṛthivyāṃ te niṣecanaṃ bahiṣ ṭe astu bāl iti ||2||<BR>
<BR>
(AVŚ_1,3.3a) vidmā śarasya pitaraṃ varuṇaṃ śatavṛṣṇyaṃ |<BR>
(AVŚ_1,3.3c) tenā te tanve śaṃ karaṃ pṛthivyāṃ te niṣecanaṃ bahiṣ ṭe astu bāl iti ||3||<BR>
<BR>
(AVŚ_1,3.4a) vidmā śarasya pitaraṃ candraṃ śatavṛṣṇyaṃ |<BR>
(AVŚ_1,3.4c) tenā te tanve śaṃ karaṃ pṛthivyāṃ te niṣecanaṃ bahiṣ ṭe astu bāl iti ||4||<BR>
<BR>
(AVŚ_1,3.5a) vidmā śarasya pitaraṃ sūryaṃ śatavṛṣṇyaṃ |<BR>
(AVŚ_1,3.5c) tenā te tanve śaṃ karaṃ pṛthivyāṃ te niṣecanaṃ bahiṣ ṭe astu bāl iti ||5||<BR>
<BR>
(AVŚ_1,3.6a) yad āntreṣu gavīnyor yad vastāv adhi saṃśritam |<BR>
(AVŚ_1,3.6c) evā te mūtraṃ mucyatāṃ bahir bāl iti sarvakam ||6||<BR>
<BR>
(AVŚ_1,3.7a) pra te bhinadmi mehanaṃ vartraṃ veśantyā iva |<BR>
(AVŚ_1,3.7c) evā te mūtraṃ mucyatāṃ bahir bāl iti sarvakam ||7||<BR>
<BR>
(AVŚ_1,3.8a) viṣitaṃ te vastibilaṃ samudrasyodadher iva |<BR>
(AVŚ_1,3.8c) evā te mūtraṃ mucyatāṃ bahir bāl iti sarvakam ||8||<BR>
<BR>
(AVŚ_1,3.9a) yatheṣukā parāpatad avasṛṣṭādhi dhanvanaḥ |<BR>
(AVŚ_1,3.9c) evā te mūtraṃ mucyatāṃ bahir bāl iti sarvakam ||9||<BR>
<BR>
<BR>
<BR>
(AVŚ_1,4.1a) ambayo yanty adhvabhir jāmayo adhvarīyatām |<BR>
(AVŚ_1,4.1c) pṛñcatīr madhunā payaḥ ||1||<BR>
<BR>
(AVŚ_1,4.2a) amūr yā upa sūrye yābhir vā sūryaḥ saha |<BR>
(AVŚ_1,4.2c) tā no hinvantv adhvaram ||2||<BR>
<BR>
(AVŚ_1,4.3a) apo devīr upa hvaye yatra gāvaḥ pibanti naḥ |<BR>
(AVŚ_1,4.3c) sindhubhyaḥ kartvaṃ haviḥ ||3||<BR>
<BR>
(AVŚ_1,4.4a) apsv antar amṛtam apsu bheṣajam |<BR>
(AVŚ_1,4.4c) apām uta praśastibhir aśvā bhavatha vājino gāvo bhavatha vājinīḥ ||4||<BR>
<BR>
<BR>
<BR>
(AVŚ_1,5.1a) āpo hi ṣṭhā mayobhuvas tā na ūrje dadhātana |<BR>
(AVŚ_1,5.1c) mahe raṇāya cakṣase ||1||<BR>
<BR>
(AVŚ_1,5.2a) yo vaḥ śivatamo rasas tasya bhājayateha naḥ |<BR>
(AVŚ_1,5.2c) uśatīr iva mātaraḥ ||2||<BR>
<BR>
(AVŚ_1,5.3a) tasmā araṃ gamāma vo yasya kṣayāya jinvatha |<BR>
(AVŚ_1,5.3c) āpo janayathā ca naḥ ||3||<BR>
<BR>
(AVŚ_1,5.4a) īśānā vāryāṇāṃ kṣayantīś carṣaṇīnām |<BR>
(AVŚ_1,5.4c) apo yācāmi bheṣajam ||4||<BR>
<BR>
<BR>
<BR>
(AVŚ_1,6.1a) śaṃ no devīr abhiṣṭaya āpo bhavantu pītaye |<BR>
(AVŚ_1,6.1c) śaṃ yor abhi sravantu naḥ ||1||<BR>
<BR>
(AVŚ_1,6.2a) apsu me somo abravīd antar viśvāni bheṣajā |<BR>
(AVŚ_1,6.2c) agniṃ ca viśvaśaṃbhuvam ||2||<BR>
<BR>
(AVŚ_1,6.3a) āpaḥ pṛṇīta bheṣajaṃ varūthaṃ tanve mama |<BR>
(AVŚ_1,6.3c) jyok ca sūryaṃ dṛśe ||3||<BR>
<BR>
(AVŚ_1,6.4a) śaṃ na āpo dhanvanyāḥ śam u santv anūpyāḥ |<BR>
(AVŚ_1,6.4c) śaṃ naḥ khanitrimā āpaḥ śam u yāḥ kumbha ābhṛtāḥ |<BR>
(AVŚ_1,6.4e) śivā naḥ santu vārṣikīḥ ||4||<BR>
<BR>
<BR>
<BR>
(AVŚ_1,7.1a) stuvānam agna ā vaha yātudhānaṃ kimīdinam |<BR>
(AVŚ_1,7.1c) tvaṃ hi deva vandito hantā dasyor babhūvitha ||1||<BR>
<BR>
(AVŚ_1,7.2a) ājyasya parameṣṭhin jātavedas tanūvaśin |<BR>
(AVŚ_1,7.2c) agne taulasya prāśāna yātudhānān vi lāpaya ||2||<BR>
<BR>
(AVŚ_1,7.3a) vi lapantu yātudhānā attriṇo ye kimīdinaḥ |<BR>
(AVŚ_1,7.3c) athedam agne no havir indraś ca prati haryatam ||3||<BR>
<BR>
(AVŚ_1,7.4a) agniḥ pūrva ā rabhatāṃ prendro nudatu bāhumān |<BR>
(AVŚ_1,7.4c) bravītu sarvo yātumān ayam asmīty etya ||4||<BR>
<BR>
(AVŚ_1,7.5a) paśyāma te vīryaṃ jātavedaḥ pra ṇo brūhi yātudhānān nṛcakṣaḥ |<BR>
(AVŚ_1,7.5c) tvayā sarve paritaptāḥ purastāt ta ā yantu prabruvāṇā upedam ||5||<BR>
<BR>
(AVŚ_1,7.6a) ā rabhasva jātavedo 'smākārthāya jajñiṣe |<BR>
(AVŚ_1,7.6c) dūto no agne bhūtvā yātudhānān vi lāpaya ||6||<BR>
<BR>
(AVŚ_1,7.7a) tvam agne yātudhānān upabaddhāṃ ihā vaha |<BR>
(AVŚ_1,7.7c) athaiṣām indro vajreṇāpi śīrṣāṇi vṛścatu ||7||<BR>
<BR>
<BR>
<BR>
(AVŚ_1,8.1a) idaṃ havir yātudhānān nādī phenam ivā vahat |<BR>
(AVŚ_1,8.1c) ya idaṃ strī pumān akar iha sa stuvatāṃ janaḥ ||1||<BR>
<BR>
(AVŚ_1,8.2a) ayaṃ stuvāna āgamad imaṃ sma prati haryata |<BR>
(AVŚ_1,8.2c) bṛhaspate vaśe labdhvāgnīṣomā vi vidhyatam ||2||<BR>
<BR>
(AVŚ_1,8.3a) yātudhānasya somapa jahi prajāṃ nayasva ca |<BR>
(AVŚ_1,8.3c) ni stuvānasya pātaya param akṣy utāvaram ||3||<BR>
<BR>
(AVŚ_1,8.4a) yatraiṣām agne janimāni vettha guhā satām attriṇāṃ jātavedaḥ |<BR>
(AVŚ_1,8.4c) tāṃs tvaṃ brahmaṇā vāvṛdhāno jahy eṣāṃ śatatarham agne ||4||<BR>
<BR>
<BR>
<BR>
(AVŚ_1,9.1a) asmin vasu vasavo dhārayantv indraḥ pūṣā varuṇo mitro agniḥ |<BR>
(AVŚ_1,9.1c) imam ādityā uta viśve ca devā uttarasmin jyotiṣi dhārayantu ||1||<BR>
<BR>
(AVŚ_1,9.2a) asya devāḥ pradiśi jyotir astu sūryo agnir uta vā hiraṇyam |<BR>
(AVŚ_1,9.2c) sapatnā asmad adhare bhavantūttamaṃ nākam adhi rohayemam ||2||<BR>
<BR>
(AVŚ_1,9.3a) yenendrāya samabharaḥ payāṃsy uttamena brahmaṇā jātavedaḥ |<BR>
(AVŚ_1,9.3c) tena tvam agna iha vardhayemaṃ sajātānāṃ śraiṣṭhya ā dhehy enam ||3||<BR>
<BR>
(AVŚ_1,9.4a) aiṣāṃ yajñam uta varco dade 'haṃ rāyas poṣam uta cittāny agne |<BR>
(AVŚ_1,9.4c) sapatnā asmad adhare bhavantūttamaṃ nākam adhi rohayemam ||4||<BR>
<BR>
<BR>
<BR>
(AVŚ_1,10.1a) ayaṃ devānām asuro vi rājati vaśā hi satyā varuṇasya rājñaḥ |<BR>
(AVŚ_1,10.1c) tatas pari brahmaṇā śāśadāna ugrasya manyor ud imaṃ nayāmi ||1||<BR>
<BR>
(AVŚ_1,10.2a) namas te rajan varuṇāstu manyave viśvaṃ hy ugra nicikeṣi drugdham |<BR>
(AVŚ_1,10.2c) sahasram anyān pra suvāmi sākaṃ śataṃ jīvāti śaradas tavāyam ||2||<BR>
<BR>
(AVŚ_1,10.3a) yad uvakthānṛtam jihvayā vṛjinaṃ bahu |<BR>
(AVŚ_1,10.3c) rājñas tvā satyadharmaṇo muñcāmi varuṇād aham ||3||<BR>
<BR>
(AVŚ_1,10.4a) muñcāmi tvā vaiśvānarād arṇavān mahatas pari |<BR>
(AVŚ_1,10.4c) sajātān ugrehā vada brahma cāpa cikīhi naḥ ||4||<BR>
<BR>
<BR>
<BR>
(AVŚ_1,11.1a) vaṣaṭ te pūṣann asmint sūtāv aryamā hotā kṛṇotu vedhāḥ |<BR>
(AVŚ_1,11.1c) sisratāṃ nāry ṛtaprajātā vi parvāṇi jihatāṃ sūtavā u ||1||<BR>
<BR>
(AVŚ_1,11.2a) catasro divaḥ pradiśaś catasro bhūmyā uta |<BR>
(AVŚ_1,11.2c) devā garbhaṃ sam airayan taṃ vy ūrṇuvantu sūtave ||2||<BR>
<BR>
(AVŚ_1,11.3a) sūṣā vy ūrṇotu vi yoniṃ hāpayāmasi |<BR>
(AVŚ_1,11.3c) śrathayā sūṣaṇe tvam ava tvaṃ biṣkale sṛja ||3||<BR>
<BR>
(AVŚ_1,11.4a) neva māṃse na pīvasi neva majjasv āhatam |<BR>
(AVŚ_1,11.4c) avaitu pṛśni śevalaṃ śune jarāyv attave 'va jarāyu padyatām ||4||<BR>
<BR>
(AVŚ_1,11.5a) vi te bhinadmi mehanaṃ vi yoniṃ vi gavīnike |<BR>
(AVŚ_1,11.5c) vi mātaraṃ ca putraṃ ca vi kumāraṃ jarāyuṇāva jarāyu padyatām ||5||<BR>
<BR>
(AVŚ_1,11.6a) yathā vāto yathā mano yathā patanti pakṣiṇaḥ |<BR>
(AVŚ_1,11.6c) evā tvaṃ daśamāsya sākaṃ jarāyuṇā patāva jarāyu padyatām ||6||<BR>
<BR>
<BR>
<BR>
(AVŚ_1,12.1a) jarāyujaḥ prathama usriyo vṛṣā vātābhrajā stanayann eti vṛṣṭyā |<BR>
(AVŚ_1,12.1c) sa no mṛḍāti tanva ṛjugo rujan ya ekam ojas tredhā vicakrame ||1||<BR>
<BR>
(AVŚ_1,12.2a) aṅgeaṅge śociṣā śiśriyāṇaṃ namasyantas tvā haviṣā vidhema |<BR>
(AVŚ_1,12.2c) aṅkānt samaṅkān haviṣā vidhema yo agrabhīt parvāsyā grabhītā ||2||<BR>
<BR>
(AVŚ_1,12.3a) muñca śīrṣaktyā uta kāsa enaṃ paruṣparur āviveśā yo asya |<BR>
(AVŚ_1,12.3c) yo abhrajā vātajā yaś ca śuṣmo vanaspatīnt sacatāṃ parvatāṃś ca ||3||<BR>
<BR>
(AVŚ_1,12.4a) śaṃ me parasmai gātrāya śam astv avarāya me |<BR>
(AVŚ_1,12.4c) śaṃ me caturbhyo aṅgebhyaḥ śam astu tanve mama ||4||<BR>
<BR>
<BR>
<BR>
(AVŚ_1,13.1a) namas te astu vidyute namas te stanayitnave |<BR>
(AVŚ_1,13.1c) namas te astv aśmane yenā dūḍāśe asyasi ||1||<BR>
<BR>
(AVŚ_1,13.2a) namas te pravato napād yatas tapaḥ samūhasi |<BR>
(AVŚ_1,13.2c) mṛḍayā nas tanūbhyo mayas tokebhyas kṛdhi ||2||<BR>
<BR>
(AVŚ_1,13.3a) pravato napān nama evāstu tubhyaṃ namas te hetaye tapuṣe ca kṛṇmaḥ |<BR>
(AVŚ_1,13.3c) vidma te dhāma paramaṃ guhā yat samudre antar nihitāsi nābhiḥ ||3||<BR>
<BR>
(AVŚ_1,13.4a) yāṃ tvā devā asṛjanta viśva iṣuṃ kṛṇvānā asanāya dhṛṣṇum |<BR>
(AVŚ_1,13.4c) sā no mṛḍa vidathe gṛṇānā tasyai te namo astu devi ||4||<BR>
<BR>
<BR>
<BR>
(AVŚ_1,14.1a) bhagam asyā varca ādiṣy adhi vṛkṣād iva srajam |<BR>
(AVŚ_1,14.1c) mahābudhna iva parvato jyok pitṛṣv āstām ||1||<BR>
<BR>
(AVŚ_1,14.2a) eṣā te rājan kanyā vadhūr ni dhūyatām yama |<BR>
(AVŚ_1,14.2c) sā mātur badhyatāṃ gṛhe 'tho bhrātur atho pituḥ ||2||<BR>
<BR>
(AVŚ_1,14.3a) eṣā te kulapā rājan tām u te pari dadmasi |<BR>
(AVŚ_1,14.3c) jyok pitṛṣv āsātā ā śīrṣṇaḥ śamopyāt ||3||<BR>
<BR>
(AVŚ_1,14.4a) asitasya te brahmaṇā kaśyapasya gayasya ca |<BR>
(AVŚ_1,14.4c) antaḥkośam iva jāmayo 'pi nahyāmi te bhagam ||4 ||<BR>
<BR>
<BR>
<BR>
(AVŚ_1,15.1a) saṃ saṃ sravantu sindhavaḥ saṃ vātāḥ saṃ patatriṇaḥ |<BR>
(AVŚ_1,15.1c) imaṃ yajñaṃ pradivo me juṣantāṃ saṃsrāvyeṇa haviṣā juhomi ||1||<BR>
<BR>
(AVŚ_1,15.2a) ihaiva havam ā yāta ma iha saṃsrāvaṇā utemaṃ vardhayatā giraḥ |<BR>
(AVŚ_1,15.2c) ihaitu sarvo yaḥ paśur asmin tiṣṭhatu yā rayiḥ ||2||<BR>
<BR>
(AVŚ_1,15.3a) ye nadīnāṃ saṃsravanty utsāsaḥ sadam akṣitāḥ |<BR>
(AVŚ_1,15.3c) tebhir me sarvaiḥ saṃsrāvair dhanaṃ saṃ srāvayāmasi ||3||<BR>
<BR>
(AVŚ_1,15.4a) ye sarpiṣaḥ saṃsravanti kṣīrasya codakasya ca<BR>
(AVŚ_1,15.4b) tebhir me sarvaiḥ saṃsrāvair dhanaṃ saṃ srāvayāmasi ||4||<BR>
(AVŚ_1,16.1a) ye 'māvāsyāṃ rātrim udasthur vrājam attriṇaḥ |<BR>
(AVŚ_1,16.1c) agnis turīyo yātuhā so asmabhyam adhi bravat ||1||<BR>
<BR>
(AVŚ_1,16.2a) sīsāyādhy āha varuṇaḥ sīsāyāgnir upāvati |<BR>
(AVŚ_1,16.2c) sīsaṃ ma indraḥ prāyachat tad aṅga yātucātanam ||2||<BR>
<BR>
(AVŚ_1,16.3a) idaṃ viṣkandhaṃ sahata idaṃ bādhate attriṇaḥ |<BR>
(AVŚ_1,16.3c) anena viśvā sasahe yā jātāni piśācyāḥ ||3||<BR>
<BR>
(AVŚ_1,16.4a) yadi no gāṃ haṃsi yady aśvaṃ yadi pūruṣam |<BR>
(AVŚ_1,16.4c) taṃ tvā sīsena vidhyāmo yathā no 'so avīrahā ||4||<BR>
<BR>
<BR>
<BR>
(AVŚ_1,17.1a) amūr yā yanti yoṣito hirā lohitavāsasaḥ |<BR>
(AVŚ_1,17.1c) abhrātara iva jāmayas tiṣṭhantu hatavarcasaḥ ||1||<BR>
<BR>
(AVŚ_1,17.2a) tiṣṭhāvare tiṣṭha para uta tvaṃ tiṣṭha madhyame |<BR>
(AVŚ_1,17.2c) kaniṣṭhikā ca tiṣṭhati tiṣṭhād id dhamanir mahī ||2||<BR>
<BR>
(AVŚ_1,17.3a) śatasya dhamanīnāṃ sahasrasya hirāṇām |<BR>
(AVŚ_1,17.3c) asthur in madhyamā imāḥ sākam antā araṃsata ||3||<BR>
<BR>
(AVŚ_1,17.4a) pari vaḥ sikatāvatī dhanūr bṛhaty akramīt |<BR>
(AVŚ_1,17.4c) tiṣṭhatelayatā su kam ||4||<BR>
<BR>
<BR>
<BR>
(AVŚ_1,18.1a) nir lakṣmyaṃ lalāmyaṃ nir arātiṃ suvāmasi |<BR>
(AVŚ_1,18.1c) atha yā bhadrā tāni naḥ prajāyā arātiṃ nayāmasi ||1||<BR>
<BR>
(AVŚ_1,18.2a) nir araṇiṃ savitā sāviṣak pador nir hastayor varuṇo mitro aryamā |<BR>
(AVŚ_1,18.2c) nir asmabhyam anumatī rarāṇā premāṃ devā asāviṣuḥ saubhagāya ||2||<BR>
<BR>
(AVŚ_1,18.3a) yat ta ātmani tanvāṃ ghoram asti yad vā keśeṣu praticakṣaṇe vā |<BR>
(AVŚ_1,18.3c) sarvaṃ tad vācāpa hanmo vayaṃ devas tvā savitā sūdayatu ||3||<BR>
<BR>
(AVŚ_1,18.4a) riśyapadīṃ vṛṣadatīṃ goṣedhāṃ vidhamām uta |<BR>
(AVŚ_1,18.4c) vilīḍhyaṃ lalāmyaṃ tā asman nāśayāmasi ||4||<BR>
<BR>
<BR>
(AVŚ_1,19.1a) mā no vidan vivyādhino mo abhivyādhino vidan |<BR>
(AVŚ_1,19.1c) ārāc charavyā asmad viṣūcīr indra pātaya ||1||<BR>
<BR>
(AVŚ_1,19.2a) viṣvañco asmac charavaḥ patantu ye astā ye cāsyāḥ |<BR>
(AVŚ_1,19.2c) daivīr manuṣyesavo mamāmitrān vi vidhyata ||2||<BR>
<BR>
(AVŚ_1,19.3a) yo naḥ svo yo araṇaḥ sajāta uta niṣṭyo yo asmāṃ abhidāsati |<BR>
(AVŚ_1,19.3c) rudraḥ śaravyayaitān mamāmitrān vi vidhyatu ||3||<BR>
<BR>
(AVŚ_1,19.4a) yaḥ sapatno yo 'sapatno yaś ca dviṣan chapāti naḥ |<BR>
(AVŚ_1,19.4c) devās taṃ sarve dhūrvantu brahma varma mamāntaram ||4||<BR>
<BR>
<BR>
<BR>
(AVŚ_1,20.1a) adārasṛd bhavatu deva somāsmin yajñe maruto mṛḍatā naḥ |<BR>
(AVŚ_1,20.1c) mā no vidad abhibhā mo aśastir mā no vidad vṛjinā dveṣyā yā ||1||<BR>
<BR>
(AVŚ_1,20.2a) yo adya senyo vadho 'ghāyūnām udīrate |<BR>
(AVŚ_1,20.2c) yuvaṃ taṃ mitrāvaruṇāv asmad yāvayataṃ pari ||2||<BR>
<BR>
(AVŚ_1,20.3a) itaś ca yad amutaś ca yad vadhaṃ varuṇa yāvaya |<BR>
(AVŚ_1,20.3c) vi mahac charma yacha varīyo yāvayā vadham ||3||<BR>
<BR>
(AVŚ_1,20.4a) śāsa itthā mahāṃ asy amitrasāho astṛtaḥ |<BR>
(AVŚ_1,20.4c) na yasya hanyate sakhā na jīyate kadā cana ||4||<BR>
<BR>
<BR>
<BR>
(AVŚ_1,21.1a) svastidā viśāṃ patir vṛtrahā vimṛdho vaśī |<BR>
(AVŚ_1,21.1c) vṛṣendraḥ pura etu naḥ somapā abhayaṃkaraḥ ||1||<BR>
<BR>
(AVŚ_1,21.2a) vi na indra mṛdho jahi nīcā yacha pṛtanyataḥ |<BR>
(AVŚ_1,21.2c) adhamaṃ gamayā tamo yo asmāṃ abhidāsati ||2||<BR>
<BR>
(AVŚ_1,21.3a) vi rakṣo vi mṛdho jahi vi vṛtrasya hanū ruja |<BR>
(AVŚ_1,21.3c) vi manyum indra vṛtrahann amitrasyābhidāsataḥ ||3||<BR>
<BR>
(AVŚ_1,21.4a) apendra dviṣato mano 'pa jijyāsato vadham |<BR>
(AVŚ_1,21.4c) vi mahac charma yacha varīyo yāvayā vadham ||4||<BR>
<BR>
<BR>
<BR>
(AVŚ_1,22.1a) anu sūryam ud ayatāṃ hṛddyoto harimā ca te |<BR>
(AVŚ_1,22.1c) go rohitasya varṇena tena tvā pari dadhmasi ||1||<BR>
<BR>
(AVŚ_1,22.2a) pari tvā rohitair varṇair dīrghāyutvāya dadhmasi |<BR>
(AVŚ_1,22.2c) yathāyam arapā asad atho aharito bhuvat ||2||<BR>
<BR>
(AVŚ_1,22.3a) yā rohiṇīr devatyā gāvo yā uta rohiṇīḥ |<BR>
(AVŚ_1,22.3c) rūpaṃrūpaṃ vayovayas tābhiṣ ṭvā pari dadhmasi ||3||<BR>
<BR>
(AVŚ_1,22.4a) śukeṣu te harimāṇaṃ ropaṇākāsu dadhmasi |<BR>
(AVŚ_1,22.4c) atho hāridraveṣu te harimāṇaṃ ni dadhmasi ||4||<BR>
<BR>
<BR>
<BR>
(AVŚ_1,23.1a) naktaṃjātāsi oṣadhe rāme kṛṣṇe asikni ca |<BR>
(AVŚ_1,23.1c) idaṃ rajani rajaya kilāsaṃ palitaṃ ca yat ||1||<BR>
<BR>
(AVŚ_1,23.2a) kilāsaṃ ca palitaṃ ca nir ito nāśayā pṛṣat |<BR>
(AVŚ_1,23.2c) ā tvā svo viśatāṃ varṇaḥ parā śuklāni pātaya ||2||<BR>
<BR>
(AVŚ_1,23.3a) asitaṃ te pralayanam āsthānam asitaṃ tava |<BR>
(AVŚ_1,23.3c) asiknī asy oṣadhe nir ito nāśayā pṛṣat ||3||<BR>
<BR>
(AVŚ_1,23.4a) asthijasya kilāsasya tanūjasya ca yat tvaci |<BR>
(AVŚ_1,23.4c) dūṣyā kṛtasya brahmaṇā lakṣma śvetam anīnaśam ||4||<BR>
<BR>
<BR>
(AVŚ_1,24.1a) suparṇo jātaḥ prathamas tasya tvaṃ pittam āsitha |<BR>
(AVŚ_1,24.1c) tad āsurī yudhā jitā rūpaṃ cakre vanaspatīn ||1||<BR>
(AVŚ_1,24.2a) āsurī cakre prathamedaṃ kilāsabheṣajam idaṃ kilāsanāśanam |<BR>
(AVŚ_1,24.2c) anīnaśat kilāsaṃ sarūpām akarat tvacam ||2||<BR>
<BR>
(AVŚ_1,24.3a) sarūpā nāma te mātā sarūpo nāma te pitā |<BR>
(AVŚ_1,24.3c) sarūpakṛt tvam oṣadhe sā sarūpam idaṃ kṛdhi ||3||<BR>
<BR>
(AVŚ_1,24.4a) śyāmā sarūpaṃkaraṇī pṛthivyā adhy udbhṛtā |<BR>
(AVŚ_1,24.4c) idam ū ṣu pra sādhaya punā rūpāṇi kalpaya ||4||<BR>
<BR>
<BR>
<BR>
(AVŚ_1,25.1a) yad agnir āpo adahat praviśya yatrākṛṇvan dharmadhṛto namāṃsi |<BR>
(AVŚ_1,25.1c) tatra ta āhuḥ paramaṃ janitraṃ sa naḥ saṃvidvān pari vṛṅgdhi takman ||1||<BR>
<BR>
(AVŚ_1,25.2a) yady arcir yadi vāsi śociḥ śakalyeṣi yadi vā te janitram |<BR>
(AVŚ_1,25.2c) hrūḍur nāmāsi haritasya deva sa naḥ saṃvidvān pari vṛṅgdhi takman ||2||<BR>
<BR>
(AVŚ_1,25.3a) yadi śoko yadi vābhiśoko yadi vā rājño varuṇasyāsi putraḥ |<BR>
(AVŚ_1,25.3c) hrūḍur nāmāsi haritasya deva sa naḥ saṃvidvān pari vṛṅgdhi takman ||3||<BR>
<BR>
(AVŚ_1,25.4a) namaḥ śītāya takmane namo rūrāya śociṣe kṛṇomi |<BR>
(AVŚ_1,25.4c) yo anyedyur ubhayadyur abhyeti tṛtīyakāya namo astu takmane ||4||<BR>
<BR>
<BR>
<BR>
(AVŚ_1,26.1a) āre 'sāv asmad astu hetir devāso asat |<BR>
(AVŚ_1,26.1c) āre aśmā yam asyatha ||1||<BR>
<BR>
(AVŚ_1,26.2a) sakhāsāv asmabhyam astu rātiḥ sakhendro bhagaḥ |<BR>
(AVŚ_1,26.2c) savitā citrarādhāḥ ||2||<BR>
<BR>
(AVŚ_1,26.3a) yūyam naḥ pravato napān marutaḥ sūryatvacasaḥ |<BR>
(AVŚ_1,26.3c) śarma yachatha saprathāḥ ||3||<BR>
<BR>
(AVŚ_1,26.4a) suṣūdata mṛḍata mṛḍayā nas tanūbhyo |<BR>
(AVŚ_1,26.4c) mayas tokebhyas kṛdhi ||4||<BR>
<BR>
<BR>
<BR>
(AVŚ_1,27.1a) amūḥ pāre pṛdākvas triṣaptā nirjarāyavaḥ |<BR>
(AVŚ_1,27.1c) tāsām jarāyubhir vayam akṣyāv api vyayāmasy aghāyoḥ paripanthinaḥ ||1||<BR>
<BR>
(AVŚ_1,27.2a) viṣūcy etu kṛntatī pinākam iva bibhratī |<BR>
(AVŚ_1,27.2c) viṣvak punarbhuvā mano 'samṛddhā aghāyavaḥ ||2||<BR>
<BR>
(AVŚ_1,27.3a) na bahavaḥ sam aśakan nārbhakā abhi dādhṛṣuḥ |<BR>
(AVŚ_1,27.3c) veṇor adgā ivābhito 'samṛddhā aghāyavaḥ ||3||<BR>
<BR>
(AVŚ_1,27.4a) pretaṃ pādau pra sphurataṃ vahataṃ pṛṇato gṛhān |<BR>
(AVŚ_1,27.4c) indrāny etu prathamājītāmuṣitā puraḥ ||4||<BR>
<BR>
<BR>
(AVŚ_1,28.1a) upa prāgād devo agnī rakṣohāmīvacātanaḥ |<BR>
(AVŚ_1,28.1c) dahann apa dvayāvino yātudhānān kimīdinaḥ ||1||<BR>
<BR>
(AVŚ_1,28.2a) prati daha yātudhānān prati deva kimīdinaḥ |<BR>
(AVŚ_1,28.2c) pratīcīḥ kṛṣṇavartane saṃ daha yātudhānyaḥ ||2||<BR>
<BR>
(AVŚ_1,28.3a) yā śaśāpa śapanena yāghaṃ mūram ādadhe |<BR>
(AVŚ_1,28.3c) yā rasasya haraṇāya jātam ārebhe tokam attu sā ||3||<BR>
<BR>
(AVŚ_1,28.4a) putram attu yātudhānīḥ svasāram uta naptyam |<BR>
(AVŚ_1,28.4c) adhā mitho vikeśyo vi ghnatāṃ yātudhānyo vi tṛhyantām arāyyaḥ ||4||<BR>
<BR>
<BR>
<BR>
(AVŚ_1,29.1a) abhīvartena maṇinā yenendro abhivavṛdhe |<BR>
(AVŚ_1,29.1c) tenāsmān brahmaṇas pate 'bhi rāṣṭrāya vardhaya ||1||<BR>
<BR>
(AVŚ_1,29.2a) abhivṛtya sapatnān abhi yā no arātayaḥ |<BR>
(AVŚ_1,29.2c) abhi pṛtanyantaṃ tiṣṭhābhi yo no durasyati ||2||<BR>
<BR>
(AVŚ_1,29.3a) abhi tvā devaḥ savitābhi ṣomo avīvṛdhat |<BR>
(AVŚ_1,29.3c) abhi tvā viśvā bhūtāny abhīvarto yathāsasi ||3||<BR>
<BR>
(AVŚ_1,29.4a) abhīvarto abhibhavaḥ sapatnakṣayaṇo maṇiḥ |<BR>
(AVŚ_1,29.4c) rāṣṭrāya mahyaṃ badhyatāṃ sapatnebhyaḥ parābhuve ||4||<BR>
<BR>
(AVŚ_1,29.5a) ud asau sūryo agād ud idaṃ māmakaṃ vacaḥ |<BR>
(AVŚ_1,29.5c) yathāhaṃ śatruho 'sāny asapatnaḥ sapatnahā ||5||<BR>
<BR>
(AVŚ_1,29.6a) sapatnakṣayaṇo vṛṣābhiraṣṭro viṣāsahiḥ |<BR>
(AVŚ_1,29.6c) yathāham eṣāṃ vīrāṇāṃ virājāni janasya ca ||6||<BR>
<BR>
<BR>
<BR>
(AVŚ_1,30.1a) viśve devā vasavo rakṣatemam utādityā jāgṛta yūyam asmin |<BR>
(AVŚ_1,30.1c) memaṃ sanābhir uta vānyanābhir memaṃ prāpat pauruṣeyo vadho yaḥ ||1||<BR>
<BR>
(AVŚ_1,30.2a) ye vo devāḥ pitaro ye ca putrāḥ sacetaso me śṛṇutedam uktam |<BR>
(AVŚ_1,30.2c) sarvebhyo vaḥ pari dadāmy etaṃ svasty enaṃ jarase vahātha ||2||<BR>
<BR>
(AVŚ_1,30.3a) ye devā divi ṣṭha ye pṛthivyāṃ ye antarikṣa oṣadhīṣu paśuṣv apsv antaḥ |<BR>
(AVŚ_1,30.3c) te kṛṇuta jarasam āyur asmai śatam anyān pari vṛṇaktu mṛtyūn ||3||<BR>
<BR>
(AVŚ_1,30.4a) yeṣāṃ prayājā uta vānuyājā hutabhāgā ahutādaś ca devāḥ |<BR>
(AVŚ_1,30.4c) yeṣāṃ vaḥ pañca pradiśo vibhaktās tān vo asmai satrasadaḥ kṛṇomi ||4||<BR>
<BR>
<BR>
<BR>
(AVŚ_1,31.1a) āśānām āśāpālebhyaś caturbhyo amṛtebhyaḥ |<BR>
(AVŚ_1,31.1c) idaṃ bhūtasyādhyakṣebhyo vidhema haviṣā vayam ||1||<BR>
<BR>
(AVŚ_1,31.2a) ya āśānām āśāpālāś catvāra sthana devāḥ |<BR>
(AVŚ_1,31.2c) te no nirṛtyāḥ pāśebhyo muñcatāṃhasoaṃhasaḥ ||2||<BR>
<BR>
(AVŚ_1,31.3a) asrāmas tvā haviṣā yajāmy aśloṇas tvā ghṛtena juhomi |<BR>
(AVŚ_1,31.3c) ya āśānām āśāpālas turīyo devaḥ sa naḥ subhūtam eha vakṣat ||3||<BR>
<BR>
(AVŚ_1,31.4a) svasti mātra uta pitre no astu svasti gobhyo jagate puruṣebhyaḥ |<BR>
(AVŚ_1,31.4c) viśvam subhūtam suvidatraṃ no astu jyog eva dṛśema sūryam ||4||<BR>
<BR>
<BR>
(AVŚ_1,32.1a) idaṃ janāso vidatha mahad brahma vadiṣyati |<BR>
(AVŚ_1,32.1c) na tat pṛthivyāṃ no divi yena prāṇanti vīrudhaḥ ||1||<BR>
<BR>
(AVŚ_1,32.2a) antarikṣa āsāṃ sthāma śrāntasadām iva |<BR>
(AVŚ_1,32.2c) āsthānam asya bhūtasya viduṣ ṭad vedhaso na vā ||2||<BR>
<BR>
(AVŚ_1,32.3a) yad rodasī rejamāne bhūmiś ca niratakṣatam |<BR>
(AVŚ_1,32.3c) ārdraṃ tad adya sarvadā samudrasyeva śrotyāḥ ||3||<BR>
<BR>
(AVŚ_1,32.4a) viśvam anyām abhīvāra tad anyasyām adhi śritam |<BR>
(AVŚ_1,32.4c) dive ca viśvavedase pṛthivyai cākaraṃ namaḥ ||4||<BR>
<BR>
<BR>
<BR>
(AVŚ_1,33.1a) hiraṇyavarṇāḥ śucayaḥ pāvakā yāsu jātaḥ savitā yāsv agniḥ |<BR>
(AVŚ_1,33.1c) yā agniṃ garbhaṃ dadhire suvarṇās tā na āpaḥ śaṃ syonā bhavantu ||1||<BR>
<BR>
(AVŚ_1,33.2a) yāsāṃ rājā varuṇo yāti madhye satyānṛte avapaśyan janānām |<BR>
(AVŚ_1,33.2c) yā agniṃ garbhaṃ dadhire suvarṇās tā na āpaḥ śaṃ syonā bhavantu ||2||<BR>
<BR>
(AVŚ_1,33.3a) yāsāṃ devā divi kṛṇvanti bhakṣaṃ yā antarikṣe bahudhā bhavanti |<BR>
(AVŚ_1,33.3c) yā agniṃ garbhaṃ dadhire suvarṇās tā na āpaḥ śaṃ syonā bhavantu ||3||<BR>
<BR>
(AVŚ_1,33.4a) śivena mā cakṣuṣā paśyatāpaḥ śivayā tanvopa spṛśata tvacaṃ me |<BR>
(AVŚ_1,33.4c) ghṛtaścutaḥ śucayo yāḥ pāvakās tā na āpaḥ śaṃ syonā bhavantu ||4||<BR>
<BR>
<BR>
<BR>
(AVŚ_1,34.1a) iyaṃ vīrun madhujātā madhunā tvā khanāmasi |<BR>
(AVŚ_1,34.1c) madhor adhi prajātāsi sā no madhumatas kṛdhi ||1||<BR>
<BR>
(AVŚ_1,34.2a) jihvāyā agre madhu me jihvāmūle madhūlakam |<BR>
(AVŚ_1,34.2c) mamed aha kratāv aso mama cittam upāyasi ||2||<BR>
<BR>
(AVŚ_1,34.3a) madhuman me nikramaṇaṃ madhuman me parāyaṇam |<BR>
(AVŚ_1,34.3c) vācā vadāmi madhumad bhūyāsaṃ madhusaṃdṛśaḥ ||3||<BR>
(AVŚ_1,34.4a) madhor asmi madhutaro madughān madhumattaraḥ |<BR>
(AVŚ_1,34.4c) mām it kila tvaṃ vanāḥ śākhāṃ madhumatīm iva ||4||<BR>
<BR>
(AVŚ_1,34.5a) pari tvā paritatnunekṣuṇāgām avidviṣe |<BR>
(AVŚ_1,34.5c) yathā māṃ kaminy aso yathā man nāpagā asaḥ ||5||<BR>
<BR>
(AVŚ_1,35.1a) yad ābadhnan dākṣāyaṇā hiraṇyaṃ śatānīkāya sumanasyamānāḥ |<BR>
(AVŚ_1,35.1c) tat te badnāmy āyuṣe varcase balāya dīrghāyutvāya śataśāradāya ||1||<BR>
<BR>
(AVŚ_1,35.2a) nainaṃ rakṣāṃsi na piśācāḥ sahante devānām ojaḥ prathamajam hy etat |<BR>
(AVŚ_1,35.2c) yo bibharti dākṣāyaṇaṃ hiraṇyaṃ sa jīveṣu kṛṇute dīrgham āyuḥ ||2||<BR>
<BR>
(AVŚ_1,35.3a) apāṃ tejo jyotir ojo balaṃ ca vanaspatīnām uta vīryāṇi |<BR>
(AVŚ_1,35.3c) indra ivendriyāṇy adhi dhārayāmo asmin tad dakṣamāṇo bibharad dhiraṇyam ||3||<BR>
<BR>
(AVŚ_1,35.4a) samānāṃ māsām ṛtubhiṣ ṭvā vayaṃ saṃvatsarasya payasā piparmi |<BR>
(AVŚ_1,35.4c) indrāgnī viśve devās te 'nu manyantām ahṛṇīyamānāḥ ||4||<BR>
<BR>
<BR>
<BR>
(AVŚ_2,1.1a) venas tat paśyat paramaṃ guhā yad yatra viśvaṃ bhavaty ekarūpam |<BR>
(AVŚ_2,1.1c) idaṃ pṛśnir aduhaj jāyamānāḥ svarvido abhy anūṣata vrāḥ ||1||<BR>
<BR>
(AVŚ_2,1.2a) pra tad voced amṛtasya vidvān gandharvo dhāma paramaṃ guhā yat |<BR>
(AVŚ_2,1.2c) trīṇi padāni nihitā guhāsya yas tāni veda sa pituṣ pitāsat ||2||<BR>
<BR>
(AVŚ_2,1.3a) sa naḥ pitā janitā sa uta bandhur dhāmāni veda bhuvanāni viśvā |<BR>
(AVŚ_2,1.3c) yo devānāṃ nāmadha eka eva taṃ saṃpraśnaṃ bhuvanā yanti sarvā ||3||<BR>
<BR>
(AVŚ_2,1.4a) pari dyāvāpṛthivī sadya āyam upātiṣṭhe prathamajām ṛtasya |<BR>
(AVŚ_2,1.4c) vācam iva vaktari bhuvaneṣṭhā dhāsyur eṣa nanv eṣo agniḥ ||4||<BR>
<BR>
(AVŚ_2,1.5a) pari viśvā bhuvanāny āyam ṛtasya tantuṃ vitataṃ dṛśe kam |<BR>
(AVŚ_2,1.5c) yatra devā amṛtam ānaśānāḥ samāne yonāv adhy airayanta ||5||<BR>
<BR>
<BR>
<BR>
(AVŚ_2,2.1a) divyo gandharvo bhuvanasya yas patir eka eva namasyo vikṣv īḍyaḥ |<BR>
(AVŚ_2,2.1c) taṃ tvā yaumi brahmaṇā divya deva namas te astu divi te sadhastham ||1||<BR>
<BR>
(AVŚ_2,2.2a) divi spṛṣṭo yajataḥ sūryatvag avayātā haraso daivyasya |<BR>
(AVŚ_2,2.2c) mṛḍāt gandharvo bhuvanasya yas patir eka eva namasyaḥ suśevāḥ ||2||<BR>
<BR>
(AVŚ_2,2.3a) anavadyābhiḥ sam u jagma ābhir apsarāsv api gandharva āsīt |<BR>
(AVŚ_2,2.3c) samudra āsāṃ sadanaṃ ma āhur yataḥ sadya ā ca parā ca yanti ||3||<BR>
<BR>
(AVŚ_2,2.4a) abhriye didyun nakṣatriye yā viśvāvasuṃ gandharvaṃ sacadhve |<BR>
(AVŚ_2,2.4c) tābhyo vo devīr nama it kṛṇomi ||4||<BR>
<BR>
(AVŚ_2,2.5a) yāḥ klandās tamiṣīcayo 'kṣakāmā manomuhaḥ |<BR>
(AVŚ_2,2.5c) tābhyo gandharvabhyo 'psarābhyo 'karam namaḥ ||5||<BR>
<BR>
<BR>
<BR>
(AVŚ_2,3.1a) ado yad avadhāvaty avatkam adhi parvatāt |<BR>
(AVŚ_2,3.1c) tat te kṛṇomi bheṣajaṃ subheṣajaṃ yathāsasi ||1||<BR>
<BR>
(AVŚ_2,3.2a) ād aṅgā kuvid aṅga śataṃ yā bheṣajāni te |<BR>
(AVŚ_2,3.2c) teṣām asi tvam uttamam anāsrāvam arogaṇam ||2||<BR>
<BR>
(AVŚ_2,3.3a) nīcaiḥ khananty asurā arusrāṇam idaṃ mahat |<BR>
(AVŚ_2,3.3c) tad āsrāvasya bheṣajaṃ tad u rogam anīnaśat ||3||<BR>
<BR>
(AVŚ_2,3.4a) upajīkā ud bharanti samudrād adhi bheṣajam |<BR>
(AVŚ_2,3.4c) tad āsrāvasya bheṣajaṃ tad u rogam aśīśamat ||4||<BR>
<BR>
(AVŚ_2,3.5a) arusrāṇam idaṃ mahat pṛthivyā adhy udbhṛtam |<BR>
(AVŚ_2,3.5c) tad āsrāvasya bheṣajaṃ tad u rogam anīnaśat ||5||<BR>
<BR>
(AVŚ_2,3.6a) śaṃ no bhavantv apa oṣadhayaḥ śivāḥ |<BR>
(AVŚ_2,3.6c) indrasya vajro apa hantu rakṣasa ārād visṛṣṭā iṣavaḥ patantu rakṣasām ||6||<BR>
<BR>
<BR>
<BR>
(AVŚ_2,4.1a) dīrghāyutvāya bṛhate raṇāyāriṣyanto dakṣamāṇāḥ sadaiva |<BR>
(AVŚ_2,4.1c) maṇiṃ viṣkandhadūṣaṇaṃ jaṅgiḍaṃ bibhṛmo vayam ||1||<BR>
<BR>
(AVŚ_2,4.2a) jaṅgiḍo jambhād viśarād viṣkandhād abhiśocanāt |<BR>
(AVŚ_2,4.2c) maṇiḥ sahasravīryaḥ pari ṇaḥ pātu viśvataḥ ||2||<BR>
<BR>
(AVŚ_2,4.3a) ayaṃ viṣkandhaṃ sahate 'yaṃ bādhate attriṇaḥ |<BR>
(AVŚ_2,4.3c) ayaṃ no viśvabheṣajo jaṅgiḍaḥ pātv aṃhasaḥ ||3||<BR>
<BR>
(AVŚ_2,4.4a) devair dattena maṇinā jaṅgiḍena mayobhuvā |<BR>
(AVŚ_2,4.4c) viṣkandhaṃ sarvā rakṣāṃsi vyāyāme sahāmahe ||4||<BR>
<BR>
(AVŚ_2,4.5a) śaṇaś ca mā jaṅgiḍaś ca viṣkandhād abhi rakṣatām |<BR>
(AVŚ_2,4.5c) araṇyād anya ābhṛtaḥ kṛṣyā anyo rasebhyaḥ ||5||<BR>
<BR>
(AVŚ_2,4.6a) kṛtyādūṣir ayaṃ maṇir atho arātidūṣiḥ |<BR>
(AVŚ_2,4.6c) atho sahasvān jaṅgiḍaḥ pra ṇa āyuṃṣi tāriṣat ||6||<BR>
<BR>
<BR>
<BR>
(AVŚ_2,5.1a) indra juṣasva pra vahā yāhi śūra haribhyām |<BR>
(AVŚ_2,5.1c) pibā sutasya mater iha madhoś cakānaś cārur madāya ||1||<BR>
<BR>
(AVŚ_2,5.2a) indra jaṭharaṃ navyo na pṛṇasva madhor divo na |<BR>
(AVŚ_2,5.2c) asya sutasya svar ṇopa tvā madāḥ suvāco aguḥ ||2||<BR>
<BR>
(AVŚ_2,5.3a) indras turāṣāṇ mitro vṛtraṃ yo jaghāna yatīr na |<BR>
(AVŚ_2,5.3c) bibheda valaṃ bhṛgur na sasahe śatrūn made somasya ||3||<BR>
<BR>
(AVŚ_2,5.4a) ā tvā viśantu sutāsa indra pṛṇasva kukṣī viḍḍhi śakra dhiyehy ā naḥ |<BR>
(AVŚ_2,5.4c) śrudhī havaṃ giro me juṣasvendra svayugbhir matsveha mahe raṇāya ||4||<BR>
<BR>
(AVŚ_2,5.5a) indrasya nu pra vocaṃ vīryāṇi yāni cakāra prathamāni vajrī |<BR>
(AVŚ_2,5.5c) ahann ahim anu apas tatarda pra vakṣaṇā abhinat parvatānām ||5||<BR>
<BR>
(AVŚ_2,5.6a) ahann ahiṃ parvate śiśriyāṇaṃ tvaṣṭāsmai vajraṃ svaryaṃ tatakṣa |<BR>
(AVŚ_2,5.6c) vāśrā iva dhenavaḥ syandamānā añjaḥ samudram ava jagmur āpaḥ ||6||<BR>
<BR>
(AVŚ_2,5.7a) vṛṣāyamāṇo avṛṇīta somaṃ trikadrukeṣu apibat sutasya |<BR>
(AVŚ_2,5.7c) ā sāyakaṃ maghavādatta vajram ahann enaṃ prathamajām ahīnām ||7||<BR>
<BR>
<BR>
<BR>
(AVŚ_2,6.1a) samās tvāgna ṛtavo vardhayantu saṃvatsarā ṛṣayo yāni satyā |<BR>
(AVŚ_2,6.1c) saṃ divyena dīdihi rocanena viśvā ā māhi pradiśaś catasraḥ ||1||<BR>
<BR>
(AVŚ_2,6.2a) saṃ cedhyasvāgne pra ca vardhayemam uc ca tiṣṭha mahate saubhagāya |<BR>
(AVŚ_2,6.2c) mā te riṣann upasattāro agne brahmāṇas te yaśasaḥ santu mānye ||2||<BR>
<BR>
(AVŚ_2,6.3a) tvām agne vṛṇate brāhmaṇā ime śivo agne saṃvaraṇe bhavā naḥ |<BR>
(AVŚ_2,6.3c) sapatnahāgne abhimātijid bhava sve gaye jāgṛhy aprayuchan ||3||<BR>
<BR>
(AVŚ_2,6.4a) kṣatreṇāgne svena saṃ rabhasva mitreṇāgne mitradhā yatasva |<BR>
(AVŚ_2,6.4c) sajātānāṃ madhyameṣṭhā rājñām agne vihavyo dīdihīha ||4||<BR>
<BR>
(AVŚ_2,6.5a) ati niho ati sṛdho 'ty acittīr ati dviṣaḥ |<BR>
(AVŚ_2,6.5c) viśvā hy agne duritā tara tvam athāsmabhyaṃ sahavīraṃ rayiṃ dāḥ ||5||<BR>
<BR>
<BR>
<BR>
(AVŚ_2,7.1a) aghadviṣṭā devajātā vīruc chapathayopanī |<BR>
(AVŚ_2,7.1c) āpo malam iva prāṇaikṣīt sarvān mac chapathāṃ adhi ||1||<BR>
<BR>
(AVŚ_2,7.2a) yaś ca sāpatnaḥ śapatho jāmyāḥ śapathaś ca yaḥ |<BR>
(AVŚ_2,7.2c) brahmā yan manyutaḥ śapāt sarvaṃ tan no adhaspadam ||2||<BR>
<BR>
(AVŚ_2,7.3a) divo mūlam avatataṃ pṛthivyā adhy uttatam |<BR>
(AVŚ_2,7.3c) tena sahasrakāṇḍena pari ṇaḥ pāhi viśvataḥ ||3||<BR>
<BR>
(AVŚ_2,7.4a) pari māṃ pari me prajāṃ pari ṇaḥ pāhi yad dhanam |<BR>
(AVŚ_2,7.4c) arātir no mā tārīn mā nas tāriśur abhimātayaḥ ||4||<BR>
<BR>
(AVŚ_2,7.5a) śaptāram etu śapatho yaḥ suhārt tena naḥ saha |<BR>
(AVŚ_2,7.5c) cakṣurmantrasya durhārdaḥ pṛṣṭīr api śṛṇīmasi ||5||<BR>
<BR>
<BR>
(AVŚ_2,8.1a) ud agātāṃ bhagavatī vicṛtau nāma tārake |<BR>
(AVŚ_2,8.1c) vi kṣetriyasya muñcatām adhamaṃ pāśam uttamam ||1||<BR>
<BR>
(AVŚ_2,8.2a) apeyaṃ rātry uchatv apochantv abhikṛtvarīḥ |<BR>
(AVŚ_2,8.2c) vīrut kṣetriyanāśany apa kṣetriyam uchatu ||2||<BR>
<BR>
(AVŚ_2,8.3a) babhror arjunakāṇḍasya yavasya te palālyā tilasya tilapiñjyā |<BR>
(AVŚ_2,8.3c) vīrut kṣetriyanāśany apa kṣetriyam uchatu ||3||<BR>
<BR>
(AVŚ_2,8.4a) namas te lāṅgalebhyo nama īṣāyugebhyaḥ |<BR>
(AVŚ_2,8.4c) vīrut kṣetriyanāśany apa kṣetriyam uchatu ||4||<BR>
<BR>
(AVŚ_2,8.5a) namaḥ sanisrasākṣebhyo namaḥ saṃdeśyebhyaḥ |<BR>
(AVŚ_2,8.5c) namaḥ kṣetrasya pataye vīrut kṣetriyanāśany apa kṣetriyam uchatu ||5||<BR>
<BR>
<BR>
<BR>
(AVŚ_2,9.1a) daśavṛkṣa muñcemaṃ rakṣaso grāhyā adhi yainaṃ jagrāha parvasu |<BR>
(AVŚ_2,9.1c) atho enam vanaspate jīvānāṃ lokam un naya ||1||<BR>
<BR>
(AVŚ_2,9.2a) āgād ud agād ayaṃ jīvānāṃ vrātam apy agāt |<BR>
(AVŚ_2,9.2c) abhūd u putrāṇāṃ pitā nṛṇāṃ ca bhagavattamaḥ ||2||<BR>
<BR>
(AVŚ_2,9.3a) adhītīr adhy agād ayam adhi jīvapurā agān |<BR>
(AVŚ_2,9.3c) śataṃ hy asya bhiṣajaḥ sahasram uta vīrudhaḥ ||3||<BR>
<BR>
(AVŚ_2,9.4a) devās te cītim avidan brahmāṇa uta vīrudhaḥ |<BR>
(AVŚ_2,9.4c) cītiṃ te viśve devā avidan bhūmyām adhi ||4||<BR>
<BR>
(AVŚ_2,9.5a) yaś cakāra sa niṣ karat sa eva subhiṣaktamaḥ |<BR>
(AVŚ_2,9.5c) sa eva tubhyaṃ bheṣajāni kṛṇavad bhiṣajā śuciḥ ||5||<BR>
<BR>
<BR>
<BR>
(AVŚ_2,10.1a) kṣetriyāt tvā nirṛtyā jāmiśaṃsād druho muñcāmi varuṇasya pāśāt |<BR>
(AVŚ_2,10.1c) anāgasaṃ brahmaṇā tvā kṛṇomi śive te dyāvāpṛthivī ubhe stām ||1||<BR>
<BR>
(AVŚ_2,10.2a) śaṃ te agniḥ sahādbhir astu śaṃ somaḥ sahauṣadhībhiḥ |<BR>
(AVŚ_2,10.2c) evāhaṃ tvāṃ kṣetriyān nirṛtyā jāmiśaṃsād druho muñcāmi varuṇasya pāśāt |<BR>
(AVŚ_2,10.2e) anāgasaṃ brahmaṇā tvā kṛṇomi śive te dyāvāpṛthivī ubhe stām ||2||<BR>
<BR>
(AVŚ_2,10.3a) śam te vāto antarikṣe vayo dhāc chaṃ te bhavantu pradiśaś catasraḥ |<BR>
(AVŚ_2,10.3c) evāhaṃ tvāṃ kṣetriyān nirṛtyā jāmiśaṃsād druho muñcāmi varuṇasya pāśāt |<BR>
(AVŚ_2,10.3e) anāgasaṃ brahmaṇā tvā kṛṇomi śive te dyāvāpṛthivī ubhe stām ||3||<BR>
<BR>
(AVŚ_2,10.4a) imā yā devīḥ pradiśaś catasro vātapatnīr abhi sūryo vicaṣṭe |<BR>
(AVŚ_2,10.4c) evāhaṃ tvāṃ kṣetriyān nirṛtyā jāmiśaṃsād druho muñcāmi varuṇasya pāśāt |<BR>
(AVŚ_2,10.4e) anāgasaṃ brahmaṇā tvā kṛnomi śive te dyāvāpṛthivī ubhe stām ||4||<BR>
<BR>
(AVŚ_2,10.5a) tāsu tvāntar jarasy ā dadhāmi pra yakṣma etu nirṛtiḥ parācaiḥ |<BR>
(AVŚ_2,10.5c) evāhaṃ tvāṃ kṣetriyān nirṛtyā jāmiśaṃsād druho muñcāmi varuṇasya pāśāt |<BR>
(AVŚ_2,10.5e) anāgasaṃ brahmaṇā tvā kṛṇomi śive te dyāvāpṛthivī ubhe stām ||5||<BR>
<BR>
(AVŚ_2,10.6a) amukthā yakṣmād duritād avadyād druhaḥ pāśād grāhyāś cod amukthāḥ |<BR>
(AVŚ_2,10.6c) evāhaṃ tvāṃ kṣetriyān nirṛtyā jāmiśaṃsād druho muñcāmi varuṇasya pāśāt |<BR>
(AVŚ_2,10.6e) anāgasaṃ brahmaṇā tvā kṛṇomi śive te dyāvāpṛthivī ubhe stām ||6||<BR>
<BR>
(AVŚ_2,10.7a) ahā arātim avidaḥ syonam apy abhūr bhadre sukṛtasya loke |<BR>
(AVŚ_2,10.7c) evāhaṃ tvāṃ kṣetriyān nirṛtyā jāmiśaṃsād druho muñcāmi varuṇasya pāśāt |<BR>
(AVŚ_2,10.7e) anāgasaṃ brahmaṇā tvā kṛṇomi śive te dyāvāpṛthivī ubhe stām ||7||<BR>
<BR>
(AVŚ_2,10.8a) sūryam ṛtaṃ tamaso grāhyā adhi devā muñcanto asṛjan nir enasaḥ |<BR>
(AVŚ_2,10.8c) evāham tvāṃ kṣetriyān nirṛtyā jāmiśaṃsād druho muñcāmi varuṇasya pāśāt |<BR>
(AVŚ_2,10.8e) anāgasam brahmaṇā tvā kṛṇomi śive te dyāvāpṛthivī ubhe stām ||8||<BR>
<BR>
<BR>
<BR>
(AVŚ_2,11.1a) dūṣyā dūṣir asi hetyā hetir asi menyā menir asi |<BR>
(AVŚ_2,11.1c) āpnuhi śreyāṃsam ati samaṃ krāma ||1||<BR>
<BR>
(AVŚ_2,11.2a) sraktyo 'si pratisaro 'si pratyabhicaraṇo 'si |<BR>
(AVŚ_2,11.2c) āpnuhi śreyāṃsam ati samaṃ krāma ||2||<BR>
<BR>
(AVŚ_2,11.3a) prati tam abhi cara yo 'smān dveṣṭi yaṃ vayaṃ dviṣmaḥ |<BR>
(AVŚ_2,11.3c) āpnuhi śreyāṃsam ati samaṃ krāma ||3||<BR>
(AVŚ_2,11.4a) sūrir asi varcodhā asi tanūpāno 'si |<BR>
(AVŚ_2,11.4c) āpnuhi śreyāṃsam ati samaṃ krāma ||4||<BR>
<BR>
(AVŚ_2,11.5a) śukro 'si bhrājo 'si svar asi jyotir asi |<BR>
(AVŚ_2,11.5c) āpnuhi śreyāṃsam ati samaṃ krāma ||5||<BR>
<BR>
<BR>
<BR>
(AVŚ_2,12.1a) dyāvāpṛthivī urv antarikṣaṃ kṣetrasya patny urugāyo 'dbhutaḥ |<BR>
(AVŚ_2,12.1c) utāntarikṣam uru vātagopaṃ ta iha tapyantāṃ mayi tapyamāne ||1||<BR>
<BR>
(AVŚ_2,12.2a) idaṃ devāḥ śṛṇuta ye yajñiyā stha bharadvājo mahyam ukthāni śaṃsati |<BR>
(AVŚ_2,12.2c) pāśe sa baddho durite ni yujyatāṃ yo asmākaṃ mana idaṃ hinasti ||2||<BR>
<BR>
(AVŚ_2,12.3a) idam indra śṛṇuhi somapa yat tvā hṛdā śocatā johavīmi |<BR>
(AVŚ_2,12.3c) vṛścāmi taṃ kuliśeneva vṛkṣaṃ yo asmākaṃ mana idaṃ hinasti ||3||<BR>
<BR>
(AVŚ_2,12.4a) aśītibhis tisṛbhiḥ sāmagebhir ādityebhir vasubhir aṅgirobhiḥ |<BR>
(AVŚ_2,12.4c) iṣṭāpūrtam avatu naḥ pitṝṇām āmuṃ dade harasā daivyena ||4||<BR>
<BR>
(AVŚ_2,12.5a) dyāvāpṛthivī anu mā dīdhīthāṃ viśve devāso anu mā rabhadhvam |<BR>
(AVŚ_2,12.5c) aṅgirasaḥ pitaraḥ somyāsaḥ pāpam ā ṛchatv apakāmasya kartā ||5||<BR>
<BR>
(AVŚ_2,12.6a) atīva yo maruto manyate no brahma vā yo nindiṣat kriyamāṇam |<BR>
(AVŚ_2,12.6c) tapūṃṣi tasmai vṛjināni santu brahmadviṣaṃ dyaur abhisaṃtapāti ||6||<BR>
<BR>
(AVŚ_2,12.7a) sapta prāṇān aṣṭau manyas tāṃs te vṛścāmi brahmaṇā |<BR>
(AVŚ_2,12.7c) ayā yamasya sādanam agnidūto araṃkṛtaḥ ||7||<BR>
<BR>
(AVŚ_2,12.8a) ā dadhāmi te padaṃ samiddhe jātavedasi |<BR>
(AVŚ_2,12.8c) agniḥ śarīraṃ veveṣṭv asuṃ vāg api gachatu ||8||<BR>
<BR>
<BR>
<BR>
(AVŚ_2,13.1a) āyurdā agne jarasaṃ vṛṇāno ghṛtapratīko ghṛtapṛṣṭho agne |<BR>
(AVŚ_2,13.1c) ghṛtaṃ pītvā madhu cāru gavyaṃ piteva putrān abhi rakṣatād imam ||1||<BR>
<BR>
(AVŚ_2,13.2a) pari dhatta dhatta no varcasemam jarāmṛtyuṃ kṛṇuta dīrgham āyuḥ |<BR>
(AVŚ_2,13.2c) bṛhaspatiḥ prāyachad vāsa etat somāya rājñe paridhātavā u ||2||<BR>
(AVŚ_2,13.3a) parīdaṃ vāso adhithāḥ svastaye 'bhūr gṛṣṭīnām abhiśastipā u |<BR>
(AVŚ_2,13.3c) śataṃ ca jīva śaradaḥ purūcī rāyaś ca poṣam upasaṃvyayasva ||3||<BR>
<BR>
(AVŚ_2,13.4a) ehy aśmānam ā tiṣṭhāśmā bhavatu te tanūḥ |<BR>
(AVŚ_2,13.4c) kṛṇvantu viśve devā āyuṣṭe śaradaḥ śatam ||4||<BR>
<BR>
(AVŚ_2,13.5a) yasya te vāsaḥ prathamavāsyaṃ harāmas taṃ tvā viśve 'vantu devāḥ |<BR>
(AVŚ_2,13.5c) taṃ tvā bhrātaraḥ suvṛdhā vardhamānam anu jāyantāṃ bahavaḥ sujātam ||5||<BR>
<BR>
<BR>
<BR>
(AVŚ_2,14.1a) niḥsālāṃ dhṛṣṇuṃ dhiṣaṇam ekavādyām jighatsvam |<BR>
(AVŚ_2,14.1c) sarvāś caṇḍasya naptyo nāśayāmaḥ sadānvāḥ ||1||<BR>
<BR>
(AVŚ_2,14.2a) nir vo goṣṭhād ajāmasi nir akṣān nir upānaśāt |<BR>
(AVŚ_2,14.2c) nir vo magundyā duhitaro gṛhebhyaś cātayāmahe ||2||<BR>
<BR>
(AVŚ_2,14.3a) asau yo adharād gṛhas tatra santv arāyyaḥ |<BR>
(AVŚ_2,14.3c) tatra sedir ny ucyatu sarvāś ca yātudhānyaḥ ||3||<BR>
<BR>
(AVŚ_2,14.4a) bhūtapatir nir ajatv indraś cetaḥ sadānvāḥ |<BR>
(AVŚ_2,14.4c) gṛhasya budhna āsīnās tā indro vajreṇādhi tiṣṭhatu ||4||<BR>
<BR>
(AVŚ_2,14.5a) yadi stha kṣetriyāṇāṃ yadi vā puruṣeṣitāḥ |<BR>
(AVŚ_2,14.5c) yadi stha dasyubhyo jātā naśyatetaḥ sadānvāḥ ||5||<BR>
<BR>
(AVŚ_2,14.6a) pari dhāmāny āsām āśur gāṣṭhām ivāsaram |<BR>
(AVŚ_2,14.6c) ajaiṣaṃ sarvān ājīn vo naśyatetaḥ sadānvāḥ ||6||<BR>
<BR>
<BR>
<BR>
(AVŚ_2,15.1a) yathā dyauś ca pṛthivī ca na bibhīto na riṣyataḥ |<BR>
(AVŚ_2,15.1c) evā me prāṇa mā bibheḥ ||1||<BR>
<BR>
(AVŚ_2,15.2a) yathāhaś ca rātrī ca na bibhīto na riṣyataḥ |<BR>
(AVŚ_2,15.2c) evā me prāṇa mā bibheḥ ||2||<BR>
<BR>
(AVŚ_2,15.3a) yathā sūryaś ca candraś ca na bibhīto na riṣyataḥ |<BR>
(AVŚ_2,15.3c) evā me prāṇa mā bibheḥ ||3||<BR>
<BR>
(AVŚ_2,15.4a) yathā brahma ca kṣatraṃ ca na bibhīto na riṣyataḥ |<BR>
(AVŚ_2,15.4c) evā me prāṇa mā bibheḥ ||4||<BR>
<BR>
(AVŚ_2,15.5a) yathā satyaṃ cānṛtaṃ ca na bibhīto na riṣyataḥ |<BR>
(AVŚ_2,15.5c) evā me prāṇa mā bibheḥ ||5||<BR>
<BR>
(AVŚ_2,15.6a) yathā bhūtaṃ ca bhavyaṃ ca na bibhīto na riṣyataḥ |<BR>
(AVŚ_2,15.6c) evā me prāṇa mā bibheḥ ||6||<BR>
<BR>
<BR>
<BR>
(AVŚ_2,16.1a) prāṇāpānau mṛtyor mā pātaṃ svāhā ||1||<BR>
<BR>
(AVŚ_2,16.2a) dyāvāpṛthivī upaśrutyā mā pātaṃ svāhā ||2||<BR>
<BR>
(AVŚ_2,16.3a) sūrya cakṣuṣā mā pāhi svāhā ||3||<BR>
<BR>
(AVŚ_2,16.4a) agne vaiśvānara viśvair mā devaiḥ pāhi svāhā ||4||<BR>
<BR>
(AVŚ_2,16.5a) viśvambhara viśvena mā bharasā pāhi svāhā ||5||<BR>
<BR>
<BR>
<BR>
(AVŚ_2,17.1a) ojo 'sy ojo me dāḥ svāhā |1||<BR>
<BR>
(AVŚ_2,17.2a) saho 'si saho me dāḥ svāhā ||2||<BR>
<BR>
(AVŚ_2,17.3a) balam asi balaṃ dāḥ svāhā ||3||<BR>
<BR>
(AVŚ_2,17.4a) āyur asy āyur me dāḥ svāha ||4||<BR>
<BR>
(AVŚ_2,17.5a) śrotram asi śrotraṃ me dāḥ svāha ||5||<BR>
<BR>
(AVŚ_2,17.6a) cakṣur asi cakṣur me dāḥ svāha ||6||<BR>
<BR>
(AVŚ_2,17.7a) paripāṇam asi paripāṇaṃ me dāḥ svāha ||7||<BR>
<BR>
<BR>
<BR>
(AVŚ_2,18.1a) bhrātṛvyakṣayaṇam asi bhrātṛvyacātanaṃ me dāḥ svāha ||1||<BR>
<BR>
(AVŚ_2,18.2a) sapatnakṣayaṇam asi sapatnacātanaṃ me dāḥ svāha ||2||<BR>
<BR>
(AVŚ_2,18.3a) arāyakṣayaṇam asy arāyacātanaṃ me dāḥ svāha ||3||<BR>
<BR>
(AVŚ_2,18.4a) piśācakṣayaṇam asi piśācacātanaṃ me dāḥ svāha ||4||<BR>
<BR>
(AVŚ_2,18.5a) sadānvākṣayaṇam asi sadānvācātanaṃ me dāḥ svāha ||5||<BR>
<BR>
<BR>
<BR>
(AVŚ_2,19.1a) agne yat te tapas tena taṃ prati tapa yo 'smān dveṣṭi yaṃ vayaṃ dviṣmaḥ ||1||<BR>
<BR>
(AVŚ_2,19.2a) agne yat te haras tena taṃ prati hara yo 'smān dveṣṭi yaṃ vayaṃ dviṣmaḥ ||2||<BR>
<BR>
(AVŚ_2,19.3a) agne yat te 'rcis tena taṃ praty arca yo 'smān dveṣṭi yaṃ vayaṃ dviṣmaḥ ||3||<BR>
<BR>
(AVŚ_2,19.4a) agne yat te śocis tena taṃ prati śoca yo 'smān dveṣṭi yaṃ vayaṃ dviṣmaḥ ||4||<BR>
<BR>
(AVŚ_2,19.5a) agne yat te tejas tena tam atejasaṃ kṛṇu yo 'smān dveṣṭi yaṃ vayaṃ dviṣmaḥ ||5||<BR>
<BR>
<BR>
<BR>
(AVŚ_2,20.1a) vāyo yat te tapas tena taṃ prati tapa yo 'smān dveṣṭi yaṃ vayaṃ dviṣmaḥ ||1||<BR>
<BR>
(AVŚ_2,20.2a) vāyo yat te haras tena taṃ prati hara yo 'smān dveṣṭi yaṃ vayaṃ dviṣmaḥ ||2||<BR>
<BR>
(AVŚ_2,20.3a) vāyo yat te 'rcis tena taṃ praty arca yo 'smān dveṣṭi yaṃ vayaṃ dviṣmaḥ ||3||<BR>
<BR>
(AVŚ_2,20.4a) vāyo yat te śocis tena taṃ prati śoca yo 'smān dveṣṭi yaṃ vayaṃ dviṣmaḥ ||4||<BR>
<BR>
(AVŚ_2,20.5a) vāyo yat te tejas tena tam atejasaṃ kṛṇu yo 'smān dveṣṭi yaṃ vayaṃ dviṣmaḥ ||5||<BR>
<BR>
<BR>
<BR>
(AVŚ_2,21.1a) sūrya yat te tapas tena taṃ prati tapa yo 'smān dveṣṭi yaṃ vayaṃ dviṣmaḥ ||1||<BR>
<BR>
(AVŚ_2,21.2a) sūrya yat te haras tena taṃ prati hara yo 'smān dveṣṭi yaṃ vayaṃ dviṣmaḥ ||2||<BR>
<BR>
(AVŚ_2,21.3a) sūrya yat te 'rcis tena taṃ praty arca yo 'smān dveṣṭi yaṃ vayaṃ dviṣmaḥ ||3||<BR>
<BR>
(AVŚ_2,21.4a) sūrya yat te śocis tena taṃ prati śoca yo 'smān dveṣṭi yaṃ vayaṃ dviṣmaḥ ||4||<BR>
<BR>
(AVŚ_2,21.5a) sūrya yat te tejas tena tam atejasaṃ kṛṇu yo 'smān dveṣṭi yaṃ vayaṃ dviṣmaḥ ||5||<BR>
<BR>
<BR>
<BR>
(AVŚ_2,22.1a) candra yat te tapas tena taṃ prati tapa yo 'smān dveṣṭi yaṃ vayaṃ dviṣmaḥ ||1||<BR>
<BR>
(AVŚ_2,22.2a) candra yat te haras tena taṃ prati hara yo 'smān dveṣṭi yaṃ vayaṃ dviṣmaḥ ||2||<BR>
<BR>
(AVŚ_2,22.3a) candra yat te 'rcis tena taṃ praty arca yo 'smān dveṣṭi yaṃ vayaṃ dviṣmaḥ ||3||<BR>
<BR>
(AVŚ_2,22.4a) candra yat te śocis tena taṃ prati śoca yo 'smān dveṣṭi yaṃ vayaṃ dviṣmaḥ ||4||<BR>
<BR>
(AVŚ_2,22.5a) candra yat te tejas tena tam atejasaṃ kṛṇu yo 'smān dveṣṭi yaṃ vayaṃ dviṣmaḥ ||5||<BR>
<BR>
<BR>
<BR>
(AVŚ_2,23.1a) āpo yad vas tapas tena taṃ prati tapata yo 'smān dveṣṭi yaṃ vayaṃ dviṣmaḥ ||1||<BR>
<BR>
(AVŚ_2,23.2a) āpo yad vas haras tena taṃ prati harata yo 'smān dveṣṭi yaṃ vayaṃ dviṣmaḥ ||2||<BR>
<BR>
(AVŚ_2,23.3a) āpo yad vas 'rcis tena taṃ prati arcata yo 'smān dveṣṭi yaṃ vayaṃ dviṣmaḥ ||3||<BR>
<BR>
(AVŚ_2,23.4a) āpo yad vas śocis tena taṃ prati śocata yo 'smān dveṣṭi yaṃ vayaṃ dviṣmaḥ ||4||<BR>
<BR>
(AVŚ_2,23.5a) āpo yad vas tejas tena tam atejasaṃ kṛṇuta yo 'smān dveṣṭi yaṃ vayaṃ dviṣmaḥ ||5||<BR>
<BR>
<BR>
<BR>
(AVŚ_2,24.1a) śerabhaka śerabha punar vo yantu yātavaḥ punar hetiḥ kimīdinaḥ |<BR>
(AVŚ_2,24.1c) yasya stha tam atta yo vo prāhait tam atta svā māṃsāny atta ||1||<BR>
<BR>
(AVŚ_2,24.2a) śevṛdhaka śevṛdha punar vo yantu yātavaḥ punar hetiḥ kimīdinaḥ |<BR>
(AVŚ_2,24.2c) yasya stha tam atta yo vo prāhait tam atta svā māṃsāny atta ||2||<BR>
<BR>
(AVŚ_2,24.3a) mrokānumroka punar vo yantu yātavaḥ punar hetiḥ kimīdinaḥ |<BR>
(AVŚ_2,24.3c) yasya stha tam atta yo vo prāhait tam atta svā māṃsāny atta ||3||<BR>
<BR>
(AVŚ_2,24.4a) sarpānusarpa punar vo yantu yātavaḥ punar hetiḥ kimīdinaḥ |<BR>
(AVŚ_2,24.4c) yasya stha tam atta yo vo prāhait tam atta svā māṃsāny atta ||4||<BR>
<BR>
(AVŚ_2,24.5a) jūrṇi punar vo yantu yātavaḥ punar hetiḥ kimīdinaḥ |<BR>
(AVŚ_2,24.5c) yasya stha tam atta yo vo prāhait tam atta svā māṃsāny atta ||5||<BR>
<BR>
(AVŚ_2,24.6a) upabde punar vo yantu yātavaḥ punar hetiḥ kimīdinaḥ |<BR>
(AVŚ_2,24.6c) yasya stha tam atta yo vo prāhait tam atta svā māṃsāny atta ||6||<BR>
<BR>
(AVŚ_2,24.7a) arjuni punar vo yantu yātavaḥ punar hetiḥ kimīdinaḥ |<BR>
(AVŚ_2,24.7c) yasya stha tam atta yo vo prāhait tam atta svā māṃsāny atta ||7||<BR>
<BR>
(AVŚ_2,24.8a) bharūji punar vo yantu yātavaḥ punar hetiḥ kimīdinaḥ |<BR>
(AVŚ_2,24.8c) yasya stha tam atta yo vo prāhait tam atta svā māṃsāny atta ||8||<BR>
<BR>
<BR>
<BR>
(AVŚ_2,25.1a) śaṃ no devī pṛśniparṇy aśaṃ nirṛtyā akaḥ |<BR>
(AVŚ_2,25.1c) ugrā hi kaṇvajambhanī tām abhakṣi sahasvatīm ||1||<BR>
<BR>
(AVŚ_2,25.2a) sahamāneyaṃ prathamā pṛśniparṇy ajāyata |<BR>
(AVŚ_2,25.2c) tayāhaṃ durṇāmnāṃ śiro vṛścāmi śakuner iva ||2||<BR>
<BR>
(AVŚ_2,25.3a) arāyam asṛkpāvānaṃ yaś ca sphātiṃ jihīrṣati |<BR>
(AVŚ_2,25.3c) garbhādaṃ kaṇvaṃ nāśaya pṛśniparṇi sahasva ca ||3||<BR>
<BR>
(AVŚ_2,25.4a) girim enāṃ ā veśaya kaṇvān jīvitayopanān |<BR>
(AVŚ_2,25.4c) tāṃs tvaṃ devi pṛśniparṇy agnir ivānudahann ihi ||4||<BR>
<BR>
(AVŚ_2,25.5a) parāca enān pra ṇuda kaṇvān jīvitayopanān |<BR>
(AVŚ_2,25.5c) tamāṃsi yatra gachanti tat kravyādo ajīgamam ||5||<BR>
<BR>
<BR>
(AVŚ_2,26.1a) eha yantu paśavo ye pareyur vāyur yeṣāṃ sahacāraṃ jujoṣa |<BR>
(AVŚ_2,26.1c) tvaṣṭā yeṣāṃ rūpadheyāni vedāsmin tān goṣṭhe savitā ni yachatu ||1||<BR>
<BR>
(AVŚ_2,26.2a) imaṃ goṣṭhaṃ paśavaḥ saṃ sravantu bṛhaspatir ā nayatu prajānan |<BR>
(AVŚ_2,26.2c) sinīvālī nayatv āgram eṣām ājagmuṣo anumate ni yacha ||2||<BR>
<BR>
(AVŚ_2,26.3a) saṃ saṃ sravantu paśavaḥ sam aśvāḥ sam u pūruṣāḥ |<BR>
(AVŚ_2,26.3c) saṃ dhānyasya yā sphātiḥ saṃsrāvyeṇa haviṣā juhomi ||3||<BR>
<BR>
(AVŚ_2,26.4a) saṃ siñcāmi gavāṃ kṣīram sam ājyena balam rasam |<BR>
(AVŚ_2,26.4c) saṃsiktā asmākaṃ vīrā dhruvā gāvo mayi gopatau ||4||<BR>
<BR>
(AVŚ_2,26.5a) ā harāmi gavāṃ kṣīram āhārṣaṃ dhānyaṃ rasam |<BR>
(AVŚ_2,26.5c) āhṛtā asmākaṃ vīrā ā patnīr idam astakam ||5||<BR>
<BR>
<BR>
<BR>
(AVŚ_2,27.1a) nec chatruḥ prāśaṃ jayāti sahamānābhibhūr asi |<BR>
(AVŚ_2,27.1c) prāśaṃ pratiprāśo jahy arasān kṛṇv oṣadhe ||1||<BR>
<BR>
(AVŚ_2,27.2a) suparṇas tvānv avindat sūkaras tvākhanan nasā |<BR>
(AVŚ_2,27.2c) prāśaṃ pratiprāśo jahy arasān kṛṇv oṣadhe ||2||<BR>
<BR>
(AVŚ_2,27.3a) indro ha cakre tvā bāhāv asurebhya starītave |<BR>
(AVŚ_2,27.3c) prāśaṃ pratiprāśo jahy arasān kṛṇv oṣadhe ||3||<BR>
<BR>
(AVŚ_2,27.4a) pāṭām indro vy āśnād asurebhya starītave |<BR>
(AVŚ_2,27.4c) prāśaṃ pratiprāśo jahy arasān kṛṇv oṣadhe ||4||<BR>
<BR>
(AVŚ_2,27.5a) tayāhaṃ śatrūnt sākṣa indraḥ sālāvṛkāṃ iva |<BR>
(AVŚ_2,27.5c) prāśaṃ pratiprāśo jahy arasān kṛṇv oṣadhe ||5||<BR>
<BR>
(AVŚ_2,27.6a) rudra jalāṣabheṣaja nīlaśikhaṇḍa karmakṛt |<BR>
(AVŚ_2,27.6c) prāśaṃ pratiprāśo jahy arasān kṛṇv oṣadhe ||6||<BR>
<BR>
(AVŚ_2,27.7a) tasya prāśaṃ tvaṃ jahi yo na indrābhidāsati |<BR>
(AVŚ_2,27.7c) adhi no brūhi śaktibhiḥ prāśi mām uttaraṃ kṛdhi ||7||<BR>
<BR>
<BR>
<BR>
(AVŚ_2,28.1a) tubhyam eva jariman vardhatām ayam memam anye mṛtyavo hiṃsiṣuḥ śataṃ ye |<BR>
(AVŚ_2,28.1c) māteva putraṃ pramanā upasthe mitra enaṃ mitriyāt pātv aṃhasaḥ ||1||<BR>
<BR>
(AVŚ_2,28.2a) mitra enaṃ varuṇo vā riśādā jarāmṛtyuṃ kṛṇutāṃ saṃvidānau |<BR>
(AVŚ_2,28.2c) tad agnir hotā vayunāni vidvān viśvā devānāṃ janimā vivakti ||2||<BR>
<BR>
(AVŚ_2,28.3a) tvam īśiṣe paśūnām pārthivānāṃ ye jātā uta vā ye janitrāḥ |<BR>
(AVŚ_2,28.3c) memaṃ prāṇo hāsīn mo apāno memaṃ mitrā vadhiṣur mo amitrāḥ ||3||<BR>
<BR>
(AVŚ_2,28.4a) dyauṣ ṭvā pitā pṛthivī mātā jarāmṛtyuṃ kṛṇutāṃ saṃvidāne |<BR>
(AVŚ_2,28.4c) yathā jīvā aditer upasthe prāṇāpānābhyāṃ gupitaḥ śataṃ himāḥ ||4||<BR>
<BR>
(AVŚ_2,28.5a) imam agne āyuṣe varcase naya priyaṃ reto varuṇa mitra rājan |<BR>
(AVŚ_2,28.5c) mātevāsmā adite śarma yacha viśve devā jaradaṣṭir yathāsat ||5||<BR>
<BR>
<BR>
<BR>
(AVŚ_2,29.1a) pārthivasya rase devā bhagasya tanvo bale |<BR>
(AVŚ_2,29.1c) āyuṣyam asmā agniḥ sūryo varca ā dhād bṛhaspatiḥ ||1||<BR>
<BR>
(AVŚ_2,29.2a) āyur asmai dhehi jātavedaḥ prajāṃ tvaṣṭar adhinidhehi asmai |<BR>
(AVŚ_2,29.2c) rāyas poṣaṃ savitar ā suvāsmai śataṃ jīvāti śaradas tavāyam ||2||<BR>
<BR>
(AVŚ_2,29.3a) āśīr ṇa ūrjam uta sauprajāstvaṃ dakṣaṃ dhattaṃ draviṇaṃ sacetasau |<BR>
(AVŚ_2,29.3c) jayam kṣetrāṇi sahasāyam indra kṛṇvāno anyān adharānt sapatnān ||3||<BR>
<BR>
(AVŚ_2,29.4a) indreṇa datto varuṇena śiṣṭo marudbhir ugraḥ prahito no āgan |<BR>
(AVŚ_2,29.4c) eṣa vāṃ dyāvāpṛthivī upasthe mā kṣudhan mā tṛṣat ||4||<BR>
<BR>
(AVŚ_2,29.5a) ūrjam asmā ūrjasvatī dhattaṃ payo asmai payasvatī dhattam |<BR>
(AVŚ_2,29.5c) ūrjam asmai dyāvapṛthivī adhātāṃ viśve devā maruta ūrjam āpaḥ ||5||<BR>
<BR>
(AVŚ_2,29.6a) śivābhiṣ ṭe hṛdayaṃ tarpayāmy anamīvo modiṣīṣṭhāḥ suvarcāḥ |<BR>
(AVŚ_2,29.6c) savāsinau pibatāṃ mantham etam aśvino rūpaṃ paridhāya māyām ||6||<BR>
<BR>
(AVŚ_2,29.7a) indra etāṃ sasṛje viddho agra ūrjāṃ svadhām ajarāṃ sā ta eṣā |<BR>
(AVŚ_2,29.7c) tayā tvaṃ jīva śaradaḥ suvarcā mā ta ā susrod bhiṣajas te akran ||7||<BR>
<BR>
<BR>
(AVŚ_2,30.1a) yathedaṃ bhūmyā adhi tṛṇaṃ vāto mathāyati |<BR>
(AVŚ_2,30.1c) evā mathnāmi te mano yathā māṃ kāminy aso yathā man nāpagā asaḥ ||1||<BR>
<BR>
(AVŚ_2,30.2a) saṃ cen nayātho aśvinā kāminā saṃ ca vakṣathaḥ |<BR>
(AVŚ_2,30.2c) saṃ vāṃ bhagāso agmata saṃ cittāni sam u vratā ||2||<BR>
<BR>
(AVŚ_2,30.3a) yat suparṇā vivakṣavo anamīvā vivakṣavaḥ |<BR>
(AVŚ_2,30.3c) tatra me gachatād dhavaṃ śalya iva kulmalaṃ yathā ||3||<BR>
<BR>
(AVŚ_2,30.4a) yad antaraṃ tad bāhyaṃ yad bāhyaṃ tad antaram |<BR>
(AVŚ_2,30.4c) kanyānāṃ viśvarūpāṇāṃ mano gṛbhāyauṣadhe ||4||<BR>
<BR>
(AVŚ_2,30.5a) eyam agan patikāmā janikāmo 'ham āgamam |<BR>
(AVŚ_2,30.5c) aśvaḥ kanikradad yathā bhagenāhaṃ sahāgamam ||5||<BR>
<BR>
<BR>
<BR>
(AVŚ_2,31.1a) indrasya yā mahī dṛṣat krimer viśvasya tarhaṇī |<BR>
(AVŚ_2,31.1c) tayā pinaṣmi saṃ krimīn dṛṣadā khalvāṃ iva ||1||<BR>
<BR>
(AVŚ_2,31.2a) dṛṣṭam adṛṣṭam atṛham atho kurūrum atṛham |<BR>
(AVŚ_2,31.2c) algaṇḍūnt sarvān chalunān krimīn vacasā jambhayāmasi ||2||<BR>
<BR>
(AVŚ_2,31.3a) algaṇḍūn hanmi mahatā vadhena dūnā adūnā arasā abhūvan |<BR>
(AVŚ_2,31.3c) śiṣṭān aśiṣṭān ni tirāmi vācā yathā krimīṇāṃ nakir uchiṣātai ||3||<BR>
<BR>
(AVŚ_2,31.4a) anvāntryaṃ śīrṣaṇyam atho pārṣṭeyaṃ krimīn |<BR>
(AVŚ_2,31.4c) avaskavaṃ vyadhvaraṃ krimīn vacasā jambhayāmasi ||4||<BR>
<BR>
(AVŚ_2,31.5a) ye krimayaḥ parvateśu vaneṣv oṣadhīṣu paśuṣv apsv antaḥ |<BR>
(AVŚ_2,31.5c) ye asmākaṃ tanvam āviviśuḥ sarvaṃ tad dhanmi janima krimīṇām ||5||<BR>
<BR>
<BR>
<BR>
(AVŚ_2,32.1a) udyann ādityaḥ krimīn hantu nimrocan hantu raśmibhiḥ |<BR>
(AVŚ_2,32.1c) ye antaḥ krimayo gavi ||1||<BR>
<BR>
(AVŚ_2,32.2a) viśvarūpaṃ caturakṣaṃ krimiṃ sāraṅgam arjunam |<BR>
(AVŚ_2,32.2c) śṛṇāmy asya pṛṣṭīr api vṛścāmi yac chiraḥ ||2||<BR>
<BR>
(AVŚ_2,32.3a) atrivad vaḥ krimayo hanmi kaṇvavaj jamadagnivat |<BR>
(AVŚ_2,32.3c) agastyasya brahmaṇā saṃ pinaṣmy ahaṃ krimīn ||3||<BR>
<BR>
(AVŚ_2,32.4a) hato rājā krimīṇām utaiṣāṃ sthapatir hataḥ |<BR>
(AVŚ_2,32.4c) hato hatamātā krimir hatabhrātā hatasvasā ||4||<BR>
<BR>
(AVŚ_2,32.5a) hatāso asya veśaso hatāsaḥ pariveśasaḥ |<BR>
(AVŚ_2,32.5c) atho ye kṣullakā iva sarve te krimayo hatāḥ ||5||<BR>
<BR>
(AVŚ_2,32.6a) pra te śṛṇāmi śṛṅge yābhyāṃ vitudāyasi |<BR>
(AVŚ_2,32.6c) bhinādmi te kuṣumbhaṃ yas te viṣadhānaḥ ||6||<BR>
<BR>
<BR>
<BR>
(AVŚ_2,33.1a) akṣībhyāṃ te nāsikābhyāṃ karṇābhyāṃ chubukād adhi |<BR>
(AVŚ_2,33.1c) yakṣmaṃ śīrṣaṇyaṃ mastiṣkāj jihvāyā vi vṛhāmi te ||1||<BR>
<BR>
(AVŚ_2,33.2a) grīvābhyas ta uṣṇihābhyaḥ kīkasābhyo anūkyāt |<BR>
(AVŚ_2,33.2c) yakṣmaṃ doṣaṇyam aṃsābhyāṃ bāhubhyāṃ vi vṛhāmi te ||2||<BR>
<BR>
(AVŚ_2,33.3a) hṛdayāt te pari klomno halīkṣṇāt pārśvābhyām |<BR>
(AVŚ_2,33.3c) yakṣmaṃ matasnābhyāṃ plīhno yaknas te vi vṛhāmasi ||3||<BR>
<BR>
(AVŚ_2,33.4a) āntrebhyas te gudābhyo vaniṣṭhor udarād adhi |<BR>
(AVŚ_2,33.4c) yakṣmaṃ kukṣibhyām plāśer nābhyā vi vṛhāmi te ||4||<BR>
<BR>
(AVŚ_2,33.5a) ūrubhyāṃ te aṣṭhīvadbhyāṃ pārṣṇibhyāṃ prapadābhyām |<BR>
(AVŚ_2,33.5c) yakṣmaṃ bhasadyaṃ śroṇibhyāṃ bhāsadaṃ bhaṃsaso vi vṛhāmi te ||5||<BR>
<BR>
(AVŚ_2,33.6a) asthibhyas te majjabhyaḥ snāvabhyo dhamanibhyaḥ |<BR>
(AVŚ_2,33.6c) yakṣmam pāṇibhyām aṅgulibhyo nakhebhyo vi vṛhāmi te ||6||<BR>
<BR>
(AVŚ_2,33.7a) aṅgeaṅge lomnilomni yas te parvaṇiparvaṇi |<BR>
(AVŚ_2,33.7c) yakṣmaṃ tvacasyaṃ te vayaṃ kaśyapasya vībarheṇa viṣvañcaṃ vi vṛhāmasi ||7||<BR>
<BR>
<BR>
<BR>
(AVŚ_2,34.1a) ya īśe paśupatiḥ paśūnām catuṣpadām uta yo dvipadām |<BR>
(AVŚ_2,34.1c) niṣkrītaḥ sa yajñiyaṃ bhāgam etu rāyas poṣā yajamānaṃ sacantām ||1||<BR>
<BR>
(AVŚ_2,34.2a) pramuñcanto bhuvanasya reto gātuṃ dhatta yajamānāya devāḥ |<BR>
(AVŚ_2,34.2c) upākṛtaṃ śaśamānaṃ yad asthāt priyam devānām apy etu pāthaḥ ||2||<BR>
<BR>
(AVŚ_2,34.3a) ye badhyamānam anu dīdhyānā anvaikṣanta manasā cakṣuṣā ca |<BR>
(AVŚ_2,34.3c) agniṣ ṭān agre pra mumoktu devo viśvakarmā prajayā saṃrarāṇaḥ ||3||<BR>
<BR>
(AVŚ_2,34.4a) ye grāmyāḥ paśavo viśvarūpā virūpāḥ santo bahudhaikarūpāḥ |<BR>
(AVŚ_2,34.4c) vāyuṣ ṭān agre pra mumoktu devaḥ prajāpatiḥ prajayā saṃrarāṇaḥ ||4||<BR>
<BR>
(AVŚ_2,34.5a) prajānantaḥ prati gṛhṇantu pūrve prāṇam aṅgebhyaḥ pary ācarantam |<BR>
(AVŚ_2,34.5c) divaṃ gacha prati tiṣṭhā śarīraiḥ svargaṃ yāhi pathibhir devayānaiḥ ||5||<BR>
<BR>
<BR>
<BR>
(AVŚ_2,35.1a) ye bhakṣayanto na vasūny ānṛdhur yān agnayo anvatapyanta dhiṣṇyāḥ |<BR>
(AVŚ_2,35.1c) yā teṣām avayā duriṣṭiḥ sviṣṭiṃ nas tāṃ kṛṇavad viśvakarmā ||1||<BR>
<BR>
(AVŚ_2,35.2a) yajñapatim ṛṣayaḥ enasāhur nirbhaktaṃ prajā anutapyamānam |<BR>
(AVŚ_2,35.2c) mathavyānt stokān apa yān rarādha saṃ naṣ ṭebhiḥ sṛjatu viśvakarmā ||2||<BR>
<BR>
(AVŚ_2,35.3a) adānyānt somapān manyamāno yajñasya vidvānt samaye na dhīraḥ |<BR>
(AVŚ_2,35.3c) yad enaś cakṛvān baddha eṣa taṃ viśvakarman pra muñcā svastaye ||3||<BR>
<BR>
(AVŚ_2,35.4a) ghorā ṛṣayo namo astv ebhyaś cakṣur yad eṣāṃ manasaś ca satyam |<BR>
(AVŚ_2,35.4c) bṛhaspataye mahiṣa dyumann namo viśvakarman namas te pāhy asmān ||4||<BR>
<BR>
(AVŚ_2,35.5a) yajñasya cakṣuḥ prabhṛtir mukhaṃ ca vācā śrotreṇa manasā juhomi |<BR>
(AVŚ_2,35.5c) imaṃ yajñaṃ vitataṃ viśvakarmaṇā devā yantu sumanasyamānāḥ ||5||<BR>
<BR>
<BR>
(AVŚ_2,36.1a) ā no agne sumatiṃ saṃbhalo gamed imāṃ kumārīṃ saha no bhagena |<BR>
(AVŚ_2,36.1c) juṣṭā vareṣu samaneṣu valgur oṣaṃ patyā saubhagam astu asyai ||1||<BR>
<BR>
(AVŚ_2,36.2a) somajuṣṭaṃ brahmajuṣṭam aryamnā saṃbhṛtaṃ bhagam |<BR>
(AVŚ_2,36.2c) dhātur devasya satyena kṛṇomi pativedanam ||2||<BR>
<BR>
(AVŚ_2,36.3a) iyam agne nārī patim videṣṭa somo hi rājā subhagāṃ kṛṇoti |<BR>
(AVŚ_2,36.3c) suvānā putrān mahiṣī bhavāti gatvā patiṃ subhagā vi rājatu ||3||<BR>
<BR>
(AVŚ_2,36.4a) yathākharo maghavaṃś cārur eṣa priyo mṛgāṇāṃ suṣadā babhūva |<BR>
(AVŚ_2,36.4c) evā bhagasya juṣṭeyam astu nārī saṃpriyā patyāvirādhayantī ||4||<BR>
<BR>
(AVŚ_2,36.5a) bhagasya nāvam ā roha pūrṇām anupadasvatīm |<BR>
(AVŚ_2,36.5c) tayopapratāraya yo varaḥ pratikāmyaḥ ||5||<BR>
<BR>
(AVŚ_2,36.6a) ā krandaya dhanapate varam āmanasaṃ kṛṇu |<BR>
(AVŚ_2,36.6c) sarvaṃ pradakṣiṇaṃ kṛṇu yo varaḥ pratikāmyaḥ ||6||<BR>
<BR>
(AVŚ_2,36.7a) idaṃ hiraṇyaṃ gulgulv ayam aukṣo atho bhagaḥ |<BR>
(AVŚ_2,36.7c) ete patibhyas tvām aduḥ pratikāmāya vettave ||7<BR>
(AVŚ_2,36.7e) ā te nayatu savitā nayatu patir yaḥ pratikāmyaḥ |<BR>
<BR>
<BR>
<BR>
(AVŚ_3,1.1a) agnir naḥ śatrūn praty etu vidvān pratidahann abhiśastim arātim |<BR>
(AVŚ_3,1.1c) sa senāṃ mohayatu pareṣāṃ nirhastāṃś ca kṛṇavaj jātavedāḥ ||1||<BR>
<BR>
(AVŚ_3,1.2a) yūyam ugrā maruta īdṛśe sthābhi preta mṛṇata sahadhvam |<BR>
(AVŚ_3,1.2c) amīmṛṇan vasavo nāthitā ime agnir hy eṣāṃ dūtaḥ pratyetu vidvān ||2||<BR>
<BR>
(AVŚ_3,1.3a) amitrasenāṃ maghavann asmān chatrūyatīm abhi |<BR>
(AVŚ_3,1.3c) yuvaṃ tām indra vṛtrahann agniś ca dahataṃ prati ||3||<BR>
<BR>
(AVŚ_3,1.4a) prasūta indra pravatā haribhyāṃ pra te vajraḥ pramṛṇann etu śatrūn |<BR>
(AVŚ_3,1.4c) jahi pratīco anūcaḥ parāco viṣvak satyaṃ kṛṇuhi cittam eṣām ||4||<BR>
<BR>
(AVŚ_3,1.5a) indra senāṃ mohayāmitrāṇām |<BR>
(AVŚ_3,1.5c) agner vātasya dhrājyā tān viṣūco vi nāśaya ||5||<BR>
<BR>
(AVŚ_3,1.6a) indraḥ senāṃ mohayatu maruto ghnantv ojasā |<BR>
(AVŚ_3,1.6c) cakṣūṃsy agnir ā dattāṃ punar etu parājitā ||6||<BR>
<BR>
<BR>
<BR>
(AVŚ_3,2.1a) agnir no dūtaḥ pratyetu vidvān pratidahann abhiśastim arātim |<BR>
(AVŚ_3,2.1c) sa cittāni mohayatu pareṣāṃ nirhastāṃś ca kṛṇavaj jātavedāḥ ||1||<BR>
<BR>
(AVŚ_3,2.2a) ayam agnir amūmuhad yāni cittāni vo hṛdi |<BR>
(AVŚ_3,2.2c) vi vo dhamatv okasaḥ pra vo dhamatu sarvataḥ ||2||<BR>
<BR>
(AVŚ_3,2.3a) indra cittāni mohayann arvāṅ ākūtyā cara |<BR>
(AVŚ_3,2.3c) agner vātasya dhrājyā tān viṣūco vi nāśaya ||3||<BR>
<BR>
(AVŚ_3,2.4a) vy ākūtaya eṣām itātho cittāni muhyata |<BR>
(AVŚ_3,2.4c) atho yad adyaiṣāṃ hṛdi tad eṣāṃ pari nir jahi ||4||<BR>
<BR>
(AVŚ_3,2.5a) amīṣāṃ cittāni pratimohayantī gṛhāṇāṅgāny apve parehi |<BR>
(AVŚ_3,2.5c) abhi prehi nir daha hṛtsu śokair grāhyāmitrāṃs tamasā vidhya śatrūn ||5||<BR>
<BR>
(AVŚ_3,2.6a) asau yā senā marutaḥ pareṣām asmān aity abhy ojasā spardhamānā |<BR>
(AVŚ_3,2.6c) tām vidhyata tamasāpavratena yathaiṣām anyo anyaṃ na jānāt ||6||<BR>
<BR>
<BR>
<BR>
(AVŚ_3,3.1a) acikradat svapā iha bhuvad agne vy acasva rodasī urūcī |<BR>
(AVŚ_3,3.1c) yuñjantu tvā maruto viśvavedasa āmuṃ naya namasā rātahavyam ||1||<BR>
<BR>
(AVŚ_3,3.2a) dūre cit santam aruṣāsa indram ā cyāvayantu sakhyāya vipram |<BR>
(AVŚ_3,3.2c) yad gāyatrīṃ bṛhatīm arkam asmai sautrāmaṇyā dadhṛṣanta devāḥ ||2||<BR>
<BR>
(AVŚ_3,3.3a) adbhyas tvā rāja varuṇo hvayatu somas tvā hvayatu parvatebhyaḥ |<BR>
(AVŚ_3,3.3c) indras tvā hvayatu viḍbhya ābhyaḥ śyeno bhūtvā viśa ā patemāḥ ||3|| {4}<BR>
<BR>
(AVŚ_3,3.4a) śyeno havyaṃ nayatv ā parasmād anyakṣetre aparuddhaṃ carantam |<BR>
(AVŚ_3,3.4c) aśvinā panthāṃ kṛṇutāṃ sugaṃ ta imaṃ sajātā abhisaṃviśadhvam ||4|| {5}<BR>
<BR>
(AVŚ_3,3.5a) hvayantu tvā pratijanāḥ prati mitrā avṛṣata |<BR>
(AVŚ_3,3.5c) indrāgnī viśve devās te viśi kṣemam adīdharan ||5|| {6}<BR>
<BR>
(AVŚ_3,3.6a) yas te havaṃ vivadat sajāto yaś ca niṣṭyaḥ |<BR>
(AVŚ_3,3.6c) apāñcam indra taṃ kṛtvāthemam ihāva gamaya ||6|| {7}<BR>
<BR>
<BR>
<BR>
(AVŚ_3,4.1a) ā tvā gan rāṣtraṃ saha varcasod ihi prāṅ viśāṃ patir ekarāṭ tvaṃ vi rāja |<BR>
(AVŚ_3,4.1c) sarvās tvā rājan pradiśo hvayantūpasadyo namasyo bhaveha ||1||<BR>
<BR>
(AVŚ_3,4.2a) tvāṃ viśo vṛṇatāṃ rājyāya tvām imāḥ pradiśaḥ pañca devīḥ |<BR>
(AVŚ_3,4.2c) varṣman rāṣṭrasya kakudi śrayasva tato na ugro vi bhajā vasūni ||2||<BR>
<BR>
(AVŚ_3,4.3a) acha tvā yantu havinaḥ sajātā agnir dūto ajiraḥ saṃ carātai |<BR>
(AVŚ_3,4.3c) jāyāḥ putrāḥ sumanaso bhavantu bahuṃ baliṃ prati paśyāsā ugraḥ ||3||<BR>
<BR>
(AVŚ_3,4.4a) aśvinā tvāgre mitrāvaruṇobhā viśve devā marutas tvā hvayantu |<BR>
(AVŚ_3,4.4c) adhā mano vasudeyāya kṛṇuṣva tato na ugro vi bhajā vasūni ||4||<BR>
<BR>
(AVŚ_3,4.5a) ā pra drava paramasyāḥ parāvataḥ śive te dyāvāpṛthivī ubhe stām |<BR>
(AVŚ_3,4.5c) tad ayaṃ rājā varuṇas tathāha sa tvāyam ahvat sa upedam ehi ||5||<BR>
<BR>
(AVŚ_3,4.6a) indrendra manuṣyāḥ parehi saṃ hy ajñāsthā varuṇaiḥ saṃvidānaḥ |<BR>
(AVŚ_3,4.6c) sa tvāyam ahvat sve sadhasthe sa devān yakṣat sa u kalpayad viśaḥ ||6||<BR>
<BR>
(AVŚ_3,4.7a) pathyā revatīr bahudhā virūpāḥ sarvāḥ saṃgatya varīyas te akran |<BR>
(AVŚ_3,4.7c) tās tvā sarvāḥ saṃvidānā hvayantu daśamīm ugraḥ sumanā vaśeha ||7||<BR>
<BR>
<BR>
<BR>
(AVŚ_3,5.1a) āyam agan parṇamaṇir balī balena pramṛṇant sapatnān |<BR>
(AVŚ_3,5.1c) ojo devānāṃ paya oṣadhīnāṃ varcasā mā jinvantv aprayāvan ||1||<BR>
<BR>
(AVŚ_3,5.2a) mayi kṣatraṃ parṇamaṇe mayi dhārayatād rayim |<BR>
(AVŚ_3,5.2c) ahaṃ rāṣṭrasyābhīvarge nijo bhūyāsam uttamaḥ ||2||<BR>
<BR>
(AVŚ_3,5.3a) yaṃ nidadhur vanaspatau guhyaṃ devāḥ priyaṃ maṇim |<BR>
(AVŚ_3,5.3c) tam asmabhyaṃ sahāyuṣā devā dadatu bhartave ||3||<BR>
<BR>
(AVŚ_3,5.4a) somasya parṇaḥ saha ugram āgann indreṇa datto varuṇena śiṣṭaḥ |<BR>
(AVŚ_3,5.4c) taṃ priyāsaṃ bahu rocamāno dīrghāyutvāya śataśāradāya ||4||<BR>
<BR>
(AVŚ_3,5.5a) ā mārukṣat parṇamaṇir mahyā ariṣṭatātaye |<BR>
(AVŚ_3,5.5c) yathāham uttaro 'sāny aryamṇa uta saṃvidaḥ ||5||<BR>
<BR>
(AVŚ_3,5.6a) ye dhīvāno rathakārāḥ karmārā ye manīṣiṇaḥ |<BR>
(AVŚ_3,5.6c) upastīn parṇa mahyaṃ tvaṃ sarvān kṛṇv abhito janān ||6||<BR>
<BR>
(AVŚ_3,5.7a) ye rājāno rājakṛtaḥ sūtā grāmaṇyaś ca ye |<BR>
(AVŚ_3,5.7c) upastīn parṇa mahyaṃ tvaṃ sarvān kṛṇv abhito janān ||7||<BR>
<BR>
(AVŚ_3,5.8a) parṇo 'si tanūpānaḥ sayonir vīro vīreṇa mayā |<BR>
(AVŚ_3,5.8c) saṃvatsarasya tejasā tena badhnāmi tvā maṇe ||8||<BR>
<BR>
<BR>
<BR>
(AVŚ_3,6.1a) pumān puṃsaḥ parijāto 'śvatthaḥ khadirād adhi |<BR>
(AVŚ_3,6.1c) sa hantu śatrūn māmakān yān ahaṃ dveṣmi ye ca mām ||1||<BR>
<BR>
(AVŚ_3,6.2a) tān aśvattha niḥ śṛṇīhi śatrūn vaibādhadodhataḥ |<BR>
(AVŚ_3,6.2c) indreṇa vṛtraghnā medī mitreṇa varuṇena ca ||2||<BR>
<BR>
(AVŚ_3,6.3a) yathāśvattha nirabhano 'ntar mahaty arṇave |<BR>
(AVŚ_3,6.3c) evā tānt sarvān nir bhaṅgdhi yān ahaṃ dveṣmi ye ca mām ||3||<BR>
<BR>
(AVŚ_3,6.4a) yaḥ sahamānaś carasi sāsahāna iva ṛṣabhaḥ |<BR>
(AVŚ_3,6.4c) tenāśvattha tvayā vayaṃ sapatnānt sahiṣīmahi ||4||<BR>
<BR>
(AVŚ_3,6.5a) sinātv enān nirṛtir mṛtyoḥ pāśair amokyaiḥ |<BR>
(AVŚ_3,6.5c) aśvattha śatrūn māmakān yān ahaṃ dveṣmi ye ca mām ||5||<BR>
<BR>
(AVŚ_3,6.6a) yathāśvattha vānaspatyān ārohan kṛṇuṣe 'dharān |<BR>
(AVŚ_3,6.6c) evā me śatror mūrdhānaṃ viṣvag bhinddhi sahasva ca ||6||<BR>
<BR>
(AVŚ_3,6.7a) te 'dharāñcaḥ pra plavantāṃ chinnā naur iva bandhanāt |<BR>
(AVŚ_3,6.7c) na vaibādhapraṇuttānāṃ punar asti nivartanam ||7||<BR>
<BR>
(AVŚ_3,6.8a) praiṇān nude manasā pra cittenota brahmaṇā |<BR>
(AVŚ_3,6.8c) praiṇān vṛkṣasya śākhayāśvatthasya nudāmahe ||8||<BR>
<BR>
(AVŚ_3,7.1a) hariṇasya raghuṣyado 'dhi śīrṣaṇi bheṣajam |<BR>
(AVŚ_3,7.1c) sa kṣetriyaṃ viṣāṇayā viṣūcīnam anīnaśat ||1||<BR>
<BR>
(AVŚ_3,7.2a) anu tvā hariṇo vṛṣā padbhiś caturbhir akramīt |<BR>
(AVŚ_3,7.2c) viṣāṇe vi ṣya guṣpitaṃ yad asya kṣetriyaṃ hṛdi ||2||<BR>
<BR>
(AVŚ_3,7.3a) ado yad avarocate catuṣpakṣam iva chadiḥ |<BR>
(AVŚ_3,7.3c) tenā te sarvaṃ kṣetriyam aṅgebhyo nāśayāmasi ||3||<BR>
<BR>
(AVŚ_3,7.4a) amū ye divi subhage vicṛtau nāma tārake |<BR>
(AVŚ_3,7.4c) vi kṣetriyasya muñcatām adhamaṃ pāśam uttamam ||4||<BR>
<BR>
(AVŚ_3,7.5a) āpa id vā u bheṣajīr āpo amīvacātanīḥ |<BR>
(AVŚ_3,7.5c) āpo viśvasya bheṣajīs tās tvā muñcantu kṣetriyāt ||5||<BR>
<BR>
(AVŚ_3,7.6a) yad āsuteḥ kriyamānāyāḥ kṣetriyaṃ tvā vyānaśe |<BR>
(AVŚ_3,7.6c) vedāhaṃ tasya bheṣajaṃ kṣetriyaṃ nāśayāmi tvat ||6||<BR>
<BR>
(AVŚ_3,7.7a) apavāse nakṣatrāṇām apavāsa uṣasām uta |<BR>
(AVŚ_3,7.7c) apāsmat sarvaṃ durbhūtam apa kṣetriyam uchatu ||7||<BR>
<BR>
<BR>
<BR>
(AVŚ_3,8.1a) ā yātu mitra ṛtubhiḥ kalpamānaḥ saṃveśayan pṛthivīm usriyābhiḥ |<BR>
(AVŚ_3,8.1c) athāsmabhyam varuṇo vāyur agnir bṛhad rāṣṭraṃ saṃveśyam dadhātu ||1||<BR>
<BR>
(AVŚ_3,8.2a) dhātā rātiḥ savitedaṃ juśantām indras tvaṣṭā prati haryantu me vacaḥ |<BR>
(AVŚ_3,8.2c) huve devīm aditiṃ śūraputrāṃ sajātānāṃ madhyameṣṭhā yathāsāni ||2||<BR>
<BR>
(AVŚ_3,8.3a) huve somaṃ savitāraṃ namobhir viśvān ādityāṃ aham uttaratve |<BR>
(AVŚ_3,8.3c) ayam agnir dīdāyad dīrgham eva sajātair iddho 'pratibruvadbhiḥ ||3||<BR>
<BR>
(AVŚ_3,8.4a) ihed asātha na paro gamātheryo gopāḥ puṣṭapatir va ājat |<BR>
(AVŚ_3,8.4c) asmai kāmāyopa kāminīr viśve vo devā upasaṃyantu ||4||<BR>
<BR>
(AVŚ_3,8.5a) saṃ vo manāṃsi saṃ vratā sam ākūtīr namāmasi |<BR>
(AVŚ_3,8.5c) amī ye vivratā sthana tān vaḥ saṃ namayāmasi ||5||<BR>
<BR>
(AVŚ_3,8.6a) ahaṃ gṛbhṇāmi manasā manāṃsi mama cittam anu cittebhir eta |<BR>
(AVŚ_3,8.6c) mama vaśeṣu hṛdayāni vaḥ kṛṇomi mama yātam anuvartmāna eta ||6||<BR>
<BR>
<BR>
<BR>
(AVŚ_3,9.1a) karśaphasya viśaphasya dyauḥ pitā pṛthivī mātā |<BR>
(AVŚ_3,9.1c) yathābhicakra devās tathāpa kṛṇutā punaḥ ||1||<BR>
<BR>
(AVŚ_3,9.2a) aśreṣmāṇo adhārayan tathā tan manunā kṛtam |<BR>
(AVŚ_3,9.2c) kṛṇomi vadhri viṣkandhaṃ muṣkābarho gavām iva ||2||<BR>
<BR>
(AVŚ_3,9.3a) piśaṅge sūtre khṛgalaṃ tad ā badhnanti vedhasaḥ |<BR>
(AVŚ_3,9.3c) śravasyuṃ śuṣmaṃ kābavaṃ vadhriṃ kṛṇvantu bandhuraḥ ||3||<BR>
<BR>
(AVŚ_3,9.4a) yenā śravasyavaś caratha devā ivāsuramāyayā |<BR>
(AVŚ_3,9.4c) śunāṃ kapir iva dūṣaṇo bandhurā kābavasya ca ||4||<BR>
<BR>
(AVŚ_3,9.5a) duṣṭyai hi tvā bhatsyāmi dūṣayiṣyāmi kābavam |<BR>
(AVŚ_3,9.5c) ud āśavo rathā iva śapathebhiḥ sariṣyatha ||5||<BR>
<BR>
(AVŚ_3,9.6a) ekaśataṃ viṣkandhāni viṣṭhitā pṛthivīm anu |<BR>
(AVŚ_3,9.6c) teṣāṃ tvām agre uj jaharur maṇiṃ viṣkandhadūṣaṇam ||6||<BR>
<BR>
<BR>
<BR>
(AVŚ_3,10.1a) prathamā ha vy uvāsa sā dhenur abhavad yame |<BR>
(AVŚ_3,10.1c) sā naḥ payasvatī duhām uttarāmuttarām samām ||1||<BR>
<BR>
(AVŚ_3,10.2a) yāṃ devāḥ pratinandanti rātrim dhenum upāyatīm |<BR>
(AVŚ_3,10.2c) saṃvatsarasya yā patnī sā no astu sumaṅgalī ||2||<BR>
<BR>
(AVŚ_3,10.3a) saṃvatsarasya pratimāṃ yāṃ tvā rātry upāsmahe |<BR>
(AVŚ_3,10.3c) sā na āyuṣmatīṃ prajāṃ rāyas poṣeṇa saṃ sṛja ||3||<BR>
<BR>
(AVŚ_3,10.4a) iyam eva sā yā prathamā vyauchad āsv itarāsu carati praviṣṭā |<BR>
(AVŚ_3,10.4c) mahānto asyāṃ mahimāno antar vadhūr jigāya navagaj janitrī ||4||<BR>
<BR>
(AVŚ_3,10.5a) vānaspatyā grāvāṇo ghoṣam akrata haviṣ kṛṇvantaḥ parivatsarīṇam |<BR>
(AVŚ_3,10.5c) ekāṣṭake suprajasaḥ suvīrā vayaṃ syāma patayo rayīṇām ||5||<BR>
<BR>
(AVŚ_3,10.6a) iḍāyās padaṃ ghṛtavat sarīsṛpaṃ jātavedaḥ prati havyā gṛbhāya |<BR>
(AVŚ_3,10.6c) ye grāmyāḥ paśavo viśvarūpās teṣāṃ saptānāṃ mayi rantir astu ||6||<BR>
<BR>
(AVŚ_3,10.7a) ā mā puṣṭe ca poṣe ca rātri devānāṃ sumatau syāma |<BR>
(AVŚ_3,10.7c) pūrṇā darve parā pata supūrṇā punar ā pata |<BR>
(AVŚ_3,10.7e) sarvān yajñānt saṃbhuñjatīṣam ūrjaṃ na ā bhara ||7||<BR>
<BR>
(AVŚ_3,10.8a) āyam agant saṃvatsaraḥ patir ekāṣṭake tava |<BR>
(AVŚ_3,10.8c) sā na āyuṣmatīṃ prajāṃ rāyas poṣeṇa saṃ sṛja ||8||<BR>
<BR>
(AVŚ_3,10.9a) ṛtūn yaja ṛtupatīn ārtavān uta hāyanān |<BR>
(AVŚ_3,10.9c) samāḥ saṃvatsarān māsān bhūtasya pataye yaje ||9||<BR>
<BR>
(AVŚ_3,10.10a) ṛtubhyaṣ ṭvārtavebhyo mādbhyaḥ saṃvatsarebhyaḥ |<BR>
(AVŚ_3,10.10c) dhātre vidhātre samṛdhe bhūtasya pataye yaje ||10||<BR>
<BR>
(AVŚ_3,10.11a) iḍayā juhvato vayaṃ devān ghṛtavatā yaje |<BR>
(AVŚ_3,10.11c) gṛhān alubhyato vayaṃ saṃ viśemopa gomataḥ ||11||<BR>
<BR>
(AVŚ_3,10.12a) ekāṣṭakā tapasā tapyamānā jajāna garbhaṃ mahimānam indram |<BR>
(AVŚ_3,10.12c) tena devā vy asahanta śatrūn hantā dasyūnām abhavac chacīpatiḥ ||12||<BR>
<BR>
(AVŚ_3,10.13a) indraputre somaputre duhitāsi prajāpateḥ |<BR>
(AVŚ_3,10.13c) kāmān asmākaṃ pūraya prati gṛhṇāhi no haviḥ ||13||<BR>
<BR>
<BR>
<BR>
(AVŚ_3,11.1a) muñcāmi tvā haviṣā jīvanāya kam ajñātayakṣmād uta rājayakṣmāt |<BR>
(AVŚ_3,11.1c) grāhir jagrāha yady etad enaṃ tasyā indrāgnī pra mumuktam enam ||1||<BR>
<BR>
(AVŚ_3,11.2a) yadi kṣitāyur yadi vā pareto yadi mṛtyor antikaṃ eva |<BR>
(AVŚ_3,11.2c) tam ā harāmi nirṛter upasthād aspārśam enaṃ śataśāradāya ||2||<BR>
<BR>
(AVŚ_3,11.3a) sahasrākṣeṇa śatavīryeṇa śatāyuṣā haviṣāhārṣam enam |<BR>
(AVŚ_3,11.3c) indro yathainaṃ śarado nayāty ati viśvasya duritasya pāram ||3||<BR>
<BR>
(AVŚ_3,11.4a) śataṃ jīva śarado vardhamānaḥ śataṃ hemantān chatam u vasantān |<BR>
(AVŚ_3,11.4c) śataṃ te indro agniḥ savitā bṛhaspatiḥ śatāyuṣā haviṣāhārṣam enam ||4||<BR>
<BR>
(AVŚ_3,11.5a) pra viśataṃ prāṇāpānāv anaḍvāhāv iva vrajam |<BR>
(AVŚ_3,11.5c) vy anye yantu mṛtyavo yān āhur itarān chatam ||5||<BR>
<BR>
(AVŚ_3,11.6a) ihaiva staṃ prāṇāpānau māpa gātam ito yuvam |<BR>
(AVŚ_3,11.6c) śarīram asyāṅgāni jarase vahataṃ punaḥ ||6||<BR>
<BR>
(AVŚ_3,11.7a) jarāyai tvā pari dadāmi jarāyai ni dhuvāmi tvā |<BR>
(AVŚ_3,11.7c) jarā tvā bhadrā neṣṭa vy anye yantu mṛtyavo yān āhur itarān chatam ||7||<BR>
<BR>
(AVŚ_3,11.8a) abhi tvā jarimāhita gām ukṣaṇam iva rajjvā |<BR>
(AVŚ_3,11.8c) yas tvā mṛtyur abhyadhatta jāyamānaṃ supāśayā |<BR>
(AVŚ_3,11.8e) taṃ te satyasya hastābhyām ud amuñcad bṛhaspatiḥ ||8||<BR>
<BR>
<BR>
<BR>
(AVŚ_3,12.1a) ihaiva dhruvāṃ ni minomi śālāṃ kṣeme tiṣṭhāti ghṛtam ukṣamāṇā |<BR>
(AVŚ_3,12.1c) tāṃ tvā śāle sarvavīrāḥ suvīrā ariṣṭavīrā upa saṃ carema ||1||<BR>
<BR>
(AVŚ_3,12.2a) ihaiva dhruvā prati tiṣṭha śāle 'śvāvatī gomatī sūnṛtāvatī |<BR>
(AVŚ_3,12.2c) ūrjasvatī ghṛtavatī payasvaty uc chrayasva mahate saubhagāya ||2||<BR>
<BR>
(AVŚ_3,12.3a) dharuṇy asi śāle bṛhachandāḥ pūtidhānyā |<BR>
(AVŚ_3,12.3c) ā tvā vatso gamed ā kumāra ā dhenavaḥ sāyam āspandamānāḥ ||3||<BR>
<BR>
(AVŚ_3,12.4a) imāṃ śālāṃ savitā vāyur indro bṛhaspatir ni minotu prajānan |<BR>
(AVŚ_3,12.4c) ukṣantūdnā maruto ghṛtena bhago no rājā ni kṛṣiṃ tanotu ||4||<BR>
<BR>
(AVŚ_3,12.5a) mānasya patni śaraṇā syonā devī devebhir nimitāsy agre |<BR>
(AVŚ_3,12.5c) tṛṇaṃ vasānā sumanā asas tvam athāsmabhyaṃ sahavīraṃ rayiṃ dāḥ ||5||<BR>
<BR>
(AVŚ_3,12.6a) ṛtena sthūṇām adhi roha vaṃśogro virājann apa vṛṅkṣva śatrūn |<BR>
(AVŚ_3,12.6c) mā te riṣann upasattāro gṛhāṇāṃ śāle śataṃ jīvema śaradaḥ sarvavīrāḥ ||6||<BR>
<BR>
(AVŚ_3,12.7a) emāṃ kumāras taruṇa ā vatso jagatā saha |<BR>
(AVŚ_3,12.7c) emām parisrutaḥ kumbha ā dadhnaḥ kalaśair aguḥ ||7||<BR>
<BR>
(AVŚ_3,12.8a) pūrṇaṃ nāri pra bhara kumbham etaṃ ghṛtasya dhārām amṛtena saṃbhṛtām |<BR>
(AVŚ_3,12.8c) imāṃ pātṝn amṛtena sam aṅgdhīṣṭāpūrtam abhi rakṣāty enām ||8||<BR>
<BR>
(AVŚ_3,12.9a) imā āpaḥ pra bharāmy ayakṣmā yakṣmanāśanīḥ |<BR>
(AVŚ_3,12.9c) gṛhān upa pra sīdāmy amṛtena sahāgninā ||9||<BR>
<BR>
<BR>
<BR>
(AVŚ_3,13.1a) yad adaḥ saṃprayatīr ahāv anadatā hate |<BR>
(AVŚ_3,13.1c) tasmād ā nadyo nāma stha tā vo nāmāni sindhavaḥ ||1||<BR>
<BR>
(AVŚ_3,13.2a) yat preṣitā varuṇenāc chībham samavalgata |<BR>
(AVŚ_3,13.2c) tad āpnod indro vo yatīs tasmād āpo anu ṣṭhana ||2||<BR>
<BR>
(AVŚ_3,13.3a) apakāmaṃ syandamānā avīvarata vo hi kam |<BR>
(AVŚ_3,13.3c) indro vaḥ śaktibhir devīs tasmād vār nāma vo hitam ||3||<BR>
<BR>
(AVŚ_3,13.4a) ekaḥ vo devo 'py atiṣṭhat syandamānā yathāvaśam |<BR>
(AVŚ_3,13.4c) ud āniṣur mahīr iti tasmād udakam ucyate ||4||<BR>
<BR>
(AVŚ_3,13.5a) āpo bhadrā ghṛtam id āpa āsann agnīṣomau bibhraty āpa it tāḥ |<BR>
(AVŚ_3,13.5c) tīvro raso madhupṛcām araṃgama ā mā prāṇena saha varcasā gamet ||5||<BR>
<BR>
(AVŚ_3,13.6a) ād it paśyāmy uta vā śṛṇomy ā mā ghoṣo gachati vāṅ māsām |<BR>
(AVŚ_3,13.6c) manye bhejāno amṛtasya tarhi hiraṇyavarṇā atṛpaṃ yadā vaḥ ||6||<BR>
(AVŚ_3,13.7a) idaṃ va āpo hṛdayam ayaṃ vatsa ṛtāvarīḥ |<BR>
(AVŚ_3,13.7c) ihettham eta śakvarīr yatredaṃ veśayāmi vaḥ ||7||<BR>
<BR>
<BR>
<BR>
(AVŚ_3,14.1a) saṃ vo goṣṭhena suṣadā saṃ rayyā saṃ subhūtyā |<BR>
(AVŚ_3,14.1c) aharjātasya yan nāma tenā vaḥ saṃ sṛjāmasi ||1||<BR>
<BR>
(AVŚ_3,14.2a) saṃ vaḥ sṛjatv aryamā saṃ pūṣā saṃ bṛhaspatiḥ |<BR>
(AVŚ_3,14.2c) sam indro yo dhanaṃjayo mayi puṣyata yad vasu ||2||<BR>
<BR>
(AVŚ_3,14.3a) saṃjagmānā abibhyuṣīr asmin goṣṭhe karīṣiṇīḥ |<BR>
(AVŚ_3,14.3c) bibhratīḥ somyaṃ madhv anamīvā upetana ||3||<BR>
<BR>
(AVŚ_3,14.4a) ihaiva gāva etaneho śakeva puṣyata |<BR>
(AVŚ_3,14.4c) ihaivota pra jāyadhvaṃ mayi saṃjñānam astu vaḥ ||4||<BR>
<BR>
(AVŚ_3,14.5a) śivo vo goṣṭho bhavatu śāriśākeva puṣyata |<BR>
(AVŚ_3,14.5c) ihaivota pra jāyadhvaṃ mayā vaḥ saṃ sṛjāmasi ||5||<BR>
<BR>
(AVŚ_3,14.6a) mayā gāvo gopatinā sacadhvam ayaṃ vo goṣṭha iha poṣayiṣṇuḥ |<BR>
(AVŚ_3,14.6c) rāyas poṣeṇa bahulā bhavantīr jīvā jīvantīr upa vaḥ sadema ||6||<BR>
<BR>
<BR>
<BR>
(AVŚ_3,15.1a) indram ahaṃ vaṇijaṃ codayāmi sa na aitu puraetā no astu |<BR>
(AVŚ_3,15.1c) nudann arātiṃ paripanthinaṃ mṛgaṃ sa īśāno dhanadā astu mahyam ||1||<BR>
<BR>
(AVŚ_3,15.2a) ye panthāno bahavo devayānā antarā dyāvāpṛthivī saṃcaranti |<BR>
(AVŚ_3,15.2c) te mā juṣantāṃ payasā ghṛtena yathā krītvā dhanam āharāṇi ||2||<BR>
<BR>
(AVŚ_3,15.3a) idhmenāgna ichamāno ghṛtena juhomi havyaṃ tarase balāya |<BR>
(AVŚ_3,15.3c) yāvad īśe brahmaṇā vandamāna imāṃ dhiyaṃ śataseyāya devīm ||3||<BR>
<BR>
(AVŚ_3,15.4a) imām agne śaraṇiṃ mīmṛṣo no yam adhvānam agāma dūram |<BR>
(AVŚ_3,15.4c) śunaṃ no astu prapaṇo vikrayaś ca pratipaṇaḥ phalinaṃ mā kṛṇotu |<BR>
(AVŚ_3,15.4e) idaṃ havyaṃ saṃvidānau juṣethāṃ śunaṃ no astu caritam utthitaṃ ca ||4||<BR>
<BR>
(AVŚ_3,15.5a) yena dhanena prapaṇaṃ carāmi dhanena devā dhanam ichamānaḥ |<BR>
(AVŚ_3,15.5c) tan me bhūyo bhavatu mā kanīyo 'gne sātaghno devān haviṣā ni ṣedha ||5||<BR>
<BR>
(AVŚ_3,15.6a) yena dhanena prapaṇaṃ carāmi dhanena devā dhanam ichamānaḥ |<BR>
(AVŚ_3,15.6c) tasmin ma indro rucim ā dadhātu prajāpatiḥ savitā somo agniḥ ||6||<BR>
<BR>
(AVŚ_3,15.7a) upa tvā namasā vayaṃ hotar vaiśvānara stumaḥ |<BR>
(AVŚ_3,15.7c) sa naḥ prajāsv ātmasu goṣu prāṇeṣu jāgṛhi ||7||<BR>
<BR>
(AVŚ_3,15.8a) viśvāhā te sadam id bharemāśvāyeva tiṣṭhate jātavedaḥ |<BR>
(AVŚ_3,15.8c) rāyas poṣeṇa sam iṣā madanto mā te agne prativeśā riṣāma ||8||<BR>
<BR>
<BR>
<BR>
(AVŚ_3,16.1a) prātar agniṃ prātar indram havāmahe prātar mitrāvaruṇā prātar aśvinā |<BR>
(AVŚ_3,16.1c) prātar bhagaṃ pūṣaṇaṃ brahmaṇas patiṃ prātaḥ somam uta rudraṃ havāmahe ||1||<BR>
<BR>
(AVŚ_3,16.2a) prātarjitaṃ bhagam ugram havāmahe vayaṃ putram aditer yo vidhartā |<BR>
(AVŚ_3,16.2c) ādhraś cid yaṃ manyamānas turaś cid rājā cid yaṃ bhagaṃ bhakṣīty āha ||2||<BR>
<BR>
(AVŚ_3,16.3a) bhaga praṇetar bhaga satyarādho bhagemāṃ dhiyam ud avā dadan naḥ |<BR>
(AVŚ_3,16.3c) bhaga pra ṇo janaya gobhir aśvair bhaga pra nṛbhir nṛvantaḥ syāma ||3||<BR>
<BR>
(AVŚ_3,16.4a) utedānīṃ bhagavantaḥ syāmota prapitva uta madhye ahnām |<BR>
(AVŚ_3,16.4c) utoditau maghavant sūryasya vayaṃ devānāṃ sumatau syāma ||4||<BR>
<BR>
(AVŚ_3,16.5a) bhaga eva bhagavāṃ astu devas tenā vayaṃ bhagavantaḥ syāma |<BR>
(AVŚ_3,16.5c) taṃ tvā bhaga sarva ij johavīmi sa no bhaga puraetā bhaveha ||5||<BR>
<BR>
(AVŚ_3,16.6a) sam adhvarāyoṣaso namanta dadhikrāveva śucaye padāya |<BR>
(AVŚ_3,16.6c) arvācīnaṃ vasuvidaṃ bhagaṃ me ratham ivāśvā vājina ā vahantu ||6||<BR>
<BR>
(AVŚ_3,16.7a) aśvāvatīr gomatīr na uṣāso vīravatīḥ sadam uchantu bhadrāḥ |<BR>
(AVŚ_3,16.7c) ghṛtaṃ duhānā viśvataḥ prapītā yūyaṃ pāta svastibhiḥ sadā naḥ ||7||<BR>
<BR>
<BR>
<BR>
(AVŚ_3,17.1a) sīrā yuñjanti kavayo yugā vi tanvate pṛthak |<BR>
(AVŚ_3,17.1c) dhīrā deveṣu sumnayau ||1||<BR>
<BR>
(AVŚ_3,17.2a) yunakta sīrā vi yugā tanota kṛte yonau vapateha bījam |<BR>
(AVŚ_3,17.2c) virājaḥ śnuṣṭiḥ sabharā asan no nedīya it sṛṇyaḥ pakvam ā yavan ||2||<BR>
<BR>
(AVŚ_3,17.3a) lāṅgalaṃ pavīravat suśīmaṃ somasatsaru |<BR>
(AVŚ_3,17.3c) ud id vapatu gām aviṃ prasthāvad rathavāhanaṃ pībarīṃ ca prapharvyam ||3||<BR>
(AVŚ_3,17.4a) indraḥ sītāṃ ni gṛhṇātu tāṃ pūṣābhi rakṣatu |<BR>
(AVŚ_3,17.4c) sā naḥ payasvatī duhām uttarāmuttarāṃ samām ||4||<BR>
<BR>
(AVŚ_3,17.5a) śunaṃ suphālā vi tudantu bhūmiṃ śunaṃ kīnāśā anu yantu vāhān |<BR>
(AVŚ_3,17.5c) śunāsīrā haviṣā tośamānā supippalā oṣadhīḥ kartam asmai ||5||<BR>
(AVŚ_3,17.6a) śunaṃ vāhāḥ śunaṃ naraḥ śunaṃ kṛṣatu lāṅgalam |<BR>
(AVŚ_3,17.6c) śunaṃ varatrā badhyantāṃ śunam aṣṭrām ud iṅgaya ||6||<BR>
<BR>
(AVŚ_3,17.7a) śunāsīreha sma me juṣethām |<BR>
(AVŚ_3,17.7c) yad divi cakrathuḥ payas tenemām upa siñcatam ||7||<BR>
<BR>
(AVŚ_3,17.8a) sīte vandāmahe tvārvācī subhage bhava |<BR>
(AVŚ_3,17.8c) yathā naḥ sumanā aso yathā naḥ suphalā bhuvaḥ ||8||<BR>
<BR>
(AVŚ_3,17.9a) ghṛtena sītā madhunā samaktā viśvair devair anumatā marudbhiḥ |<BR>
(AVŚ_3,17.9c) sā naḥ sīte payasābhyāvavṛtsvorjasvatī ghṛtavat pinvamānā ||9||<BR>
<BR>
<BR>
<BR>
(AVŚ_3,18.1a) imāṃ khanāmy oṣadhiṃ vīrudhāṃ balavattamām |<BR>
(AVŚ_3,18.1c) yayā sapatnīṃ bādhate yayā saṃvindate patim ||1||<BR>
<BR>
(AVŚ_3,18.2a) uttānaparṇe subhage devajūte sahasvati |<BR>
(AVŚ_3,18.2c) sapatnīṃ me parā ṇuda patiṃ me kevalaṃ kṛdhi ||2||<BR>
<BR>
(AVŚ_3,18.3a) nahi te nāma jagrāha no asmin ramase patau |<BR>
(AVŚ_3,18.3c) parām eva parāvataṃ sapatnīṃ gamayāmasi ||3||<BR>
<BR>
(AVŚ_3,18.4a) uttarāham uttara uttared uttarābhyaḥ |<BR>
(AVŚ_3,18.4c) adhaḥ sapatnī yā mamādharā sādharābhyaḥ ||4||<BR>
<BR>
(AVŚ_3,18.5a) aham asmi sahamānātho tvam asi sāsahiḥ |<BR>
(AVŚ_3,18.5c) ubhe sahasvatī bhūtvā sapatnīṃ me sahāvahai ||5||<BR>
<BR>
(AVŚ_3,18.6a) abhi te 'dhāṃ sahamānām upa te 'dhāṃ sahīyasīm |<BR>
(AVŚ_3,18.6c) mām anu pra te mano vatsaṃ gaur iva dhāvatu pathā vār iva dhāvatu ||6||<BR>
<BR>
<BR>
<BR>
(AVŚ_3,19.1a) saṃśitaṃ ma idaṃ brahma saṃśitaṃ vīryaṃ balam |<BR>
(AVŚ_3,19.1c) saṃśitaṃ kṣatram ajaram astu jiṣṇur yeṣām asmi purohitaḥ ||1||<BR>
<BR>
(AVŚ_3,19.2a) sam aham eṣāṃ rāṣṭraṃ syāmi sam ojo vīryaṃ balam |<BR>
(AVŚ_3,19.2c) vṛścāmi śatrūṇāṃ bāhūn anena haviṣā aham ||2||<BR>
<BR>
(AVŚ_3,19.3a) nīcaiḥ padyantām adhare bhavantu ye naḥ sūriṃ maghavānaṃ pṛtanyān |<BR>
(AVŚ_3,19.3c) kṣiṇāmi brahmaṇāmitrān un nayāmi svān aham ||3||<BR>
<BR>
(AVŚ_3,19.4a) tīkṣṇīyāṃsaḥ paraśor agnes tīkṣṇatarā uta |<BR>
(AVŚ_3,19.4c) indrasya vajrāt tīkṣṇīyāṃso yeṣām asmi purohitaḥ ||4||<BR>
<BR>
(AVŚ_3,19.5a) eṣām aham āyudhā saṃ syāmy eṣāṃ rāṣṭraṃ suvīraṃ vardhayāmi |<BR>
(AVŚ_3,19.5c) eṣām kṣatram ajaram astu jiṣṇv eṣāṃ cittaṃ viśve 'vantu devāḥ ||5||<BR>
<BR>
(AVŚ_3,19.6a) ud dharṣantāṃ maghavan vājināny ud vīrāṇāṃ jayatām etu ghoṣaḥ |<BR>
(AVŚ_3,19.6c) pṛthag ghoṣā ululayaḥ ketumanta ud īratām |<BR>
(AVŚ_3,19.6e) devā indrajyeṣṭhā maruto yantu senayā ||6||<BR>
<BR>
(AVŚ_3,19.7a) pretā jayatā nara ugrā vaḥ santu bāhavaḥ |<BR>
(AVŚ_3,19.7c) tīkṣṇeṣavo 'baladhanvano hatogrāyudhā abalān ugrabāhavaḥ ||7||<BR>
<BR>
(AVŚ_3,19.8a) avasṛṣṭā parā pata śaravye brahmasaṃśite |<BR>
(AVŚ_3,19.8c) jaya amitrān pra padyasva jahy eṣāṃ varaṃvaraṃ māmīṣāṃ moci kaś cana ||8||<BR>
<BR>
<BR>
<BR>
(AVŚ_3,20.1a) ayaṃ te yonir ṛtviyo yato jāto arocathāḥ |<BR>
(AVŚ_3,20.1c) taṃ jānann agna ā rohādhā no vardhaya rayim ||1||<BR>
<BR>
(AVŚ_3,20.2a) agne achā vadeha naḥ pratyaṅ naḥ sumanā bhava |<BR>
(AVŚ_3,20.2c) pra ṇo yacha viśāṃ pate dhanadā asi nas tvam ||2||<BR>
<BR>
(AVŚ_3,20.3a) pra ṇo yachatv aryamā pra bhagaḥ pra bṛhaspatiḥ |<BR>
(AVŚ_3,20.3c) pra devīḥ prota sūnṛtā rayiṃ devī dadhātu me ||3||<BR>
<BR>
(AVŚ_3,20.4a) somaṃ rājānam avase 'gniṃ gīrbhir havāmahe |<BR>
(AVŚ_3,20.4c) ādityam viṣṇum sūryaṃ brahmāṇaṃ ca bṛhaspatim ||4||<BR>
<BR>
(AVŚ_3,20.5a) tvaṃ no agne agnibhir brahma yajñaṃ vardhaya |<BR>
(AVŚ_3,20.5c) tvaṃ no deva dātave rayiṃ dānāya codaya ||5||<BR>
<BR>
(AVŚ_3,20.6a) indravāyū ubhāv iha suhaveha havāmahe |<BR>
(AVŚ_3,20.6c) yathā naḥ sarva ij janaḥ saṃgatyāṃ sumanā asad dānakāmaś ca no bhuvat ||6||<BR>
<BR>
(AVŚ_3,20.7a) aryamaṇaṃ bṛhaspatim indraṃ dānāya codaya |<BR>
(AVŚ_3,20.7c) vātaṃ viṣṇuṃ sarasvatīṃ savitāraṃ ca vājinam ||7||<BR>
<BR>
(AVŚ_3,20.8a) vājasya nu prasave saṃ babhūvimemā ca viśvā bhuvanāni antaḥ |<BR>
(AVŚ_3,20.8c) utāditsantaṃ dāpayatu prajānan rayiṃ ca naḥ sarvavīraṃ ni yacha ||8||<BR>
<BR>
(AVŚ_3,20.9a) duhrām me pañca pradiṣo duhrām urvīr yathābalam |<BR>
(AVŚ_3,20.9c) prāpeyaṃ sarvā ākūtīr manasā hṛdayena ca ||9||<BR>
<BR>
(AVŚ_3,20.10a) gosaniṃ vācam udeyaṃ varcasā mābhyudihi |<BR>
(AVŚ_3,20.10c) ā rundhāṃ sarvato vāyus tvaṣṭā poṣaṃ dadhātu me ||10||<BR>
<BR>
<BR>
<BR>
(AVŚ_3,21.1a) ye agnayo apsv antar ye vṛtre ye puruṣe ye aśmasu |<BR>
(AVŚ_3,21.1c) ya āviveśoṣadhīr yo vanaspatīṃs tebhyo agnibhyo hutam astv etat ||1||<BR>
<BR>
(AVŚ_3,21.2a) yaḥ some antar yo goṣv antar ya āviṣṭo vayaḥsu yo mṛgeṣu |<BR>
(AVŚ_3,21.2c) ya āviveśa dvipado yas catuṣpadas tebhyo agnibhyo hutam astv etat ||2||<BR>
<BR>
(AVŚ_3,21.3a) ya indreṇa sarathaṃ yāti devo vaiśvānara uta viśvadāvyaḥ |<BR>
(AVŚ_3,21.3c) yaṃ johavīmi pṛtanāsu sāsahiṃ tebhyo agnibhyo hutam astv etat ||3||<BR>
<BR>
(AVŚ_3,21.4a) yo devo viśvād yam u kāmam āhur yaṃ dātāraṃ pratigṛhṇantam āhuḥ |<BR>
(AVŚ_3,21.4c) yo dhīraḥ śakraḥ paribhūr adābhyas tebhyo agnibhyo hutam astv etat ||4||<BR>
<BR>
(AVŚ_3,21.5a) yaṃ tvā hotāraṃ manasābhi saṃvidus trayodaśa bhauvanāḥ pañca mānavāḥ |<BR>
(AVŚ_3,21.5c) varcodhase yaśase sūnṛtāvate tebhyo agnibhyo hutam astv etat ||5||<BR>
<BR>
(AVŚ_3,21.6a) ukṣānnāya vaśānnāya somapṛṣṭhāya vedhase |<BR>
(AVŚ_3,21.6c) vaiśvānarajyeṣṭhebhyas tebhyo agnibhyo hutam astv etat ||6||<BR>
<BR>
(AVŚ_3,21.7a) divaṃ pṛthivīm anv antarikṣam ye vidyutam anusaṃcaranti |<BR>
(AVŚ_3,21.7c) ye dikṣv antar ye vāte antas tebhyo agnibhyo hutam astv etat ||7||<BR>
<BR>
(AVŚ_3,21.8a) hiraṇyapāṇiṃ savitāram indraṃ bṛhaspatiṃ varuṇaṃ mitram agnim |<BR>
(AVŚ_3,21.8c) viśvān devān aṅgiraso havāmahe imaṃ kravyādaṃ śamayantv agnim ||8||<BR>
<BR>
(AVŚ_3,21.9a) śānto agniḥ kravyāc chāntaḥ puruṣareṣaṇaḥ |<BR>
(AVŚ_3,21.9c) atho yo viśvadāvyas taṃ kravyādam aśīśamam ||9||<BR>
<BR>
(AVŚ_3,21.10a) ye parvatāḥ somapṛṣṭhā āpa uttānaśīvarīḥ |<BR>
(AVŚ_3,21.10c) vātaḥ parjanya ād agnis te kravyādam aśīśaman ||10||<BR>
<BR>
<BR>
<BR>
(AVŚ_3,22.1a) hastivarcasaṃ prathatāṃ bṛhad yaśo adityā yat tanvaḥ saṃbabhūva |<BR>
(AVŚ_3,22.1c) tat sarve sam adur mahyam etad viśve devā aditiḥ sajoṣāḥ ||1||<BR>
<BR>
(AVŚ_3,22.2a) mitraś ca varuṇaś cendro rudraś ca cetatu |<BR>
(AVŚ_3,22.2c) devāso viśvadhāyasas te māñjantu varcasā ||2||<BR>
<BR>
(AVŚ_3,22.3a) yena hastī varcasā saṃbabhūva yena rājā manuṣyesv apsv antaḥ |<BR>
(AVŚ_3,22.3c) yena devā devatām agra āyan tena mām adya varcasāgne varcasvinaṃ kṛṇu ||3||<BR>
<BR>
(AVŚ_3,22.4a) yat te varco jātavedo bṛhad bhavaty āhuteḥ |<BR>
(AVŚ_3,22.4c) yāvat sūryasya varca āsurasya ca hastinaḥ |<BR>
(AVŚ_3,22.4e) tāvan me aśvinā varca ā dhattāṃ puṣkarasrajā ||4||<BR>
<BR>
(AVŚ_3,22.5a) yāvac catasraḥ pradiśaś cakṣur yāvat samaśnute |<BR>
(AVŚ_3,22.5c) tāvat samaitv indriyaṃ mayi tad dhastivarcasam ||5||<BR>
<BR>
(AVŚ_3,22.6a) hastī mṛgāṇāṃ suṣadām atiṣṭhāvān babhūva hi |<BR>
(AVŚ_3,22.6c) tasya bhagena varcasābhi ṣiñcāmi mām aham ||6||<BR>
<BR>
<BR>
<BR>
(AVŚ_3,23.1a) yena vehad babhūvitha nāśayāmasi tat tvat |<BR>
(AVŚ_3,23.1c) idaṃ tad anyatra tvad apa dūre ni dadhmasi ||1||<BR>
<BR>
(AVŚ_3,23.2a) ā te yoniṃ garbha etu pumān bāṇa iveṣudhim |<BR>
(AVŚ_3,23.2c) ā vīro 'tra jāyatāṃ putras te daśamāsyaḥ ||2||<BR>
<BR>
(AVŚ_3,23.3a) pumāṃsaṃ putraṃ janaya taṃ pumān anu jāyatām |<BR>
(AVŚ_3,23.3c) bhavāsi putrāṇāṃ mātā jātānāṃ janayāś ca yān ||3||<BR>
<BR>
(AVŚ_3,23.4a) yāni badrāṇi bījāny ṛṣabhā janayanti ca |<BR>
(AVŚ_3,23.4c) tais tvaṃ putraṃ vindasva sā prasūr dhenukā bhava ||4||<BR>
<BR>
(AVŚ_3,23.5a) kṛṇomi te prājāpatyam ā yoniṃ garbha etu te |<BR>
(AVŚ_3,23.5c) vindasva tvaṃ putraṃ nāri yas tubhyaṃ śam asac cham u tasmai tvam bhava ||5||<BR>
<BR>
(AVŚ_3,23.6a) yāsām dyauḥ pitā pṛthivī mātā samudro mūlaṃ vīrudhāṃ babhūva |<BR>
(AVŚ_3,23.6c) tās tvā putravidyāya daivīḥ prāvantv oṣadhayaḥ ||6||<BR>
<BR>
<BR>
<BR>
(AVŚ_3,24.1a) payasvatīr oṣadhayaḥ payasvan māmakaṃ vacaḥ |<BR>
(AVŚ_3,24.1c) atho payasvatīnām ā bhare 'haṃ sahasraśaḥ ||1||<BR>
<BR>
(AVŚ_3,24.2a) vedāhaṃ payasvantaṃ cakāra dhānyam bahu |<BR>
(AVŚ_3,24.2c) saṃbhṛtvā nāma yo devas taṃ vayaṃ havāmahe yoyo ayajvano gṛhe ||2||<BR>
<BR>
(AVŚ_3,24.3a) imā yāḥ pañca pradiśo mānavīḥ pañca kṛṣṭayaḥ |<BR>
(AVŚ_3,24.3c) vṛṣṭe śāpaṃ nadīr iveha sphātiṃ samāvahān ||3||<BR>
<BR>
(AVŚ_3,24.4a) ud utsaṃ śatadhāraṃ sahasradhāram akṣitam |<BR>
(AVŚ_3,24.4c) evāsmākedaṃ dhānyaṃ sahasradhāram akṣitam ||4||<BR>
<BR>
(AVŚ_3,24.5a) śatahasta samāhara sahasrahasta saṃ kira |<BR>
(AVŚ_3,24.5c) kṛtasya kāryasya ceha sphātiṃ samāvaha ||5||<BR>
<BR>
(AVŚ_3,24.6a) tisro mātrā gandharvāṇāṃ catasro gṛhapatnyāḥ |<BR>
(AVŚ_3,24.6c) tāsāṃ yā sphātimattamā tayā tvābhi mṛśāmasi ||6||<BR>
<BR>
(AVŚ_3,24.7a) upohaś ca samūhaś ca kṣattārau te prajāpate |<BR>
(AVŚ_3,24.7c) tāv ihā vahatāṃ sphātiṃ bahuṃ bhūmānam akṣitam ||7||<BR>
<BR>
<BR>
<BR>
(AVŚ_3,25.1a) uttudas tvot tudatu mā dhṛthāḥ śayane sve |<BR>
(AVŚ_3,25.1c) iṣuḥ kāmasya yā bhīmā tayā vidhyāmi tvā hṛdi ||1||<BR>
<BR>
(AVŚ_3,25.2a) ādhīparṇāṃ kāmaśalyām iṣuṃ saṃkalpakulmalām |<BR>
(AVŚ_3,25.2c) tāṃ susaṃnatāṃ kṛtvā kāmo vidhyatu tvā hṛdi ||2||<BR>
<BR>
(AVŚ_3,25.3a) yā plīhānaṃ śoṣayati kāmasyeṣuḥ susaṃnatā |<BR>
(AVŚ_3,25.3c) prācīnapakṣā vyoṣā tayā vidhyāmi tvā hṛdi ||3||<BR>
<BR>
(AVŚ_3,25.4a) śucā viddhā vyoṣayā śuṣkāsyābhi sarpa mā |<BR>
(AVŚ_3,25.4c) mṛdur nimanyuḥ kevalī priyavādiny anuvratā ||4||<BR>
<BR>
(AVŚ_3,25.5a) ājāmi tvājanyā pari mātur atho pituḥ |<BR>
(AVŚ_3,25.5c) yathā mama kratāv aso mama cittam upāyasi ||5||<BR>
<BR>
(AVŚ_3,25.6a) vy asyai mitrāvaruṇau hṛdaś cittāny asyatam |<BR>
(AVŚ_3,25.6c) athainām akratuṃ kṛtvā mamaiva kṛṇutaṃ vaśe ||6||<BR>
<BR>
<BR>
<BR>
(AVŚ_3,26.1a) ye 'syāṃ stha prācyāṃ diśi hetayo nāma devās teṣāṃ vo agnir iṣavaḥ |<BR>
(AVŚ_3,26.1c) te no mṛḍata te no 'dhi brūta tebhyo vo namas tebhyo vaḥ svāhā ||1||<BR>
<BR>
(AVŚ_3,26.2a) ye 'syāṃ stha dakṣiṇāyāṃ diśy aviṣyavo nāma devās teṣāṃ vaḥ kāma iṣavaḥ |<BR>
(AVŚ_3,26.2c) te no mṛḍata te no 'dhi brūta tebhyo vo namas tebhyo vaḥ svāhā ||2||<BR>
<BR>
(AVŚ_3,26.3a) ye 'syāṃ stha pratīcyāṃ diśi vairājā nāma devās teṣāṃ va āpa iṣavaḥ |<BR>
(AVŚ_3,26.3c) te no mṛḍata te no 'dhi brūta tebhyo vo namas tebhyo vaḥ svāhā ||3||<BR>
<BR>
(AVŚ_3,26.4a) ye 'syāṃ sthodīcyāṃ diśi pravidhyanto nāma devās teṣāṃ vo vāta iṣavaḥ |<BR>
(AVŚ_3,26.4c) te no mṛḍata te no 'dhi brūta tebhyo vo namas tebhyo vaḥ svāhā ||4||<BR>
<BR>
(AVŚ_3,26.5a) ye 'syāṃ stha dhruvāyāṃ diśi nilimpā nāma devās teṣāṃ va oṣadhīr iṣavaḥ |<BR>
(AVŚ_3,26.5c) te no mṛḍata te no 'dhi brūta tebhyo vo namas tebhyo vaḥ svāhā ||5||<BR>
<BR>
(AVŚ_3,26.6a) ye 'syāṃ sthordhvāyāṃ diśy avasvanto nāma devās teṣāṃ vo bṛhaspatir iṣavaḥ |<BR>
(AVŚ_3,26.6c) te no mṛḍata te no 'dhi brūta tebhyo vo namas tebhyo vaḥ svāhā ||6||<BR>
<BR>
<BR>
<BR>
(AVŚ_3,27.1a) prācī dig agnir adhipatir asito rakṣitādityā iṣavaḥ |<BR>
(AVŚ_3,27.1c) tebhyo namo 'dhipatibhyo namo rakṣitṛbhyo nama iṣubhyo nama ebhyo astu |<BR>
(AVŚ_3,27.1e) yo 'smān dveṣṭi yaṃ vayaṃ dviṣmas taṃ vo jambhe dadhmaḥ ||1||<BR>
<BR>
(AVŚ_3,27.2a) dakṣiṇā dig indro 'dhipatis tiraścirājī rakṣitā pitara iṣavaḥ |<BR>
(AVŚ_3,27.2c) tebhyo namo 'dhipatibhyo namo rakṣitṛbhyo nama iṣubhyo nama ebhyo astu |<BR>
(AVŚ_3,27.2e) yo 'smān dveṣṭi yaṃ vayaṃ dviṣmas taṃ vo jambhe dadhmaḥ ||2||<BR>
<BR>
(AVŚ_3,27.3a) pratīcī dig varuṇo 'dhipatiḥ pṛdākū rakṣitānnam iṣavaḥ |<BR>
(AVŚ_3,27.3c) tebhyo namo 'dhipatibhyo namo rakṣitṛbhyo nama iṣubhyo nama ebhyo astu |<BR>
(AVŚ_3,27.3e) yo 'smān dveṣṭi yaṃ vayaṃ dviṣmas taṃ vo jambhe dadhmaḥ ||3||<BR>
<BR>
(AVŚ_3,27.4a) udīcī dik somo 'dhipatiḥ svajo rakṣitāśanir iṣavaḥ |<BR>
(AVŚ_3,27.4c) tebhyo namo 'dhipatibhyo namo rakṣitṛbhyo nama iṣubhyo nama ebhyo astu |<BR>
(AVŚ_3,27.4e) yo 'smān dveṣṭi yaṃ vayaṃ dviṣmas taṃ vo jambhe dadhmaḥ ||4||<BR>
<BR>
(AVŚ_3,27.5a) dhruvā dig viṣṇur adhipatiḥ kalmāṣagrīvo rakṣitā vīrudha iṣavaḥ |<BR>
(AVŚ_3,27.5c) tebhyo namo 'dhipatibhyo namo rakṣitṛbhyo nama iṣubhyo nama ebhyo astu |<BR>
(AVŚ_3,27.5e) yo 'smān dveṣṭi yaṃ vayam dviṣmas taṃ vo jambhe dadhmaḥ ||5||<BR>
<BR>
(AVŚ_3,27.6a) ūrdhvā dig bṛhaspatir adhipatiḥ śvitro rakṣitā varṣam iṣavaḥ |<BR>
(AVŚ_3,27.6c) tebhyo namo 'dhipatibhyo namo rakṣitṛbhyo nama iṣubhyo nama ebhyo astu |<BR>
(AVŚ_3,27.6e) yo 'smān dveṣṭi yaṃ vayaṃ dviṣmas taṃ vo jambhe dadhmaḥ ||6||<BR>
<BR>
<BR>
(AVŚ_3,28.1a) ekaikayaiṣā sṛṣṭyā saṃ babhūva yatra gā asṛjanta bhūtakṛto viśvarūpāḥ |<BR>
(AVŚ_3,28.1c) yatra vijāyate yaminy apartuḥ sā paśūn kṣiṇāti riphatī ruśatī ||1||<BR>
<BR>
(AVŚ_3,28.2a) eṣā paśūnt saṃ kṣiṇāti kravyād bhūtvā vyadvarī |<BR>
(AVŚ_3,28.2c) utaināṃ brahmaṇe dadyāt tathā syonā śivā syāt ||2||<BR>
<BR>
(AVŚ_3,28.3a) śivā bhava puruṣebhyo gobhyo aśvebhyaḥ śivā |<BR>
(AVŚ_3,28.3c) śivāsmai sarvasmai kṣetrāya śivā na ihaidhi ||3||<BR>
<BR>
(AVŚ_3,28.4a) iha puṣṭir iha rasa iha sahasrasātamā bhava |<BR>
(AVŚ_3,28.4c) paśūn yamini poṣaya ||4||<BR>
<BR>
(AVŚ_3,28.5a) yatrā suhārdaḥ sukṛto madanti vihāya rogaṃ tanvaḥ svāyāḥ |<BR>
(AVŚ_3,28.5c) taṃ lokaṃ yaminy abhisaṃbabhūva sā no mā hiṃsīt puruṣān paśūṃś ca ||5||<BR>
<BR>
(AVŚ_3,28.6a) yatrā suhārdāṃ sukṛtām agnihotrahutām yatra lokaḥ |<BR>
(AVŚ_3,28.6c) taṃ lokaṃ yaminy abhisaṃbabhūva sā no mā hiṃsīt puruṣān paśūṃś ca ||6||<BR>
<BR>
<BR>
<BR>
(AVŚ_3,29.1a) yad rājāno vibhajanta iṣṭāpūrtasya ṣoḍaśam yamasyāmī sabhāsadaḥ |<BR>
(AVŚ_3,29.1c) avis tasmāt pra muñcati dattaḥ śitipāt svadhā ||1||<BR>
<BR>
(AVŚ_3,29.2a) sarvān kāmān pūrayaty ābhavan prabhavan bhavan |<BR>
(AVŚ_3,29.2c) ākūtipro 'vir dattaḥ śitipānn nopa dasyati ||2||<BR>
<BR>
(AVŚ_3,29.3a) yo dadāti śitipādam aviṃ lokena saṃmitam |<BR>
(AVŚ_3,29.3c) sa nākam abhyārohati yatra śulko na kriyate abalena balīyase ||3||<BR>
<BR>
(AVŚ_3,29.4a) pañcāpūpaṃ śitipādam aviṃ lokena saṃmitam |<BR>
(AVŚ_3,29.4c) pradātopa jīvati pitṝṇāṃ loke 'kṣitam ||4||<BR>
<BR>
(AVŚ_3,29.5a) pañcāpūpaṃ śitipādam aviṃ lokena saṃmitam |<BR>
(AVŚ_3,29.5c) pradātopa jīvati sūryāmāsayor akṣitam ||5||<BR>
<BR>
(AVŚ_3,29.6a) ireva nopa dasyati samudra iva payo mahat |<BR>
(AVŚ_3,29.6c) devau savāsināv iva śitipān nopa dasyati ||6||<BR>
<BR>
(AVŚ_3,29.7a) ka idaṃ kasmā adāt kāmaḥ kāmāyādāt |<BR>
(AVŚ_3,29.7c) kāmo dātā kāmaḥ pratigrahītā kāmaḥ samudram ā viveśa |<BR>
(AVŚ_3,29.7e) kāmena tvā prati gṛhnāmi kāmaitat te ||7||<BR>
(AVŚ_3,29.8a) bhūmiṣ ṭvā prati gṛhṇātv antarikṣam idaṃ mahat |<BR>
(AVŚ_3,29.8c) māhaṃ prāṇena mātmanā mā prajayā pratigṛhya vi rādhiṣi ||8||<BR>
<BR>
<BR>
<BR>
(AVŚ_3,30.1a) sahṛdayaṃ sāṃmanasyam avidveṣaṃ kṛṇomi vaḥ |<BR>
(AVŚ_3,30.1c) anyo anyam abhi haryata vatsaṃ jātam ivāghnyā ||1||<BR>
<BR>
(AVŚ_3,30.2a) anuvrataḥ pituḥ putro mātrā bhavatu saṃmanāḥ |<BR>
(AVŚ_3,30.2c) jāyā patye madhumatīṃ vācaṃ vadatu śantivām ||2||<BR>
<BR>
(AVŚ_3,30.3a) mā bhrātā bhrātaraṃ dvikṣan mā svasāram uta svasā |<BR>
(AVŚ_3,30.3c) samyañcaḥ savratā bhūtvā vācaṃ vadata bhadrayā ||3||<BR>
<BR>
(AVŚ_3,30.4a) yena devā na viyanti no ca vidviṣate mithaḥ |<BR>
(AVŚ_3,30.4c) tat kṛṇmo brahma vo gṛhe saṃjñānaṃ puruṣebhyaḥ ||4||<BR>
<BR>
(AVŚ_3,30.5a) jyāyasvantaś cittino mā vi yauṣṭa saṃrādhayantaḥ sadhurāś carantaḥ |<BR>
(AVŚ_3,30.5c) anyo anyasmai valgu vadanta eta sadhrīcīnān vaḥ saṃmanasas krṇomi ||5||<BR>
<BR>
(AVŚ_3,30.6a) samānī prapā saha vo 'nnabhāgaḥ samāne yoktre saha vo yunajmi |<BR>
(AVŚ_3,30.6c) samyañco 'gniṃ saparyatārā nābhim ivābhitaḥ ||6||<BR>
<BR>
(AVŚ_3,30.7a) sadhrīcīnān vaḥ saṃmanasas kṛṇomy ekaśnuṣṭīnt saṃvananena sarvān |<BR>
(AVŚ_3,30.7c) devā ivāmṛtaṃ rakṣamāṇāḥ sāyaṃprātaḥ saumanaso vo astu ||7||<BR>
<BR>
<BR>
<BR>
(AVŚ_3,31.1a) vi devā jarasāvṛtan vi tvam agne arātyā |<BR>
(AVŚ_3,31.1c) vy ahaṃ sarveṇa pāpmanā vi yakṣmeṇa sam āyuṣā ||1||<BR>
<BR>
(AVŚ_3,31.2a) vy ārtyā pavamāno vi śakraḥ pāpakṛtyayā |<BR>
(AVŚ_3,31.2c) vy ahaṃ sarveṇa pāpmanā vi yakṣmeṇa sam āyuṣā ||2||<BR>
<BR>
(AVŚ_3,31.3a) vi grāmyāḥ paśava āraṇyair vy āpas tṛṣṇayāsaran |<BR>
(AVŚ_3,31.3c) vy ahaṃ sarveṇa pāpmanā vi yakṣmeṇa sam āyuṣā ||3||<BR>
<BR>
(AVŚ_3,31.4a) vī me dyāvāpṛthivī ito vi panthāno diśaṃdiśam |<BR>
(AVŚ_3,31.4c) vy ahaṃ sarveṇa pāpmanā vi yakṣmeṇa sam āyuṣā ||4||<BR>
<BR>
(AVŚ_3,31.5a) tvaṣṭā duhitre vahatuṃ yunaktītīdaṃ viśvaṃ bhuvanaṃ vi yāti |<BR>
(AVŚ_3,31.5c) vy ahaṃ sarveṇa pāpmanā vi yakṣmeṇa sam āyuṣā ||5||<BR>
<BR>
(AVŚ_3,31.6a) agniḥ prāṇānt saṃ dadhāti candraḥ prāṇena saṃhitaḥ |<BR>
(AVŚ_3,31.6c) vy ahaṃ sarveṇa pāpmanā vi yakṣmeṇa sam āyuṣā ||6||<BR>
<BR>
(AVŚ_3,31.7a) prāṇena viśvatovīryaṃ devāḥ sūryaṃ sam airayan |<BR>
(AVŚ_3,31.7c) vy ahaṃ sarveṇa pāpmanā vi yakṣmeṇa sam āyuṣā ||7||<BR>
<BR>
(AVŚ_3,31.8a) āyuṣmatām āyuṣkṛtāṃ prāṇena jīva mā mṛthāḥ |<BR>
(AVŚ_3,31.8c) vy ahaṃ sarveṇa pāpmanā vi yakṣmeṇa sam āyuṣā ||8||<BR>
<BR>
(AVŚ_3,31.9a) prāṇena prāṇatāṃ prāṇehaiva bhava mā mṛthāḥ |<BR>
(AVŚ_3,31.9c) vy ahaṃ sarveṇa pāpmanā vi yakṣmeṇa sam āyuṣā ||9||<BR>
<BR>
(AVŚ_3,31.10a) ud āyuṣā sam āyuṣod oṣadhīnāṃ rasena |<BR>
(AVŚ_3,31.10c) vy ahaṃ sarveṇa pāpmanā vi yakṣmeṇa sam āyuṣā ||10||<BR>
<BR>
(AVŚ_3,31.11a) ā parjanyasya vṛṣṭyod asthāmāmṛtā vayam |<BR>
(AVŚ_3,31.11c) vy ahaṃ sarveṇa pāpmanā vi yakṣmeṇa sam āyuṣā ||11||<BR>
<BR>
<BR>
<BR>
(AVŚ_4,1.1a) brahma jajñānaṃ prathamaṃ purastād vi sīmataḥ suruco vena āvaḥ |<BR>
(AVŚ_4,1.1c) sa budhnyā upamā asya viṣṭhāḥ sataś ca yonim asataś ca vi vaḥ ||1||<BR>
<BR>
(AVŚ_4,1.2a) iyaṃ pitryā rāṣṭry etv agre prathamāya januṣe bhuvaneṣṭhāḥ |<BR>
(AVŚ_4,1.2c) tasmā etaṃ surucaṃ hvāram ahyaṃ gharmaṃ śrīṇantu prathamāya dhāsyave ||2||<BR>
<BR>
(AVŚ_4,1.3a) pra yo jajñe vidvān asya bandhur viśvā devānāṃ janimā vivakti |<BR>
(AVŚ_4,1.3c) brahma brahmaṇa uj jabhāra madhyān nicair uccaiḥ svadhā abhi pra tasthau ||3||<BR>
<BR>
(AVŚ_4,1.4a) sa hi vidaḥ sa pṛthivyā ṛtasthā mahī kṣemaṃ rodasī askabhāyat |<BR>
(AVŚ_4,1.4c) mahān mahī askabhāyad vi jāto dyāṃ sadma pārthivaṃ ca rajaḥ ||4||<BR>
<BR>
(AVŚ_4,1.5a) sa bhudhnyād āṣṭra januṣo 'bhy agram bṛhaspatir devatā tasya samrāṭ |<BR>
(AVŚ_4,1.5c) ahar yac chukraṃ jyotiṣo janiṣṭātha dyumanto vi vasantu viprāḥ ||5||<BR>
<BR>
(AVŚ_4,1.6a) nūnaṃ tad asya kāvyo hinoti maho devasya pūrvyasya dhāma |<BR>
(AVŚ_4,1.6c) eṣa jajñe bahubhiḥ sākam itthā pūrve ardhe viṣite sasan nu ||6||<BR>
<BR>
(AVŚ_4,1.7a) yo 'tharvāṇaṃ pitaraṃ devabandhuṃ bṛhaspatiṃ namasāva ca gachāt |<BR>
(AVŚ_4,1.7c) tvaṃ viśveṣāṃ janitā yathāsaḥ kavir devo na dabhāyat svadhāvān ||7||<BR>
<BR>
<BR>
<BR>
(AVŚ_4,2.1a) ya ātmadā baladā yasya viśva upāsate praśiṣaṃ yasya devāḥ |<BR>
(AVŚ_4,2.1c) yo 'syeśe dvipado yaś catuṣpadaḥ kasmai devāya haviṣā vidhema ||1||<BR>
<BR>
(AVŚ_4,2.2a) yaḥ prāṇato nimiṣato mahitvaiko rājā jagato babhūva |<BR>
(AVŚ_4,2.2c) yasya chāyāmṛtaṃ yasya mṛtyuḥ kasmai devāya haviṣā vidhema ||2||<BR>
<BR>
(AVŚ_4,2.3a) yaṃ krandasī avataś caskabhāne bhiyasāne rodasī ahvayethām |<BR>
(AVŚ_4,2.3c) yasyāsau panthā rajaso vimānaḥ kasmai devāya haviṣā vidhema ||3||<BR>
<BR>
(AVŚ_4,2.4a) yasya dyaur urvī pṛthivī ca mahī yasyāda urv antarikṣam |<BR>
(AVŚ_4,2.4c) yasyāsau sūro vitato mahitvā kasmai devāya haviṣā vidhema ||4||<BR>
<BR>
(AVŚ_4,2.5a) yasya viśve himavanto mahitvā samudre yasya rasām id āhuḥ |<BR>
(AVŚ_4,2.5c) imāś ca pradiśo yasya bāhū kasmai devāya haviṣā vidhema ||5||<BR>
<BR>
(AVŚ_4,2.6a) āpo agre viśvam āvan garbhaṃ dadhānā amṛtā ṛtajñāḥ |<BR>
(AVŚ_4,2.6c) yāsu devīṣv adhi deva āsīt kasmai devāya haviṣā vidhema ||6||<BR>
<BR>
(AVŚ_4,2.7a) hiraṇyagarbhaḥ sam avartatāgre bhūtasya jātaḥ patir eka āsīt |<BR>
(AVŚ_4,2.7c) sa dādhāra pṛthivīm uta dyāṃ kasmai devāya haviṣā vidhema ||7||<BR>
<BR>
(AVŚ_4,2.8a) āpo vatsaṃ janayantīr garbham agre sam airayan |<BR>
(AVŚ_4,2.8c) tasyota jāyamānasyolba āsīd dhiraṇyayaḥ kasmai devāya haviṣā vidhema ||8||<BR>
<BR>
<BR>
<BR>
(AVŚ_4,3.1a) ud itas trayo akraman vyāghraḥ puruṣo vṛkaḥ |<BR>
(AVŚ_4,3.1c) hirug ghi yanti sindhavo hirug devo vanaspatir hiruṅ namantu śatravaḥ ||1||<BR>
<BR>
(AVŚ_4,3.2a) pareṇaitu pathā vṛkaḥ parameṇota taskaraḥ |<BR>
(AVŚ_4,3.2c) pareṇa datvatī rajjuḥ pareṇāghāyur arṣatu ||2||<BR>
<BR>
(AVŚ_4,3.3a) akṣyau ca te mukhaṃ ca te vyāghra jambhayāmasi |<BR>
(AVŚ_4,3.3c) āt sarvān viṃśatiṃ nakhān ||3||<BR>
<BR>
(AVŚ_4,3.4a) vyāghraṃ datvatāṃ vayaṃ prathamaṃ jambhayāmasi |<BR>
(AVŚ_4,3.4c) ād u ṣṭenam atho ahiṃ yātudhānam atho vṛkam ||4||<BR>
<BR>
(AVŚ_4,3.5a) yo adya stena āyati sa saṃpiṣṭo apāyati |<BR>
(AVŚ_4,3.5c) pathām apadhvaṃsenaitv indro vajreṇa hantu tam ||5||<BR>
<BR>
(AVŚ_4,3.6a) mūrṇā mṛgasya dantā apiśīrṇā u pṛṣṭayaḥ |<BR>
(AVŚ_4,3.6c) nimruk te godhā bhavatu nīcāyac chaśayur mṛgaḥ ||6||<BR>
<BR>
(AVŚ_4,3.7a) yat saṃyamo na vi yamo vi yamo yan na saṃyamaḥ |<BR>
(AVŚ_4,3.7c) indrajāḥ somajā ātharvaṇam asi vyāghrajambhanam ||7||<BR>
<BR>
<BR>
<BR>
(AVŚ_4,4.1a) yāṃ tvā gandharvo akhanad varuṇāya mṛtabhraje |<BR>
(AVŚ_4,4.1c) tāṃ tvā vayaṃ khanāmasy oṣadhiṃ śepaharṣaṇīm ||1||<BR>
<BR>
(AVŚ_4,4.2a) ud uṣā ud u sūrya ud idaṃ māmakaṃ vacaḥ |<BR>
(AVŚ_4,4.2c) ud ejatu prajāpatir vṛṣā śuṣmeṇa vājinā ||2||<BR>
<BR>
(AVŚ_4,4.3a) yathā sma te virohato 'bhitaptam ivānati |<BR>
(AVŚ_4,4.3c) tatas te śuṣmavattaram iyaṃ kṛṇotv oṣadhiḥ ||3||<BR>
<BR>
(AVŚ_4,4.4a) uc chuṣmauṣadhīnāṃ sārā ṛṣabhāṇām |<BR>
(AVŚ_4,4.4c) saṃ puṃsām indra vṛṣṇyam asmin dhehi tanūvaśin ||4||<BR>
<BR>
(AVŚ_4,4.5a) apāṃ rasaḥ prathamajo 'tho vanaspatīnām |<BR>
(AVŚ_4,4.5c) uta somasya bhrātāsy utārśam asi vṛṣṇyam ||5||<BR>
<BR>
(AVŚ_4,4.6a) adyāgne adya savitar adya devi sarasvati |<BR>
(AVŚ_4,4.6c) adyāsya brahmaṇas pate dhanur ivā tānayā pasaḥ ||6||<BR>
<BR>
(AVŚ_4,4.7a) āhaṃ tanomi te paso adhi jyām iva dhanvani |<BR>
(AVŚ_4,4.7c) kramasvarśa iva rohitam anavaglāyatā sadā ||7||<BR>
<BR>
(AVŚ_4,4.8a) aśvasyāśvatarasyājasya petvasya ca |<BR>
(AVŚ_4,4.8c) atha ṛṣabhasya ye vājās tān asmin dhehi tanūvaśin ||8||<BR>
<BR>
<BR>
<BR>
(AVŚ_4,5.1a) sahasraśṛṅgo vṛṣabho yaḥ samudrād udācarat |<BR>
(AVŚ_4,5.1c) tenā sahasyenā vayaṃ ni janānt svāpayāmasi ||1||<BR>
<BR>
(AVŚ_4,5.2a) na bhūmiṃ vāto ati vāti nāti paśyati kaś cana |<BR>
(AVŚ_4,5.2c) striyaś ca sarvāḥ svāpaya śunaś cendrasakhā caran ||2||<BR>
<BR>
(AVŚ_4,5.3a) proṣṭheśayās talpeśayā nārīr yā vahyaśīvarīḥ |<BR>
(AVŚ_4,5.3c) striyo yāḥ puṇyagandhayas tāḥ sarvāḥ svāpayāmasi ||3||<BR>
<BR>
(AVŚ_4,5.4a) ejadejad ajagrabhaṃ cakṣuḥ prāṇam ajagrabham |<BR>
(AVŚ_4,5.4c) aṅgāny ajagrabhaṃ sarvā rātrīṇām atiśarvare ||4||<BR>
<BR>
(AVŚ_4,5.5a) ya āste yaś carati yaś ca tiṣṭhan vipaśyati |<BR>
(AVŚ_4,5.5c) teṣāṃ saṃ dadhmo akṣīṇi yathedaṃ harmyaṃ tathā ||5||<BR>
<BR>
(AVŚ_4,5.6a) svaptu mātā svaptu pitā svaptu śvā svaptu viśpatiḥ |<BR>
(AVŚ_4,5.6c) svapantv asyai jñātayaḥ svaptv ayam abhito janaḥ ||6||<BR>
<BR>
(AVŚ_4,5.7a) svapna svapnābhikaraṇena sarvaṃ ni svāpayā janam |<BR>
(AVŚ_4,5.7c) otsūryam anyānt svāpayāvyuṣaṃ jāgṛtād aham indra ivāriṣṭo akṣitaḥ ||7||<BR>
<BR>
<BR>
<BR>
(AVŚ_4,6.1a) brāhmaṇo jajñe prathamo daśaśīrṣo daśāsyaḥ |<BR>
(AVŚ_4,6.1c) sa somaṃ prathamaḥ papau sa cakārārasaṃ viṣam ||1||<BR>
<BR>
(AVŚ_4,6.2a) yāvatī dyāvāpṛthivī varimṇā yāvat sapta sindhavo vitaṣṭhire |<BR>
(AVŚ_4,6.2c) vācaṃ viṣasya dūṣaṇīṃ tām ito nir avādiṣam ||2||<BR>
<BR>
(AVŚ_4,6.3a) suparṇas tvā garutmān viṣa prathamam āvayat |<BR>
(AVŚ_4,6.3c) nāmīmado nārūrupa utāsmā abhavaḥ pituḥ ||3||<BR>
<BR>
(AVŚ_4,6.4a) yas ta āsyat pañcāṅgurir vakrāc cid adhi dhanvanaḥ |<BR>
(AVŚ_4,6.4c) apaskambhasya śalyān nir avocam ahaṃ viṣam ||4||<BR>
<BR>
(AVŚ_4,6.5a) śalyād viṣaṃ nir avocam prāñjanād uta parṇadheḥ |<BR>
(AVŚ_4,6.5c) apāṣṭhāc chṛṅgāt kulmalān nir avocam aham viṣam ||5||<BR>
<BR>
(AVŚ_4,6.6a) arasas ta iṣo śalyo 'tho te arasaṃ viṣam |<BR>
(AVŚ_4,6.6c) utārasasya vṛkṣasya dhanuṣ ṭe arasārasam ||6||<BR>
<BR>
(AVŚ_4,6.7a) ye apīṣan ye adihan ya āsyan ye avāsṛjan |<BR>
(AVŚ_4,6.7c) sarve te vadhrayaḥ kṛtā vadhrir viṣagiriḥ kṛtaḥ ||7||<BR>
<BR>
(AVŚ_4,6.8a) vadhrayas te khanitāro vadhris tvam asy oṣadhe |<BR>
(AVŚ_4,6.8c) vadhriḥ sa parvato girir yato jātam idaṃ viṣam ||8||<BR>
<BR>
<BR>
<BR>
(AVŚ_4,7.1a) vār idam vārayātai varaṇāvatyām adhi |<BR>
(AVŚ_4,7.1c) tatrāmṛtasyāsiktaṃ tenā te vāraye viṣam ||1||<BR>
<BR>
(AVŚ_4,7.2a) arasaṃ prācyaṃ viṣam arasaṃ yad udīcyam |<BR>
(AVŚ_4,7.2c) athedam adharācyaṃ karambheṇa vi kalpate ||2||<BR>
<BR>
(AVŚ_4,7.3a) karambhaṃ kṛtvā tiryaṃ pībaspākam udārathim |<BR>
(AVŚ_4,7.3c) kṣudhā kila tvā duṣṭano jakṣivānt sa na rūrupaḥ ||3||<BR>
<BR>
(AVŚ_4,7.4a) vi te madaṃ madāvati śaram iva pātayāmasi |<BR>
(AVŚ_4,7.4c) pra tvā carum iva yeṣantaṃ vacasā sthāpayāmasi ||4||<BR>
<BR>
(AVŚ_4,7.5a) pari grāmam ivācitaṃ vacasā sthāpayāmasi |<BR>
(AVŚ_4,7.5c) tiṣṭhā vṛkṣa iva sthāmny abhrikhāte na rūrupaḥ ||5||<BR>
(AVŚ_4,7.6a) pavastais tvā pary akrīṇan dūrśebhir ajinair uta |<BR>
(AVŚ_4,7.6c) prakrīr asi tvam oṣadhe 'bhrikhāte na rūrupaḥ ||6||<BR>
<BR>
(AVŚ_4,7.7a) anāptā ye vaḥ prathamā yāni karmāṇi cakrire |<BR>
(AVŚ_4,7.7c) vīrān no atra mā dabhan tad va etat puro dadhe ||7||<BR>
<BR>
<BR>
(AVŚ_4,8.1a) bhūto bhūteṣu paya ā dadhāti sa bhūtānām adhipatir babhūva |<BR>
(AVŚ_4,8.1c) tasya mṛtyuś carati rājasūyaṃ sa rājā anu manyatām idaṃ ||1||<BR>
<BR>
(AVŚ_4,8.2a) abhi prehi māpa vena ugraś cettā sapatnahā |<BR>
(AVŚ_4,8.2c) ā tiṣṭha mitravardhana tubhyam devā adhi bruvan ||2||<BR>
<BR>
(AVŚ_4,8.3a) ātiṣṭhantaṃ pari viśve abhūṣaṃ chriyaṃ vasānaś carati svarociḥ |<BR>
(AVŚ_4,8.3c) mahat tad vṛṣṇo asurasya nāmā viśvarūpo amṛtāni tasthau ||3||<BR>
<BR>
(AVŚ_4,8.4a) vyāghro adhi vaiyāghre vi kramasva diśo mahīḥ |<BR>
(AVŚ_4,8.4c) viśas tvā sarvā vāñchantv āpo divyāḥ payasvatīḥ ||4||<BR>
<BR>
(AVŚ_4,8.5a) yā āpo divyāḥ payasā madanty antarikṣa uta vā pṛthivyām |<BR>
(AVŚ_4,8.5c) tāsāṃ tvā sarvāsām apām abhi ṣiñcāmi varcasā ||5||<BR>
<BR>
(AVŚ_4,8.6a) abhi tvā varcasāsicann āpo divyāḥ payasvatīḥ |<BR>
(AVŚ_4,8.6c) yathāso mitravardhanas tathā tvā savitā karat ||6||<BR>
<BR>
(AVŚ_4,8.7a) enā vyāghraṃ pariṣasvajānāḥ siṃhaṃ hinvanti mahate saubhagāya |<BR>
(AVŚ_4,8.7c) samudraṃ na subhuvas tasthivāṃsaṃ marmṛjyante dvīpinam apsv antaḥ ||7||<BR>
<BR>
<BR>
<BR>
(AVŚ_4,9.1a) ehi jīvaṃ trāyamāṇaṃ parvatasyāsy akṣyam |<BR>
(AVŚ_4,9.1c) viśvebhir devair dattaṃ paridhir jīvanāya kam ||1||<BR>
<BR>
(AVŚ_4,9.2a) paripāṇaṃ puruṣāṇāṃ paripāṇaṃ gavāṃ asi |<BR>
(AVŚ_4,9.2c) aśvānām arvatām paripāṇāya tasthiṣe ||2||<BR>
<BR>
(AVŚ_4,9.3a) utāsi paripāṇam yātujambhanam āñjana |<BR>
(AVŚ_4,9.3c) utāmṛtasya tvaṃ vetthātho asi jīvabhojanam atho haritabheṣajam ||3||<BR>
<BR>
(AVŚ_4,9.4a) yasyāñjana prasarpasy aṅgamaṅgam paruṣparuḥ |<BR>
(AVŚ_4,9.4c) tato yakṣmaṃ vi bādhasa ugro madhyamaśīr iva ||4||<BR>
<BR>
(AVŚ_4,9.5a) nainaṃ prāpnoti śapatho na kṛtyā nābhiśocanam |<BR>
(AVŚ_4,9.5c) nainaṃ viṣkandham aśnute yas tvā bibharty āñjana ||5||<BR>
<BR>
(AVŚ_4,9.6a) asanmantrād duṣvapnyād duṣkṛtāc chamalād uta |<BR>
(AVŚ_4,9.6c) durhārdaś cakṣuṣo ghorāt tasmān naḥ pāhy āñjana ||6||<BR>
<BR>
(AVŚ_4,9.7a) idaṃ vidvān āñjana satyaṃ vakṣyāmi nānṛtam |<BR>
(AVŚ_4,9.7c) saneyam aśvaṃ gām aham ātmānaṃ tava pūruṣa ||7||<BR>
<BR>
(AVŚ_4,9.8a) trayo dāsā āñjanasya takmā balāsa ād ahiḥ |<BR>
(AVŚ_4,9.8c) varṣiṣṭhaḥ parvatānāṃ trikakun nāma te pitā ||8||<BR>
<BR>
(AVŚ_4,9.9a) yad āñjanaṃ traikakudam jātaṃ himavatas pari |<BR>
(AVŚ_4,9.9c) yātūṃś ca sarvāñ jambhayat sarvāś ca yātudhānyaḥ ||9||<BR>
<BR>
(AVŚ_4,9.10a) yadi vāsi traikakudaṃ yadi yāmunam ucyase |<BR>
(AVŚ_4,9.10c) ubhe te bhadre nāmnī tābhyāṃ naḥ pāhy āñjana ||10||<BR>
<BR>
<BR>
<BR>
(AVŚ_4,10.1a) vātāj jāto antarikṣād vidyuto jyotiṣas pari |<BR>
(AVŚ_4,10.1c) sa no hiraṇyajāḥ śaṅkhaḥ kṛśanaḥ pātv aṃhasaḥ ||1||<BR>
<BR>
(AVŚ_4,10.2a) yo agrato rocanānāṃ samudrād adhi jajñiṣe |<BR>
(AVŚ_4,10.2c) śaṅkhena hatvā rakṣāṃsy attriṇo vi ṣahāmahe ||2||<BR>
<BR>
(AVŚ_4,10.3a) śaṅkhenāmīvām amatiṃ śaṅkhenota sadānvāḥ |<BR>
(AVŚ_4,10.3c) śaṅkho no viśvabheṣajaḥ kṛśanaḥ pātv aṃhasaḥ ||3||<BR>
<BR>
(AVŚ_4,10.4a) divi jātaḥ samudrajaḥ sindhutas pary ābhṛtaḥ |<BR>
(AVŚ_4,10.4c) sa no hiraṇyajāḥ śaṅkha āyuṣprataraṇo maṇiḥ ||4||<BR>
<BR>
(AVŚ_4,10.5a) samudrāj jāto maṇir vṛtrāj jāto divākaraḥ |<BR>
(AVŚ_4,10.5c) so asmānt sarvataḥ pātu hetyā devāsurebhyaḥ ||5||<BR>
<BR>
(AVŚ_4,10.6a) hiraṇyānām eko 'si somāt tvam adhi jajñiṣe |<BR>
(AVŚ_4,10.6c) rathe tvam asi darśata iṣudhau rocanas tvaṃ pra ṇa āyūṃṣi tāriṣat ||6||<BR>
<BR>
(AVŚ_4,10.7a) devānām asthi kṛśanaṃ babhūva tad ātmanvac caraty apsv antaḥ |<BR>
(AVŚ_4,10.7c) tat te badhnāmy āyuṣe varcase balāya dīrghāyutvāya śataśāradāya kārśanas tvābhi rakṣatu ||7||<BR>
<BR>
<BR>
<BR>
(AVŚ_4,11.1a) anaḍvān dādhāra pṛthivīm uta dyām anaḍvān dādhārorv antarikṣam |<BR>
(AVŚ_4,11.1c) anaḍvān dādhāra pradiśaḥ ṣaḍ urvīr anaḍvān viśvaṃ bhuvanam ā viveśa ||1||<BR>
<BR>
(AVŚ_4,11.2a) anaḍvān indraḥ sa paśubhyo vi caṣṭe trayāṃ chakro vi mimīte adhvanaḥ |<BR>
(AVŚ_4,11.2c) bhūtaṃ bhaviṣyad bhuvanā duhānaḥ sarvā devānām carati vratāni ||2||<BR>
<BR>
(AVŚ_4,11.3a) indro jāto manuṣyeṣv antar gharmas taptaś carati śośucānaḥ |<BR>
(AVŚ_4,11.3c) suprajāḥ sant sa udāre na sarṣad yo nāśnīyād anaḍuho vijānan ||3||<BR>
<BR>
(AVŚ_4,11.4a) anaḍvān duhe sukṛtasya loka ainaṃ pyāyayati pavamānaḥ purastāt |<BR>
(AVŚ_4,11.4c) parjanyo dhārā maruta ūdho asya yajñaḥ payo dakṣiṇā doho asya ||4||<BR>
<BR>
(AVŚ_4,11.5a) yasya neśe yajñapatir na yajño nāsya dāteśe na pratigrahītā |<BR>
(AVŚ_4,11.5c) yo viśvajid viśvabhṛd viśvakarmā gharmaṃ no brūta yatamaś catuṣpāt ||5||<BR>
<BR>
(AVŚ_4,11.6a) yena devāḥ svar āruruhur hitvā śarīram amṛtasya nābhim |<BR>
(AVŚ_4,11.6c) tena geṣma sukṛtasya lokaṃ gharmasya vratena tapasā yaśasyavaḥ ||6||<BR>
<BR>
(AVŚ_4,11.7a) indro rūpeṇāgnir vahena prajāpatiḥ parameṣṭhī virāṭ |<BR>
(AVŚ_4,11.7c) viśvānare akramata vaiśvānare akramatānaduhy akramata |<BR>
(AVŚ_4,11.7e) so 'dṛṃhayata so 'dhārayata ||7||<BR>
<BR>
(AVŚ_4,11.8a) madhyam etad anaḍuho yatraiṣa vaha āhitaḥ |<BR>
(AVŚ_4,11.8c) etāvad asya prācīnaṃ yāvān pratyaṅ samāhitaḥ ||8||<BR>
<BR>
(AVŚ_4,11.9a) yo vedānaduho dohān saptānupadasvataḥ |<BR>
(AVŚ_4,11.9c) prajāṃ ca lokaṃ cāpnoti tathā saptaṛṣayo viduḥ ||9||<BR>
<BR>
(AVŚ_4,11.10a) padbhiḥ sedim avakrāmann irāṃ jaṅghābhir utkhidan |<BR>
(AVŚ_4,11.10c) srameṇānaḍvān kīlālaṃ kīnāśaś cābhi gachataḥ ||10||<BR>
<BR>
(AVŚ_4,11.11a) dvādaśa vā etā rātrīr vratyā āhuḥ prajāpateḥ |<BR>
(AVŚ_4,11.11c) tatropa brahma yo veda tad vā anaḍuho vratam ||11||<BR>
<BR>
(AVŚ_4,11.12a) duhe sāyaṃ duhe prātar duhe madhyaṃdinaṃ pari |<BR>
(AVŚ_4,11.12c) dohā ye asya saṃyanti tān vidmānupadasvataḥ ||12||<BR>
<BR>
<BR>
<BR>
(AVŚ_4,12.1a) rohaṇy asi rohaṇy asthnaś chinnasya rohaṇī |<BR>
(AVŚ_4,12.1c) rohayedam arundhati ||1||<BR>
<BR>
(AVŚ_4,12.2a) yat te riṣṭaṃ yat te dyuttam asti peṣṭraṃ ta ātmani |<BR>
(AVŚ_4,12.2c) dhātā tad bhadrayā punaḥ saṃ dadhat paruṣā paruḥ ||2||<BR>
<BR>
(AVŚ_4,12.3a) saṃ te majjā majjñā bhavatu sam u te paruṣā paruḥ |<BR>
(AVŚ_4,12.3c) saṃ te māṃsasya visrastaṃ sam asthy api rohatu ||3||<BR>
<BR>
(AVŚ_4,12.4a) majjā majñā saṃ dhīyatāṃ carmaṇā carma rohatu |<BR>
(AVŚ_4,12.4c) asṛk te asthi rohatu māṃsaṃ māṃsena rohatu ||4||<BR>
<BR>
(AVŚ_4,12.5a) loma lomnā saṃ kalpayā tvacā saṃ kalpayā tvacam |<BR>
(AVŚ_4,12.5c) asṛk te asthi rohatu chinnaṃ saṃ dhehy oṣadhe ||5||<BR>
<BR>
(AVŚ_4,12.6a) sa ut tiṣṭha prehi pra drava rathaḥ sucakraḥ |<BR>
(AVŚ_4,12.6c) supaviḥ sunābhiḥ prati tiṣṭhordhvaḥ ||6||<BR>
<BR>
(AVŚ_4,12.7a) yadi kartaṃ patitvā saṃśaśre yadi vāśmā prahṛto jaghāna |<BR>
(AVŚ_4,12.7c) ṛbhū rathasyevāṅgāni saṃ dadhat paruṣā paruḥ ||7||<BR>
<BR>
<BR>
<BR>
(AVŚ_4,13.1a) uta devā avahitaṃ devā un nayathā punaḥ |<BR>
(AVŚ_4,13.1c) utāgaś cakruṣaṃ devā devā jīvayathā punaḥ ||1||<BR>
<BR>
(AVŚ_4,13.2a) dvāv imau vātau vāta ā sindhor ā parāvataḥ |<BR>
(AVŚ_4,13.2c) dakṣaṃ te anya āvātu vy anyo vātu yad rapaḥ ||2||<BR>
<BR>
(AVŚ_4,13.3a) ā vāta vāhi bheṣajaṃ vi vāta vāhi yad rapaḥ |<BR>
(AVŚ_4,13.3c) tvaṃ hi viśvabheṣaja devānāṃ dūta īyase ||3||<BR>
(AVŚ_4,13.4a) trāyantām imaṃ devās trāyantāṃ marutāṃ gaṇāḥ |<BR>
(AVŚ_4,13.4c) trāyantāṃ viśvā bhūtāni yathāyam arapā asat ||4||<BR>
<BR>
(AVŚ_4,13.5a) ā tvāgamaṃ śaṃtātibhir atho ariṣṭatātibhiḥ |<BR>
(AVŚ_4,13.5c) dakṣaṃ ta ugram ābhāriṣaṃ parā yakṣmaṃ suvāmi te ||5||<BR>
<BR>
(AVŚ_4,13.6a) ayaṃ me hasto bhagavān ayaṃ me bhagavattaraḥ |<BR>
(AVŚ_4,13.6c) ayaṃ me viśvabheṣajo 'yaṃ śivābhimarśanaḥ ||6||<BR>
<BR>
(AVŚ_4,13.7a) hastābhyāṃ daśaśākhābhyāṃ jihvā vācaḥ purogavī |<BR>
(AVŚ_4,13.7c) anāmayitnubhyāṃ hastābhyāṃ tābhyāṃ tvābhi mṛśāmasi ||7||<BR>
<BR>
<BR>
<BR>
(AVŚ_4,14.1a) ajo hy agner ajaniṣṭa śokāt so apaśyaj janitāram agre |<BR>
(AVŚ_4,14.1c) tena devā devatām agrā āyan tena rohān ruruhur medhyāsaḥ ||1||<BR>
<BR>
(AVŚ_4,14.2a) kramadhvam agninā nākam ukhyān hasteṣu bibhrataḥ |<BR>
(AVŚ_4,14.2c) divas pṛṣṭhaṃ svar gatvā miśrā devebhir ādhvam ||2||<BR>
<BR>
(AVŚ_4,14.3a) pṛṣṭhāt pṛthivyā aham antarikṣam āruham antarikṣād divam āruham |<BR>
(AVŚ_4,14.3c) divo nākasya pṛṣṭhāt svar jyotir agām aham ||3||<BR>
<BR>
(AVŚ_4,14.4a) svar yanto nāpekṣanta ā dyāṃ rohanti rodasī |<BR>
(AVŚ_4,14.4c) yajñaṃ ye viśvatodhāraṃ suvidvāṃso vitenire ||4||<BR>
<BR>
(AVŚ_4,14.5a) agne prehi prathamo devatānāṃ cakṣur devānām uta mānuṣānām |<BR>
(AVŚ_4,14.5c) iyakṣamāṇā bhṛgubhiḥ sajoṣāḥ svar yantu yajamānāḥ svasti ||5||<BR>
<BR>
(AVŚ_4,14.6a) ajam anajmi payasā ghṛtena divyaṃ suparnaṃ payasaṃ bṛhantam |<BR>
(AVŚ_4,14.6c) tena geṣma sukṛtasya lokaṃ svar ārohanto abhi nākam uttamam ||6||<BR>
<BR>
(AVŚ_4,14.7a) pañcaudanaṃ pañcabhir aṅgulibhir darvyoddhara pañcadhaitam odanam |<BR>
(AVŚ_4,14.7c) prācyāṃ diśi śiro ajasya dhehi dakṣiṇāyāṃ diśi dakṣiṇaṃ dhehi pārśvam ||7||<BR>
<BR>
(AVŚ_4,14.8a) pratīcyāṃ diśi bhasadam asya dhehy uttarasyāṃ diśy uttaraṃ dhehi pārśvam |<BR>
(AVŚ_4,14.8c) ūrdhvāyāṃ diśy ajasyānūkaṃ dhehi diśi dhruvāyāṃ dhehi pājasyam antarikṣe madhyato madhyam asya ||8||<BR>
<BR>
(AVŚ_4,14.9a) śṛtam ajaṃ śṛtayā prorṇuhi tvacā sarvair aṅgaiḥ saṃbhṛtaṃ viśvarūpam |<BR>
(AVŚ_4,14.9c) sa ut tisṭheto abhi nākam uttamaṃ padbhiś caturbhiḥ prati tiṣṭha dikṣu ||9||<BR>
<BR>
<BR>
<BR>
(AVŚ_4,15.1a) samutpatantu pradiśo nabhasvatīḥ sam abhrāṇi vātajūtāni yantu |<BR>
(AVŚ_4,15.1c) mahaṛṣabhasya nadato nabhasvato vāśrā āpaḥ pṛthivīṃ tarpayantu ||1||<BR>
<BR>
(AVŚ_4,15.2a) sam īkṣayantu taviṣāḥ sudānavo 'pāṃ rasā oṣadhībhiḥ sacantām |<BR>
(AVŚ_4,15.2c) varṣasya sargā mahayantu bhūmiṃ pṛthag jāyantām oṣadhayo viśvarūpāḥ ||2||<BR>
<BR>
(AVŚ_4,15.3a) sam īkṣayasva gāyato nabhāṃsy apām vegāsaḥ pṛthag ud vijantām |<BR>
(AVŚ_4,15.3c) varṣasya sargā mahayantu bhūmiṃ pṛthag jāyantām vīrudho viśvarūpāḥ ||3||<BR>
<BR>
(AVŚ_4,15.4a) gaṇās tvopa gāyantu mārutāḥ parjanya ghoṣiṇaḥ pṛthak |<BR>
(AVŚ_4,15.4c) sargā varṣasya varṣato varṣantu pṛthivīm anu ||4||<BR>
<BR>
(AVŚ_4,15.5a) ud īrayata marutaḥ samudratas tveṣo arko nabha ut pātayātha |<BR>
(AVŚ_4,15.5c) mahaṛṣabhasya nadato nabhasvato vāśrā āpaḥ pṛthivīṃ tarpayantu ||5||<BR>
<BR>
(AVŚ_4,15.6a) abhi kranda stanayārdayodadhiṃ bhūmiṃ parjanya payasā sam aṅdhi |<BR>
(AVŚ_4,15.6c) tvayā sṛṣṭaṃ bahulam aitu varṣam āśāraiṣī kṛśagur etv astam ||6||<BR>
<BR>
(AVŚ_4,15.7a) saṃ vo 'vantu sudānava utsā ajagarā uta |<BR>
(AVŚ_4,15.7c) marudbhiḥ pracyutā meghā varṣantu pṛthivīm anu ||7||<BR>
<BR>
(AVŚ_4,15.8a) āśāmāśāṃ vi dyotatāṃ vātā vāntu diśodiśaḥ |<BR>
(AVŚ_4,15.8c) marudbhiḥ pracyutā meghāḥ saṃ yantu pṛthivīm anu ||8||<BR>
<BR>
(AVŚ_4,15.9a) āpo vidyud abhraṃ varṣaṃ saṃ vo 'vantu sudānava utsā ajagarā uta |<BR>
(AVŚ_4,15.9c) marudbhiḥ pracyutā meghāḥ prāvantu pṛthivīm anu ||9||<BR>
<BR>
(AVŚ_4,15.10a) apām agnis tanūbhiḥ saṃvidāno ya oṣadhīnām adhipā babhūva |<BR>
(AVŚ_4,15.10c) sa no varṣaṃ vanutāṃ jātavedāḥ prāṇaṃ prajābhyo amṛtaṃ divas pari ||10||<BR>
<BR>
(AVŚ_4,15.11a) prajāpatiḥ salilād ā samudrād āpa īrayann udadhim ardayāti |<BR>
(AVŚ_4,15.11c) pra pyāyatāṃ vṛṣṇo aśvasya reto 'rvān etena stanayitnunehi ||11||<BR>
<BR>
(AVŚ_4,15.12a) apo niṣiñcann asuraḥ pitā naḥ śvasantu gargarā apāṃ varuṇāva nīcīr apaḥ sṛja |<BR>
(AVŚ_4,15.12c) vadantu pṛśnibāhavo maṇḍūkā iriṇānu ||12||<BR>
<BR>
(AVŚ_4,15.13a) saṃvatsaraṃ śaśayānā brāhmaṇā vratacāriṇaḥ |<BR>
(AVŚ_4,15.13c) vācam parjanyajinvitāṃ pra maṇdūkā avādiṣuḥ ||13||<BR>
<BR>
(AVŚ_4,15.14a) upapravada maṇḍūki varṣaṃ ā vada tāduri |<BR>
(AVŚ_4,15.14c) madhye hradasya plavasva vigṛhya caturaḥ padaḥ ||14||<BR>
<BR>
(AVŚ_4,15.15a) khaṇvakhā3i khaimakhā3i madhye taduri |<BR>
(AVŚ_4,15.15c) varṣaṃ vanudhvaṃ pitaro marutāṃ mana ichata ||15||<BR>
<BR>
(AVŚ_4,15.16a) mahāntaṃ kośam ud acābhi ṣiñca savidyutaṃ bhavatu vātu vātaḥ |<BR>
(AVŚ_4,15.16c) tanvatāṃ yajñaṃ bahudhā visṛṣṭā ānandinīr oṣadhayo bhavantu ||16||<BR>
<BR>
<BR>
<BR>
(AVŚ_4,16.1a) bṛhann eṣām adhiṣṭhātā antikād iva paśyati |<BR>
(AVŚ_4,16.1c) ya stāyan manyate carant sarvaṃ devā idaṃ viduḥ ||1||<BR>
<BR>
(AVŚ_4,16.2a) yas tiṣṭhati carati yaś ca vañcati yo nilāyaṃ carati yaḥ prataṅkam |<BR>
(AVŚ_4,16.2c) dvau saṃniṣadya yan mantrayete rājā tad veda varuṇas tṛtīyaḥ ||2||<BR>
<BR>
(AVŚ_4,16.3a) uteyaṃ bhūmir varuṇasya rājña utāsau dyaur bṛhatī dūreantā |<BR>
(AVŚ_4,16.3c) uto samudrau varuṇasya kukṣī utāsminn alpa udake nilīnaḥ ||3||<BR>
<BR>
(AVŚ_4,16.4a) uta yo dyām atisarpāt parastān na sa mucyātai varuṇasya rājñaḥ |<BR>
(AVŚ_4,16.4c) diva spaśaḥ pra carantīdam asya sahasrākṣā ati paśyanti bhūmim ||4||<BR>
<BR>
(AVŚ_4,16.5a) sarvaṃ tad rājā varuṇo vi caṣṭe yad antarā rodasī yat parastāt |<BR>
(AVŚ_4,16.5c) saṃkhyātā asya nimiṣo janānām akṣān iva śvaghnī ni minoti tāni ||5||<BR>
<BR>
(AVŚ_4,16.6a) ye te pāśā varuṇa saptasapta tredhā tiṣṭhanti viṣitā ruṣantaḥ |<BR>
(AVŚ_4,16.6c) chinantu sarve anṛtaṃ vadantaṃ yaḥ satyavādy ati taṃ sṛjantu ||6||<BR>
<BR>
(AVŚ_4,16.7a) śatena pāśair abhi dhehi varuṇainaṃ mā te mocy anṛtavāṅ nṛcakṣaḥ |<BR>
(AVŚ_4,16.7c) āstāṃ jālma udaraṃ śraṃśayitvā kośa ivābandhaḥ parikṛtyamānaḥ ||7||<BR>
<BR>
(AVŚ_4,16.8a) yaḥ samābhyo varuṇo yo vyābhyo yaḥ saṃdeśyo varuṇo yo videśyo |<BR>
(AVŚ_4,16.8c) yo daivo varuṇo yaś ca mānuṣaḥ ||8||<BR>
<BR>
(AVŚ_4,16.9a) tais tvā sarvair abhi ṣyāmi pāśair asāv āmuṣyāyaṇāmuṣyāḥ putra |<BR>
(AVŚ_4,16.9c) tān u te sarvān anusaṃdiśāmi ||9||<BR>
<BR>
<BR>
(AVŚ_4,17.1a) īśāṇāṃ tvā bheṣajānām ujjeṣa ā rabhāmahe |<BR>
(AVŚ_4,17.1c) cakre sahasravīryam sarvasmā oṣadhe tvā ||1||<BR>
<BR>
(AVŚ_4,17.2a) satyajitaṃ śapathayāvanīṃ sahamānāṃ punaḥsarām |<BR>
(AVŚ_4,17.2c) sarvāḥ sam ahvy oṣadhīr ito naḥ pārayād iti ||2||<BR>
<BR>
(AVŚ_4,17.3a) yā śaśāpa śapanena yāghaṃ mūram ādadhe |<BR>
(AVŚ_4,17.3c) yā rasasya haraṇāya jātam ārebhe tokam attu sā ||3||<BR>
<BR>
(AVŚ_4,17.4a) yāṃ te cakrur āme pātre yāṃ cakrur nīlalohite |<BR>
(AVŚ_4,17.4c) āme māṃse kṛtyāṃ yāṃ cakrus tayā kṛtyākṛto jahi ||4||<BR>
<BR>
(AVŚ_4,17.5a) dauṣvapnyaṃ daurjīvityaṃ rakṣo abhvam arāyyaḥ |<BR>
(AVŚ_4,17.5c) durṇāmnīḥ sarvā durvācas tā asman nāśayāmasi ||5||<BR>
<BR>
(AVŚ_4,17.6a) kṣudhāmāraṃ tṛṣṇāmāram agotām anapatyatām |<BR>
(AVŚ_4,17.6c) apāmārga tvayā vayaṃ sarvaṃ tad apa mṛjmahe ||6||<BR>
<BR>
(AVŚ_4,17.7a) tṛṣṇāmāraṃ kṣudhāmāraṃ atho akṣaparājayam |<BR>
(AVŚ_4,17.7c) apāmārga tvayā vayaṃ sarvaṃ tad apa mṛjmahe ||7||<BR>
<BR>
(AVŚ_4,17.8a) apāmārga oṣadhīnāṃ sarvāsām eka id vaśī |<BR>
(AVŚ_4,17.8c) tena te mṛjma āsthitam atha tvam agadaś cara ||8||<BR>
<BR>
<BR>
<BR>
(AVŚ_4,18.1a) samaṃ jyotiḥ sūryeṇāhnā rātrī samāvatī |<BR>
(AVŚ_4,18.1c) kṛṇomi satyam ūtaye 'rasāḥ santu kṛtvarīḥ ||1||<BR>
<BR>
(AVŚ_4,18.2a) yo devāḥ kṛtyāṃ kṛtvā harād aviduṣo gṛham |<BR>
(AVŚ_4,18.2c) vatso dhārur iva mātaraṃ taṃ pratyag upa padyatām ||2||<BR>
<BR>
(AVŚ_4,18.3a) amā kṛtvā pāpmānaṃ yas tenānyaṃ jighāṃsati |<BR>
(AVŚ_4,18.3c) aśmānas tasyāṃ dagdhāyāṃ bahulāḥ phaṭ karikrati ||3||<BR>
<BR>
(AVŚ_4,18.4a) sahasradhāman viśikhān vigrīvāṃ chāyayā tvam |<BR>
(AVŚ_4,18.4c) prati sma cakruṣe kṛtyāṃ priyāṃ priyāvate hara ||4||<BR>
<BR>
(AVŚ_4,18.5a) anayāham oṣadhyā sarvāḥ kṛtyā adūduṣam |<BR>
(AVŚ_4,18.5c) yāṃ kṣetre cakrur yāṃ goṣu yāṃ vā te puruṣeṣu ||5||<BR>
<BR>
(AVŚ_4,18.6a) yaś cakāra na śaśāka kartuṃ śaśre pādam aṅgurim |<BR>
(AVŚ_4,18.6c) cakāra bhadram asmabhyam ātmane tapanam tu saḥ ||6||<BR>
<BR>
(AVŚ_4,18.7a) apāmārgo 'pa mārṣṭu kṣetriyaṃ śapathaś ca yaḥ |<BR>
(AVŚ_4,18.7c) apāha yātudhānīr apa sarvā arāyyaḥ ||7||<BR>
<BR>
(AVŚ_4,18.8a) apamṛjya yātudhānān apa sarvā arāyyaḥ |<BR>
(AVŚ_4,18.8c) apāmārga tvayā vayaṃ sarvaṃ tad apa mṛjmahe ||8||<BR>
<BR>
<BR>
<BR>
(AVŚ_4,19.1a) uto asy abandhukṛd uto asi nu jāmikṛt |<BR>
(AVŚ_4,19.1c) uto kṛtyākṛtaḥ prajāṃ nadam ivā chindhi vārṣikam ||1||<BR>
<BR>
(AVŚ_4,19.2a) brāhmaṇena paryuktāsi kaṇvena nārṣadena |<BR>
(AVŚ_4,19.2c) senevaiṣi tviṣīmatī na tatra bhayam asti yatra prāpnoṣy oṣadhe ||2||<BR>
<BR>
(AVŚ_4,19.3a) agram eṣy oṣadhīnāṃ jyotiṣevābhidīpayan |<BR>
(AVŚ_4,19.3c) uta trātāsi pākasyātho hantāsi rakṣasaḥ ||3||<BR>
<BR>
(AVŚ_4,19.4a) yad ado devā asurāṃs tvayāgre nirakurvata |<BR>
(AVŚ_4,19.4c) tatas tvam adhy oṣadhe 'pāmārgo ajāyathāḥ ||4||<BR>
<BR>
(AVŚ_4,19.5a) vibhindatī śataśākhā vibhindan nāma te pitā |<BR>
(AVŚ_4,19.5c) pratyag vi bhindhi tvaṃ taṃ yo asmāṃ abhidāsati ||5||<BR>
<BR>
(AVŚ_4,19.6a) asad bhūmyāḥ sam abhavat tad yām eti mahad vyacaḥ |<BR>
(AVŚ_4,19.6c) tad vai tato vidhūpāyat pratyak kartāram ṛchatu ||6||<BR>
<BR>
(AVŚ_4,19.7a) pratyaṅ hi saṃbabhūvitha pratīcīnaphalas tvam |<BR>
(AVŚ_4,19.7c) sarvān mac chapathām adhi varīyo yāvayā vadham ||7||<BR>
<BR>
(AVŚ_4,19.8a) śatena mā pari pāhi sahasreṇābhi rakṣā mā |<BR>
(AVŚ_4,19.8c) indras te vīrudhāṃ pata ugra ojmānam ā dadhat ||8||<BR>
<BR>
<BR>
(AVŚ_4,20.1a) ā paśyati prati paśyati parā paśyati paśyati |<BR>
(AVŚ_4,20.1c) divam antarikṣam ād bhūmiṃ sarvaṃ tad devi paśyati ||1||<BR>
<BR>
(AVŚ_4,20.2a) tisro divas tisraḥ pṛthivīḥ ṣaṭ cemāḥ pradiśāḥ pṛthak |<BR>
(AVŚ_4,20.2c) tvayāhaṃ sarvā bhūtāni paśyāni devy oṣadhe ||2||<BR>
<BR>
(AVŚ_4,20.3a) divyasya suparṇasya tasya hāsi kanīnikā |<BR>
(AVŚ_4,20.3c) sā bhūmim ā rurohitha vahyaṃ śrāntā vadhūr iva ||3||<BR>
<BR>
(AVŚ_4,20.4a) tāṃ me sahasrākṣo devo dakṣiṇe hasta ā dadhat |<BR>
(AVŚ_4,20.4c) tayāhaṃ sarvaṃ paśyāmi yaś ca śūdra utāryaḥ ||4||<BR>
<BR>
(AVŚ_4,20.5a) āviṣ kṛṇuṣva rūpāni mātmānam apa gūhathāḥ |<BR>
(AVŚ_4,20.5c) atho sahasracakṣo tvaṃ prati paśyāḥ kimīdinaḥ ||5||<BR>
<BR>
(AVŚ_4,20.6a) darśaya mā yātudhānān darśaya yātudhānyaḥ |<BR>
(AVŚ_4,20.6c) piśācānt sarvān darśayeti tvā rabha oṣadhe ||6||<BR>
<BR>
(AVŚ_4,20.7a) kaśyapasya cakṣur asi śunyāś ca caturakṣyāḥ |<BR>
(AVŚ_4,20.7c) vīdhre sūryam iva sarpantaṃ mā piśācaṃ tiras karaḥ ||7||<BR>
<BR>
(AVŚ_4,20.8a) ud agrabhaṃ paripāṇād yātudhānaṃ kimīdinam |<BR>
(AVŚ_4,20.8c) tenāhaṃ sarvaṃ paśyāmy uta śūdram utāryam ||8||<BR>
<BR>
(AVŚ_4,20.9a) yo antarikṣeṇa patati divam yaś ca atisarpati |<BR>
(AVŚ_4,20.9c) bhūmiṃ yo manyate nāthaṃ taṃ piśācam pra darśaya ||9||<BR>
<BR>
<BR>
<BR>
(AVŚ_4,21.1a) ā gāvo agmann uta bhadram akrant sīdantu goṣṭhe raṇayantv asme |<BR>
(AVŚ_4,21.1c) prajāvatīḥ pururūpā iha syur indrāya pūrvīr uṣaso duhānāḥ ||1||<BR>
<BR>
(AVŚ_4,21.2a) indro yajvane gṛṇate ca śikṣata uped dadāti na svaṃ muṣāyati |<BR>
(AVŚ_4,21.2c) bhūyobhūyo rayim id asya vardhayann abhinne khilye ni dadhāti devayum ||2||<BR>
<BR>
(AVŚ_4,21.3a) na tā naśanti na dabhāti taskaro nāsām āmitro vyathir ā dadharṣati |<BR>
(AVŚ_4,21.3c) devāṃś ca yābhir yajate dadāti ca jyog it tābhiḥ sacate gopatiḥ saha ||3||<BR>
<BR>
(AVŚ_4,21.4a) na tā arvā reṇukakāṭo 'śnute na saṃskṛtatram upa yanti tā abhi |<BR>
(AVŚ_4,21.4c) urugāyam abhayaṃ tasya tā anu gāvo martasya vi caranti yajvanaḥ ||4||<BR>
<BR>
(AVŚ_4,21.5a) gāvo bhago gāva indro ma ichād gāva somasya prathamasya bhakṣaḥ |<BR>
(AVŚ_4,21.5c) imā yā gāvaḥ sa janāsa indra ichāmi hṛdā manasā cid indram ||5||<BR>
<BR>
(AVŚ_4,21.6a) yūyaṃ gāvo medayatha kṛśaṃ cid aśrīraṃ cit kṛṇuthā supratīkam |<BR>
(AVŚ_4,21.6c) bhadraṃ gṛhaṃ kṛṇutha bhadravāco bṛhad vo vaya ucyate sabhāsu ||6||<BR>
<BR>
(AVŚ_4,21.7a) prajāvatīḥ sūyavase ruśantīḥ śuddhā apaḥ suprapāṇe pibantīḥ |<BR>
(AVŚ_4,21.7c) mā va stena īśata māghaśaṃsaḥ pari vo rudrasya hetir vṛṇaktu ||7||<BR>
<BR>
<BR>
<BR>
(AVŚ_4,22.1a) imam indra vardhaya kṣatriyaṃ me imaṃ viśām ekavṛṣaṃ kṛṇu tvam |<BR>
(AVŚ_4,22.1c) nir amitrān akṣṇuhy asya sarvāṃs tān randhayāsmā ahamuttareṣu ||1||<BR>
<BR>
(AVŚ_4,22.2a) emaṃ bhaja grāme aśveṣu goṣu niṣ ṭaṃ bhaja yo amitro asya |<BR>
(AVŚ_4,22.2c) varṣma kṣatrāṇām ayam astu rājendra śatruṃ randhaya sarvam asmai ||2||<BR>
<BR>
(AVŚ_4,22.3a) ayam astu dhanapatir dhanānām ayaṃ viśāṃ viśpatir astu rājā |<BR>
(AVŚ_4,22.3c) asminn indra mahi varcāṃsi dhehy avarcasaṃ kṛṇuhi śatrum asya ||3||<BR>
<BR>
(AVŚ_4,22.4a) asmai dyāvāpṛthivī bhūri vāmaṃ duhāthāṃ gharmadughe iva dhenū |<BR>
(AVŚ_4,22.4c) ayaṃ rājā priya indrasya bhūyāt priyo gavām oṣadhīnāṃ paśūnām ||4||<BR>
<BR>
(AVŚ_4,22.5a) yunajmi ta uttarāvantam indraṃ yena jayanti na parājayante |<BR>
(AVŚ_4,22.5c) yas tvā karad ekavṛṣaṃ janānām uta rājñām uttamaṃ mānavānām ||5||<BR>
<BR>
(AVŚ_4,22.6a) uttaras tvam adhare te sapatnā ye ke ca rājan pratiśatravas te |<BR>
(AVŚ_4,22.6c) ekavṛṣa indrasakhā jigīvāṃ chatrūyatām ā bharā bhojanāni ||6||<BR>
<BR>
(AVŚ_4,22.7a) siṃhapratīko viśo addhi sarvā vyāghrapratīko 'va bādhasva śatrūn |<BR>
(AVŚ_4,22.7c) ekavṛṣa indrasakhā jigīvāṃ chatrūyatām ā khidā bhojanāni ||7||<BR>
<BR>
<BR>
<BR>
(AVŚ_4,23.1a) agner manve prathamasya pracetasaḥ pāñcajanyasya bahudhā yam indhate |<BR>
(AVŚ_4,23.1c) viśoviśaḥ praviśivāṃsam īmahe sa no muñcatv aṃhasaḥ ||1||<BR>
<BR>
(AVŚ_4,23.2a) yathā havyaṃ vahasi jātavedo yathā yajñaṃ kalpayasi prajānan |<BR>
(AVŚ_4,23.2c) evā devebhyaḥ sumatiṃ na ā vaha sa no muñcatv aṃhasaḥ ||2||<BR>
<BR>
(AVŚ_4,23.3a) yāmanyāmann upayuktaṃ vahiṣṭhaṃ karmaṅkarmann ābhagam agnim īḍe |<BR>
(AVŚ_4,23.3c) rakṣohaṇaṃ yajñavṛdhaṃ ghṛtāhutaṃ sa no muñcatv aṃhasaḥ ||3||<BR>
<BR>
(AVŚ_4,23.4a) sujātaṃ jātavedasam agniṃ vaiśvānaraṃ vibhum |<BR>
(AVŚ_4,23.4c) havyavāhaṃ havāmahe sa no muñcatv aṃhasaḥ ||4||<BR>
<BR>
(AVŚ_4,23.5a) yena ṛṣayo balam adyotayan yujā yenāsurāṇām ayuvanta māyāḥ |<BR>
(AVŚ_4,23.5c) yenāgninā paṇīn indro jigāya sa no muñcatv aṃhasaḥ ||5||<BR>
<BR>
(AVŚ_4,23.6a) yena devā amṛtam anvavindan yenauṣadhīr madhumatīr akṛṇvan |<BR>
(AVŚ_4,23.6c) yena devāḥ svar ābharant sa no muñcatv aṃhasaḥ ||6||<BR>
<BR>
(AVŚ_4,23.7a) yasyedaṃ pradiśi yad virocate yaj jātaṃ janitavyaṃ ca kevalam |<BR>
(AVŚ_4,23.7c) staumy agniṃ nāthito johavīmi sa no muñcatv aṃhasaḥ ||7||<BR>
<BR>
<BR>
<BR>
(AVŚ_4,24.1a) indrasya manmahe śaśvad id asya manmahe vṛtraghna stomā upa mema āguḥ |<BR>
(AVŚ_4,24.1c) yo dāśuṣaḥ sukṛto havam eti sa no muñcatv aṃhasaḥ ||1||<BR>
<BR>
(AVŚ_4,24.2a) ya ugrīṇām ugrabāhur yayur yo dānavānāṃ balam āruroja |<BR>
(AVŚ_4,24.2c) yena jitāḥ sindhavo yena gāvaḥ sa no muñcatv aṃhasaḥ ||2||<BR>
<BR>
(AVŚ_4,24.3a) yaś carṣaṇipro vṛṣabhaḥ svarvid yasmai grāvāṇaḥ pravadanti nṛmṇam |<BR>
(AVŚ_4,24.3c) yasyādhvaraḥ saptahotā madiṣṭhaḥ sa no muñcatv aṃhasaḥ ||3||<BR>
<BR>
(AVŚ_4,24.4a) yasya vaśāsa ṛṣabhāsa ukṣaṇo yasmai mīyante svaravaḥ svarvide |<BR>
(AVŚ_4,24.4c) yasmai śukraḥ pavate brahmaśumbhitaḥ sa no muñcatv aṃhasaḥ ||4||<BR>
<BR>
(AVŚ_4,24.5a) yasya juṣṭiṃ sominaḥ kāmayante yaṃ havanta iṣumantaṃ gaviṣṭau |<BR>
(AVŚ_4,24.5c) yasminn arkaḥ śiśriye yasminn ojaḥ sa no muñcatv aṃhasaḥ ||5||<BR>
<BR>
(AVŚ_4,24.6a) yaḥ prathamaḥ karmakṛtyāya jajñe yasya vīryam prathamasyānubuddham |<BR>
(AVŚ_4,24.6c) yenodyato vajro 'bhyāyatāhiṃ sa no muñcatv aṃhasaḥ ||6||<BR>
<BR>
(AVŚ_4,24.7a) yaḥ saṃgrāmān nayati saṃ yudhe vaśī yaḥ puṣṭāni saṃsṛjati dvayāni |<BR>
(AVŚ_4,24.7c) staumīndraṃ nāthito johavīmi sa no muñcatv aṃhasaḥ ||7||<BR>
<BR>
<BR>
<BR>
(AVŚ_4,25.1a) vāyoḥ savitur vidathāni manmahe yāv ātmanvad viśatho yau ca rakṣathaḥ |<BR>
(AVŚ_4,25.1c) yau viśvasya paribhū babhūvathus tau no muñcatam aṃhasaḥ ||1||<BR>
<BR>
(AVŚ_4,25.2a) yayoḥ saṃkhyātā varimā pārhivāni yābhyāṃ rajo yupitam antarikṣe |<BR>
(AVŚ_4,25.2c) yayoḥ prāyaṃ nānv ānaśe kaś cana tau no muñcatam aṃhasaḥ ||2||<BR>
<BR>
(AVŚ_4,25.3a) tava vrate ni viśante janāsas tvayy udite prerate citrabhāno |<BR>
(AVŚ_4,25.3c) yuvaṃ vāyo savitā ca bhuvanāni rakṣathas tau no muñcatam aṃhasaḥ ||3||<BR>
<BR>
(AVŚ_4,25.4a) apeto vāyo savitā ca duṣkṛtam apa rakṣāṃsi śimidāṃ ca sedhatam |<BR>
(AVŚ_4,25.4c) saṃ hy ūrjayā sṛjathaḥ saṃ balena tau no muñcatam aṃhasaḥ ||4||<BR>
<BR>
(AVŚ_4,25.5a) rayiṃ me poṣaṃ savitota vāyus tanū dakṣam ā suvatāṃ suśevam |<BR>
(AVŚ_4,25.5c) ayakṣmatātiṃ maha iha dhattaṃ tau no muñcatam aṃhasaḥ ||5||<BR>
<BR>
(AVŚ_4,25.6a) pra sumatiṃ savitar vāya ūtaye mahasvantaṃ matsaraṃ mādayāthaḥ |<BR>
(AVŚ_4,25.6c) arvāg vāmasya pravato ni yachataṃ tau no muñcatam aṃhasaḥ ||6||<BR>
<BR>
(AVŚ_4,25.7a) upa śreṣṭhā na āśiṣo devayor dhāmann asthiran |<BR>
(AVŚ_4,25.7c) staumi devaṃ savitāraṃ ca vāyuṃ tau no muñcantv aṃhasaḥ ||7||<BR>
<BR>
<BR>
<BR>
(AVŚ_4,26.1a) manve vāṃ dyāvāpṛthivī subhojasau sacetasau ye aprathethām amitā yojanāni |<BR>
(AVŚ_4,26.1c) pratiṣṭhe hy abhavataṃ vasūnāṃ te no muñcatam aṃhasaḥ ||1||<BR>
<BR>
(AVŚ_4,26.2a) pratiṣṭhe hy abhavataṃ vasūnāṃ pravṛddhe devī subhage urūcī |<BR>
(AVŚ_4,26.2c) dyāvāpṛthivī bhavataṃ me syone te no muñcatam aṃhasaḥ ||2||<BR>
<BR>
(AVŚ_4,26.3a) asantāpe sutapasau huve 'ham urvī gambhīre kavibhir namasye |<BR>
(AVŚ_4,26.3c) dyāvāpṛthivī bhavataṃ me syone te no muñcatam aṃhasaḥ ||3||<BR>
<BR>
(AVŚ_4,26.4a) ye amṛtaṃ bibhṛtho ye havīṃṣi ye srotyā bibhṛtho ye manuṣyān |<BR>
(AVŚ_4,26.4c) dyāvāpṛthivī bhavataṃ me syone te no muñcatam aṃhasaḥ ||4||<BR>
<BR>
(AVŚ_4,26.5a) ye usriyā bibhṛtho ye vanaspatīn yayor vāṃ viśvā bhuvanāny antaḥ |<BR>
(AVŚ_4,26.5c) dyāvāpṛthivī bhavataṃ me syone te no muñcatam aṃhasaḥ ||5||<BR>
<BR>
(AVŚ_4,26.6a) ye kīlālena tarpayatho ye ghṛtena yābhyām ṛte na kiṃ cana śaknuvanti |<BR>
(AVŚ_4,26.6c) dyāvāpṛthivī bhavataṃ me syone te no muñcatam aṃhasaḥ ||6||<BR>
<BR>
(AVŚ_4,26.7a) yan medam abhiśocati yenayena vā kṛtaṃ pauruṣeyān na daivāt |<BR>
(AVŚ_4,26.7c) staumi dyāvāpṛthivī nāthito johavīmi te no muñcatam aṃhasaḥ ||7||<BR>
<BR>
<BR>
<BR>
(AVŚ_4,27.1a) marutāṃ manve adhi me bruvantu premaṃ vājaṃ vājasāte avantu |<BR>
(AVŚ_4,27.1c) āśūn iva suyamān ahva ūtaye te no muñcantv aṃhasaḥ ||1||<BR>
<BR>
(AVŚ_4,27.2a) utsam akṣitaṃ vyacanti ye sadā ya āsiñcanti rasam oṣadhīṣu |<BR>
(AVŚ_4,27.2c) puro dadhe marutaḥ pṛśnimātṝṃs te no muñcantv aṃhasaḥ ||2||<BR>
(AVŚ_4,27.3a) payo dhenūnāṃ rasam oṣadhīnāṃ javam arvatāṃ kavayo ya invatha |<BR>
(AVŚ_4,27.3c) śagmā bhavantu maruto naḥ syonās te no muñcantv aṃhasaḥ ||3||<BR>
<BR>
(AVŚ_4,27.4a) apaḥ samudrād divam ud vahanti divas pṛthivīm abhi ye sṛjanti |<BR>
(AVŚ_4,27.4c) ye adbhir īśānā marutaś caranti te no muñcantv aṃhasaḥ ||4||<BR>
<BR>
(AVŚ_4,27.5a) ye kīlālena tarpayanti ye ghṛtena ye vā vayo medasā saṃsṛjanti |<BR>
(AVŚ_4,27.5c) ye adbhir īśānā maruto varṣayanti te no muñcantv aṃhasaḥ ||5||<BR>
<BR>
(AVŚ_4,27.6a) yadīd idaṃ maruto mārutena yadi devā daivyenedṛg āra |<BR>
(AVŚ_4,27.6c) yūyam īśidhve vasavas tasya niṣkṛtes te no muñcantv aṃhasaḥ ||6||<BR>
<BR>
(AVŚ_4,27.7a) tigmam anīkam viditaṃ sahasvan mārutaṃ śardhaḥ pṛtanāsūgram |<BR>
(AVŚ_4,27.7c) staumi maruto nāthito johavīmi te no muñcantv aṃhasaḥ ||7||<BR>
<BR>
<BR>
<BR>
(AVŚ_4,28.1a) bhavāśarvau manve vāṃ tasya vittaṃ yayor vām idaṃ pradiśi yad virocate |<BR>
(AVŚ_4,28.1c) yāv asyeśāthe dvipado yau catuṣpadas tau no muñcatam aṃhasaḥ ||1||<BR>
<BR>
(AVŚ_4,28.2a) yayor abhyabhva uta yad dūre cid yau viditāv iṣubhṛtām asiṣṭhau |<BR>
(AVŚ_4,28.2c) yāv asyeśathe dvipado yau catuṣpadas tau no muñcatam aṃhasaḥ ||2||<BR>
<BR>
(AVŚ_4,28.3a) sahasrākṣau vṛtrahanā huvehaṃ dūregavyūtī stuvann emy ugrau |<BR>
(AVŚ_4,28.3c) yāv asyeśathe dvipado yau catuṣpadas tau no muñcatam aṃhasaḥ ||3||<BR>
<BR>
(AVŚ_4,28.4a) yāv ārebhāthe bahu sākam agre pra ced asrāṣṭram abhibhāṃ janeṣu |<BR>
(AVŚ_4,28.4c) yāv asyeśathe dvipado yau catuṣpadas tau no muñcatam aṃhasaḥ ||4||<BR>
<BR>
(AVŚ_4,28.5a) yayor vadhān nāpapadyate kaś canāntar deveṣūta mānuṣeṣu |<BR>
(AVŚ_4,28.5c) yāv asyeśathe dvipado yau catuṣpadas tau no muñcatam aṃhasaḥ ||5||<BR>
<BR>
(AVŚ_4,28.6a) yaḥ kṛtyākṛn mūlakṛd yātudhāno ni tasmin dhattaṃ vajram ugrau |<BR>
(AVŚ_4,28.6c) yāv asyeśathe dvipado yau catuṣpadas tau no muñcatam aṃhasaḥ ||6||<BR>
<BR>
(AVŚ_4,28.7a) adhi no brūtaṃ pṛtanāsūgrau saṃ vajreṇa sṛjataṃ yaḥ kimīdī |<BR>
(AVŚ_4,28.7c) staumi bhavāśarvau nāthito johavīmi tau no muñcatam aṃhasaḥ ||7||<BR>
<BR>
<BR>
<BR>
(AVŚ_4,29.1a) manve vāṃ mitrāvaruṇāv ṛtāvṛdhau sacetasau druhvaṇo yau nudethe |<BR>
(AVŚ_4,29.1c) pra satyāvānam avatho bhareṣu tau no muñcatam aṃhasaḥ ||1||<BR>
<BR>
(AVŚ_4,29.2a) sacetasau druhvaṇo yau nudethe pra satyāvānam avatho bhareṣu |<BR>
(AVŚ_4,29.2c) yau gachatho nṛcakṣasau babhruṇā sutaṃ tau no muñcatam aṃhasaḥ ||2||<BR>
<BR>
(AVŚ_4,29.3a) yāv aṅgirasam avatho yāv agastiṃ mitrāvaruṇā jamadagnim attrim |<BR>
(AVŚ_4,29.3c) yau kaśyapam avatho yau vasiṣṭhaṃ tau no muñcatam aṃhasaḥ ||3||<BR>
<BR>
(AVŚ_4,29.4a) yau śyāvāśvam avatho vādhryaśvaṃ mitrāvaruṇā purumīḍham attrim |<BR>
(AVŚ_4,29.4c) yau vimadam avatho saptavadhriṃ tau no muñcatam aṃhasaḥ ||4||<BR>
<BR>
(AVŚ_4,29.5a) yau bharadvājam avatho yau gaviṣṭhiraṃ viśvāmitraṃ varuṇa mitra kutsam |<BR>
(AVŚ_4,29.5c) yau kakṣīvantam avatho prota kaṇvaṃ tau no muñcatam aṃhasaḥ ||5||<BR>
<BR>
(AVŚ_4,29.6a) yau medhātithim avatho yau triśokaṃ mitrāvaruṇāv uśanām kāvyaṃ yau |<BR>
(AVŚ_4,29.6c) yau gotamam avatho prota mugdalaṃ tau no muñcatam aṃhasaḥ ||6||<BR>
<BR>
(AVŚ_4,29.7a) yayo rathaḥ satyavartma rjuraśmir mithuyā carantam abhiyāti dūṣayan |<BR>
(AVŚ_4,29.7c) staumi mitrāvaruṇau nāthito johavīmi tau no muñcatam aṃhasaḥ ||7||<BR>
<BR>
<BR>
<BR>
(AVŚ_4,30.1a) ahaṃ rudrebhir vasubhiś carāmy aham ādityair uta viśvadevaiḥ |<BR>
(AVŚ_4,30.1c) ahaṃ mitrāvarunobhā bibharmy aham indrāgnī aham aśvinobhā ||1||<BR>
<BR>
(AVŚ_4,30.2a) ahaṃ rāṣṭrī saṃgamanī vasūnāṃ cikituṣī prathamā yajñiyānām |<BR>
(AVŚ_4,30.2c) tāṃ mā devā vy adadhuḥ purutrā bhūristhātrāṃ bhūry āveśayantaḥ ||2||<BR>
<BR>
(AVŚ_4,30.3a) aham eva svayam idaṃ vadāmi juṣṭaṃ devānām uta mānuṣāṇām |<BR>
(AVŚ_4,30.3c) yaṃ kāmaye tantam ugraṃ kṛṇomi taṃ brahmāṇaṃ tam ṛṣiṃ taṃ sumedhām ||3||<BR>
<BR>
(AVŚ_4,30.4a) mayā so 'nnam atti yo vipaśyati yaḥ prāṇati ya īm śṛṇoty uktam |<BR>
(AVŚ_4,30.4c) amantavo māṃ ta upa kṣiyanti śrudhi śruta śruddheyaṃ te vadāmi ||4||<BR>
<BR>
(AVŚ_4,30.5a) ahaṃ rudrāya dhanur ā tanomi brahmadviṣe śarave hantavā u |<BR>
(AVŚ_4,30.5c) ahaṃ janāya samadaṃ kṛṇomi aham dyāvāpṛthivī ā viveśa ||5||<BR>
<BR>
(AVŚ_4,30.6a) ahaṃ somam āhanasaṃ bibharmy ahaṃ tvaṣṭāram uta pūṣaṇaṃ bhagam |<BR>
(AVŚ_4,30.6c) ahaṃ dadhāmi draviṇā haviṣmate suprāvyā yajamānāya sunvate ||6||<BR>
<BR>
(AVŚ_4,30.7a) ahaṃ suve pitaram asya mūrdhan mama yonir apsv antaḥ samudre |<BR>
(AVŚ_4,30.7c) tato vi tiṣṭhe bhuvanāni viśvotāmūṃ dyāṃ varṣmaṇopa spṛśāmi ||7||<BR>
<BR>
(AVŚ_4,30.8a) aham eva vātaiva pra vāmy ārabhamāṇā bhuvanāni viśvā |<BR>
(AVŚ_4,30.8c) paro divā para enā pṛthivyaitāvatī mahimnā saṃ babhūva ||8||<BR>
<BR>
<BR>
<BR>
(AVŚ_4,31.1a) tvayā manyo saratham ārujanto harṣamāṇā hṛṣitāso marutvan |<BR>
(AVŚ_4,31.1c) tigmeṣava āyudhā saṃśiśānā upa pra yantu naro agnirūpāḥ ||1||<BR>
<BR>
(AVŚ_4,31.2a) agnir iva manyo tviṣitaḥ sahasva senānīr naḥ sahure hūta edhi |<BR>
(AVŚ_4,31.2c) hatvāya śatrūn vi bhajasva veda ojo mimāno vi mṛdho nudasva ||2||<BR>
<BR>
(AVŚ_4,31.3a) sahasva manyo abhimātim asmai rujan mṛṇan pramṛṇan prehi śatrūn |<BR>
(AVŚ_4,31.3c) ugraṃ te pājo nanv ā rurudhre vaśī vaśaṃ nayāsā ekaja tvam ||3||<BR>
<BR>
(AVŚ_4,31.4a) eko bahūnām asi manya īḍitā viśaṃviśam yuddhāya saṃ śiśādhi |<BR>
(AVŚ_4,31.4c) akṛttaruk tvayā yujā vayaṃ dyumantaṃ ghoṣam vijayāya kṛṇmasi ||4||<BR>
<BR>
(AVŚ_4,31.5a) vijeṣakṛd indra ivānavabravo 'smākaṃ manyo adhipā bhaveha |<BR>
(AVŚ_4,31.5c) priyaṃ te nāma sahure gṛṇīmasi vidmā tam utsaṃ yata ābabhūtha ||5||<BR>
<BR>
(AVŚ_4,31.6a) ābhūtyā sahajā vajra sāyaka saho bibharṣi sahabhūta uttaram |<BR>
(AVŚ_4,31.6c) kratvā no manyo saha medy edhi mahādhanasya puruhūta saṃsṛji ||6||<BR>
<BR>
(AVŚ_4,31.7a) saṃsṛṣṭaṃ dhanam ubhayaṃ samākṛtam asmabhyaṃ dhattāṃ varuṇaś ca manyuḥ |<BR>
(AVŚ_4,31.7c) bhiyo dadhānā hṛdayeṣu śatravaḥ parājitāso apa ni layantām ||7||<BR>
<BR>
<BR>
<BR>
(AVŚ_4,32.1a) yas te manyo 'vidhad vajra sāyaka saha ojaḥ puṣyati viśvam ānuṣak |<BR>
(AVŚ_4,32.1c) sāhyāma dāsam āryaṃ tvayā yujā vayaṃ sahaskṛtena sahasā sahasvatā ||1||<BR>
<BR>
(AVŚ_4,32.2a) manyur indro manyur evāsa devo manyur hotā varuṇo jātavedāḥ |<BR>
(AVŚ_4,32.2c) manyuṃ viśa īḍate mānuṣīr yāḥ pahi no manyo tapasā sajoṣāḥ ||2||<BR>
<BR>
(AVŚ_4,32.3a) abhīhi manyo tavasas tavīyān tapasā yujā vi jahi śatrūn |<BR>
(AVŚ_4,32.3c) amitrahā vṛtrahā dasyuhā ca viśvā vasūny ā bharā tvaṃ naḥ ||3||<BR>
<BR>
(AVŚ_4,32.4a) tvaṃ hi manyo abhibhūtyojāḥ svayaṃbhūr bhāmo abhimātiṣāhaḥ |<BR>
(AVŚ_4,32.4c) viśvacarṣaṇiḥ sahuriḥ sahīyān asmāsv ojaḥ pṛtanāsu dhehi ||4||<BR>
<BR>
(AVŚ_4,32.5a) abhāgaḥ sann apa pareto asmi tava kratvā taviṣasya pracetaḥ |<BR>
(AVŚ_4,32.5c) taṃ tvā manyo akratur jihīḍāhaṃ svā tanūr baladāvā na ehi ||5||<BR>
<BR>
(AVŚ_4,32.6a) ayaṃ te asmy upa na ehy arvāṅ pratīcīnaḥ sahure viśvadāvan |<BR>
(AVŚ_4,32.6c) manyo vajrinn abhi na ā vavṛtsva hanāva dasyūṃr uta bodhy āpeḥ ||6||<BR>
<BR>
(AVŚ_4,32.7a) abhi prehi dakṣiṇato bhavā no 'dhā vṛtrāṇi jaṅghanāva bhūri |<BR>
(AVŚ_4,32.7c) juhomi te dharuṇaṃ madhvo agram ubhāv upāṃśu prathamā pibāva ||7||<BR>
<BR>
<BR>
<BR>
(AVŚ_4,33.1a) apa naḥ śośucad agham agne śuśugdhy ā rayim |<BR>
(AVŚ_4,33.1c) apa naḥ śośucad agham ||1||<BR>
<BR>
(AVŚ_4,33.2a) sukṣetriyā sugātuyā vasūyā ca yajāmahe |<BR>
(AVŚ_4,33.2c) apa naḥ śośucad agham ||2||<BR>
<BR>
(AVŚ_4,33.3a) pra yad bhandiṣṭha eṣāṃ prāsmākāsaś ca sūrayaḥ |<BR>
(AVŚ_4,33.3c) apa naḥ śośucad agham ||3||<BR>
<BR>
(AVŚ_4,33.4a) pra yat te agne sūrayo jāyemahi pra te vayam |<BR>
(AVŚ_4,33.4c) apa naḥ śośucad agham ||4||<BR>
<BR>
(AVŚ_4,33.5a) pra yad agneḥ sahasvato viśvato yanti bhānavaḥ |<BR>
(AVŚ_4,33.5c) apa naḥ śośucad agham ||5||<BR>
<BR>
(AVŚ_4,33.6a) tvaṃ hi viśvatomukha viśvataḥ paribhūr asi |<BR>
(AVŚ_4,33.6c) apa naḥ śośucad agham ||6||<BR>
<BR>
(AVŚ_4,33.7a) dviṣo no viśvatomukhāti nāveva pāraya |<BR>
(AVŚ_4,33.7c) apa naḥ śośucad agham ||7||<BR>
<BR>
(AVŚ_4,33.8a) sa naḥ sindhum iva nāvāti parṣa svastaye |<BR>
(AVŚ_4,33.8c) apa naḥ śośucad agham ||8||<BR>
<BR>
<BR>
<BR>
(AVŚ_4,34.1a) brahmāsya śīrṣaṃ bṛhad asya pṛṣṭhaṃ vāmadevyam udaram odanasya |<BR>
(AVŚ_4,34.1c) chandāṃsi pakṣau mukham asya satyaṃ viṣṭārī jātas tapaso'dhi yajñaḥ ||1||<BR>
<BR>
(AVŚ_4,34.2a) anasthāḥ pūtāḥ pavanena śuddhāḥ śucayaḥ śucim api yanti lokam |<BR>
(AVŚ_4,34.2c) naiṣāṃ śiśnaṃ pra dahati jātavedāḥ svarge loke bahu straiṇam eṣām ||2||<BR>
<BR>
(AVŚ_4,34.3a) viṣṭāriṇam odanaṃ ye pacanti nainān avartiḥ sacate kadā cana |<BR>
(AVŚ_4,34.3c) āste yama upa yāti devānt saṃ gandharvair madate somyebhiḥ ||3||<BR>
<BR>
(AVŚ_4,34.4a) viṣṭāriṇam odanam ye pacanti nainān yamaḥ pari muṣṇāti retaḥ |<BR>
(AVŚ_4,34.4c) rathī ha bhūtvā rathayāna īyate pakṣī ha bhūtvāti divaḥ sam eti ||4||<BR>
<BR>
(AVŚ_4,34.5a) eṣa yajñānāṃ vitato vahiṣṭho viṣṭāriṇaṃ paktvā divam ā viveśa |<BR>
(AVŚ_4,34.5c) āṇḍīkaṃ kumudaṃ saṃ tanoti bisaṃ śālūkaṃ śaphako mulālī |<BR>
(AVŚ_4,34.5e) etās tvā dhārā upa yantu sarvāḥ svarge loke madhumat pinvamānā upa tvā tiṣṭhantu puṣkariṇīḥ samantāḥ ||5||<BR>
<BR>
(AVŚ_4,34.6a) ghṛtahradā madhukūlāḥ surodakāḥ kṣīreṇa pūrṇā udakena dadhnā |<BR>
(AVŚ_4,34.6c) etās tvā dhārā upa yantu sarvāḥ svarge loke madhumat pinvamānā upa tvā tiṣṭhantu puṣkariṇīḥ samantāḥ ||6||<BR>
<BR>
(AVŚ_4,34.7a) caturaḥ kumbhāṃś caturdhā dadāmi kṣīreṇa pūrnāṃ udakena dadhnā |<BR>
(AVŚ_4,34.7c) etās tvā dhārā upa yantu sarvāḥ svarge loke madhumat pinvamānā upa tvā tiṣṭhantu puṣkariṇīḥ samantāḥ ||7||<BR>
<BR>
(AVŚ_4,34.8a) imam odanaṃ ni dadhe brāhmaṇeṣu viṣṭāriṇaṃ lokajitaṃ svargam |<BR>
(AVŚ_4,34.8c) sa me mā kṣeṣṭa svadhayā pinvamāno viśvarūpā dhenuḥ kāmadughā me astu ||8||<BR>
<BR>
<BR>
<BR>
(AVŚ_4,35.1a) yam odanaṃ prathamajā ṛtasya prajāpatis tapasā brahmaṇe 'pacat |<BR>
(AVŚ_4,35.1c) yo lokānāṃ vidhṛtir nābhireṣāt tenaudanenāti tarāṇi mṛtyum ||1||<BR>
<BR>
(AVŚ_4,35.2a) yenātaran bhūtakṛto 'ti mṛtyuṃ yam anvavindan tapasā śrameṇa |<BR>
(AVŚ_4,35.2c) yaṃ papāca brahmaṇe brahma pūrvaṃ tenaudanenāti tarāṇi mṛtyum ||2||<BR>
<BR>
(AVŚ_4,35.3a) yo dādhāra pṛthivīṃ viśvabhojasaṃ yo antarikṣam āpṛṇād rasena |<BR>
(AVŚ_4,35.3c) yo astabhnād divam ūrdhvo mahimnā tenaudanenāti tarāṇi mṛtyum ||3||<BR>
<BR>
(AVŚ_4,35.4a) yasmān māsā nirmitās triṃśadarāḥ saṃvatsaro yasmān nirmito dvādaśāraḥ |<BR>
(AVŚ_4,35.4c) ahorātrā yaṃ pariyanto nāpus tenaudanenāti tarāṇi mṛtyum ||4||<BR>
<BR>
(AVŚ_4,35.5a) yaḥ prāṇadaḥ prāṇadavān babhūva yasmai lokā ghṛtavantaḥ kṣaranti |<BR>
(AVŚ_4,35.5c) jyotiṣmatīḥ pradiśo yasya sarvās tenaudanenāti tarāṇi mṛtyum ||5||<BR>
<BR>
(AVŚ_4,35.6a) yasmāt pakvād amṛtaṃ saṃbabhūva yo gāyatryā adhipatir babhūva |<BR>
(AVŚ_4,35.6c) yasmin vedā nihitā viśvarūpās tenaudanenāti tarāṇi mṛtyum ||6||<BR>
<BR>
(AVŚ_4,35.7a) ava bādhe dviṣantaṃ devapīyuṃ sapatnā ye me 'pa te bhavantu |<BR>
(AVŚ_4,35.7c) brahmaudanaṃ viśvajitaṃ pacāmi śṛṇvantu me śraddadhānasya devāḥ ||7||<BR>
<BR>
<BR>
<BR>
(AVŚ_4,36.1a) tānt satyaujāḥ pra dahatv agnir vaiśvānaro vṛṣā |<BR>
(AVŚ_4,36.1c) yo no durasyād dipsāc cātho yo no arātiyāt ||1||<BR>
<BR>
(AVŚ_4,36.2a) yo no dipsād adipsato dipsato yaś ca dipsati |<BR>
(AVŚ_4,36.2c) vaiśvānarasya daṃṣṭrayor agner api dadhāmi tam ||2||<BR>
<BR>
(AVŚ_4,36.3a) ya āgare mṛgayante pratikrośe 'māvāsye |<BR>
(AVŚ_4,36.3c) kravyādo anyān dipsataḥ sarvāṃs tānt sahasā sahe ||3||<BR>
<BR>
(AVŚ_4,36.4a) sahe piśācānt sahasaiṣāṃ draviṇaṃ dade |<BR>
(AVŚ_4,36.4c) sarvān durasyato hanmi saṃ ma ākūtir ṛdhyatām ||4||<BR>
<BR>
(AVŚ_4,36.5a) ye devās tena hāsante sūryeṇa mimate javam |<BR>
(AVŚ_4,36.5c) nadīṣu parvateṣu ye saṃ taiḥ paśubhir vide ||5||<BR>
<BR>
(AVŚ_4,36.6a) tapano asmi piśācānāṃ vyāghro gomatām iva |<BR>
(AVŚ_4,36.6c) śvānaḥ siṃham iva dṛṣṭvā te na vindante nyañcanam ||6||<BR>
<BR>
(AVŚ_4,36.7a) na piśācaiḥ saṃ śaknomi na stenaiḥ na vanargubhiḥ |<BR>
(AVŚ_4,36.7c) piśācās tasmān naśyanti yam ahaṃ grāmam āviśe ||7||<BR>
<BR>
(AVŚ_4,36.8a) yaṃ grāmam āviśata idam ugraṃ saho mama |<BR>
(AVŚ_4,36.8c) piśācās tasmān naśyanti na pāpam upa jānate ||8||<BR>
<BR>
(AVŚ_4,36.9a) ye mā krodhayanti lapitā hastinaṃ maśakā iva |<BR>
(AVŚ_4,36.9c) tān ahaṃ manye durhitān jane alpaśayūn iva ||9||<BR>
<BR>
(AVŚ_4,36.10a) abhi taṃ nirṛtir dhattām aśvam iva aśvābhidhānyā |<BR>
(AVŚ_4,36.10c) malvo yo mahyaṃ krudhyati sa u pāśān na mucyate ||10||<BR>
<BR>
<BR>
<BR>
(AVŚ_4,37.1a) tvayā pūrvam atharvāṇo jaghnū rakṣāṃsy oṣadhe |<BR>
(AVŚ_4,37.1c) tvayā jaghāna kaśyapas tvayā kaṇvo agastyaḥ ||1||<BR>
<BR>
(AVŚ_4,37.2a) tvayā vayam apsaraso gandharvāṃs cātayāmahe |<BR>
(AVŚ_4,37.2c) ajaśṛṅgy aja rakṣaḥ sarvān gandhena nāśaya ||2||<BR>
<BR>
(AVŚ_4,37.3a) nadīṃ yantv apsaraso 'pāṃ tāram avaśvasam |<BR>
(AVŚ_4,37.3c) gulgulūḥ pīlā nalady aukṣagandhiḥ pramandanī |<BR>
(AVŚ_4,37.3e) tat paretāpsarasaḥ pratibuddhā abhūtana ||3||<BR>
<BR>
(AVŚ_4,37.4a) yatrāśvatthā nyagrodhā mahāvṛkṣāḥ śikhaṇḍinaḥ |<BR>
(AVŚ_4,37.4c) tat paretāpsarasaḥ pratibuddhā abhūtana ||4||<BR>
<BR>
(AVŚ_4,37.5a) yatra vaḥ preṅkhā haritā arjunā uta yatrāghātāḥ karkaryaḥ saṃvadanti |<BR>
(AVŚ_4,37.5c) tat paretāpsarasaḥ pratibuddhā abhūtana ||5||<BR>
<BR>
(AVŚ_4,37.6a) eyam agann oṣadhīnāṃ vīrudhām vīryāvatī |<BR>
(AVŚ_4,37.6c) ajaśṛṅgy arāṭakī tīkṣṇaśṛṅgī vyṛṣatu ||6||<BR>
<BR>
(AVŚ_4,37.7a) ānṛtyataḥ śikhaṇḍino gandharvasyāpsarāpateḥ |<BR>
(AVŚ_4,37.7c) bhinadmi muṣkāv api yāmi śepaḥ ||7||<BR>
<BR>
(AVŚ_4,37.8a) bhīmā indrasya hetayaḥ śataṃ ṛṣṭīr ayasmayīḥ |<BR>
(AVŚ_4,37.8c) tābhir haviradān gandharvān avakādān vyṛṣatu ||8||<BR>
<BR>
(AVŚ_4,37.9a) bhīmā indrasya hetayaḥ śataṃ ṛṣṭīr hiraṇyayīḥ |<BR>
(AVŚ_4,37.9c) tābhir haviradān gandharvān avakādān vyṛṣatu ||9||<BR>
(AVŚ_4,37.10a) avakādān abhiśocān apsu jyotaya māmakān |<BR>
(AVŚ_4,37.10c) piśācānt sarvān oṣadhe pra mṛṇīhi sahasva ca ||10||<BR>
<BR>
(AVŚ_4,37.11a) śvevaikaḥ kapir ivaikaḥ kumāraḥ sarvakeśakaḥ |<BR>
(AVŚ_4,37.11c) priyo dṛśa iva bhūtvā gandharvaḥ sacate striyas |<BR>
(AVŚ_4,37.11e) tam ito nāśayāmasi brahmaṇā vīryāvatā ||11||<BR>
<BR>
(AVŚ_4,37.12a) jāyā id vo apsaraso gandharvāḥ patayo yuyam |<BR>
(AVŚ_4,37.12c) apa dhāvatāmartyā martyān mā sacadhvam ||12||<BR>
<BR>
<BR>
(AVŚ_4,38.1a) udbhindatīṃ saṃjayantīm apsarāṃ sādhudevinīm |<BR>
(AVŚ_4,38.1c) glahe kṛtāni kṛṇvānām apsarāṃ tām iha huve ||1||<BR>
(AVŚ_4,38.2a) vicinvatīm ākirantīm apsarāṃ sādhudevinīm |<BR>
(AVŚ_4,38.2c) glahe kṛtāni gṛhṇānām apsarāṃ tām iha huve ||2||<BR>
<BR>
(AVŚ_4,38.3a) yāyaiḥ parinṛtyaty ādadānā kṛtaṃ glahāt |<BR>
(AVŚ_4,38.3c) sā naḥ kṛtāni sīṣatī prahām āpnotu māyayā |<BR>
(AVŚ_4,38.3e) sā naḥ payasvaty aitu mā no jaiṣur idaṃ dhanam ||3||<BR>
<BR>
(AVŚ_4,38.4a) yā akṣeṣu pramodante śucaṃ krodhaṃ ca bibhratī |<BR>
(AVŚ_4,38.4c) ānandinīṃ pramodinīm apsarāṃ tām iha huve ||4||<BR>
<BR>
(AVŚ_4,38.5a) sūryasya raśmīn anu yāḥ sañcaranti marīcīr vā yā anusañcaranti |<BR>
(AVŚ_4,38.5c) yāsām ṛṣabho dūrato vājinīvānt sadyaḥ sarvān lokān paryeti rakṣan |<BR>
(AVŚ_4,38.5e) sa na aitu homam imaṃ jusāṇo 'ntarikṣeṇa saha vājinīvān ||5||<BR>
<BR>
(AVŚ_4,38.6a) antarikṣena saha vājinīvan karkīṃ vatsām iha rakṣa vājin |<BR>
(AVŚ_4,38.6c) ime te stokā bahulā ehy arvāṅ iyaṃ te karkīha te mano 'stu ||6||<BR>
<BR>
(AVŚ_4,38.7a) antarikṣeṇa saha vājinīvan karkīṃ vatsām iha rakṣa vājin |<BR>
(AVŚ_4,38.7c) ayaṃ ghāso ayaṃ vraja iha vatsāṃ ni badhnīmaḥ |<BR>
(AVŚ_4,38.7e) yathānāma va īśmahe svāhā ||7||<BR>
<BR>
<BR>
<BR>
(AVŚ_4,39.1a) pṛthivyām agnaye sam anamant sa ārdhnot |<BR>
(AVŚ_4,39.1c) yathā pṛthivyām agnaye samanamann evā mahyaṃ saṃnamaḥ saṃ namantu ||1||<BR>
<BR>
(AVŚ_4,39.2a) pṛthivī dhenus tasyā agnir vatsaḥ |<BR>
(AVŚ_4,39.2c) sā me 'gninā vatseneṣam ūrjaṃ kāmaṃ duhām |<BR>
(AVŚ_4,39.2e) āyuḥ prathamaṃ prajāṃ poṣaṃ rayiṃ svāhā ||2||<BR>
<BR>
(AVŚ_4,39.3a) antarikṣe vāyave sam anamant sa ārdhnot |<BR>
(AVŚ_4,39.3c) yathāntarikṣe vāyave samanamann evā mahyaṃ saṃnamaḥ saṃ namantu ||3||<BR>
<BR>
(AVŚ_4,39.4a) antarikṣaṃ dhenus tasyā vatsaḥ |<BR>
(AVŚ_4,39.4c) sā me vāyunā vatseneṣam ūrjaṃ kāmaṃ duhām |<BR>
(AVŚ_4,39.4e) āyuḥ prathamaṃ prajāṃ poṣaṃ rayiṃ svāhā ||4||<BR>
<BR>
(AVŚ_4,39.5a) divyādityāya sam anamant sa ārdhnot |<BR>
(AVŚ_4,39.5c) yathā divyādityāya samanamann evā mahyaṃ saṃnamaḥ saṃ namantu ||5||<BR>
<BR>
(AVŚ_4,39.6a) dyaur dhenus tasyā ādityo vatsaḥ |<BR>
(AVŚ_4,39.6c) sā ma ādityena vatseneṣam ūrjaṃ kāmaṃ duhām |<BR>
(AVŚ_4,39.6e) āyuḥ prathamaṃ prajāṃ poṣaṃ rayiṃ svāhā ||6||<BR>
<BR>
(AVŚ_4,39.7a) dikṣu candrāya sam anamant sa ārdhnot |<BR>
(AVŚ_4,39.7c) yathā dikṣu candrāya samanamann evā mahyaṃ saṃnamaḥ saṃ namantu ||7||<BR>
<BR>
(AVŚ_4,39.8a) diśo dhenavas tāsāṃ candro vatsaḥ |<BR>
(AVŚ_4,39.8c) tā me candreṇa vatseneṣam ūrjaṃ kāmaṃ duhām āyuḥ prathamaṃ prajāṃ posaṃ rayiṃ svāhā ||8||<BR>
<BR>
(AVŚ_4,39.9a) agnāv agniś carati praviṣṭa ṛṣīṇām putro abhiśastipā u |<BR>
(AVŚ_4,39.9c) namaskāreṇa namasā te juhomi mā devānāṃ mithuyā karma bhāgam ||9||<BR>
<BR>
(AVŚ_4,39.10a) hṛdā pūtam manasā jātavedo viśvāni deva vayunāni vidvān |<BR>
(AVŚ_4,39.10c) saptāsyāni tava jātavedas tebhyo juhomi sa juṣasva havyam ||10||<BR>
<BR>
<BR>
<BR>
(AVŚ_4,40.1a) ye purastāj juhvati jātavedaḥ prācyā diśo 'bhidāsanty asmān |<BR>
(AVŚ_4,40.1c) agnim ṛtvā te parāñco vyathantāṃ pratyag enān pratisareṇa hanmi ||1||<BR>
<BR>
(AVŚ_4,40.2a) ye dakṣiṇato juhvati jātavedo dakṣiṇāyā diśo 'bhidāsanty asmān |<BR>
(AVŚ_4,40.2c) yamaṃ ṛtvā te parāñco vyathantāṃ pratyag enā pratisareṇa hanmi ||2||<BR>
<BR>
(AVŚ_4,40.3a) ye paścāj juhvati jātavedaḥ pratīcyā diśo 'bhidāsanty asmān |<BR>
(AVŚ_4,40.3c) varuṇam ṛtvā te parāñco vyathantāṃ pratyag enān pratisareṇa hanmi ||3||<BR>
<BR>
(AVŚ_4,40.4a) ya uttarato juhvati jātaveda udīcyā diśo 'bhidāsanty asmān |<BR>
(AVŚ_4,40.4c) somam ṛtvā te parāñco vyathantāṃ pratyag enān pratisareṇa hanmi ||4||<BR>
<BR>
(AVŚ_4,40.5a) ye 'dhastāj juhvati jātaveda udīcyā diśo 'bhidāsanty asmān |<BR>
(AVŚ_4,40.5c) bhūmim ṛtvā te parāñco vyathantāṃ pratyag enān pratisareṇa hanmi ||5||<BR>
<BR>
(AVŚ_4,40.6a) ye 'ntarikṣāj juhvati jātavedo vyadhvāyā diśo 'bhidāsanty asmān |<BR>
(AVŚ_4,40.6c) vāyum ṛtvā te parāñco vyathantāṃ pratyag enān pratisareṇa hanmi ||6||<BR>
<BR>
(AVŚ_4,40.7a) ya upariṣṭāj juhvati jātaveda ūrdhvāyā diśo 'bhidāsanty asmān |<BR>
(AVŚ_4,40.7c) sūryam ṛtvā te parāñco vyathantāṃ pratyag enān pratisareṇa hanmi ||7||<BR>
<BR>
(AVŚ_4,40.8a) ye diśām antardeśebhyo juhvati jātavedaḥ sarvābhyo digbhyo 'bhidāsanti asmān |<BR>
(AVŚ_4,40.8c) brahma rtvā te parāñco vyathantāṃ pratyag enān pratisareṇa hanmi ||8||<BR>
<BR>
<BR>
<BR>
(AVŚ_5,1.1a) ṛdhaṅmantro yoniṃ ya ābabhūvāmṛtāsur vardhamānaḥ sujanmā |<BR>
(AVŚ_5,1.1c) adabdhāsur bhrājamāno 'heva trito dhartā dādhāra trīṇi ||1||<BR>
<BR>
(AVŚ_5,1.2a) ā yo dharmāṇi prathamaḥ sasāda tato vapūṃṣi kṛṇuṣe purūṇi |<BR>
(AVŚ_5,1.2c) dhāsyur yoniṃ prathama ā viveśā yo vācam anuditāṃ ciketa ||2||<BR>
<BR>
(AVŚ_5,1.3a) yas te śokāya tanvaṃ rireca kṣarad dhiraṇyaṃ śucayo 'nu svāḥ |<BR>
(AVŚ_5,1.3c) atrā dadhete amṛtāni nāmāsme vastrāṇi viśa erayantām ||3||<BR>
<BR>
(AVŚ_5,1.4a) pra yad ete prataraṃ pūrvyaṃ guḥ sadaḥsada ātiṣṭhanto ajuryam |<BR>
(AVŚ_5,1.4c) kaviḥ śuṣasya mātarā rihāṇe jāmyai dhuryaṃ patim erayethām ||4||<BR>
<BR>
(AVŚ_5,1.5a) tad ū ṣu te mahat pṛthujman namaḥ kaviḥ kāvyenā kṛṇomi |<BR>
(AVŚ_5,1.5c) yat samyañcāv abhiyantāv abhi kṣām atrā mahī rodhacakre vāvṛdhete ||5||<BR>
<BR>
(AVŚ_5,1.6a) sapta maryādāḥ kavayas tatakṣus tāsām id ekām abhy aṃhuro gāt |<BR>
(AVŚ_5,1.6c) āyor ha skambha upamasya nīḍe pathāṃ visarge dharuṇeṣu tasthau ||6||<BR>
<BR>
(AVŚ_5,1.7a) utāmṛtāsur vrata emi kṛnvann asur ātmā tanvas tat sumadguḥ |<BR>
(AVŚ_5,1.7c) uta vā śakro ratnaṃ dadhāty ūrjayā vā yat sacate havirdāḥ ||7||<BR>
(AVŚ_5,1.8a) uta putraḥ pitaraṃ kṣatram īḍe jyeṣṭhaṃ maryādam ahvayant svastaye |<BR>
(AVŚ_5,1.8c) darśan nu tā varuṇa yās te viṣṭhā āvarvratataḥ kṛṇavo vapūṃṣi ||8||<BR>
<BR>
(AVŚ_5,1.9a) ardham ardhena payasā pṛṇakṣy ardhena śuṣma vardhase amura |<BR>
(AVŚ_5,1.9c) aviṃ vṛdhāma śagmiyaṃ sakhāyaṃ varuṇaṃ putram adityā iṣiram |<BR>
(AVŚ_5,1.9e) kaviśastāny asmai vapūṃṣy avocāma rodasī satyavācā ||9||<BR>
<BR>
<BR>
<BR>
(AVŚ_5,2.1a) tad id āsa bhuvaneṣu jyeṣṭham yato yajña ugras tveṣanṛmṇaḥ |<BR>
(AVŚ_5,2.1c) sadyo jajñāno ni riṇāti śatrūn anu yad enaṃ madanti viśva ūmāḥ ||1||<BR>
<BR>
(AVŚ_5,2.2a) vavṛdhānaḥ śavasā bhūryojāḥ śatrur dāsāya bhiyasaṃ dadhāti |<BR>
(AVŚ_5,2.2c) avyanac ca vyanac ca sasni saṃ te navanta prabhṛtā madeṣu ||2||<BR>
<BR>
(AVŚ_5,2.3a) tve kratum api pṛñcanti bhūri dvir yad ete trir bhavanty ūmāḥ |<BR>
(AVŚ_5,2.3c) svadoḥ svādīyaḥ svādunā sṛjā sam adaḥ su madhu madhunābhi yodhīḥ ||3||<BR>
<BR>
(AVŚ_5,2.4a) yadi cin nu tvā dhanā jayantaṃ raṇeraṇe anumadanti viprāḥ |<BR>
(AVŚ_5,2.4c) ojīyaḥ śuṣmint sthiram ā tanuṣva mā tvā dabhan durevāsaḥ kaśokāḥ ||4||<BR>
<BR>
(AVŚ_5,2.5a) tvayā vayaṃ śāśadmahe raṇeṣu prapaśyanto yudhenyāni bhūri |<BR>
(AVŚ_5,2.5c) codayāmi ta āyudhā vacobhiḥ saṃ te śiśāmi brahmaṇā vayāṃsi ||5||<BR>
<BR>
(AVŚ_5,2.6a) ni tad dadhiṣe 'vare pare ca yasminn āvithāvasā duroṇe |<BR>
(AVŚ_5,2.6c) ā sthāpayata mātaraṃ jigatnum ata invata karvarāṇi bhūri ||6||<BR>
<BR>
(AVŚ_5,2.7a) stuṣva varṣman puruvartmānaṃ sam ṛbhvāṇam inatamam āptam āptyānām |<BR>
(AVŚ_5,2.7c) ā darśati śavasā bhūryojāḥ pra sakṣati pratimānaṃ pṛthivyāḥ ||7||<BR>
<BR>
(AVŚ_5,2.8a) imā brahma bṛhaddivaḥ kṛṇavad indrāya śūṣam agriyaḥ svarṣāḥ |<BR>
(AVŚ_5,2.8c) maho gotrasya kṣayati svarājā turaś cid viśvam arṇavat tapasvān ||8||<BR>
<BR>
(AVŚ_5,2.9a) evā mahān bṛhaddivo atharvāvocat svāṃ tanvam indram eva |<BR>
(AVŚ_5,2.9c) svasārau mātaribhvarī aripre hinvanti caine śavasā vardhayanti ca ||9||<BR>
<BR>
<BR>
<BR>
(AVŚ_5,3.1a) mamāgne varco vihaveṣv astu vayaṃ tvendhānās tanvam puṣema |<BR>
(AVŚ_5,3.1c) mahyaṃ namantāṃ pradiśaś catasras tvayādhyakṣeṇa pṛtanā jayema ||1||<BR>
<BR>
(AVŚ_5,3.2a) agne manyuṃ pratinudan pareṣāṃ tvaṃ no gopāḥ pari pāhi viśvataḥ |<BR>
(AVŚ_5,3.2c) apāñco yantu nivatā durasyavo 'maiṣāṃ cittaṃ prabudhāṃ vi neśat ||2||<BR>
<BR>
(AVŚ_5,3.3a) mama devā vihave santu sarva indravanto maruto viṣṇur agniḥ |<BR>
(AVŚ_5,3.3c) mamāntarikṣam urulokam astu mahyaṃ vātaḥ pavatāṃ kāmāyāsmai ||3||<BR>
<BR>
(AVŚ_5,3.4a) mahyaṃ yajantāṃ mama yānīṣṭākūtiḥ satyā manaso me astu |<BR>
(AVŚ_5,3.4c) eno mā ni gāṃ katamac canāhaṃ viśve devā abhi rakṣantu meha ||4||<BR>
<BR>
(AVŚ_5,3.5a) mayi devā draviṇam ā yajantāṃ mayi āśīr astu mayi devahūtiḥ |<BR>
(AVŚ_5,3.5c) daivāḥ hotāraḥ saniṣan na etad ariṣṭāḥ syāma tanvā suvīrāḥ ||5||<BR>
<BR>
(AVŚ_5,3.6a) daivīḥ ṣaḍ urvīr uru naḥ kṛṇota viśve devāsa iha mādayadhvam |<BR>
(AVŚ_5,3.6c) mā no vidad abhibhā mo aśastir mā no vidad vṛjinā dveṣyā yā ||6||<BR>
<BR>
(AVŚ_5,3.7a) tisro devīr mahi naḥ śarma yachata prajāyai nas tanve yac ca puṣṭam |<BR>
(AVŚ_5,3.7c) mā hāsmahi prajayā mā tanūbhir mā radhāma dviṣate soma rājan ||7||<BR>
<BR>
(AVŚ_5,3.8a) uruvyacā no mahiṣaḥ śarma yachatv asmin have puruhūtaḥ purukṣu |<BR>
(AVŚ_5,3.8c) sa naḥ prajāyai haryaśva mṛḍendra mā no rīriṣo mā parā dāḥ ||8||<BR>
<BR>
(AVŚ_5,3.9a) dhātā vidhātā bhuvanasya yas patir devaḥ savitābhimātiṣāhaḥ |<BR>
(AVŚ_5,3.9c) ādityā rudrā aśvinobhā devāḥ pāntu yajamānaṃ nirṛthāt ||9||<BR>
<BR>
(AVŚ_5,3.10a) ye naḥ sapatnā apa te bhavantv indrāgnibhyām ava bādhāmaha enān |<BR>
(AVŚ_5,3.10c) ādityā rudrā uparispṛśo no ugraṃ cettāram adhirājam akrata ||10||<BR>
<BR>
(AVŚ_5,3.11a) arvāñcam indram amuto havāmahe yo gojid dhanajid aśvajid yaḥ |<BR>
(AVŚ_5,3.11c) imaṃ no yajñaṃ vihave śṛṇotv asmākam abhūr haryaśva medī ||11||<BR>
<BR>
<BR>
<BR>
(AVŚ_5,4.1a) yo giriṣv ajāyathā vīrudhāṃ balavattamaḥ |<BR>
(AVŚ_5,4.1c) kuṣṭhehi takmanāśana takmānaṃ nāśayann itaḥ ||1||<BR>
<BR>
(AVŚ_5,4.2a) suparṇasuvane girau jātaṃ himavatas pari |<BR>
(AVŚ_5,4.2c) dhanair abhi śrutvā yanti vidur hi takmanāśanam ||2||<BR>
<BR>
(AVŚ_5,4.3a) aśvattho devasadanas tṛtīyasyām ito divi |<BR>
(AVŚ_5,4.3c) tatrāmṛtasya cakṣaṇaṃ devāḥ kuṣṭham avanvata ||3||<BR>
<BR>
(AVŚ_5,4.4a) hiraṇyayī naur acarad dhiraṇyabandhanā divi |<BR>
(AVŚ_5,4.4c) tatrāmṛtasya puṣpaṃ devāḥ kuṣṭham avanvata ||4||<BR>
<BR>
(AVŚ_5,4.5a) hiraṇyayāḥ panthāna āsann aritrāṇi hiraṇyayā |<BR>
(AVŚ_5,4.5c) nāvo hiraṇyayīr āsan yābhiḥ kuṣṭhaṃ nirāvahan ||5||<BR>
<BR>
(AVŚ_5,4.6a) imaṃ me kuṣṭha pūruṣaṃ tam ā vaha taṃ niṣ kuru |<BR>
(AVŚ_5,4.6c) tam u me agadaṃ kṛdhi ||6||<BR>
<BR>
(AVŚ_5,4.7a) devebhyo adhi jāto 'si somasyāsi sakhā hitaḥ |<BR>
(AVŚ_5,4.7c) sa prāṇāya vyānāya cakṣuṣe me asmai mṛḍa ||7||<BR>
<BR>
(AVŚ_5,4.8a) udaṅ jāto himavataḥ sa prācyāṃ nīyase janam |<BR>
(AVŚ_5,4.8c) tatra kuṣṭhasya nāmāny uttamāni vi bhejire ||8||<BR>
<BR>
(AVŚ_5,4.9a) uttamo nāma kuṣṭhasy uttamo nāma te pitā |<BR>
(AVŚ_5,4.9c) yakṣmaṃ ca sarvaṃ nāśaya takmānaṃ cārasaṃ kṛdhi ||9||<BR>
<BR>
(AVŚ_5,4.10a) śīrṣāmayam upahatyām akṣyos tanvo rapaḥ |<BR>
(AVŚ_5,4.10c) kuṣṭhas tat sarvaṃ niṣ karad daivaṃ samaha vṛṣṇyam ||10||<BR>
<BR>
<BR>
<BR>
(AVŚ_5,5.1a) rātrī mātā nabhaḥ pitāryamā te pitāmahaḥ |<BR>
(AVŚ_5,5.1c) silācī nāma vā asi sā devānām asi svasā ||1||<BR>
<BR>
(AVŚ_5,5.2a) yas tvā pibati jīvati trāyase puruṣaṃ tvam |<BR>
(AVŚ_5,5.2c) bhartrī hi śaśvatām asi janānāṃ ca nyañcanī ||2||<BR>
<BR>
(AVŚ_5,5.3a) vṛkṣaṃvṛkṣam ā rohasi vṛṣaṇyantīva kanyalā |<BR>
(AVŚ_5,5.3c) jayantī pratyātiṣṭhantī sparaṇī nāma vā asi ||3||<BR>
<BR>
(AVŚ_5,5.4a) yad daṇḍena yad iṣvā yad vārur harasā kṛtam |<BR>
(AVŚ_5,5.4c) tasya tvam asi niṣkṛtiḥ semaṃ niṣ kṛdhi pūruṣam ||4||<BR>
<BR>
(AVŚ_5,5.5a) bhadrāt plakṣān nis tiṣṭhasy aśvatthāt khadirād dhavāt |<BR>
(AVŚ_5,5.5c) bhadrān nyagrodhāt parṇāt sā na ehy arundhati ||5||<BR>
<BR>
(AVŚ_5,5.6a) hiraṇyavarṇe subhage sūryavarṇe vapuṣṭame |<BR>
(AVŚ_5,5.6c) rutaṃ gachāsi niṣkṛte niṣkṛtir nāma vā asi ||6||<BR>
<BR>
(AVŚ_5,5.7a) hiraṇyavarṇe subhage śuṣme lomaśavakṣane |<BR>
(AVŚ_5,5.7c) apām asi svasā lākṣe vāto hātmā babhūva te ||7||<BR>
<BR>
(AVŚ_5,5.8a) silācī nāma kānīno 'jababhru pitā tava |<BR>
(AVŚ_5,5.8c) aśvo yamasya yaḥ śyāvas tasya hāsnāsy ukṣitā ||8||<BR>
<BR>
(AVŚ_5,5.9a) aśvasyāsnaḥ saṃpatitā sā vṛkṣāṃ abhi siṣyade |<BR>
(AVŚ_5,5.9c) sarā patatriṇī bhūtvā sā na ehy arundhati ||9||<BR>
<BR>
<BR>
<BR>
(AVŚ_5,6.1a) brahma jajñānaṃ prathamaṃ purastād vi sīmataḥ suruco vena āvaḥ |<BR>
(AVŚ_5,6.1c) sa budhnyā upamā asya viṣṭhāḥ sataś ca yonim asataś ca vi vaḥ ||1||<BR>
<BR>
(AVŚ_5,6.2a) anāptā ye vaḥ prathamā yāni karmāṇi cakrire |<BR>
(AVŚ_5,6.2c) vīrān no atra mā dabhan tad va etat puro dadhe ||2||<BR>
<BR>
(AVŚ_5,6.3a) sahasradhāra eva te sam asvaran divo nāke madhujihvā asaścataḥ |<BR>
(AVŚ_5,6.3c) tasya spaśo na ni miṣanti bhūrṇayaḥ padepade pāśinaḥ santi setave ||3||<BR>
<BR>
(AVŚ_5,6.4a) pary ū ṣu pra dhanvā vājasātaye pari vṛtrāṇi sakṣaṇiḥ |<BR>
(AVŚ_5,6.4c) dviṣas tad adhy arṇaveneyase sanisraso nāmāsi trayodaśo māsa indrasya gṛhaḥ ||4||<BR>
<BR>
(AVŚ_5,6.5a) nv etenārātsīr asau svāhā |<BR>
(AVŚ_5,6.5c) tigmāyudhau tigmahetī suśevau somārudrāv iha su mṛḍataṃ naḥ ||5||<BR>
<BR>
(AVŚ_5,6.6a) avaitenārātsīr asau svāhā |<BR>
(AVŚ_5,6.6c) tigmāyudhau tigmahetī suśevau somārudrāv iha su mṛḍataṃ naḥ ||6||<BR>
<BR>
(AVŚ_5,6.7a) apaitenārātsīr asau svāhā |<BR>
(AVŚ_5,6.7c) tigmāyudhau tigmahetī suśevau somārudrāv iha su mṛḍataṃ naḥ ||7||<BR>
<BR>
(AVŚ_5,6.8a) mumuktam asmān duritād avadyāj juṣethām yajñam amṛtam asmāsu dhattam ||8||<BR>
<BR>
(AVŚ_5,6.9a) cakṣuṣo hete manaso hete brahmaṇo hete tapasaś ca hete |<BR>
(AVŚ_5,6.9c) menyā menir asy amenayas te santu ye 'smāṃ abhyaghāyanti ||9||<BR>
<BR>
(AVŚ_5,6.10a) yo 'smāṃś cakṣuṣā manasā cittyākūtyā ca yo aghāyur abhidāsāt |<BR>
(AVŚ_5,6.10c) tvaṃ tān agne menyāmenīn kṛṇu svāhā ||10||<BR>
(AVŚ_5,6.11a) indrasya gṛho 'si |<BR>
(AVŚ_5,6.11c) taṃ tvā pra padye taṃ tvā pra viśāmi sarvaguḥ sarvapūruṣaḥ sarvātmā sarvatanūḥ saha yan me 'sti tena ||11||<BR>
<BR>
(AVŚ_5,6.12a) indrasya śarmāsi |<BR>
(AVŚ_5,6.12c) taṃ tvā pra padye taṃ tvā pra viśāmi sarvaguḥ sarvapūruṣaḥ sarvātmā sarvatanūḥ saha yan me 'sti tena ||12||<BR>
<BR>
(AVŚ_5,6.13a) indrasya varmāsi |<BR>
(AVŚ_5,6.13c) taṃ tvā pra padye taṃ tvā pra viśāmi sarvaguḥ sarvapūruṣaḥ sarvātmā sarvatanūḥ saha yan me 'sti tena ||13||<BR>
<BR>
(AVŚ_5,6.14a) indrasya varūtham asi |<BR>
(AVŚ_5,6.14c) taṃ tvā pra padye taṃ tvā pra viśāmi sarvaguḥ sarvapūruṣaḥ sarvātmā sarvatanūḥ saha yan me 'sti tena ||14||<BR>
<BR>
<BR>
<BR>
(AVŚ_5,7.1a) ā no bhara mā pari ṣṭhā arāte mā no rakṣīr dakṣiṇāṃ nīyamānām |<BR>
(AVŚ_5,7.1c) namo vīrtsāyā asamṛddhaye namo astv arātaye ||1||<BR>
<BR>
(AVŚ_5,7.2a) yam arāte purodhatse puruṣaṃ parirāpiṇam |<BR>
(AVŚ_5,7.2c) namas te tasmai kṛṇmo mā vaniṃ vyathayīr mama ||2||<BR>
<BR>
(AVŚ_5,7.3a) pra ṇo vanir devakṛtā divā naktaṃ ca kalpatām |<BR>
(AVŚ_5,7.3c) arātim anupremo vayaṃ namo astv arātaye ||3||<BR>
<BR>
(AVŚ_5,7.4a) sarasvatīm anumatiṃ bhagaṃ yanto havāmahe |<BR>
(AVŚ_5,7.4c) vācam juṣṭāṃ madhumatīm avādiṣaṃ devānāṃ devahūtiṣu ||4||<BR>
<BR>
(AVŚ_5,7.5a) yaṃ yācāmy ahaṃ vācā sarasvatyā manoyujā |<BR>
(AVŚ_5,7.5c) śraddhā tam adya vindatu dattā somena babhruṇā ||5||<BR>
<BR>
(AVŚ_5,7.6a) mā vaniṃ mā vācaṃ no vīrtsīr ubhāv indrāgnī ā bharatāṃ no vasūni |<BR>
(AVŚ_5,7.6c) sarve no adya ditsanto 'rātiṃ prati haryata ||6||<BR>
<BR>
(AVŚ_5,7.7a) paro 'pehy asamṛddhe vi te hetiṃ nayāmasi |<BR>
(AVŚ_5,7.7c) veda tvāhaṃ nimīvantīṃ nitudantīm arāte ||7||<BR>
<BR>
(AVŚ_5,7.8a) uta nagnā bobhuvatī svapnayā sacase janam |<BR>
(AVŚ_5,7.8c) arāte cittaṃ vīrtsanty ākūtiṃ puruṣasya ca ||8||<BR>
<BR>
(AVŚ_5,7.9a) yā mahatī mahonmānā viśvā āśā vyānaśe |<BR>
(AVŚ_5,7.9c) tasyai hiraṇyakeśyai nirṛtyā akaraṃ namaḥ ||9||<BR>
<BR>
(AVŚ_5,7.10a) hiraṇyavarṇā subhagā hiraṇyakaśipur mahī |<BR>
(AVŚ_5,7.10c) tasyai hiraṇyadrāpaye 'rātyā akaraṃ namaḥ ||10||<BR>
<BR>
<BR>
<BR>
(AVŚ_5,8.1a) vaikaṅkatenedhmena devebhya ājyaṃ vaha |<BR>
(AVŚ_5,8.1c) agne tāṃ iha mādaya sarva ā yantu me havam ||1||<BR>
<BR>
(AVŚ_5,8.2a) indrā yāhi me havam idaṃ kariṣyāmi tac chṛṇu |<BR>
(AVŚ_5,8.2c) ima aindrā atisarā ākūtiṃ saṃ namantu me |<BR>
(AVŚ_5,8.2e) tebhiḥ śakema vīryaṃ jātavedas tanūvaśin ||2||<BR>
<BR>
(AVŚ_5,8.3a) yad asāv amuto devā adevaḥ saṃścikīrṣati |<BR>
(AVŚ_5,8.3c) mā tasyāgnir havyaṃ vākṣīd dhavaṃ devā asya mopa gur mamaiva havam etana ||3||<BR>
<BR>
(AVŚ_5,8.4a) ati dhāvatātisarā indrasya vacasā hata |<BR>
(AVŚ_5,8.4c) aviṃ vṛka iva mathnīta sa vo jīvan mā moci prāṇam asyāpi nahyata ||4||<BR>
<BR>
(AVŚ_5,8.5a) yam amī purodadhire brahmāṇam apabhūtaye |<BR>
(AVŚ_5,8.5c) indra sa te adhaspadaṃ taṃ praty asyāmi mṛtyave ||5||<BR>
<BR>
(AVŚ_5,8.6a) yadi preyur devapurā brahma varmāṇi cakrire |<BR>
(AVŚ_5,8.6c) tanūpānaṃ paripāṇaṃ kṛṇvānā yad upocire sarvaṃ tad arasaṃ kṛdhi ||6||<BR>
<BR>
(AVŚ_5,8.7a) yān asāv atisarāṃś cakāra kṛṇavac ca yān |<BR>
(AVŚ_5,8.7c) tvaṃ tān indra vṛtrahan pratīcaḥ punar ā kṛdhi yathāmuṃ tṛṇahāṃ janam ||7||<BR>
<BR>
(AVŚ_5,8.8a) yathendra udvācanaṃ labdhvā cakre adhaspadam |<BR>
(AVŚ_5,8.8c) kṛṇve 'ham adharān tathā amūñ chaśvatībhyaḥ samābhyaḥ ||8||<BR>
<BR>
(AVŚ_5,8.9a) atrainān indra vṛtrahann ugro marmaṇi vidhya |<BR>
(AVŚ_5,8.9c) atraivainān abhi tiṣṭhendra medy ahaṃ tava |<BR>
(AVŚ_5,8.9e) anu tvendrā rabhāmahe syāma sumatau tava ||9||<BR>
<BR>
<BR>
<BR>
(AVŚ_5,9.1a) dive svāhā ||1||<BR>
<BR>
(AVŚ_5,9.2a) pṛthivyai svāhā ||2||<BR>
<BR>
(AVŚ_5,9.3a) antarikṣāya svāhā ||3||<BR>
<BR>
(AVŚ_5,9.4a) antarikṣāya svāhā ||4||<BR>
<BR>
(AVŚ_5,9.5a) dive svāhā ||5||<BR>
<BR>
(AVŚ_5,9.6a) pṛthivyai svāhā ||6||<BR>
<BR>
(AVŚ_5,9.7a) sūryo me cakṣur vātaḥ prāṇo 'ntarikṣam ātmā pṛthivī śarīram |<BR>
(AVŚ_5,9.7c) astṛto nāmāham ayam asmi sa ātmānaṃ ni dadhe dyāvāpṛthivībhyāṃ gopīthāya ||7||<BR>
<BR>
(AVŚ_5,9.8a) ud āyur ud balam ut kṛtam ut kṛtyām un manīṣām ud indriyam |<BR>
(AVŚ_5,9.8c) āyuṣkṛd āyuṣpatnī svadhāvantau gopā me staṃ gopāyataṃ mā |<BR>
(AVŚ_5,9.8e) ātmasadau me staṃ mā mā hiṃsiṣṭam ||8||<BR>
<BR>
<BR>
<BR>
(AVŚ_5,10.1a) aśmavarma me 'si yo mā prācyā diśo 'ghāyur abhidāsāt |<BR>
(AVŚ_5,10.1c) etat sa ṛchāt ||1||<BR>
<BR>
(AVŚ_5,10.2a) aśmavarma me 'si yo mā dakṣiṇāyā diśo 'ghāyur abhidāsāt |<BR>
(AVŚ_5,10.2c) etat sa ṛchāt ||2||<BR>
<BR>
(AVŚ_5,10.3a) aśmavarma me 'si yo mā pratīcyā diśo 'ghāyur abhidāsāt |<BR>
(AVŚ_5,10.3c) etat sa ṛchāt ||3||<BR>
<BR>
(AVŚ_5,10.4a) aśmavarma me 'si yo modīcyā diśo 'ghāyur abhidāsāt |<BR>
(AVŚ_5,10.4c) etat sa ṛchāt ||4||<BR>
<BR>
(AVŚ_5,10.5a) aśmavarma me 'si yo mā dhruvāyā diśo 'ghāyur abhidāsāt |<BR>
(AVŚ_5,10.5c) etat sa ṛchāt ||5||<BR>
<BR>
(AVŚ_5,10.6a) aśmavarma me 'si yo mordhvāyā diśo 'ghāyur abhidāsāt |<BR>
(AVŚ_5,10.6c) etat sa ṛchāt ||6||<BR>
<BR>
(AVŚ_5,10.7a) aśmavarma me 'si yo mā diśām antardeśebhyo 'ghāyur abhidāsāt |<BR>
(AVŚ_5,10.7c) etat sa ṛchāt ||7||<BR>
<BR>
(AVŚ_5,10.8a) bṛhatā mana upa hvaye mātariśvanā prāṇāpānau |<BR>
(AVŚ_5,10.8c) sūryāc cakṣur antarikṣāc chrotraṃ pṛthivyāḥ śarīram |<BR>
(AVŚ_5,10.8e) sarasvatyā vācam upa hvayāmahe manoyujā ||8||<BR>
<BR>
<BR>
<BR>
(AVŚ_5,11.1a) kathaṃ mahe asurāyābravīr iha kathaṃ pitre haraye tveṣanṛmṇaḥ |<BR>
(AVŚ_5,11.1c) pṛśniṃ varuṇa dakṣiṇāṃ dadāvān punarmagha tvaṃ manasācikitsīḥ ||1||<BR>
<BR>
(AVŚ_5,11.2a) na kāmena punarmagho bhavāmi saṃ cakṣe kaṃ pṛśnim etām upāje |<BR>
(AVŚ_5,11.2c) kena nu tvam atharvan kāvyena kena jātenāsi jātavedāḥ ||2||<BR>
<BR>
(AVŚ_5,11.3a) satyam ahaṃ gabhīraḥ kāvyena satyaṃ jātenāsmi jātavedāḥ |<BR>
(AVŚ_5,11.3c) na me dāso nāryo mahitvā vrataṃ mīmāya yad ahaṃ dhariṣye ||3||<BR>
<BR>
(AVŚ_5,11.4a) na tvad anyaḥ kavitaro na medhayā dhīrataro varuṇa svadhāvan |<BR>
(AVŚ_5,11.4c) tvaṃ tā viśvā bhuvanāni vettha sa cin nu tvaj jano māyī bibhāya ||4||<BR>
<BR>
(AVŚ_5,11.5a) tvaṃ hy aṅga varuṇa svadhāvan viśvā vettha janima supraṇīte |<BR>
(AVŚ_5,11.5c) kiṃ rajasa enā paro anyad asty enā kiṃ pareṇāvaram amura ||5||<BR>
<BR>
(AVŚ_5,11.6a) ekaṃ rajasa enā paro anyad asty enā para ekena durṇaśaṃ cid arvāk |<BR>
(AVŚ_5,11.6c) tat te vidvān varuṇa pra bravīmy adhovacasaḥ paṇayo bhavantu nīcair dāsā upa sarpantu bhūmim ||6||<BR>
<BR>
(AVŚ_5,11.7a) tvaṃ hy aṅga varuṇa bravīṣi punarmagheṣv avadyāni bhūri |<BR>
(AVŚ_5,11.7c) mo ṣu paṇīṃr abhy etāvato bhūn mā tvā vocann arādhasaṃ janāsaḥ ||7||<BR>
<BR>
(AVŚ_5,11.8a) mā mā vocann arādhasaṃ janāsaḥ punas te pṛśniṃ jaritar dadāmi |<BR>
(AVŚ_5,11.8c) stotraṃ me viśvam ā yāhi śacībhir antar viśvāsu mānuṣīṣu dikṣu ||8||<BR>
<BR>
(AVŚ_5,11.9a) ā te stotrāṇy udyatāni yantv antar viśvāsu mānuṣīṣu dikṣu |<BR>
(AVŚ_5,11.9c) dehi nu me yan me adatto asi yujyo me saptapadaḥ sakhāsi ||9||<BR>
<BR>
(AVŚ_5,11.10a) samā nau bandhur varuṇa samā jā vedāhaṃ tad yan nāv eṣā samā jā |<BR>
(AVŚ_5,11.10c) dadāmi tad yat te adatto asmi yujyas te saptapadaḥ sakhāsmi ||10||<BR>
<BR>
(AVŚ_5,11.11a) devo devāya gṛṇate vayodhā vipro viprāya stuvate sumedhāḥ |<BR>
(AVŚ_5,11.11c) ajījano hi varuṇa svadhāvann atharvāṇaṃ pitaraṃ devabandhum |<BR>
(AVŚ_5,11.11e) tasmā u rādhaḥ kṛṇuhi supraśastaṃ sakhā no asi paramaṃ ca bandhuḥ ||11||<BR>
<BR>
<BR>
<BR>
(AVŚ_5,12.1a) samiddho adya manuṣo duroṇe devo devān yajasi jātavedaḥ |<BR>
(AVŚ_5,12.1c) ā ca vaha mitramahaś cikitvān tvaṃ dūtaḥ kavir asi pracetāḥ ||1||<BR>
<BR>
(AVŚ_5,12.2a) tanūnapāt patha ṛtasya yānān madhvā samañjant svadayā sujihva |<BR>
(AVŚ_5,12.2c) manmāni dhībhir uta yajñam ṛndhan devatrā ca kṛṇuhy adhvaram naḥ ||2||<BR>
<BR>
(AVŚ_5,12.3a) ājuhvāna īḍyo bandyaś cā yāhy agne vasubhiḥ sajoṣāḥ |<BR>
(AVŚ_5,12.3c) tvaṃ devānām asi yahva hotā sa enān yakṣīṣito yajīyān ||3||<BR>
<BR>
(AVŚ_5,12.4a) prācīnaṃ barhiḥ pradiśā pṛthivyā vastor asyā vṛjyate agre ahnām |<BR>
(AVŚ_5,12.4c) vy u prathate vitaraṃ varīyo devebhyo aditaye syonam ||4||<BR>
<BR>
(AVŚ_5,12.5a) vyacasvatīr urviyā vi śrayantāṃ patibhyo na janayaḥ śumbhamānāḥ |<BR>
(AVŚ_5,12.5c) devīr dvāro bṛhatīr viśvaminvā devebhyo bhavata suprāyaṇāḥ ||5||<BR>
<BR>
(AVŚ_5,12.6a) ā suṣvayantī yajate upāke uṣāsānaktā sadatāṃ ni yonau |<BR>
(AVŚ_5,12.6c) divye yoṣaṇe bṛhatī surukme adhi śriyaṃ śukrapiśaṃ dadhāne ||6||<BR>
<BR>
(AVŚ_5,12.7a) daivyā hotārā prathamā suvācā mimānā yajñaṃ manuṣo yajadhyai |<BR>
(AVŚ_5,12.7c) pracodayantā vidatheṣu kārū prācīnaṃ jyotiḥ pradiśā diśantā ||7||<BR>
<BR>
(AVŚ_5,12.8a) ā no yajñaṃ bhāratī tūyam etv iḍā manuṣvad iha cetayantī |<BR>
(AVŚ_5,12.8c) tisro devīr barhir edaṃ syonaṃ sarasvatīḥ svapasaḥ sadantām ||8||<BR>
<BR>
(AVŚ_5,12.9a) ya ime dyāvāpṛthivī janitrī rūpair apiṃśad bhuvanāni viśvā |<BR>
(AVŚ_5,12.9c) tam adya hotar iṣito yajīyān devaṃ tvaṣṭāram iha yakṣi vidvān ||9||<BR>
<BR>
(AVŚ_5,12.10a) upāvasṛja tmanyā samañjan devānāṃ pātha ṛtuthā havīṃṣi |<BR>
(AVŚ_5,12.10c) vanaspatiḥ śamitā devo agniḥ svadantu havyaṃ madhunā ghṛtena ||10||<BR>
<BR>
(AVŚ_5,12.11a) sadyo jāto vy amimīta yajñam agnir devānām abhavat purogāḥ |<BR>
(AVŚ_5,12.11c) asya hotuḥ praśiṣy ṛtasya vāci svāhākṛtaṃ havir adantu devāḥ ||11||<BR>
<BR>
<BR>
(AVŚ_5,13.1a) dadir hi mahyaṃ varuṇo divaḥ kavir vacobhir ugrair ni riṇāmi te viṣam |<BR>
(AVŚ_5,13.1c) khātam akhātam uta saktam agrabham ireva dhanvan ni jajāsa te viṣam ||1||<BR>
<BR>
(AVŚ_5,13.2a) yat te apodakaṃ viṣaṃ tat ta etāsv agrabham |<BR>
(AVŚ_5,13.2c) gṛhṇāmi te madhyamam uttamaṃ rasam utāvamam bhiyasā neśad ād u te ||2||<BR>
<BR>
(AVŚ_5,13.3a) vṛṣā me ravo nabhasā na tanyatur ugreṇa te vacasā bādha ād u te |<BR>
(AVŚ_5,13.3c) ahaṃ tam asya nṛbhir agrabham rasaṃ tamasa iva jyotir ud etu sūryaḥ ||3||<BR>
<BR>
(AVŚ_5,13.4a) cakṣuṣā te cakṣur hanmi viṣeṇa hanmi te viṣam |<BR>
(AVŚ_5,13.4c) ahe mriyasva mā jīvīḥ pratyag abhy etu tvā viṣam ||4||<BR>
(AVŚ_5,13.5a) kairāta pṛśna upatṛṇya babhra ā me śṛṇutāsitā alīkāḥ |<BR>
(AVŚ_5,13.5c) mā me sakhyuḥ stāmānam api ṣṭhātāśrāvayanto ni viṣe ramadhvam ||5||<BR>
<BR>
(AVŚ_5,13.6a) asitasya taimātasya babhror apodakasya ca |<BR>
(AVŚ_5,13.6c) sātrāsāhasyāhaṃ manyor ava jyām iva dhanvano vi muñcāmi rathāṃ iva ||6||<BR>
<BR>
(AVŚ_5,13.7a) āligī ca viligī ca pitā ca matā ca |<BR>
(AVŚ_5,13.7c) vidma vaḥ sarvato bandhv arasāḥ kiṃ kariṣyatha ||7||<BR>
<BR>
(AVŚ_5,13.8a) urugūlāyā duhitā jātā dāsy asiknyā |<BR>
(AVŚ_5,13.8c) prataṅkaṃ dadruṣīṇāṃ sarvāsām arasam viṣam ||8||<BR>
(AVŚ_5,13.9a) karṇā śvāvit tad abravīd girer avacarantikā |<BR>
(AVŚ_5,13.9c) yāḥ kāś cemāḥ khanitrimās tāsām arasatamaṃ viṣam ||9||<BR>
<BR>
(AVŚ_5,13.10a) tābuvaṃ na tābuvaṃ na ghet tvam asi tābuvam |<BR>
(AVŚ_5,13.10c) tābuvenārasaṃ viṣam ||10||<BR>
<BR>
(AVŚ_5,13.11a) tastuvaṃ na tastuvaṃ na ghet tvam asi tastuvam |<BR>
(AVŚ_5,13.11c) tastuvenārasaṃ viṣam ||11||<BR>
<BR>
<BR>
<BR>
(AVŚ_5,14.1a) suparṇas tvānv avindat sūkaras tvākhanan nasā |<BR>
(AVŚ_5,14.1c) dipsauṣadhe tvaṃ dipsantam ava kṛtyākṛtaṃ jahi ||1||<BR>
<BR>
(AVŚ_5,14.2a) ava jahi yātudhānān ava kṛtyākṛtaṃ jahi |<BR>
(AVŚ_5,14.2c) atho yo asmān dipsati tam u tvaṃ jahy oṣadhe ||2||<BR>
<BR>
(AVŚ_5,14.3a) riśyasyeva parīśāsaṃ parikṛtya pari tvacaḥ |<BR>
(AVŚ_5,14.3c) kṛtyāṃ kṛtyākṛte devā niṣkam iva prati muñcata ||3||<BR>
<BR>
(AVŚ_5,14.4a) punaḥ kṛtyāṃ kṛtyākṛte hastagṛhya parā ṇaya |<BR>
(AVŚ_5,14.4c) samakṣam asmā ā dhehi yathā kṛtyākṛtam hanat ||4||<BR>
<BR>
(AVŚ_5,14.5a) kṛtyāḥ santu kṛtyākṛte śapathaḥ śapathīyate |<BR>
(AVŚ_5,14.5c) sukho ratha iva vartatāṃ kṛtyā kṛtyākṛtaṃ punaḥ ||5||<BR>
<BR>
(AVŚ_5,14.6a) yadi strī yadi vā pumān kṛtyāṃ cakāra pāpmane |<BR>
(AVŚ_5,14.6c) tām u tasmai nayāmasy aśvam ivāśvābhidhānyā ||6||<BR>
<BR>
(AVŚ_5,14.7a) yadi vāsi devakṛtā yadi vā puruṣaiḥ kṛtā |<BR>
(AVŚ_5,14.7c) tāṃ tvā punar ṇayāmasīndreṇa sayujā vayam ||7||<BR>
(AVŚ_5,14.8a) agne pṛtanāṣāṭ pṛtanāḥ sahasva |<BR>
(AVŚ_5,14.8c) punaḥ kṛtyāṃ kṛtyākṛte pratiharaṇena harāmasi ||8||<BR>
<BR>
(AVŚ_5,14.9a) kṛtavyadhani vidhya taṃ yaś cakāra tam ij jahi |<BR>
(AVŚ_5,14.9c) na tvām acakruṣe vayaṃ vadhāya saṃ śiśīmahi ||9||<BR>
<BR>
(AVŚ_5,14.10a) putra iva pitaraṃ gacha svaja ivābhiṣṭhito daśa |<BR>
(AVŚ_5,14.10c) bandham ivāvakrāmī gacha kṛtye kṛtyākṛtaṃ punaḥ ||10||<BR>
<BR>
(AVŚ_5,14.11a) ud eṇīva vāraṇy abhiskandaṃ mṛgīva |<BR>
(AVŚ_5,14.11c) kṛtyā kartāram ṛchatu ||11||<BR>
<BR>
(AVŚ_5,14.12a) iṣvā ṛjīyaḥ patatu dyāvāpṛthivī taṃ prati |<BR>
(AVŚ_5,14.12c) sā taṃ mṛgam iva gṛhṇātu kṛtyā kṛtyākṛtaṃ punaḥ ||12||<BR>
<BR>
(AVŚ_5,14.13a) agnir ivaitu pratikūlam anukūlam ivodakam |<BR>
(AVŚ_5,14.13c) sukho ratha iva vartatāṃ kṛtyā kṛtyākṛtaṃ punaḥ ||13||<BR>
<BR>
<BR>
(AVŚ_5,15.1a) ekā ca me daśa ca me 'pavaktāra oṣadhe |<BR>
(AVŚ_5,15.1c) ṛtajāta ṛtāvari madhu me madhulā karaḥ ||1||<BR>
(AVŚ_5,15.2a) dve ca me viṃśatiś ca me 'pavaktāra oṣadhe |<BR>
(AVŚ_5,15.2c) ṛtajāta ṛtāvari madhu me madhulā karaḥ ||2||<BR>
<BR>
(AVŚ_5,15.3a) tisraś ca me triṃśac ca me 'pavaktāra oṣadhe |<BR>
(AVŚ_5,15.3c) ṛtajāta ṛtāvari madhu me madhulā karaḥ ||3||<BR>
<BR>
(AVŚ_5,15.4a) catasraś ca me catvāriṃśac ca me 'pavaktāra oṣadhe |<BR>
(AVŚ_5,15.4c) ṛtajāta ṛtāvari madhu me madhulā karaḥ ||4||<BR>
<BR>
(AVŚ_5,15.5a) pañca ca me pañcāśac ca me 'pavaktāra oṣadhe |<BR>
(AVŚ_5,15.5c) ṛtajāta ṛtāvari madhu me madhulā karaḥ ||5||<BR>
<BR>
(AVŚ_5,15.6a) ṣaṭ ca me ṣaṣṭiś ca me 'pavaktāra oṣadhe |<BR>
(AVŚ_5,15.6c) ṛtajāta ṛtāvari madhu me madhulā karaḥ ||6||<BR>
<BR>
(AVŚ_5,15.7a) sapta ca me saptatiś ca me 'pavaktāra oṣadhe |<BR>
(AVŚ_5,15.7c) ṛtajāta ṛtāvari madhu me madhulā karaḥ ||7||<BR>
<BR>
(AVŚ_5,15.8a) aṣṭa ca me 'śītiś ca me 'pavaktāra oṣadhe |<BR>
(AVŚ_5,15.8c) ṛtajāta ṛtāvari madhu me madhulā karaḥ ||8||<BR>
<BR>
(AVŚ_5,15.9a) nava ca me navatiś ca me 'pavaktāra oṣadhe |<BR>
(AVŚ_5,15.9c) ṛtajāta ṛtāvari madhu me madhulā karaḥ ||9||<BR>
<BR>
(AVŚ_5,15.10a) daśa ca me śataṃ ca me 'pavaktāra oṣadhe |<BR>
(AVŚ_5,15.10c) ṛtajāta ṛtāvari madhu me madhulā karaḥ ||10||<BR>
<BR>
(AVŚ_5,15.11a) śataṃ ca me sahasraṃ cāpavaktāra oṣadhe |<BR>
(AVŚ_5,15.11c) ṛtajāta ṛtāvari madhu me madhulā karaḥ ||11||<BR>
<BR>
<BR>
<BR>
(AVŚ_5,16.1a) yady ekavṛṣo 'si sṛjāraso 'si ||1||<BR>
<BR>
(AVŚ_5,16.2a) yadi dvivṛṣo 'si sṛjāraso 'si ||2||<BR>
<BR>
(AVŚ_5,16.3a) yadi trivṛso 'si sṛjāraso 'si ||3||<BR>
<BR>
(AVŚ_5,16.4a) yadi caturvṛṣo 'si sṛjāraso 'si ||4||<BR>
<BR>
(AVŚ_5,16.5a) yadi pañcavṛṣo 'si sṛjāraso 'si ||5||<BR>
<BR>
(AVŚ_5,16.6a) yadi ṣaḍvṛṣo 'si sṛjāraso 'si ||6||<BR>
<BR>
(AVŚ_5,16.7a) yadi saptavṛṣo 'si sṛjāraso 'si ||7||<BR>
<BR>
(AVŚ_5,16.8a) yady aṣṭavṛṣo 'si sṛjāraso 'si ||8||<BR>
<BR>
(AVŚ_5,16.9a) yadi navavṛṣo 'si sṛjāraso 'si ||9||<BR>
<BR>
(AVŚ_5,16.10a) yadi daśavṛṣo 'si sṛjāraso 'si ||10||<BR>
<BR>
(AVŚ_5,16.11a) yady ekādaśo 'si so 'podako 'si ||11||<BR>
<BR>
<BR>
<BR>
(AVŚ_5,17.1a) te 'vadan prathamā brahmakilbiṣe 'kūpāraḥ salilo mātariśvā |<BR>
(AVŚ_5,17.1c) vīḍuharās tapa ugraṃ mayobhūr āpo devīḥ prathamajā ṛtasya ||1||<BR>
<BR>
(AVŚ_5,17.2a) somo rājā prathamo brahmajāyāṃ punaḥ prāyachad ahṛṇīyamānaḥ |<BR>
(AVŚ_5,17.2c) anvartitā varuṇo mitra āsīd agnir hotā hastagṛhyā nināya ||2||<BR>
<BR>
(AVŚ_5,17.3a) hastenaiva grāhya ādhir asyā brahmajāyeti ced avocat |<BR>
(AVŚ_5,17.3c) na dūtāya praheyā tastha eṣā tathā rāṣṭraṃ gupitaṃ kṣatriyasya ||3||<BR>
<BR>
(AVŚ_5,17.4a) yām āhus tārakaiṣā vikeśīti duchunāṃ grāmam avapadyamānām |<BR>
(AVŚ_5,17.4c) sā brahmajāyā vi dunoti rāṣṭraṃ yatra prāpādi śaśa ulkuṣīmān ||4||<BR>
<BR>
(AVŚ_5,17.5a) brahmacārī carati veviṣad viṣaḥ sa devānāṃ bhavaty ekam aṅgam |<BR>
(AVŚ_5,17.5c) tena jāyām anv avindad bṛhaspatiḥ somena nītāṃ juhvaṃ na devāḥ ||5||<BR>
<BR>
(AVŚ_5,17.6a) devā vā etasyām avadanta pūrve saptaṛṣayas tapasā ye niṣeduḥ |<BR>
(AVŚ_5,17.6c) bhīmā jāyā brāhmaṇasyāpanītā durdhāṃ dadhāti parame vyoman ||6||<BR>
<BR>
(AVŚ_5,17.7a) ye garbhā avapadyante jagad yac cāpalupyate |<BR>
(AVŚ_5,17.7c) vīrā ye tṛhyante mitho brahmajāyā hinasti tān ||7||<BR>
<BR>
(AVŚ_5,17.8a) uta yat patayo daśa striyāḥ pūrve abrāhmaṇāḥ |<BR>
(AVŚ_5,17.8c) brahmā ced dhastam agrahīt sa eva patir ekadhā ||8||<BR>
<BR>
(AVŚ_5,17.9a) brāhmaṇa eva patir na rājanyo na vaiśyaḥ |<BR>
(AVŚ_5,17.9c) tat sūryaḥ prabruvann eti pañcabhyo mānavebhyaḥ ||9||<BR>
<BR>
(AVŚ_5,17.10a) punar vai devā adaduḥ punar manuṣyā adaduḥ |<BR>
(AVŚ_5,17.10c) rājānaḥ satyaṃ gṛhṇānā brahmajāyāṃ punar daduḥ ||10||<BR>
<BR>
(AVŚ_5,17.11a) punardāya brahmajāyāṃ kṛtvā devair nikilbiṣam |<BR>
(AVŚ_5,17.11c) ūrjaṃ pṛthivyā bhaktvorugāyam upāsate ||11||<BR>
<BR>
(AVŚ_5,17.12a) nāsya jāyā śatavāhī kalyāṇī talpam ā śaye |<BR>
(AVŚ_5,17.12c) yasmin rāṣṭre nirudhyate brahmajāyācittyā ||12||<BR>
<BR>
(AVŚ_5,17.13a) na vikarṇaḥ pṛthuśirās tasmin veśmani jāyate |<BR>
(AVŚ_5,17.13c) yasmin rāṣṭre nirudhyate brahmajāyācittyā ||13||<BR>
<BR>
(AVŚ_5,17.14a) nāsya kṣattā niṣkagrīvaḥ sūnānām ety agrataḥ |<BR>
(AVŚ_5,17.14c) yasmin rāṣṭre nirudhyate brahmajāyācittyā ||14||<BR>
<BR>
(AVŚ_5,17.15a) nāsya śvetaḥ kṛṣṇakarṇo dhuri yukto mahīyate |<BR>
(AVŚ_5,17.15c) yasmin rāṣṭre nirudhyate brahmajāyācittyā ||15||<BR>
<BR>
(AVŚ_5,17.16a) nāsya kṣetre puṣkariṇī nāṇḍīkaṃ jāyate bisam |<BR>
(AVŚ_5,17.16c) yasmin rāṣṭre nirudhyate brahmajāyācittyā ||16||<BR>
<BR>
(AVŚ_5,17.17a) nāsmai pṛśniṃ vi duhanti ye 'syā doham upāsate |<BR>
(AVŚ_5,17.17c) yasmin rāṣṭre nirudhyate brahmajāyācittyā ||17||<BR>
<BR>
(AVŚ_5,17.18a) nāsya dhenuḥ kalyāṇī nānaḍvānt sahate dhuram |<BR>
(AVŚ_5,17.18c) vijānir yatra brahmaṇo rātriṃ vasati pāpayā ||18||<BR>
<BR>
<BR>
<BR>
(AVŚ_5,18.1a) naitāṃ te devā adadus tubhyaṃ nṛpate attave |<BR>
(AVŚ_5,18.1c) mā brāhmaṇasya rājanya gāṃ jighatso anādyām ||1||<BR>
<BR>
(AVŚ_5,18.2a) akṣadrugdho rājanyaḥ pāpa ātmaparājitaḥ |<BR>
(AVŚ_5,18.2c) sa brāhmaṇasya gām adyād adya jīvāni mā śvaḥ ||2||<BR>
<BR>
(AVŚ_5,18.3a) āviṣṭitāghaviṣā pṛdākūr iva carmaṇā |<BR>
(AVŚ_5,18.3c) sā brāhmaṇasya rājanya tṛṣṭaiṣā gaur anādyā ||3||<BR>
<BR>
(AVŚ_5,18.4a) nir vai kṣatraṃ nayati hanti varco 'gnir ivārabdho vi dunoti sarvam |<BR>
(AVŚ_5,18.4c) yo brāhmaṇaṃ manyate annam eva sa viṣasya pibati taimātasya ||4||<BR>
<BR>
(AVŚ_5,18.5a) ya enaṃ hanti mṛduṃ manyamāno devapīyur dhanakāmo na cittāt |<BR>
(AVŚ_5,18.5c) saṃ tasyendro hṛdaye 'gnim indhe ubhe enaṃ dviṣṭo nabhasī carantam ||5||<BR>
<BR>
(AVŚ_5,18.6a) na brāhmaṇo hiṃsitavyo 'gniḥ priyatanor iva |<BR>
(AVŚ_5,18.6c) somo hy asya dāyāda indro asyābhiśastipāḥ ||6||<BR>
<BR>
(AVŚ_5,18.7a) śatāpāṣṭhāṃ ni girati tāṃ na śaknoti niḥkhidam |<BR>
(AVŚ_5,18.7c) annaṃ yo brahmaṇām malvaḥ svādv admīti manyate ||7||<BR>
<BR>
(AVŚ_5,18.8a) jihvā jyā bhavati kulmalaṃ vāṅ nāḍīkā dantās tapasābhidigdhāḥ |<BR>
(AVŚ_5,18.8c) tebhir brahmā vidhyati devapīyūn hṛdbalair dhanurbhir devajūtaiḥ ||8||<BR>
<BR>
(AVŚ_5,18.9a) tīkṣṇeṣavo brāhmaṇā hetimanto yām asyanti śaravyāṃ na sā mṛṣā |<BR>
(AVŚ_5,18.9c) anuhāya tapasā manyunā cota durād ava bhindanty enam ||9||<BR>
<BR>
(AVŚ_5,18.10a) ye sahasram arājann āsan daśaśatā uta |<BR>
(AVŚ_5,18.10c) te brāhmaṇasya gāṃ jagdhvā vaitahavyāḥ parābhavan ||10||<BR>
<BR>
(AVŚ_5,18.11a) gaur eva tān hanyamānā vaitahavyāṃ avātirat |<BR>
(AVŚ_5,18.11c) ye kesaraprābandhāyāś caramājām apeciran ||11||<BR>
<BR>
(AVŚ_5,18.12a) ekaśataṃ tā janatā yā bhūmir vyadhūnuta |<BR>
(AVŚ_5,18.12c) prajāṃ hiṃsitvā brāhmaṇīm asaṃbhavyaṃ parābhavan ||12||<BR>
<BR>
(AVŚ_5,18.13a) devapīyuś carati martyeṣu garagīrṇo bhavaty asthibhūyān |<BR>
(AVŚ_5,18.13c) yo brāhmaṇaṃ devabandhuṃ hinasti na sa pitṛyāṇam apy eti lokam ||13||<BR>
<BR>
(AVŚ_5,18.14a) agnir vai naḥ padavāyaḥ somo dāyāda ucyate |<BR>
(AVŚ_5,18.14c) hantābhiśastendras tathā tad vedhaso viduḥ ||14||<BR>
<BR>
(AVŚ_5,18.15a) iṣur iva digdhā nṛpate pṛdākūr iva gopate |<BR>
(AVŚ_5,18.15c) sā brāhmaṇasyeṣur ghorā tayā vidhyati pīyataḥ ||15||<BR>
<BR>
<BR>
<BR>
(AVŚ_5,19.1a) atimātram avardhanta nod iva divam aspṛśan |<BR>
(AVŚ_5,19.1c) bhṛguṃ hiṃsitvā sṛñjayā vaitahavyāḥ parābhavan ||1||<BR>
<BR>
(AVŚ_5,19.2a) ye bṛhatsāmānam āṅgirasam ārpayan brāhmaṇaṃ janāḥ |<BR>
(AVŚ_5,19.2c) petvas teṣām ubhayādam avis tokāny āvayat ||2||<BR>
<BR>
(AVŚ_5,19.3a) ye brāhmaṇaṃ pratyaṣṭhīvan ye vāsmiñ chulkam īṣire |<BR>
(AVŚ_5,19.3c) asnas te madhye kulyāyāḥ keśān khādanta āsate ||3||<BR>
<BR>
(AVŚ_5,19.4a) brahmagavī pacyamānā yāvat sābhi vijaṅgahe |<BR>
(AVŚ_5,19.4c) tejo rāṣṭrasya nir hanti na vīro jāyate vṛṣā ||4||<BR>
<BR>
(AVŚ_5,19.5a) krūram asyā āśasanaṃ tṛṣṭaṃ piśitam asyate |<BR>
(AVŚ_5,19.5c) kṣīraṃ yad asyāḥ pīyate tad vai pitṛṣu kilbiṣam ||5||<BR>
<BR>
(AVŚ_5,19.6a) ugro rājā manyamāno brāhmaṇaṃ yo jighatsati |<BR>
(AVŚ_5,19.6c) parā tat sicyate rāṣṭraṃ brāhmaṇo yatra jīyate ||6||<BR>
<BR>
(AVŚ_5,19.7a) aṣṭāpadī caturakṣī catuḥśrotrā caturhanuḥ |<BR>
(AVŚ_5,19.7c) dvyāsyā dvijihvā bhūtvā sā rāṣṭram ava dhūnute brahmajyasya ||7||<BR>
<BR>
(AVŚ_5,19.8a) tad vai rāṣṭram ā sravati nāvaṃ bhinnām ivodakam |<BR>
(AVŚ_5,19.8c) brahmāṇaṃ yatra hiṃsanti tad rāṣṭraṃ hanti duchunā ||8||<BR>
<BR>
(AVŚ_5,19.9a) taṃ vṛkṣā apa sedhanti chāyāṃ no mopa gā iti |<BR>
(AVŚ_5,19.9c) yo brāhmaṇasya sad dhanam abhi nārada manyate ||9||<BR>
<BR>
(AVŚ_5,19.10a) viṣam etad devakṛtaṃ rājā varuṇo 'bravīt |<BR>
(AVŚ_5,19.10c) na brāhmaṇasya gāṃ jagdhvā rāstre jāgāra kaś cana ||10||<BR>
<BR>
(AVŚ_5,19.11a) navaiva tā navatayo yā bhūmir vyadhūnuta |<BR>
(AVŚ_5,19.11c) prajāṃ hiṃsitvā brāhmaṇīm asaṃbhavyaṃ parābhavan ||11||<BR>
<BR>
(AVŚ_5,19.12a) yām mṛtāyānubadhnanti kūdyaṃ padayopanīm |<BR>
(AVŚ_5,19.12c) tad vai brahmajya te devā upastaraṇam abruvan ||12||<BR>
<BR>
(AVŚ_5,19.13a) aśrūṇi kṛpamānasya yāni jītasya vāvṛtuḥ |<BR>
(AVŚ_5,19.13c) taṃ vai brahmajya te devā apāṃ bhāgam adhārayan ||13||<BR>
<BR>
(AVŚ_5,19.14a) yena mṛtaṃ snapayanti śmaśrūṇi yenondate |<BR>
(AVŚ_5,19.14c) taṃ vai brahmajya te devā apāṃ bhāgam adhārayan ||14||<BR>
<BR>
(AVŚ_5,19.15a) na varṣaṃ maitrāvaruṇaṃ brahmajyam abhi varṣati |<BR>
(AVŚ_5,19.15c) nāsmai samitiḥ kalpate na mitraṃ nayate vaśam ||15||<BR>
<BR>
<BR>
<BR>
(AVŚ_5,20.1a) uccairghoṣo dundubhiḥ satvanāyan vānaspatyaḥ saṃbhṛta usṛiyābhiḥ |<BR>
(AVŚ_5,20.1c) vācaṃ kṣuṇuvāno damayant sapatnānt siṃha iva jeṣyann abhi taṃstanīhi ||1||<BR>
<BR>
(AVŚ_5,20.2a) siṃha ivāstānīd druvayo vibaddho 'bhikrandann ṛṣabho vāsitām iva |<BR>
(AVŚ_5,20.2c) vṛṣā tvaṃ vadhrayas te sapatnā aindras te śuṣmo abhimātiṣāhaḥ ||2||<BR>
<BR>
(AVŚ_5,20.3a) vṛṣeva yūthe sahasā vidāno gavyann abhi ruva saṃdhanājit |<BR>
(AVŚ_5,20.3c) śucā vidhya hṛdayaṃ pareṣāṃ hitvā grāmān pracyutā yantu śatravaḥ ||3||<BR>
<BR>
(AVŚ_5,20.4a) saṃjayan pṛtanā ūrdhvamāyur gṛhyā gṛhṇāno bahudhā vi cakṣva |<BR>
(AVŚ_5,20.4c) daivīṃ vācaṃ dundubha ā gurasva vedhāḥ śatrūṇām upa bharasva vedaḥ ||4||<BR>
<BR>
(AVŚ_5,20.5a) dundubher vācaṃ prayatāṃ vadantīm āśṛṇvatī nāthitā ghoṣabuddhā |<BR>
(AVŚ_5,20.5c) nārī putraṃ dhāvatu hastagṛhyāmitrī bhītā samare vadhānām ||5||<BR>
<BR>
(AVŚ_5,20.6a) pūrvo dundubhe pra vadāsi vācaṃ bhūmyāḥ pṛṣṭhe vada rocamānaḥ |<BR>
(AVŚ_5,20.6c) amitrasenām abhijañjabhāno dyumad vada dundubhe sūnṛtāvat ||6||<BR>
<BR>
(AVŚ_5,20.7a) antareme nabhasī ghoṣo astu pṛthak te dhvanayo yantu śībham |<BR>
(AVŚ_5,20.7c) abhi kranda stanayotpipānaḥ ślokakṛn mitratūryāya svardhī ||7||<BR>
<BR>
(AVŚ_5,20.8a) dhībhiḥ kṛtaḥ pra vadāti vācam ud dharṣaya satvanām āyudhāni |<BR>
(AVŚ_5,20.8c) indramedī satvano ni hvayasva mitrair amitrāṃ ava jaṅghanīhi ||8||<BR>
<BR>
(AVŚ_5,20.9a) saṃkrandanaḥ pravado dhṛṣṇuṣeṇaḥ pravedakṛd bahudhā grāmaghoṣī |<BR>
(AVŚ_5,20.9c) śriyo vanvano vayunāni vidvān kīrtim bahubhyo vi hara dvirāje ||9||<BR>
<BR>
(AVŚ_5,20.10a) śreyaḥketo vasujit sahīyānt saṃgrāmajit saṃśito brahmaṇāsi |<BR>
(AVŚ_5,20.10c) aṃśūn iva grāvādhiṣavaṇe adrir gavyan dundubhe'dhi nṛtya vedaḥ ||10||<BR>
<BR>
(AVŚ_5,20.11a) śatrūṣāṇ nīṣād abhimātiṣāho gaveṣaṇaḥ sahamāna udbhit |<BR>
(AVŚ_5,20.11c) vāgvīva mantraṃ pra bharasva vācam sāṃgrāmajityāyeṣam ud vadeha ||11||<BR>
<BR>
(AVŚ_5,20.12a) acyutacyut samado gamiṣṭho mṛdho jetā puraetāyodhyaḥ |<BR>
(AVŚ_5,20.12c) indreṇa gupto vidathā nicikyad dhṛddyotano dviṣatāṃ yāhi śībham ||12||<BR>
<BR>
<BR>
(AVŚ_5,21.1a) vihṛdayaṃ vaimanasyaṃ vadāmitreṣu dundubhe |<BR>
(AVŚ_5,21.1c) vidveṣaṃ kaśmaśaṃ bhayam amitreṣu ni dadhmasy ava enān dundubhe jahi ||1||<BR>
<BR>
(AVŚ_5,21.2a) udvepamānā manasā cakṣuṣā hṛdayena ca |<BR>
(AVŚ_5,21.2c) dhāvantu bibhyato 'mitrāḥ pratrāsenājye hute ||2||<BR>
<BR>
(AVŚ_5,21.3a) vānaspatyaḥ saṃbhṛta usriyābhir viśvagotryaḥ |<BR>
(AVŚ_5,21.3c) pratrāsam amitrebhyo vadājyenābhighāritaḥ ||3||<BR>
<BR>
(AVŚ_5,21.4a) yathā mṛgāḥ saṃvijanta āraṇyāḥ puruṣād adhi |<BR>
(AVŚ_5,21.4c) eva tvaṃ dundubhe 'mitrān abhi kranda pra trāsayātho cittāni mohaya ||4||<BR>
<BR>
(AVŚ_5,21.5a) yathā vṛkād ajāvayo dhāvanti bahu bibhyatīḥ |<BR>
(AVŚ_5,21.5c) eva tvaṃ dundubhe 'mitrān abhi kranda pra trāsayātho cittāni mohaya ||5||<BR>
<BR>
(AVŚ_5,21.6a) yathā śyenāt patatriṇaḥ saṃvijante ahardivi siṃhasya stanathor yathā |<BR>
(AVŚ_5,21.6c) eva tvaṃ dundubhe 'mitrān abhi kranda pra trāsayātho cittāni mohaya ||6||<BR>
<BR>
(AVŚ_5,21.7a) parāmitrān dundubhinā hariṇasyājinena ca |<BR>
(AVŚ_5,21.7c) sarve devā atitrasan ye saṃgrāmasyeṣate ||7||<BR>
<BR>
(AVŚ_5,21.8a) yair indraḥ prakrīḍate padghoṣaiś chāyayā saha |<BR>
(AVŚ_5,21.8c) tair amitrās trasantu no 'mī ye yanty anīkaśaḥ ||8||<BR>
(AVŚ_5,21.9a) jyāghoṣā dundubhayo 'bhi krośantu yā diśaḥ |<BR>
(AVŚ_5,21.9c) senāḥ parājitā yatīr amitrāṇām anīkaśaḥ ||9||<BR>
<BR>
(AVŚ_5,21.10a) āditya cakṣur ā datsva marīcayo 'nu dhāvata |<BR>
(AVŚ_5,21.10c) patsaṅginīr ā sajantu vigate bāhuvīrye ||10||<BR>
<BR>
(AVŚ_5,21.11a) yūyam ugrā marutaḥ pṛśnimātara indreṇa yujā pra mṛnīta śatrūn |<BR>
(AVŚ_5,21.11c) somo rājā varuṇo rājā mahādeva uta mṛtyur indraḥ ||11||<BR>
<BR>
(AVŚ_5,21.12a) etā devasenāḥ sūryaketavaḥ sacetasaḥ |<BR>
(AVŚ_5,21.12c) amitrān no jayantu svāhā ||12||<BR>
<BR>
<BR>
<BR>
(AVŚ_5,22.1a) agnis takmānam apa bādhatām itaḥ somo grāvā varuṇaḥ pūtadakṣāḥ |<BR>
(AVŚ_5,22.1c) vedir barhiḥ samidhaḥ śośucānā apa dveṣāṃsy amuyā bhavantu ||1||<BR>
<BR>
(AVŚ_5,22.2a) ayaṃ yo viśvān haritān kṛṇoṣy ucchocayann agnir ivābhidunvan |<BR>
(AVŚ_5,22.2c) adhā hi takmann araso hi bhūyā adhā nyaṅṅ adharān vā parehi ||2||<BR>
<BR>
(AVŚ_5,22.3a) yaḥ paruṣaḥ pāruṣeyo 'vadhvaṃsa ivāruṇaḥ |<BR>
(AVŚ_5,22.3c) takmānaṃ viśvadhāvīryādharāñcaṃ parā suvā ||3||<BR>
<BR>
(AVŚ_5,22.4a) adharāñcam pra hiṇomi namaḥ kṛtvā takmane |<BR>
(AVŚ_5,22.4c) śakambharasya muṣṭihā punar etu mahāvṛṣān ||4||<BR>
<BR>
(AVŚ_5,22.5a) oko asya mūjavanta oko asya mahāvṛṣāḥ |<BR>
(AVŚ_5,22.5c) yāvaj jātas takmaṃs tāvān asi balhikeṣu nyocaraḥ ||5||<BR>
<BR>
(AVŚ_5,22.6a) takman vyāla vi gada vyaṅga bhūri yāvaya |<BR>
(AVŚ_5,22.6c) dāsīṃ niṣṭakvarīm icha tām vajreṇa sam arpaya ||6||<BR>
<BR>
(AVŚ_5,22.7a) takman mūjavato gacha balhikān vā parastarām |<BR>
(AVŚ_5,22.7c) śūdrām icha prapharvyaṃ tāṃ takman vīva dhūnuhi ||7||<BR>
<BR>
(AVŚ_5,22.8a) mahāvṛṣān mūjavato bandhv addhi paretya |<BR>
(AVŚ_5,22.8c) praitāni takmane brūmo anyakṣetrāṇi vā imā ||8||<BR>
<BR>
(AVŚ_5,22.9a) anyakṣetre na ramase vaśī san mṛḍayāsi naḥ |<BR>
(AVŚ_5,22.9c) abhūd u prārthas takmā sa gamiṣyati balhikān ||9||<BR>
<BR>
(AVŚ_5,22.10a) yat tvaṃ śīto 'tho rūraḥ saha kāsāvepayaḥ |<BR>
(AVŚ_5,22.10c) bhīmās te takman hetayas tābhiḥ sma pari vṛṅgdhi naḥ ||10||<BR>
<BR>
(AVŚ_5,22.11a) mā smaitānt sakhīn kuruthā balāsaṃ kāsam udyugam |<BR>
(AVŚ_5,22.11c) mā smāto'rvāṅ aiḥ punas tat tvā takmann upa bruve ||11||<BR>
<BR>
(AVŚ_5,22.12a) takman bhrātrā balāsena svasrā kāsikayā saha |<BR>
(AVŚ_5,22.12c) pāpmā bhrātṛvyeṇa saha gachāmum araṇaṃ janam ||12||<BR>
<BR>
(AVŚ_5,22.13a) tṛtīyakaṃ vitṛtīyaṃ sadandim uta śāradam |<BR>
(AVŚ_5,22.13c) takmānaṃ śītaṃ rūraṃ graiṣmaṃ nāśaya vārṣikam ||13||<BR>
<BR>
(AVŚ_5,22.14a) gandhāribhyo mūjavadbhyo 'ṅgebhyo magadhebhyaḥ |<BR>
(AVŚ_5,22.14c) praiṣyan janam iva śevadhiṃ takmānaṃ pari dadmasi ||14||<BR>
<BR>
<BR>
<BR>
(AVŚ_5,23.1a) ote me dyāvāpṛthivī otā devī sarasvatī |<BR>
(AVŚ_5,23.1c) otau ma indraś cāgniś ca krimiṃ jambhayatām iti ||1||<BR>
<BR>
(AVŚ_5,23.2a) asyendra kumārasya krimīn dhanapate jahi |<BR>
(AVŚ_5,23.2c) hatā viśvā arātaya ugreṇa vacasā mama ||2||<BR>
<BR>
(AVŚ_5,23.3a) yo akṣyau parisarpati yo nāse parisarpati |<BR>
(AVŚ_5,23.3c) datāṃ yo madhyaṃ gachati taṃ krimiṃ jambhayāmasi ||3||<BR>
<BR>
(AVŚ_5,23.4a) sarūpau dvau virūpau dvau kṛṣṇau dvau rohitau dvau |<BR>
(AVŚ_5,23.4c) babhruś ca babhrukarṇaś ca gṛdhraḥ kokaś ca te hatāḥ ||4||<BR>
<BR>
(AVŚ_5,23.5a) ye krimayaḥ śitikakṣā ye kṛṣṇāḥ śitibāhavaḥ |<BR>
(AVŚ_5,23.5c) ye ke ca viśvarūpās tān krimīn jambhayāmasi ||5||<BR>
<BR>
(AVŚ_5,23.6a) ut purastāt sūrya eti viśvadṛṣṭo adṛṣṭahā |<BR>
(AVŚ_5,23.6c) dṛṣṭāṃś ca ghnann adṛṣṭāṃś ca sarvāṃś ca pramṛṇan krimīn ||6||<BR>
<BR>
(AVŚ_5,23.7a) yevāṣāsaḥ kaṣkaṣāsa ejatkāḥ śipavitnukāḥ |<BR>
(AVŚ_5,23.7c) dṛṣṭaś ca hanyatāṃ krimir utādṛṣṭaś ca hanyatām ||7||<BR>
<BR>
(AVŚ_5,23.8a) hato yevāṣaḥ krimīṇāṃ hato nadanimota |<BR>
(AVŚ_5,23.8c) sarvān ni maṣmaṣākaraṃ dṛṣadā khalvāṃ iva ||8||<BR>
<BR>
(AVŚ_5,23.9a) triśīrṣāṇaṃ trikakudaṃ krimiṃ sāraṅgam arjunam |<BR>
(AVŚ_5,23.9c) śṛṇāmy asya pṛṣṭīr api vṛścāmi yac chiraḥ ||9||<BR>
<BR>
(AVŚ_5,23.10a) atrivad vaḥ krimayo hanmi kaṇvavaj jamadagnivat |<BR>
(AVŚ_5,23.10c) agastyasya brahmaṇā saṃ pinaṣmy ahaṃ krimīn ||10||<BR>
<BR>
(AVŚ_5,23.11a) hato rājā krimīṇām utaiṣāṃ sthapatir hataḥ |<BR>
(AVŚ_5,23.11c) hato hatamātā krimir hatabhrātā hatasvasā ||11||<BR>
<BR>
(AVŚ_5,23.12a) hatāso asya veśaso hatāsaḥ pariveśasaḥ |<BR>
(AVŚ_5,23.12c) atho ye kṣullakā iva sarve te krimayo hatāḥ ||12||<BR>
<BR>
(AVŚ_5,23.13a) sarveṣāṃ ca krimīṇāṃ sarvāsāṃ ca krimīnām |<BR>
(AVŚ_5,23.13c) bhinadmy aśmanā śiro dahāmy agninā mukham ||13||<BR>
<BR>
<BR>
<BR>
(AVŚ_5,24.1a) savitā prasavānām adhipatiḥ sa māvatu |<BR>
(AVŚ_5,24.1c) asmin brahmaṇy asmin karmaṇy asyāṃ purodhāyām asyām pratiṣṭhāyām asyāṃ |<BR>
(AVŚ_5,24.1e) cittyām asyām ākūtyām asyām āśiṣy asyāṃ devahūtyāṃ svāhā ||1||<BR>
<BR>
(AVŚ_5,24.2a) agnir vanaspatīnām adhipatiḥ sa māvatu |<BR>
(AVŚ_5,24.2c) asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ |<BR>
(AVŚ_5,24.2e) cittyām asyām ākūtyām asyām āśiṣy asyāṃ devahūtyāṃ svāhā ||2||<BR>
<BR>
(AVŚ_5,24.3a) dyāvāpṛthivī dātṝṇām adhipatiḥ sa māvatu |<BR>
(AVŚ_5,24.3c) asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ |<BR>
(AVŚ_5,24.3e) cittyām asyām ākūtyām asyām āśiṣy asyāṃ devahūtyāṃ svāhā ||3||<BR>
<BR>
(AVŚ_5,24.4a) varuṇo 'pām adhipatiḥ sa māvatu |<BR>
(AVŚ_5,24.4c) asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ |<BR>
(AVŚ_5,24.4e) cittyām asyām ākūtyām asyām āśiṣy asyāṃ devahūtyāṃ svāhā ||4||<BR>
<BR>
(AVŚ_5,24.5a) mitrāvaruṇau vṛṣṭyādhipatī tau māvatām |<BR>
(AVŚ_5,24.5c) asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ |<BR>
(AVŚ_5,24.5e) cittyām asyām ākūtyām asyām āśiṣy asyāṃ devahūtyāṃ svāhā ||5||<BR>
<BR>
(AVŚ_5,24.6a) marutaḥ parvatānām adhipatayas te māvantu |<BR>
(AVŚ_5,24.6c) asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ |<BR>
(AVŚ_5,24.6e) cittyām asyām ākūtyām asyām āśiṣy asyāṃ devahūtyāṃ svāhā ||6||<BR>
<BR>
(AVŚ_5,24.7a) somo vīrudhām adhipatiḥ sa māvatu |<BR>
(AVŚ_5,24.7c) asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ |<BR>
(AVŚ_5,24.7e) cittyām asyām ākūtyām asyām āśiṣy asyāṃ devahūtyāṃ svāhā ||7||<BR>
<BR>
(AVŚ_5,24.8a) vāyur antarikṣasyādhipatiḥ sa māvatu |<BR>
(AVŚ_5,24.8c) asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ |<BR>
(AVŚ_5,24.8e) cittyām asyām ākūtyām asyām āśiṣy asyāṃ devahūtyāṃ svāhā ||8||<BR>
<BR>
(AVŚ_5,24.9a) sūryaś cakṣuṣām adhipatiḥ sa māvatu |<BR>
(AVŚ_5,24.9c) asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ |<BR>
(AVŚ_5,24.9e) cittyām asyām ākūtyām asyām āśiṣy asyāṃ devahūtyāṃ svāhā ||9||<BR>
<BR>
(AVŚ_5,24.10a) candramā nakṣatrāṇām adhipatiḥ sa māvatu |<BR>
(AVŚ_5,24.10c) asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ |<BR>
(AVŚ_5,24.10e) cittyām asyām ākūtyām asyām āśiṣy asyāṃ devahūtyāṃ svāhā ||10||<BR>
<BR>
(AVŚ_5,24.11a) indro divo 'dhipatiḥ sa māvatu |<BR>
(AVŚ_5,24.11c) asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ |<BR>
(AVŚ_5,24.11e) cittyām asyām ākūtyām asyām āśiṣy asyāṃ devahūtyāṃ svāhā ||11||<BR>
<BR>
(AVŚ_5,24.12a) marutāṃ pitā paśūnām adhipatiḥ sa māvatu |<BR>
(AVŚ_5,24.12c) asmin brahmaṇy asmin karmaṇy asyām purodhāyām asyāṃ pratiṣṭhāyām asyāṃ |<BR>
(AVŚ_5,24.12e) cittyām asyām ākūtyām asyām āśiṣy asyāṃ devahūtyāṃ svāhā ||12||<BR>
<BR>
(AVŚ_5,24.13a) mṛtyuḥ prajānām adhipatiḥ sa māvatu |<BR>
(AVŚ_5,24.13c) asmin brahmaṇy asmin karmaṇy asyām purodhāyām asyāṃ pratiṣṭhāyām asyāṃ |<BR>
(AVŚ_5,24.13e) cittyām asyām ākūtyām asyām āśiṣy asyāṃ devahūtyāṃ svāhā ||13||<BR>
<BR>
(AVŚ_5,24.14a) yamaḥ pitṝṇām adhipatiḥ sa māvatu |<BR>
(AVŚ_5,24.14c) asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ |<BR>
(AVŚ_5,24.14e) cittyām asyām ākūtyām asyām āśiṣy asyāṃ devahūtyāṃ svāhā ||14||<BR>
<BR>
(AVŚ_5,24.15a) pitaraḥ pare te māvantu |<BR>
(AVŚ_5,24.15c) asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ |<BR>
(AVŚ_5,24.15e) cittyām asyām ākūtyām asyām āśiṣy asyāṃ devahūtyāṃ svāhā ||15||<BR>
<BR>
(AVŚ_5,24.16a) tatā avare te māvantu |<BR>
(AVŚ_5,24.16c) asmin brahmaṇy asmin karmaṇy asyāṃ purodhāyām asyāṃ pratisṭhāyām asyāṃ |<BR>
(AVŚ_5,24.16e) cittyām asyām ākūtyām asyām āśiṣy asyāṃ devahūtyāṃ svāhā ||16||<BR>
<BR>
(AVŚ_5,24.17a) tatas tatāmahās te māvantu |<BR>
(AVŚ_5,24.17c) asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ |<BR>
(AVŚ_5,24.17e) cittyām asyām ākūtyām asyām āśiṣy asyāṃ devahūtyāṃ svāhā ||17||<BR>
<BR>
<BR>
<BR>
(AVŚ_5,25.1a) parvatād divo yoner aṅgādaṅgāt samābhṛtam |<BR>
(AVŚ_5,25.1c) śepo garbhasya retodhāḥ sarau parṇam ivā dadhat ||1||<BR>
<BR>
(AVŚ_5,25.2a) yatheyaṃ pṛthivī mahī bhūtānāṃ garbham ādadhe |<BR>
(AVŚ_5,25.2c) evā dadhāmi te garbhaṃ tasmai tvām avase huve ||2||<BR>
<BR>
(AVŚ_5,25.3a) garbhaṃ dhehi sinīvāli garbhaṃ dhehi sarasvati |<BR>
(AVŚ_5,25.3c) garbhaṃ te aśvinobhā dhattāṃ puṣkarasrajā ||3||<BR>
<BR>
(AVŚ_5,25.4a) garbhaṃ te mitrāvaruṇau garbham devo bṛhaspatiḥ |<BR>
(AVŚ_5,25.4c) garbhaṃ ta indraś cāgniś ca garbhaṃ dhātā dadhātu te ||4||<BR>
<BR>
(AVŚ_5,25.5a) viṣṇur yoniṃ kalpayatu tvaṣṭā rūpāṇi piṃśatu |<BR>
(AVŚ_5,25.5c) ā siñcatu prajāpatir dhātā garbhaṃ dadhātu te ||5||<BR>
<BR>
(AVŚ_5,25.6a) yad veda rājā varuṇo yad vā devī sarasvatī |<BR>
(AVŚ_5,25.6c) yad indro vṛtrahā veda tad garbhakaraṇaṃ piba ||6||<BR>
<BR>
(AVŚ_5,25.7a) garbho asy oṣadhīnāṃ garbho vanaspatīnām |<BR>
(AVŚ_5,25.7c) garbho viśvasya bhūtasya so agne garbham eha dhāḥ ||7||<BR>
<BR>
(AVŚ_5,25.8a) adhi skanda vīrayasva garbham ā dhehi yonyām |<BR>
(AVŚ_5,25.8c) vṛṣāsi vṛṣṇyāvan prajāyai tvā nayāmasi ||8||<BR>
<BR>
(AVŚ_5,25.9a) vi jihīṣva bārhatsāme garbhas te yonim ā śayām |<BR>
(AVŚ_5,25.9c) aduṣ ṭe devāḥ putraṃ somapā ubhayāvinam ||9||<BR>
<BR>
(AVŚ_5,25.10a) dhātaḥ śreṣṭhena rūpeṇāsyā nāryā gavīnyoḥ |<BR>
(AVŚ_5,25.10c) pumāṃsaṃ putram ā dhehi daśame māsi sūtave ||10||<BR>
<BR>
(AVŚ_5,25.11a) tvaṣṭaḥ śreṣṭhena rūpeṇāsyā nāryā gavīnyoḥ |<BR>
(AVŚ_5,25.11c) pumāṃsaṃ putram ā dhehi daśame māsi sūtave ||11||<BR>
<BR>
(AVŚ_5,25.12a) savitaḥ śreṣṭhena rūpeṇāsyā nāryā gavīnyoḥ |<BR>
(AVŚ_5,25.12c) pumāṃsaṃ putram ā dhehi daśame māsi sūtave ||12||<BR>
<BR>
(AVŚ_5,25.13a) prajāpate śreṣṭhena rūpeṇāsyā nāryā gavīnyoḥ |<BR>
(AVŚ_5,25.13c) pumāṃsaṃ putram ā dhehi daśame māsi sūtave ||13||<BR>
<BR>
<BR>
<BR>
(AVŚ_5,26.1a) yajūṃṣi yajñe samidhaḥ svāhāgniḥ pravidvān iha vo yunaktu ||1||<BR>
<BR>
(AVŚ_5,26.2a) yunaktu devaḥ savitā prajānann asmin yajñe mahiṣaḥ svāhā ||2||<BR>
<BR>
(AVŚ_5,26.3a) indra ukthāmadāny asmin yajñe pravidvān yunaktu suyujaḥ svāhā ||3||<BR>
<BR>
(AVŚ_5,26.4a) praiṣā yajñe nividaḥ svāhā śiṣṭāḥ patnībhir vahateha yuktāḥ ||4||<BR>
<BR>
(AVŚ_5,26.5a) chandāṃsi yajñe marutaḥ svāhā māteva putraṃ pipṛteha yuktāḥ ||5||<BR>
<BR>
(AVŚ_5,26.6a) eyam agan barhiṣā prokṣaṇībhir yajñaṃ tanvānāditiḥ svāhā ||6||<BR>
<BR>
(AVŚ_5,26.7a) viṣṇur yunaktu bahudhā tapāṃsy asmin yajñe suyujaḥ svāhā ||7||<BR>
<BR>
(AVŚ_5,26.8a) tvaṣṭā yunaktu bahudhā nu rūpā asmin yajñe yunaktu suyujaḥ svāhā ||8||<BR>
<BR>
(AVŚ_5,26.9a) bhago yunaktvāśiṣo nv asmā asmin yajñe pravidvān yunaktu suyujaḥ svāhā ||9||<BR>
<BR>
(AVŚ_5,26.10a) somo yunaktu bahudhā payāṃsy asmin yajñe suyujaḥ svāhā ||10||<BR>
<BR>
(AVŚ_5,26.11a) indro yunaktu bahudhā payāṃsy asmin yajñe suyujaḥ svāhā ||11||<BR>
<BR>
(AVŚ_5,26.12a) aśvinā brahmaṇā yātam arvāñcau vaṣaṭkāreṇa yajñaṃ vardhayantau |<BR>
(AVŚ_5,26.12c) bṛhaspate brahmaṇā yāhy arvāṅ yajño ayaṃ svar idaṃ yajamānāya svāhā ||12||<BR>
<BR>
<BR>
<BR>
(AVŚ_5,27.1a) ūrdhvā asya samidho bhavanty ūrdhvā śukrā śocīṣy agneḥ |<BR>
(AVŚ_5,27.1c) dyumattamā supratīkaḥ sasūnus tanūnapād asuro bhūripāṇiḥ ||1||<BR>
<BR>
(AVŚ_5,27.2a) devo deveṣu devaḥ patho anakti madhvā ghṛtena ||2||<BR>
<BR>
(AVŚ_5,27.3a) madhvā yajñam nakṣati praiṇāno narāśaṃso agniḥ sukṛd devaḥ savitā viśvavāraḥ ||3||<BR>
<BR>
(AVŚ_5,27.4a) achāyam eti śavasā ghṛtā cid īdāno vahnir namasā ||4||<BR>
<BR>
(AVŚ_5,27.5a) agniḥ sruco adhvareṣu prayakṣu sa yakṣad asya mahimānam agneḥ ||5||<BR>
<BR>
(AVŚ_5,27.6a) tarī mandrāsu prayakṣu vasavaś cātiṣṭhan vasudhātaraś ca ||6||<BR>
<BR>
(AVŚ_5,27.7a) dvāro devīr anv asya viśve vrataṃ rakṣanti viśvahā ||7||<BR>
<BR>
(AVŚ_5,27.8a) uruvyacasāgner dhāmnā patyamāne |<BR>
(AVŚ_5,27.8c) ā suṣvayantī yajate upāke uṣāsānaktemaṃ yajñam avatām adhvaram naḥ ||8||<BR>
(AVŚ_5,27.9a) daivā hotāra ūrdhvam adhvaraṃ no 'gner jihvayābhi gṛnata gṛnatā naḥ sviṣṭaye |<BR>
(AVŚ_5,27.9c) tisro devīr barhir edaṃ sadantām iḍā sarasvatī mahī bhāratī gṛṇānā ||9||<BR>
<BR>
(AVŚ_5,27.10a) tan nas turīpam adbhutaṃ purukṣu |<BR>
(AVŚ_5,27.10c) deva tvaṣṭā rāyas poṣaṃ vi ṣya nābhim asya ||10||<BR>
<BR>
(AVŚ_5,27.11a) vanaspate 'va sṛjā rarāṇaḥ |<BR>
(AVŚ_5,27.11c) tmanā devebhyo agnir havyaṃ śamitā svadayatu ||11||<BR>
<BR>
(AVŚ_5,27.12a) agne svāhā kṛṇuhi jātavedaḥ |<BR>
(AVŚ_5,27.12c) indrāya yajñaṃ viśve devā havir idaṃ juṣantām ||12||<BR>
<BR>
<BR>
(AVŚ_5,28.1a) nava prāṇān navabhiḥ saṃ mimīte dīrghāyutvāya śataśāradāya |<BR>
(AVŚ_5,28.1c) harite trīṇi rajate trīṇy ayasi trīṇi tapasāviṣṭitāni ||1||<BR>
<BR>
(AVŚ_5,28.2a) agniḥ sūryaś candramā bhūmir āpo dyaur antarikṣaṃ pradiśo diśaś ca |<BR>
(AVŚ_5,28.2c) ārtavā ṛtubhiḥ saṃvidānā anena mā trivṛtā pārayantu ||2||<BR>
<BR>
(AVŚ_5,28.3a) trayaḥ poṣās trivṛti śrayantām anaktu pūṣā payasā ghṛtena |<BR>
(AVŚ_5,28.3c) annasya bhūmā puruṣasya bhūmā bhūmā paśūnāṃ ta iha śrayantām ||3||<BR>
<BR>
(AVŚ_5,28.4a) imam ādityā vasunā sam ukṣatemam agne vardhaya vavṛdhānaḥ |<BR>
(AVŚ_5,28.4c) imam indra saṃ sṛja vīryeṇāsmin trivṛc chrayatāṃ poṣayiṣṇu ||4||<BR>
<BR>
(AVŚ_5,28.5a) bhūmiṣ ṭvā pātu haritena viśvabhṛd agniḥ pipartv ayasā sajoṣāḥ |<BR>
(AVŚ_5,28.5c) vīrudbhiṣ ṭe arjunaṃ saṃvidānaṃ dakṣaṃ dadhātu sumanasyamānam ||5||<BR>
<BR>
(AVŚ_5,28.6a) tredhā jātam janmanedaṃ hiraṇyam agner ekaṃ priyatamaṃ babhūva somasyaikaṃ hiṃsitasya parāpatat |<BR>
(AVŚ_5,28.6c) apām ekaṃ vedhasāṃ reta āhus tat te hiraṇyaṃ trivṛd astv āyuṣe ||6||<BR>
<BR>
(AVŚ_5,28.7a) tryāyuṣaṃ jamadagneḥ kaśyapasya tryāyuṣam |<BR>
(AVŚ_5,28.7c) tredhāmṛtasya cakṣaṇaṃ trīṇy āyūṃṣi te 'karam ||7||<BR>
<BR>
(AVŚ_5,28.8a) trayaḥ suparṇās trivṛtā yad āyann ekākṣaram abhisaṃbhūya śakrāḥ |<BR>
(AVŚ_5,28.8c) praty auhan mṛtyum amṛtena sākam antardadhānā duritāni viśvā ||8||<BR>
<BR>
(AVŚ_5,28.9a) divas tvā pātu haritaṃ madhyāt tvā pātv arjunam |<BR>
(AVŚ_5,28.9c) bhūmyā ayasmayaṃ pātu prāgād devapurā ayam ||9||<BR>
<BR>
(AVŚ_5,28.10a) imās tisro devapurās tās tvā rakṣantu sarvataḥ |<BR>
(AVŚ_5,28.10c) tās tvaṃ bibhrad varcasvy uttaro dviṣatāṃ bhava ||10||<BR>
<BR>
(AVŚ_5,28.11a) puraṃ devānām amṛtaṃ hiraṇyam ya ābedhe prathamo devo agre |<BR>
(AVŚ_5,28.11c) tasmai namo daśa prācīḥ kṛṇomy anu manyatāṃ trivṛd ābadhe me ||11||<BR>
<BR>
(AVŚ_5,28.12a) ā tvā cṛtatv aryamā pūṣā bṛhaspatiḥ |<BR>
(AVŚ_5,28.12c) aharjātasya yan nāma tena tvāti cṛtāmasi ||12||<BR>
<BR>
(AVŚ_5,28.13a) ṛtubhiṣ ṭvārtavair āyuṣe varcase tvā |<BR>
(AVŚ_5,28.13c) saṃvatsarasya tejasā tena saṃhanu kṛṇmasi ||13||<BR>
<BR>
(AVŚ_5,28.14a) ghṛtād ulluptam madhunā samaktaṃ bhūmidṛṃham acyutam pārayiṣṇu |<BR>
(AVŚ_5,28.14c) bhindat sapatnān adharāṃś ca kṛṇvad ā mā roha mahate saubhagāya ||14||<BR>
<BR>
<BR>
<BR>
(AVŚ_5,29.1a) purastād yukto vaha jātavedo 'gne viddhi kriyamāṇam yathedam |<BR>
(AVŚ_5,29.1c) tvaṃ bhiṣag bheṣajasyāsi kartā tvayā gām aśvaṃ puruṣaṃ sanema ||1||<BR>
<BR>
(AVŚ_5,29.2a) tathā tad agne kṛṇu jātavedo viśvebhir devaiḥ saha saṃvidānaḥ |<BR>
(AVŚ_5,29.2c) yo no dideva yatamo jaghāsa yathā so asya paridhiṣ patāti ||2||<BR>
<BR>
(AVŚ_5,29.3a) yathā so asya paridhiṣ patāti tathā tad agne kṛṇu jātavedaḥ |<BR>
(AVŚ_5,29.3c) viśvebhir devair saha saṃvidānaḥ ||3||<BR>
<BR>
(AVŚ_5,29.4a) akṣyau ni vidhya hṛdayaṃ ni vidhya jihvāṃ ni tṛnddhi pra dato mṛṇīhi |<BR>
(AVŚ_5,29.4c) piśāco asya yatamo jaghāsāgne yaviṣṭha prati śṛṇīhi ||4||<BR>
<BR>
(AVŚ_5,29.5a) yad asya hṛtaṃ vihṛtaṃ yat parābhṛtam ātmano jagdhaṃ yatamat piśācaiḥ |<BR>
(AVŚ_5,29.5c) tad agne vidvān punar ā bhara tvaṃ śarīre māṃsam asum erayāmaḥ ||5||<BR>
<BR>
(AVŚ_5,29.6a) āme supakve śabale vipakve yo mā piśāco aśane dadambha |<BR>
(AVŚ_5,29.6c) tad ātmanā prajayā piśācā vi yātayantām agado 'yam astu ||6||<BR>
<BR>
(AVŚ_5,29.7a) kṣire mā manthe yatamo dadambhākṛṣṭapacye aśane dhānye yaḥ |<BR>
(AVŚ_5,29.7c) tad ātmanā prajayā piśācā vi yātayantām agado 'yam astu ||7||<BR>
<BR>
(AVŚ_5,29.8a) apāṃ mā pāne yatamo dadambha kravyād yātūnām śayane śayānam |<BR>
(AVŚ_5,29.8c) tad ātmanā prajayā piśācā vi yātayantām agado 'yam astu ||8||<BR>
<BR>
(AVŚ_5,29.9a) divā mā naktaṃ yatamo dadambha kravyād yātūnām śayane śayānam |<BR>
(AVŚ_5,29.9c) tad ātmanā prajayā piśācā vi yātayantām agado 'yam astu ||9||<BR>
<BR>
(AVŚ_5,29.10a) kravyādam agne rudhiraṃ piśācaṃ manohanaṃ jahi jātavedaḥ |<BR>
(AVŚ_5,29.10c) tam indro vājī vajreṇa hantu chinattu somaḥ śiro asya dhṛṣṇuḥ ||10||<BR>
<BR>
(AVŚ_5,29.11a) sanād agne mṛṇasi yātudhānān na tvā rakṣāṃsi pṛtanāsu jigyuḥ |<BR>
(AVŚ_5,29.11c) sahamūrān anu daha kravyādo mā te hetyā mukṣata daivyāyāḥ ||11||<BR>
<BR>
(AVŚ_5,29.12a) samāhara jātavedo yad dhṛtaṃ yat parābhṛtam |<BR>
(AVŚ_5,29.12c) gātrāṇy asya vardhantām aṃśur ivā pyāyatām ayam ||12||<BR>
<BR>
(AVŚ_5,29.13a) somasyeva jātavedo aṃśur ā pyāyatām ayam |<BR>
(AVŚ_5,29.13c) agne virapśinaṃ medhyam ayakṣmaṃ kṛṇu jīvatu ||13||<BR>
<BR>
(AVŚ_5,29.14a) etās te agne samidhaḥ piśācajambhanīḥ |<BR>
(AVŚ_5,29.14c) tās tvaṃ juṣasva prati cainā gṛhāṇa jātavedaḥ ||14||<BR>
<BR>
(AVŚ_5,29.15a) tārṣṭāghīr agne samidhaḥ prati gṛhṇāhy arciṣā |<BR>
(AVŚ_5,29.15c) jahātu kravyād rūpaṃ yo asya māṃsaṃ jihīrṣati ||15||<BR>
<BR>
<BR>
<BR>
(AVŚ_5,30.1a) āvatas ta āvataḥ parāvatas ta āvataḥ |<BR>
(AVŚ_5,30.1c) ihaiva bhava mā nu gā mā pūrvān anu gāḥ pitṝn asuṃ badhnāmi te dṛḍham ||1||<BR>
<BR>
(AVŚ_5,30.2a) yat tvābhiceruḥ puruṣaḥ svo yad araṇo janaḥ |<BR>
(AVŚ_5,30.2c) unmocanapramocane ubhe vācā vadāmi te ||2||<BR>
<BR>
(AVŚ_5,30.3a) yad dudrohitha śepiṣe striyai puṃse acittyā |<BR>
(AVŚ_5,30.3c) unmocanapramocane ubhe vācā vadāmi te ||3||<BR>
<BR>
(AVŚ_5,30.4a) yat enaso mātṛkṛtāc cheṣe pitṛkṛtāc ca yat |<BR>
(AVŚ_5,30.4c) unmocanapramocane ubhe vācā vadāmi te ||4||<BR>
<BR>
(AVŚ_5,30.5a) yat te mātā yat te pitā jamir bhrātā ca sarjataḥ |<BR>
(AVŚ_5,30.5c) pratyak sevasva bheṣajaṃ jaradaṣṭiṃ kṛṇomi tvā ||5||<BR>
<BR>
(AVŚ_5,30.6a) ihaidhi puruṣa sarveṇa manasā saha |<BR>
(AVŚ_5,30.6c) dūtau yamasya mānu gā adhi jīvapurā ihi ||6||<BR>
<BR>
(AVŚ_5,30.7a) anuhūtaḥ punar ehi vidvān udayanaṃ pathaḥ |<BR>
(AVŚ_5,30.7c) ārohaṇam ākramaṇaṃ jīvatojīvato 'yanam ||7||<BR>
<BR>
(AVŚ_5,30.8a) mā bibher na mariṣyasi jaradaṣṭiṃ kṛṇomi tvā |<BR>
(AVŚ_5,30.8c) nir avocam ahaṃ yakṣmam aṅgebhyo aṅgajvaraṃ tava ||8||<BR>
<BR>
(AVŚ_5,30.9a) aṅgabhedo aṅgajvaro yaś ca te hṛdayāmayaḥ |<BR>
(AVŚ_5,30.9c) yakṣmaḥ śyena iva prāpaptad vacā sāḍhaḥ parastarām ||9||<BR>
<BR>
(AVŚ_5,30.10a) ṛṣī bodhapratībodhāv asvapno yaś ca jāgṛviḥ |<BR>
(AVŚ_5,30.10c) tau te prāṇasya goptārau divā naktaṃ ca jāgṛtām ||10||<BR>
<BR>
(AVŚ_5,30.11a) ayam agnir upasadya iha sūrya ud etu te |<BR>
(AVŚ_5,30.11c) udehi mṛtyor gambhīrāt kṛṣṇāc cit tamasas pari ||11||<BR>
<BR>
(AVŚ_5,30.12a) namo yamāya namo astu mṛtyave namaḥ pitṛbhya uta ye nayanti |<BR>
(AVŚ_5,30.12c) utpāraṇasya yo veda tam agniṃ puro dadhe 'smā ariṣṭatātaye ||12||<BR>
<BR>
(AVŚ_5,30.13a) aitu prāṇa aitu mana aitu cakṣur atho balam |<BR>
(AVŚ_5,30.13c) śarīram asya sam vidāṃ tat padbhyāṃ prati tiṣṭhatu ||13||<BR>
<BR>
(AVŚ_5,30.14a) prāṇenāgne cakṣuṣā saṃ sṛjemaṃ sam īraya tanvā saṃ balena |<BR>
(AVŚ_5,30.14c) vetthāmṛtasya mā nu gān mā nu bhūmigṛho bhuvat ||14||<BR>
<BR>
(AVŚ_5,30.15a) mā te prāṇa upa dasan mo apāno 'pi dhāyi te |<BR>
(AVŚ_5,30.15c) sūryas tvādhipatir mṛtyor udāyachatu raśmibhiḥ ||15||<BR>
<BR>
(AVŚ_5,30.16a) iyam antar vadati jihvā baddhā paniṣpadā |<BR>
(AVŚ_5,30.16c) tvayā yakṣmam nir avocaṃ śataṃ ropīś ca takmanaḥ ||16||<BR>
<BR>
(AVŚ_5,30.17a) ayaṃ lokaḥ priyatamo devānām aparājitaḥ |<BR>
(AVŚ_5,30.17c) yasmai tvam iha mṛtyave diṣṭaḥ puruṣa jajñiṣe |<BR>
(AVŚ_5,30.17e) sa ca tvānu hvayāmasi mā purā jaraso mṛthāḥ ||17||<BR>
<BR>
<BR>
<BR>
(AVŚ_5,31.1a) yāṃ te cakrur āme pātre yāṃ cakrur miśradhānye |<BR>
(AVŚ_5,31.1c) āme māṃse kṛtyāṃ yāṃ cakruḥ punaḥ prati harāmi tām ||1||<BR>
<BR>
(AVŚ_5,31.2a) yāṃ te cakruḥ kṛkavākāv aje vā yāṃ kurīriṇi |<BR>
(AVŚ_5,31.2c) avyāṃ te kṛtyāṃ yām cakruḥ punaḥ prati harāmi tām ||2||<BR>
<BR>
(AVŚ_5,31.3a) yāṃ te cakrur ekaśaphe paśūnām ubhayādati |<BR>
(AVŚ_5,31.3c) gardabhe kṛtyāṃ yāṃ cakruḥ punaḥ prati harāmi tām ||3||<BR>
<BR>
(AVŚ_5,31.4a) yāṃ te cakrur amūlāyāṃ valagaṃ vā narācyām |<BR>
(AVŚ_5,31.4c) kṣetre te kṛtyāṃ yāṃ cakruḥ punaḥ prati harāmi tām ||4||<BR>
(AVŚ_5,31.5a) yāṃ te cakrur gārhapatye pūrvāgnāv uta duścitaḥ |<BR>
(AVŚ_5,31.5c) śālāyāṃ kṛtyāṃ yām cakruḥ punaḥ prati harāmi tām ||5||<BR>
<BR>
(AVŚ_5,31.6a) yāṃ te cakruḥ sabhāyāṃ yām cakrur adhidevane |<BR>
(AVŚ_5,31.6c) akṣeṣu kṛtyāṃ yāṃ cakruḥ punaḥ prati harāmi tām ||6||<BR>
<BR>
(AVŚ_5,31.7a) yāṃ te cakruḥ senāyāṃ yāṃ cakrur iṣvāyudhe |<BR>
(AVŚ_5,31.7c) dundubhau kṛtyāṃ yāṃ cakruḥ punaḥ prati harāmi tām ||7||<BR>
<BR>
(AVŚ_5,31.8a) yāṃ te kṛtyām kūpe 'vadadhuḥ śmaśāne vā nicakhnuḥ |<BR>
(AVŚ_5,31.8c) sadmani kṛtyām yāṃ cakruḥ punaḥ prati harāmi tām ||8||<BR>
<BR>
(AVŚ_5,31.9a) yāṃ te cakruḥ puruṣāsthe agnau saṃkasuke ca yām |<BR>
(AVŚ_5,31.9c) mrokaṃ nirdāhaṃ kravyādaṃ punaḥ prati harāmi tām ||9||<BR>
(AVŚ_5,31.10a) apathenā jabhāraināṃ tāṃ pathetaḥ pra hiṇmasi |<BR>
(AVŚ_5,31.10c) adhīro maryādhīrebhyaḥ saṃ jabhārācittyā ||10||<BR>
<BR>
(AVŚ_5,31.11a) yaś cakāra na śaśāka kartuṃ śaśre pādam aṅgurim |<BR>
(AVŚ_5,31.11c) cakāra bhadram asmabhyam abhago bhagavadbhyaḥ ||11||<BR>
<BR>
(AVŚ_5,31.12a) kṛtyākṛtaṃ valaginaṃ mūlinaṃ śapatheyyam |<BR>
(AVŚ_5,31.12c) indras taṃ hantu mahatā vadhenāgnir vidhyatv astayā ||12||<BR>
<BR>
<BR>
<BR>
(AVŚ_6,1.1a) doṣo gāya bṛhad gāya dyumad dhehi |<BR>
(AVŚ_6,1.1c) ātharvaṇa stuhi devaṃ savitāram ||1||<BR>
<BR>
(AVŚ_6,1.2a) tam u ṣṭuhi yo antaḥ sindhau sūnuḥ |<BR>
(AVŚ_6,1.2c) satyasya yuvānam adroghavācaṃ suśevam ||2||<BR>
<BR>
(AVŚ_6,1.3a) sa ghā no devaḥ savitā sāviṣad amṛtāni bhūri |<BR>
(AVŚ_6,1.3c) ubhe suṣṭutī sugātave ||3||<BR>
<BR>
<BR>
(AVŚ_6,2.1a) indrāya somam ṛtvijaḥ sunotā ca dhāvata |<BR>
(AVŚ_6,2.1c) stotur yo vacaḥ śṛṇavad dhavaṃ ca me ||1||<BR>
<BR>
(AVŚ_6,2.2a) ā yaṃ viśantīndavo vayo na vṛkṣam andhasaḥ |<BR>
(AVŚ_6,2.2c) virapśin vi mṛdho jahi rakṣasvinīḥ ||2||<BR>
<BR>
(AVŚ_6,2.3a) sunotā somapāvne somam indrāya vajriṇe |<BR>
(AVŚ_6,2.3c) yuvā jeteśānaḥ sa puruṣṭutaḥ ||3||<BR>
<BR>
<BR>
<BR>
(AVŚ_6,3.1a) pātaṃ na indrāpūṣaṇāditiḥ pāntu marutaḥ |<BR>
(AVŚ_6,3.1c) apāṃ napāt sindhavaḥ sapta pātana pātu no viṣṇur uta dyauḥ ||1||<BR>
<BR>
(AVŚ_6,3.2a) pātāṃ no dyāvāpṛthivī abhiṣṭaye pātu grāvā pātu somo no aṃhasaḥ |<BR>
(AVŚ_6,3.2c) pātu no devī subhagā sarasvatī pātv agniḥ śivā ye asya pāyavaḥ ||2||<BR>
<BR>
(AVŚ_6,3.3a) pātām no devāśvinā śubhas patī uṣāsānaktota na uruṣyatām |<BR>
(AVŚ_6,3.3c) apāṃ napād abhihrutī gayasya cid deva tvaṣṭar vardhaya sarvatātaye ||3||<BR>
<BR>
<BR>
<BR>
(AVŚ_6,4.1a) tvaṣṭā me daivyaṃ vacaḥ parjanyo brahmaṇas patiḥ |<BR>
(AVŚ_6,4.1c) putrair bhrātṛbhir aditir nu pātu no duṣṭaraṃ trāyamāṇaṃ sahaḥ ||1||<BR>
<BR>
(AVŚ_6,4.2a) aṃśo bhago varuṇo mitro aryamāditiḥ pāntu marutaḥ |<BR>
(AVŚ_6,4.2c) apa tasya dveṣo gamed abhihruto yāvayac chatrum antitam ||2||<BR>
<BR>
(AVŚ_6,4.3a) dhiye sam aśvinā prāvataṃ na uruṣyā ṇa urujmann aprayuchan |<BR>
(AVŚ_6,4.3c) dyauṣ pitar yāvaya duchunā yā ||3||<BR>
<BR>
<BR>
<BR>
(AVŚ_6,5.1a) ud enam uttaraṃ nayāgne ghṛtenāhuta |<BR>
(AVŚ_6,5.1c) sam enaṃ varcasā sṛja prajayā ca bahuṃ kṛdhi ||1||<BR>
<BR>
(AVŚ_6,5.2a) indremaṃ prataraṃ kṛdhi sajātānām asad vaśī |<BR>
(AVŚ_6,5.2c) rāyas poṣeṇa saṃ sṛja jīvātave jarase naya ||2||<BR>
<BR>
(AVŚ_6,5.3a) yasya kṛṇmo havir gṛhe tam agne vardhayā tvam |<BR>
(AVŚ_6,5.3c) tasmai somo adhi bravad ayaṃ ca brahmaṇas patiḥ ||3||<BR>
<BR>
<BR>
<BR>
(AVŚ_6,6.1a) yo 'smān brahmaṇas pate 'devo abhimanyate |<BR>
(AVŚ_6,6.1c) sarvaṃ tam randhayāsi me yajamānāya sunvate ||1||<BR>
<BR>
(AVŚ_6,6.2a) yo naḥ soma suśaṃsino duḥśaṃsa ādideśati |<BR>
(AVŚ_6,6.2c) vajreṇāsya mukhe jahi sa saṃpiṣṭo apāyati ||2||<BR>
<BR>
(AVŚ_6,6.3a) yo naḥ somābhidāsati sanābhir yaś ca niṣṭyaḥ |<BR>
(AVŚ_6,6.3c) apa tasya balaṃ tira mahīva dyaur vadhatmanā ||3||<BR>
<BR>
<BR>
<BR>
(AVŚ_6,7.1a) yena somāditiḥ pathā mitrā vā yanty adruhaḥ |<BR>
(AVŚ_6,7.1c) tenā no 'vasā gahi ||1||<BR>
<BR>
(AVŚ_6,7.2a) yena soma sāhantyāsurān randhayāsi naḥ |<BR>
(AVŚ_6,7.2c) tenā no adhi vocata ||2||<BR>
<BR>
(AVŚ_6,7.3a) yena devā asurāṇām ojāṃsy avṛṇīdhvam |<BR>
(AVŚ_6,7.3c) tenā naḥ śarma yachata ||3||<BR>
<BR>
<BR>
<BR>
(AVŚ_6,8.1a) yathā vṛkṣaṃ libujā samantaṃ pariṣasvaje |<BR>
(AVŚ_6,8.1c) evā pari ṣvajasva māṃ yathā māṃ kāminy aso yathā man nāpagā asaḥ ||1||<BR>
(AVŚ_6,8.2a) yathā suparṇaḥ prapatan pakṣau nihanti bhūmyām |<BR>
(AVŚ_6,8.2c) evā ni hanmi te mano yathā māṃ kāminy aso yathā man nāpagā asaḥ ||2||<BR>
<BR>
(AVŚ_6,8.3a) yatheme dyāvāpṛthivī sadyaḥ paryeti sūryaḥ |<BR>
(AVŚ_6,8.3c) evā pary emi te mano yathā māṃ kāminy aso yathā man nāpagā asaḥ ||3||<BR>
<BR>
<BR>
(AVŚ_6,9.1a) vāñcha me tanvaṃ pādau vāñchākṣyau vāñcha sakthyau |<BR>
(AVŚ_6,9.1c) akṣyau vṛṣaṇyantyāḥ keśā māṃ te kāmena śuṣyantu ||1||<BR>
<BR>
(AVŚ_6,9.2a) mama tvā doṣaṇiśriṣaṃ kṛṇomi hṛdayaśriṣam |<BR>
(AVŚ_6,9.2c) yathā mama kratāv aso mama cittam upāyasi ||2||<BR>
<BR>
(AVŚ_6,9.3a) yāsāṃ nābhir ārehaṇaṃ hṛdi saṃvananaṃ kṛtam gāvo ghṛtasya mātaro 'mūṃ saṃ vānayantu me ||3||<BR>
<BR>
<BR>
<BR>
(AVŚ_6,10.1a) pṛthivyai śrotrāya vanaspatibhyo 'gnaye 'dhipataye svāhā ||1||<BR>
<BR>
(AVŚ_6,10.2a) prāṇāyāntarikṣāya vayobhyo vāyave 'dhipataye svāhā ||2||<BR>
<BR>
(AVŚ_6,10.3a) dive cakṣuṣe nakṣatrebhyaḥ sūryāyādhipataye svāhā ||3||<BR>
<BR>
<BR>
<BR>
(AVŚ_6,11.1a) śamīm aśvattha ārūḍhas tatra puṃsuvanaṃ kṛtam |<BR>
(AVŚ_6,11.1c) tad vai putrasya vedanaṃ tat strīṣv ā bharāmasi ||1||<BR>
<BR>
(AVŚ_6,11.2a) puṃsi vai reto bhavati tat striyām anu ṣicyate |<BR>
(AVŚ_6,11.2c) tad vai putrasya vedanaṃ tat prajāpatir abravīt ||2||<BR>
<BR>
(AVŚ_6,11.3a) prajāpatir anumatiḥ sinīvāly acīkḷpat |<BR>
(AVŚ_6,11.3c) straiṣūyam anyatra dadhat pumāṃsam u dadhat iha ||3||<BR>
<BR>
<BR>
<BR>
(AVŚ_6,12.1a) pari dyām iva sūryo 'hīnāṃ janimāgamam |<BR>
(AVŚ_6,12.1c) rātrī jagad ivānyad dhaṃsāt tenā te vāraye viṣam ||1||<BR>
<BR>
(AVŚ_6,12.2a) yad brahmabhir yad ṛṣibhir yad devair viditaṃ purā |<BR>
(AVŚ_6,12.2c) yad bhūtaṃ bhavyam āsanvat tenā te vāraye viṣam ||2||<BR>
<BR>
(AVŚ_6,12.3a) madhvā pṛñce nadyaḥ parvatā girayo madhu |<BR>
(AVŚ_6,12.3c) madhu paruṣṇī śīpālā śam āsne astu śaṃ hṛde ||3||<BR>
<BR>
<BR>
<BR>
(AVŚ_6,13.1a) namo devavadhebhyo namo rājavadhebhyaḥ |<BR>
(AVŚ_6,13.1c) atho ye viśyānāṃ vadhās tebhyo mṛtyo namo 'stu te ||1||<BR>
<BR>
(AVŚ_6,13.2a) namas te adhivākāya parāvākāya te namaḥ |<BR>
(AVŚ_6,13.2c) sumatyai mṛtyo te namo durmatyai te idaṃ namaḥ ||2||<BR>
<BR>
(AVŚ_6,13.3a) namas te yātudhānebhyo namas te bheṣajebhyaḥ |<BR>
(AVŚ_6,13.3c) namas te mṛtyo mūlebhyo brāhmaṇebhya idaṃ namaḥ ||3||<BR>
<BR>
<BR>
<BR>
(AVŚ_6,14.1a) asthisraṃsaṃ parusraṃsam āsthitam hṛdayāmayam |<BR>
(AVŚ_6,14.1c) balāsaṃ sarvaṃ nāśayāṅgeṣṭhā yaś ca parvasu ||1||<BR>
<BR>
(AVŚ_6,14.2a) nir balāsaṃ balāsinaḥ kṣiṇomi muṣkaraṃ yathā |<BR>
(AVŚ_6,14.2c) chinadmy asya bandhanaṃ mūlam urvārvā iva ||2||<BR>
<BR>
(AVŚ_6,14.3a) nir balāsetaḥ pra patāśuṅgaḥ śiśuko yathā |<BR>
(AVŚ_6,14.3c) atho ita iva hāyano 'pa drāhy avīrahā ||3||<BR>
<BR>
<BR>
<BR>
(AVŚ_6,15.1a) uttamo asy oṣadhīnāṃ tava vṛkṣā upastayaḥ |<BR>
(AVŚ_6,15.1c) upastir astu so 'smākaṃ yo asmāṃ abhidāsati ||1||<BR>
<BR>
(AVŚ_6,15.2a) sabandhuś cāsabandhuś ca yo asmāṃ abhidāsati |<BR>
(AVŚ_6,15.2c) teṣāṃ sā vṛkṣāṇām ivāhaṃ bhūyāsam uttamaḥ ||2||<BR>
<BR>
(AVŚ_6,15.3a) yathā soma oṣadhīnām uttamo haviṣāṃ kṛtaḥ |<BR>
(AVŚ_6,15.3c) talāśā vṛkṣāṇām ivāhaṃ bhūyāsam uttamaḥ ||3||<BR>
<BR>
<BR>
<BR>
(AVŚ_6,16.1a) ābayo anābayo rasas ta ugra ābayo |<BR>
(AVŚ_6,16.1c) ā te karambham admasi ||1||<BR>
<BR>
(AVŚ_6,16.2a) vihahlo nāma te pitā madāvatī nāma te mātā |<BR>
(AVŚ_6,16.2c) sa hina tvam asi yas tvam ātmānam āvayaḥ ||2||<BR>
<BR>
(AVŚ_6,16.3a) tauvilike 'velayāvāyam ailaba ailayīt |<BR>
(AVŚ_6,16.3c) babhruś ca babhrukarṇaś cāpehi nir āla ||3||<BR>
<BR>
(AVŚ_6,16.4a) alasālāsi pūrva silāñjālāsy uttarā |<BR>
(AVŚ_6,16.4c) nīlāgalasāla ||4||<BR>
<BR>
<BR>
(AVŚ_6,17.1a) yatheyam pṛthivī mahī bhūtānāṃ garbham ādadhe |<BR>
(AVŚ_6,17.1c) evā te dhriyatāṃ garbho anu sūtuṃ savitave ||1||<BR>
<BR>
(AVŚ_6,17.2a) yatheyaṃ pṛthivī mahī dādhāremān vanaspatīn |<BR>
(AVŚ_6,17.2c) evā te dhriyatāṃ garbho anu sūtuṃ savitave ||2||<BR>
<BR>
(AVŚ_6,17.3a) yatheyaṃ pṛthivī mahī dādhāra parvatān girīn |<BR>
(AVŚ_6,17.3c) evā te dhriyatāṃ garbho anu sūtuṃ savitave ||3||<BR>
<BR>
(AVŚ_6,17.4a) yatheyaṃ pṛthivī mahī dādhāra viṣṭhitaṃ jagat |<BR>
(AVŚ_6,17.4c) evā te dhriyatāṃ garbho anu sūtuṃ savitave ||4||<BR>
<BR>
<BR>
<BR>
(AVŚ_6,18.1a) īrṣyāyā dhrājiṃ prathamāṃ prathamasyā utāparām |<BR>
(AVŚ_6,18.1c) agniṃ hṛdayyaṃ śokaṃ taṃ te nir vāpayāmasi ||1||<BR>
<BR>
(AVŚ_6,18.2a) yathā bhūmir mṛtamanā mṛtān mṛtamanastarā |<BR>
(AVŚ_6,18.2c) yathota mamruṣo mana everṣyor mṛtaṃ manaḥ ||2||<BR>
<BR>
(AVŚ_6,18.3a) ado yat te hṛdi śritaṃ manaskaṃ patayiṣṇukam |<BR>
(AVŚ_6,18.3c) tatas ta īrṣyāṃ muñcāmi nir ūṣmāṇaṃ dṛter iva ||3||<BR>
<BR>
<BR>
(AVŚ_6,19.1a) punantu mā devajanāḥ punantu manavo dhiyā |<BR>
(AVŚ_6,19.1c) punantu viśvā bhūtāni pavamānaḥ punātu mā ||1||<BR>
<BR>
(AVŚ_6,19.2a) pavamānaḥ punātu mā kratve dakṣāya jīvase |<BR>
(AVŚ_6,19.2c) atho ariṣṭatātaye ||2||<BR>
<BR>
(AVŚ_6,19.3a) ubhābhyāṃ deva savitaḥ pavitreṇa savena ca |<BR>
(AVŚ_6,19.3c) asmān punīhi cakṣase ||3||<BR>
<BR>
<BR>
<BR>
(AVŚ_6,20.1a) agner ivāsya dahata eti śuṣmiṇa uteva matto vilapann apāyati |<BR>
(AVŚ_6,20.1c) anyam asmad ichatu kaṃ cid avratas tapurvadhāya namo astu takmane ||1||<BR>
<BR>
(AVŚ_6,20.2a) namo rudrāya namo astu takmane namo rājñe varuṇāya tviṣīmate |<BR>
(AVŚ_6,20.2c) namo dive namaḥ pṛthivyai nama oṣadhībhyaḥ ||2||<BR>
<BR>
(AVŚ_6,20.3a) ayaṃ yo abhiśocayiṣṇur viśvā rūpāṇi haritā kṛṇoṣi |<BR>
(AVŚ_6,20.3c) tasmai te 'ruṇāya babhrave namaḥ kṛṇomi vanyāya takmane ||3||<BR>
<BR>
<BR>
<BR>
(AVŚ_6,21.1a) imā yās tisraḥ pṛthivīs tāsāṃ ha bhūmir uttamā |<BR>
(AVŚ_6,21.1c) tāsām adhi tvaco ahaṃ bheṣajaṃ sam u jagrabham ||1||<BR>
<BR>
(AVŚ_6,21.2a) śreṣṭham asi bheṣajānāṃ vasiṣṭhaṃ vīrudhānām |<BR>
(AVŚ_6,21.2c) somo bhaga iva yāmeṣu deveṣu varuṇo yathā ||2||<BR>
<BR>
(AVŚ_6,21.3a) revatīr anādhṛṣaḥ siṣāsavaḥ siṣāsatha |<BR>
(AVŚ_6,21.3c) uta stha keśadṛmhaṇīr atho ha keśavardhanīḥ ||3||<BR>
<BR>
<BR>
<BR>
(AVŚ_6,22.1a) kṛṣṇaṃ niyānaṃ harayaḥ suparṇā apo vasānā divam ut patanti |<BR>
(AVŚ_6,22.1c) ta āvavṛtrant sadanād ṛtasyād id ghṛtena pṛthivīṃ vy ūduḥ ||1||<BR>
<BR>
(AVŚ_6,22.2a) payasvatīḥ kṛṇuthāpa oṣadhīḥ śivā yad ejathā maruto rukmavakṣasaḥ |<BR>
(AVŚ_6,22.2c) ūrjaṃ ca tatra sumatiṃ ca pinvata yatrā naro marutaḥ siñcathā madhu ||2||<BR>
<BR>
(AVŚ_6,22.3a) udapruto marutas tāṃ iyarta vṛṣṭir yā viśvā nivatas pṛṇāti |<BR>
(AVŚ_6,22.3c) ejāti glahā kanyeva tunnairuṃ tundānā patyeva jāyā ||3||<BR>
<BR>
<BR>
<BR>
(AVŚ_6,23.1a) sasruṣīs tad apaso divā naktaṃ ca sasruṣīḥ |<BR>
(AVŚ_6,23.1c) vareṇyakratur aham apo devīr upa hvaye ||1||<BR>
<BR>
(AVŚ_6,23.2a) otā āpaḥ karmaṇyā muñcantv itaḥ praṇītaye |<BR>
(AVŚ_6,23.2c) sadyaḥ kṛṇvantv etave ||2||<BR>
<BR>
(AVŚ_6,23.3a) devasya savituḥ save karma kṛṇvantu mānuṣāḥ |<BR>
(AVŚ_6,23.3c) śaṃ no bhavantv apa oṣadhīḥ śivāḥ ||3||<BR>
<BR>
<BR>
<BR>
(AVŚ_6,24.1a) himavataḥ pra sravanti sindhau samaha saṅgamaḥ |<BR>
(AVŚ_6,24.1c) āpo ha mahyaṃ tad devīr dadan hṛddyotabheṣajam ||1||<BR>
<BR>
(AVŚ_6,24.2a) yan me akṣyor ādidyota pārṣṇyoḥ prapadoś ca yat |<BR>
(AVŚ_6,24.2c) āpas tat sarvaṃ niṣ karan bhiṣajāṃ subhiṣaktamāḥ ||2||<BR>
<BR>
(AVŚ_6,24.3a) sindhupatnīḥ sindhurājñīḥ sarvā yā nadya sthana |<BR>
(AVŚ_6,24.3c) datta nas tasya bheṣajaṃ tenā vo bhunajāmahai ||3||<BR>
<BR>
<BR>
<BR>
(AVŚ_6,25.1a) pañca ca yāḥ pañcāśac ca saṃyanti manyā abhi |<BR>
(AVŚ_6,25.1c) itas tāḥ sarvā naśyantu vākā apacitām iva ||1||<BR>
<BR>
(AVŚ_6,25.2a) sapta ca yāḥ saptatiś ca saṃyanti graivyā abhi |<BR>
(AVŚ_6,25.2c) itas tāḥ sarvā naśyantu vākā apacitām iva ||2||<BR>
<BR>
(AVŚ_6,25.3a) nava ca yā navatiś ca saṃyanti skandhyā abhi |<BR>
(AVŚ_6,25.3c) itas tāḥ sarvā naśyantu vākā apacitām iva ||3||<BR>
<BR>
<BR>
<BR>
(AVŚ_6,26.1a) ava mā pāpmant sṛja vaśī san mṛdayāsi naḥ |<BR>
(AVŚ_6,26.1c) ā mā bhadrasya loke pāpman dhehy avihrutam ||1||<BR>
<BR>
(AVŚ_6,26.2a) yo naḥ pāpman na jahāsi tam u tvā jahimo vayam |<BR>
(AVŚ_6,26.2c) pathām anu vyāvartane 'nyaṃ pāpmānu padyatām ||2||<BR>
<BR>
(AVŚ_6,26.3a) anyatrāsman ny ucyatu sahasrākṣo amartyaḥ |<BR>
(AVŚ_6,26.3c) yaṃ dveṣāma tam ṛchatu yam u dviṣmas tam ij jahi ||3||<BR>
<BR>
<BR>
<BR>
(AVŚ_6,27.1a) devāḥ kapota iṣito yad ichan dūto nirṛtyā idam ājagāma |<BR>
(AVŚ_6,27.1c) tasmā arcāma kṛṇavāma niṣkṛtiṃ śaṃ no astu dvipade śaṃ catuṣpade ||1||<BR>
<BR>
(AVŚ_6,27.2a) śivaḥ kapota iṣito no astv anāgā devāḥ śakuno gṛhaṃ naḥ |<BR>
(AVŚ_6,27.2c) agnir hi vipro juṣatām havir naḥ pari hetiḥ pakṣiṇī no vṛṇaktu ||2||<BR>
<BR>
(AVŚ_6,27.3a) hetiḥ pakṣiṇī na dabhāty asmān āṣṭrī padaṃ kṛṇute agnidhāne |<BR>
(AVŚ_6,27.3c) śivo gobhya uta puruṣebhyo no astu mā no devā iha hiṃsīt kapota ||3||<BR>
<BR>
<BR>
<BR>
(AVŚ_6,28.1a) ṛcā kapotaṃ nudata praṇodam iṣaṃ madantaḥ pari gāṃ nayāmaḥ |<BR>
(AVŚ_6,28.1c) saṃlobhayanto duritā padāni hitvā na ūrjaṃ pra padāt pathiṣṭhaḥ ||1||<BR>
<BR>
(AVŚ_6,28.2a) parīme 'gnim arṣata parīme gām aneṣata |<BR>
(AVŚ_6,28.2c) deveṣv akrata śravaḥ ka imāṃ ā dadharṣati ||2||<BR>
<BR>
(AVŚ_6,28.3a) yaḥ prathamaḥ pravatam āsasāda bahubhyaḥ panthām anupaspaśānaḥ |<BR>
(AVŚ_6,28.3c) yo 'syeśe dvipado yaś catuṣpadas tasmai yamāya namo astu mṛtyave ||3||<BR>
<BR>
<BR>
<BR>
(AVŚ_6,29.1a) amūn hetiḥ patatriṇī ny etu yad ulūko vadati mogham etat |<BR>
(AVŚ_6,29.1c) yad vā kapota padam agnau kṛṇoti ||1||<BR>
<BR>
(AVŚ_6,29.2a) yau te dūtau nirṛta idam eto 'prahitau prahitau vā gṛhaṃ naḥ |<BR>
(AVŚ_6,29.2c) kapotolūkābhyām apadaṃ tad astu ||2||<BR>
<BR>
(AVŚ_6,29.3a) avairahatyāyedam ā papatyāt suvīratāyā idam ā sasadyāt |<BR>
(AVŚ_6,29.3c) parāṅ eva parā vada parācīm anu saṃvatam |<BR>
(AVŚ_6,29.3e) yathā yamasya tvā gṛhe 'rasaṃ praticākaśān ābhūkaṃ praticākaśān ||3||<BR>
<BR>
<BR>
<BR>
(AVŚ_6,30.1a) devā imaṃ madhunā saṃyutaṃ yavaṃ sarasvatyām adhi maṇāv acarkṛṣuḥ |<BR>
(AVŚ_6,30.1c) indra āsīt sīrapatiḥ śatakratuḥ kīnāśā āsan marutaḥ sudānavaḥ ||1||<BR>
<BR>
(AVŚ_6,30.2a) yas te mado 'vakeśo vikeśo yenābhihasyaṃ puruṣaṃ kṛṇoṣi |<BR>
(AVŚ_6,30.2c) ārāt tvad anyā vanāni vṛkṣi tvaṃ śami śatavalśā vi roha ||2||<BR>
<BR>
(AVŚ_6,30.3a) bṛhatpalāśe subhage varṣavṛddha ṛtāvari |<BR>
(AVŚ_6,30.3c) māteva putrebhyo mṛḍa keśebhyaḥ śami ||3||<BR>
<BR>
<BR>
<BR>
(AVŚ_6,31.1a) āyaṃ gauḥ pṛśnir akramīd asadan mātaram puraḥ |<BR>
(AVŚ_6,31.1c) pitaram ca prayant svaḥ ||1||<BR>
<BR>
(AVŚ_6,31.2a) antaś carati rocanā asya prāṇād apānataḥ |<BR>
(AVŚ_6,31.2c) vy akhyan mahiṣaḥ svaḥ ||2||<BR>
<BR>
(AVŚ_6,31.3a) triṃśad dhāmā vi rājati vāk pataṅgo aśiśriyat |<BR>
(AVŚ_6,31.3c) prati vastor ahar dyubhiḥ ||3||<BR>
<BR>
<BR>
<BR>
(AVŚ_6,32.1a) antardāve juhuta sv etad yātudhānakṣayaṇaṃ ghṛtena |<BR>
(AVŚ_6,32.1c) ārād rakṣāṃsi prati daha tvam agne na no gṛhāṇām upa tītapāsi ||1||<BR>
<BR>
(AVŚ_6,32.2a) rudro vo grīvā aśarait piśācāḥ pṛṣṭīr vo 'pi śṛṇātu yātudhānāḥ |<BR>
(AVŚ_6,32.2c) vīrud vo viśvatovīryā yamena sam ajīgamat ||2||<BR>
<BR>
(AVŚ_6,32.3a) abhayaṃ mitrāvaruṇāv ihāstu no 'rciṣāttriṇo nudataṃ pratīcaḥ |<BR>
(AVŚ_6,32.3c) mā jñātāraṃ mā pratiṣṭhāṃ vidanta mitho vighnānā upa yantu mṛtyum ||3||<BR>
<BR>
<BR>
<BR>
(AVŚ_6,33.1a) yasyedam ā rajo yujas tuje janā navaṃ svaḥ |<BR>
(AVŚ_6,33.1c) indrasya rantyaṃ bṛhat ||1||<BR>
(AVŚ_6,33.2a) nādhṛṣa ā dadhṛṣate dhṛṣāṇo dhṛṣitaḥ śavaḥ |<BR>
(AVŚ_6,33.2c) purā yathā vyathiḥ śrava indrasya nādhṛṣe śavaḥ ||2||<BR>
<BR>
(AVŚ_6,33.3a) sa no dadātu tāṃ rayim uruṃ piśaṅgasaṃdṛśam |<BR>
(AVŚ_6,33.3c) indraḥ patis tuviṣṭamo janeṣv ā ||3||<BR>
<BR>
<BR>
<BR>
(AVŚ_6,34.1a) prāgnaye vācam īraya vṛṣabhāya kṣitīnām |<BR>
(AVŚ_6,34.1c) sa naḥ parṣad ati dviṣaḥ ||1||<BR>
<BR>
(AVŚ_6,34.2a) yo rakṣāṃsi nijūrvaty agnis tigmena śociṣā |<BR>
(AVŚ_6,34.2c) sa naḥ parṣad ati dviṣaḥ ||2||<BR>
<BR>
(AVŚ_6,34.3a) yaḥ parasyāḥ parāvatas tiro dhanvātirocate |<BR>
(AVŚ_6,34.3c) sa naḥ parṣad ati dviṣaḥ ||3||<BR>
<BR>
(AVŚ_6,34.4a) yo viśvābhi vipaśyati bhuvanā saṃ ca paśyati |<BR>
(AVŚ_6,34.4c) sa naḥ parṣad ati dviṣaḥ ||4||<BR>
<BR>
(AVŚ_6,34.5a) yo asya pāre rajasaḥ śukro agnir ajāyata |<BR>
(AVŚ_6,34.5c) sa naḥ parṣad ati dviṣaḥ ||5||<BR>
<BR>
<BR>
<BR>
(AVŚ_6,35.1a) vaiśvānaro na ūtaya ā pra yātu parāvataḥ |<BR>
(AVŚ_6,35.1c) agnir naḥ suṣṭutīr upa ||1||<BR>
<BR>
(AVŚ_6,35.2a) vaiśvānaro na āgamad imaṃ yajñaṃ sajūr upa |<BR>
(AVŚ_6,35.2c) agnir uktheṣv aṃhasu ||2||<BR>
<BR>
(AVŚ_6,35.3a) vaiśvānaro 'ṅgirasāṃ stomam ukthaṃ ca cākḷpat |<BR>
(AVŚ_6,35.3c) aiṣu dyumnaṃ svar yamat ||3||<BR>
<BR>
<BR>
<BR>
(AVŚ_6,36.1a) ṛtāvānaṃ vaiśvānaram ṛtasya jyotiṣas patim |<BR>
(AVŚ_6,36.1c) ajasraṃ gharmam īmahe ||1||<BR>
<BR>
(AVŚ_6,36.2a) sa viśvā prati cākḷpa ṛtūṃr ut sṛjate vaśī |<BR>
(AVŚ_6,36.2c) yajñasya vaya uttiran ||2||<BR>
<BR>
(AVŚ_6,36.3a) agniḥ pareṣu dhāmasu kāmo bhūtasya bhavyasya |<BR>
(AVŚ_6,36.3c) samrād eko vi rājati ||3||<BR>
<BR>
<BR>
<BR>
(AVŚ_6,37.1a) upa prāgāt sahasrākṣo yuktvā śapatho ratham |<BR>
(AVŚ_6,37.1c) śaptāram anvichan mama vṛka ivāvimato gṛham ||1||<BR>
<BR>
(AVŚ_6,37.2a) pari ṇo vṛṅgdhi śapatha hradam agnir ivā dahan |<BR>
(AVŚ_6,37.2c) śaptāram atra no jahi divo vṛkṣam ivāśaniḥ ||2||<BR>
<BR>
(AVŚ_6,37.3a) yo naḥ śapād aśapataḥ śapato yaś ca naḥ śapāt |<BR>
(AVŚ_6,37.3c) śune peṣṭram ivāvakṣāmaṃ taṃ praty asyāmi mṛtyave ||3||<BR>
<BR>
<BR>
<BR>
(AVŚ_6,38.1a) siṃhe vyāghra uta yā pṛdākau tviṣir agnau brāhmaṇe sūrye yā |<BR>
(AVŚ_6,38.1c) indraṃ yā devī subhagā jajāna sā na aitu varcasā saṃvidānā ||1||<BR>
<BR>
(AVŚ_6,38.2a) yā hastini dvīpini yā hiraṇye tviṣir apsu goṣu yā puruṣeṣu |<BR>
(AVŚ_6,38.2c) indraṃ yā devī subhagā jajāna sā na aitu varcasā saṃvidānā ||2||<BR>
<BR>
(AVŚ_6,38.3a) rathe akṣeṣv ṛṣabhasya vāje vāte parjanye varuṇasya śuṣme |<BR>
(AVŚ_6,38.3c) indram yā devī subhagā jajāna sā na aitu varcasā saṃvidānā ||3||<BR>
<BR>
(AVŚ_6,38.4a) rājanye dundubhāv āyatāyām aśvasya vāje puruṣasya māyau |<BR>
(AVŚ_6,38.4c) indram yā devī subhagā jajāna sā na aitu varcasā samvidānā ||4||<BR>
<BR>
<BR>
<BR>
(AVŚ_6,39.1a) yaśo havir vardhatām indrajūtaṃ sahasravīryaṃ subhṛtaṃ sahaskṛtam |<BR>
(AVŚ_6,39.1c) prasarsrāṇam anu dīrghāya cakṣase haviṣmantaṃ mā vardhaya jyeṣṭhatātaye ||1||<BR>
<BR>
(AVŚ_6,39.2a) achā na indraṃ yaśasaṃ yaśobhir yaśasvinaṃ namasānā vidhema |<BR>
(AVŚ_6,39.2c) sa no rāsva rāṣṭram indrajūtaṃ tasya te rātau yaśasaḥ syāma ||2||<BR>
<BR>
(AVŚ_6,39.3a) yaśā indro yaśā agnir yaśāḥ somo ajāyata |<BR>
(AVŚ_6,39.3c) yaśā viśvasya bhūtasya aham asmi yaśastamaḥ ||3||<BR>
<BR>
<BR>
<BR>
(AVŚ_6,40.1a) abhayaṃ dyāvāpṛthivī ihāstu no 'bhayaṃ somaḥ savitā naḥ kṛṇotu |<BR>
(AVŚ_6,40.1c) abhayaṃ no 'stūrv antarikṣaṃ saptaṛṣīṇāṃ ca haviṣābhayaṃ no astu ||1||<BR>
<BR>
(AVŚ_6,40.2a) asmai grāmāya pradiśaś catasra ūrjaṃ subhūtaṃ svasti savitā naḥ kṛṇotu |<BR>
(AVŚ_6,40.2c) aśatrv indro abhayaṃ naḥ kṛṇotv anyatra rājñām abhi yātu manyuḥ ||2||<BR>
<BR>
(AVŚ_6,40.3a) anamitraṃ no adharād anamitraṃ na uttarāt |<BR>
(AVŚ_6,40.3c) indrānamitraṃ naḥ paścād anamitraṃ puras kṛdhi ||3||<BR>
<BR>
<BR>
<BR>
(AVŚ_6,41.1a) manase cetase dhiya ākūtaya uta cittaye |<BR>
(AVŚ_6,41.1c) matyai śrutāya cakṣase vidhema haviṣā vayam ||1||<BR>
<BR>
(AVŚ_6,41.2a) apānāya vyānāya prāṇāya bhūridhāyase |<BR>
(AVŚ_6,41.2c) sarasvatyā uruvyace vidhema haviṣā vayam ||2||<BR>
<BR>
(AVŚ_6,41.3a) mā no hāsiṣur ṛṣayo daivyā ye tanūpā ye nas tanvas tanūjāḥ |<BR>
(AVŚ_6,41.3c) amartyā martyāṃ abhi naḥ sacadhvam āyur dhatta prataraṃ jīvase naḥ ||3||<BR>
<BR>
<BR>
<BR>
(AVŚ_6,42.1a) ava jyām iva dhanvano manyuṃ tanomi te hṛdaḥ |<BR>
(AVŚ_6,42.1c) yathā saṃmanasau bhūtvā sakhāyāv iva sacāvahai ||1||<BR>
<BR>
(AVŚ_6,42.2a) sakhāyāv iva sacāvahā ava manyuṃ tanomi te |<BR>
(AVŚ_6,42.2c) adhas te aśmano manyum upāsyāmasi yo guruḥ ||2||<BR>
<BR>
(AVŚ_6,42.3a) abhi tiṣṭhāmi te manyuṃ pārṣṇyā prapadena ca |<BR>
(AVŚ_6,42.3c) yathāvaśo na vādiṣo mama cittam upāyasi ||3||<BR>
<BR>
<BR>
<BR>
(AVŚ_6,43.1a) ayaṃ darbho vimanyukaḥ svāya cāraṇāya ca |<BR>
(AVŚ_6,43.1c) manyor vimanyukasyāyaṃ manyuśamana ucyate ||1||<BR>
<BR>
(AVŚ_6,43.2a) ayaṃ yo bhūrimūlaḥ samudram avatiṣṭhati |<BR>
(AVŚ_6,43.2c) darbhaḥ pṛthivyā utthito manyuśamana ucyate ||2||<BR>
<BR>
(AVŚ_6,43.3a) vi te hanavyāṃ śaraṇiṃ vi te mukhyāṃ nayāmasi |<BR>
(AVŚ_6,43.3c) yathāvaśo na vādiṣo mama cittam upāyasi ||3||<BR>
<BR>
<BR>
<BR>
(AVŚ_6,44.1a) asthād dyaur asthāt pṛthivy asthād viśvam idaṃ jagat |<BR>
(AVŚ_6,44.1c) asthur vṛkṣā ūrdhvasvapnās tiṣṭhād rogo ayaṃ tava ||1||<BR>
<BR>
(AVŚ_6,44.2a) śataṃ yā bheṣajāni te sahasraṃ saṃgatāni ca |<BR>
(AVŚ_6,44.2c) śreṣṭham āsrāvabheṣajaṃ vasiṣṭhaṃ roganāśanam ||2||<BR>
<BR>
(AVŚ_6,44.3a) rudrasya mūtram asy amṛtasya nābhiḥ |<BR>
(AVŚ_6,44.3c) viṣāṇakā nāma vā asi pitṝṇāṃ mūlād utthitā vātīkṛtanāśanī ||3||<BR>
<BR>
<BR>
<BR>
(AVŚ_6,45.1a) paro 'pehi manaspāpa kim aśastāni śaṃsasi |<BR>
(AVŚ_6,45.1c) parehi na tvā kāmaye vṛkṣāṃ vanāni saṃ cara gṛheṣu goṣu me manaḥ ||1||<BR>
<BR>
(AVŚ_6,45.2a) avaśasā niḥśasā yat parāśasopārima jāgrato yat svapantaḥ |<BR>
(AVŚ_6,45.2c) agnir viśvāny apa duṣkṛtāny ajuṣṭāny āre asmad dadhātu ||2||<BR>
<BR>
(AVŚ_6,45.3a) yad indra brahmaṇas pate 'pi mṛṣā carāmasi |<BR>
(AVŚ_6,45.3c) pracetā na āṅgiraso duritāt pātv aṃhasaḥ ||3||<BR>
<BR>
<BR>
<BR>
(AVŚ_6,46.1a) yo na jīvo 'si na mṛto devānām amṛtagarbho 'si svapna |<BR>
(AVŚ_6,46.1c) varuṇānī te mātā yamaḥ pitārarur nāmāsi ||1||<BR>
<BR>
(AVŚ_6,46.2a) vidma te svapna janitraṃ devajāmīnāṃ putro 'si yamasya karaṇaḥ |<BR>
(AVŚ_6,46.2c) antako 'si mṛtyur asi taṃ tvā svapna tathā saṃ vidma sa naḥ svapna duṣvapnyāt pāhi ||2||<BR>
<BR>
(AVŚ_6,46.3a) yathā kalāṃ yathā śaphaṃ yatharṇaṃ saṃnayanti |<BR>
(AVŚ_6,46.3c) evā duṣvapnyaṃ sarvaṃ dviṣate saṃ nayāmasi ||3||<BR>
<BR>
<BR>
<BR>
(AVŚ_6,47.1a) agniḥ prātaḥsavane pātv asmān vaiśvānaro viśvakṛd viśvaśaṃbhūḥ |<BR>
(AVŚ_6,47.1c) sa naḥ pāvako draviṇe dadhātv āyuṣmantaḥ sahabhakṣāḥ syāma ||1||<BR>
<BR>
(AVŚ_6,47.2a) viśve devā maruta indro asmān asmin dvitīye savane na jahyuḥ |<BR>
(AVŚ_6,47.2c) āyuṣmantaḥ priyam eṣāṃ vadanto vayaṃ devānāṃ sumatau syāma ||2||<BR>
<BR>
(AVŚ_6,47.3a) idaṃ tṛtīyaṃ savanaṃ kavīnām ṛtena ye camasam airayanta |<BR>
(AVŚ_6,47.3c) te saudhanvanāḥ svar ānaśānāḥ sviṣṭiṃ no abhi vasyo nayantu ||3||<BR>
<BR>
<BR>
<BR>
(AVŚ_6,48.1a) śyeno 'si gāyatrachandā anu tvā rabhe |<BR>
(AVŚ_6,48.1c) svasti mā saṃ vahāsya yajñasyodṛci svāhā ||1||<BR>
<BR>
(AVŚ_6,48.2a) ṛbhur asi jagachandā anu tvā rabhe |<BR>
(AVŚ_6,48.2c) svasti mā saṃ vahāsya yajñasyodṛci svāhā ||2||<BR>
<BR>
(AVŚ_6,48.3a) vṛṣāsi triṣṭupchandā anu tvā rabhe |<BR>
(AVŚ_6,48.3c) svasti mā saṃ vahāsya yajñasyodṛci svāhā ||3||<BR>
<BR>
<BR>
<BR>
(AVŚ_6,49.1a) nahi te agne tanvaḥ krūram ānaṃśa martyaḥ |<BR>
(AVŚ_6,49.1c) kapir babhasti tejanaṃ svaṃ jarāyu gaur iva ||1||<BR>
<BR>
(AVŚ_6,49.2a) meṣa iva vai saṃ ca vi corv acyase yad uttaradrāv uparaś ca khādataḥ |<BR>
(AVŚ_6,49.2c) śīrṣṇā śiro 'psasāpso ardayann aṃśūn babhasti haritebhir āsabhiḥ ||2||<BR>
<BR>
(AVŚ_6,49.3a) suparṇā vācam akratopa dyavy ākhare kṛṣṇā iṣirā anartiṣuḥ |<BR>
(AVŚ_6,49.3c) ni yan niyanti uparasya niṣkṛtiṃ purū reto dadhire sūryaśritaḥ ||3||<BR>
<BR>
<BR>
<BR>
(AVŚ_6,50.1a) hataṃ tardaṃ samaṅkam ākhum aśvinā chintaṃ śiro api pṛṣṭīḥ śṛṇītam |<BR>
(AVŚ_6,50.1c) yavān ned adān api nahyataṃ mukham athābhayaṃ kṛṇutaṃ dhānyāya ||1||<BR>
<BR>
(AVŚ_6,50.2a) tarda hai pataṅga hai jabhya hā upakvasa |<BR>
(AVŚ_6,50.2c) brahmevāsaṃsthitaṃ havir anadanta imān yavān ahiṃsanto apodita ||2||<BR>
<BR>
(AVŚ_6,50.3a) tardāpate vaghāpate tṛṣṭajambhā ā śṛṇota me |<BR>
(AVŚ_6,50.3c) ya āraṇyā vyadvarā ye ke ca stha vyadvarās tānt sarvān jambhayāmasi ||3||<BR>
<BR>
<BR>
<BR>
(AVŚ_6,51.1a) vāyoḥ pūtaḥ pavitreṇa pratyaṅ somo ati drutaḥ |<BR>
(AVŚ_6,51.1c) indrasya yujaḥ sakhā ||1||<BR>
<BR>
(AVŚ_6,51.2a) āpo asmān mātaraḥ sūdayantu ghṛtena no ghṛtapvaḥ punantu |<BR>
(AVŚ_6,51.2c) viśvaṃ hi ripraṃ pravahanti devīr ud id ābhyaḥ śucir ā pūta emi ||2||<BR>
<BR>
(AVŚ_6,51.3a) yat kiṃ cedaṃ varuṇa daivye jane 'bhidrohaṃ manuṣyāś caranti |<BR>
(AVŚ_6,51.3c) acittyā cet tava dharma yuyopima mā nas tasmād enaso deva rīriṣaḥ ||3||<BR>
<BR>
<BR>
(AVŚ_6,52.1a) ut sūryo diva eti puro rakṣāṃsi nijūrvan |<BR>
(AVŚ_6,52.1c) ādityaḥ parvatebhyo viśvadṛṣṭo adṛṣṭahā ||1||<BR>
<BR>
(AVŚ_6,52.2a) ni gāvo goṣṭhe asadan ni mṛgāso avikṣata |<BR>
(AVŚ_6,52.2c) ny ūrmayo nadīnaṃ ny adṛṣṭā alipsata ||2||<BR>
<BR>
(AVŚ_6,52.3a) āyurdadaṃ vipaścitaṃ śrutāṃ kaṇvasya vīrudham |<BR>
(AVŚ_6,52.3c) ābhāriṣaṃ viśvabheṣajīm asyādṛṣṭān ni śamayat ||3||<BR>
<BR>
<BR>
<BR>
(AVŚ_6,53.1a) dyauś ca ma idaṃ pṛthivī ca pracetasau śukro bṛhan dakṣiṇayā pipartu |<BR>
(AVŚ_6,53.1c) anu svadhā cikitāṃ somo agnir vāyur naḥ pātu savitā bhagaś ca ||1||<BR>
<BR>
(AVŚ_6,53.2a) punaḥ prāṇaḥ punar ātmā na aitu punaś cakṣuḥ punar asur na aitu |<BR>
(AVŚ_6,53.2c) vaiśvānaro no adabdhas tanūpā antas tiṣṭhāti duritāni viśvā ||2||<BR>
<BR>
(AVŚ_6,53.3a) saṃ varcasā payasā saṃ tanūbhir aganmahi manasā saṃ śivena |<BR>
(AVŚ_6,53.3c) tvaṣṭā no atra varīyaḥ kṛṇotv anu no mārṣṭu tanvo yad viriṣṭam ||3||<BR>
<BR>
<BR>
(AVŚ_6,54.1a) idaṃ tad yuja uttaram indraṃ śumbhāmy aṣṭaye |<BR>
(AVŚ_6,54.1c) asya kṣatraṃ śriyaṃ mahīṃ vṛṣṭir iva vardhayā tṛṇam ||1||<BR>
<BR>
(AVŚ_6,54.2a) asmai kṣatram agnīṣomāv asmai dhārayataṃ rayim |<BR>
(AVŚ_6,54.2c) imaṃ rāṣṭrasyābhīvarge kṛṇutam yuja uttaram ||2||<BR>
<BR>
(AVŚ_6,54.3a) sabandhuś cāsabandhuś ca yo asmāṃ abhidāsati |<BR>
(AVŚ_6,54.3c) sarvaṃ taṃ randhayāsi me yajamānāya sunvate ||3||<BR>
<BR>
<BR>
<BR>
(AVŚ_6,55.1a) ye panthāno bahavo devayānā antarā dyāvāpṛthivī saṃcaranti |<BR>
(AVŚ_6,55.1c) teṣām ajyāniṃ yatamo vahāti tasmai mā devāḥ pari datteha sarve ||1||<BR>
<BR>
(AVŚ_6,55.2a) grīṣmo hemantaḥ śiśiro vasantaḥ śarad varṣāḥ svite no dadhāta |<BR>
(AVŚ_6,55.2c) ā no goṣu bhajatā prajāyāṃ nivāta id vaḥ śaraṇe syāma ||2||<BR>
<BR>
(AVŚ_6,55.3a) idāvatsarāya parivatsarāya saṃvatsarāya kṛṇutā bṛhan namaḥ |<BR>
(AVŚ_6,55.3c) teṣāṃ vayaṃ sumatau yajñiyānām api bhadre sau manase syāma ||3||<BR>
<BR>
<BR>
<BR>
(AVŚ_6,56.1a) mā no devā ahir vadhīt satokānt sahapuruṣān |<BR>
(AVŚ_6,56.1c) samyataṃ na vi ṣparad vyāttaṃ na saṃ yaman namo devajanebhyaḥ |<BR>
<BR>
(AVŚ_6,56.2a) namo 'stv asitāya namas tiraścirājaye |<BR>
(AVŚ_6,56.2c) svajāya babhrave namo namo devajanebhyaḥ ||2||<BR>
<BR>
(AVŚ_6,56.3a) saṃ te hanmi datā dataḥ sam u te hanvā hanū |<BR>
(AVŚ_6,56.3c) saṃ te jihvayā jihvāṃ sam v āsnāha āsyam ||3||<BR>
<BR>
<BR>
<BR>
(AVŚ_6,57.1a) idam id vā u bheṣajam idaṃ rudrasya bheṣajam |<BR>
(AVŚ_6,57.1c) yeneṣum ekatejanāṃ śataśalyām apabravat ||1||<BR>
<BR>
(AVŚ_6,57.2a) jālāṣeṇābhi ṣiñcata jālāṣeṇopa siñcata |<BR>
(AVŚ_6,57.2c) jālāṣam ugraṃ bheṣajaṃ tena no mṛḍa jīvase ||2||<BR>
<BR>
(AVŚ_6,57.3a) śaṃ ca no mayaś ca no mā ca naḥ kiṃ canāmamat |<BR>
(AVŚ_6,57.3c) kṣamā rapo viśvaṃ no astu bheṣajaṃ sarvaṃ no astu bheṣajam ||3||<BR>
<BR>
<BR>
<BR>
(AVŚ_6,58.1a) yaśasaṃ mendro maghavān kṛṇotu yaśasaṃ dyāvāpṛthivī ubhe ime |<BR>
(AVŚ_6,58.1c) yaśasaṃ mā devaḥ savitā kṛṇotu priyo dātur dakṣiṇāyā iha syām ||1||<BR>
<BR>
(AVŚ_6,58.2a) yathendro dyāvāpṛthivyor yaśasvān yathāpa oṣadhīṣu yaśasvatīḥ |<BR>
(AVŚ_6,58.2c) evā viśveṣu deveṣu vayaṃ sarveṣu yaśasaḥ syāma ||2||<BR>
<BR>
(AVŚ_6,58.3a) yaśā indro yaśā agnir yaśāḥ somo ajāyata |<BR>
(AVŚ_6,58.3c) yaśā viśvasya bhūtasyāham asmi yaśastamaḥ ||3||<BR>
<BR>
<BR>
<BR>
(AVŚ_6,59.1a) anaḍudbhyas tvaṃ prathamaṃ dhenubhyas tvam arundhati |<BR>
(AVŚ_6,59.1c) adhenave vayase śarma yacha catuṣpade ||1||<BR>
<BR>
(AVŚ_6,59.2a) śarma yachatv oṣadhiḥ saha devīr arundhatī |<BR>
(AVŚ_6,59.2c) karat payasvantaṃ goṣṭham ayakṣmāṃ uta pūruṣān ||2||<BR>
<BR>
(AVŚ_6,59.3a) viśvarūpāṃ subhagām achāvadāmi jīvalām |<BR>
(AVŚ_6,59.3c) sā no rudrasyāstāṃ hetiṃ dūraṃ nayatu gobhyaḥ ||3||<BR>
<BR>
<BR>
<BR>
(AVŚ_6,60.1a) ayam ā yāty aryamā purastād viṣitastupaḥ |<BR>
(AVŚ_6,60.1c) asyā ichann agruvai patim uta jāyām ajānaye ||1||<BR>
<BR>
(AVŚ_6,60.2a) aśramad iyam aryamann anyāsāṃ samanaṃ yatī |<BR>
(AVŚ_6,60.2c) aṅgo nv aryamann asyā anyāḥ samanam āyati ||2||<BR>
<BR>
(AVŚ_6,60.3a) dhātā dādhāra pṛthivīm dhātā dyām uta sūryam |<BR>
(AVŚ_6,60.3c) dhātāsyā agruvai patim dadhātu pratikāmyam ||3||<BR>
<BR>
<BR>
<BR>
(AVŚ_6,61.1a) mahyam āpo madhumad erayantāṃ mahyaṃ sūro abharaj jyotiṣe kam |<BR>
(AVŚ_6,61.1c) mahyaṃ devā uta viśve tapojā mahyaṃ devaḥ savitā vyaco dhāt ||1||<BR>
<BR>
(AVŚ_6,61.2a) ahaṃ viveca pṛthivīm uta dyām aham ṛtūṃr ajanayaṃ sapta sākam |<BR>
(AVŚ_6,61.2c) ahaṃ satyam anṛtaṃ yad vadāmy ahaṃ daivīṃ pari vācam viśaś ca ||2||<BR>
<BR>
(AVŚ_6,61.3a) ahaṃ jajāna pṛthivīm uta dyām aham ṛtūṃr ajanayaṃ sapta sindhūn |<BR>
(AVŚ_6,61.3c) ahaṃ satvam anṛtaṃ yad vadāmi yo agnīṣomāv ajuṣe sakhāyā ||3||<BR>
<BR>
<BR>
<BR>
(AVŚ_6,62.1a) vaiśvānaro raśmibhir naḥ punātu vātaḥ prāṇeneṣiro nabhobhiḥ |<BR>
(AVŚ_6,62.1c) dyāvāpṛthivī payasā payasvatī ṛtāvarī yajñiye na punītām ||1||<BR>
<BR>
(AVŚ_6,62.2a) vaiśvānarīṃ sūnṛtām ā rabhadhvaṃ yasyā āśās tanvo vītapṛṣṭhāḥ |<BR>
(AVŚ_6,62.2c) tayā gṛṇantaḥ sadhamādeṣu vayaṃ syāma patayo rayīnām ||2||<BR>
<BR>
(AVŚ_6,62.3a) vaiśvānarīṃ varcasa ā rabhadhvaṃ śuddhā bhavantaḥ śucayaḥ pāvakāḥ |<BR>
(AVŚ_6,62.3c) iheḍayā sadhamādaṃ madanto jyok paśyema sūryam uccarantam ||3||<BR>
<BR>
<BR>
<BR>
(AVŚ_6,63.1a) yat te devī nirṛtir ābabandha dāma grīvāsv avimokyaṃ yat |<BR>
(AVŚ_6,63.1c) tat te vi ṣyāmy āyuṣe varcase balāyādomadam annam addhi prasūtaḥ ||1||<BR>
<BR>
(AVŚ_6,63.2a) namo 'stu te nirṛte tigmatejo 'yasmayān vi cṛtā bandhapāśān |<BR>
(AVŚ_6,63.2c) yamo mahyam punar it tvām dadāti tasmai yamāya namo astu mṛtyave ||2||<BR>
<BR>
(AVŚ_6,63.3a) ayasmaye drupade bedhiṣa ihābhihito mṛtyubhir ye sahasram |<BR>
(AVŚ_6,63.3c) yamena tvaṃ pitṛbhiḥ saṃvidāna uttamaṃ nākam adhi rohayemam ||3||<BR>
<BR>
(AVŚ_6,63.4a) saṃsam id yuvase vṛṣann agne viśvāny arya ā |<BR>
(AVŚ_6,63.4c) iḍas pade sam idhyase sa no vasūny ā bhara ||4||<BR>
<BR>
<BR>
<BR>
(AVŚ_6,64.1a) saṃ jānīdhvaṃ saṃ pṛcyadhvaṃ saṃ vo manāṃsi jānatām |<BR>
(AVŚ_6,64.1c) devā bhāgaṃ yathā pūrve samjānānā upāsate ||1||<BR>
<BR>
(AVŚ_6,64.2a) samāno mantraḥ samitiḥ samānī samānaṃ vrataṃ saha cittam eṣām |<BR>
(AVŚ_6,64.2c) samānena vo haviṣā juhomi samānaṃ ceto abhisaṃviśadhvam ||2||<BR>
<BR>
(AVŚ_6,64.3a) samānī va ākūtiḥ samānā hṛdayāni vaḥ |<BR>
(AVŚ_6,64.3c) samānam astu vo manaḥ yathā vaḥ susahāsati ||3||<BR>
<BR>
<BR>
<BR>
(AVŚ_6,65.1a) ava manyur avāyatāva bāhū manoyujā |<BR>
(AVŚ_6,65.1c) parāśara tvaṃ teṣām parāñcaṃ śuṣmam ardayādhā no rayim ā kṛdhi ||1||<BR>
<BR>
(AVŚ_6,65.2a) nirhastebhyo nairhastam yaṃ devāḥ śarum asyatha |<BR>
(AVŚ_6,65.2c) vṛścāmi śatrūṇāṃ bāhūn anena haviṣā 'ham ||2||<BR>
<BR>
(AVŚ_6,65.3a) indraś cakāra prathamaṃ nairhastam asurebhyaḥ |<BR>
(AVŚ_6,65.3c) jayantu satvāno mama sthireṇendreṇa medinā ||3||<BR>
<BR>
<BR>
<BR>
(AVŚ_6,66.1a) nirhastaḥ śatrur abhidāsann astu ye senābhir yudham āyanty asmān |<BR>
(AVŚ_6,66.1c) sam arpayendra mahatā vadhena drātv eṣām aghahāro vividdhaḥ ||1||<BR>
<BR>
(AVŚ_6,66.2a) ātanvānā āyachanto 'syanto ye ca dhāvatha |<BR>
(AVŚ_6,66.2c) nirhastāḥ śatravaḥ sthanendro vo 'dya parāśarīt ||2||<BR>
<BR>
(AVŚ_6,66.3a) nirhastāḥ santu śatravo 'ṅgaiṣāṃ mlāpayāmasi |<BR>
(AVŚ_6,66.3c) athaiṣām indra vedāṃsi śataśo vi bhajāmahai ||3||<BR>
<BR>
<BR>
(AVŚ_6,67.1a) pari vartmāni sarvata indraḥ pūṣā ca sasratuḥ |<BR>
(AVŚ_6,67.1c) muhyantv adyāmūḥ senā amitrāṇāṃ parastarām ||1||<BR>
<BR>
(AVŚ_6,67.2a) mūḍhā amitrāś caratāśīrṣāṇa ivāhayaḥ |<BR>
(AVŚ_6,67.2c) teṣāṃ vo agnimūḍhānām indro hantu varaṃvaram ||2||<BR>
<BR>
(AVŚ_6,67.3a) aiṣu nahya vṛṣājinaṃ hariṇasya bhiyaṃ kṛdhi |<BR>
(AVŚ_6,67.3c) parāṅ amitra eṣatv arvācī gaur upeṣatu ||3||<BR>
<BR>
<BR>
<BR>
(AVŚ_6,68.1a) āyam agant savitā kṣureṇoṣṇena vāya udakenehi |<BR>
(AVŚ_6,68.1c) ādityā rudrā vasava undantu sacetasaḥ somasya rājño vapata pracetasaḥ ||1||<BR>
<BR>
(AVŚ_6,68.2a) aditiḥ śmaśru vapatv āpa undantu varcasā |<BR>
(AVŚ_6,68.2c) cikitsatu prajāpatir dīrghāyutvāya cakṣase ||2||<BR>
<BR>
(AVŚ_6,68.3a) yenāvapat savitā kṣureṇa somasya rājño varuṇasya vidvān |<BR>
(AVŚ_6,68.3c) tena brahmāṇo vapatedam asya gomān aśvavān ayam astu prajāvān ||3||<BR>
<BR>
<BR>
<BR>
(AVŚ_6,69.1a) girāv aragarāṭeṣu hiranye goṣu yad yaśaḥ |<BR>
(AVŚ_6,69.1c) surāyāṃ sicyamānāyāṃ kīlāle madhu tan mayi ||1||<BR>
<BR>
(AVŚ_6,69.2a) aśvinā sāragheṇa mā madhunāṅktaṃ śubhas patī |<BR>
(AVŚ_6,69.2c) yathā bhargasvatīṃ vācam āvadāni janāṃ anu ||2||<BR>
<BR>
(AVŚ_6,69.3a) mayi varco atho yaśo 'tho yajñasya yat payaḥ |<BR>
(AVŚ_6,69.3c) tan mayi prajāpatir divi dyām iva dṛṃhatu ||3||<BR>
<BR>
<BR>
<BR>
(AVŚ_6,70.1a) yathā māṃsam yathā surā yathākṣā adhidevane |<BR>
(AVŚ_6,70.1c) yathā puṃso vṛṣaṇyata striyāṃ nihanyate manaḥ |<BR>
(AVŚ_6,70.1e) evā te aghnye mano 'dhi vatse ni hanyatām ||1||<BR>
<BR>
(AVŚ_6,70.2a) yathā hastī hastinyāḥ padena padam udyuje |<BR>
(AVŚ_6,70.2c) yathā puṃso vṛṣaṇyata striyāṃ nihanyate manaḥ |<BR>
(AVŚ_6,70.2e) evā te aghnye mano 'dhi vatse ni hanyatām ||2||<BR>
<BR>
(AVŚ_6,70.3a) yathā pradhir yathopadhir yathā nabhyaṃ pradhāv adhi |<BR>
(AVŚ_6,70.3c) yathā puṃso vṛṣaṇyata striyāṃ nihanyate manaḥ |<BR>
(AVŚ_6,70.3e) evā te aghnye mano 'dhi vatse ni hanyatām ||3||<BR>
<BR>
<BR>
<BR>
(AVŚ_6,71.1a) yad annam admi bahudhā virūpaṃ hiraṇyam aśvam uta gām ajām avim |<BR>
(AVŚ_6,71.1c) yad eva kiṃ ca pratijagrahāham agniṣ ṭad dhotā suhutaṃ kṛnotu ||1||<BR>
<BR>
(AVŚ_6,71.2a) yan mā hutam ahutam ājagāma dattaṃ pitṛbhir anumataṃ manuṣyaiḥ |<BR>
(AVŚ_6,71.2c) yasmān me mana ud iva rārajīty agniṣ ṭad dhotā suhutaṃ kṛṇotu ||2||<BR>
<BR>
(AVŚ_6,71.3a) yad annam admy anṛtena devā dāsyann adāsyann uta saṃgṛṇāmi |<BR>
(AVŚ_6,71.3c) vaiśvānarasya mahato mahimnā śivaṃ mahyaṃ madhumad astv annam ||3||<BR>
<BR>
<BR>
<BR>
(AVŚ_6,72.1a) yathāsitaḥ prathayate vaśām anu vapūṃṣi kṛṇvann asurasya māyayā |<BR>
(AVŚ_6,72.1c) evā te śepaḥ sahasāyam arko 'ṅgenāṅgaṃ saṃsamakaṃ kṛṇotu ||1||<BR>
<BR>
(AVŚ_6,72.2a) yathā pasas tāyādaraṃ vātena sthūlabhaṃ kṛtam |<BR>
(AVŚ_6,72.2c) yāvat parasvataḥ pasas tāvat te vardhatāṃ pasaḥ ||2||<BR>
<BR>
(AVŚ_6,72.3a) yāvadaṅgīnaṃ pārasvataṃ hāstinaṃ gārdabham ca yat |<BR>
(AVŚ_6,72.3c) yāvad aśvasya vājinas tāvat te vardhatāṃ pasaḥ ||3||<BR>
<BR>
<BR>
<BR>
(AVŚ_6,73.1a) eha yātu varuṇaḥ somo agnir bṛhaspatir vasubhir eha yātu |<BR>
(AVŚ_6,73.1c) asya śriyam upasaṃyāta sarva ugrasya cettuḥ saṃmanasaḥ sajātāḥ ||1||<BR>
<BR>
(AVŚ_6,73.2a) yo vaḥ śuṣmo hṛdayeṣv antar ākūtir yā vo manasi praviṣṭā |<BR>
(AVŚ_6,73.2c) tānt sīvayāmi haviṣā ghṛtena mayi sajātā ramatir vo astu ||2||<BR>
<BR>
(AVŚ_6,73.3a) ihaiva sta māpa yātādhy asmat pūṣā parastād apatham vaḥ kṛṇotu |<BR>
(AVŚ_6,73.3c) vāstoṣ patir anu vo johavītu mayi sajātā ramatiḥ vo astu ||3||<BR>
<BR>
<BR>
<BR>
(AVŚ_6,74.1a) saṃ vaḥ pṛcyantāṃ tanvaḥ saṃ manāṃsi sam u vratā |<BR>
(AVŚ_6,74.1c) sam vo 'yam brahmaṇas patir bhagaḥ saṃ vo ajīgamat ||1||<BR>
<BR>
(AVŚ_6,74.2a) samjñapanaṃ vo manaso 'tho samjñapanam hṛdaḥ |<BR>
(AVŚ_6,74.2c) atho bhagasya yac chrāntaṃ tena saṃjñapayāmi vaḥ ||2||<BR>
<BR>
(AVŚ_6,74.3a) yathādityā vasubhiḥ sambabhūvur marudbhir ugrā ahṛṇīyamānāḥ |<BR>
(AVŚ_6,74.3c) evā triṇāmann ahṛṇīyamāna imān janānt saṃmanasas kṛdhīha ||3||<BR>
<BR>
<BR>
<BR>
(AVŚ_6,75.1a) nir amuṃ nuda okasaḥ sapatno yaḥ pṛtanyati |<BR>
(AVŚ_6,75.1c) nairbādhyena haviṣendra enaṃ parāśarīt ||1||<BR>
<BR>
(AVŚ_6,75.2a) paramāṃ taṃ parāvatam indro nudatu vṛtrahā |<BR>
(AVŚ_6,75.2c) yato na punar āyati śaśvatībhyaḥ samābhyaḥ ||2||<BR>
<BR>
(AVŚ_6,75.3a) etu tisraḥ parāvata etu pañca janāṃ ati |<BR>
(AVŚ_6,75.3c) etu tisro 'ti rocanā yato na punar āyati |<BR>
(AVŚ_6,75.3e) śaśvatībhyaḥ samābhyo yāvat sūryo asad divi ||3||<BR>
<BR>
<BR>
<BR>
(AVŚ_6,76.1a) ya enaṃ pariṣīdanti samādadhati cakṣase |<BR>
(AVŚ_6,76.1c) saṃpreddho agnir jihvābhir ud etu hṛdayād adhi ||1||<BR>
<BR>
(AVŚ_6,76.2a) agneḥ sāmtapanasyāham āyuṣe padam ā rabhe |<BR>
(AVŚ_6,76.2c) addhātir yasya paśyati dhūmam udyantam āsyataḥ ||2||<BR>
<BR>
(AVŚ_6,76.3a) yo asya samidhaṃ veda kṣatriyeṇa samāhitām |<BR>
(AVŚ_6,76.3c) nābhihvāre padaṃ ni dadhāti sa mṛtyave ||3||<BR>
<BR>
(AVŚ_6,76.4a) nainaṃ ghnanti paryāyiṇo na sannāṃ ava gachati |<BR>
(AVŚ_6,76.4c) agner yaḥ kṣatriyo vidvān nāma gṛhnāti āyuṣe ||4||<BR>
<BR>
<BR>
<BR>
(AVŚ_6,77.1a) asthād dyaur asthāt pṛthivy asthād viśvam idaṃ jagat |<BR>
(AVŚ_6,77.1c) āsthāne parvatā asthu sthāmny aśvāṃ atiṣṭhipam ||1||<BR>
<BR>
(AVŚ_6,77.2a) ya udānat parāyaṇaṃ ya udānaṇ nyāyanam |<BR>
(AVŚ_6,77.2c) āvartanam nivartanaṃ yo gopā api taṃ huve ||2||<BR>
<BR>
(AVŚ_6,77.3a) jātavedo ni vartaya śataṃ te santv āvṛtaḥ |<BR>
(AVŚ_6,77.3c) sahasraṃ ta upāvṛtas tābhir naḥ punar ā kṛdhi ||3||<BR>
<BR>
<BR>
<BR>
(AVŚ_6,78.1a) tena bhūtena haviṣāyam ā pyāyatāṃ punaḥ |<BR>
(AVŚ_6,78.1c) jāyām yām asmā āvākṣus tām rasenābhi vardhatām ||1||<BR>
<BR>
(AVŚ_6,78.2a) abhi vardhatāṃ payasābhi rāṣṭreṇa vardhatām |<BR>
(AVŚ_6,78.2c) rayyā sahasravarcasemau stām anupakṣitau ||2||<BR>
<BR>
(AVŚ_6,78.3a) tvaṣṭā jāyām ajanayat tvaṣṭāsyai tvāṃ patim |<BR>
(AVŚ_6,78.3c) tvaṣṭā sahasram āyuṃṣi dīrgham āyuḥ kṛṇotu vām ||3||<BR>
<BR>
<BR>
<BR>
(AVŚ_6,79.1a) ayaṃ no nabhasas patiḥ saṃsphāno abhi rakṣatu |<BR>
(AVŚ_6,79.1c) asamātim gṛheṣu naḥ ||1||<BR>
<BR>
(AVŚ_6,79.2a) tvaṃ no nabhasas pate ūrjaṃ gṛhesu dhāraya |<BR>
(AVŚ_6,79.2c) ā puṣṭam etv ā vasu ||2||<BR>
<BR>
(AVŚ_6,79.3a) deva saṃsphāna sahasrāpoṣasyeśiṣe |<BR>
(AVŚ_6,79.3c) tasya no rāsva tasya no dhehi tasya te bhaktivāmsaḥ syāma ||3||<BR>
<BR>
<BR>
<BR>
(AVŚ_6,80.1a) antarikṣeṇa patati viśvā bhūtāvacākaśat |<BR>
(AVŚ_6,80.1c) śuno divyasya yan mahas tenā te haviṣā vidhema ||1||<BR>
<BR>
(AVŚ_6,80.2a) ye trayaḥ kālakāñjā divi devā iva śritāḥ |<BR>
(AVŚ_6,80.2c) tānt sarvān ahva ūtaye 'smā ariṣṭatātaye ||2||<BR>
<BR>
(AVŚ_6,80.3a) apsu te janma divi te sadhasthaṃ samudre antar mahimā te pṛthivyām |<BR>
(AVŚ_6,80.3c) śuno divyasya yan mahas tenā te haviṣā vidhema ||3||<BR>
<BR>
<BR>
<BR>
(AVŚ_6,81.1a) yantāsi yachase hastāv apa rakṣāṃsi sedhasi |<BR>
(AVŚ_6,81.1c) prajāṃ dhanaṃ ca gṛhṇānaḥ parihasto abhūd ayam ||1||<BR>
<BR>
(AVŚ_6,81.2a) parihasta vi dhāraya yoniṃ garbhāya dhātave |<BR>
(AVŚ_6,81.2c) maryāde putram ā dhehi taṃ tvam ā gamayāgame ||2||<BR>
<BR>
(AVŚ_6,81.3a) yaṃ parihastam abibhar aditiḥ putrakāmyā |<BR>
(AVŚ_6,81.3c) tvaṣṭā tam asyā ā badhnād yathā putraṃ janād ||3||<BR>
<BR>
<BR>
<BR>
(AVŚ_6,82.1a) āgachata āgatasya nāma gṛhṇāmy āyataḥ |<BR>
(AVŚ_6,82.1c) indrasya vṛtraghno vanve vāsavasya śatakratoḥ ||1||<BR>
<BR>
(AVŚ_6,82.2a) yena sūryāṃ sāvitrīm aśvinohatuḥ pathā |<BR>
(AVŚ_6,82.2c) tena mām abravīd bhago jayām ā vahatād iti ||2||<BR>
<BR>
(AVŚ_6,82.3a) yas te 'ṅkuśo vasudāno bṛhann indra hiraṇyayaḥ |<BR>
(AVŚ_6,82.3c) tenā janiyate jāyāṃ mahyaṃ dhehi śacīpate ||3||<BR>
<BR>
<BR>
<BR>
(AVŚ_6,83.1a) apacitaḥ pra patata suparṇo vasater iva |<BR>
(AVŚ_6,83.1c) sūryaḥ kṛṇotu bheṣajaṃ candramā vo 'pochatu ||1||<BR>
<BR>
(AVŚ_6,83.2a) eny ekā śyeny ekā kṛṣṇaikā rohiṇī dve |<BR>
(AVŚ_6,83.2c) sarvāsām agrabhaṃ nāmāvīraghnīr apetana ||2||<BR>
<BR>
(AVŚ_6,83.3a) asūtikā rāmāyaṇy apacit pra patiṣyati |<BR>
(AVŚ_6,83.3c) glaur itaḥ pra patiṣyati sa galunto naśiṣyati ||3||<BR>
<BR>
(AVŚ_6,83.4a) vīhi svām āhutiṃ juṣāno manasā svāhā manasā yad idaṃ juhomi ||4||<BR>
<BR>
<BR>
<BR>
(AVŚ_6,84.1a) yasyās ta āsani ghore juhomy eṣāṃ baddhānām avasarjanāya kam |<BR>
(AVŚ_6,84.1c) bhūmir iti tvābhipramanvate janā nirṛtir iti tvāhaṃ pari veda sarvataḥ ||1||<BR>
<BR>
(AVŚ_6,84.2a) bhūte haviṣmatī bhavaiṣa te bhāgo yo asmāsu |<BR>
(AVŚ_6,84.2c) muñcemān amūn enasaḥ svāhā ||2||<BR>
<BR>
(AVŚ_6,84.3a) evo ṣv asman nirṛte 'nehā tvam ayasmayān vi cṛtā bandhapāśān |<BR>
(AVŚ_6,84.3c) yamo mahyaṃ punar it tvāṃ dadāti tasmai yamāya namo astu mṛtyave ||3||<BR>
<BR>
(AVŚ_6,84.4a) ayasmaye drupade bedhiṣa ihābhihito mṛtyubhir ye sahasram |<BR>
(AVŚ_6,84.4c) yamena tvaṃ pitṛbhiḥ saṃvidāna uttamaṃ nākam adhi rohayemam ||4||<BR>
<BR>
<BR>
<BR>
(AVŚ_6,85.1a) varaṇo vārayātā ayaṃ devo vanaspatiḥ |<BR>
(AVŚ_6,85.1c) yakṣmo yo asminn āviṣṭas tam u devā avīvaran ||1||<BR>
<BR>
(AVŚ_6,85.2a) indrasya vacasā vayaṃ mitrasya varuṇasya ca |<BR>
(AVŚ_6,85.2c) devānāṃ sarveṣāṃ vācā yakṣmaṃ te vārayāmahe ||2||<BR>
<BR>
(AVŚ_6,85.3a) yathā vṛtra imā āpas tastambha viśvadhā yatīḥ |<BR>
(AVŚ_6,85.3c) evā te agninā yakṣmaṃ vaiśvānareṇa vāraye ||3||<BR>
<BR>
<BR>
<BR>
(AVŚ_6,86.1a) vṛṣendrasya vṛṣā divo vṛsā pṛthivyā ayam |<BR>
(AVŚ_6,86.1c) vṛṣā viśvasya bhūtasya tvam ekavṛṣo bhava ||1||<BR>
<BR>
(AVŚ_6,86.2a) samudra īśe sravatām agniḥ pṛthivyā vaśī |<BR>
(AVŚ_6,86.2c) candramā nakṣatrāṇām īśe tvam ekavṛṣo bhava ||2||<BR>
<BR>
(AVŚ_6,86.3a) samrāḍ asy asurāṇāṃ kakun manuṣyānām |<BR>
(AVŚ_6,86.3c) devānām ardhabhāg asi tvam ekavṛṣo bhava ||3||<BR>
<BR>
<BR>
<BR>
(AVŚ_6,87.1a) ā tvāhārṣam antar abhūr dhruvas tiṣṭhāvicācalat |<BR>
(AVŚ_6,87.1c) viśas tvā sarvā vāñchantu mā tvad rāṣṭram adhi bhraśat ||1||<BR>
<BR>
(AVŚ_6,87.2a) ihaivaidhi māpa cyoṣṭhāḥ parvata ivāvicācalat |<BR>
(AVŚ_6,87.2c) indra iveha dhruvas tiṣṭheha rāṣṭram u dhāraya ||2||<BR>
<BR>
(AVŚ_6,87.3a) indra etam adīdharat dhruvaṃ dhruveṇa haviṣā |<BR>
(AVŚ_6,87.3c) tasmai somo adhi bravad ayaṃ ca brahmaṇas patiḥ ||3||<BR>
<BR>
<BR>
<BR>
(AVŚ_6,88.1a) dhruvā dyaur dhruvā pṛthivī dhruvaṃ viśvam idaṃ jagat |<BR>
(AVŚ_6,88.1c) dhruvāsaḥ parvatā ime dhruvo rājā viśām ayam ||1||<BR>
<BR>
(AVŚ_6,88.2a) dhruvaṃ te rājā varuṇo dhruvam devo bṛhaspatiḥ |<BR>
(AVŚ_6,88.2c) dhruvaṃ ta indraś cāgniś ca rāṣṭraṃ dhārayatāṃ dhruvam ||2||<BR>
<BR>
(AVŚ_6,88.3a) dhruvo 'cyutaḥ pra mṛṇīhi śatrūn chatrūyato 'dharān pādayasva |<BR>
(AVŚ_6,88.3c) sarvā diśaḥ saṃmanasaḥ sadhrīcīr dhruvāya te samitiḥ kalpatām iha ||3||<BR>
<BR>
<BR>
<BR>
(AVŚ_6,89.1a) idaṃ yat preṇyaḥ śiro dattaṃ somena vṛṣṇyam |<BR>
(AVŚ_6,89.1c) tataḥ pari prajātena hārdiṃ te śocayāmasi ||1||<BR>
<BR>
(AVŚ_6,89.2a) śocayāmasi te hārdiṃ śocayāmasi te manaḥ |<BR>
(AVŚ_6,89.2c) vātaṃ dhūma iva sadhryaṅ mām evānv etu ye manaḥ ||2||<BR>
<BR>
(AVŚ_6,89.3a) mahyaṃ tvā mitrāvaruṇau mahyaṃ devī sarasvatī |<BR>
(AVŚ_6,89.3c) mahyaṃ tvā madhyaṃ bhūmyā ubhāv antau sam asyatām ||3||<BR>
<BR>
<BR>
<BR>
(AVŚ_6,90.1a) yāṃ te rudra iṣum āsyad aṅgebhyo hṛdayāya ca |<BR>
(AVŚ_6,90.1c) idaṃ tām adya tvad vayaṃ viṣūcīṃ vi vṛhāmasi ||1||<BR>
<BR>
(AVŚ_6,90.2a) yās te śataṃ dhamanayo 'ṅgāny anu viṣṭhitāḥ |<BR>
(AVŚ_6,90.2c) tāsāṃ te sarvāsām vayaṃ nir viṣāṇi hvayāmasi ||2||<BR>
<BR>
(AVŚ_6,90.3a) namas te rudrāsyate namaḥ pratihitāyai |<BR>
(AVŚ_6,90.3c) namo visṛjyamānāyai namo nipatitāyai ||3||<BR>
<BR>
<BR>
<BR>
(AVŚ_6,91.1a) imaṃ yavam aṣṭāyogaiḥ ṣadyogebhir acarkṛṣuḥ |<BR>
(AVŚ_6,91.1c) tenā te tanvo rapo 'pācīnam apa vyaye ||1||<BR>
<BR>
(AVŚ_6,91.2a) nyag vāto vāti nyak tapati sūryaḥ |<BR>
(AVŚ_6,91.2c) nīcīnam aghnyā duhe nyag bhavatu te rapaḥ ||2||<BR>
<BR>
(AVŚ_6,91.3a) āpa id vā u bheṣajīr āpo amīvacātanīḥ |<BR>
(AVŚ_6,91.3c) āpo viśvasya bheṣajīs tās te kṛṇvantu bheṣajam ||3||<BR>
<BR>
<BR>
<BR>
(AVŚ_6,92.1a) vātaraṃhā bhava vājin yujamāna indrasya yāhi prasave manojavāḥ |<BR>
(AVŚ_6,92.1c) yuñjantu tvā maruto viśvavedasa ā te tvastā patsu javaṃ dadhātu ||1||<BR>
<BR>
(AVŚ_6,92.2a) javas te arvan nihito guhā yaḥ śyene vāte uta yo 'carat parīttaḥ |<BR>
(AVŚ_6,92.2c) tena tvaṃ vājin balavān balenājiṃ jaya samane parayiṣṇuḥ ||2||<BR>
<BR>
(AVŚ_6,92.3a) tanūṣ ṭe vājin tanvaṃ nayantī vāmam asmabhyaṃ dhāvatu śarma tubhyam |<BR>
(AVŚ_6,92.3c) ahruto maho dharuṇāya devo divīva jyotiḥ svam ā mimīyāt ||3||<BR>
<BR>
<BR>
<BR>
(AVŚ_6,93.1a) yamo mṛtyur aghamāro nirṛtho babhruḥ śarvo 'stā nīlaśikhaṇḍaḥ |<BR>
(AVŚ_6,93.1c) devajanāḥ senayottasthivāṃsas te asmākaṃ pari vṛñjantu vīrān ||1||<BR>
<BR>
(AVŚ_6,93.2a) manasā homair harasā ghṛtena śarvāyāstra uta rājñe bhavāya |<BR>
(AVŚ_6,93.2c) namasyebhyo nama ebhyaḥ kṛṇomy anyatrāsmad aghaviṣā nayantu ||2||<BR>
<BR>
(AVŚ_6,93.3a) trāyadhvaṃ no aghaviṣābhyo vadhād viśve devā maruto viśvavedasaḥ |<BR>
(AVŚ_6,93.3c) agnīṣomā varuṇaḥ pūtadakṣā vātāparjanyayoḥ sumatau syāma ||3||<BR>
<BR>
<BR>
<BR>
(AVŚ_6,94.1a) saṃ vo manāṃsi saṃ vratā sam ākūtīr namāmasi |<BR>
(AVŚ_6,94.1c) amī ye vivratā sthana tān vaḥ saṃ namayāmasi ||1||<BR>
<BR>
(AVŚ_6,94.2a) ahaṃ gṛbhṇāmi manasā manāṃsi mama cittam anu cittebhir eta |<BR>
(AVŚ_6,94.2c) mama vaśeṣu hṛdayāni vaḥ kṛṇomi mama yātam anuvartmāna eta ||2||<BR>
<BR>
(AVŚ_6,94.3a) ote me dyāvāpṛthivī otā devī sarasvatī |<BR>
(AVŚ_6,94.3c) otau ma indraś cāgniś ca rdhyāsmedaṃ sarasvati ||3||<BR>
<BR>
<BR>
<BR>
(AVŚ_6,95.1a) aśvattho devasadanas tṛtīyasyām ito divi |<BR>
(AVŚ_6,95.1c) tatrāmṛtasya cakṣaṇam devāḥ kuṣṭham avanvata ||1||<BR>
<BR>
(AVŚ_6,95.2a) hiraṇyayī naur acarad dhiraṇyabandhanā divi |<BR>
(AVŚ_6,95.2c) tatrāmṛtasya puṣpaṃ devāḥ kuṣṭham avanvata ||2||<BR>
<BR>
(AVŚ_6,95.3a) garbho asy oṣadhīnāṃ garbho himavatām uta |<BR>
(AVŚ_6,95.3c) garbho viśvasya bhūtasyemaṃ me agadaṃ kṛdhi ||3||<BR>
<BR>
<BR>
(AVŚ_6,96.1a) yā oṣadhayaḥ somarājñīr bahvīḥ śatavicakṣaṇāḥ |<BR>
(AVŚ_6,96.1c) bṛhaspatiprasūtās tā no muñcantv aṃhasaḥ ||1||<BR>
<BR>
(AVŚ_6,96.2a) muñcantu mā śapathyād atho varuṇyād uta |<BR>
(AVŚ_6,96.2c) atho yamasya paḍvīśād viśvasmād devakilbiṣāt ||2||<BR>
<BR>
(AVŚ_6,96.3a) yac cakṣuṣā manasā yac ca vācopārima jāgrato yat svapantaḥ |<BR>
(AVŚ_6,96.3c) somas tāni svadhayā naḥ punātu ||3||<BR>
<BR>
<BR>
<BR>
(AVŚ_6,97.1a) abhibhūr yajño abhibhūr agnir abhibhūḥ somo abhibhūr indraḥ |<BR>
(AVŚ_6,97.1c) abhy ahaṃ viśvāḥ pṛtanā yathāsāny evā vidhemāgnihotrā idaṃ haviḥ ||1||<BR>
<BR>
(AVŚ_6,97.2a) svadhāstu mitrāvaruṇā vipaścitā prajāvat kṣatraṃ madhuneha pinvatam |<BR>
(AVŚ_6,97.2c) bādhethāṃ dūraṃ nirṛtiṃ parācaiḥ kṛtaṃ cid enaḥ pra mumuktam asmat ||2||<BR>
<BR>
(AVŚ_6,97.3a) imaṃ vīram anu harṣadhvam ugram indraṃ sakhāyo anu saṃ rabhadhvam |<BR>
(AVŚ_6,97.3c) grāmajitaṃ gojitaṃ vajrabāhuṃ jayantam ajma pramṛṇantam ojasā ||3||<BR>
<BR>
<BR>
<BR>
(AVŚ_6,98.1a) indro jayāti na parā jayātā adhirājo rājasu rājayātai |<BR>
(AVŚ_6,98.1c) carkṛtya īḍyo vandyaś copasadyo namasyś bhaveha ||1||<BR>
<BR>
(AVŚ_6,98.2a) tvam indrādhirājaḥ śravasyus tvaṃ bhūr abhibhūtir janānām |<BR>
(AVŚ_6,98.2c) tvaṃ daivīr viśa imā vi rājāyuṣmat kṣatram ajaraṃ te astu ||2||<BR>
<BR>
(AVŚ_6,98.3a) prācyā diśas tvam indrāsi rājotodīcyā diśo vṛtrahan chatruho 'si |<BR>
(AVŚ_6,98.3c) yatra yanti srotyās taj jitaṃ te dakṣiṇato vṛṣabha eṣi havyaḥ ||3||<BR>
<BR>
<BR>
<BR>
(AVŚ_6,99.1a) abhi tvendra varimataḥ purā tvāṃhūraṇād dhuve |<BR>
(AVŚ_6,99.1c) hvayāmy ugraṃ cettāraṃ puruṇāmānam ekajam ||1||<BR>
<BR>
(AVŚ_6,99.2a) yo adya senyo vadho jighāṃsan na udīrate |<BR>
(AVŚ_6,99.2c) indrasya tatra bāhū samantaṃ pari dadmaḥ ||2||<BR>
<BR>
(AVŚ_6,99.3a) pari dadma indrasya bāhū samantaṃ trātus trāyatāṃ naḥ |<BR>
(AVŚ_6,99.3c) deva savitaḥ soma rājant sumanasaṃ mā kṛṇu svastaye ||3||<BR>
<BR>
<BR>
<BR>
(AVŚ_6,100.1a) devā aduḥ sūryo dyaur adāt pṛthivy adāt |<BR>
(AVŚ_6,100.1c) tisraḥ sarasvatir aduḥ sacittā viṣadūṣaṇam ||1||<BR>
<BR>
(AVŚ_6,100.2a) yad vo devā upajīkā āsiñcan dhanvany udakam |<BR>
(AVŚ_6,100.2c) tena devaprasūtenedaṃ dūṣayatā viṣam ||2||<BR>
(AVŚ_6,100.3a) asurāṇāṃ duhitāsi sā devānām asi svasā |<BR>
(AVŚ_6,100.3c) divas pṛthivyāḥ saṃbhūtā sā cakarthārasaṃ viṣam ||3||<BR>
<BR>
<BR>
<BR>
(AVŚ_6,101.1a) ā vṛṣāyasva śvasihi vardhasva prathayasva ca |<BR>
(AVŚ_6,101.1c) yathāṅgaṃ vardhatāṃ śepas tena yoṣitam ij jahi ||1||<BR>
<BR>
(AVŚ_6,101.2a) yena kṛṣaṃ vājayanti yena hinvanty āturam |<BR>
(AVŚ_6,101.2c) tenāsya brahmaṇas pate dhanur ivā tānayā pasaḥ ||2||<BR>
<BR>
(AVŚ_6,101.3a) āhaṃ tanomi te paso adhi jyām iva dhanvani |<BR>
(AVŚ_6,101.3c) kramasva ṛṣa iva rohitam anavaglāyatā sadā ||3||<BR>
<BR>
<BR>
<BR>
(AVŚ_6,102.1a) yathāyaṃ vāho aśvinā samaiti saṃ ca vartate |<BR>
(AVŚ_6,102.1c) evā mām abhi te manaḥ samaitu saṃ ca vartatām ||1||<BR>
<BR>
(AVŚ_6,102.2a) āhaṃ khidāmi te mano rājāśvaḥ pṛṣṭyām iva |<BR>
(AVŚ_6,102.2c) reṣmachinnam yathā tṛṇaṃ mayi te veṣṭatāṃ manaḥ ||2||<BR>
<BR>
(AVŚ_6,102.3a) āñjanasya madughasya kuṣṭhasya naladasya ca |<BR>
(AVŚ_6,102.3c) turo bhagasya hastābhyām anurodhanam ud bhare ||3||<BR>
<BR>
<BR>
<BR>
(AVŚ_6,103.1a) saṃdānaṃ vo bṛhaspatiḥ saṃdānaṃ savitā karat |<BR>
(AVŚ_6,103.1c) saṃdānaṃ mitro aryamā saṃdānaṃ bhago aśvinā ||1||<BR>
<BR>
(AVŚ_6,103.2a) sam paramānt sam avamān atho saṃ dyāmi madhyamān |<BR>
(AVŚ_6,103.2c) indras tān pary ahār dāmnā tān agne saṃ dyā tvam ||2||<BR>
<BR>
(AVŚ_6,103.3a) amī ye yudham āyanti ketūn kṛtvānīkaśaḥ |<BR>
(AVŚ_6,103.3c) indras tān pary ahār dāmna tān agne saṃ dyā tvam ||3||<BR>
<BR>
<BR>
(AVŚ_6,104.1a) ādānena saṃdānenāmitrān ā dyāmasi |<BR>
(AVŚ_6,104.1c) apānā ye caiṣāṃ prāṇā asunāsūnt sam achidan ||1||<BR>
<BR>
(AVŚ_6,104.2a) idam ādānam akaraṃ tapasendreṇa saṃśitam |<BR>
(AVŚ_6,104.2c) amitrā ye 'tra naḥ santi tān agna ā dyā tvam ||2||<BR>
<BR>
(AVŚ_6,104.3a) ainān dyatām indrāgnī somo rājā ca medinau |<BR>
(AVŚ_6,104.3c) indro marutvān ādānam amitrebhyaḥ kṛṇotu naḥ ||3||<BR>
<BR>
<BR>
<BR>
(AVŚ_6,105.1a) yathā mano manasketaiḥ parāpataty āśumat |<BR>
(AVŚ_6,105.1c) evā tvaṃ kāse pra pata manaso 'nu pravāyyam ||1||<BR>
<BR>
(AVŚ_6,105.2a) yathā bāṇaḥ susaṃśitaḥ parāpataty āśumat |<BR>
(AVŚ_6,105.2c) evā tvaṃ kāse pra pata pṛthivyā anu saṃvatam ||2||<BR>
<BR>
(AVŚ_6,105.3a) yathā sūryasya raśmayaḥ parāpatanty āśumat |<BR>
(AVŚ_6,105.3c) evā tvaṃ kāse pra pata samudrasyānu vikṣaram ||3||<BR>
<BR>
<BR>
<BR>
(AVŚ_6,106.1a) āyane te parāyane dūrvā rohantu puṣpiṇīḥ |<BR>
(AVŚ_6,106.1c) utso vā tatra jāyatām hrado vā puṇḍarīkavān ||1||<BR>
<BR>
(AVŚ_6,106.2a) apām idaṃ nyayanaṃ samudrasya niveśanam |<BR>
(AVŚ_6,106.2c) madhye hradasya no gṛhāḥ parācīnā mukhā kṛdhi ||2||<BR>
<BR>
(AVŚ_6,106.3a) himasya tvā jarāyuṇā śāle pari vyayāmasi |<BR>
(AVŚ_6,106.3c) śītahradā hi no bhuvo 'gniṣ kṛṇotu bheṣajam ||3||<BR>
<BR>
<BR>
<BR>
(AVŚ_6,107.1a) viśvajit trāyamāṇāyai mā pari dehi |<BR>
(AVŚ_6,107.1c) trāyamāṇe dvipāc ca sarvaṃ no rakṣa catuṣpāḍ yac ca naḥ svam ||1||<BR>
<BR>
(AVŚ_6,107.2a) trāyamāṇe viśvajite mā pari dehi |<BR>
(AVŚ_6,107.2c) viśvajid dvipāc ca sarvaṃ no rakṣa catuṣpāḍ yac ca naḥ svam ||2||<BR>
<BR>
(AVŚ_6,107.3a) viśvajit kalyāṇyai mā pari dehi |<BR>
(AVŚ_6,107.3c) kalyāṇi dvipāc ca sarvaṃ no rakṣa catuṣpāḍ yac ca naḥ svam ||3||<BR>
<BR>
(AVŚ_6,107.4a) kalyāṇi sarvavide mā pari dehi |<BR>
(AVŚ_6,107.4c) sarvavid dvipāc ca sarvaṃ no rakṣa catuṣpāḍ yac ca naḥ svam ||4||<BR>
<BR>
<BR>
<BR>
(AVŚ_6,108.1a) tvaṃ no medhe prathamā gobhir aśvebhir ā gahi |<BR>
(AVŚ_6,108.1c) tvaṃ sūryasya raśmibhis tvam no asi yajñiyā ||1||<BR>
<BR>
(AVŚ_6,108.2a) medhām ahaṃ prathamāṃ brahmaṇvatīṃ brahmajūtām ṛṣiṣṭutām |<BR>
(AVŚ_6,108.2c) prapītāṃ brahmacāribhir devānām avase huve ||2||<BR>
<BR>
(AVŚ_6,108.3a) yāṃ medhām ṛbhavo vidur yāṃ medhām asurā viduḥ |<BR>
(AVŚ_6,108.3c) ṛṣayo bhadrāṃ medhāṃ yāṃ vidus tāṃ mayy ā veśayāmasi ||3||<BR>
<BR>
(AVŚ_6,108.4a) yām ṛṣayo bhūtakṛto medhāṃ medhāvino viduḥ |<BR>
(AVŚ_6,108.4c) tayā mām adya medhayāgne medhāvinaṃ kṛṇu ||4||<BR>
<BR>
(AVŚ_6,108.5a) medhāṃ sāyaṃ medhāṃ prātar medhāṃ madhyandinaṃ pari |<BR>
(AVŚ_6,108.5c) medhāṃ sūryasya raśmibhir vacasā veśayāmahe ||5||<BR>
<BR>
<BR>
<BR>
(AVŚ_6,109.1a) pippalī kṣiptabheṣajy utātividdhabheṣajī |<BR>
(AVŚ_6,109.1c) tāṃ devāḥ sam akalpayann iyaṃ jīvitavā alam ||1||<BR>
<BR>
(AVŚ_6,109.2a) pippalyaḥ sam avadantāyatīr jananād adhi |<BR>
(AVŚ_6,109.2c) yaṃ jīvam aśnavāmahai na sa riṣyāti pūruṣaḥ ||2||<BR>
<BR>
(AVŚ_6,109.3a) asurās tvā ny akhanan devās tvod avapan punaḥ |<BR>
(AVŚ_6,109.3c) vātīkṛtasya bheṣajīm atho kṣiptasya bheṣajīm ||3||<BR>
<BR>
<BR>
<BR>
(AVŚ_6,110.1a) pratno hi kam īḍyo adhvareṣu sanāc ca hotā navyaś ca satsi |<BR>
(AVŚ_6,110.1c) svām cāgne tanvaṃ piprāyasvāsmabhyaṃ ca saubhagam ā yajasva ||1||<BR>
<BR>
(AVŚ_6,110.2a) jyeṣṭhaghnyāṃ jāto vicṛtor yamasya mūlabarhaṇāt pari pāhy enam |<BR>
(AVŚ_6,110.2c) aty enam neṣad duritāni viśvā dīrghāyutvāya śataśāradāya ||2||<BR>
<BR>
(AVŚ_6,110.3a) vyāghre 'hny ajaniṣṭa vīro nakṣatrajā jāyamānaḥ suvīraḥ |<BR>
(AVŚ_6,110.3c) sa mā vadhīt pitaraṃ vardhamāno mā mātaraṃ pra minīj janitrīm ||3||<BR>
<BR>
<BR>
<BR>
(AVŚ_6,111.1a) imam me agne puruṣam mumugdhy ayaṃ yo baddhaḥ suyato lālapīti |<BR>
(AVŚ_6,111.1c) ato 'dhi te kṛṇavad bhāgadheyaṃ yadānunmadito 'sati ||1||<BR>
<BR>
(AVŚ_6,111.2a) agniṣ ṭe ni śamayatu yadi te mana udyutam |<BR>
(AVŚ_6,111.2c) kṛṇomi vidvān bheṣajaṃ yathānunmadito 'sasi ||2||<BR>
<BR>
(AVŚ_6,111.3a) devainasād unmaditam unmattam rakṣasas pari |<BR>
(AVŚ_6,111.3c) kṛṇomi vidvān bheṣajaṃ yadānunmadito 'sati ||3||<BR>
<BR>
(AVŚ_6,111.4a) punas tvā dur apsarasaḥ punar indraḥ punar bhagaḥ |<BR>
(AVŚ_6,111.4c) punas tvā dur viśve devā yathānunmadito 'sasi ||4||<BR>
<BR>
<BR>
(AVŚ_6,112.1a) mā jyeṣṭhaṃ vadhīd ayam agna eṣām mūlabarhaṇāt pari pāhy enam |<BR>
(AVŚ_6,112.1c) sa grāhyāḥ pāśān vi cṛta prajānan tubhyaṃ devā anu jānantu viśve ||1||<BR>
<BR>
(AVŚ_6,112.2a) un muñca pāśāṃs tvam agna eṣāṃ trayas tribhir utsitā yebhir āsan |<BR>
(AVŚ_6,112.2c) sa grāhyāḥ pāśān vi cṛta prajānan pitāputrau mātaraṃ muñca sarvān ||2||<BR>
<BR>
(AVŚ_6,112.3a) yebhiḥ pāśaiḥ parivitto vibaddho 'ṅgeaṅga ārpita utsitaś ca |<BR>
(AVŚ_6,112.3c) vi te mucyantaṃ vimuco hi santi bhrūṇaghni pūṣan duritāni mṛkṣva ||3||<BR>
<BR>
<BR>
<BR>
(AVŚ_6,113.1a) trite devā amṛjataitad enas trita enan manuṣyeṣu mamṛje |<BR>
(AVŚ_6,113.1c) tato yadi tvā grāhir ānaśe tāṃ te devā brahmaṇā nāśayantu ||1||<BR>
<BR>
(AVŚ_6,113.2a) marīcīr dhūmān pra viśānu pāpmann udārān gachota vā nīhārān |<BR>
(AVŚ_6,113.2c) nadīnaṃ phenāṃ anu tān vi naśya bhrūṇaghni pūṣan duritāni mṛkṣva ||2||<BR>
<BR>
(AVŚ_6,113.3a) dvādaśadhā nihitaṃ tritasyāpamṛṣṭam manuṣyainasāni |<BR>
(AVŚ_6,113.3c) tato yadi tvā grāhir ānaśe tāṃ te devā brahmaṇā nāśayantu ||3||<BR>
<BR>
<BR>
<BR>
(AVŚ_6,114.1a) yad devā devaheḍanaṃ devāsaś cakṛma vayam |<BR>
(AVŚ_6,114.1c) ādityās tasmān no yuyam ṛtasya ṛtena muñcata ||1||<BR>
<BR>
(AVŚ_6,114.2a) ṛtasya ṛtenādityā yajatrā muñcateha naḥ |<BR>
(AVŚ_6,114.2c) yajñaṃ yad yajñavāhasaḥ śikṣanto nopaśekima ||2||<BR>
<BR>
(AVŚ_6,114.3a) medasvatā yajamānāḥ srucājyāni juhvataḥ |<BR>
(AVŚ_6,114.3c) akāmā viśve vo devāḥ śikṣanto nopa śekima ||3||<BR>
<BR>
<BR>
<BR>
(AVŚ_6,115.1a) yad vidvāṃso yad avidvāṃsa enāṃsi cakṛmā vayam |<BR>
(AVŚ_6,115.1c) yūyaṃ nas tasmān muñcata viśve devāḥ sajoṣasaḥ ||1||<BR>
<BR>
(AVŚ_6,115.2a) yadi jāgrad yadi svapann ena enasyo 'karam |<BR>
(AVŚ_6,115.2c) bhūtaṃ mā tasmād bhavyaṃ ca drupadād iva muñcatām ||2||<BR>
<BR>
(AVŚ_6,115.3a) drupadād iva mumucānaḥ svinnaḥ snātvā malād iva |<BR>
(AVŚ_6,115.3c) pūtaṃ pavitreṇevājyaṃ viśve śumbhantu mainasaḥ ||3||<BR>
<BR>
<BR>
<BR>
(AVŚ_6,116.1a) yad yāmaṃ cakrur nikhananto agre kārṣīvaṇā annavido na vidyayā |<BR>
(AVŚ_6,116.1c) vaivasvate rājani taj juhomy atha yajñiyaṃ madhumad astu no 'nnam ||1||<BR>
<BR>
(AVŚ_6,116.2a) vaivasvataḥ kṛṇavad bhāgadheyaṃ madhubhāgo madhunā saṃ sṛjāti |<BR>
(AVŚ_6,116.2c) mātur yad ena iṣitaṃ na āgan yad vā pitā 'parāddho jihīde ||2||<BR>
<BR>
(AVŚ_6,116.3a) yadīdaṃ mātur yadi pitur naḥ pari bhrātuḥ putrāc cetasa ena āgan |<BR>
(AVŚ_6,116.3c) yāvanto asmān pitaraḥ sacante teṣāṃ sarveṣāṃ śivo astu manyuḥ ||3||<BR>
<BR>
<BR>
<BR>
(AVŚ_6,117.1a) apamityam apratīttaṃ yad asmi yamasya yena balinā carāmi |<BR>
(AVŚ_6,117.1c) idaṃ tad agne anṛṇo bhavāmi tvaṃ pāśān vicṛtaṃ vettha sarvān ||1||<BR>
<BR>
(AVŚ_6,117.2a) ihaiva santaḥ prati dadma enaj jīvā jīvebhyo ni harāma enat |<BR>
(AVŚ_6,117.2c) apamitya dhānyaṃ yaj jaghasāham idaṃ tad agne anṛṇo bhavāmi ||2||<BR>
<BR>
(AVŚ_6,117.3a) anṛṇā asminn anṛṇāḥ parasmin tṛtīye loke anṛṇāḥ syāma |<BR>
(AVŚ_6,117.3c) ye devayānāḥ pitṛyāṇaś ca lokāḥ sarvān patho anṛṇā ā kṣiyema ||3||<BR>
<BR>
<BR>
<BR>
(AVŚ_6,118.1a) yad dhastābhyāṃ cakṛma kilbiṣāṇy akṣāṇāṃ gatnum upalipsamānāḥ |<BR>
(AVŚ_6,118.1c) ugraṃpaśye ugrajitau tad adyāpsarasāv anu dattām ṛṇaṃ naḥ ||1||<BR>
<BR>
(AVŚ_6,118.2a) ugraṃpaśye rāṣṭrabhṛt kilbiṣāṇi yad akṣavṛttam anu dattam na etat |<BR>
(AVŚ_6,118.2c) ṛṇān no na ṛṇam ertsamāno yamasya loke adhirajjur āyat ||2||<BR>
<BR>
(AVŚ_6,118.3a) yasmā ṛṇaṃ yasya jāyām upaimi yaṃ yācamāno abhyaimi devāḥ |<BR>
(AVŚ_6,118.3c) te vācaṃ vādiṣur mottarāṃ mad devapatnī apsarasāv adhītam ||3||<BR>
<BR>
<BR>
<BR>
(AVŚ_6,119.1a) yad adīvyann ṛṇam ahaṃ kṛṇomy adāsyann agne uta saṃgṛṇāmi |<BR>
(AVŚ_6,119.1c) vaiśvānaro no adhipā vasiṣṭha ud in nayāti sukṛtasya lokam ||1||<BR>
<BR>
(AVŚ_6,119.2a) vaiśvānarāya prati vedayāmi yadi ṛṇaṃ saṃgaro devatāsu |<BR>
(AVŚ_6,119.2c) sa etān pāśān vicṛtam veda sarvān atha pakvena saha saṃ bhavema ||2||<BR>
<BR>
(AVŚ_6,119.3a) vaiśvānaraḥ pavitā mā punātu yat saṃgaram abhidhāvāmy āśām |<BR>
(AVŚ_6,119.3c) anājānan manasā yācamāno yat tatraino apa tat suvāmi ||3||<BR>
<BR>
<BR>
<BR>
(AVŚ_6,120.1a) yad antarikṣaṃ pṛthivīm uta dyām yan mātaraṃ pitaraṃ vā jihiṃsima |<BR>
(AVŚ_6,120.1c) ayaṃ tasmād gārhapatyo no agnir ud in nayāti sukṛtasya lokam ||1||<BR>
<BR>
(AVŚ_6,120.2a) bhūmir mātāditir no janitraṃ bhrātāntarikṣam abhiśastyā naḥ |<BR>
(AVŚ_6,120.2c) dyaur naḥ pitā pitryāc chaṃ bhavāti jāmim ṛtvā māva patsi lokāt ||2||<BR>
<BR>
(AVŚ_6,120.3a) yatrā suhārdaḥ sukṛto madanti vihāya rogaṃ tanvaḥ svāyāḥ |<BR>
(AVŚ_6,120.3c) aślonā aṅgair ahrutāḥ svarge tatra paśyema pitarau ca putrān ||3||<BR>
<BR>
<BR>
<BR>
(AVŚ_6,121.1a) viṣāṇā pāśān vi ṣyādhy asmad ya uttamā adhamā vāruṇā ye |<BR>
(AVŚ_6,121.1c) duṣvapnyaṃ duritaṃ ni ṣvāsmad atha gachema sukṛtasya lokam ||1||<BR>
<BR>
(AVŚ_6,121.2a) yad dāruṇi badhyase yac ca rajjvāṃ yad bhūmyāṃ badhyase yac ca vācā |<BR>
(AVŚ_6,121.2c) ayaṃ tasmād gārhapatyo no agnir ud in nayāti sukṛtasya lokam ||2||<BR>
<BR>
(AVŚ_6,121.3a) ud agātāṃ bhagavatī vicṛtau nāma tārake |<BR>
(AVŚ_6,121.3c) prehāmṛtasya yachatāṃ praitu baddhakamocanam ||3||<BR>
<BR>
(AVŚ_6,121.4a) vi jihīṣva lokam kṛṇu bandhān muñcāsi baddhakam |<BR>
(AVŚ_6,121.4c) yonyā iva pracyuto garbhaḥ pathaḥ sarvāṃ anu kṣiya ||4||<BR>
<BR>
<BR>
<BR>
(AVŚ_6,122.1a) etaṃ bhāgaṃ pari dadāmi vidvān viśvakarman prathamajā ṛtasya |<BR>
(AVŚ_6,122.1c) asmābhir dattaṃ jarasaḥ parastād achinnaṃ tantum anu saṃ tarema ||1||<BR>
<BR>
(AVŚ_6,122.2a) tataṃ tantum anv eke taranti yeṣāṃ dattaṃ pitryam āyanena |<BR>
(AVŚ_6,122.2c) abandhv eke dadataḥ prayachanto dātuṃ cec chikṣānt sa svarga eva ||2||<BR>
<BR>
(AVŚ_6,122.3a) anvārabhethām anusaṃrabhethām etaṃ lokaṃ śraddadhānāḥ sacante |<BR>
(AVŚ_6,122.3c) yad vāṃ pakvaṃ pariviṣṭam agnau tasya guptaye dampatī saṃ śrayethām ||3||<BR>
<BR>
(AVŚ_6,122.4a) yajñam yantaṃ manasā bṛhantam anvārohāmi tapasā sayoniḥ |<BR>
(AVŚ_6,122.4c) upahūtā agne jarasaḥ parastāt tṛtīye nāke sadhamādaṃ madema ||4||<BR>
<BR>
(AVŚ_6,122.5a) śuddhāḥ pūtā yoṣito yajñiyā imā brahmaṇāṃ hasteṣu prapṛthak sādayāmi |<BR>
(AVŚ_6,122.5c) yatkāma idaṃ abhiṣiñcāmi vo 'haṃ indro marutvānt sa dadātu tan me ||5||<BR>
<BR>
<BR>
<BR>
(AVŚ_6,123.1a) etaṃ sadhasthāḥ pari vo dadāmi yaṃ śevadhim āvahāj jātavedaḥ |<BR>
(AVŚ_6,123.1c) anvāgantā yajamānaḥ svasti taṃ sma jānīta parame vyoman ||1||<BR>
<BR>
(AVŚ_6,123.2a) jānīta smainaṃ parame vyoman devāḥ sadhasthā vida lokam atra |<BR>
(AVŚ_6,123.2c) anvāgantā yajamānaḥ svastīṣṭāpūrtaṃ sma kṛṇutāvir asmai ||2||<BR>
<BR>
(AVŚ_6,123.3a) devāḥ pitaraḥ pitaro devāḥ |<BR>
(AVŚ_6,123.3c) yo asmi so asmi ||3||<BR>
<BR>
(AVŚ_6,123.4a) sa pacāmi sa dadāmi |<BR>
(AVŚ_6,123.4c) sa yaje sa dattān mā yūṣam ||4||<BR>
<BR>
(AVŚ_6,123.5a) nāke rājan prati tiṣṭha tatraitat prati tiṣṭhatu |<BR>
(AVŚ_6,123.5c) viddhi pūrtasya no rājant sa deva sumanā bhava ||5||<BR>
<BR>
<BR>
<BR>
(AVŚ_6,124.1a) divo nu mām bṛhato antarikṣād apāṃ stoko abhy apaptad rasena |<BR>
(AVŚ_6,124.1c) sam indriyena payasāham agne chandobhir yajñaiḥ sukṛtāṃ kṛtena ||1||<BR>
<BR>
(AVŚ_6,124.2a) yadi vṛkṣād abhyapaptat phalaṃ tad yady antarikṣāt sa u vāyur eva |<BR>
(AVŚ_6,124.2c) yatrāspṛkṣat tanvo yac ca vāsasa āpo nudantu nirṛtiṃ parācaiḥ ||2||<BR>
<BR>
(AVŚ_6,124.3a) abhyañjanaṃ surabhi sā samṛddhir hiraṇyaṃ varcas tad u pūtrimam eva |<BR>
(AVŚ_6,124.3c) sarvā pavitrā vitatādhy asmat tan mā tārīn nirṛtir mo arātiḥ ||3||<BR>
<BR>
<BR>
<BR>
(AVŚ_6,125.1a) vanaspate vīḍvaṅgo hi bhūyā asmatsakhā prataraṇaḥ suvīraḥ |<BR>
(AVŚ_6,125.1c) gobhiḥ saṃnaddho asi vīḍayasvāsthātā te jayatu jetvāni ||1||<BR>
<BR>
(AVŚ_6,125.2a) divas pṛthivyāḥ pary oja udbhṛtaṃ vanaspatibhyaḥ pary ābhṛtaṃ sahaḥ |<BR>
(AVŚ_6,125.2c) apām ojmānaṃ pari gobhir āvṛtam indrasya vajraṃ haviṣā rathaṃ yaja ||2||<BR>
<BR>
(AVŚ_6,125.3a) indrasyaujo marutām anīkaṃ mitrasya garbho varuṇasya nābhiḥ |<BR>
(AVŚ_6,125.3c) sa imāṃ no havyadātiṃ juṣāṇo deva ratha prati havyā gṛbhāya ||3||<BR>
<BR>
<BR>
(AVŚ_6,126.1a) upa śvāsaya pṛthivīm uta dyaṃ purutrā te vanvatāṃ viṣṭhitam jagat |<BR>
(AVŚ_6,126.1c) sa dundubhe sajūr indreṇa devair dūrād davīyo apa sedha śatrūn ||1||<BR>
<BR>
(AVŚ_6,126.2a) ā krandaya balam ojo na ā dhā abhi ṣṭana duritā bādhamānaḥ |<BR>
(AVŚ_6,126.2c) apa sedha dundubhe duchunām ita indrasya muṣṭir asi vīḍayasva ||2||<BR>
<BR>
(AVŚ_6,126.3a) prāmūṃ jayābhīme jayantu ketumad dundubhir vāvadītu |<BR>
(AVŚ_6,126.3c) sam aśvaparṇāḥ patantu no naro 'smākam indra rathino jayantu ||3||<BR>
<BR>
<BR>
<BR>
(AVŚ_6,127.1a) vidradhasya balāsasya lohitasya vanaspate |<BR>
(AVŚ_6,127.1c) visalpakasyauṣadhe moc chiṣaḥ piśitaṃ cana ||1||<BR>
<BR>
(AVŚ_6,127.2a) yau te balāsa tiṣṭhataḥ kakṣe muṣkāv apaśritau |<BR>
(AVŚ_6,127.2c) vedāhaṃ tasya bheṣajaṃ cīpudrur abhicakṣaṇam ||2||<BR>
<BR>
(AVŚ_6,127.3a) yo aṅgyo yaḥ karṇyo yo akṣyor visalpakaḥ |<BR>
(AVŚ_6,127.3c) vi vṛhāmo visalpakaṃ vidradhaṃ hṛdayāmayam |<BR>
(AVŚ_6,127.3e) parā tam ajñātam yakṣmam adharāñcaṃ suvāmasi ||3||<BR>
<BR>
<BR>
<BR>
(AVŚ_6,128.1a) śakadhūmaṃ nakṣatrāṇi yad rājānam akurvata |<BR>
(AVŚ_6,128.1c) bhadrāham asmai prāyachan idaṃ rāṣṭram asād iti ||1||<BR>
<BR>
(AVŚ_6,128.2a) bhadrāhaṃ no madhyaṃdine bhadrāhaṃ sāyam astu naḥ |<BR>
(AVŚ_6,128.2c) bhadrāhaṃ no ahnāṃ prātā rātrī bhadrāham astu naḥ ||2||<BR>
<BR>
(AVŚ_6,128.3a) ahorātrābhyāṃ nakṣatrebhyaḥ suryācandramasābhyām |<BR>
(AVŚ_6,128.3c) bhadrāham asmabhyaṃ rājan chakadhūma tvaṃ kṛdhi ||3||<BR>
<BR>
(AVŚ_6,128.4a) yo no bhadrāham akaraḥ sāyaṃ naktam atho divā |<BR>
(AVŚ_6,128.4c) tasmai te nakṣatrarāja śakadhūma sadā namaḥ ||4||<BR>
<BR>
<BR>
<BR>
(AVŚ_6,129.1a) bhagena mā śāṃśapena sākam indreṇa medinā |<BR>
(AVŚ_6,129.1c) kṛṇomi bhaginaṃ māpa drāntv arātayaḥ ||1||<BR>
<BR>
(AVŚ_6,129.2a) yena vṛkṣāṃ abhyabhavo bhagena varcasā saha |<BR>
(AVŚ_6,129.2c) tena mā bhaginaṃ kṛṇv apa drāntv arātayaḥ ||2||<BR>
<BR>
(AVŚ_6,129.3a) yo andho yaḥ punaḥsaro bhago vṛkṣeṣv āhitaḥ |<BR>
(AVŚ_6,129.3c) tena mā bhaginaṃ kṛṇv apa drāntv arātayaḥ ||3||<BR>
<BR>
<BR>
<BR>
(AVŚ_6,130.1a) rathajitāṃ rāthajiteyīnām apsarasām ayaṃ smaraḥ |<BR>
(AVŚ_6,130.1c) devāḥ pra hiṇuta smaram asau mām anu śocatu ||1||<BR>
<BR>
(AVŚ_6,130.2a) asau me smaratād iti priyo me smaratād iti |<BR>
(AVŚ_6,130.2c) devāḥ pra hiṇuta smaram asau mām anu śocatu ||2||<BR>
<BR>
(AVŚ_6,130.3a) yathā mama smarād asau nāmuṣyāhaṃ kadā cana |<BR>
(AVŚ_6,130.3c) devāḥ pra hiṇuta smaram asau mām anu śocatu ||3||<BR>
<BR>
(AVŚ_6,130.4a) un mādayata maruta ud antarikṣa mādaya |<BR>
(AVŚ_6,130.4c) agna un mādayā tvam asau mām anu śocatu ||4||<BR>
<BR>
<BR>
<BR>
(AVŚ_6,131.1a) ni śīrṣato ni pattata ādhyo ni tirāmi te |<BR>
(AVŚ_6,131.1c) devāḥ pra hiṇuta smaram asau mām anu śocatu ||1||<BR>
<BR>
(AVŚ_6,131.2a) anumate 'nv idaṃ manyasvākute sam idaṃ namaḥ |<BR>
(AVŚ_6,131.2c) devāḥ pra hiṇuta smaram asau mām anu śocatu ||2||<BR>
<BR>
(AVŚ_6,131.3a) yad dhāvasi triyojanaṃ pañcayojanam āśvinam |<BR>
(AVŚ_6,131.3c) tatas tvaṃ punar āyasi putrāṇāṃ no asaḥ pitā ||3||<BR>
<BR>
<BR>
<BR>
(AVŚ_6,132.1a) yaṃ devāḥ smaram asiñcann apsv antaḥ śośucānaṃ sahādhyā |<BR>
(AVŚ_6,132.1c) taṃ te tapāmi varuṇasya dharmaṇā ||1||<BR>
<BR>
(AVŚ_6,132.2a) yaṃ viśve devāḥ smaram asiñcann apsv antaḥ śośucānaṃ sahādhyā |<BR>
(AVŚ_6,132.2c) taṃ te tapāmi varuṇasya dharmaṇā ||2||<BR>
<BR>
(AVŚ_6,132.3a) yam indrāṇī smaram asiñcad apsv antaḥ śośucānaṃ sahādhyā |<BR>
(AVŚ_6,132.3c) taṃ te tapāmi varuṇasya dharmaṇā ||3||<BR>
<BR>
(AVŚ_6,132.4a) yam indrāgnī smaram asiñcatām apsv antaḥ śośucānaṃ sahādhyā |<BR>
(AVŚ_6,132.4c) taṃ te tapāmi varuṇasya dharmaṇā ||4||<BR>
<BR>
(AVŚ_6,132.5a) yam mitrāvaruṇau smaram asiñcatām apsv antaḥ śośucānaṃ sahādhyā |<BR>
(AVŚ_6,132.5c) taṃ te tapāmi varuṇasya dharmaṇā ||5||<BR>
<BR>
<BR>
<BR>
(AVŚ_6,133.1a) ya imāṃ devo mekhalām ābabandha yaḥ saṃnanāha ya u no yuyoja |<BR>
(AVŚ_6,133.1c) yasya devasya praśiṣā carāmaḥ sa pāram ichāt sa u no vi muñcāt ||1||<BR>
<BR>
(AVŚ_6,133.2a) āhutāsy abhihuta ṛṣīṇām asy āyudham |<BR>
(AVŚ_6,133.2c) pūrvā vratasya prāśnatī vīraghnī bhava mekhale ||2||<BR>
<BR>
(AVŚ_6,133.3a) mṛtyor ahaṃ brahmacārī yad asmi niryācan bhūtāt puruṣaṃ yamāya |<BR>
(AVŚ_6,133.3c) tam ahaṃ brahmaṇā tapasā śrameṇānayainaṃ mekhalayā sināmi ||3||<BR>
<BR>
(AVŚ_6,133.4a) śraddhāyā duhitā tapaso 'dhi jātā svasā ṛṣīṇāṃ bhūtakṛtāṃ babhūva |<BR>
(AVŚ_6,133.4c) sā no mekhale matim ā dhehi medhām atho no dhehi tapa indriyaṃ ca ||4||<BR>
<BR>
(AVŚ_6,133.5a) yāṃ tvā pūrve bhūtakṛta ṛṣayaḥ paribedhire |<BR>
(AVŚ_6,133.5c) sā tvaṃ pari ṣvajasva māṃ dīrghāyutvāya mekhale ||5||<BR>
<BR>
<BR>
<BR>
(AVŚ_6,134.1a) ayaṃ vajras tarpayatām ṛtasyāvāsya rāṣṭram apa hantu jīvitam |<BR>
(AVŚ_6,134.1c) śṛṇātu grīvāḥ pra śṛṇātūṣṇihā vṛtrasyeva śacīpatiḥ ||1||<BR>
<BR>
(AVŚ_6,134.2a) adharo'dhara uttarebhyo gūḍhaḥ pṛthivyā mot sṛpat |<BR>
(AVŚ_6,134.2c) vajreṇāvahataḥ śayām ||2||<BR>
<BR>
(AVŚ_6,134.3a) yo jināti tam anvicha yo jināti tam ij jahi |<BR>
(AVŚ_6,134.3c) jinato vajra tvaṃ sīmantam anvañcam anu pātaya ||3||<BR>
<BR>
<BR>
<BR>
(AVŚ_6,135.1a) yad aśnāmi balaṃ kurva itthaṃ vajram ā dade |<BR>
(AVŚ_6,135.1c) skandhān amuṣya śātayan vṛtrasyeva śacīpatiḥ ||1||<BR>
<BR>
(AVŚ_6,135.2a) yat pibāmi saṃ pibāmi samudra iva saṃpibaḥ |<BR>
(AVŚ_6,135.2c) prāṇān amuṣya saṃpāya saṃ pibāmo amuṃ vayam ||2||<BR>
<BR>
(AVŚ_6,135.3a) yad girāmi saṃ girāmi samudra iva saṃgiraḥ |<BR>
(AVŚ_6,135.3c) prāṇān amuṣya saṃgīrya saṃ girāmo amum vayam ||3||<BR>
<BR>
<BR>
<BR>
(AVŚ_6,136.1a) devī devyām adhi jātā pṛthivyām asy oṣadhe |<BR>
(AVŚ_6,136.1c) tāṃ tvā nitatni keśebhyo dṛṃhaṇāya khanāmasi ||1||<BR>
<BR>
(AVŚ_6,136.2a) dṛṃha pratnān janayājātān jātān u varṣīyasas kṛdhi ||2||<BR>
<BR>
(AVŚ_6,136.3a) yas te keśo 'vapadyate samūlo yaś ca vṛścate |<BR>
(AVŚ_6,136.3c) idaṃ taṃ viśvabheṣajyābhi ṣiñcāmi vīrudhā ||3||<BR>
<BR>
<BR>
<BR>
(AVŚ_6,137.1a) yāṃ jamadagnir akhanad duhitre keśavardhanīm |<BR>
(AVŚ_6,137.1c) tāṃ vītahavya ābharad asitasya gṛhebhyaḥ ||1||<BR>
<BR>
(AVŚ_6,137.2a) abhīśunā meyā āsan vyāmenānumeyāḥ |<BR>
(AVŚ_6,137.2c) keśā naḍā iva vardhantāṃ śīrṣṇas te asitāḥ pari ||2||<BR>
<BR>
(AVŚ_6,137.3a) dṛṃha mūlam āgraṃ yacha vi madhyaṃ yāmayauṣadhe |<BR>
(AVŚ_6,137.3c) keśā naḍā iva vardhantām śīrṣṇas te asitāḥ pari ||3||<BR>
<BR>
<BR>
<BR>
(AVŚ_6,138.1a) tvaṃ vīrudhāṃ śreṣṭhatamābhiśrutāsy oṣadhe |<BR>
(AVŚ_6,138.1c) imaṃ me adya puruṣaṃ klībam opaśinaṃ kṛdhi ||1||<BR>
<BR>
(AVŚ_6,138.2a) klībaṃ kṛdhy opaśinam atho kurīriṇaṃ kṛdhi |<BR>
(AVŚ_6,138.2c) athāsyendro grāvabhyām ubhe bhinattv āṇḍyau ||2||<BR>
<BR>
(AVŚ_6,138.3a) klība klībaṃ tvākaraṃ vadhre vadhriṃ tvākaram arasārasaṃ tvākaram |<BR>
(AVŚ_6,138.3c) kurīram asya śīrṣaṇi kumbaṃ cādhinidadhmasi ||3||<BR>
<BR>
(AVŚ_6,138.4a) ye te nādyau devakṛte yayos tiṣṭhati vṛṣṇyam |<BR>
(AVŚ_6,138.4c) te te bhinadmi śamyayāmuṣyā adhi muṣkayoḥ ||4||<BR>
<BR>
(AVŚ_6,138.5a) yathā naḍam kaśipune striyo bhindanty aśmanā |<BR>
(AVŚ_6,138.5c) evā bhinadmi te śepo 'muṣyā adhi muṣkayoḥ ||5||<BR>
<BR>
<BR>
<BR>
(AVŚ_6,139.1a) nyastikā rurohitha subhagaṃkaraṇī mama |<BR>
(AVŚ_6,139.1c) śataṃ tava pratānās trayastriṃśan nitānāḥ ||<BR>
(AVŚ_6,139.1e) tayā sahasraparṇyā hṛdayaṃ śoṣayāmi te ||1||<BR>
<BR>
(AVŚ_6,139.2a) śuṣyatu mayi te hṛdayam atho śuṣyatv āsyam |<BR>
(AVŚ_6,139.2c) atho ni śuṣya māṃ kāmenātho śuṣkāsyā cara ||2||<BR>
<BR>
(AVŚ_6,139.3a) saṃvananī samuṣpalā babhru kalyāṇi saṃ nuda |<BR>
(AVŚ_6,139.3c) amūṃ ca māṃ ca saṃ nuda samānaṃ hṛdayaṃ kṛdhi ||3||<BR>
<BR>
(AVŚ_6,139.4a) yathodakam apapuṣo 'paśuṣyaty āsyam |<BR>
(AVŚ_6,139.4c) evā ni śuṣya māṃ kāmenātho śuṣkāsyā cara ||4||<BR>
<BR>
(AVŚ_6,139.5a) yathā nakulo vichidya saṃdadhāty ahiṃ punaḥ |<BR>
(AVŚ_6,139.5c) evā kāmasya vichinnaṃ saṃ dhehi vīryāvati ||5||<BR>
<BR>
<BR>
<BR>
(AVŚ_6,140.1a) yau vyāghrāv avarūdhau jighatsataḥ pitaraṃ mātaraṃ ca |<BR>
(AVŚ_6,140.1c) tau dantaṃ brahmaṇas pate śivau kṛṇu jātavedaḥ ||1||<BR>
<BR>
(AVŚ_6,140.2a) vrīhim attaṃ yavam attam atho māṣam atho tilam |<BR>
(AVŚ_6,140.2c) eṣa vāṃ bhāgo nihito ratnadheyāya dantau mā hiṃsiṣṭaṃ pitaram mātaraṃ ca ||2||<BR>
<BR>
(AVŚ_6,140.3a) upahūtau sayujau syonau dantau sumaṅgalau |<BR>
(AVŚ_6,140.3c) anyatra vāṃ ghoraṃ tanvaḥ paraitu dantau mā hiṃsiṣṭaṃ pitaraṃ mātaraṃ ca ||3||<BR>
<BR>
<BR>
<BR>
(AVŚ_6,141.1a) vāyur enāḥ samākarat tvaṣṭā poṣāya dhriyatām |<BR>
(AVŚ_6,141.1c) indra ābhyo adhi bravad rudro bhūmne cikitsatu ||1||<BR>
<BR>
(AVŚ_6,141.2a) lohitena svadhitinā mithunaṃ karṇayoḥ kṛdhi |<BR>
(AVŚ_6,141.2c) akartām aśvinā lakṣma tad astu prajayā bahu ||2||<BR>
<BR>
(AVŚ_6,141.3a) yathā cakrur devāsurā yathā manuṣyā uta |<BR>
(AVŚ_6,141.3c) evā sahasrapoṣāya kṛṇutaṃ lakṣmāśvinā ||3||<BR>
<BR>
<BR>
(AVŚ_6,142.1a) uc chrayasva bahur bhava svena mahasā yava |<BR>
(AVŚ_6,142.1c) mṛṇīhi viśvā pātrāṇi mā tvā divyāśanir vadhīt ||1||<BR>
<BR>
(AVŚ_6,142.2a) āśṛṇvantaṃ yavaṃ devaṃ yatra tvāchāvadāmasi |<BR>
(AVŚ_6,142.2c) tad uc chrayasva dyaur iva samudra ivaidhy akṣitaḥ ||2||<BR>
<BR>
(AVŚ_6,142.3a) akṣitās ta upasado 'kṣitāḥ santu rāśayaḥ |<BR>
(AVŚ_6,142.3c) pṛṇanto akṣitāḥ santv attāraḥ santv akṣitāḥ ||3||<BR>
<BR>
<BR>
<BR>
(AVŚ_7,1.1a) dhītī vā ye anayan vāco agraṃ manasā vā ye 'vadann ṛtāni |<BR>
(AVŚ_7,1.1c) tṛtīyena brahmaṇā vāvṛdhānās turīyeṇāmanvata nāma dhenoḥ ||1||<BR>
<BR>
(AVŚ_7,1.2a) sa veda putraḥ pitaraṃ sa mātaraṃ sa sūnur bhuvat sa bhuvat punarmaghaḥ |<BR>
(AVŚ_7,1.2c) sa dyām aurṇod antarikṣaṃ svaḥ sa idaṃ viśvam abhavat sa ābharat ||2||<BR>
<BR>
<BR>
<BR>
(AVŚ_7,2.1a) atharvāṇaṃ pitaraṃ devabandhuṃ mātur garbhaṃ pitur asuṃ yuvānam |<BR>
(AVŚ_7,2.1c) ya imaṃ yajñam manasā ciketa pra ṇo vocas tam iheha bravaḥ ||1||<BR>
<BR>
<BR>
<BR>
(AVŚ_7,3.1a) ayā viṣṭhā janayan karvarāṇi sa hi ghṛṇir urur varāya gātuḥ |<BR>
(AVŚ_7,3.1c) sa pratyudaid dharuṇaṃ madhvo agraṃ svayā tanvā tanvam airayata ||1||<BR>
<BR>
<BR>
(AVŚ_7,4.1a) ekayā ca daśabhiś ca suhute dvābhyām iṣṭaye viṃśatyā ca |<BR>
(AVŚ_7,4.1c) tisṛbhiś ca vahase triṃśatā ca viyugbhir vāya iha tā vi muñca ||1||<BR>
<BR>
<BR>
<BR>
(AVŚ_7,5.1a) yajñena yajñam ayajanta devās tāni dharmāṇi prathamāny āsan |<BR>
(AVŚ_7,5.1c) te ha nākaṃ mahimānaḥ sacanta yatra pūrve sādhyāḥ santi devāḥ ||1||<BR>
<BR>
(AVŚ_7,5.2a) yajño babhūva sa ā babhūva sa pra jajñe sa u vāvṛdhe punaḥ |<BR>
(AVŚ_7,5.2c) sa devānām adhipatir babhūva so asmāsu draviṇam ā dadhātu ||2||<BR>
<BR>
(AVŚ_7,5.3a) yad devā devān haviṣā 'yajantāmartyān manasā martyena |<BR>
(AVŚ_7,5.3c) madema tatra parame vyoman paśyema tad uditau sūryasya ||3||<BR>
<BR>
(AVŚ_7,5.4a) yat puruṣeṇa haviṣā yajñaṃ devā atanvata |<BR>
(AVŚ_7,5.4c) asti nu tasmād ojīyo yad vihavyenejire ||4||<BR>
<BR>
(AVŚ_7,5.5a) mugdhā devā uta śunā 'yajantota gor aṅgaiḥ purudhā 'yajanta |<BR>
(AVŚ_7,5.5c) ya imaṃ yajñaṃ manasā ciketa pra ṇo vocas tam iheha bravaḥ ||5||<BR>
<BR>
<BR>
<BR>
(AVŚ_7,6.1a) aditir dyaur aditir antarikṣam aditir mātā sa pitā sa putraḥ |<BR>
(AVŚ_7,6.1c) viśve devā aditir pañca janā aditir jātam aditir janitvam ||1||<BR>
<BR>
(AVŚ_7,6.2a) mahīm ū ṣu mātaraṃ suvratānām ṛtasya patnīm avase havāmahe |<BR>
(AVŚ_7,6.2c) tuvikṣatrām ajarantīm urūcīṃ suśarmāṇam aditiṃ supraṇītim ||2||<BR>
<BR>
(AVŚ_7,6.3a) sutrāmāṇaṃ pṛthivīṃ dyām anehasaṃ suśarmāṇam aditiṃ supraṇītim |<BR>
(AVŚ_7,6.3c) daivīṃ nāvaṃ svaritrām anāgaso asravantīm ā ruhemā svastaye ||1||<BR>
<BR>
(AVŚ_7,6.4a) vājasya nu prasave mātaraṃ mahīm aditiṃ nāma vacasā karāmahe |<BR>
(AVŚ_7,6.4c) yasyā upastha urv antarikṣaṃ sā naḥ śarma trivarūthaṃ ni yachāt ||2||<BR>
<BR>
<BR>
<BR>
(AVŚ_7,7.1a) diteḥ putrāṇām aditer akāriṣam ava devānāṃ bṛhatām anarmaṇām |<BR>
(AVŚ_7,7.1c) teṣāṃ hi dhāma gabhiṣak samudriyaṃ nainān namasā paro asti kaścana ||1||<BR>
<BR>
<BR>
<BR>
(AVŚ_7,8.1a) bhadrād adhi śreyaḥ prehi bṛhaspatiḥ puraetā te astu |<BR>
(AVŚ_7,8.1c) athemam asyā vara ā pṛthivyā āreśatruṃ kṛṇuhi sarvavīram ||1||<BR>
<BR>
<BR>
<BR>
(AVŚ_7,9.1a) prapathe pathām ajaniṣṭa pūṣā prapathe divaḥ prapathe pṛthivyāḥ |<BR>
(AVŚ_7,9.1c) ubhe abhi priyatame sadhasthe ā ca parā ca carati prajānan ||1||<BR>
<BR>
(AVŚ_7,9.2a) pūṣemā āśā anu veda sarvāḥ so asmāṃ abhayatamena neṣat |<BR>
(AVŚ_7,9.2c) svastidā āghṛṇiḥ sarvavīro 'prayuchan pura etu prajānan ||2||<BR>
<BR>
(AVŚ_7,9.3a) pūṣan tava vrate vayaṃ na riṣyema kadā cana |<BR>
(AVŚ_7,9.3c) stotāras ta iha smasi ||3||<BR>
<BR>
(AVŚ_7,9.4a) pari pūṣā parastād dhastaṃ dadhātu dakṣiṇam |<BR>
(AVŚ_7,9.4c) punar no naṣṭam ājatu saṃ naṣṭena gamemahi ||4||<BR>
<BR>
<BR>
<BR>
(AVŚ_7,10.1a) yas te stanaḥ śaśayur yo mayobhūr yaḥ sumnayuḥ suhavo yaḥ sudatraḥ |<BR>
(AVŚ_7,10.1c) yena viśvā puṣyasi vāryāṇi sarasvati tam iha dhātave kaḥ ||1||<BR>
<BR>
<BR>
<BR>
(AVŚ_7,11.1a) yas te pṛthu stanayitnur ya ṛṣvo daivaḥ ketur viśvam ābhūṣatīdam |<BR>
(AVŚ_7,11.1c) mā no vadhīr vidyutā deva sasyaṃ mota vadhī raśmibhiḥ sūryasya ||1||<BR>
<BR>
<BR>
<BR>
(AVŚ_7,12.1a) sabhā ca mā samitiś cāvatāṃ prajāpater duhitarau saṃvidāne |<BR>
(AVŚ_7,12.1c) yenā saṃgachā upa mā sa śikṣāc cāru vadāni pitaraḥ saṃgateṣu ||1||<BR>
<BR>
(AVŚ_7,12.2a) vidma te sabhe nāma nariṣṭā nāma vā asi |<BR>
(AVŚ_7,12.2c) ye te ke ca sabhāsadas te me santu savācasaḥ ||2||<BR>
<BR>
(AVŚ_7,12.3a) eṣām ahaṃ samāsīnānāṃ varco vijñānam ā dade |<BR>
(AVŚ_7,12.3c) asyāḥ sarvasyāḥ saṃsado mām indra bhaginaṃ kṛṇu ||3||<BR>
<BR>
(AVŚ_7,12.4a) yad vo manaḥ parāgataṃ yad baddham iha veha vā |<BR>
(AVŚ_7,12.4c) tad va ā vartayāmasi mayi vo ramatāṃ manaḥ ||4||<BR>
<BR>
<BR>
<BR>
(AVŚ_7,13.1a) yathā sūryo nakṣatrāṇām udyaṃs tejāṃsy ādade |<BR>
(AVŚ_7,13.1c) evā strīṇāṃ ca puṃsāṃ ca dviṣatāṃ varca ā dade ||1||<BR>
<BR>
(AVŚ_7,13.2a) yāvanto mā sapatnānām āyantaṃ pratipaśyatha |<BR>
(AVŚ_7,13.2c) udyant sūrya iva suptānāṃ dviṣatām varca ā dade ||2||<BR>
<BR>
<BR>
<BR>
(AVŚ_7,14.1a) abhi tyaṃ devaṃ savitāram oṇyoḥ kavikratum |<BR>
(AVŚ_7,14.1c) arcāmi satyasavaṃ ratnadhām abhi priyaṃ matim ||1||<BR>
<BR>
(AVŚ_7,14.2a) urdhvā yasyāmatir bhā adidyutat savīmani |<BR>
(AVŚ_7,14.2c) hiraṇyapāṇir amimīta sukratuḥ kṛpāt svaḥ ||2||<BR>
<BR>
(AVŚ_7,14.3a) sāvīr hi deva prathamāya pitre varṣmāṇam asmai varimāṇam asmai |<BR>
(AVŚ_7,14.3c) athāsmabhyaṃ savitar vāryāṇi divodiva ā suvā bhūri paśvaḥ ||3||<BR>
<BR>
(AVŚ_7,14.4a) damūnā devaḥ savitā vareṇyo dadhad ratnaṃ pitṛbhya āyūṃṣi |<BR>
(AVŚ_7,14.4c) pibāt somaṃ mamadad enam iṣṭe parijmā cit kramate asya dharmaṇi ||4||<BR>
<BR>
<BR>
<BR>
(AVŚ_7,15.1a) tāṃ savitaḥ satyasavāṃ sucitrām āhaṃ vṛṇe sumatiṃ viśvavārām |<BR>
(AVŚ_7,15.1c) yām asya kaṇvo aduhat prapīnāṃ sahasradhārāṃ mahiṣo bhagāya ||1||<BR>
<BR>
<BR>
<BR>
(AVŚ_7,16.1a) bṛhaspate savitar vardhayainaṃ jyotayainaṃ mahate saubhagāya |<BR>
(AVŚ_7,16.1c) saṃśitaṃ cit saṃtaraṃ saṃ śiśādhi viśva enam anu madantu devāḥ ||1||<BR>
<BR>
<BR>
<BR>
(AVŚ_7,17.1a) dhātā dadhātu no rayim īśāno jagatas patiḥ |<BR>
(AVŚ_7,17.1c) sa naḥ pūrṇena yachatu ||1||<BR>
<BR>
(AVŚ_7,17.2a) dhātā dadhātu dāśuṣe prācīṃ jīvātum akṣitām |<BR>
(AVŚ_7,17.2c) vayam devasya dhīmahi sumatiṃ viśvarādhasaḥ ||2||<BR>
<BR>
(AVŚ_7,17.3a) dhātā viśvā vāryā dadhātu prajākāmāya dāśuṣe duroṇe |<BR>
(AVŚ_7,17.3c) tasmai devā amṛtaṃ saṃ vyayantu viśve devā aditiḥ sajoṣāḥ ||3||<BR>
<BR>
(AVŚ_7,17.4a) dhātā rātiḥ savitedaṃ juṣantāṃ prajāpatir nidhipatir no agniḥ |<BR>
(AVŚ_7,17.4c) tvaṣṭā viṣṇuḥ prajayā saṃrarāṇo yajamānāya draviṇaṃ dadhātu ||4||<BR>
<BR>
<BR>
<BR>
(AVŚ_7,18.1a) pra nabhasva pṛthivi bhinddhīdaṃ divyaṃ nabhaḥ |<BR>
(AVŚ_7,18.1c) udno divyasya no dhātar īśāno vi ṣyā dṛtim ||1||<BR>
<BR>
(AVŚ_7,18.2a) na ghraṃs tatāpa na himo jaghāna pra nabhatāṃ pṛthivī jīradānuḥ |<BR>
(AVŚ_7,18.2c) āpaś cid asmai ghṛtam it kṣaranti yatra somaḥ sadam it tatra bhadram ||2||<BR>
<BR>
<BR>
<BR>
(AVŚ_7,19.1a) prajāpatir janayati prajā imā dhātā dadhātu sumanasyamānaḥ |<BR>
(AVŚ_7,19.1c) saṃjānānāḥ saṃmanasaḥ sayonayo mayi puṣṭaṃ puṣṭapatir dadhātu ||1||<BR>
<BR>
<BR>
<BR>
(AVŚ_7,20.1a) anv adya no 'numatir yajñaṃ deveṣu manyatām |<BR>
(AVŚ_7,20.1c) agniś ca havyavāhano bhavatāṃ dāśuṣe mama ||1||<BR>
<BR>
(AVŚ_7,20.2a) anv id anumate tvaṃ maṃsase śaṃ ca nas kṛdhi |<BR>
(AVŚ_7,20.2c) juṣasva havyam āhutaṃ prajāṃ devi rarāsva naḥ ||2||<BR>
<BR>
(AVŚ_7,20.3a) anu manyatām anumanyamānaḥ prajāvantaṃ rayim akṣīyamāṇam |<BR>
(AVŚ_7,20.3c) tasya vayaṃ heḍasi māpi bhūma sumṛḍīke asya sumatau syāma ||3||<BR>
<BR>
(AVŚ_7,20.4a) yat te nāma suhavaṃ supraṇīte 'numate anumataṃ sudānu |<BR>
(AVŚ_7,20.4c) tenā no yajñaṃ pipṛhi viśvavāre rayiṃ no dhehi subhage suvīram ||4||<BR>
<BR>
(AVŚ_7,20.5a) emaṃ yajñam anumatir jagāma sukṣetratāyai suvīratāyai sujātam |<BR>
(AVŚ_7,20.5c) bhadrā hy asyāḥ pramatir babhūva semam yajñam avatu devagopā ||5||<BR>
<BR>
(AVŚ_7,20.6a) anumatiḥ sarvam idaṃ babhūva yat tiṣṭhati carati yad u ca viśvam ejati |<BR>
(AVŚ_7,20.6c) tasyās te devi sumatau syāmānumate anu hi maṃsase naḥ ||6||<BR>
<BR>
<BR>
<BR>
(AVŚ_7,21.1a) sameta viśve vacasā patiṃ diva eko vibhūr atithir janānām |<BR>
(AVŚ_7,21.1c) sa pūrvyo nūtanam āvivāsat taṃ vartanir anu vāvṛta ekam it puru ||1||<BR>
<BR>
(AVŚ_7,22.1a) ayaṃ sahasram ā no dṛśe kavīnāṃ matir jyotir vidharmaṇi ||1||<BR>
<BR>
(AVŚ_7,22.2a) bradhnaḥ samīcīr uṣasaḥ sam airayan |<BR>
(AVŚ_7,22.2c) arepasaḥ sacetasaḥ svasare manyumattamāś cite goḥ ||2||<BR>
<BR>
<BR>
<BR>
(AVŚ_7,23.1a) dauṣvapnyam daurjīvityaṃ rakṣo abhvam arāyyaḥ |<BR>
(AVŚ_7,23.1c) durṇāmnīḥ sarvā durvācas tā asman nāśayāmasi ||1||<BR>
<BR>
<BR>
<BR>
(AVŚ_7,24.1a) yan na indro akhanad yad agnir viśve devā maruto yat svarkāḥ |<BR>
(AVŚ_7,24.1c) tad asmabhyaṃ savitā satyadharmā prajāpatir anumatir ni yachāt ||1||<BR>
<BR>
<BR>
<BR>
(AVŚ_7,25.1a) yayor ojasā skabhitā rajāṃsi yau vīryair vīratamā śaviṣṭhā |<BR>
(AVŚ_7,25.1c) yau patyete apratītau sahobhir viṣṇum agan varuṇaṃ pūrvahūtiḥ ||1||<BR>
<BR>
(AVŚ_7,25.2a) yasyedaṃ pradiśi yad virocate pra cānati vi ca caṣṭe śacībhiḥ |<BR>
(AVŚ_7,25.2c) purā devasya dharmaṇā sahobhir viṣṇum agan varuṇaṃ pūrvahūtiḥ ||2||<BR>
<BR>
<BR>
<BR>
(AVŚ_7,26.1a) viṣṇor nu kaṃ prā vocaṃ vīryāṇi yaḥ pārthivāni vimame rajāṃsi |<BR>
(AVŚ_7,26.1c) yo askabhāyad uttaraṃ sadhasthaṃ vicakramāṇas tredhorugāyaḥ ||1||<BR>
<BR>
(AVŚ_7,26.2a) pra tad viṣṇu stavate vīryāṇi mṛgo na bhīmaḥ kucaro giriṣṭhāḥ |<BR>
(AVŚ_7,26.2c) parāvata ā jagamyāt parasyāḥ ||2||<BR>
<BR>
(AVŚ_7,26.3a) yasyoruṣu triṣu vikramaneṣv adhikṣiyanti bhuvanāni viśvā |<BR>
(AVŚ_7,26.3c) uru viṣṇo vi kramasvoru kṣayāya nas kṛdhi |<BR>
(AVŚ_7,26.3e) ghṛtam ghṛtayone piba prapra yajñapatiṃ tira ||3||<BR>
<BR>
(AVŚ_7,26.4a) idaṃ viṣṇur vi cakrame tredhā ni dadhe padā |<BR>
(AVŚ_7,26.4c) samūḍham asya paṃsure ||4||<BR>
<BR>
(AVŚ_7,26.5a) trīṇi padā vi cakrame viṣṇur gopā adābhyaḥ |<BR>
(AVŚ_7,26.5c) ito dharmāṇi dhārayan ||5||<BR>
<BR>
(AVŚ_7,26.6a) viṣṇoḥ karmāṇi paśyata yato vratāni paspaśe |<BR>
(AVŚ_7,26.6c) indrasya yujyaḥ sakhā ||6||<BR>
<BR>
(AVŚ_7,26.7a) tad viṣṇoḥ paramaṃ padaṃ sadā paśyanti sūrayaḥ |<BR>
(AVŚ_7,26.7c) divīva cakṣur ātatam ||7||<BR>
<BR>
(AVŚ_7,26.8a) divo viṣṇa uta pṛthivyā maho viṣṇa uror antarikṣāt |<BR>
(AVŚ_7,26.8c) hastau pṛṇasva bahubhir vasavyair āprayacha dakṣiṇād ota savyāt ||8||<BR>
<BR>
<BR>
(AVŚ_7,27.1a) iḍaivāsmāṃ anu vastāṃ vratena yasyāḥ pade punate devayantaḥ |<BR>
(AVŚ_7,27.1c) ghṛtapadī śakvarī somapṛṣṭhopa yajñam asthita vaiśvadevī ||1||<BR>
<BR>
<BR>
(AVŚ_7,28.1a) vedaḥ svastir drughaṇaḥ svastiḥ paraśur vediḥ paraśur naḥ svasti |<BR>
(AVŚ_7,28.1c) haviṣkṛto yajñiyā yajñakāmās te devāso yajñam imaṃ juṣantām ||1||<BR>
<BR>
<BR>
<BR>
(AVŚ_7,29.1a) agnāviṣṇū mahi tad vāṃ mahitvam pātho ghṛtasya guhyasya nāma |<BR>
(AVŚ_7,29.1c) damedame sapta ratnā dadhānau prati vāṃ jihvā ghṛtam ā caraṇyāt ||1||<BR>
<BR>
(AVŚ_7,29.2a) agnāviṣṇū mahi dhāma priyam vāṃ vītho ghṛtasya guhyā juṣāṇau |<BR>
(AVŚ_7,29.2c) damedame suṣṭutyā vāvṛdhānau prati vāṃ jihvā ghṛtam uc caraṇyāt ||2||<BR>
<BR>
<BR>
<BR>
(AVŚ_7,30.1a) svāktaṃ me dyāvāpṛthivī svāktaṃ mitro akar ayam |<BR>
(AVŚ_7,30.1c) svāktaṃ me brahmaṇas patiḥ svāktaṃ savitā karat ||1||<BR>
<BR>
<BR>
(AVŚ_7,31.1a) indrotibhir bahulābhir no adya yāvacchreṣṭhābhir maghavan chūra jinva |<BR>
(AVŚ_7,31.1c) yo no dveṣṭy adhara sas padīṣṭa yam u dviṣmas tam u prāṇo jahātu ||1||<BR>
<BR>
<BR>
<BR>
(AVŚ_7,32.1a) upa priyaṃ panipnatam yuvānam āhutīvṛdham |<BR>
(AVŚ_7,32.1c) aganma bibhrato namo dīrgham āyuḥ kṛṇotu me ||1||<BR>
<BR>
<BR>
<BR>
(AVŚ_7,33.1a) saṃ mā siñcantu marutaḥ saṃ pūṣā saṃ bṛhaspatiḥ |<BR>
(AVŚ_7,33.1c) saṃ māyam agniḥ siñcatu prajayā ca dhanena ca dīrgham āyuḥ kṛṇotu me ||1||<BR>
<BR>
<BR>
<BR>
(AVŚ_7,34.1a) agne jātān pra ṇudā me sapatnān praty ajātān jātavedo nudasva |<BR>
(AVŚ_7,34.1c) adhaspadaṃ kṛṇuṣva ye pṛtanyavo 'nāgasas te vayam aditaye syāma ||1||<BR>
<BR>
<BR>
<BR>
(AVŚ_7,35.1a) prānyānt sapatnānt sahasā sahasva praty ajātān jātavedo nudasva |<BR>
(AVŚ_7,35.1c) idaṃ rāṣṭraṃ pipṛhi saubhagāya viśva enam anu madantu devāḥ ||1||<BR>
<BR>
(AVŚ_7,35.2a) imā yās te śataṃ hirāḥ sahasraṃ dhamanīr uta |<BR>
(AVŚ_7,35.2c) tāsāṃ te sarvāsām aham aśmanā bilam apy adhām ||2||<BR>
<BR>
(AVŚ_7,35.3a) paraṃ yoner avaraṃ te kṛṇomi mā tvā prajābhi bhūn mota sūtuḥ |<BR>
(AVŚ_7,35.3c) asvaṃ tvāprajasaṃ kṛṇomy aśmānaṃ te apidhānam kṛṇomi ||3||<BR>
<BR>
<BR>
<BR>
(AVŚ_7,36.1a) akṣyau nau madhusaṃkāśe anīkam nau samañjanam |<BR>
(AVŚ_7,36.1c) antaḥ kṛṣṇuṣva māṃ hṛdi mana in nau sahāsati ||1||<BR>
<BR>
<BR>
<BR>
(AVŚ_7,37.1a) abhi tvā manujātena dadhāmi mama vāsasā |<BR>
(AVŚ_7,37.1c) yāthā 'so mama kevalo nānyāsāṃ kīrtayāś cana ||1||<BR>
<BR>
<BR>
(AVŚ_7,38.1a) idam khanāmi bheṣajaṃ māṃpaśyam abhirorudam |<BR>
(AVŚ_7,38.1c) parāyato nivartanam āyataḥ pratinandanam ||1||<BR>
(AVŚ_7,38.2a) yenā nicakra āsurīndraṃ devebhyas pari |<BR>
(AVŚ_7,38.2c) tenā ni kurve tvām ahaṃ yathā te 'sāni supriyā ||2||<BR>
<BR>
(AVŚ_7,38.3a) pratīcī somam asi pratīcī uta sūryam |<BR>
(AVŚ_7,38.3c) pratīcī viśvān devān tāṃ tvāchāvadāmasi ||3||<BR>
<BR>
(AVŚ_7,38.4a) ahaṃ vadāmi net tvaṃ sabhāyām aha tvaṃ vada |<BR>
(AVŚ_7,38.4c) mamed asas tvaṃ kevalo nānyāsāṃ kīrtayāś cana ||4||<BR>
(AVŚ_7,38.5a) yadi vāsi tirojanaṃ yadi vā nadyas tiraḥi |<BR>
(AVŚ_7,38.5c) iyaṃ ha mahyaṃ tvām oṣadhir baddhveva nyānayat ||5||<BR>
<BR>
<BR>
<BR>
(AVŚ_7,39.1a) divyaṃ suparṇaṃ payasaṃ bṛhantam apāṃ garbhaṃ vṛṣabham oṣadhīnām |<BR>
(AVŚ_7,39.1c) abhīpato vṛṣṭyā tarpayantam ā no goṣṭhe rayiṣṭhāṃ sthāpayāti ||1||<BR>
<BR>
<BR>
(AVŚ_7,40.1a) yasya vrataṃ paśavo yanti sarve yasya vrata upatiṣṭhanta āpaḥ |<BR>
(AVŚ_7,40.1c) yasya vrate puṣṭapatir niviṣṭas taṃ sarasvantam avase havāmahe ||1||<BR>
<BR>
(AVŚ_7,40.2a) ā pratyañcaṃ dāśuṣe dāśvaṃsaṃ sarasvantaṃ puṣṭapatiṃ rayiṣṭhām |<BR>
(AVŚ_7,40.2c) rāyas poṣaṃ śravasyuṃ vasānā iha sadanaṃ rayīṇām ||2||<BR>
<BR>
<BR>
<BR>
(AVŚ_7,41.1a) ati dhanvāny aty apas tatarda śyeno nṛcakṣā avasānadarśaḥ |<BR>
(AVŚ_7,41.1c) taran viśvāny avarā rajaṃsīndreṇa sakhyā śiva ā jagamyāt ||1||<BR>
<BR>
(AVŚ_7,41.2a) śyeno nṛcakṣā divyaḥ suparṇaḥ sahasrapāc chatayonir vayodhāḥ |<BR>
(AVŚ_7,41.2c) sa no ni yachād vasu yat parābhṛtam asmākam astu pitṛṣu svadhāvat ||2||<BR>
<BR>
<BR>
<BR>
(AVŚ_7,42.1a) somārudrā vi vṛhataṃ viṣūcīm amīvā yā no gayam āviveśa |<BR>
(AVŚ_7,42.1c) bādhethāṃ dūraṃ nirṛtim parācaiḥ kṛtaṃ cid enaḥ pra mumuktam asmat ||1||<BR>
<BR>
(AVŚ_7,42.2a) somārudrā yuvam etāny asmad viśvā tanūṣu bheṣajāni dhattam |<BR>
(AVŚ_7,42.2c) ava syataṃ muñcataṃ yan no asat tanūṣu baddhaṃ kṛtam eno asmat ||2||<BR>
<BR>
<BR>
<BR>
(AVŚ_7,43.1a) śivās ta ekā aśivās ta ekāḥ sarvā bibharṣi sumanasyamānaḥ |<BR>
(AVŚ_7,43.1c) tisro vāco nihitā antar asmin tāsām ekā vi papātānu ghoṣam ||1||<BR>
<BR>
<BR>
<BR>
(AVŚ_7,44.1a) ubhā jigyathur na parā jayethe na parā jigye kataraś canainayoḥ |<BR>
(AVŚ_7,44.1c) indraś ca viṣṇo yad apaspṛdhethāṃ tredhā sahasraṃ vi tad airayethām ||1||<BR>
<BR>
<BR>
<BR>
(AVŚ_7,45.1a) janād viśvajanīnāt sindhutas pary ābhṛtam |<BR>
(AVŚ_7,45.1c) dūrāt tvā manya udbhṛtam īrṣyāyā nāma bheṣajam ||1||<BR>
<BR>
(AVŚ_7,45.2a) agner ivāsya dahato dāvasya dahataḥ pṛthak |<BR>
(AVŚ_7,45.2c) etām etasyerṣyām udrāgnim iva śamaya ||1||<BR>
<BR>
<BR>
(AVŚ_7,46.1a) sinīvāli pṛthuṣṭuke yā devānām asi svasā |<BR>
(AVŚ_7,46.1c) juṣasva havyam āhutaṃ prajāṃ devi didiḍḍhi naḥ ||1||<BR>
<BR>
(AVŚ_7,46.2a) yā subāhuḥ svaṅguriḥ suṣūmā bahusūvarī |<BR>
(AVŚ_7,46.2c) tasyai viśpatnyai haviḥ sinīvālyai juhotana ||2||<BR>
<BR>
(AVŚ_7,46.3a) yā viśpatnīndram asi pratīcī sahasrastukābhiyantī devī |<BR>
(AVŚ_7,46.3c) viṣṇoḥ patni tubhyaṃ rātā havīṃṣi patiṃ devi rādhase codayasva ||3||<BR>
<BR>
<BR>
<BR>
(AVŚ_7,47.1a) kuhūṃ devīṃ sukṛtaṃ vidmanāpasam asmin yajñe suhavā johavīmi |<BR>
(AVŚ_7,47.1c) sā no rayiṃ viśvavāraṃ ni yachād dadātu vīram śatadāyam ukthyam ||1||<BR>
<BR>
(AVŚ_7,47.2a) kuhūr devānām amṛtasya patnī havyā no asya haviṣo juṣeta |<BR>
(AVŚ_7,47.2c) śṛnotu yajñam uśatī no adya rāyas poṣaṃ cikituṣī dadhātu ||2||<BR>
<BR>
<BR>
<BR>
(AVŚ_7,48.1a) rākām ahaṃ suhavā suṣṭutī huve śṛṇotu naḥ subhagā bodhatu tmanā |<BR>
(AVŚ_7,48.1c) sīvyatv apaḥ sūcyāchidyamānayā dadātu vīraṃ śatadāyam ukthyam ||1||<BR>
<BR>
(AVŚ_7,48.2a) yās te rāke sumatayaḥ supeśaso yābhir dadāsi dāśuṣe vasūni |<BR>
(AVŚ_7,48.2c) tābhir no adya sumanā upāgahi sahasrāpoṣam subhage rarāṇā ||2||<BR>
<BR>
<BR>
<BR>
(AVŚ_7,49.1a) devānāṃ patnīr uśatīr avantu naḥ prāvantu nas tujaye vājasātaye |<BR>
(AVŚ_7,49.1c) yāḥ pārthivāso yā apām api vrate tā no devīḥ suhavāḥ śarma yachantu ||1||<BR>
<BR>
(AVŚ_7,49.2a) uta gnā vyantu devapatnīr indrāṇy agnāyy aśvinī rāṭ |<BR>
(AVŚ_7,49.2c) ā rodasī varunānī śṛṇotu vyantu devīr ya ṛtur janīnām ||2||<BR>
<BR>
<BR>
<BR>
(AVŚ_7,50.1a) yathā vṛkṣam aśanir viśvāhā hanty aprati |<BR>
(AVŚ_7,50.1c) evāham adya kitavān akṣair badhyāsam aprati ||1||<BR>
<BR>
(AVŚ_7,50.2a) turāṇām aturāṇāṃ viśām avarjuṣīṇām |<BR>
(AVŚ_7,50.2c) samaitu viśvato bhago antarhastaṃ kṛtaṃ mama ||2||<BR>
<BR>
(AVŚ_7,50.3a) īḍe agniṃ svāvasuṃ namobhir iha prasakto vi cayat kṛtaṃ naḥ |<BR>
(AVŚ_7,50.3c) rathair iva pra bhare vājayadbhiḥ pradakṣiṇaṃ marutāṃ stomam ṛdhyām ||3||<BR>
<BR>
(AVŚ_7,50.4a) vayaṃ jayema tvayā yujā vṛtam asmākam aṃśam ud ava bharebhare |<BR>
(AVŚ_7,50.4c) asmabhyam indra varīyaḥ sugaṃ kṛdhi pra śatrūṇāṃ maghavan vṛṣṇyā ruja ||4||<BR>
<BR>
(AVŚ_7,50.5a) ajaiṣaṃ tvā saṃlikhitam ajaiṣam uta saṃrudham |<BR>
(AVŚ_7,50.5c) aviṃ vṛko yathā mathad evā mathnāmi te kṛtam ||5||<BR>
<BR>
(AVŚ_7,50.6a) uta prahām atidīvā jayati kṛtam iva śvaghnī vi cinoti kāle |<BR>
(AVŚ_7,50.6c) yo devakāmo na dhanam ruṇaddhi sam it taṃ rāyaḥ sṛjati svadhābhiḥ ||6||<BR>
<BR>
(AVŚ_7,50.7a) gobhiṣ ṭaremāmatiṃ durevāṃ yavena vā kṣudhaṃ puruhūta viśve |<BR>
(AVŚ_7,50.7c) vayaṃ rājasu prathamā dhanāny ariṣṭāso vṛjanībhir jayema ||7||<BR>
<BR>
(AVŚ_7,50.8a) kṛtaṃ me dakṣiṇe haste jayo me savya āhitaḥ |<BR>
(AVŚ_7,50.8c) gojid bhūyāsam aśvajid dhanaṃjayo hiraṇyajit ||8||<BR>
<BR>
(AVŚ_7,50.9a) akṣāḥ phalavatīm dyuvaṃ datta gāṃ kṣīriṇīm iva |<BR>
(AVŚ_7,50.9c) saṃ mā kṛtasya dhārayā dhanuḥ snāvneva nahyata ||9||<BR>
<BR>
<BR>
<BR>
(AVŚ_7,51.1a) bṛhaspatir naḥ pari pātu paścād utottarasmād adharād aghayoḥ |<BR>
(AVŚ_7,51.1c) indraḥ purastād uta madhyato naḥ sakhā sakhibhyo varīyaḥ kṛṇotu ||1||<BR>
<BR>
<BR>
<BR>
(AVŚ_7,52.1a) saṃjñānaṃ naḥ svebhiḥ saṃjñānam araṇebhiḥ |<BR>
(AVŚ_7,52.1c) saṃjñānam aśvinā yuvam ihāsmāsu ni yachatam ||1||<BR>
<BR>
(AVŚ_7,52.2a) saṃ jānāmahai manasā saṃ cikitvā mā yuṣmahi manasā daivyena |<BR>
(AVŚ_7,52.2c) mā ghoṣā ut sthur bahule vinirhate meṣuḥ paptad indrasyāhany āgate ||2||<BR>
<BR>
<BR>
<BR>
(AVŚ_7,53.1a) amutrabhūyād adhi yad yamasya bṛhaspate abhiśaster amuñcaḥ |<BR>
(AVŚ_7,53.1c) praty auhatām aśvinā mṛtyum asmad devānām agne bhiṣajā śacībhiḥ ||1||<BR>
<BR>
(AVŚ_7,53.2a) saṃ krāmataṃ mā jahītaṃ śarīraṃ prāṇāpānau te sayujāv iha stām |<BR>
(AVŚ_7,53.2c) śataṃ jīva śarado vardhamāno 'gniṣ ṭe gopā adhipā vasiṣṭhaḥ ||2||<BR>
<BR>
(AVŚ_7,53.3a) āyur yat te atihitaṃ parācair apānaḥ prāṇaḥ punar ā tāv itām |<BR>
(AVŚ_7,53.3c) agniṣ ṭad āhār nirṛter upasthāt tad ātmani punar ā veśayāmi te ||3||<BR>
<BR>
(AVŚ_7,53.4a) memaṃ prāṇo hāsīn mo apāno 'vahāya parā gāt |<BR>
(AVŚ_7,53.4c) saptarṣibhya enaṃ pari dadāmi te enaṃ svasti jarase vahantu ||4||<BR>
<BR>
(AVŚ_7,53.5a) pra viṣataṃ prāṇāpānāv anaḍvāhāv iva vrajam |<BR>
(AVŚ_7,53.5c) ayaṃ jarimnaḥ śevadhir ariṣṭa iha vardhatām ||5||<BR>
<BR>
(AVŚ_7,53.6a) ā te prāṇaṃ suvāmasi parā yakṣmaṃ suvāmi te |<BR>
(AVŚ_7,53.6c) āyur no viśvato dadhad ayam agnir vareṇyaḥ ||6||<BR>
<BR>
(AVŚ_7,53.7a) ud vayaṃ tamasas pari rohanto nākam uttamam |<BR>
(AVŚ_7,53.7c) devaṃ devatrā sūryam aganma jyotir uttamam ||7||<BR>
<BR>
<BR>
<BR>
(AVŚ_7,54.1a) ṛcaṃ sāma yajāmahe yābhyāṃ karmāṇi kurvate |<BR>
(AVŚ_7,54.1c) ete sadasi rājato yajñaṃ deveṣu yachataḥ ||1||<BR>
<BR>
(AVŚ_7,54.2a) ṛcaṃ sāma yad aprākṣaṃ havir ojo yajur balam |<BR>
(AVŚ_7,54.2c) eṣa mā tasmān mā hiṃsīd vedaḥ pṛṣṭaḥ śacīpate ||1||<BR>
<BR>
<BR>
<BR>
(AVŚ_7,55.1a) ye te panthāno 'va divo yebhir viśvam airayaḥ |<BR>
(AVŚ_7,55.1c) tebhiḥ sumnayā dhehi no vaso ||2||<BR>
<BR>
<BR>
<BR>
(AVŚ_7,56.1a) tiraścirājer asitāt pṛdākoḥ pari saṃbhṛtam |<BR>
(AVŚ_7,56.1c) tat kaṅkaparvaṇo viṣam iyaṃ vīrud anīnaśat ||1||<BR>
<BR>
(AVŚ_7,56.2a) iyaṃ vīrun madhujātā madhuścun madhulā madhūḥ |<BR>
(AVŚ_7,56.2c) sā vihrutasya bheṣajy atho maśakajambhanī ||2||<BR>
<BR>
(AVŚ_7,56.3a) yato daṣṭaṃ yato dhītaṃ tatas te nir hvayāmasi |<BR>
(AVŚ_7,56.3c) arbhasya tṛpradaṃśino maśakasyārasaṃ viṣam ||3||<BR>
<BR>
(AVŚ_7,56.4a) ayaṃ yo vakro viparur vyaṅgo mukhāni vakrā vṛjinā kṛṇoṣi |<BR>
(AVŚ_7,56.4c) tāni tvaṃ brahmaṇas pate iṣīkām iva saṃ namaḥ ||4||<BR>
<BR>
(AVŚ_7,56.5a) arasasya śarkoṭasya nīcīnasyopasarpataḥ |<BR>
(AVŚ_7,56.5c) viṣaṃ hy asyādiṣy atho enam ajījabham ||5||<BR>
<BR>
(AVŚ_7,56.6a) na te bāhvor balam asti na śīrṣe nota madhyataḥ |<BR>
(AVŚ_7,56.6c) atha kiṃ pāpayā 'muyā puche bibharṣy arbhakam ||6||<BR>
<BR>
(AVŚ_7,56.7a) adanti tvā pipīlikā vi vṛścanti mayūryaḥ |<BR>
(AVŚ_7,56.7c) sarve bhala bravātha śārkoṭam arasaṃ viṣam ||7||<BR>
<BR>
(AVŚ_7,56.8a) ya ubhābhyāṃ praharasi puchena cāsyena ca |<BR>
(AVŚ_7,56.8c) āsye na te viṣaṃ kim u te puchadhāv asat ||8||<BR>
<BR>
<BR>
<BR>
(AVŚ_7,57.1a) yad āśasā vadato me vicukṣubhe yad yācamānasya carato janāṃ anu |<BR>
(AVŚ_7,57.1c) yad ātmani tanvo me viriṣṭaṃ sarasvatī tad ā pṛṇad ghṛtena ||1||<BR>
<BR>
(AVŚ_7,57.2a) sapta kṣaranti siśave marutvate pitre putrāso apy avīvṛtann ṛtāni |<BR>
(AVŚ_7,57.2c) ubhe id asyobhe asya rājata ubhe yatete ubhe asya puṣyataḥ ||2||<BR>
<BR>
<BR>
<BR>
(AVŚ_7,58.1a) indrāvaruṇā sutapāv imaṃ sutaṃ somaṃ pibataṃ madyaṃ dhṛtavratau |<BR>
(AVŚ_7,58.1c) yuvo ratho adhvaro devavītaye prati svasaram upa yātu pītaye ||1||<BR>
<BR>
(AVŚ_7,58.2a) indrāvaruṇā madhumattamasya vṛṣṇaḥ somasya vṛṣaṇā vṛṣethām |<BR>
(AVŚ_7,58.2c) idaṃ vām andhaḥ pariṣiktam āsadyāsmin barhiṣi mādayethām ||2||<BR>
<BR>
<BR>
<BR>
(AVŚ_7,59.1a) yo naḥ śapād aśapataḥ śapato yaś ca naḥ śapāt |<BR>
(AVŚ_7,59.1c) vṛkṣa iva vidyutā hata ā mūlād anu śuṣyatu ||1||<BR>
<BR>
<BR>
<BR>
(AVŚ_7,60.1a) ūrjaṃ bibhrad vasuvaniḥ sumedhā aghoreṇa cakṣuṣā mitriyeṇa |<BR>
(AVŚ_7,60.1c) gṛhān aimi sumanā vandamāno ramadhvam mā bibhīta mat ||1||<BR>
<BR>
(AVŚ_7,60.2a) ime gṛhā mayobhuva ūrjasvantaḥ payasvantaḥ |<BR>
(AVŚ_7,60.2c) pūrṇā vāmena tiṣṭhantas te no jānantv āyataḥ ||2||<BR>
<BR>
(AVŚ_7,60.3a) yeṣām adhyeti pravasan yeṣu saumanaso bahuḥ |<BR>
(AVŚ_7,60.3c) gṛhān upa hvayāmahe te no jānantv āyataḥ ||3||<BR>
<BR>
(AVŚ_7,60.4a) upahūtā bhūridhanāḥ sakhāyaḥ svādusaṃmudaḥ |<BR>
(AVŚ_7,60.4c) akṣudhyā atṛṣyā sta gṛhā māsmad bibhītana ||4||<BR>
<BR>
(AVŚ_7,60.5a) upahūtā iha gāva upahūtā ajāvayaḥ |<BR>
(AVŚ_7,60.5c) atho annasya kīlāla upahūto gṛheṣu ||5||<BR>
<BR>
(AVŚ_7,60.6a) sūnṛtāvantaḥ subhagā irāvanto hasāmudāḥ |<BR>
(AVŚ_7,60.6c) atṛṣyā akṣudhyā sta gṛhā māsmad bibhītana ||6||<BR>
<BR>
(AVŚ_7,60.7a) ihaiva sta mānu gāta viśvā rūpāṇi puṣyata |<BR>
(AVŚ_7,60.7c) aiṣyāmi bhadreṇā saha bhūyāṃso bhavatā mayā ||7||<BR>
<BR>
<BR>
<BR>
(AVŚ_7,61.1a) yad agne tapasā tapa upatapyāmahe tapaḥ |<BR>
(AVŚ_7,61.1c) priyāḥ śrutasya bhūyāsmāyuṣmantaḥ sumedhasaḥ ||1||<BR>
<BR>
(AVŚ_7,61.2a) agne tapas tapyāmaha upa tapyāmahe tapaḥ |<BR>
(AVŚ_7,61.2c) śrutāni śṛṇvantaḥ vayam āyuṣmantaḥ sumedhasaḥ ||2||<BR>
<BR>
<BR>
(AVŚ_7,62.1a) ayam agniḥ satpatir vṛddhavṛṣṇo rathīva pattīn ajayat purohitaḥ |<BR>
(AVŚ_7,62.1c) nābhā pṛthivyāṃ nihito davidyutad adhaspadaṃ kṛṇutāṃ ye pṛtanyavaḥ ||1||<BR>
<BR>
<BR>
<BR>
(AVŚ_7,63.1a) pṛtanājitaṃ sahamānam agnim ukthyair havāmahe paramāt sadhasthāt |<BR>
(AVŚ_7,63.1c) sa naḥ parṣad ati durgāṇi viśvā kṣāmad devo 'ti duritāny agniḥ ||1||<BR>
<BR>
<BR>
<BR>
(AVŚ_7,64.1a) idaṃ yat kṛṣṇaḥ śakunir abhiniṣpatann apīpatat |<BR>
(AVŚ_7,64.1c) āpo mā tasmāt sarvasmād duritāt pāntv aṃhasaḥ ||1||<BR>
<BR>
(AVŚ_7,64.2a) idaṃ yat kṛṣṇaḥ śakunir avāmṛkṣan nirṛte te mukhena |<BR>
(AVŚ_7,64.2c) agnir mā tasmād enaso gārhapatyaḥ pra muñcatu ||2||<BR>
<BR>
<BR>
(AVŚ_7,65.1a) pratīcīnaphalo hi tvam apāmārga rurohitha |<BR>
(AVŚ_7,65.1c) sarvān mac chapathām adhi varīyo yavayā itaḥ ||1||<BR>
<BR>
(AVŚ_7,65.2a) yad duṣkṛtaṃ yac chamalaṃ yad vā cerima pāpayā |<BR>
(AVŚ_7,65.2c) tvayā tad viśvatomukhāpāmārgāpa mṛjmahe ||2||<BR>
<BR>
(AVŚ_7,65.3a) śyāvadatā kunakhinā baṇḍena yat sahāsima |<BR>
(AVŚ_7,65.3c) apāmārga tvayā vayaṃ sarvaṃ tad apa mṛjmahe ||3||<BR>
<BR>
<BR>
(AVŚ_7,66.1a) yady antarikṣe yadi vāta āsa yadi vṛkṣeṣu yadi volapeṣu |<BR>
(AVŚ_7,66.1c) yad aśravan paśava udyamānaṃ tad brāhmaṇaṃ punar asmān upaitu ||1||<BR>
<BR>
<BR>
<BR>
(AVŚ_7,67.1a) punar maitv indriyaṃ punar ātmā draviṇaṃ brāhmaṇaṃ ca |<BR>
(AVŚ_7,67.1c) punar agnayo dhiṣṇyā yathāsthāma kalpayantām ihaiva ||1||<BR>
<BR>
<BR>
(AVŚ_7,68.1a) sarasvati vrateṣu te divyeṣu devi dhāmasu |<BR>
(AVŚ_7,68.1c) juṣasva havyam āhutaṃ prajām devi rarāsva naḥ ||1||<BR>
<BR>
(AVŚ_7,68.2a) idaṃ te havyaṃ ghṛtavat sarasvatīdaṃ pitṝṇāṃ havir āsyaṃ yat |<BR>
(AVŚ_7,68.2c) imāni ta uditā śamtamāni tebhir vayaṃ madhumantaḥ syāma ||2||<BR>
<BR>
(AVŚ_7,68.3a) śivā naḥ śaṃtamā bhava sumṛḍīkā sarasvati |<BR>
(AVŚ_7,68.3c) mā te yuyoma saṃdṛśaḥ ||1||<BR>
<BR>
<BR>
<BR>
(AVŚ_7,69.1a) śaṃ no vāto vātu śaṃ nas tapatu sūryaḥ |<BR>
(AVŚ_7,69.1c) ahāni śaṃ bhavantu naḥ śaṃ rātrī prati dhīyatāṃ |<BR>
(AVŚ_7,69.1e) śaṃ uṣā no vy uchatu ||1||<BR>
<BR>
<BR>
(AVŚ_7,70.1a) yat kiṃ cāsau manasā yac ca vācā yajñair juhoti haviṣā yajuṣā |<BR>
(AVŚ_7,70.1c) tan mṛtyunā nirṛtiḥ saṃvidānā purā satyād āhutiṃ hantv asya ||1||<BR>
<BR>
(AVŚ_7,70.2a) yātudhānā nirṛtir ād u rakṣas te asya ghnantv anṛtena satyam |<BR>
(AVŚ_7,70.2c) indreṣitā devā ājam asya mathnantu mā tat saṃ pādi yad asau juhoti ||2||<BR>
<BR>
(AVŚ_7,70.3a) ajirādhirājau śyenau saṃpātināv iva |<BR>
(AVŚ_7,70.3c) ājyaṃ pṛtanyato hatāṃ yo naḥ kaścābhyaghāyati ||3||<BR>
<BR>
(AVŚ_7,70.4a) apāñcau ta ubhau bāhū api nahyāmy āsyam |<BR>
(AVŚ_7,70.4c) agner devasya manyunā tena te 'vadhiṣaṃ haviḥ ||4||<BR>
(AVŚ_7,70.5a) api nahyāmi te bāhū api nahyāmy āsyam |<BR>
(AVŚ_7,70.5c) agner ghorasya manyunā tena 'vadhiṣaṃ haviḥ ||5||<BR>
<BR>
<BR>
<BR>
(AVŚ_7,71.1a) pari tvāgne puraṃ vayaṃ vipraṃ sahasya dhīmahi |<BR>
(AVŚ_7,71.1c) dhṛṣadvarṇaṃ divedive hantāraṃ bhaṅgurāvataḥ ||1||<BR>
<BR>
<BR>
<BR>
(AVŚ_7,72.1a) ut tiṣṭhatāva paśyatendrasya bhāgam ṛtviyam |<BR>
(AVŚ_7,72.1c) yadi śrātam juhotana yady aśrātaṃ mamattana ||1||<BR>
<BR>
(AVŚ_7,72.2a) śrātam havir o ṣv indra pra yāhi jagāma sūro adhvano vi madhyam |<BR>
(AVŚ_7,72.2c) pari tvāsate nidhibhiḥ sakhāyaḥ kulapā na vrājapatim carantam ||2||<BR>
<BR>
(AVŚ_7,72.3a) śrātaṃ manya ūdhani śrātam agnau suśṛtaṃ manye tad ṛtaṃ navīyaḥ |<BR>
(AVŚ_7,72.3c) mādhyandinasya savanasya dadhnaḥ pibendra vajrin purukṛj juṣāṇaḥ ||1||<BR>
<BR>
<BR>
(AVŚ_7,73.1a) samiddho agnir vṛṣaṇā rathī divas tapto gharmo duhyate vām iṣe madhu |<BR>
(AVŚ_7,73.1c) vayaṃ hi vāṃ purudamāso aśvinā havāmahe sadhamādeṣu kāravaḥ ||1||<BR>
<BR>
(AVŚ_7,73.2a) samiddho agnir aśvinā tapto vāṃ gharma ā gatam |<BR>
(AVŚ_7,73.2c) duhyante nūnaṃ vṛṣaṇeha dhenavo dasrā madanti vedhasaḥ ||2||<BR>
<BR>
(AVŚ_7,73.3a) ivāhākṛtaḥ śucir deveṣu yajño yo aśvinoś camaso devapānaḥ |<BR>
(AVŚ_7,73.3c) tam u viśve amṛtāso juṣāṇā gandharvasya praty āsnā rihanti ||3||<BR>
<BR>
(AVŚ_7,73.4a) yad usriyāsv āhutaṃ ghṛtaṃ payo 'yaṃ sa vām aśvinā bhāga ā gatam |<BR>
(AVŚ_7,73.4c) mādhvī dhartārā vidathasya satpatī taptaṃ gharmaṃ pibatam divaḥ ||4||<BR>
<BR>
(AVŚ_7,73.5a) tapto vāṃ gharmo nakṣatu svahotā pra vām adhvaryuś caratu payasvān |<BR>
(AVŚ_7,73.5c) madhor dugdhasyāśvinā tanāyā vītaṃ pātaṃ payasa usriyāyāḥ ||5||<BR>
<BR>
(AVŚ_7,73.6a) upa drava payasā godhug oṣam ā gharme siñca paya usriyāyāḥ |<BR>
(AVŚ_7,73.6c) vi nākam akhyat savitā vareṇyo 'nuprayāṇam uṣaso vi rājati ||6||<BR>
<BR>
(AVŚ_7,73.7a) upa hvaye sudughāṃ dhenum etāṃ suhasto godhug uta dohad enām |<BR>
(AVŚ_7,73.7c) śreṣṭhaṃ savaṃ savitā sāviṣan no 'bhīddho gharmas tad u ṣu pra vocat ||7||<BR>
<BR>
(AVŚ_7,73.8a) hiṅkṛṇvatī vasupatnī vasūnāṃ vatsam ichantī manasā nyāgan |<BR>
(AVŚ_7,73.8c) duhām aśvibhyāṃ payo aghnyeyaṃ sā vardhatāṃ mahate saubhagāya ||8||<BR>
<BR>
(AVŚ_7,73.9a) juṣṭo damūnā atithir duroṇa imaṃ no yajñam upa yāhi vidvān |<BR>
(AVŚ_7,73.9c) viśvā agne abhiyujo vihatya śatrūyatām ā bharā bhojanāni ||9||<BR>
<BR>
(AVŚ_7,73.10a) agne śardha mahate saubhagāya tava dyumnāny uttamāni santu |<BR>
(AVŚ_7,73.10c) saṃ jāspatyaṃ suyamam ā kṛṇuṣva śatrūyatām abhi tiṣṭhā mahāṃsi ||10||<BR>
<BR>
(AVŚ_7,73.11a) sūyavasād bhagavatī hi bhūyā adhā vayaṃ bhagavantaḥ syāma |<BR>
(AVŚ_7,73.11c) addhi tṛṇam aghnye viśvadānīṃ piba śuddham udakam ācarantī ||11||<BR>
<BR>
<BR>
<BR>
(AVŚ_7,74.1a) apacitāṃ lohinīnāṃ kṛṣṇā māteti śuśruma |<BR>
(AVŚ_7,74.1c) muner devasya mūlena sarvā vidhyāmi tā aham ||1||<BR>
<BR>
(AVŚ_7,74.2a) vidhyāmy āsāṃ prathamāṃ vidhyāmi uta madhyamām |<BR>
(AVŚ_7,74.2c) idaṃ jaghanyām āsām ā chinadmi stukām iva ||2||<BR>
<BR>
(AVŚ_7,74.3a) tvāṣṭreṇāhaṃ vacasā vi ta īrṣyām amīmadam |<BR>
(AVŚ_7,74.3c) atho yo manyuṣ ṭe pate tam u te śamayāmasi ||3||<BR>
<BR>
(AVŚ_7,74.4a) vratena tvaṃ vratapate samakto viśvāhā sumanā dīdihīha |<BR>
(AVŚ_7,74.4c) taṃ tvā vayaṃ jātavedaḥ samiddhaṃ prajāvanta upa sadema sarve ||4||<BR>
<BR>
<BR>
<BR>
(AVŚ_7,75.1a) prajāvatīḥ sūyavase ruśantīḥ śuddhā apaḥ suprapāṇe pibantīḥ |<BR>
(AVŚ_7,75.1c) mā va stena īśata māghaśaṃsaḥ pari vo rudrasya hetir vṛṇaktu ||1||<BR>
<BR>
(AVŚ_7,75.2a) padajñā stha ramatayaḥ saṃhitā viśvanāmnīḥ |<BR>
(AVŚ_7,75.2c) upa mā devīr devebhir eta |<BR>
(AVŚ_7,75.2e) imaṃ goṣṭham idaṃ sado ghṛtenāsmānt sam ukṣata ||2||<BR>
<BR>
<BR>
<BR>
(AVŚ_7,76.1a) ā susrasaḥ susraso asatībhyo asattarāḥ |<BR>
(AVŚ_7,76.1c) sehor arasatarā havaṇād vikledīyasīḥ ||1||<BR>
<BR>
(AVŚ_7,76.2a) yā graivyā apacito 'tho yā upapakṣyāḥ |<BR>
(AVŚ_7,76.2c) vijāmni yā apacitaḥ svayaṃsrasaḥ ||2||<BR>
<BR>
(AVŚ_7,76.3a) yaḥ kīkasāḥ praśṛṇāti talīdyam avatiṣṭhati |<BR>
(AVŚ_7,76.3c) nir hās taṃ sarvaṃ jāyānyam yaḥ kaś ca kakudi śritaḥ ||3||<BR>
<BR>
(AVŚ_7,76.4a) pakṣī jāyānyaḥ patati sa ā viśati pūruṣam |<BR>
(AVŚ_7,76.4c) tad akṣitasya bheṣajam ubhayoḥ sukṣatasya ca ||4||<BR>
<BR>
(AVŚ_7,76.5a) vidma vai te jāyānya jānaṃ yato jāyānya jāyase |<BR>
(AVŚ_7,76.5c) kathaṃ ha tatra tvam hano yasya kṛṇmo havir gṛhe ||1||<BR>
<BR>
(AVŚ_7,76.6a) dhṛṣat piba kalaśe somam indra vṛtrahā śūra samare vasūnām |<BR>
(AVŚ_7,76.6c) mādhyandine savana ā vṛṣasva rayiṣṭhāno rayim asmāsu dhehi ||2||<BR>
<BR>
<BR>
<BR>
(AVŚ_7,77.1a) sāṃtapanā idaṃ havir marutas taj jujuṣṭana |<BR>
(AVŚ_7,77.1c) asmākotī riśādasaḥ ||1||<BR>
<BR>
(AVŚ_7,77.2a) yo no marto maruto durhṛṇāyus tiraś cittāni vasavo jighāṃsati |<BR>
(AVŚ_7,77.2c) druhaḥ pāśān prati muñcatāṃ sas tapiṣṭhena tapasā hantanā tam ||2||<BR>
<BR>
(AVŚ_7,77.3a) samvatsarīṇā marutaḥ svarkā urukṣayāḥ sagaṇā mānuṣāsaḥ |<BR>
(AVŚ_7,77.3c) te asmat pāśān pra muñcantv enasas sāṃtapanā matsarā mādayiṣṇavaḥ ||3||<BR>
<BR>
<BR>
<BR>
(AVŚ_7,78.1a) vi te muñcāmi raśanāṃ vi yoktraṃ vi niyojanam |<BR>
(AVŚ_7,78.1c) ihaiva tvam ajasra edhy agne ||1||<BR>
<BR>
(AVŚ_7,78.2a) asmai kṣatrāṇi dhārayantam agne yunajmi tvā brahmaṇā daivyena |<BR>
(AVŚ_7,78.2c) dīdihy asmabhyaṃ draviṇeha bhadraṃ premaṃ voco havirdām devatāsu ||2||<BR>
<BR>
<BR>
<BR>
(AVŚ_7,79.1a) yat te devā akṛṇvan bhāgadheyam amāvāsye saṃvasanto mahitvā |<BR>
(AVŚ_7,79.1c) tenā no yajñaṃ pipṛhi viśvavāre rayiṃ no dhehi subhage suvīram ||1||<BR>
<BR>
(AVŚ_7,79.2a) aham evāsmy amāvāsyā mām ā vasanti sukṛto mayīme |<BR>
(AVŚ_7,79.2c) mayi devā ubhaye sādyāś cendrajyeṣṭhāḥ sam agachanta sarve ||2||<BR>
<BR>
(AVŚ_7,79.3a) āgan rātrī saṅgamanī vasūnām ūrjaṃ puṣṭaṃ vasv āveśayantī |<BR>
(AVŚ_7,79.3c) amāvāsyāyai haviṣa vidhemorjaṃ duhānā payasā na āgan ||3||<BR>
<BR>
(AVŚ_7,79.4a) amāvāsye na tvad etāny anyo viśvā rūpāṇi paribhūr jajāna |<BR>
(AVŚ_7,79.4c) yatkāmās te juhumas tan no astu vayaṃ syāma patayo rayiṇām ||4||<BR>
<BR>
<BR>
<BR>
(AVŚ_7,80.1a) paurṇamāsī jigāya |<BR>
(AVŚ_7,80.1c) tasyāṃ devaiḥ saṃvasanto mahitvā nākasya pṛṣṭhe sam iṣā madema ||1||<BR>
<BR>
(AVŚ_7,80.2a) vṛṣabhaṃ vājinaṃ vayaṃ paurṇamāsaṃ yajāmahe |<BR>
(AVŚ_7,80.2c) sa no dadātv akṣitāṃ rayim anupadasvatīm ||2||<BR>
<BR>
(AVŚ_7,80.3a) prajāpate na tvad etāny anyo viśvā rūpāṇi paribhūr jajāna |<BR>
(AVŚ_7,80.3c) yatkāmās te juhumas tan no astu vayaṃ syāma patayo rayīṇām ||3||<BR>
<BR>
(AVŚ_7,80.4a) paurṇamāsī prathamā yajñiyāsīd ahnāṃ rātrīṇām atiśarvareṣu |<BR>
(AVŚ_7,80.4c) ye tvām yajñair yajñiye ardhayanty amī te nāke sukṛtaḥ praviṣṭāḥ ||4||<BR>
<BR>
<BR>
<BR>
(AVŚ_7,81.1a) pūrvāparaṃ carato mayayaitau śiśū krīḍantau pari yāto 'rṇavam |<BR>
(AVŚ_7,81.1c) viśvānyo bhuvanā vicaṣṭa ṛtūṃr anyo vidadhaj jāyase navaḥ ||1||<BR>
<BR>
(AVŚ_7,81.2a) navonavo bhavasi jāyamāno 'hnāṃ ketur uṣasām eṣy agram |<BR>
(AVŚ_7,81.2c) bhāgaṃ devebhyo vi dadhāsy āyan pra candramas tirase dhīrgham āyuḥ ||2||<BR>
<BR>
(AVŚ_7,81.3a) somasyāmśo yudhāṃ pate 'nūno nāma vā asi |<BR>
(AVŚ_7,81.3c) anūnam darśa mā kṛdhi prajayā ca dhanena ca ||3||<BR>
<BR>
(AVŚ_7,81.4a) darśo 'si darśato 'si samagro 'si samantaḥ |<BR>
(AVŚ_7,81.4c) samagraḥ samanto bhūyāsaṃ gobhir aśvaiḥ prajayā paśubhir gṛhair dhanena ||4||<BR>
<BR>
(AVŚ_7,81.5a) yo 'smān dveṣṭi yaṃ vayaṃ dviṣmas tasya tvaṃ prāṇenā pyāyasva |<BR>
(AVŚ_7,81.5c) ā vayaṃ pyāsiṣīmahi gobhir aśvaiḥ prajayā paśubhir gṛhair dhanena ||5||<BR>
<BR>
(AVŚ_7,81.6a) yaṃ devā aṃśum āpyāyayanti yam akṣitam akṣitā bhakṣayanti |<BR>
(AVŚ_7,81.6c) tenāsmān indro varuṇo bṛhaspatir ā pyāyayantu bhuvanasya gopāḥ ||6||<BR>
<BR>
<BR>
<BR>
(AVŚ_7,82.1a) abhy arcata suṣṭutiṃ gavyam ājim asmāsu bhadrā draviṇāni dhatta |<BR>
(AVŚ_7,82.1c) imaṃ yajñaṃ nayata devatā no ghṛtasya dhārā madhumat pavantām ||1||<BR>
<BR>
(AVŚ_7,82.2a) mayy agre agniṃ gṛhṇāmi saha kṣatreṇa varcasā balena |<BR>
(AVŚ_7,82.2c) mayi prajāṃ mayy āyur dadhāmi svāhā mayy agnim ||2||<BR>
<BR>
(AVŚ_7,82.3a) ihaivāgne adhy dhārayā rayim mā tvā ni kran pūrvacittā nikāriṇaḥ |<BR>
(AVŚ_7,82.3c) kṣatreṇāgne suyamam astu tubhyam upasattā vardhatāṃ te aniṣṭṛtaḥ ||3||<BR>
<BR>
(AVŚ_7,82.4a) anv agnir uṣasām agram akhyad anv ahāni prathamo jātavedāḥ |<BR>
(AVŚ_7,82.4c) anu sūrya uṣaso anu raśmīn anu dyāvāpṛthivī ā viveśa ||4||<BR>
<BR>
(AVŚ_7,82.5a) praty agnir uṣasām agram akhyat prati ahāni prathamo jātavedāḥ |<BR>
(AVŚ_7,82.5c) prati sūryasya purudhā ca raśmīn prati dyāvāpṛthivī ā tatāna ||5||<BR>
<BR>
(AVŚ_7,82.6a) ghṛtaṃ te agne divye sadhasthe ghṛtena tvāṃ manur adyā sam indhe |<BR>
(AVŚ_7,82.6c) ghṛtaṃ te devīr naptya ā vahantu ghṛtaṃ tubhyaṃ duhratāṃ gāvo agne ||6||<BR>
<BR>
<BR>
<BR>
(AVŚ_7,83.1a) apsu te rājan varuṇa gṛho hiraṇyayo mitaḥ |<BR>
(AVŚ_7,83.1c) tato dhṛtavrato rājā sarvā dhāmāni muñcatu ||1||<BR>
<BR>
(AVŚ_7,83.2a) dāmnodāmno rājann ito varuṇa muñca naḥ |<BR>
(AVŚ_7,83.2c) yad āpo aghnyā iti varuṇeti yad ūcima tato varuṇa muñca naḥ ||2||<BR>
<BR>
(AVŚ_7,83.3a) ud uttamaṃ varuṇa pāśam asmad avādhamaṃ vi madhyamaṃ śrathāya |<BR>
(AVŚ_7,83.3c) adhā vayam āditya vrate tavānāgaso aditaye syāma ||3||<BR>
<BR>
(AVŚ_7,83.4a) prāsmat pāśān varuṇa muñca sarvān ya uttamā adhamā vāruṇā ye |<BR>
(AVŚ_7,83.4c) duṣvapnyaṃ duritaṃ ni ṣvāsmad atha gachema sukṛtasya lokam ||4||<BR>
<BR>
<BR>
<BR>
(AVŚ_7,84.1a) anādhṛṣyo jātavedā amartyo virāḍ agne kṣatrabhṛd dīdihīha |<BR>
(AVŚ_7,84.1c) viśvā amīvāḥ pramuñcan mānuṣībhiḥ śivābhir adya pari pāhi no gayam ||1||<BR>
<BR>
(AVŚ_7,84.2a) indra kṣatram abhi vāmam ojo 'jāyathā vṛṣabha carṣaṇīnām |<BR>
(AVŚ_7,84.2c) apānudo janam amitrayantam uruṃ devebhyo akṛṇor u lokam ||2||<BR>
<BR>
(AVŚ_7,84.3a) mṛgo na bhīmaḥ kucaro giriṣṭhāḥ parāvata ā jagamyāt parasyāḥ |<BR>
(AVŚ_7,84.3c) sṛkaṃ saṃśāya pavim indra tigmaṃ vi śatrūn tāḍhi vi mṛdho nudasva ||3||<BR>
<BR>
<BR>
<BR>
(AVŚ_7,85.1a) tyam ū ṣu vājinaṃ devajūtaṃ sahovānaṃ tarutāraṃ rathānām |<BR>
(AVŚ_7,85.1c) ariṣṭanemiṃ pṛtanājim āśuṃ svastaye tārkṣyam ihā huvema ||1||<BR>
<BR>
<BR>
<BR>
(AVŚ_7,86.1a) trātāram indram avitāram indraṃ havehave suhavaṃ śūram indram |<BR>
(AVŚ_7,86.1c) huve nu śakraṃ puruhūtam indraṃ svasti na indro maghavān kṛṇotu ||1||<BR>
<BR>
<BR>
(AVŚ_7,87.1a) yo agnau rudro yo apsv antar ya oṣadhīr vīrudha āviveśa |<BR>
(AVŚ_7,87.1c) ya imāviśvā bhuvanāni cākḷpe tasmai rudrāya namo astv agnaye ||1||<BR>
<BR>
<BR>
<BR>
(AVŚ_7,88.1a) apehy arir asy arir vā asi viṣe viṣam apṛkthā viṣam id vā apṛkthāḥ |<BR>
(AVŚ_7,88.1c) ahim evābhyapehi taṃ jahi ||1||<BR>
<BR>
<BR>
(AVŚ_7,89.1a) apo divyā acāyiṣam rasena sam apṛkṣmahi |<BR>
(AVŚ_7,89.1c) payasvān agna āgamaṃ tam mā saṃ sṛja varcasā ||1||<BR>
<BR>
(AVŚ_7,89.2a) saṃ māgne varcasā sṛja saṃ prajayā sam āyuṣā |<BR>
(AVŚ_7,89.2c) vidyur me asya devā indro vidyāt saha ṛṣibhiḥ ||2||<BR>
<BR>
(AVŚ_7,89.3a) idam āpaḥ pra vahatāvadyaṃ ca malaṃ ca yat |<BR>
(AVŚ_7,89.3c) yac cābhidudrohānṛtaṃ yac ca śepe abhīruṇam ||3||<BR>
<BR>
(AVŚ_7,89.4a) edho 'sy edhiṣīya samid asi sam edhiṣīya |<BR>
(AVŚ_7,89.4c) tejo 'si tejo mayi dhehi ||4||<BR>
<BR>
<BR>
<BR>
(AVŚ_7,90.1a) api vṛśca purāṇavad vratater iva guṣpitam |<BR>
(AVŚ_7,90.1c) ojo dāsasya dambhaya ||1||<BR>
<BR>
(AVŚ_7,90.2a) vayaṃ tad asya sambhṛtaṃ vasv indrena vi bhajāmahai |<BR>
(AVŚ_7,90.2c) mlāpayāmi bhrajaḥ śibhraṃ varuṇasya vratena te ||2||<BR>
<BR>
(AVŚ_7,90.3a) yathā śepo apāyātai strīṣu cāsad anāvayāḥ |<BR>
(AVŚ_7,90.3c) avasthasya knadīvataḥ śāṅkurasya nitodinaḥ |<BR>
(AVŚ_7,90.3e) yad ātatam ava tat tanu yad uttataṃ ni tat tanu ||3||<BR>
<BR>
<BR>
<BR>
(AVŚ_7,91.1a) indraḥ sutrāmā svavāṃ avobhiḥ sumṛḍīko bhavatu viśvavedāḥ |<BR>
(AVŚ_7,91.1c) bādhatāṃ dveṣo abhayaṃ naḥ kṛṇotu suvīryasya patayaḥ syāma ||1||<BR>
<BR>
<BR>
<BR>
(AVŚ_7,92.1a) sa sutrāmā svavāṃ indro asmad ārāc cid dveṣaḥ sanutar yuyotu |<BR>
(AVŚ_7,92.1c) tasya vayaṃ sumatau yajñiyasyāpi bhadre saumanase syāma ||1||<BR>
<BR>
<BR>
<BR>
(AVŚ_7,93.1a) indreṇa manyunā vayam abhi ṣyāma pṛtanyataḥ |<BR>
(AVŚ_7,93.1c) ghnanto vṛtrāṇy aprati ||1||<BR>
<BR>
<BR>
<BR>
(AVŚ_7,94.1a) dhruvaṃ dhruveṇa haviṣāva somaṃ nayāmasi |<BR>
(AVŚ_7,94.1c) yathā na indraḥ kevalīr viśaḥ saṃmanasas karat ||1||<BR>
<BR>
<BR>
<BR>
(AVŚ_7,95.1a) ud asya śyāvau vithurau gṛdhrau dyām iva petatuḥ |<BR>
(AVŚ_7,95.1c) ucchocanapraśocanav asyocchocanau hṛdaḥ ||1||<BR>
<BR>
(AVŚ_7,95.2a) aham enāv ud atiṣṭhipaṃ gāvau śrāntasadāv iva |<BR>
(AVŚ_7,95.2c) kurkurāv iva kūjantāv udavantau vṛkāv iva ||2||<BR>
<BR>
(AVŚ_7,95.3a) ātodinau nitodināv atho saṃtodināv uta |<BR>
(AVŚ_7,95.3c) api nahyāmy asya meḍhraṃ ya itaḥ strī pumān jabhāra ||3||<BR>
<BR>
<BR>
<BR>
(AVŚ_7,96.1a) asadan gāvaḥ sadane 'paptad vasatiṃ vayaḥ |<BR>
(AVŚ_7,96.1c) āsthāne parvatā asthuḥ sthāmni vṛkkāv atiṣṭhipam ||1||<BR>
<BR>
<BR>
<BR>
(AVŚ_7,97.1a) yad adya tvā prayati yajñe asmin hotaś cikitvann avṛṇīmahīha |<BR>
(AVŚ_7,97.1c) dhruvam ayo dhruvam utā śaviṣṭhaipravidvān yajñam upa yāhi somam ||1||<BR>
<BR>
(AVŚ_7,97.2a) sam indra no manasā neṣa gobhiḥ saṃ sūribhir harivant saṃ svastyā |<BR>
(AVŚ_7,97.2c) saṃ brahmaṇā devahitaṃ yad asti saṃ devānāṃ sumatau yajñiyānām ||2||<BR>
<BR>
(AVŚ_7,97.3a) yān āvaha uśato deva devāṃs tān preraya sve agne sadhasthe |<BR>
(AVŚ_7,97.3c) jakṣivāṃsaḥ papivāṃso madhūny asmai dhatta vasavo vasūni ||3||<BR>
<BR>
(AVŚ_7,97.4a) sugā vo devāḥ sadanā akarma ya ājagma savane mā juṣāṇāḥ |<BR>
(AVŚ_7,97.4c) vahamānā bharamāṇāḥ svā vasūni vasuṃ gharmaṃ divam ā rohatānu ||4||<BR>
<BR>
(AVŚ_7,97.5a) yajña yajñaṃ gacha yajñapatiṃ gacha |<BR>
(AVŚ_7,97.5c) svāṃ yoniṃ gacha svāhā ||5||<BR>
<BR>
(AVŚ_7,97.6a) eṣa te yajño yajñapate sahasūktavākaḥ |<BR>
(AVŚ_7,97.6c) suvīryaḥ svāhā ||6||<BR>
<BR>
(AVŚ_7,97.7a) vaṣaḍ dhutebhyo vaṣaḍ ahutebhyaḥ |<BR>
(AVŚ_7,97.7c) devā gātuvido gātuṃ vittvā gātum ita ||7||<BR>
<BR>
<BR>
<BR>
(AVŚ_7,97.8a) manasas pata imaṃ no divi deveṣu yajñam |<BR>
(AVŚ_7,97.8c) svāhā divi svāhā pṛthivyāṃ svāhāntarikṣe svāhā vāte dhāṃ svāhā ||8||<BR>
<BR>
<BR>
<BR>
(AVŚ_7,98.1a) saṃ barhir aktaṃ haviṣā ghṛtena sam indreṇa vasunā saṃ marudbhiḥ |<BR>
(AVŚ_7,98.1c) saṃ devair viśvadevebhir aktam indraṃ gachatu haviḥ svāhā ||1||<BR>
<BR>
<BR>
<BR>
(AVŚ_7,99.1a) pari stṛṇīhi pari dhehi vediṃ mā jāmiṃ moṣīr amuyā śayānām |<BR>
(AVŚ_7,99.1c) hotṛṣadanam haritaṃ hiraṇyayaṃ niṣkā ete yajamānasya loke ||1||<BR>
<BR>
<BR>
<BR>
(AVŚ_7,100.1a) paryāvarte duṣvapnyāt pāpāt svapnyād abhūtyāḥ |<BR>
(AVŚ_7,100.1c) brahmāham antaraṃ kṛṇve parā svapnamukhāḥ śucaḥ ||1||<BR>
<BR>
<BR>
<BR>
(AVŚ_7,101.1a) yat svapne annam aśnāmi na prātar adhigamyate |<BR>
(AVŚ_7,101.1c) sarvaṃ tad astu me śivaṃ nahi tad dṛṣyate divā ||1||<BR>
<BR>
<BR>
<BR>
(AVŚ_7,102.1a) namaskṛtya dyāvāpṛthivībhyām antarikṣāya mṛtyave |<BR>
(AVŚ_7,102.1c) mekṣāmy ūrdhvas tiṣṭhan mā mā hiṃsiṣur īśvarāḥ ||1||<BR>
<BR>
<BR>
<BR>
(AVŚ_7,103.1a) ko asyā no druho 'vadyavatyā un neṣyati kṣatriyo vasya ichan |<BR>
(AVŚ_7,103.1c) ko yajñakāmaḥ ka u pūrtikāmaḥ ko deveṣu vanute dīrgham āyuḥ ||1||<BR>
<BR>
<BR>
<BR>
(AVŚ_7,104.1a) kaḥ pṛśniṃ dhenuṃ varuṇena dattām atharvane sudughāṃ nityavatsām |<BR>
(AVŚ_7,104.1c) bṛhaspatinā sakhyaṃ juṣaṇo yathāvaśaṃ tanvaḥ kalpayāti ||1||<BR>
<BR>
<BR>
<BR>
(AVŚ_7,105.1a) apakrāman pauruṣeyād vṛṇāno daivyaṃ vacaḥ |<BR>
(AVŚ_7,105.1c) praṇītīr abhyāvartasva viśvebhiḥ sakhibhiḥ saha ||1||<BR>
<BR>
<BR>
<BR>
(AVŚ_7,106.1a) yad asmṛti cakṛma kiṃ cid agna upārima caraṇe jātavedaḥ |<BR>
(AVŚ_7,106.1c) tataḥ pāhi tvaṃ naḥ pracetaḥ śubhe sakhibhyo amṛtatvam astu naḥ ||1||<BR>
<BR>
<BR>
<BR>
(AVŚ_7,107.1a) ava divas tārayanti sapta sūryasya raśmayaḥ |<BR>
(AVŚ_7,107.1c) āpaḥ samudriyā dhārās tās śalyam asisrasan ||1||<BR>
<BR>
<BR>
<BR>
(AVŚ_7,108.1a) yo na stāyad dipsati yo na āviḥ svo vidvān araṇo vā no agne |<BR>
(AVŚ_7,108.1c) pratīcy etv araṇī datvatī tān maiṣām agne vāstu bhūn mo apatyam ||1||<BR>
<BR>
(AVŚ_7,108.2a) yo naḥ suptān jāgrato vābhidāsāt tiṣṭhato vā carato jātavedaḥ |<BR>
(AVŚ_7,108.2c) vaiśvānareṇa sayujā sajoṣās tān pratīco nir daha jātavedaḥ ||2||<BR>
<BR>
<BR>
<BR>
(AVŚ_7,109.1a) idam ugrāya babhrave namo yo akṣeṣu tanūvaśī |<BR>
(AVŚ_7,109.1c) ghṛtena kaliṃ śikṣāmi sa no mṛḍātīdṛśe ||1||<BR>
<BR>
(AVŚ_7,109.2a) ghṛtam apsarābhyo vaha tvam agne pāṃsūn akṣebhyaḥ sikatā apaś ca |<BR>
(AVŚ_7,109.2c) yathābhagaṃ havyadātiṃ juṣāṇā madanti devā ubhayāni havyā ||2||<BR>
<BR>
(AVŚ_7,109.3a) apsarasaḥ sadhamādaṃ madanti havirdhānam antarā sūryaṃ ca |<BR>
(AVŚ_7,109.3c) tā me hastau saṃ sṛjantu ghṛtena sapatnaṃ me kitavam randhayantu ||3||<BR>
<BR>
(AVŚ_7,109.4a) ādinavaṃ pratidīvne ghṛtenāsmāṃ abhi kṣara |<BR>
(AVŚ_7,109.4c) vṛkṣam ivāśanyā jahi yo asmān pratidīvyati ||4||<BR>
<BR>
(AVŚ_7,109.5a) yo no dyuve dhanam idaṃ cakāra yo akṣāṇāṃ glahanaṃ śeṣaṇaṃ ca |<BR>
(AVŚ_7,109.5c) sa no devo havir idaṃ juṣāṇo gandharvebhiḥ sadhamādaṃ madema ||5||<BR>
<BR>
(AVŚ_7,109.6a) saṃvasava iti vo nāmadheyam ugraṃpaśyā rāṣṭrabhṛto hy akṣāḥ |<BR>
(AVŚ_7,109.6c) tebhyo va indavo haviṣā vidhema vayaṃ syāma patayo rayīṇām ||6||<BR>
<BR>
(AVŚ_7,109.7a) devān yan nāthito huve brahmacaryaṃ yad ūṣima |<BR>
(AVŚ_7,109.7c) akṣān yad babhrūn ālabhe te no mṛḍantv īdṛśe ||7||<BR>
<BR>
<BR>
(AVŚ_7,110.1a) agna indraś ca dāśuṣe hato vṛtrāṇy aprati |<BR>
(AVŚ_7,110.1c) ubhā hi vṛtrahantamā ||1||<BR>
<BR>
(AVŚ_7,110.2a) yābhyām ajayant svar agra eva yāv ātasthatur bhuvanāni viśvā |<BR>
(AVŚ_7,110.2c) pra carṣaṇīvṛṣaṇā vajrabāhū agnim indram vṛtrahaṇā huve 'ham ||2||<BR>
<BR>
(AVŚ_7,110.3a) upa tvā devo agramīc camasena bṛhaspatiḥ |<BR>
(AVŚ_7,110.3c) indra gīrbhir na ā viśa yajamānāya sunvate ||3||<BR>
<BR>
<BR>
<BR>
(AVŚ_7,111.1a) indrasya kukṣir asi somadhāna ātmā devānām uta mānuṣāṇām |<BR>
(AVŚ_7,111.1c) iha prajā janaya yās ta āsu yā anyatreha tās te ramantām ||1||<BR>
<BR>
<BR>
<BR>
(AVŚ_7,112.1a) śumbhanī dyāvāpṛthivī antisumne mahivrate |<BR>
(AVŚ_7,112.1c) āpaḥ sapta susruvur devīs tā no muñcantv aṃhasaḥ ||1||<BR>
<BR>
(AVŚ_7,112.2a) muñcantu mā śapathyād atho varuṇyād uta |<BR>
(AVŚ_7,112.2c) atho yamasya paḍvīśād viśvasmād devakilbiṣāt ||2||<BR>
<BR>
<BR>
(AVŚ_7,113.1a) tṛṣṭike tṛṣṭavandana ud amūṃ chindhi tṛṣṭike |<BR>
(AVŚ_7,113.1c) yathā kṛtadviṣṭāso 'muṣmai śepyāvate ||1||<BR>
<BR>
(AVŚ_7,113.2a) tṛṣṭāsi tṛṣṭikā viṣā viṣātaky asi |<BR>
(AVŚ_7,113.2c) parivṛktā yathāsasy ṛṣabhasya vaśeva ||2||<BR>
<BR>
<BR>
<BR>
(AVŚ_7,114.1a) ā te dade vakṣaṇābhya ā te 'haṃ hṛdayād dade |<BR>
(AVŚ_7,114.1c) ā te mukhasya saṅkāśāt sarvaṃ te varca ā dade ||1||<BR>
<BR>
(AVŚ_7,114.2a) preto yantu vyādhyaḥ prānudhyāḥ pro aśastayaḥ |<BR>
(AVŚ_7,114.2c) agnī rakṣasvinīr hantu somo hantu durasyatīḥ ||2||<BR>
<BR>
<BR>
<BR>
(AVŚ_7,115.1a) pra patetaḥ pāpi lakṣmi naśyetaḥ prāmutaḥ pata |<BR>
(AVŚ_7,115.1c) ayasmayenāṅkena dviṣate tvā sajāmasi ||1||<BR>
<BR>
(AVŚ_7,115.2a) yā mā lakṣmīḥ patayālūr ajuṣṭābhicaskanda vandaneva vṛkṣam |<BR>
(AVŚ_7,115.2c) anyatrāsmat savitas tām ito dhā hiraṇyahasto vasu no rarāṇaḥ ||2||<BR>
<BR>
(AVŚ_7,115.3a) ekaśataṃ lakṣmyo martyasya sākaṃ tanvā januṣo 'dhi jātāḥ |<BR>
(AVŚ_7,115.3c) tāsāṃ pāpiṣṭhā nir itaḥ pra hiṇmaḥ śivā asmabhyaṃ jātavedo niyacha ||3||<BR>
<BR>
(AVŚ_7,115.4a) etā enā vyākaraṃ khile gā viṣṭhitā iva |<BR>
(AVŚ_7,115.4c) ramantāṃ puṇyā lakṣmīr yāḥ pāpīs tā anīnaśam ||4||<BR>
<BR>
<BR>
<BR>
(AVŚ_7,116.1a) namo rūrāya cyavanāya nodanāya dhṛṣṇave |<BR>
(AVŚ_7,116.1c) namaḥ śītāya pūrvakāmakṛtvane ||1||<BR>
<BR>
(AVŚ_7,116.2a) yo anyedyur ubhayadyur abhyetīmaṃ maṇḍūkam |<BR>
(AVŚ_7,116.2c) abhy etv avrataḥ ||2||<BR>
<BR>
<BR>
<BR>
(AVŚ_7,117.1a) ā mandrair indra haribhir yāhi mayūraromabhiḥ |<BR>
(AVŚ_7,117.1c) mā tvā ke cid vi yaman viṃ na pāśino 'ti dhanveva tāṃ ihi ||1||<BR>
<BR>
(AVŚ_7,118.1a) marmāṇi te varmaṇā chādayāmi somas tvā rājāmṛtenānu vastām |<BR>
(AVŚ_7,118.1c) uror varīyo varuṇas te kṛṇotu jayantaṃ tvānu devā madantu ||1||<BR>
<BR>
<BR>
<BR>
(AVŚ_8,1.1a) antakāya mṛtyave namaḥ prānā apānā iha te ramantām |<BR>
(AVŚ_8,1.1c) ihāyam astu puruṣaḥ sahāsunā sūryasya bhāge amṛtasya loke ||1||<BR>
<BR>
(AVŚ_8,1.2a) ud enaṃ bhago agrabhīd ud enaṃ somo aṃśumān |<BR>
(AVŚ_8,1.2c) ud enaṃ maruto devā ud indrāgnī svastaye ||2||<BR>
<BR>
(AVŚ_8,1.3a) iha te 'sur iha prāṇa ihāyur iha te manaḥ |<BR>
(AVŚ_8,1.3c) ut tvā nirṛtyāḥ pāśebhyo daivyā vacā bharāmasi ||3||<BR>
<BR>
(AVŚ_8,1.4a) ut krāmātaḥ puruṣa māva patthā mṛtyoḥ paḍvīṣam avamuñcamānaḥ |<BR>
(AVŚ_8,1.4c) mā chitthā asmāl lokād agneḥ sūryasya saṃdṛśaḥ ||4||<BR>
<BR>
(AVŚ_8,1.5a) tubhyaṃ vātaḥ pavatāṃ mātariśvā tubhyaṃ varṣantv amṛtāny āpaḥ |<BR>
(AVŚ_8,1.5c) sūryas te tanve śaṃ tapāti tvām mṛtyur dayatāṃ mā pra meṣṭhāḥ ||5||<BR>
<BR>
(AVŚ_8,1.6a) udyānaṃ te puruṣa nāvayānaṃ jīvātuṃ te dakṣatātiṃ kṛnomi |<BR>
(AVŚ_8,1.6c) ā hi rohemam amṛtaṃ sukhaṃ ratham atha jirvir vidatham ā vadāsi ||6||<BR>
<BR>
(AVŚ_8,1.7a) mā te manas tatra gān mā tiro bhūn mā jīvebhyaḥ pra mado mānu gāḥ pitṝn |<BR>
(AVŚ_8,1.7c) viśve devā abhi rakṣantu tveha ||7||<BR>
<BR>
(AVŚ_8,1.8a) mā gatānām ā dīdhīthā ye nayanti parāvatam |<BR>
(AVŚ_8,1.8c) ā roha tamaso jyotir ehy ā te hastau rabhāmahe ||8||<BR>
<BR>
(AVŚ_8,1.9a) śyāmaś ca tvā mā śabalaś ca preṣitau yamasya yau pathirakṣī śvānau |<BR>
(AVŚ_8,1.9c) arvāṅ ehi mā vi dīdhyo mātra tiṣṭhaḥ parāṅmanāḥ ||9||<BR>
(AVŚ_8,1.10a) maitaṃ panthām anu gā bhīma eṣa yena pūrvaṃ neyatha taṃ bravīmi |<BR>
(AVŚ_8,1.10c) tama etat puruṣa mā pra patthā bhayaṃ parastād abhayaṃ te arvāk ||10|| {1}<BR>
<BR>
(AVŚ_8,1.11a) rakṣantu tvāgnayo ye apsv antā rakṣatu tvā manuṣyā yam indhate |<BR>
(AVŚ_8,1.11c) vaiśvānaro rakṣatu jātavedā divyas tvā mā pra dhāg vidyutā saha ||11||<BR>
<BR>
(AVŚ_8,1.12a) mā tvā kravyād abhi maṃstārāt saṃkasukāc cara rakṣatu tvā dyau rakṣatu |<BR>
(AVŚ_8,1.12c) pṛthivī sūryaś ca tvā rakṣatāṃ candramāś ca |<BR>
(AVŚ_8,1.12e) antarikṣaṃ rakṣatu devahetyāḥ ||12||<BR>
<BR>
(AVŚ_8,1.13a) bodhaś ca tvā pratibodhaś ca rakṣatām asvapnaś ca tvānavadrāṇaś ca rakṣatām |<BR>
(AVŚ_8,1.13c) gopāyaṃś ca tvā jāgṛviś ca rakṣatām ||13||<BR>
<BR>
(AVŚ_8,1.14a) te tvā rakṣantu te tvā gopāyantu tebhyo namas tebhyaḥ svāhā ||14||<BR>
<BR>
(AVŚ_8,1.15a) jīvebhyas tvā samude vāyur indro dhātā dadhātu savitā trāyamāṇaḥ |<BR>
(AVŚ_8,1.15c) mā tvā prāṇo balaṃ hāsīd asuṃ te 'nu hvayāmasi ||15||<BR>
<BR>
(AVŚ_8,1.16a) mā tvā jambhaḥ saṃhanur mā tamo vidan mā jihvā barhis pramayuḥ kathā syāḥ |<BR>
(AVŚ_8,1.16c) ut tvādityā vasavo bharantūd indrāgnī svastaye ||16||<BR>
<BR>
(AVŚ_8,1.17a) ut tvā dyaur ut pṛthivy ut prajāpatir agrabhīt |<BR>
(AVŚ_8,1.17c) ut tvā mṛtyor oṣadhayaḥ somarājñīr apīparan ||17||<BR>
<BR>
(AVŚ_8,1.18a) ayaṃ devā ihaivāstv ayaṃ māmutra gād itaḥ |<BR>
(AVŚ_8,1.18c) imaṃ sahasravīryeṇa mṛtyor ut pārayāmasi ||18||<BR>
<BR>
(AVŚ_8,1.19a) ut tvā mṛtyor apīparaṃ saṃ dhamantu vayodhasaḥ |<BR>
(AVŚ_8,1.19c) mā tvā vyastakeśyo mā tvāgharudo rudan ||19||<BR>
<BR>
(AVŚ_8,1.20a) āhārṣam avidaṃ tvā punar āgāḥ punarṇavaḥ |<BR>
(AVŚ_8,1.20c) sarvāṅga sarvaṃ te cakṣuḥ sarvam āyuś ca te 'vidam ||20||<BR>
<BR>
(AVŚ_8,1.21a) vy avāt te jyotir abhūd apa tvat tamo akramīt |<BR>
(AVŚ_8,1.21c) apa tvan mṛtyuṃ nirṛtim apa yakṣmaṃ ni dadhmasi ||21|| {2}<BR>
<BR>
<BR>
<BR>
(AVŚ_8,2.1a) ā rabhasvemām amṛtasya śnuṣṭim achidyamānā jaradaṣṭir astu te |<BR>
(AVŚ_8,2.1c) asuṃ ta āyuḥ punar ā bharāmi rajas tamo mopa gā mā pra meṣṭhāḥ ||1||<BR>
<BR>
(AVŚ_8,2.2a) jīvatāṃ jyotir abhyehy arvāṅ ā tvā harāmi śataśāradāya |<BR>
(AVŚ_8,2.2c) avamuñcan mṛtyupāśān aśastiṃ drāghīya āyuḥ prataraṃ te dadhāmi ||2||<BR>
<BR>
(AVŚ_8,2.3a) vātāt te prānam avidaṃ sūryāc cakṣur ahaṃ tava |<BR>
(AVŚ_8,2.3c) yat te manas tvayi tad dhārayāmi saṃ vitsvāṅgair vada jihvayālapan ||3||<BR>
<BR>
(AVŚ_8,2.4a) prāṇena tvā dvipadāṃ catuṣpadām agnim iva jātam abhi saṃ dhamāmi |<BR>
(AVŚ_8,2.4c) namas te mṛtyo cakṣuṣe namaḥ prāṇāya te 'karam ||4||<BR>
<BR>
(AVŚ_8,2.5a) ayaṃ jīvatu mā mṛtemaṃ sam īrayāmasi |<BR>
(AVŚ_8,2.5c) kṛṇomy asmai bheṣajaṃ mṛtyo mā puruṣaṃ vadhīḥ ||5||<BR>
<BR>
(AVŚ_8,2.6a) jīvalāṃ naghāriṣāṃ jīvantīm oṣadhīm aham |<BR>
(AVŚ_8,2.6c) trāyamāṇāṃ sahamānāṃ sahasvatīm iha huve 'smā ariṣṭatātaye ||6||<BR>
<BR>
(AVŚ_8,2.7a) adhi brūhi mā rabhathāḥ sṛjemaṃ tavaiva sant sarvahāyāḥ ihāstu |<BR>
(AVŚ_8,2.7c) bhavāśarvau mṛḍataṃ śarma yachatam apasidhya duritaṃ dhattam āyuḥ ||7||<BR>
<BR>
(AVŚ_8,2.8a) asmai mṛtyo adhi brūhīmaṃ dayasvod ito 'yam etu |<BR>
(AVŚ_8,2.8c) ariṣṭaḥ sarvāṅgaḥ suśruj jarasā śatahāyana ātmanā bhujam aśnutām ||8||<BR>
<BR>
(AVŚ_8,2.9a) devānāṃ hetiḥ pari tvā vṛṇaktu pārayāmi tvā rajasa ut tvā mṛtyor apīparam |<BR>
(AVŚ_8,2.9c) ārād agniṃ kravyādaṃ nirūhaṃ jīvātave te paridhiṃ dadhāmi ||9||<BR>
<BR>
(AVŚ_8,2.10a) yat te niyānaṃ rajasaṃ mṛtyo anavadharṣyam |<BR>
(AVŚ_8,2.10c) patha imaṃ tasmād rakṣanto brahmāsmai varma kṛṇmasi ||10|| {3}<BR>
<BR>
(AVŚ_8,2.11a) kṛṇomi te prāṇāpānau jarāṃ mṛtyuṃ dīrgham āyuḥ svasti |<BR>
(AVŚ_8,2.11c) vaivasvatena prahitān yamadūtāṃś carato 'pa sedhāmi sarvān ||11||<BR>
<BR>
(AVŚ_8,2.12a) ārād arātiṃ nirṛtiṃ paro grāhiṃ kravyādaḥ piśācān |<BR>
(AVŚ_8,2.12c) rakṣo yat sarvaṃ durbhūtaṃ tat tama ivāpa hanmasi ||12||<BR>
<BR>
(AVŚ_8,2.13a) agneṣ ṭa prānam amṛtād āyuṣmato vanve jātavedasaḥ |<BR>
(AVŚ_8,2.13c) yathā na riṣyā amṛtaḥ sajūr asas tat te kṛṇomi tad u te sam ṛdhyatām ||13||<BR>
<BR>
(AVŚ_8,2.14a) śive te stāṃ dyāvāpṛthivī asaṃtāpe abhiśriyau |<BR>
(AVŚ_8,2.14c) śaṃ te sūrya ā tapatu śaṃ vāto vātu te hṛde |<BR>
(AVŚ_8,2.14e) śivā abhi kṣarantu tvāpo divyāḥ payasvatīḥ ||14||<BR>
<BR>
(AVŚ_8,2.15a) śivās te santv oṣadhaya ut tvāhārṣam adharasyā uttarāṃ pṛthivīm abhi |<BR>
(AVŚ_8,2.15c) tatra tvādityau rakṣatāṃ sūryācandramasāv ubhā ||15||<BR>
<BR>
(AVŚ_8,2.16a) yat te vāsaḥ paridhānaṃ yāṃ nīviṃ kṛṇuṣe tvam |<BR>
(AVŚ_8,2.16c) śivaṃ te tanve tat kṛṇmaḥ saṃsparśe 'drūkṣṇam astu te ||16||<BR>
<BR>
(AVŚ_8,2.17a) yat kṣureṇa marcayatā sutejasā vaptā vapasi keśaśmaśru |<BR>
(AVŚ_8,2.17c) śubhaṃ mukhaṃ mā na āyuḥ pra moṣīḥ ||17||<BR>
<BR>
(AVŚ_8,2.18a) śivau te stāṃ vrīhiyavāv abalāsāv adomadhau |<BR>
(AVŚ_8,2.18c) etau yakṣmaṃ vi bādhete etau muñcato aṃhasaḥ ||18||<BR>
<BR>
(AVŚ_8,2.19a) yad aśnāsi yat pibasi dhānyaṃ kṛṣyāḥ payaḥ |<BR>
(AVŚ_8,2.19c) yad ādyaṃ yad anādyaṃ sarvaṃ te annam aviṣaṃ kṛṇomi ||19||<BR>
<BR>
(AVŚ_8,2.20a) ahne ca tvā rātraye cobhābhyāṃ pari dadmasi |<BR>
(AVŚ_8,2.20c) arāyebhyo jighatsubhya imaṃ me pari rakṣata ||20|| {4}<BR>
<BR>
(AVŚ_8,2.21a) śataṃ te 'yutaṃ hāyanān dve yuge trīṇi catvāri kṛṇmaḥ |<BR>
(AVŚ_8,2.21c) indrāgnī viśve devās te 'nu manyantām ahṛṇīyamānāḥ ||21||<BR>
<BR>
(AVŚ_8,2.22a) śarade tvā hemantāya vasantāya grīṣmāya pari dadmasi |<BR>
(AVŚ_8,2.22c) varṣāṇi tubhyaṃ syonāni yeṣu vardhanta oṣadhīḥ ||22||<BR>
<BR>
(AVŚ_8,2.23a) mṛtyur īśe dvipadāṃ mṛtyur īśe catuṣpadām |<BR>
(AVŚ_8,2.23c) tasmāt tvāṃ mṛtyor gopater ud bharāmi sa mā bibheḥ ||23||<BR>
<BR>
(AVŚ_8,2.24a) so 'riṣṭa na mariṣyasi na mariṣyasi mā bibheḥ |<BR>
(AVŚ_8,2.24c) na vai tatra mriyante no yanti adhamaṃ tamaḥ ||24||<BR>
<BR>
(AVŚ_8,2.25a) sarvo vai tatra jīvati gaur aśvaḥ puruṣaḥ paśuḥ |<BR>
(AVŚ_8,2.25c) yatredaṃ brahma kriyate paridhir jīvanāya kam ||25||<BR>
<BR>
(AVŚ_8,2.26a) pari tvā pātu samānebhyo 'bhicārāt sabandhubhyaḥ |<BR>
(AVŚ_8,2.26c) amamrir bhavāmṛto 'tijīvo mā te hāsiṣur asavaḥ śarīram ||26||<BR>
<BR>
(AVŚ_8,2.27a) ye mṛtyava ekaśataṃ yā nāṣṭrā atitāryāḥ |<BR>
(AVŚ_8,2.27c) muñcantu tasmāt tvāṃ devā agner vaiśvānarād adhi ||27||<BR>
<BR>
(AVŚ_8,2.28a) agneḥ śarīram asi pārayiṣṇu rakṣohāsi sapatnahā |<BR>
(AVŚ_8,2.28c) atho amīvacātanaḥ pūtudrur nāma bheṣajam ||28|| {5}<BR>
<BR>
<BR>
<BR>
(AVŚ_8,3.1a) rakṣohaṇaṃ vājinam ā jigharmi mitraṃ prathiṣṭham upa yāmi śarma |<BR>
(AVŚ_8,3.1c) śiśāno agniḥ kratubhiḥ samiddhaḥ sa no divā sa riṣaḥ pātu naktam ||1||<BR>
<BR>
(AVŚ_8,3.2a) ayodaṃṣṭro arciṣā yātudhānān upa spṛśa jātavedaḥ samiddhaḥ |<BR>
(AVŚ_8,3.2c) ā jihvayā mūradevān rabhasva kravyādo vṛṣṭvāpi dhatsvāsan ||2||<BR>
<BR>
(AVŚ_8,3.3a) ubhobhayāvinn upa dhehi daṃṣṭrau hiṃsraḥ śiśāno 'varaṃ paraṃ ca |<BR>
(AVŚ_8,3.3c) utāntarikṣe pari yāhy agne jambhaiḥ saṃ dhehy abhi yātudhānān ||3||<BR>
<BR>
(AVŚ_8,3.4a) agne tvacaṃ yātudhānasya bhindhi hiṃsrāśanir harasā hantv enam |<BR>
(AVŚ_8,3.4c) pra parvāṇi jātavedaḥ śṛṇīhi kravyāt kraviṣṇur vi cinotv enam ||4||<BR>
<BR>
(AVŚ_8,3.5a) yatredānīṃ paśyasi jātavedas tiṣṭhantam agna uta vā carantam |<BR>
(AVŚ_8,3.5c) utāntarikṣe patantaṃ yātudhānaṃ tam astā vidhya śarvā śiśānaḥ ||5||<BR>
<BR>
(AVŚ_8,3.6a) yajñair iṣūḥ saṃnamamāno agne ivācā śalyāṃ aśanibhir dihānaḥ |<BR>
(AVŚ_8,3.6c) tābhir vidhya hṛdaye yātudhānān pratīco bāhūn prati bhaṅgdhy eṣām ||6||<BR>
<BR>
(AVŚ_8,3.7a) utārabdhānt spṛnuhi jātaveda utārebhāṇāṃ ṛṣṭibhir yātudhānān |<BR>
(AVŚ_8,3.7c) agne pūrvo ni jahi śośucāna āmādaḥ kṣviṅkās tam adantv enīḥ ||7||<BR>
<BR>
(AVŚ_8,3.8a) iha pra brūhi yatamaḥ so agne yātudhāno ya idaṃ kṛṇoti |<BR>
(AVŚ_8,3.8c) tam ā rabhasva samidhā yaviṣṭha nṛcakṣasaś cakṣuṣe randhayainam ||8||<BR>
<BR>
(AVŚ_8,3.9a) tīkṣṇenāgne cakṣuṣā rakṣa yajñaṃ prāñcaṃ vasubhyaḥ pra ṇaya pracetaḥ |<BR>
(AVŚ_8,3.9c) hiṃsraṃ rakṣāṃsy abhi śośucānaṃ mā tvā dabhan yātudhānā nṛcakṣaḥ ||9||<BR>
<BR>
(AVŚ_8,3.10a) nṛcakṣā rakṣaḥ pari paśya vikṣu tasya trīṇi prati śṛṇīhy agrā |<BR>
(AVŚ_8,3.10c) tasyāgne pṛṣṭīr harasā śṛṇīhi tredhā mūlaṃ yātudhānasya vṛśca ||10|| {6}<BR>
<BR>
(AVŚ_8,3.11a) trir yātudhānaḥ prasitiṃ ta etv ṛtaṃ yo agne anṛtena hanti |<BR>
(AVŚ_8,3.11c) tam arciṣā sphūrjayan jātavedaḥ samakṣam enam gṛṇate ni yuṅgdhi ||11||<BR>
<BR>
(AVŚ_8,3.12a) yad agne adya mithunā śapāto yad vācas tṛṣṭaṃ janayanta rebhāḥ |<BR>
(AVŚ_8,3.12c) manyor manasaḥ śaravyā jāyate yā tayā vidhya hṛdaye yātudhānān ||12||<BR>
<BR>
(AVŚ_8,3.13a) parā śṛṇīhi tapasā yātudhānān parāgne rakṣo harasā śṛṇīhi |<BR>
(AVŚ_8,3.13c) parārciṣā mūradevān chṛṇīhi parāsutṛpaḥ śośucataḥ śṛṇīhi ||13||<BR>
<BR>
(AVŚ_8,3.14a) parādya devā vṛjinaṃ śṛṇantu pratyag enaṃ śapathā yantu sṛṣṭāḥ |<BR>
(AVŚ_8,3.14c) vācāstenaṃ śarava ṛchantu marman viśvasyaitu prasitiṃ yātudhānaḥ ||14||<BR>
<BR>
(AVŚ_8,3.15a) yaḥ pauruṣeyeṇa kraviṣā samaṅkte yo aśvyena paśunā yātudhānaḥ |<BR>
(AVŚ_8,3.15c) yo aghnyāyā bharati kṣīram agne teṣāṃ śīrṣāṇi harasāpi vṛśca ||15||<BR>
<BR>
(AVŚ_8,3.16a) viṣaṃ gavāṃ yātudhānā bharantām ā vṛścantām aditaye durevāḥ |<BR>
(AVŚ_8,3.16c) paraiṇān devaḥ savitā dadātu parā bhāgam oṣadhīnāṃ jayantām ||16||<BR>
<BR>
(AVŚ_8,3.17a) saṃvatsarīṇaṃ paya usriyāyās tasya māśīd yātudhāno nṛcakṣaḥ |<BR>
(AVŚ_8,3.17c) pīyūṣam agne yatamas titṛpsāt taṃ pratyañcam arciṣā vidhya marmaṇi ||17||<BR>
<BR>
(AVŚ_8,3.18a) sanād agne mṛṇasi yātudhānān na tvā rakṣāṃsi pṛtanāsu jigyuḥ |<BR>
(AVŚ_8,3.18c) sahamūrān anu daha kravyādo mā te hetyā mukṣata daivyāyāḥ ||18||<BR>
<BR>
(AVŚ_8,3.19a) tvaṃ no agne adharād udaktas tvaṃ paścād uta rakṣā purastāt |<BR>
(AVŚ_8,3.19c) prati tye te ajarāsas tapiṣṭhā aghaśaṃsaṃ śośucato dahantu ||19||<BR>
<BR>
(AVŚ_8,3.20a) paścāt purastād adharād utottarāt kaviḥ kāvyena pari pāhy agne |<BR>
(AVŚ_8,3.20c) sakhā sakhāyam ajaro jarimne agne martāṃ amartyas tvaṃ naḥ ||20|| {7}<BR>
<BR>
(AVŚ_8,3.21a) tad agne cakṣuḥ prati dhehi rebhe śaphārujo yena paśyasi yātudhānān |<BR>
(AVŚ_8,3.21c) atharvavaj jyotiṣā daivyena satyaṃ dhūrvantam acitaṃ nyoṣa ||21||<BR>
<BR>
(AVŚ_8,3.22a) pari tvāgne puraṃ vayaṃ vipraṃ sahasya dhīmahi |<BR>
(AVŚ_8,3.22c) dhṛṣadvarṇaṃ divedive hantāraṃ bhaṅgurāvataḥ ||22||<BR>
<BR>
(AVŚ_8,3.23a) viṣeṇa bhaṅgurāvataḥ prati sma rakṣaso jahi |<BR>
(AVŚ_8,3.23c) agne tigmena śociṣā tapuragrābhir arcibhiḥ ||23||<BR>
<BR>
(AVŚ_8,3.24a) vi jyotiṣā bṛhatā bhāty agnir āvir viśvāni kṛṇute mahitvā |<BR>
(AVŚ_8,3.24c) prādevīr māyāḥ sahate durevāḥ śiśīte śṛṅge rakṣobhyo vinikṣe ||24||<BR>
<BR>
(AVŚ_8,3.25a) ye te śṛṅge ajare jātavedas tigmahetī brahmasaṃśite |<BR>
(AVŚ_8,3.25c) tābhyāṃ durhārdam abhidāsantaṃ kimīdinaṃ |<BR>
(AVŚ_8,3.25e) pratyañcam arciṣā jātavedo vi nikṣva ||25||<BR>
<BR>
(AVŚ_8,3.26a) agnī rakṣāṃsi sedhati śukraśocir amartyaḥ |<BR>
(AVŚ_8,3.26c) śuciḥ pāvaka īḍyaḥ ||26|| {8}<BR>
<BR>
<BR>
<BR>
(AVŚ_8,4.1a) indrāsomā tapataṃ rakṣa ubjataṃ ny arpayataṃ vṛṣaṇā tamovṛdhaḥ |<BR>
(AVŚ_8,4.1c) parā śṛṇītam acito ny oṣataṃ hataṃ nudethāṃ ni śiśītam attriṇaḥ ||1||<BR>
<BR>
(AVŚ_8,4.2a) indrāsomā sam aghaśaṃsam abhy aghaṃ tapur yayastu carur agnimāṃ iva |<BR>
(AVŚ_8,4.2c) brahmadviṣe kravyāde ghoracakṣase dveṣo dhattam anavāyaṃ kimīdine ||2||<BR>
<BR>
(AVŚ_8,4.3a) indrāsomā duṣkṛto vavre antar anārambhaṇe tamasi pra vidhyatam |<BR>
(AVŚ_8,4.3c) yato naiṣāṃ punar ekaś canodayat tad vām astu sahase manyumac chavaḥ ||3||<BR>
<BR>
(AVŚ_8,4.4a) indrāsomā vartayataṃ divo vadhaṃ saṃ pṛthivyā aghaśaṃsāya tarhaṇam |<BR>
(AVŚ_8,4.4c) ut takṣataṃ svaryaṃ1 parvatebhyo yena rakṣo vāvṛdhānaṃ nijūrvathaḥ ||4||<BR>
<BR>
(AVŚ_8,4.5a) indrāsomā vartayataṃ divas pary agnitaptebhir yuvam aśmahanmabhiḥ |<BR>
(AVŚ_8,4.5c) tapurvadhebhir ajarebhir attriṇo ni parśāne vidhyataṃ yantu nisvaram ||5||<BR>
<BR>
(AVŚ_8,4.6a) indrāsomā pari vāṃ bhūtu viśvata iyaṃ matiḥ kakṣyāśveva vājinā |<BR>
(AVŚ_8,4.6c) yāṃ vāṃ hotrāṃ parihinomi medhayemā brahmāṇi nṛpatī iva jinvatam ||6||<BR>
<BR>
(AVŚ_8,4.7a) prati smarethāṃ tujayadbhir evair hataṃ druho rakṣaso bhaṅgurāvataḥ |<BR>
(AVŚ_8,4.7c) indrāsomā duṣkṛte mā sugaṃ bhūd yo mā kadā cid abhidāsati druhuḥ ||7||<BR>
<BR>
(AVŚ_8,4.8a) yo mā pākena manasā carantam abhicaṣṭe anṛtebhir vacobhiḥ |<BR>
(AVŚ_8,4.8c) āpa iva kāśinā samgṛbhītā asann astv asataḥ indra vaktā ||8||<BR>
<BR>
(AVŚ_8,4.9a) ye pākaśaṃsaṃ viharanta evair ye vā bhadraṃ dūṣayanti svadhābhiḥ |<BR>
(AVŚ_8,4.9c) ahaye vā tān pradadātu soma ā vā dadhātu nirṛter upaṣṭhe ||9||<BR>
<BR>
(AVŚ_8,4.10a) yo no rasaṃ dipsati pitvo agne aśvānāṃ gavāṃ yas tanūnām |<BR>
(AVŚ_8,4.10c) ripu stena steyakṛd dabhram etu ni ṣa hīyatāṃ tanvā tanā ca ||10|| {9}<BR>
<BR>
(AVŚ_8,4.11a) paraḥ so astu tanvā tanā ca tisraḥ pṛthivīr adho astu viśvāḥ |<BR>
(AVŚ_8,4.11c) prati śuṣyatu yaśo asya devā yo mā divā dipsati yaś ca naktam ||11||<BR>
<BR>
(AVŚ_8,4.12a) suvijñānaṃ cikituṣe janāya sac cāsac ca vacasī paspṛdhāte |<BR>
(AVŚ_8,4.12c) tasyor yat satyaṃ yatarad ṛjīyas tad it somo 'vati hanty asat ||12||<BR>
<BR>
(AVŚ_8,4.13a) na vā u somo vṛjinaṃ hinoti na kṣatriyam mithuyā dhārayantam |<BR>
(AVŚ_8,4.13c) hanti rakṣo hanty āsad vadantam ubhāv indrasya prasitau śayāte ||13||<BR>
<BR>
(AVŚ_8,4.14a) yadi vāham anṛtadevo asmi moghaṃ vā devāṃ apyūhe agne |<BR>
(AVŚ_8,4.14c) kim asmabhyaṃ jātavedo hṛṇīṣe droghavācas te nirṛthaṃ sacantām ||14||<BR>
<BR>
(AVŚ_8,4.15a) adyā murīya yadi yātudhāno asmi yadi vāyus tatapa puruṣasya |<BR>
(AVŚ_8,4.15c) adhā sa vīrair daśabhir vi yūyā yo mā moghaṃ yātudhānety āha ||15||<BR>
<BR>
(AVŚ_8,4.16a) yo māyātuṃ yātudhānety āha yo vā rakṣāḥ śicir asmīty āha |<BR>
(AVŚ_8,4.16c) indras taṃ hantu mahatā vadhena viśvasya jantor adhamas padīṣṭa ||16||<BR>
<BR>
(AVŚ_8,4.17a) pra yā jigāti khargaleva naktam apa druhus tanvaṃ1 gūhamānā |<BR>
(AVŚ_8,4.17c) vavram anantam ava sā padīṣṭia grāvāṇo ghnantu rakṣasa upabdaiḥ ||17||<BR>
<BR>
(AVŚ_8,4.18a) vi tiṣṭhadhvam maruto vikṣv ichata gṛbhāyata rakṣasaḥ saṃ pinaṣṭan |<BR>
(AVŚ_8,4.18c) vayo ye bhūtvā patayanti naktabhir ye vā ripo dadhire deve adhvare ||18||<BR>
<BR>
(AVŚ_8,4.19a) pra vartaya divo 'śmānam indra somaśitaṃ maghavant saṃ śiśādhi |<BR>
(AVŚ_8,4.19c) prākto apākto adharād udakto 'bhi jahi rakṣasaḥ parvatena ||19||<BR>
<BR>
(AVŚ_8,4.20a) eta u tye patayanti śvayātava indraṃ dipsanti dipsavo 'dābhyam |<BR>
(AVŚ_8,4.20c) śiśīte śakraḥ piśunebhyo vadhaṃ nunaṃ sṛjad aśaniṃ yātumadbhyaḥ ||20|| {10}<BR>
<BR>
(AVŚ_8,4.21a) indro yātūnām abhavat parāśaro havirmathīnām abhy āvivāsatām |<BR>
(AVŚ_8,4.21c) abhīd u śakraḥ paraśur yathā vanaṃ pātreva bhindant sata etu rakṣasaḥ ||21||<BR>
<BR>
(AVŚ_8,4.22a) ulūkayātuṃ śuśulūkayātuṃ jahi śvayātum uta kokayātum |<BR>
(AVŚ_8,4.22c) suparṇayātum uta gṛdhrayātuṃ dṛṣadeva pra mṛṇa rakṣa indra ||22||<BR>
<BR>
(AVŚ_8,4.23a) mā no rakṣo abhi naḍ yātumāvad apochantu mithunā ye kimīdinaḥ |<BR>
(AVŚ_8,4.23c) pṛthivī naḥ pārthivāt pātv aṃhaso 'ntarikṣaṃ divyāt pātv asmān ||23||<BR>
<BR>
(AVŚ_8,4.24a) indra jahi pumāṃsaṃ yātudhānam uta striyaṃ māyayā śāśadānām |<BR>
(AVŚ_8,4.24c) vigrīvāso mūradevā ṛdantu mā te dṛśant sūryam uccarantam ||24||<BR>
(AVŚ_8,4.25a) prati cakṣva vi cakṣvendraś ca soma jāgṛtam |<BR>
(AVŚ_8,4.25c) rakṣobhyo vadham asyatam aśaniṃ yātumadbhyaḥ ||25|| {11}<BR>
<BR>
<BR>
<BR>
(AVŚ_8,5.1a) ayaṃ pratisaro maṇir vīro vīrāya badhyate |<BR>
(AVŚ_8,5.1c) vīryavānt sapatnahā śūravīraḥ paripāṇaḥ sumaṅgalaḥ ||1||<BR>
<BR>
(AVŚ_8,5.2a) ayaṃ maṇiḥ sapatnahā suvīraḥ sahasvān vājī sahamāna ugraḥ |<BR>
(AVŚ_8,5.2c) pratyak kṛtyā dūṣayann eti vīraḥ ||2||<BR>
<BR>
(AVŚ_8,5.3a) anenendro maṇinā vṛtram ahann anenāsurān parābhāvayan manīṣī |<BR>
(AVŚ_8,5.3c) anenājayad dyāvāpṛthivī ubhe ime anenājayat pradiśaś catasraḥ ||3||<BR>
<BR>
(AVŚ_8,5.4a) ayaṃ srāktyo maṇiḥ pratīvartaḥ pratisaraḥ |<BR>
(AVŚ_8,5.4c) ojasvān vimṛdho vaśī so asmān pātu sarvataḥ ||4||<BR>
<BR>
(AVŚ_8,5.5a) tad agnir āha tad u soma āha bṛhaspatiḥ savitā tad indraḥ |<BR>
(AVŚ_8,5.5c) te me devāḥ purohitāḥ pratīcīḥ kṛtyāḥ pratisarair ajantu ||5||<BR>
<BR>
(AVŚ_8,5.6a) antar dadhe dyāvāpṛthivī utāhar uta sūryam |<BR>
(AVŚ_8,5.6c) te me devāḥ purohitāḥ pratīcīḥ kṛtyāḥ pratisarair ajantu ||6||<BR>
<BR>
(AVŚ_8,5.7a) ye srāktyaṃ maṇiṃ janā varmāṇi kṛṇvate |<BR>
(AVŚ_8,5.7c) sūrya iva divam āruhya vi kṛtyā bādhate vaśī ||7||<BR>
<BR>
(AVŚ_8,5.8a) srāktyena maṇinā ṛṣiṇeva manīṣiṇā |<BR>
(AVŚ_8,5.8c) ajaiṣaṃ sarvāḥ pṛtanā vi mṛdho hanmi rakṣasaḥ ||8||<BR>
<BR>
(AVŚ_8,5.9a) yāḥ kṛtyā āṅgirasīr yāḥ kṛtyā āsurīr yāḥ |<BR>
(AVŚ_8,5.9c) kṛtyāḥ svayaṃkṛtā yā u cānyebhir ābhṛtāḥ |<BR>
(AVŚ_8,5.9e) ubhayīs tāḥ parā yantu parāvato navatiṃ nāvyā ati ||9||<BR>
<BR>
(AVŚ_8,5.10a) asmai maṇiṃ varma badhnantu devā indro viṣṇuḥ savitā rudro agniḥ |<BR>
(AVŚ_8,5.10c) prajāpatiḥ parameṣṭhī virāḍ vaiśvānara ṛṣayaś ca sarve ||10|| {12}<BR>
<BR>
(AVŚ_8,5.11a) uttamo asy oṣadhīnām anaḍvān jagatām iva vyāghraḥ śvapadām iva |<BR>
(AVŚ_8,5.11ḍ) yam aichāmāvidāma taṃ pratispāśanam antitam ||11||<BR>
<BR>
(AVŚ_8,5.12a) sa id vyāghro bhavaty atho siṃho atho vṛṣā |<BR>
(AVŚ_8,5.12c) atho sapatnakarśano yo bibhartīmaṃ maṇim ||12||<BR>
<BR>
(AVŚ_8,5.13a) nainaṃ ghnanty apsaraso na gandharvā na martyāḥ |<BR>
(AVŚ_8,5.13c) sarvā diśo vi rājati yo bibhartīmaṃ maṇim ||13||<BR>
<BR>
(AVŚ_8,5.14a) kaśyapas tvām asṛjata kaśyapas tvā sam airayat |<BR>
(AVŚ_8,5.14c) abibhas tvendro mānuṣe bibhrat saṃśreṣiṇe 'jayat |<BR>
(AVŚ_8,5.14e) maṇiṃ sahasravīryaṃ varma devā akṛṇvata ||14||<BR>
<BR>
(AVŚ_8,5.15a) yas tvā kṛtyābhir yas tvā dīkṣābhir yajñair yas tvā jighāṃsati |<BR>
(AVŚ_8,5.15c) pratyak tvam indra taṃ jahi vajreṇa śataparvaṇā ||15||<BR>
<BR>
(AVŚ_8,5.16a) ayam id vai pratīvarta ojasvān saṃjayo maṇiḥ |<BR>
(AVŚ_8,5.16c) prajāṃ dhanaṃ ca rakṣatu paripāṇaḥ sumaṅgalaḥ ||16||<BR>
<BR>
(AVŚ_8,5.17a) asapatnaṃ no adharād asapatnaṃ na uttarāt |<BR>
(AVŚ_8,5.17c) indrāsapatnaṃ naḥ paścāj jyotiḥ śūra puras kṛdhi ||17||<BR>
<BR>
(AVŚ_8,5.18a) varma me dyāvāpṛthivī varmāhar varma sūryaḥ |<BR>
(AVŚ_8,5.18c) varma ma indraś cāgniś ca varma dhātā dadhātu me ||18||<BR>
<BR>
(AVŚ_8,5.19a) aindrāgnaṃ varma bahulaṃ yad ugraṃ viśve devā nātividhyanti sarve |<BR>
(AVŚ_8,5.19c) tan me tanvaṃ trāyatāṃ sarvato bṛhad āyuṣmāṃ jaradaṣṭir yathāsāni ||19||<BR>
<BR>
(AVŚ_8,5.20a) ā mārukṣad devamaṇir mahyā ariṣṭatātaye |<BR>
(AVŚ_8,5.20c) imaṃ methim abhisaṃviśadhvaṃ tanūpānaṃ trivarūtham ojase ||20||<BR>
<BR>
(AVŚ_8,5.21a) asminn indro ni dadhātu nṛmṇam imaṃ devāso abhisaṃviśadhvam |<BR>
(AVŚ_8,5.21c) dīrghāyutvāya śataśāradāyāyuṣmān jaradaṣṭir yathāsat ||21||<BR>
<BR>
(AVŚ_8,5.22a) svastidā viśāṃ patir vṛtrahā vimṛdho vaśī |<BR>
(AVŚ_8,5.22c) indro badhnātu te maṇiṃ jigīvāṃ aparājitaḥ |<BR>
(AVŚ_8,5.22e) somapā abhayaṅkaro vṛṣā |<BR>
<BR>
<BR>
<BR>
(AVŚ_8,6.1a) yau te mātonmamārja jātāyāḥ pativedanau |<BR>
(AVŚ_8,6.1c) durṇāmā tatra mā gṛdhad aliṃśa uta vatsapaḥ ||1||<BR>
<BR>
(AVŚ_8,6.2a) palālānupalālau śarkuṃ kokaṃ malimlucaṃ palījakam |<BR>
(AVŚ_8,6.2c) āśreṣaṃ vavrivāsasam ṛkṣagrīvaṃ pramīlinam ||2||<BR>
<BR>
(AVŚ_8,6.3a) mā saṃ vṛto mopa sṛpa ūrū māva sṛpo 'ntarā |<BR>
(AVŚ_8,6.3c) kṛṇomy asyai bheṣajaṃ bajaṃ durṇāmacātanam ||3||<BR>
<BR>
(AVŚ_8,6.4a) durṇāmā ca sunāmā cobhā samvṛtam ichataḥ |<BR>
(AVŚ_8,6.4c) arāyān apa hanmaḥ sunāmā straiṇam ichatām ||4||<BR>
<BR>
(AVŚ_8,6.5a) yaḥ kṛṣṇaḥ keśy asura stambaja uta tuṇḍikaḥ |<BR>
(AVŚ_8,6.5c) arāyān asyā muṣkābhyāṃ bhaṃsaso 'pa hanmasi ||5||<BR>
<BR>
(AVŚ_8,6.6a) anujighraṃ pramṛśantaṃ kravyādam uta reriham |<BR>
(AVŚ_8,6.6c) arāyāṃ chvakiṣkiṇo bajaḥ piṅgo anīnaśat ||6||<BR>
<BR>
(AVŚ_8,6.7a) yas tvā svapne nipadyate bhrātā bhūtvā piteva ca |<BR>
(AVŚ_8,6.7c) bajas tānt sahatām itaḥ klībarūpāṃs tirīṭinaḥ ||7||<BR>
<BR>
(AVŚ_8,6.8a) yas tvā svapantīṃ tsarati yas tvā dipsati jāgratīm |<BR>
(AVŚ_8,6.8c) chāyām iva pra tānt sūryaḥ parikrāmann anīnaśat ||8||<BR>
<BR>
(AVŚ_8,6.9a) yaḥ kṛṇoti mṛtavatsām avatokām imāṃ striyam |<BR>
(AVŚ_8,6.9c) tam oṣadhe tvaṃ nāśayāsyāḥ kamalam añjivam ||9||<BR>
<BR>
(AVŚ_8,6.10a) ye śālāḥ parinṛtyanti sāyaṃ gardabhanādinaḥ |<BR>
(AVŚ_8,6.10c) kusūlā ye ca kukṣilāḥ kakubhāḥ karumāḥ srimāḥ |<BR>
(AVŚ_8,6.10e) tān oṣadhe tvaṃ gandhena viṣūcīnān vi nāśaya ||10|| {14}<BR>
<BR>
(AVŚ_8,6.11a) ye kukundhāḥ kukirabhāḥ kṛttīr dūrśāni bibhrati |<BR>
(AVŚ_8,6.11c) klībā iva pranṛtyanto vane ye kurvate ghoṣaṃ tān ito nāśayāmasi ||11||<BR>
<BR>
(AVŚ_8,6.12a) ye sūryaṃ na titikṣanta ātapantam amuṃ divaḥ |<BR>
(AVŚ_8,6.12c) arāyān bastavāsino durgandhīṃl lohitāsyān makakān nāśayāmasi ||12||<BR>
<BR>
(AVŚ_8,6.13a) ya ātmānam atimātram aṃsa ādhāya bibhrati |<BR>
(AVŚ_8,6.13c) strīṇāṃ śroṇipratodina indra rakṣāṃsi nāśaya ||13||<BR>
<BR>
(AVŚ_8,6.14a) ye pūrve badhvo yanti haste śṛṅgāni bibhrataḥ |<BR>
(AVŚ_8,6.14c) āpākesthāḥ prahāsina stambe ye kurvate jyotis tān ito nāśayāmasi ||14||<BR>
<BR>
(AVŚ_8,6.15a) yeṣām paścāt prapadāni puraḥ pārṣṇīḥ puro mukhā |<BR>
(AVŚ_8,6.15c) khalajāḥ śakadhūmajā uruṇḍā ye ca maṭmaṭāḥ kumbhamuṣkā ayāśavaḥ |<BR>
(AVŚ_8,6.15e) tān asyā brahmaṇas pate pratībodhena nāśaya ||15||<BR>
<BR>
(AVŚ_8,6.16a) paryastākṣā apracaṅkaśā astraiṇāḥ santu paṇḍagāḥ |<BR>
(AVŚ_8,6.16c) ava bheṣaja pādaya ya imāṃ saṃvivṛtsaty apatiḥ svapatiṃ striyam ||16||<BR>
<BR>
(AVŚ_8,6.17a) uddharṣiṇaṃ munikeśaṃ jambhayantaṃ marīmṛśam |<BR>
(AVŚ_8,6.17c) upeṣantam udumbalaṃ tuṇḍelam uta śāluḍam |<BR>
(AVŚ_8,6.17e) padā pra vidhya pārṣṇyā sthālīṃ gaur iva spandanā ||17||<BR>
<BR>
(AVŚ_8,6.18a) yas te garbhaṃ pratimṛśāj jātaṃ vā mārayāti te |<BR>
(AVŚ_8,6.18c) piṅgas tam ugradhanvā kṛṇotu hṛdayāvidham ||18||<BR>
<BR>
(AVŚ_8,6.19a) ye amno jatān mārayanti sūtikā anuśerate |<BR>
(AVŚ_8,6.19c) strībhāgān piṅgo gandharvān vāto abhram ivājatu ||19||<BR>
<BR>
(AVŚ_8,6.20a) parisṛṣṭaṃ dharayatu yad dhitaṃ māva pādi tat |<BR>
(AVŚ_8,6.20c) garbhaṃ ta ugrau rakṣatām bheṣajau nīvibhāryau ||20|| {15}<BR>
<BR>
(AVŚ_8,6.21a) pavīnasāt taṅgalvāc chāyakād uta nagnakāt |<BR>
(AVŚ_8,6.21c) prajāyai patye tvā piṅgaḥ pari pātu kimīdinaḥ ||21||<BR>
<BR>
(AVŚ_8,6.22a) dvyāsyāc caturakṣāt pañcapadād anaṅgureḥ |<BR>
(AVŚ_8,6.22c) vṛntād abhi prasarpataḥ pari pāhi varīvṛtāt ||22||<BR>
<BR>
(AVŚ_8,6.23a) ya āmaṃ māṃsam adanti pauruṣeyaṃ ca ye kraviḥ |<BR>
(AVŚ_8,6.23c) garbhān khādanti keśavās tān ito nāśayāmasi ||23||<BR>
<BR>
(AVŚ_8,6.24a) ye sūryāt parisarpanti snuṣeva śvaśurād adhi |<BR>
(AVŚ_8,6.24c) bajaś ca teṣāṃ piṅgaś ca hṛdaye 'dhi ni vidhyatām ||24||<BR>
<BR>
(AVŚ_8,6.25a) piṅga rakṣa jāyamānaṃ mā pumāṃsaṃ striyaṃ kran |<BR>
(AVŚ_8,6.25c) āṇḍādo garbhān mā dabhan bādhasvetaḥ kimīdinaḥ ||25||<BR>
<BR>
(AVŚ_8,6.26a) aprajāstvaṃ mārtavatsam ād rodam agham āvayam |<BR>
(AVŚ_8,6.26c) vṛkṣād iva srajam kṛtvāpriye prati muñca tat ||26|| {16}<BR>
<BR>
<BR>
<BR>
(AVŚ_8,7.1a) yā babhravo yāś ca śukrā rohiṇīr uta pṛśnayaḥ |<BR>
(AVŚ_8,7.1c) asiknīḥ kṛṣṇā oṣadhīḥ sarvā achāvadāmasi ||1||<BR>
<BR>
(AVŚ_8,7.2a) trāyantām imaṃ purusaṃ yakṣmād deveṣitād adhi |<BR>
(AVŚ_8,7.2c) yāsām dyauḥ pitā pṛthivī mātā samudro mūlaṃ vīrudhāṃ babhūva ||2||<BR>
<BR>
(AVŚ_8,7.3a) āpo agraṃ divyā oṣadhayaḥ |<BR>
(AVŚ_8,7.3c) tās te yakṣmam enasyam aṅgādaṅgād anīnaśan ||3||<BR>
<BR>
(AVŚ_8,7.4a) prastṛṇatī stambinīr ekaśuṅgāḥ pratanvatīr oṣadhīr ā vadāmi |<BR>
(AVŚ_8,7.4c) aṃśumatīḥ kaṇḍinīr yā viśākhā hvayāmi te vīrudho vaiśvadevīr ugrāḥ puruṣajīvanīḥ ||4||<BR>
<BR>
(AVŚ_8,7.5a) yad vaḥ sahaḥ sahamānā vīryaṃ1 yac ca vo balam |<BR>
(AVŚ_8,7.5c) tenemam asmād yakṣmāt puruṣaṃ muñcatauṣadhīr atho kṛṇomi bheṣajam ||5||<BR>
<BR>
(AVŚ_8,7.6a) jīvalāṃ naghāriṣāṃ jīvantīm oṣadhīm aham |<BR>
(AVŚ_8,7.6c) arundhatīm unnayantīṃ puṣpām madhumatīm iha huve 'smā ariṣṭatātaye ||6||<BR>
<BR>
(AVŚ_8,7.7a) ihā yantu pracetaso medinīr vacaso mama |<BR>
(AVŚ_8,7.7c) yathemaṃ pārayāmasi puruṣaṃ duritād adhi ||7||<BR>
<BR>
(AVŚ_8,7.8a) agner ghāso apāṃ garbho yā rohanti punarṇavāḥ |<BR>
(AVŚ_8,7.8c) dhruvāḥ sahasranāmnīr bheṣajīḥ santv ābhṛtāḥ ||8||<BR>
<BR>
(AVŚ_8,7.9a) avakolbā udakātmāna oṣadhayaḥ |<BR>
(AVŚ_8,7.9c) vyṛṣantu duritaṃ tīkṣṇaśṛṅgyaḥ ||9||<BR>
<BR>
(AVŚ_8,7.10a) unmuñcantīr vivaruṇā ugrā yā viṣadūṣanīḥ |<BR>
(AVŚ_8,7.10c) atho balāsanāśanīḥ kṛtyādūṣaṇīś ca yās tā ihā yantv oṣadhīḥ ||10|| {17}<BR>
<BR>
(AVŚ_8,7.11a) apakrītāḥ sahīyasīr vīrudho yā abhiṣṭutāḥ |<BR>
(AVŚ_8,7.11c) trāyantām asmin grāme gām aśvaṃ puruṣaṃ paśum ||11||<BR>
<BR>
(AVŚ_8,7.12a) madhuman mūlaṃ madhumad agram āsām madhuman madhyaṃ vīrudhāṃ babhūva |<BR>
(AVŚ_8,7.12c) madhumat parṇaṃ madhumat puṣpam āsāṃ madhoḥ sambhaktā amṛtasya bhakṣo ghṛtam annaṃ duhratāṃ gopurogavam ||12||<BR>
<BR>
(AVŚ_8,7.13a) yāvatīḥ kiyatīś cemāḥ pṛthivyām adhy oṣadhīḥ |<BR>
(AVŚ_8,7.13c) tā mā sahasraparṇyo mṛtyor muñcantv aṃhasaḥ ||13||<BR>
<BR>
(AVŚ_8,7.14a) vaiyāghro maṇir vīrudhāṃ trāyamāno 'bhiśastipāḥ |<BR>
(AVŚ_8,7.14c) amīvāḥ sarvā rakṣāṃsy apa hantv adhi dūram asmat ||14||<BR>
<BR>
(AVŚ_8,7.15a) siṃhasyeva stanathoḥ saṃ vijante 'gner iva vijante ābhṛtābhyaḥ |<BR>
(AVŚ_8,7.15c) gavāṃ yakṣmaḥ puruṣāṇāṃ vīrudbhir atinutto nāvyā etu srotyāḥ ||15||<BR>
<BR>
(AVŚ_8,7.16a) mumucānā oṣadhayo 'gner vaiśvānarād adhi |<BR>
(AVŚ_8,7.16c) bhūmiṃ saṃtanvatīr ita yāsāṃ rājā vanaspatiḥ ||16||<BR>
<BR>
(AVŚ_8,7.17a) yā rohanty āṅgirasīḥ parvateṣu sameṣu ca |<BR>
(AVŚ_8,7.17c) tā naḥ payasvatīḥ śivā oṣadhīḥ santu śaṃ hṛde ||17||<BR>
<BR>
(AVŚ_8,7.18a) yāś cāhaṃ veda vīrudho yāś ca paśyāmi cakṣuṣā |<BR>
(AVŚ_8,7.18c) ajñātā jānīmaś ca yā yāsu vidma ca saṃbhṛtam ||18||<BR>
<BR>
(AVŚ_8,7.19a) sarvāḥ samagrā oṣadhīr bodhantu vacaso mama |<BR>
(AVŚ_8,7.19c) yathemaṃ pārayāmasi puruṣam duritād adhi ||19||<BR>
<BR>
(AVŚ_8,7.20a) aśvattho darbho vīrudhāṃ somo rājāmṛtaṃ haviḥ |<BR>
(AVŚ_8,7.20c) vrīhir yavaś ca bheṣajau divasi putrāv amartyau ||20|| {18}<BR>
<BR>
(AVŚ_8,7.21a) uj jihīdhve stanayaty abhikrandaty oṣadhīḥ |<BR>
(AVŚ_8,7.21c) yadā vaḥ pṛśnimātaraḥ parjanyo retasāvati ||21||<BR>
(AVŚ_8,7.22a) tasyāmṛtasyemaṃ balaṃ puruṣaṃ payayāmasi |<BR>
(AVŚ_8,7.22c) atho kṛṇomi bheṣajaṃ yathāsac chatahāyanaḥ ||22||<BR>
<BR>
(AVŚ_8,7.23a) varāho veda vīrudhaṃ nakulo veda bheṣajīm |<BR>
(AVŚ_8,7.23c) sarpā gandharvā yā vidus tā asmā avase huve ||23||<BR>
<BR>
(AVŚ_8,7.24a) yāḥ suparṇā āṅgirasīr divyā yā raghato viduḥ |<BR>
(AVŚ_8,7.24c) vayāṃsi haṃsā yā vidur yās ca sarve patatriṇaḥ |<BR>
(AVŚ_8,7.24e) mṛgā yā vidur oṣadhīs tā asmā avase huve ||24||<BR>
<BR>
(AVŚ_8,7.25a) yāvatīnām oṣadhīnāṃ gāvaḥ prāśnanty aghnyā yavatīnām ajāvayaḥ |<BR>
(AVŚ_8,7.25c) tāvatīs tubhyam oṣadhīḥ śarma yachantv ābhṛtāḥ ||25||<BR>
<BR>
(AVŚ_8,7.26a) yāvatīṣu manuṣyā bheṣajaṃ bhiṣajo viduḥ |<BR>
(AVŚ_8,7.26c) tāvatīr viśvabheṣajīr ā bharāmi tvām abhi ||26||<BR>
<BR>
(AVŚ_8,7.27a) puṣpavatīḥ prasūmatīḥ phalinīr aphalā uta |<BR>
(AVŚ_8,7.27c) saṃmātara iva duhrām asmā ariṣṭatātaye ||27||<BR>
<BR>
(AVŚ_8,7.28a) ut tvāhārṣaṃ pañcaśalād atho daśaśalād uta |<BR>
(AVŚ_8,7.28c) atho yamasya paḍvīśād viśvasmād devakilbiṣāt ||28|| {19}<BR>
<BR>
<BR>
(AVŚ_8,8.1a) indro manthatu manthitā śakraḥ śūraḥ puraṃdaraḥ |<BR>
(AVŚ_8,8.1c) yathā hanāma senā amitrāṇāṃ sahasraśaḥ ||1||<BR>
<BR>
(AVŚ_8,8.2a) pūtirajjur upadhmānī pūtiṃ senāṃ kṛṇotv amūm |<BR>
(AVŚ_8,8.2c) dhūmam agnim parādṛśyā 'mitrā hṛtsv ā dadhatāṃ bhayam ||2||<BR>
<BR>
(AVŚ_8,8.3a) amūn aśvattha niḥ śṛṇīhi khādāmūn khadirājiram |<BR>
(AVŚ_8,8.3c) tājadbhaṅga iva bhajantāṃ hantv enān vadhako vadhaiḥ ||3||<BR>
<BR>
(AVŚ_8,8.4a) paruṣān amūn paruṣāhvaḥ kṛṇotu hantv enān vadhako vadhaiḥ |<BR>
(AVŚ_8,8.4c) kṣipraṃ śara iva bhajantāṃ bṛhajjālena saṃditāḥ ||4||<BR>
<BR>
(AVŚ_8,8.5a) antarikṣaṃ jālam āsīj jāladaṇḍā diśo mahīḥ |<BR>
(AVŚ_8,8.5c) tenābhidhāya dasyūnāṃ śakraḥ senām apāvapat ||5||<BR>
<BR>
(AVŚ_8,8.6a) bṛhad dhi jālaṃ bṛhataḥ śakrasya vājinīvataḥ |<BR>
(AVŚ_8,8.6c) tena śatrūn abhi sarvān ny ubja yathā na mucyātai katamaś canaiṣām ||6||<BR>
<BR>
(AVŚ_8,8.7a) bṛhat te jālaṃ bṛhata indra śūra sahasrārghasya śatavīryasya |<BR>
(AVŚ_8,8.7c) tena śataṃ sahasram ayutaṃ nyarbudaṃ jaghāna śakro dasyūnām abhidhāya senayā ||7||<BR>
<BR>
(AVŚ_8,8.8a) ayaṃ loko jālam āsīc chakrasya mahato mahān |<BR>
(AVŚ_8,8.8c) tenāham indrajālenāmūṃs tamasābhi dadhāmi sarvān ||8||<BR>
<BR>
(AVŚ_8,8.9a) sedir ugrā vyṛddhir ārtiś cānapavācanā |<BR>
(AVŚ_8,8.9c) śramas tandrīś ca mohaś ca tair amūn abhi dadhāmi sarvān ||9||<BR>
<BR>
(AVŚ_8,8.10a) mṛtyave 'mūn pra yachāmi mṛtyupāśair amī sitāḥ |<BR>
(AVŚ_8,8.10c) mṛtyor ye aghalā dūtās tebhya enān prati nayāmi baddhvā ||10|| {20}<BR>
<BR>
(AVŚ_8,8.11a) nayatāmūn mṛtyudūtā yamadūtā apombhata |<BR>
(AVŚ_8,8.11c) paraḥsahasrā hanyantāṃ tṛṇeḍhv enān matyaṃ bhavasya ||11||<BR>
<BR>
(AVŚ_8,8.12a) sādhyā ekaṃ jāladaṇḍam udyatya yanty ojasā |<BR>
(AVŚ_8,8.12c) rudrā ekaṃ vasava ekam ādityair eka udyataḥ ||12||<BR>
<BR>
(AVŚ_8,8.13a) viśve devāḥ upariṣṭād ubjanto yantv ojasā |<BR>
(AVŚ_8,8.13c) madhyena ghnanto yantu senām aṅgiraso mahīm ||13||<BR>
<BR>
(AVŚ_8,8.14a) vanaspatīn vānaspatyān oṣadhīr uta vīrudhaḥ |<BR>
(AVŚ_8,8.14c) dvipāc catuṣpād iṣṇāmi yathā senām amūṃ hanan ||14||<BR>
<BR>
(AVŚ_8,8.15a) gandharvāpsarasaḥ sarpān devān puṇyajanān pitṝn |<BR>
(AVŚ_8,8.15c) dṛṣṭān adṛṣṭān iṣṇāmi yathā senām amūṃ hanan ||15||<BR>
<BR>
(AVŚ_8,8.16a) ima uptā mṛtyupāśā yān ākramya na mucyase |<BR>
(AVŚ_8,8.16c) amuṣyā hantu senāyā idaṃ kūṭaṃ sahasraśaḥ ||16||<BR>
<BR>
(AVŚ_8,8.17a) gharmaḥ samiddho agnināyaṃ homaḥ sahasrahaḥ |<BR>
(AVŚ_8,8.17c) bhavaś ca pṛśnibāhuś ca śarva senām amūṃ hatam ||17||<BR>
<BR>
(AVŚ_8,8.18a) mṛtyor āṣam ā padyantāṃ kṣudhaṃ sediṃ vadham bhayam |<BR>
(AVŚ_8,8.18c) indraś cākṣujālābhyāṃ śarva senām amūṃ hatam ||18||<BR>
<BR>
(AVŚ_8,8.19a) parājitāḥ pra trasatāmitrā nuttā dhāvata brahmaṇā |<BR>
(AVŚ_8,8.19c) bṛhaspatipranuttānāṃ māmīṣāṃ moci kaś cana ||19||<BR>
<BR>
(AVŚ_8,8.20a) ava padyantām eṣām āyudhāni mā śakan pratidhām iṣum |<BR>
(AVŚ_8,8.20c) athaiṣāṃ bahu bibhyatām iṣavaḥ ghnantu marmaṇi ||20||<BR>
<BR>
(AVŚ_8,8.21a) saṃ krośatām enān dyāvāpṛthivī sam antarikṣaṃ saha devatābhiḥ |<BR>
(AVŚ_8,8.21c) mā jñātāraṃ mā pratiṣṭhāṃ vidanta mitho vighnānā upa yantu mṛtyum ||21||<BR>
<BR>
(AVŚ_8,8.22a) diśaś catasro 'śvataryo devarathasya purodāśāḥ śaphā antarikṣam uddhiḥ |<BR>
(AVŚ_8,8.22c) dyāvāpṛthivī pakṣasī ṛtavo 'bhīśavo 'ntardeśāḥ kimkarā vāk parirathyam ||22||<BR>
<BR>
(AVŚ_8,8.23a) saṃvatsaro rathaḥ parivatsaro rathopastho virāḍ īṣāgnī rathamukham |<BR>
(AVŚ_8,8.23c) indraḥ savyaṣṭhāś candramāḥ sārathiḥ ||23||<BR>
<BR>
(AVŚ_8,8.24a) ito jayeto vi jaya saṃ jaya jaya svāhā |<BR>
(AVŚ_8,8.24c) ime jayantu parāmī jayantāṃ svāhaibhyo durāhāmībhyaḥ |<BR>
(AVŚ_8,8.24e) nīlalohitenāmūn abhyavatanomi ||24|| {21}<BR>
<BR>
<BR>
<BR>
(AVŚ_8,9.1a) kutas tau jātau katamaḥ so ardhaḥ kasmāl lokāt katamasyāḥ pṛthivyāḥ |<BR>
(AVŚ_8,9.1c) vatsau virājaḥ salilād ud aitāṃ tau tvā pṛchāmi katareṇa dugdhā ||1||<BR>
<BR>
(AVŚ_8,9.2a) yo akrandayat salilaṃ mahitvā yoniṃ kṛtvā tribhujaṃ śayānaḥ |<BR>
(AVŚ_8,9.2c) vatsaḥ kāmadugho virājaḥ sa guhā cakre tanvaḥ parācaiḥ ||2||<BR>
<BR>
(AVŚ_8,9.3a) yāni trīṇi bṛhanti yeṣāṃ caturthaṃ viyunakti vācam |<BR>
(AVŚ_8,9.3c) brahmainad vidyāt tapasā vipaścid yasminn ekaṃ yujyate yasminn ekam ||3||<BR>
<BR>
(AVŚ_8,9.4a) bṛhataḥ pari sāmāni ṣaṣṭhāt pañcādhi nirmitā |<BR>
(AVŚ_8,9.4c) bṛhad bṛhatyā nirmitaṃ kuto 'dhi bṛhatī mitā ||4||<BR>
<BR>
(AVŚ_8,9.5a) bṛhatī pari mātrāyā mātur mātrādhi nirmitā |<BR>
(AVŚ_8,9.5c) māyā ha jajñe māyāyā māyāyā mātalī pari ||5||<BR>
<BR>
(AVŚ_8,9.6a) vaiśvānarasya pratimopari dyaur yāvad rodasī vibabādhe agniḥ |<BR>
(AVŚ_8,9.6c) tataḥ ṣaṣṭhād āmuto yanti stomā ud ito yanty abhi ṣaṣṭham ahnaḥ ||6||<BR>
<BR>
(AVŚ_8,9.7a) ṣaṭ tvā pṛchāma ṛṣayaḥ kaśyapeme tvaṃ hi yuktaṃ yuyukṣe yogyaṃ ca |<BR>
(AVŚ_8,9.7c) virājam āhur brahmaṇaḥ pitaraṃ tāṃ no vi dhehi yatidhā sakhibhyaḥ ||7||<BR>
<BR>
(AVŚ_8,9.8a) yāṃ pracyutām anu yajñāḥ pracyavanta upatiṣṭhanta upatiṣṭhamānām |<BR>
(AVŚ_8,9.8c) yasyā vrate prasave yakṣam ejati sā virāṭ ṛṣayaḥ parame vyoman ||8||<BR>
<BR>
(AVŚ_8,9.9a) aprāṇaiti prāṇena prāṇatīnāṃ virāṭ svarājam abhy eti paścāt |<BR>
(AVŚ_8,9.9c) viśvaṃ mṛśantīm abhirūpāṃ virājaṃ paśyanti tve na tve paśyanty enām ||9||<BR>
<BR>
(AVŚ_8,9.10a) ko virājo mithunatvaṃ pra veda ka ṛtūn ka u kalpam asyāḥ |<BR>
(AVŚ_8,9.10c) kramān ko asyāḥ katidhā vidugdhān ko asyā dhāma katidhā vyuṣṭīḥ ||10|| {22}<BR>
<BR>
(AVŚ_8,9.11a) iyam eva sā yā prathamā vyauchad āsv itarāsu carati praviṣṭā |<BR>
(AVŚ_8,9.11c) mahānto asyāṃ mahimāno antar vadhūr jigāya navagaj janitrī ||11||<BR>
<BR>
(AVŚ_8,9.12a) chandaḥpakṣe uṣasā pepiśāne samānaṃ yonim anu saṃ careme |<BR>
(AVŚ_8,9.12c) sūryapatnī saṃ carataḥ prajānatī ketumatī ajare bhūriretasā ||12||<BR>
<BR>
(AVŚ_8,9.13a) ṛtasya panthām anu tisra āgus trayo gharmā anu reta āguḥ |<BR>
(AVŚ_8,9.13c) prajām ekā jinvaty ūrjam ekā rāṣṭram ekā rakṣati devayūnām ||13||<BR>
<BR>
(AVŚ_8,9.14a) agnīṣomāv adadhur yā turīyāsīd yajñasya pakṣāv ṛṣayaḥ kalpayantaḥ |<BR>
(AVŚ_8,9.14c) gāyatrīṃ triṣṭubhaṃ jagatīm anuṣṭubhaṃ bṛhadarkīṃ yajamānāya svar ābharantīm ||14||<BR>
<BR>
(AVŚ_8,9.15a) pañca vyuṣṭīr anu pañca dohā gāṃ pañcanāmnīm ṛtavo 'nu pañca |<BR>
(AVŚ_8,9.15c) pañca diśaḥ pañcadaśena kḷptās tā ekamūrdhnīr abhi lokam ekam ||15||<BR>
<BR>
(AVŚ_8,9.16a) ṣaṭ jātā bhūtā prathamajā ṛtasya ṣaṭ u sāmāni ṣaṭahaṃ vahanti |<BR>
(AVŚ_8,9.16c) ṣaṭyogaṃ sīram anu sāmasāma ṣaṭ āhur dyāvāpṛthivīḥ ṣaṭ urvīḥ ||16||<BR>
<BR>
(AVŚ_8,9.17a) ṣaḍ āhuḥ śītān ṣaḍ u māsa uṣṇān ṛtuṃ no brūta yatamo 'tiriktaḥ |<BR>
(AVŚ_8,9.17c) sapta suparṇāḥ kavayo ni ṣeduḥ sapta chandāṃsy anu sapta dīkṣāḥ ||17||<BR>
<BR>
(AVŚ_8,9.18a) sapta homāḥ samidho ha sapta madhūni sapta ṛtavo ha sapta |<BR>
(AVŚ_8,9.18c) saptājyāni pari bhūtam āyan tāḥ saptagṛdhrā iti śuśrumā vayam ||18||<BR>
<BR>
(AVŚ_8,9.19a) sapta chandāṃsi caturuttarāṇy anyo anyasminn adhy ārpitāni |<BR>
(AVŚ_8,9.19c) kathaṃ stomāḥ prati tiṣṭhanti teṣu tāni stomeṣu katham ārpitāni ||19||<BR>
<BR>
(AVŚ_8,9.20a) kathaṃ gāyatrī trivṛtaṃ vy āpa kathaṃ triṣṭup pañcadaśena kalpate |<BR>
(AVŚ_8,9.20c) trayastriṃśena jagatī katham anuṣṭup katham ekaviṃśaḥ ||20|| {23}<BR>
<BR>
(AVŚ_8,9.21a) aṣṭa jātā bhūtā prathamajā ṛtasyāṣṭendra ṛtvijo daivyā ye |<BR>
(AVŚ_8,9.21c) aṣṭayonir aditir aṣṭaputrāstamīṃ rātrim abhi havyam eti ||21||<BR>
<BR>
(AVŚ_8,9.22a) itthaṃ śreyo manyamānedam āgamaṃ yuṣmākaṃ sakhye aham asmi śevā |<BR>
(AVŚ_8,9.22c) samānajanmā kratur asti vaḥ śivaḥ sa vaḥ sarvāḥ saṃ carati prajānan ||22||<BR>
(AVŚ_8,9.23a) aṣṭendrasya ṣaḍ yamasya ṛṣīṇāṃ sapta saptadhā |<BR>
(AVŚ_8,9.23c) apo manuṣyān oṣadhīs tāṃ u pañcānu secire ||23||<BR>
<BR>
(AVŚ_8,9.24a) kevalīndrāya duduhe hi gṛṣṭir vaśam pīyūṣaṃ prathamaṃ duhānā |<BR>
(AVŚ_8,9.24c) athātarpayac caturaś caturdhā devān manuṣyāṃ asurān uta ṛṣīn ||24||<BR>
<BR>
(AVŚ_8,9.25a) ko nu gauḥ ka ekaṛṣiḥ kim u dhāma kā āśiṣaḥ |<BR>
(AVŚ_8,9.25c) yakṣam pṛthivyām ekavṛd ekartuḥ katamo nu saḥ ||25||<BR>
<BR>
(AVŚ_8,9.26a) eko gaur eka ekaṛṣir ekaṃ dhāmaikadhāśiṣaḥ |<BR>
(AVŚ_8,9.26c) yakṣaṃ pṛthivyām ekavṛd ekartur nāti ricyate ||26|| {24}<BR>
<BR>
<BR>
<BR>
(AVŚ_8,10.1a) virāḍ vā idam agra āsīt tasyā jātāyāḥ sarvam abibhed iyam evedaṃ bhaviṣyatīti ||1||<BR>
<BR>
(AVŚ_8,10.2a) sod akrāmat sā gārhapatye ny akrāmat |<BR>
(AVŚ_8,10.2c) gṛhamedhī gṛhapatir bhavati ya evaṃ veda ||2||<BR>
<BR>
(AVŚ_8,10.3a) sod akrāmat sāhavanīye ny akrāmat |<BR>
(AVŚ_8,10.3c) yanty asya devā devahūtiṃ priyo devānāṃ bhavati ya evaṃ veda ||3||<BR>
<BR>
(AVŚ_8,10.4a) sod akrāmat sā dakṣiṇāgnau ny akrāmat |<BR>
(AVŚ_8,10.4c) yajñarto dakṣiṇīyo vāsateyo bhavati ya evaṃ veda ||4||<BR>
<BR>
(AVŚ_8,10.5a) sod akrāmat sā sabhāyāṃ ny akrāmat |<BR>
(AVŚ_8,10.5c) yanty asya sabhāṃ sabhyo bhavati ya evaṃ veda ||5||<BR>
<BR>
(AVŚ_8,10.6a) sod akrāmat sā samitau ny akrāmat |<BR>
(AVŚ_8,10.6c) yanty asya samitiṃ sāmityo bhavati ya evaṃ veda ||6||<BR>
<BR>
(AVŚ_8,10.7a) sod akrāmat sāmantraṇe ny akrāmat |<BR>
(AVŚ_8,10.7c) yanty asyāmantraṇam āmantraṇīyo bhavati ya evaṃ veda ||7|| {25}<BR>
<BR>
(AVŚ_8,10.8a) sod akrāmat sāntarikṣe caturdhā vikrāntātiṣṭhat ||8||<BR>
<BR>
(AVŚ_8,10.9a) tāṃ devamanuṣyā abruvann iyam eva tad veda yad ubhaya upajīvememām upa hvayāmahā iti ||9||<BR>
<BR>
(AVŚ_8,10.10a) tām upāhvayanta ||10||<BR>
<BR>
(AVŚ_8,10.11a) ūrja ehi svadha ehi sūnṛta ehīrāvaty ehīti ||11||<BR>
<BR>
(AVŚ_8,10.12a) tasyā indro vatsa āsīd gāyatry abhidhāny abhram ūdhaḥ ||12||<BR>
<BR>
(AVŚ_8,10.13a) bṛhac ca rathaṃtaraṃ ca dvau stanāv āstāṃ yajñāyajñiyaṃ ca vāmadevyaṃ ca dvau ||13||<BR>
<BR>
(AVŚ_8,10.14a) oṣadhīr eva rathaṃtareṇa devā aduhran vyaco bṛhatā ||14||<BR>
<BR>
(AVŚ_8,10.15a) apo vāmadevyena yajñaṃ yajñāyajñiyena ||15||<BR>
<BR>
(AVŚ_8,10.16a) oṣadhīr evāsmai rathaṃtaraṃ duhe vyaco bṛhat ||16||<BR>
<BR>
(AVŚ_8,10.17a) apo vāmadevyaṃ yajñaṃ yajñāyajñiyaṃ ya veda ||17|| {26}<BR>
<BR>
(AVŚ_8,10.18a) sod akrāmat sā vanaspatīn āgachat tāṃ vanaspatayo 'ghnata sā saṃvatsare sam abhavat |<BR>
(AVŚ_8,10.18c) tasmād vanaspatīnāṃ saṃvatsare vṛkṇam api rohati vṛścate 'syāpriyo bhrātṛvyo ya evaṃ veda ||18||<BR>
<BR>
(AVŚ_8,10.19a) sod akrāmat sā pitṝn āgachat tāṃ pitaro 'ghnata sā māsi sam abhavat |<BR>
(AVŚ_8,10.19c) tasmāt pitṛbhyo māsy upamāsyaṃ dadati pra pitṛyāṇaṃ panthāṃ jānāti ya evaṃ veda ||19||<BR>
<BR>
(AVŚ_8,10.20a) sod akrāmat sā devān āgachat tāṃ devā aghnata sārdhamāse sam abhavat |<BR>
(AVŚ_8,10.20c) tasmād devebhyo 'rdhamāse vaṣaṭ kurvanti pra devayānaṃ panthāṃ jānāti ya evaṃ veda ||20||<BR>
<BR>
(AVŚ_8,10.21a) sod akrāmat sā manuṣyān āgachat tāṃ manuṣyā aghnata sā sadyaḥ sam abhavat |<BR>
(AVŚ_8,10.21c) tasmān manuṣyebhya ubhayadyur upa haranty upāsya gṛhe haranti ya evaṃ veda ||21|| {27}<BR>
<BR>
(AVŚ_8,10.22a) sod akrāmat sāsurān āgachat tām asurā upāhvayanta māya ehīti |<BR>
(AVŚ_8,10.22c) tasyā virocanaḥ prāhrādir vatsa āsīd ayaspātraṃ pātram |<BR>
(AVŚ_8,10.22e) tāṃ dvimūrdhārtvyo 'dhok tāṃ māyām evādhok ||<BR>
(AVŚ_8,10.22g) tāṃ māyām asurā upa jīvanty upajīvanīyo bhavati ya evaṃ veda ||22||<BR>
<BR>
(AVŚ_8,10.23a) sod akrāmat sā pitṝn āgachat tāṃ pitara upāhvayanta svadha ehīti |<BR>
(AVŚ_8,10.23c) tasyā yamo rājā vatsa āsīd rajatapātraṃ pātram |<BR>
(AVŚ_8,10.23e) tām antako mārtyavo 'dhok tāṃ svadhām evādhok |<BR>
(AVŚ_8,10.23g) tāṃ svadhāṃ pitara upa jīvanty upajīvanīyo bhavati ya evaṃ veda ||23||<BR>
<BR>
(AVŚ_8,10.24a) sod akrāmat sā manuṣyān āgachat tāṃ manuṣyā upāhvayanterāvaty ehīti |<BR>
(AVŚ_8,10.24c) tasyā manur vaivasvato vatsa āsīt pṛthivī pātram |<BR>
(AVŚ_8,10.24e) tāṃ pṛthī vainyo 'dhok tāṃ kṛṣiṃ ca sasyaṃ cādhok |<BR>
(AVŚ_8,10.24g) te svadhāṃ kṛṣiṃ ca sasyaṃ ca manuṣyā upa jīvanti kṛṣṭarādhir upajīvanīyo bhavati ya evaṃ veda ||24||<BR>
<BR>
(AVŚ_8,10.25a) sod akrāmat sā saptaṛṣīn āgachat tāṃ saptaṛṣaya upāhvayanta brahmaṇvaty ehīti |<BR>
(AVŚ_8,10.25c) tasyāḥ somo rājā vatsa āsīc chandaḥ pātram |<BR>
(AVŚ_8,10.25e) tāṃ bṛhaspatir āṅgiraso 'dhok tāṃ brahma ca tapaś cādhok |<BR>
(AVŚ_8,10.25g) tad brahma ca tapaś ca saptaṛṣaya upa jīvanti brahmavarcasy upajīvanīyo bhavati ya evaṃ veda ||25|| {28}<BR>
<BR>
(AVŚ_8,10.26a) sod akrāmat sā devān āgachat tāṃ devā upāhvayantorja ehīti |<BR>
(AVŚ_8,10.26c) tasyā indro vatsa āsīc camasaḥ pātram |<BR>
(AVŚ_8,10.26e) tāṃ devaḥ savitādhok tām ūrjām evādhok |<BR>
(AVŚ_8,10.26g) tāṃ ūrjāṃ devā upa jīvanty upajīvanīyo bhavati ya evaṃ veda ||26||<BR>
<BR>
(AVŚ_8,10.27a) sod akrāmat sā gandharvāpsarasa āgachat tāṃ gandharvāpsarasa upāhvayanta puṇyagandha ehīti |<BR>
(AVŚ_8,10.27c) tasyāś citrarathaḥ sauryavarcaso vatsa āsīt puṣkaraparṇaṃ pātram |<BR>
(AVŚ_8,10.27e) tāṃ vasuruciḥ sauryavarcaso 'dhok tāṃ puṇyam eva gandham adhok |<BR>
(AVŚ_8,10.27g) taṃ puṇyaṃ gandhaṃ gandharvāpsarasa upa jīvanti puṇyagandhir upajīvanīyo bhavati ya evaṃ veda ||27||<BR>
<BR>
(AVŚ_8,10.28a) sod akrāmat setarajanān āgachat tām itarajanā upāhvayanta tirodha ehīti |<BR>
(AVŚ_8,10.28c) tasyāḥ kubero vaiśravaṇo vatsa āsīd āmapātraṃ pātram |<BR>
(AVŚ_8,10.28e) tāṃ rajatanābhiḥ kaberako 'dhok tāṃ tirodhām evādhok |<BR>
(AVŚ_8,10.28g) tāṃ tirodhām atirajanā pitara upa jīvanti tiro dhatte sarvaṃ pāpmānam upajīvanīyo bhavati ya evaṃ veda ||28||<BR>
<BR>
(AVŚ_8,10.29a) sod akrāmat sā sarpān āgachat tāṃ sarpā upāhvayanta viṣavaty ehīti |<BR>
(AVŚ_8,10.29c) tasyās takṣako vaiśaleyo vatsa āsīd alābupātraṃ pātraṃ |<BR>
(AVŚ_8,10.29e) tāṃ dhṛtarāṣṭra airāvato 'dhok tāṃ viṣam evādhok |<BR>
(AVŚ_8,10.29g) tad viṣaṃ sarvā upa jīvanty upajīvanīyo bhavati ya evaṃ veda ||29|| {29}<BR>
<BR>
(AVŚ_8,10.30a) tad yasmā evaṃ viduṣe 'lābunābhiṣiñcet pratyāhanyāt ||30||<BR>
<BR>
(AVŚ_8,10.31a) na ca pratyāhanyān manasā tvā pratyāhanmīti pratyāhanyāt ||31||<BR>
<BR>
(AVŚ_8,10.32a) yat pratyāhanti viṣam eva tat pratyāhanti ||32||<BR>
<BR>
(AVŚ_8,10.33a) viṣam evāsyāpriyaṃ bhrātṛvyam anuviṣicyate ya evaṃ veda ||33|| {30}<BR>
<BR>
<BR>
(AVŚ_9,1.1a) divas pṛthivyā antarikṣāt samudrād agner vātān madhukaśā hi jajñe |<BR>
(AVŚ_9,1.1c) tāṃ cāyitvāmṛtaṃ vasānāṃ hṛdbhiḥ prajāḥ prati nandanti sarvāḥ ||1||<BR>
<BR>
(AVŚ_9,1.2a) mahat payo viśvarūpam asyāḥ samudrasya tvota reta āhuḥ |<BR>
(AVŚ_9,1.2c) yata aiti madhukaśā rarāṇā tat prāṇas tad amṛtaṃ niviṣṭam ||2||<BR>
<BR>
(AVŚ_9,1.3a) paśyanty asyāś caritaṃ pṛthivyāṃ pṛthaṅ naro bahudhā mīmāṃsamānāḥ |<BR>
(AVŚ_9,1.3c) agner vātān madhukaśā hi jajñe marutām ugrā naptiḥ ||3||<BR>
<BR>
(AVŚ_9,1.4a) mātādityānāṃ duhitā vasūnāṃ prāṇaḥ prajānām amṛtasya nābhiḥ |<BR>
(AVŚ_9,1.4c) hiraṇyavarṇā madhukaśā ghṛtācī mahān bhargaś carati martyeṣu ||4||<BR>
<BR>
(AVŚ_9,1.5a) madhoḥ kaśām ajanayanta devās tasyā garbho abhavad viśvarūpaḥ |<BR>
(AVŚ_9,1.5c) taṃ jātaṃ taruṇaṃ piparti mātā sa jāto viśvā bhuvanā vi caṣṭe ||5||<BR>
<BR>
(AVŚ_9,1.6a) kas taṃ pra veda ka u taṃ ciketa yo asyā hṛdaḥ kalaśaḥ somadhāno akṣitaḥ |<BR>
(AVŚ_9,1.6c) brahmā sumedhāḥ so asmin madeta ||6||<BR>
<BR>
(AVŚ_9,1.7a) sa tau pra veda sa u tau ciketa yāv asyāḥ stanau sahasradhārāv akṣitau |<BR>
(AVŚ_9,1.7c) ūrjaṃ duhāte anapasphurantau ||7||<BR>
<BR>
(AVŚ_9,1.8a) hiṅkarikratī bṛhatī vayodhā uccairghoṣābhyeti yā vratam |<BR>
(AVŚ_9,1.8c) trīn gharmān abhi vāvaśānā mimāti māyuṃ payate payobhiḥ ||8||<BR>
<BR>
(AVŚ_9,1.9a) yām āpīnām upasīdanty āpaḥ śākvarā vṛṣabhā ye svarājaḥ |<BR>
(AVŚ_9,1.9c) te varṣanti te varṣayanti tadvide kāmam ūrjam āpaḥ ||9||<BR>
<BR>
(AVŚ_9,1.10a) stanayitnus te vāk prajāpate vṛṣā śuṣmaṃ kṣipasi bhūmyām adhi |<BR>
(AVŚ_9,1.10c) agner vātān madhukaśā hi jajñe marutām ugrā naptiḥ ||10|| {1}<BR>
<BR>
(AVŚ_9,1.11a) yathā somaḥ prātaḥsavane aśvinor bhavati priyaḥ |<BR>
(AVŚ_9,1.11c) evā me aśvinā varca ātmani dhriyatām ||11||<BR>
<BR>
(AVŚ_9,1.12a) yathā somo dvitīye savana indrāgnyor bhavati priyaḥ |<BR>
(AVŚ_9,1.12c) evā ma indrāgnī varca ātmani dhriyatām ||12||<BR>
<BR>
(AVŚ_9,1.13a) yathā somas tṛtīye savana ṛbhūṇāṃ bhavati priyaḥ |<BR>
(AVŚ_9,1.13c) evā ma ṛbhavo varca ātmani dhriyatām ||13||<BR>
<BR>
(AVŚ_9,1.14a) madhu janiṣīya madhu vaṃsiṣīya |<BR>
(AVŚ_9,1.14c) payasvān agna āgamaṃ taṃ mā saṃ sṛja varcasā ||14||<BR>
<BR>
(AVŚ_9,1.15a) saṃ māgne varcasā sṛja saṃ prajayā sam āyuṣā |<BR>
(AVŚ_9,1.15c) vidyur me asya devā indro vidyāt saha ṛṣibhiḥ ||15||<BR>
<BR>
(AVŚ_9,1.16a) yathā madhu madhukṛtaḥ saṃbharanti madhāv adhi |<BR>
(AVŚ_9,1.16c) evā me aśvinā varca ātmani dhriyatām ||16||<BR>
<BR>
(AVŚ_9,1.17a) yathā makṣāḥ idaṃ madhu nyañjanti madhāv adhi |<BR>
(AVŚ_9,1.17c) evā me aśvinā varcas tejo balam ojaś ca dhriyatām ||17||<BR>
<BR>
(AVŚ_9,1.18a) yad giriṣu parvateṣu goṣv aśveṣu yan madhu |<BR>
(AVŚ_9,1.18c) surāyāṃ sicyamānāyāṃ yat tatra madhu tan mayi ||18||<BR>
<BR>
(AVŚ_9,1.19a) aśvinā sāragheṇa mā madhunāṅktaṃ śubhas patī |<BR>
(AVŚ_9,1.19c) yathā varcasvatīṃ vācam āvadāni janāṃ anu ||19||<BR>
<BR>
(AVŚ_9,1.20a) stanayitnus te vāk prajāpate vṛṣā śuṣmaṃ kṣipasi bhūmyāṃ divi |<BR>
(AVŚ_9,1.20c) tāṃ paśava upa jīvanti sarve teno seṣam ūrjaṃ piparti ||20||<BR>
<BR>
(AVŚ_9,1.21a) pṛthivī daṇḍo 'ntarikṣaṃ garbho dyauḥ kaśā vidyut prakaśo hiraṇyayo binduḥ ||21||<BR>
<BR>
(AVŚ_9,1.22a) yo vai kaśāyāḥ sapta madhūni veda madhumān bhavati |<BR>
(AVŚ_9,1.22c) brāhmaṇaś ca rājā ca dhenuś cānaḍvāṃś ca vrīhiś ca yavaś ca madhu saptamam ||22||<BR>
<BR>
(AVŚ_9,1.23a) madhumān bhavati madhumad asyāhāryaṃ bhavati |<BR>
(AVŚ_9,1.23c) madhumato lokān jayati ya evaṃ veda ||23||<BR>
<BR>
(AVŚ_9,1.24a) yad vīdhre stanayati prajāpatir eva tat prajābhyaḥ prādur bhavati |<BR>
(AVŚ_9,1.24c) tasmāt prācīnopavītas tiṣṭhe prajāpate 'nu mā budhyasveti |<BR>
(AVŚ_9,1.24e) anv enaṃ prajā anu prajāpatir budhyate ya evaṃ veda ||24|| {2}<BR>
<BR>
<BR>
<BR>
(AVŚ_9,2.1a) sapatnahanam ṛṣabhaṃ ghṛtena kāmaṃ śikṣāmi haviṣājyena |<BR>
(AVŚ_9,2.1c) nīcaiḥ sapatnān mama padaya tvam abhiṣṭuto mahatā vīryeṇa ||1||<BR>
<BR>
(AVŚ_9,2.2a) yan me manaso na priyaṃ cakṣuṣo yan me babhasti nābhinandati |<BR>
(AVŚ_9,2.2c) tad duṣvapnyaṃ prati muñcāmi sapatne kāmaṃ stutvod ahaṃ bhideyam ||2||<BR>
<BR>
(AVŚ_9,2.3a) duṣvapnyaṃ kāma duritaṃ ca kamāprajastām asvagatām avartim |<BR>
(AVŚ_9,2.3c) ugra īśānaḥ prati muñca tasmin yo asmabhyam aṃhūraṇā cikitsāt ||3||<BR>
<BR>
(AVŚ_9,2.4a) nudasva kāma pra ṇudasva kāmāvartiṃ yantu mama ye sapatnāḥ |<BR>
(AVŚ_9,2.4c) teṣāṃ nuttānām adhamā tamāṃsy agne vāstūni nir daha tvam ||4||<BR>
<BR>
(AVŚ_9,2.5a) sā te kāma duhitā dhenur ucyate yām āhur vācaṃ kavayo virājam |<BR>
(AVŚ_9,2.5c) tayā sapatnān pari vṛṅgdhi ye mama pary enān prāṇaḥ paśavo jīvanaṃ vṛṇaktu ||5||<BR>
<BR>
(AVŚ_9,2.6a) kāmasyendrasya varuṇasya rājño viṣṇor balena savituḥ savena |<BR>
(AVŚ_9,2.6c) agner hotreṇa pra ṇude sapatnāṃ chambīva nāvam udakeṣu dhīraḥ ||6||<BR>
<BR>
(AVŚ_9,2.7a) adhyakṣo vājī mama kāma ugraḥ kṛṇotu mahyam asapatnam eva |<BR>
(AVŚ_9,2.7c) viśve devā mama nāthaṃ bhavantu sarve devā havam ā yantu ma imam ||7||<BR>
<BR>
(AVŚ_9,2.8a) idam ājyaṃ ghṛtavaj juṣāṇāḥ kāmajyeṣṭhā iha mādayadhvam |<BR>
(AVŚ_9,2.8c) kṛṇvanto mahyam asapatnam eva ||8||<BR>
<BR>
(AVŚ_9,2.9a) indrāgnī kāma sarathaṃ hi bhūtvā nīcaiḥ sapatnān mama pādayāthaḥ |<BR>
(AVŚ_9,2.9c) teṣāṃ pannānām adhamā tamāṃsy agne vāstūny anunirdaha tvam ||9||<BR>
<BR>
(AVŚ_9,2.10a) jahi tvam kāma mama ye sapatnā andhā tamāṃsy ava pādayainān |<BR>
(AVŚ_9,2.10c) nirindriyā arasāḥ santu sarve mā te jīviṣuḥ katamac canāhaḥ ||10|| {3}<BR>
<BR>
(AVŚ_9,2.11a) avadhīt kāmo mama ye sapatnā uruṃ lokam akaran mahyam edhatum |<BR>
(AVŚ_9,2.11c) mahyaṃ namantāṃ pradiśaś catasro mahyaṃ ṣaḍ urvīr ghṛtam ā vahantu ||11||<BR>
<BR>
(AVŚ_9,2.12a) te 'dharāñcaḥ pra plavantāṃ chinnā naur iva bandhanāt |<BR>
(AVŚ_9,2.12c) na sāyakapraṇuttānāṃ punar asti nivartanam ||12||<BR>
<BR>
(AVŚ_9,2.13a) agnir yava indro yavaḥ somo yavaḥ |<BR>
(AVŚ_9,2.13c) yavayāvāno devā yavayantv enam ||13||<BR>
<BR>
(AVŚ_9,2.14a) asarvavīraś caratu praṇutto dveṣyo mitrānāṃ parivargyaḥ svānām |<BR>
(AVŚ_9,2.14c) uta pṛthivyām ava syanti vidyuta ugro vo devaḥ pra mṛṇat sapatnān ||14||<BR>
<BR>
(AVŚ_9,2.15a) cyutā ceyaṃ bṛhaty acyutā ca vidyud bibharti stanayitnūṃś ca sarvān |<BR>
(AVŚ_9,2.15c) udyann ādityo draviṇena tejasā nīcaiḥ sapatnān nudatāṃ me sahasvān ||15||<BR>
<BR>
(AVŚ_9,2.16a) yat te kāma śarma trivarūtham udbhu brahma varma vitatam anativyādhyaṃ kṛtam |<BR>
(AVŚ_9,2.16c) tena sapatnān pari vṛṅgdhi ye mama pary enān prāṇaḥ paśavo jīvanaṃ vṛṇaktu ||16||<BR>
<BR>
(AVŚ_9,2.17a) yena devā asurān prāṇudanta yenendro dasyūn adhamaṃ tamo nināya |<BR>
(AVŚ_9,2.17c) tena tvaṃ kāma mama ye sapatnās tān asmāl lokāt pra ṇudasva dūram ||17||<BR>
<BR>
(AVŚ_9,2.18a) yathā devā asurān prāṇudanta yathendro dasyūn adhamaṃ tamo babādhe |<BR>
(AVŚ_9,2.18c) tathā tvaṃ kāma mama ye sapatnās tān asmāl lokāt pra ṇudasva dūram ||18||<BR>
<BR>
(AVŚ_9,2.19a) kāmo jajñe prathamo nainaṃ devā āpuḥ pitaro na martyāḥ |<BR>
(AVŚ_9,2.19c) tatas tvam asi jyāyān viśvahā mahāṃs tasmai te kāma nama it kṛnomi ||19||<BR>
<BR>
(AVŚ_9,2.20a) yāvatī dyāvāpṛthivī varimṇā yāvad āpaḥ siṣyadur yāvad agniḥ |<BR>
(AVŚ_9,2.20c) tatas tvam asi jyāyān viśvahā mahāṃs tasmai te kāma nama it kṛṇomi ||20|| {4}<BR>
<BR>
(AVŚ_9,2.21a) yāvatīr diśaḥ pradiśo viṣūcīr yāvatīr āśā abhicakṣaṇā divaḥ |<BR>
(AVŚ_9,2.21c) tatas tvam asi jyāyān viśvahā mahāṃs tasmai te kāma nama it kṛṇomi ||21||<BR>
<BR>
(AVŚ_9,2.22a) yāvatīr bhṛṅgā jatvaḥ kurūravo yāvatīr vaghā vṛkṣasarpyo babhūvuḥ |<BR>
(AVŚ_9,2.22c) tatas tvam asi jyāyān viśvahā mahāṃs tasmai te kāma nama it kṛṇomi ||22||<BR>
<BR>
(AVŚ_9,2.23a) jyāyān nimiṣato 'si tiṣṭhato jyāyānt samudrād asi kāma manyo |<BR>
(AVŚ_9,2.23c) tatas tvam asi jyāyān viśvahā mahāṃs tasmai te kāma nama it kṛnomi ||23||<BR>
<BR>
(AVŚ_9,2.24a) na vai vātaś cana kāmam āpnoti nāgniḥ sūryo nota candramāḥ |<BR>
(AVŚ_9,2.24c) tatas tvam asi jyāyān viśvahā mahāṃs tasmai te kāma nama it kṛṇomi ||24||<BR>
<BR>
(AVŚ_9,2.25a) yās te śivās tanvaḥ kāma bhadrā yābhiḥ satyaṃ bhavati yad vṛṇiṣe |<BR>
(AVŚ_9,2.25c) tābhiṣ ṭvam asmāṃ abhisaṃviśasvānyatra pāpīr apa veśayā dhiyaḥ ||25|| {5}<BR>
<BR>
<BR>
(AVŚ_9,3.1a) upamitāṃ pratimitām atho parimitām uta |<BR>
(AVŚ_9,3.1c) śālāyā viśvavārāyā naddhāni vi cṛtāmasi ||1||<BR>
<BR>
(AVŚ_9,3.2a) yat te naddhaṃ viśvavāre pāśo granthiś ca yaḥ kṛtaḥ |<BR>
(AVŚ_9,3.2c) bṛhaspatir ivāhaṃ balaṃ vācā vi sraṃsayāmi tat ||2||<BR>
<BR>
(AVŚ_9,3.3a) ā yayāma saṃ babarha granthīṃś cakāra te dṛḍhān |<BR>
(AVŚ_9,3.3c) parūṃṣi vidvāṃ chastevendreṇa vi cṛtāmasi ||3||<BR>
<BR>
(AVŚ_9,3.4a) vaṃśānāṃ te nahanānāṃ prāṇāhasya tṛṇasya ca |<BR>
(AVŚ_9,3.4c) pakṣāṇāṃ viśvavāre te naddhāni vi cṛtāmasi ||4||<BR>
<BR>
(AVŚ_9,3.5a) saṃdaṃśānāṃ paladānāṃ pariṣvañjalyasya ca |<BR>
(AVŚ_9,3.5c) idaṃ mānasya patnyā naddhāni vi cṛtāmasi ||5||<BR>
<BR>
(AVŚ_9,3.6a) yāni te 'ntaḥ śikyāny ābedhū raṇyāya kam |<BR>
(AVŚ_9,3.6c) pra te tāni cṛtāmasi śivā mānasya patni na uddhitā tanve bhava ||6||<BR>
<BR>
(AVŚ_9,3.7a) havirdhānam agniśālaṃ patnīnāṃ sadanaṃ sadaḥ |<BR>
(AVŚ_9,3.7c) sado devānām asi devi śāle ||7||<BR>
<BR>
(AVŚ_9,3.8a) akṣum opaśaṃ vitataṃ sahasrākṣaṃ viṣūvati |<BR>
(AVŚ_9,3.8c) avanaddham abhihitaṃ brahmaṇā vi cṛtāmasi ||8||<BR>
<BR>
(AVŚ_9,3.9a) yas tvā śāle pratigṛhṇāti yena cāsi mitā tvam |<BR>
(AVŚ_9,3.9c) ubhau mānasya patni tau jīvatāṃ jaradaṣṭī ||9||<BR>
<BR>
(AVŚ_9,3.10a) amutrainam ā gachatād dṛḍhā naddhā pariṣkṛtā |<BR>
(AVŚ_9,3.10c) yasyās te vicṛtāmasy aṅgamaṅgaṃ paruṣparuḥ ||10|| {6}<BR>
<BR>
(AVŚ_9,3.11a) yas tvā śāle nimimāya saṃjabhāra vanaspatīn |<BR>
(AVŚ_9,3.11c) prajāyai cakre tvā śāle parameṣṭhī prajāpatiḥ ||11||<BR>
<BR>
(AVŚ_9,3.12a) namas tasmai namo dātre śālāpataye ca kṛṇmaḥ |<BR>
(AVŚ_9,3.12c) namo 'gnaye pracarate puruṣāya ca te namaḥ ||12||<BR>
<BR>
(AVŚ_9,3.13a) gobhyo aśvebhyo namo yac chālāyāṃ vijāyate |<BR>
(AVŚ_9,3.13c) vijāvati prajāvati vi te pāśāṃś cṛtāmasi ||13||<BR>
<BR>
(AVŚ_9,3.14a) agnim antaś chādayasi puruṣān paśubhiḥ saha |<BR>
(AVŚ_9,3.14c) vijāvati prajāvati vi te pāśāṃś cṛtāmasi ||14||<BR>
<BR>
(AVŚ_9,3.15a) antarā dyāṃ ca pṛthivīṃ ca yad vyacas tena śālāṃ prati gṛhṇāmi ta imām |<BR>
(AVŚ_9,3.15c) yad antarikṣaṃ rajaso vimānaṃ tat kṛṇve 'ham udaraṃ śevadhibhyaḥ |<BR>
(AVŚ_9,3.15e) tena śālāṃ prati gṛhṇāmi tasmai ||15||<BR>
<BR>
(AVŚ_9,3.16a) ūrjasvatī payasvatī pṛthivyāṃ nimitā mitā |<BR>
(AVŚ_9,3.16c) viśvānnaṃ bibhratī śāle mā hiṃsīḥ pratigṛhṇataḥ ||16||<BR>
<BR>
(AVŚ_9,3.17a) tṛṇair āvṛtā paladān vasānā rātrīva śālā jagato niveśanī |<BR>
(AVŚ_9,3.17c) mitā pṛthivyāṃ tiṣṭhasi hastinīva padvatī ||17||<BR>
<BR>
(AVŚ_9,3.18a) iṭasya te vi cṛtāmy apinaddham aporṇuvan |<BR>
(AVŚ_9,3.18c) varuṇena samubjitāṃ mitraḥ prātar vy ubjatu ||18||<BR>
<BR>
(AVŚ_9,3.19a) brahmaṇā śālāṃ nimitāṃ kavibhir nimitāṃ mitām |<BR>
(AVŚ_9,3.19c) indrāgnī rakṣatāṃ śālām amṛtau somyaṃ sadaḥ ||19||<BR>
<BR>
(AVŚ_9,3.20a) kulāye 'dhi kulāyaṃ kośe kośaḥ samubjitaḥ |<BR>
(AVŚ_9,3.20c) tatra marto vi jāyate yasmād viśvaṃ prajāyate ||20|| {7}<BR>
<BR>
(AVŚ_9,3.21a) yā dvipakṣā catuṣpakṣā ṣaṭpakṣā yā nimīyate |<BR>
(AVŚ_9,3.21c) aṣṭāpakṣāṃ daśapakṣāṃ śālāṃ mānasya patnīm agnir garbha ivā śaye ||21||<BR>
<BR>
(AVŚ_9,3.22a) pratīcīṃ tvā pratīcīnaḥ śāle praimy ahiṃsatīm |<BR>
(AVŚ_9,3.22c) agnir hy antar āpaś ca ṛtasya prathamā dvāḥ ||22||<BR>
<BR>
(AVŚ_9,3.23a) imā āpaḥ pra bharāmy ayakṣmā yakṣmanāśanīḥ |<BR>
(AVŚ_9,3.23c) gṛhān upa pra sīdāmy amṛtena sahāgninā ||23||<BR>
<BR>
(AVŚ_9,3.24a) mā naḥ pāśaṃ prati muco gurur bhāro laghur bhava |<BR>
(AVŚ_9,3.24c) vadhūm iva tvā śāle yatrakāmaṃ bharāmasi ||24||<BR>
<BR>
(AVŚ_9,3.25a) prācyā diśaḥ śālāyā namo mahimne svāhā devebhyaḥ svāhyebhyaḥ ||25||<BR>
<BR>
(AVŚ_9,3.26a) dakṣiṇāyā diśaḥ śālāyā namo mahimne svāhā devebhyaḥ svāhyebhyaḥ ||26||<BR>
<BR>
(AVŚ_9,3.27a) pratīcyā diśaḥ śālāyā namo mahimne svāhā devebhyaḥ svāhyebhyaḥ ||27||<BR>
<BR>
(AVŚ_9,3.28a) udīcyā diśaḥ śālāyā namo mahimne svāhā devebhyaḥ svāhyebhyaḥ ||28||<BR>
<BR>
(AVŚ_9,3.29a) dhruvāyā diśaḥ śālāyā namo mahimne svāhā devebhyaḥ svāhyebhyaḥ ||29||<BR>
<BR>
(AVŚ_9,3.30a) ūrdhvāyā diśaḥ śālāyā namo mahimne svāhā devebhyaḥ svāhyebhyaḥ ||30||<BR>
<BR>
(AVŚ_9,3.31a) diśodiśaḥ śālāyā namo mahimne svāhā devebhyaḥ svāhyebhyaḥ ||31|| {8}<BR>
<BR>
<BR>
<BR>
(AVŚ_9,4.1a) sāhasras tveṣa ṛṣabhaḥ payasvān viśvā rūpāṇi vakṣaṇāsu bibhrat |<BR>
(AVŚ_9,4.1c) bhadraṃ dātre yajamānāya śīkṣan bārhaspatya usriyas tantum ātān ||1||<BR>
<BR>
(AVŚ_9,4.2a) apāṃ yo agne pratimā babhūva prabhūḥ sarvasmai pṛthivīva devī |<BR>
(AVŚ_9,4.2c) pitā vatsānāṃ patir aghnyānāṃ sāhasre poṣe api naḥ kṛṇotu ||2||<BR>
<BR>
(AVŚ_9,4.3a) pumān antarvānt sthaviraḥ payasvān vasoḥ kabandhaṃ ṛṣabho bibharti |<BR>
(AVŚ_9,4.3c) tam indrāya pathibhir devayānair hutam agnir vahatu jātavedāḥ ||3||<BR>
<BR>
(AVŚ_9,4.4a) pitā vatsānāṃ patir aghnyānāṃ atho pitā mahatāṃ gargarāṇām |<BR>
(AVŚ_9,4.4c) vatso jarāyu pratidhuk pīyūṣa āmikṣā ghṛtaṃ tad v asya retaḥ ||4||<BR>
<BR>
(AVŚ_9,4.5a) devānāṃ bhāga upanāha eṣo 'pāṃ rasa oṣadhīnāṃ ghṛtasya |<BR>
(AVŚ_9,4.5c) somasya bhakṣam avṛṇīta śakro bṛhann adrir abhavad yac charīram ||5||<BR>
<BR>
(AVŚ_9,4.6a) somena pūrṇaṃ kalaśaṃ bibharṣi tvastā rupāṇāṃ janitā paśūnām |<BR>
(AVŚ_9,4.6c) śivās te santu prajanva iha yā imā ny asmabhyaṃ svadhite yacha yā amūḥ ||6||<BR>
<BR>
(AVŚ_9,4.7a) ājaṃ bibharti ghṛtam asya retaḥ sāhasraḥ poṣas tam u yajñam āhuḥ |<BR>
(AVŚ_9,4.7c) indrasya rūpam ṛṣabho vasānaḥ so asmān devāḥ śiva aitu dattaḥ ||7||<BR>
<BR>
(AVŚ_9,4.8a) indrasyaujo varuṇasya bāhū aśvinor aṃsau marutām iyaṃ kakut |<BR>
(AVŚ_9,4.8c) bṛhaspatiṃ saṃbhṛtam etam āhur ye dhīrāsaḥ kavayo ye manīṣiṇaḥ ||8||<BR>
<BR>
(AVŚ_9,4.9a) daivīr viśaḥ payasvān ā tanoṣi tvām indraṃ tvāṃ sarasvantam āhuḥ |<BR>
(AVŚ_9,4.9c) sahasraṃ sa ekamukhā dadāti yo brāhmaṇa ṛṣabham ājuhoti ||9||<BR>
(AVŚ_9,4.10a) bṛhaspatiḥ savitā te vayo dadhau tvaṣṭur vāyoḥ pary ātmā ta ābhṛtaḥ |<BR>
(AVŚ_9,4.10c) antarikṣe manasā tvā juhomi barhiṣ ṭe dyāvāpṛthivī ubhe stām ||10|| {9}<BR>
<BR>
(AVŚ_9,4.11a) ya indra iva deveṣu goṣv eti vivāvadat |<BR>
(AVŚ_9,4.11c) tasya ṛṣabhasyāṅgāni brahmā saṃ stautu bhadrayā ||11||<BR>
<BR>
(AVŚ_9,4.12a) pārśve āstām anumatyā bhagasyāstām anūvṛjau |<BR>
(AVŚ_9,4.12c) aṣṭhīvantāv abravīn mitro mamaitau kevalāv iti ||12||<BR>
<BR>
(AVŚ_9,4.13a) bhasad āsīd ādityānāṃ śroṇī āstāṃ bṛhaspateḥ |<BR>
(AVŚ_9,4.13c) puchaṃ vātasya devasya tena dhūnoty oṣadhīḥ ||13||<BR>
<BR>
(AVŚ_9,4.14a) gudā āsant sinīvālyāḥ sūryāyās tvacam abruvan |<BR>
(AVŚ_9,4.14c) utthātur abruvan pada ṛṣabhaṃ yad akalpayan ||14||<BR>
<BR>
(AVŚ_9,4.15a) kroḍa āsīj jāmiśaṃsasya somasya klaśo dhṛtaḥ |<BR>
(AVŚ_9,4.15c) devāḥ saṃgatya yat sarva ṛṣabhaṃ vyakalpayan ||15||<BR>
<BR>
(AVŚ_9,4.16a) te kuṣṭhikāḥ saramāyai kurmebhyo adadhuḥ śaphān |<BR>
(AVŚ_9,4.16c) ūbadhyam asya kītebhyaḥ śvavartebhyo adhārayan ||16||<BR>
<BR>
(AVŚ_9,4.17a) śṛṅgābhyāṃ rakṣa ṛṣaty avartim hanti cakṣuṣā |<BR>
(AVŚ_9,4.17c) śṛṇoti bhadraṃ karṇābhyāṃ gavāṃ yaḥ patir aghnyaḥ ||17||<BR>
<BR>
(AVŚ_9,4.18a) śatayājaṃ sa yajate nainaṃ dunvanty agnayaḥ |<BR>
(AVŚ_9,4.18c) jinvanti viśve taṃ devā yo brāhmaṇa ṛṣabham ājuhoti ||18||<BR>
<BR>
(AVŚ_9,4.19a) brāhmaṇebhya ṛṣabhaṃ dattvā varīyaḥ kṛṇute manaḥ |<BR>
(AVŚ_9,4.19c) puṣṭiṃ so aghnyānāṃ sve goṣṭhe 'va paśyate ||19||<BR>
<BR>
(AVŚ_9,4.20a) gāvaḥ santu prajāḥ santv atho astu tanūbalam |<BR>
(AVŚ_9,4.20c) tat sarvam anu manyantāṃ devā ṛṣabhadāyine ||20||<BR>
<BR>
(AVŚ_9,4.21a) ayaṃ pipāna indra id rayiṃ dadhātu cetanīm |<BR>
(AVŚ_9,4.21c) ayaṃ dhenuṃ sudughāṃ nityavatsāṃ vaśaṃ duhāṃ vipaścitaṃ paro divaḥ ||21||<BR>
<BR>
(AVŚ_9,4.22a) piśaṅgarūpo nabhaso vayodhā aindraḥ śuṣmo viśvarūpo na āgan |<BR>
(AVŚ_9,4.22c) āyur asmabhyaṃ dadhat prajāṃ ca rāyaś ca poṣair abhi naḥ sacatām ||22||<BR>
<BR>
(AVŚ_9,4.23a) upehopaparcanāsmin goṣṭha upa pṛñca naḥ |<BR>
(AVŚ_9,4.23c) upa ṛṣabhasya yad reta upendra tava vīryam ||23||<BR>
<BR>
(AVŚ_9,4.24a) etaṃ vo yuvānaṃ prati dadhmo atra tena krīḍantīś carata vaśāṃ anu |<BR>
(AVŚ_9,4.24c) mā no hāsiṣṭa januṣā subhāgā rāyaś ca poṣair abhi naḥ sacadhvam ||24|| {10}<BR>
<BR>
<BR>
<BR>
(AVŚ_9,5.1a) ā nayaitam ā rabhasva sukṛtāṃ lokam api gachatu prajānan |<BR>
(AVŚ_9,5.1c) tīrtvā tamāṃsi bahudhā mahānty ajo nākam ā kramatāṃ tṛtīyam ||1||<BR>
<BR>
(AVŚ_9,5.2a) indrāya bhāgaṃ pari tvā nayāmy asmin yajñe yajamānāya sūrim |<BR>
(AVŚ_9,5.2c) ye no dviṣanty anu tān rabhasvānāgaso yajamānasya vīrāḥ ||2||<BR>
<BR>
(AVŚ_9,5.3a) pra pado 'va nenigdhi duścaritaṃ yac cacāra śuddhaiḥ śaphair ā kramatāṃ prajānan |<BR>
(AVŚ_9,5.3c) tīrtvā tamāṃsi bahudhā vipaśyann ajo nākam ā kramatāṃ tṛtīyam ||3||<BR>
<BR>
(AVŚ_9,5.4a) anuchya śyāmena tvacam etāṃ viśastar yathāparv asinā mābhi maṃsthāḥ |<BR>
(AVŚ_9,5.4c) mābhi druhaḥ paruśaḥ kalpayainaṃ tṛtīye nāke adhi vi śrayainam ||4||<BR>
<BR>
(AVŚ_9,5.5a) ṛcā kumbhīm adhy agnau śrayāmy ā siñcodakam ava dhehy enam |<BR>
(AVŚ_9,5.5c) paryādhattāgninā śamitāraḥ śṛto gachatu sukṛtāṃ yatra lokaḥ ||5||<BR>
<BR>
(AVŚ_9,5.6a) ut krāmātaḥ pari ced ataptas taptāc caror adhi nākaṃ tṛtīyam |<BR>
(AVŚ_9,5.6c) agner agnir adhi saṃ babhūvitha jyotiṣmantam abhi lokaṃ jayaitam ||6||<BR>
<BR>
(AVŚ_9,5.7a) ajo agnir ajam u jyotir āhur ajaṃ jīvatā brahmaṇe deyam āhuḥ |<BR>
(AVŚ_9,5.7c) ajas tamāṃsy apa hanti dūram asmiṃl loke śraddadhānena dattaḥ ||7||<BR>
<BR>
(AVŚ_9,5.8a) pañcaudanaḥ pañcadhā vi kramatām ākraṃsyamānas trīṇi jyotīṃṣi |<BR>
(AVŚ_9,5.8c) ījānānāṃ sukṛtāṃ prehi madhyaṃ tṛtīye nāke adhi vi śrayasva ||8||<BR>
<BR>
(AVŚ_9,5.9a) ajā roha sukṛtāṃ yatra lokaḥ śarabho na catto 'ti durgāny eṣaḥ |<BR>
(AVŚ_9,5.9c) pañcaudano brahmaṇe dīyamānaḥ sa dātāraṃ tṛptyā tarpayāti ||9||<BR>
<BR>
(AVŚ_9,5.10a) ajas trināke tridive tripṛṣṭhe nākasya pṛṣṭhe dadivāṃsaṃ dadhāti |<BR>
(AVŚ_9,5.10c) pañcaudano brahmaṇe dīyamāno viśvarūpā dhenuḥ kāmadughāsy ekā ||10|| {11}<BR>
<BR>
(AVŚ_9,5.11a) etad vo jyotiḥ pitaras tṛtīyaṃ pañcaudanaṃ brahmaṇe 'jaṃ dadāti |<BR>
(AVŚ_9,5.11c) ajas tamāṃsy apa hanti dūram asmiṃl loke śraddadhānena dattaḥ ||11||<BR>
<BR>
(AVŚ_9,5.12a) ījānānāṃ sukṛtāṃ lokam īpsan pañcaudanaṃ brahmaṇe 'jaṃ dadāti |<BR>
(AVŚ_9,5.12c) sa vyāptim abhi lokaṃ jayaitaṃ śivo 'smabhyaṃ pratigṛhīto astu ||12||<BR>
<BR>
(AVŚ_9,5.13a) ajo hy agner ajaniṣṭa śokād vipro viprasya sahaso vipaścit |<BR>
(AVŚ_9,5.13c) iṣṭaṃ pūrtam abhipūrtaṃ vaṣaṭkṛtaṃ tad devā ṛtuśaḥ kalpayantu ||13||<BR>
<BR>
(AVŚ_9,5.14a) amotaṃ vāso dadyād dhiraṇyam api dakṣiṇām |<BR>
(AVŚ_9,5.14c) tathā lokānt sam āpnoti ye divyā ye ca pārthivāḥ ||14||<BR>
<BR>
(AVŚ_9,5.15a) etās tvājopa yantu dhārāḥ somyā devīr ghṛtapṛṣṭhā madhuścutaḥ |<BR>
(AVŚ_9,5.15c) stabhān pṛthivīm uta dyāṃ nākasya pṛṣṭhe 'dhi saptaraśmau ||15||<BR>
<BR>
(AVŚ_9,5.16a) ajo 'sy aja svargo 'si tvayā lokam aṅgirasaḥ prājānan |<BR>
(AVŚ_9,5.16c) taṃ lokaṃ puṇyaṃ pra jñeṣam ||16||<BR>
<BR>
(AVŚ_9,5.17a) yenā sahasraṃ vahasi yenāgne sarvavedasam |<BR>
(AVŚ_9,5.17c) tenemaṃ yajñaṃ no vaha svar deveṣu gantave ||17||<BR>
<BR>
(AVŚ_9,5.18a) ajaḥ pakvaḥ svarge loke dadhāti pañcaudano nirṛtiṃ bādhamānaḥ |<BR>
(AVŚ_9,5.18c) tena lokānt sūryavato jayema ||18||<BR>
<BR>
(AVŚ_9,5.19a) yaṃ brāhmaṇe nidadhe yaṃ ca vikṣu yā vipruṣa odanānām ajasya |<BR>
(AVŚ_9,5.19c) sarvaṃ tad agne sukṛtasya loke jānītān naḥ saṃgamane pathīnām ||19||<BR>
<BR>
(AVŚ_9,5.20a) ajo vā idam agne vy akramata tasyora iyam abhavad dyauḥ pṛṣṭiham |<BR>
(AVŚ_9,5.20c) antarikṣaṃ madhyam diśaḥ pārśve samudrau kukṣī ||20|| {12}<BR>
<BR>
(AVŚ_9,5.21a) satyaṃ ca rtaṃ ca cakṣuṣī viśvaṃ satyaṃ śraddhā prāṇo virāṭ śiraḥ |<BR>
(AVŚ_9,5.21c) eṣa vā aparimito yajño yad ajaḥ pañcaudanaḥ ||21||<BR>
<BR>
(AVŚ_9,5.22a) aparimitam eva yajñam āpnoty aparimitaṃ lokam ava runddhe |<BR>
(AVŚ_9,5.22c) yo 'jaṃ pañcaudanaṃ dakṣiṇājyotiṣaṃ dadāti ||22||<BR>
<BR>
(AVŚ_9,5.23a) nāsyāsthīni bhindyān na majjño nir dhayet |<BR>
(AVŚ_9,5.23c) sarvam enaṃ samādāyedamidaṃ pra veśayet ||23||<BR>
<BR>
(AVŚ_9,5.24a) idamidam evāsya rūpaṃ bhavati tenainaṃ saṃ gamayati |<BR>
(AVŚ_9,5.24c) iṣaṃ maha ūrjam asmai duhe yo 'jaṃ pañcaudanam dakṣiṇājyotiṣaṃ dadāti ||24||<BR>
<BR>
(AVŚ_9,5.25a) pañca rukmā pañca navāni vastrā pañcāsmai dhenavaḥ kāmadughā bhavanti |<BR>
(AVŚ_9,5.25c) yo 'jaṃ pañcaudanaṃ dakṣiṇājyotiṣaṃ dadāti ||25||<BR>
<BR>
(AVŚ_9,5.26a) pañca rukmā jyotir asmai bhavanti varma vāsāṃsi tanve bhavanti |<BR>
(AVŚ_9,5.26c) svargaṃ lokam aśnute yo 'jaṃ pañcaudanaṃ dakṣiṇājyotiṣam dadāti ||26||<BR>
<BR>
(AVŚ_9,5.27a) yā pūrvaṃ patiṃ vittvā 'thānyaṃ vindate 'param |<BR>
(AVŚ_9,5.27c) pañcaudanaṃ ca tāv ajaṃ dadāto na vi yoṣataḥ ||27||<BR>
<BR>
(AVŚ_9,5.28a) samānaloko bhavati punarbhuvāparaḥ patiḥ |<BR>
(AVŚ_9,5.28c) yo 'jaṃ pañcaudanam dakṣiṇājyotiṣaṃ dadāti ||28||<BR>
<BR>
(AVŚ_9,5.29a) anupūrvavatsāṃ dhenum anaḍvāham upabarhaṇam |<BR>
(AVŚ_9,5.29c) vāso hiraṇyaṃ dattvā te yanti divam uttamām ||29||<BR>
<BR>
(AVŚ_9,5.30a) ātmānaṃ pitaraṃ putraṃ pautraṃ pitāmaham |<BR>
(AVŚ_9,5.30c) jāyāṃ janitrīṃ mātaraṃ ye priyās tān upa hvaye ||30|| {13}<BR>
<BR>
(AVŚ_9,5.31a) yo vai naidāghaṃ nāma rtuṃ veda |<BR>
(AVŚ_9,5.31c) eṣa vai naidāgho nāma rtur yad ajaḥ pañcaudanaḥ |<BR>
(AVŚ_9,5.31e) nir evāpriyasya bhrātṛvyasya śriyaṃ dahati bhavaty ātmanā |<BR>
<BR>
(AVŚ_9,5.32a) yo vai kurvantaṃ nāma rtuṃ veda |<BR>
(AVŚ_9,5.32c) kurvatīṃkurvatīm evāpriyasya bhrātṛvyasya śriyaṃ ā datte |<BR>
(AVŚ_9,5.32e) eṣa vai kurvan nāma rtur yad ajaḥ pañcaudanaḥ |<BR>
<BR>
(AVŚ_9,5.33a) yo vai saṃyantaṃ nāma rtuṃ veda |<BR>
(AVŚ_9,5.33c) saṃyatīṃsaṃyatīm evāpriyasya bhrātṛvyasya śriyaṃ ā datte |<BR>
(AVŚ_9,5.33e) eṣa vai saṃyan nāma rtur yad ajaḥ pañcaudanaḥ |<BR>
<BR>
(AVŚ_9,5.34a) yo vai pinvantaṃ nāma rtum veda |<BR>
(AVŚ_9,5.34c) pinvatīṃpinvatīm evāpriyasya bhrātṛvyasya śriyaṃ ā datte |<BR>
(AVŚ_9,5.34e) eṣa vai pinvan nāma rtur yad ajaḥ pañcaudanaḥ |<BR>
<BR>
(AVŚ_9,5.35a) yo vā udyantaṃ nāma rtuṃ veda |<BR>
(AVŚ_9,5.35c) udyatīṃudyatīm evāpriyasya bhrātṛvyasya śriyaṃ ā datte |<BR>
(AVŚ_9,5.35e) eṣa vā udyann nāma rtur yad ajaḥ pañcaudanaḥ |<BR>
<BR>
(AVŚ_9,5.36a) yo vā abhibhuvaṃ nāma rtuṃ veda |<BR>
(AVŚ_9,5.36c) abhibhavantīmabhibhavantīm evāpriyasya bhrātṛvyasya śriyaṃ ā datte |<BR>
(AVŚ_9,5.36e) eṣa vā abhibhūr nāma rtur yad ajaḥ pañcaudanaḥ |<BR>
<BR>
(AVŚ_9,5.37a) ajaṃ ca pacata pañca caudanān |<BR>
(AVŚ_9,5.37c) sarvā diśaḥ saṃmanasaḥ sadhrīcīḥ sāntardeśāḥ prati gṛhnantu ta etam ||37||<BR>
<BR>
(AVŚ_9,5.38a) tās te rakṣantu tava tubhyam etaṃ tābhya ājyaṃ havir idaṃ juhomi ||38|| {14}<BR>
<BR>
<BR>
<BR>
(AVŚ_9,6.1a) yo vidyād brahma pratyakṣaṃ parūṃṣi yasya saṃbhārā ṛco yasyānūkyam ||1||<BR>
<BR>
(AVŚ_9,6.2a) sāmāni yasya lomāni yajur hṛdayam ucyate paristaraṇam id dhaviḥ ||2||<BR>
<BR>
(AVŚ_9,6.3a) yad vā atithipatir atithīn pratipaśyati devayajanaṃ prekṣate ||3||<BR>
<BR>
(AVŚ_9,6.4a) yad abhivadati dīkṣām upaiti yad udakaṃ yācaty apaḥ pra ṇayati ||4||<BR>
<BR>
(AVŚ_9,6.5a) yā eva yajña āpaḥ praṇīyante tā eva tāḥ ||5||<BR>
<BR>
(AVŚ_9,6.6a) yat tarpaṇam āharanti ya evāgnīṣomīyaḥ paśur badhyate sa eva saḥ ||6||<BR>
<BR>
(AVŚ_9,6.7a) yad āvasathān kalpayanti sadohavirdhānāny eva tat kalpayanti ||7||<BR>
<BR>
(AVŚ_9,6.8a) yad upastṛṇanti barhir eva tat ||8||<BR>
<BR>
(AVŚ_9,6.9a) yad upariśayanam āharanti svargam eva tena lokam ava runddhe ||9||<BR>
<BR>
(AVŚ_9,6.10a) yat kaśipūpabarhaṇam āharanti paridhaya eva te ||10||<BR>
<BR>
(AVŚ_9,6.11a) yad āñjanābhyañjanam āharanty ājyam eva tat ||11||<BR>
<BR>
(AVŚ_9,6.12a) yat purā pariveṣāt svādam āharanti purodāśāv eva tau ||12||<BR>
<BR>
(AVŚ_9,6.13a) yad aśanakṛtaṃ hvayanti haviṣkṛtam eva tad dhvayanti ||13||<BR>
<BR>
(AVŚ_9,6.14a) ye vrīhayo yavā nirupyante 'ṃśava eva te ||14||<BR>
<BR>
(AVŚ_9,6.15a) yāny ulūkhalamusalāni grāvāṇa eva te ||15||<BR>
<BR>
(AVŚ_9,6.16a) śūrpaṃ pavitraṃ tuṣā ṛjīṣābhiṣavaṇīr āpaḥ ||16||<BR>
<BR>
(AVŚ_9,6.17a) srug darvir nekṣaṇam āyavanaṃ droṇakalaśāḥ kumbhyo vāyavyāni pātrāṇīyam eva kṛṣṇājinam ||17|| {15}<BR>
<BR>
(AVŚ_9,6.18a) yajamānabrāhmaṇaṃ vā etad atithipatiḥ kurute yad āhāryāṇi prekṣata idaṃ bhūyā3 idā3m iti ||18||<BR>
<BR>
(AVŚ_9,6.19a) yad āha bhūya ud dhareti prāṇam eva tena varṣīyāṃsaṃ kurute ||19||<BR>
<BR>
(AVŚ_9,6.20a) upa harati havīṃṣy ā sādayati ||20||<BR>
<BR>
(AVŚ_9,6.21a) teṣām āsannānām atithir ātman juhoti ||21||<BR>
<BR>
(AVŚ_9,6.22a) srucā hastena prāṇe yūpe srukkāreṇa vaṣaṭkāreṇa ||22||<BR>
<BR>
(AVŚ_9,6.23a) ete vai priyāś cāpriyāś ca rtvijaḥ svargaṃ lokaṃ gamayanti yad atithayaḥ ||23||<BR>
<BR>
(AVŚ_9,6.24a) sa ya evaṃ vidvān na dviṣann aśnīyān na dviṣato 'nnam aśnīyān na mīmāṃsitasya na mīmāṃsamānasya ||24||<BR>
<BR>
(AVŚ_9,6.25a) sarvo vā eṣa jagdhapāpmā yasyānnam aśnanti ||25||<BR>
<BR>
(AVŚ_9,6.26a) sarvo vā eso 'jagdhapāpmā yasyānnam nāśnanti ||26||<BR>
<BR>
(AVŚ_9,6.27a) sarvadā vā eṣa yuktagrāvārdrapavitro vitatādhvara āhṛtayajñakratur ya upaharati ||27||<BR>
<BR>
(AVŚ_9,6.28a) prājāpatyo vā etasya yajño vitato ya upaharati ||28||<BR>
<BR>
(AVŚ_9,6.29a) prajāpater vā eṣa vikramān anuvikramate ya upaharati ||29||<BR>
<BR>
(AVŚ_9,6.30a) yo 'tithīnāṃ sa āhavanīyo yo veśmani sa gārhapatyo yasmin pacanti sa dakṣiṇāgniḥ ||30|| {16}<BR>
<BR>
(AVŚ_9,6.31a) iṣṭaṃ ca vā eṣa pūrtaṃ ca gṛhāṇām aśnāti yaḥ pūrvo 'tither aśnāti ||31||<BR>
<BR>
(AVŚ_9,6.32a) payaś ca vā eṣa rasaṃ ca gṛhāṇām aśnāti yaḥ pūrvo 'tither aśnāti ||32||<BR>
<BR>
(AVŚ_9,6.33a) ūrjāṃ ca vā eṣa sphātiṃ ca gṛhāṇām aśnāti yaḥ pūrvo 'tither aśnāti ||33||<BR>
<BR>
(AVŚ_9,6.34a) prajāṃ vā eṣa paśūṃś ca gṛhāṇām aśnāti yaḥ pūrvo 'tither aśnāti ||34||<BR>
<BR>
(AVŚ_9,6.35a) kīrtiṃ vā eṣa yaśaś ca gṛhāṇām aśnāti yaḥ pūrvo 'tither aśnāti ||35||<BR>
<BR>
(AVŚ_9,6.36a) śriyaṃ vā eṣa saṃvidaṃ ca gṛhāṇām aśnāti yaḥ pūrvo 'tither aśnāti ||36||<BR>
<BR>
(AVŚ_9,6.37a) eṣa vā atithir yac chrotriyas tasmāt pūrvo nāśnīyāt ||37||<BR>
<BR>
(AVŚ_9,6.38a) aśitāvaty atithāv aśnīyād yajñasya sātmatvāya yajñasyāvichedāya tad vratam ||38||<BR>
<BR>
(AVŚ_9,6.39a) etad vā u svādīyo yad adhigavaṃ kṣīraṃ vā māṃsaṃ vā tad eva nāśnīyāt ||39|| {17}<BR>
<BR>
(AVŚ_9,6.40a) sa ya evaṃ vidvān kṣīram upasicyopaharati |<BR>
(AVŚ_9,6.40c) yāvad agniṣṭomeneṣṭvā susamṛddhenāvarunddhe tāvad enenāva runddhe ||40||<BR>
<BR>
(AVŚ_9,6.41a) sa ya evaṃ vidvānt sarpir upasicyopaharati |<BR>
(AVŚ_9,6.41c) yāvad atirātreṇeṣṭvā susamṛddhenāvarunddhe tāvad enenāva runddhe ||41||<BR>
<BR>
(AVŚ_9,6.42a) sa ya evaṃ vidvān madhūpasicyopaharati |<BR>
(AVŚ_9,6.42c) yāvad sattrasadyeneṣṭvā susamṛddhenāvarunddhe tāvad enenāva runddhe ||42||<BR>
<BR>
(AVŚ_9,6.43a) sa ya evaṃ vidvān māṃsam upasicyopaharati |<BR>
(AVŚ_9,6.43c) yāvad dvādaśāheneṣṭvā susamṛddhenāvarunddhe tāvad enenāva runddhe ||43||<BR>
<BR>
(AVŚ_9,6.44a) sa ya evaṃ vidvān udakam upasicyopaharati |<BR>
(AVŚ_9,6.44c) prajānāṃ prajananāya gachati pratiṣṭhāṃ priyaḥ prajānāṃ bhavati ya evaṃ vidvān upasicyopaharati ||44|| {18}<BR>
<BR>
(AVŚ_9,6.45a) tasmā uṣā hiṅ kṛṇoti savitā pra stauti |<BR>
(AVŚ_9,6.45c) bṛhaspatir ūrjayod gāyati tvaṣṭā puṣṭyā prati harati viśve devā nidhanam ||2||<BR>
(AVŚ_9,6.45e) nidhanaṃ bhūtyāḥ prajāyāḥ paśūnāṃ bhavati ya evaṃ veda ||45||<BR>
<BR>
(AVŚ_9,6.46a) tasmā udyant sūryo hiṅ kṛṇoti saṃgavaḥ pra stauti |<BR>
(AVŚ_9,6.46c) madhyandina ud gāyaty aparāhṇaḥ prati haraty astaṃyan nidhanam |<BR>
(AVŚ_9,6.46e) nidhanaṃ bhūtyāḥ prajāyāḥ paśūnāṃ bhavati ya evaṃ veda ||46||<BR>
<BR>
(AVŚ_9,6.47a) tasmā abhro bhavan hiṅ kṛṇoti stanayan pra stauti |<BR>
(AVŚ_9,6.47c) vidyotamānaḥ prati harati varṣann ud gāyaty udgṛhṇan nidhanam |<BR>
(AVŚ_9,6.47e) nidhanaṃ bhūtyāḥ prajāyāḥ paśūnāṃ bhavati ya evaṃ veda ||47||<BR>
<BR>
(AVŚ_9,6.48a) atithīn prati paśyati hiṅ kṛṇoty abhi vadati pra stauty udakam yācaty ud gāyati |<BR>
(AVŚ_9,6.48c) upa harati prati haraty ucchiṣṭaṃ nidhanam |<BR>
(AVŚ_9,6.48e) nidhanaṃ bhūtyāḥ prajāyāḥ paśūnāṃ bhavati ya evam veda ||48|| {19}<BR>
(AVŚ_9,6.48a) yat kṣattāraṃ hvayaty ā śrāvayaty eva tat ||49||<BR>
<BR>
(AVŚ_9,6.50a) yat pratiśṛṇoti pratyāśrāvayaty eva tat ||50||<BR>
<BR>
(AVŚ_9,6.51a) yat pariveṣṭāraḥ pātrahastāḥ pūrve cāpare ca prapadyante camasādhvaryava eva te ||51||<BR>
<BR>
(AVŚ_9,6.52a) teṣāṃ na kaś canāhotā ||52||<BR>
<BR>
(AVŚ_9,6.53a) yad vā atithipatir atithīn pariviṣya gṛhān upodaity avabhṛtham eva tad upāvaiti ||53||<BR>
<BR>
(AVŚ_9,6.54a) yat sabhāgayati dakṣiṇāḥ sabhāgayati yad anutiṣṭhata udavasyaty eva tat ||54||<BR>
<BR>
(AVŚ_9,6.55a) sa upahūtaḥ pṛthivyāṃ bhakṣayaty upahūtas tasmin yat pṛthivyāṃ viśvarūpam ||55||<BR>
<BR>
(AVŚ_9,6.56a) sa upahūto 'ntarikṣe bhakṣayaty upahūtas tasmin yad divi viśvarūpam ||56||<BR>
<BR>
(AVŚ_9,6.57a) sa upahūto divi bhakṣayaty upahūtas tasmin yad divi viśvarūpam ||57||<BR>
<BR>
(AVŚ_9,6.58a) sa upahūto deveṣu bhakṣayaty upahūtas tasmin yad divi viśvarūpam ||58||<BR>
<BR>
(AVŚ_9,6.59a) sa upahūto lokeṣu bhakṣayaty upahūtas tasmin yad divi viśvarūpam ||59||<BR>
<BR>
(AVŚ_9,6.60a) sa upahūta upahūtaḥ ||60||<BR>
<BR>
(AVŚ_9,6.61a) āpnotīmaṃ lokam āpnoty amum ||61||<BR>
<BR>
(AVŚ_9,6.62a) jyotiṣmato lokān jayati ya evaṃ veda ||62|| {20}<BR>
<BR>
<BR>
<BR>
(AVŚ_9,7.1a) prajāpatiś ca parameṣṭhī ca śṛṅge indraḥ śiro agnir lalāṭaṃ yamaḥ kṛkāṭam ||1||<BR>
<BR>
(AVŚ_9,7.2a) somo rājā mastiṣko dyaur uttarahanuḥ pṛthivy adharahanuḥ ||2||<BR>
<BR>
(AVŚ_9,7.3a) vidyuj jihvā maruto dantā revatir grīvāḥ kṛttikā skandhā gharmo vahaḥ ||3||<BR>
<BR>
(AVŚ_9,7.4a) viśvaṃ vāyuḥ svargo lokaḥ kṛṣṇadraṃ vidharaṇī niveṣyaḥ ||4||<BR>
<BR>
(AVŚ_9,7.5a) śyenaḥ kroto 'ntarikṣaṃ pājasyaṃ bṛhaspatiḥ kakud bṛhatīḥ kīkasāḥ ||5||<BR>
<BR>
(AVŚ_9,7.6a) devānāṃ patnīḥ pṛṣṭaya upasadaḥ parśavaḥ ||6||<BR>
<BR>
(AVŚ_9,7.7a) mitraś ca varuṇaś cāṃsau tvaṣṭā cāryamā ca doṣaṇī mahādevo bāhū ||7||<BR>
<BR>
(AVŚ_9,7.8a) indrāṇī bhasad vāyuḥ puchaṃ pavamāno bālāḥ ||8||<BR>
<BR>
(AVŚ_9,7.9a) brahma ca kṣatraṃ ca śroṇī balam ūrū ||9||<BR>
<BR>
(AVŚ_9,7.10a) dhātā ca savitā cāṣṭhīvantau jaṅghā gandharvā apsarasaḥ kuṣṭhikā aditiḥ śaphāḥ ||10||<BR>
<BR>
(AVŚ_9,7.11a) ceto hṛdayaṃ yakṛn medhā vrataṃ purītat ||11||<BR>
<BR>
(AVŚ_9,7.12a) kṣut kukṣir irā vaniṣṭhuḥ parvatāḥ plāśayaḥ ||12||<BR>
<BR>
(AVŚ_9,7.13a) krodho vṛkkau manyur āṇḍau prajā śepaḥ ||13||<BR>
<BR>
(AVŚ_9,7.14a) nadī sūtrī varṣasya pataya stanā stanayitnur ūdhaḥ ||14||<BR>
<BR>
(AVŚ_9,7.15a) viśvavyacās carmauṣadhayo lomāni nakṣatrāṇi rūpam ||15||<BR>
<BR>
(AVŚ_9,7.16a) devajanā gudā manuṣyā āntrāṇy atrā udaram ||16||<BR>
<BR>
(AVŚ_9,7.17a) rakṣāṃsi lohitam itarajanā ūbadhyam ||17||<BR>
<BR>
(AVŚ_9,7.18a) abhraṃ pībo majjā nidhanam ||18||<BR>
<BR>
(AVŚ_9,7.19a) agnir āsīna utthito 'śvinā ||19||<BR>
<BR>
(AVŚ_9,7.20a) indraḥ prāṅ tiṣṭhan dakṣiṇā tiṣṭhan yamaḥ ||20||<BR>
<BR>
(AVŚ_9,7.21a) pratyaṅ tiṣṭhan dhātodaṅ tiṣṭhant savitā ||21||<BR>
<BR>
(AVŚ_9,7.22a) tṛṇāni prāptaḥ somo rājā ||22||<BR>
<BR>
(AVŚ_9,7.23a) mitra īkṣamāṇa āvṛtta ānandaḥ ||23||<BR>
<BR>
(AVŚ_9,7.24a) yujyamāno vaiśvadevo yuktaḥ prajāpatir vimuktaḥ sarvam ||24||<BR>
<BR>
(AVŚ_9,7.25a) etad vai viśvarūpaṃ sarvarūpaṃ gorūpam ||25||<BR>
<BR>
(AVŚ_9,7.26a) upainaṃ viśvarūpāḥ sarvarūpāḥ paśavas tiṣṭhanti ya evaṃ veda ||26|| {21}<BR>
<BR>
<BR>
<BR>
(AVŚ_9,8.1a) śīrṣaktiṃ śīrṣāmayaṃ karṇaśūlaṃ vilohitam |<BR>
(AVŚ_9,8.1c) sarvaṃ śīrṣanyaṃ te rogaṃ bahir nir mantrayāmahe ||1||<BR>
<BR>
(AVŚ_9,8.2a) karṇābhyāṃ te kaṅkūṣebhyaḥ karṇaśūlaṃ visalpakam |<BR>
(AVŚ_9,8.2c) sarvaṃ śīrṣanyaṃ te rogaṃ bahir nir mantrayāmahe ||2||<BR>
<BR>
(AVŚ_9,8.3a) yasya hetoḥ pracyavate yakṣmaḥ karṇato āsyataḥ |<BR>
(AVŚ_9,8.3c) sarvaṃ śīrṣanyaṃ te rogaṃ bahir nir mantrayāmahe ||3||<BR>
(AVŚ_9,8.4a) yaḥ kṛṇoti pramotam andhaṃ kṛṇoti pūruṣam |<BR>
(AVŚ_9,8.4c) sarvaṃ śīrṣanyaṃ te rogaṃ bahir nir mantrayāmahe ||4||<BR>
<BR>
(AVŚ_9,8.5a) aṅgabhedam aṅgajvaram viśvāṅgyaṃ visalpakam |<BR>
(AVŚ_9,8.5c) sarvaṃ śīrṣanyaṃ te rogaṃ bahir nir mantrayāmahe ||5||<BR>
<BR>
(AVŚ_9,8.6a) yasya bhīmaḥ pratīkāśa udvepayati pūruṣam |<BR>
(AVŚ_9,8.6c) takmānaṃ viśvaśāradaṃ bahir nir mantrayāmahe ||6||<BR>
<BR>
(AVŚ_9,8.7a) ya ūrū anusarpaty atho eti gavīnike |<BR>
(AVŚ_9,8.7c) yakṣmaṃ te antar aṅgebhyo bahir nir mantrayāmahe ||7||<BR>
<BR>
(AVŚ_9,8.8a) yadi kāmād apakāmād dhṛdayāj jāyate pari |<BR>
(AVŚ_9,8.8c) hṛdo balāsam aṅgebhyo bahir nir mantrayāmahe ||8||<BR>
<BR>
(AVŚ_9,8.9a) harimāṇaṃ te aṅgebhyo 'pvām antarodarāt |<BR>
(AVŚ_9,8.9c) yakṣmodhām antar ātmano bahir nir mantrayāmahe ||9||<BR>
<BR>
(AVŚ_9,8.10a) āso balāso bhavatu mūtraṃ bhavatv āmayat |<BR>
(AVŚ_9,8.10c) yakṣmāṇāṃ sarveṣāṃ viṣaṃ nir avocam ahaṃ tvat ||10|| {22}<BR>
<BR>
(AVŚ_9,8.11a) bahir bilaṃ nir dravatu kāhābāhaṃ tavodarāt |<BR>
(AVŚ_9,8.11c) yakṣmāṇāṃ sarveṣāṃ viṣaṃ nir avocam ahaṃ tvat ||11||<BR>
<BR>
(AVŚ_9,8.12a) udarāt te klomno nābhyā hṛdayād adhi |<BR>
(AVŚ_9,8.12c) yakṣmāṇāṃ sarveṣāṃ viṣaṃ nir avocam ahaṃ tvat ||12||<BR>
<BR>
(AVŚ_9,8.13a) yāḥ sīmānaṃ virujanti mūrdhānaṃ praty arṣanīḥ |<BR>
(AVŚ_9,8.13c) ahiṃsantīr anāmayā nir dravantu bahir bilam ||13||<BR>
<BR>
(AVŚ_9,8.14a) yā hṛdayam uparṣanty anutanvanti kīkasāḥ |<BR>
(AVŚ_9,8.14c) ahiṃsantīr anāmayā nir dravantu bahir bilam ||14||<BR>
<BR>
(AVŚ_9,8.15a) yāḥ pārśve uparṣanty anunikṣanti pṛṣṭīḥ |<BR>
(AVŚ_9,8.15c) ahiṃsantīr anāmayā nir dravantu bahir bilam ||15||<BR>
<BR>
(AVŚ_9,8.16a) yās tiraścīḥ uparṣanty arṣaṇīr vakṣaṇāsu te |<BR>
(AVŚ_9,8.16c) ahiṃsantīr anāmayā nir dravantu bahir bilam ||16||<BR>
<BR>
(AVŚ_9,8.17a) yā gudā anusarpanty āntrāṇi mohayanti ca |<BR>
(AVŚ_9,8.17c) ahiṃsantīr anāmayā nir dravantu bahir bilam ||17||<BR>
<BR>
(AVŚ_9,8.18a) yā majjño nirdhayanti parūṃṣi virujanti ca |<BR>
(AVŚ_9,8.18c) ahiṃsantīr anāmayā nir dravantu bahir bilam ||18||<BR>
<BR>
(AVŚ_9,8.19a) ye aṅgāni madayanti yakṣmāso ropaṇās tava |<BR>
(AVŚ_9,8.19c) yakṣmāṇāṃ sarveṣāṃ viṣaṃ nir avocam ahaṃ tvat ||19||<BR>
<BR>
(AVŚ_9,8.20a) visalpasya vidradhasya vātīkārasya vālajeḥ |<BR>
(AVŚ_9,8.20c) yakṣmāṇāṃ sarveṣāṃ viṣaṃ nir avocam ahaṃ tvat ||20||<BR>
<BR>
(AVŚ_9,8.21a) pādābhyāṃ te jānubhyāṃ śroṇibhyāṃ pari bhaṃsasaḥ |<BR>
(AVŚ_9,8.21c) anūkād arṣaṇīr uṣṇihābhyaḥ śīrṣṇo rogam anīnaśam ||21||<BR>
<BR>
(AVŚ_9,8.22a) saṃ te śīrṣṇaḥ kapālāni hṛdayasya ca yo vidhuḥ |<BR>
(AVŚ_9,8.22c) udyann āditya raśmibhiḥ śīrṣṇo rogam anīnaśo 'ṅgabhedam aśīśamaḥ ||22|| {23}<BR>
<BR>
<BR>
<BR>
(AVŚ_9,9.1a) asya vāmasya palitasya hotus tasya bhrātā madhyamo asty aśnaḥ |<BR>
(AVŚ_9,9.1c) tṛtīyo bhrātā ghṛtapṛṣṭho asyātrāpaśyaṃ viśpatiṃ saptaputram ||1||<BR>
<BR>
(AVŚ_9,9.2a) sapta yuñjanti ratham ekacakram eko aśvo vahati saptanāmā |<BR>
(AVŚ_9,9.2c) trinābhi cakram ajaram anarvaṃ yatremā viśvā bhuvanādhi tasthuḥ ||2||<BR>
<BR>
(AVŚ_9,9.3a) imaṃ ratham adhi ye sapta tasthuḥ saptacakraṃ sapta vahanty aśvāḥ |<BR>
(AVŚ_9,9.3c) sapta svasāro abhi saṃ navanta yatra gavām nihitā sapta nāma ||3||<BR>
<BR>
(AVŚ_9,9.4a) ko dadarśa prathamaṃ jāyamānam asthanvantaṃ yad anasthā bibharti |<BR>
(AVŚ_9,9.4c) bhūmyā asur asṛg ātmā kva svit ko vidvāṃsam upa gāt praṣṭum etat ||4||<BR>
<BR>
(AVŚ_9,9.5a) iha bravītu ya īm aṅga vedāsya vāmasya nihitaṃ padaṃ veḥ |<BR>
(AVŚ_9,9.5c) śīrṣṇaḥ kṣīraṃ duhrate gāvo asya vavriṃ vasānā udakaṃ padā 'puḥ ||5||<BR>
<BR>
(AVŚ_9,9.6a) pākaḥ pṛchāmi manasā 'vijānan devānām enā nihitā padāni |<BR>
(AVŚ_9,9.6c) vatse baṣkaye 'dhi sapta tantūn vi tatnire kavaya otavā u ||6||<BR>
<BR>
(AVŚ_9,9.7a) acikitvāṃs cikituṣaś cid atra kavīn pṛchāmi vidvano na vidvān |<BR>
(AVŚ_9,9.7c) vi yas tastambha ṣaṭ imā rajāṃsy ajasya rūpe kiṃ api svid ekam ||7||<BR>
<BR>
(AVŚ_9,9.8a) mātā pitaram ṛta ā babhāja 'dhīty agre manasā saṃ hi jagme |<BR>
(AVŚ_9,9.8c) sā bībhatsur garbharasā nividdhā namasvanta id upavākam īyuḥ ||8||<BR>
<BR>
(AVŚ_9,9.9a) yuktā mātāsid dhuri dakṣiṇāyā atiṣṭhad garbho vṛjanīṣv antaḥ |<BR>
(AVŚ_9,9.9c) amīmed vatso anu gām apaśyad viśvarūpyaṃ triṣu yoganeṣu ||9||<BR>
<BR>
(AVŚ_9,9.10a) tisro matṝs trīn pitṝn bibhrad eka urdhvas tasthau nem ava glāpayanta |<BR>
(AVŚ_9,9.10c) mantrayante divo amuṣya pṛṣṭhe viśvavido vācam aviśvavinnām ||10|| {24}<BR>
<BR>
(AVŚ_9,9.11a) pañcāre cakre parivartamāne yasminn ātasthur bhuvanāni viśvā |<BR>
(AVŚ_9,9.11c) tasya nākṣas tapyate bhūribhāraḥ sanād eva na chidyate sanābhiḥ ||11||<BR>
<BR>
(AVŚ_9,9.12a) pañcapādaṃ pitaraṃ dvādaśākṛtiṃ diva āhuḥ pare ardhe purīṣiṇam |<BR>
(AVŚ_9,9.12c) atheme anya upare vicakṣaṇe saptacakre ṣaḍara āhur arpitam ||12||<BR>
<BR>
(AVŚ_9,9.13a) dvādaśāraṃ nahi taj jarāya varvarti cakraṃ pari dyām ṛtasya |<BR>
(AVŚ_9,9.13c) ā putrā agne mithunāso atra sapta śatāni viṃśatiś ca tasthuḥ ||13||<BR>
<BR>
(AVŚ_9,9.14a) sanemi cakram ajaraṃ vi vavṛta uttānāyāṃ daśa yuktā vahanti |<BR>
(AVŚ_9,9.14c) sūryasya cakṣū rajasaity āvṛtaṃ yasminn ātasthur bhuvanāni viśvā ||14||<BR>
<BR>
(AVŚ_9,9.15a) striyaḥ satīs tām u me puṃsaḥ āhuḥ paśyad akṣaṇvānn vi cetad andhaḥ |<BR>
(AVŚ_9,9.15c) kavir yaḥ putraḥ sa īm ā ciketa yas tā vijānāt sa pituṣ pitāsat ||15||<BR>
<BR>
(AVŚ_9,9.16a) sākaṃjānāṃ saptatham āhur ekajaṃ ṣaḍ id yamā ṛṣayo devajā iti |<BR>
(AVŚ_9,9.16c) teṣām iṣṭāni vihitāni dhāmaśa sthātre rejante vikṛtāni rūpaśaḥ ||16||<BR>
<BR>
(AVŚ_9,9.17a) avaḥ pareṇa para enā avareṇa padā vatsaṃ bibhratī gaur ud asthāt |<BR>
(AVŚ_9,9.17c) sā kadrīcī kaṃ svid ardhaṃ parāgāt kva svit sūte nahi yūthe asmin ||17||<BR>
<BR>
(AVŚ_9,9.18a) avaḥ pareṇa pitaraṃ yo asya vedāvaḥ pareṇa para enāvareṇa |<BR>
(AVŚ_9,9.18c) kavīyamānaḥ ka iha pra vocad devaṃ manaḥ kuto adhi prajātam ||18||<BR>
<BR>
(AVŚ_9,9.19a) ye arvāñcas tām u parāca āhur ye parāñcas tāṃ u arvāca āhuḥ |<BR>
(AVŚ_9,9.19c) indraś ca yā cakrathuḥ soma tāni dhurā na yuktā rajaso vahanti ||19||<BR>
<BR>
(AVŚ_9,9.20a) dvā suparṇā sayujā sakhāyā samānaṃ vṛkṣaṃ pari ṣasvajāte |<BR>
(AVŚ_9,9.20c) tayor anyaḥ pippalaṃ svādv atty anaśnann anyo abhi cākaśīti ||20||<BR>
<BR>
(AVŚ_9,9.21a) yasmin vṛkṣe madhvadaḥ suparṇā niviśante suvate cādhi viśve |<BR>
(AVŚ_9,9.21c) tasya yad āhuḥ pippalaṃ svādv agre tan non naśad yaḥ pitaraṃ na veda ||21||<BR>
<BR>
(AVŚ_9,9.22a) yatrā suparṇā amṛtasya bhakṣam animeṣaṃ vidathābhisvaranti |<BR>
(AVŚ_9,9.22c) enā viśvasya bhuvanasya gopāḥ sa mā dhīraḥ pākam atrā viveśa ||22|| {25}<BR>
<BR>
<BR>
<BR>
(AVŚ_9,10.1a) yad gāyatre adhi gāyatram āhitaṃ traiṣṭubhaṃ vā traiṣṭubhān niratakṣata |<BR>
(AVŚ_9,10.1c) yad vā jagaj jagaty āhitaṃ padaṃ ya it tad vidus te amṛtatvam ānuśuḥ ||1||<BR>
<BR>
(AVŚ_9,10.2a) gāyatreṇa prati mimīte arkam arkeṇa sāma traiṣṭubhena vākam |<BR>
(AVŚ_9,10.2c) vākena vākaṃ dvipadā catuṣpadākṣareṇa mimate sapta vāṇīḥ ||2||<BR>
<BR>
(AVŚ_9,10.3a) jagatā sindhuṃ divy askabhāyad rathaṃtare sūryaṃ pary apaśyat |<BR>
(AVŚ_9,10.3c) gāyatrasya samidhas tisra āhus tato mahnā pra ririce mahitvā ||3||<BR>
<BR>
(AVŚ_9,10.4a) upa hvaye sudughāṃ dhenum etāṃ suhasto godhug uta dohad enām |<BR>
(AVŚ_9,10.4c) śreṣṭhaṃ savaṃ savitā sāviṣan no 'bhīddho gharmas tad u ṣu pra vocat ||4||<BR>
<BR>
(AVŚ_9,10.5a) hiṅkṛṇvatī vasupatnī vasūnāṃ vatsam ichantī manasābhyāgāt |<BR>
(AVŚ_9,10.5c) duhām aśvibhyāṃ payo aghnyeyaṃ sā vardhatāṃ mahate saubhagāya ||5||<BR>
<BR>
(AVŚ_9,10.6a) gaur amīmed abhi vatsaṃ miṣantaṃ mūrdhānaṃ hiṅṅ akṛṇon mātavā u |<BR>
(AVŚ_9,10.6c) sṛkvāṇaṃ gharmam abhi vāvaśānā mimāti māyuṃ payate payobhiḥ ||6||<BR>
<BR>
(AVŚ_9,10.7a) ayaṃ sa śiṅkte yena gaur abhivṛtā mimāti mayuṃ dhvasanāv adhi śritā |<BR>
(AVŚ_9,10.7c) sā cittibhir ni hi cakāra martyān vidyud bhavantī prati vavrim auhata ||7||<BR>
<BR>
(AVŚ_9,10.8a) anac chaye turagātu jīvam ejad dhruvaṃ madhya ā pastyānām |<BR>
(AVŚ_9,10.8c) jīvo mṛtasya carati svadhābhir amartyo martyenā sayoniḥ ||8||<BR>
<BR>
(AVŚ_9,10.9a) vidhuṃ dadrāṇaṃ salilasya pṛṣṭhe yuvānaṃ santaṃ palito jagāra |<BR>
(AVŚ_9,10.9c) devasya paśya kāvyaṃ mahitvādya mamāra sa hyaḥ sam āna ||9||<BR>
<BR>
(AVŚ_9,10.10a) ya īṃ cakāra na so asya veda ya īṃ dadarśa hirug in nu tasmāt |<BR>
(AVŚ_9,10.10c) sa mātur yonā parivīto antar bahuprajā nirṛtir ā viveśa ||10|| {26}<BR>
<BR>
(AVŚ_9,10.11a) apaśyaṃ gopām anipadyamānam ā ca parā ca pathibhiś carantam |<BR>
(AVŚ_9,10.11c) sa sadhrīcīḥ sa viṣūcīr vasāna ā varīvarti bhuvaneṣv antaḥ ||11||<BR>
<BR>
(AVŚ_9,10.12a) dyaur naḥ pitā janitā nābhir atra bandhur no mātā pṛthivī mahīyam |<BR>
(AVŚ_9,10.12c) uttānayoś camvor yonir antar atrā pitā duhitur garbham ādhāt ||12||<BR>
<BR>
(AVŚ_9,10.13a) pṛchāmi tvā param antaṃ pṛthivyāḥ pṛchāmi vṛṣṇo aśvasya retaḥ |<BR>
(AVŚ_9,10.13c) pṛchāmi viśvasya bhuvanasya nābhiṃ pṛchāmi vācaḥ paramaṃ vyoma ||13||<BR>
(AVŚ_9,10.14a) iyaṃ vediḥ paro antaḥ pṛthivyā ayaṃ somo vṛṣṇo aśvasya retaḥ |<BR>
(AVŚ_9,10.14c) ayaṃ yajño viśvasya bhuvanasya nābhir brahmāyaṃ vācaḥ paramaṃ vyoma ||14||<BR>
(AVŚ_9,10.15a) na vi jānāmi yad ivedam asmi niṇyaḥ saṃnaddho manasā carāmi |<BR>
(AVŚ_9,10.15c) yadā māgan prathamajā ṛtasyād id vāco aśnuve bhāgam asyāḥ ||15||<BR>
<BR>
(AVŚ_9,10.16a) apāṅ prāṅ eti svadhayā gṛbhīto 'martyo martyenā sayoniḥ |<BR>
(AVŚ_9,10.16c) tā śaśvantā viṣūcīnā viyantā ny anyaṃ cikyur na ni cikyur anyam ||16||<BR>
<BR>
(AVŚ_9,10.17a) saptārdhagarbhā bhuvanasya reto viṣṇos tiṣṭhanti pradiśā vidharmaṇi |<BR>
(AVŚ_9,10.17c) te dhītibhir manasā te vipaścitaḥ paribhuvaḥ pari bhavanti viśvataḥ ||17||<BR>
<BR>
(AVŚ_9,10.18a) ṛco akṣare parame vyoman yasmin devā adhi viśve niṣeduḥ |<BR>
(AVŚ_9,10.18c) yas tan na veda kim ṛcā kariṣyati ya it tad vidus te amī sam āsate ||18||<BR>
<BR>
(AVŚ_9,10.19a) ṛcaḥ padaṃ mātrayā kalpayanto 'rdharcena cakḷpur viśvam ejat |<BR>
(AVŚ_9,10.19c) tripād brahma pururūpaṃ vi taṣṭhe tena jīvanti pradiśaś catasraḥ ||19||<BR>
<BR>
(AVŚ_9,10.20a) sūyavasād bhagavatī hi bhūyā adhā vayaṃ bhagavantaḥ syāma |<BR>
(AVŚ_9,10.20c) addhi tṛṇam aghnye viśvadānīṃ piba śuddham udakam ācarantī ||20|| {27}<BR>
<BR>
(AVŚ_9,10.21a) gaur in mimāya salilāni takṣatī ekapadī dvipadī sā catuṣpadī |<BR>
(AVŚ_9,10.21c) aṣṭāpadī navapadī babhūvuṣī sahasrākṣarā bhuvanasya paṅktis tasyāḥ samudrā adhi vi kṣaranti ||21||<BR>
<BR>
(AVŚ_9,10.22a) kṛṣṇaṃ niyānaṃ harayaḥ suparṇā apo vasānā divam ut patanti |<BR>
(AVŚ_9,10.22c) taṃ āvavṛtrant sadanād ṛtasyād id ghṛtena pṛthivīṃ vy ūduḥ ||22||<BR>
<BR>
(AVŚ_9,10.23a) apād eti prathamā padvatīnāṃ kas tad vāṃ mitrāvaruṇā ciketa |<BR>
(AVŚ_9,10.23c) garbho bhāraṃ bharaty ā cid asyā ṛtaṃ piparti anṛtaṃ ni pāti ||23||<BR>
<BR>
(AVŚ_9,10.24a) virāḍ vāg virāṭ pṛthivī virāḍ antarikṣaṃ virāṭ prajāpatiḥ |<BR>
(AVŚ_9,10.24c) virāṇ mṛtyuḥ sādhyānām adhirājo babhūva tasya bhūtaṃ bhavyaṃ vaśe sa me bhūtaṃ bhavyaṃ vaśe kṛṇotu ||24||<BR>
<BR>
(AVŚ_9,10.25a) śakamayaṃ dhūmam ārād apaśyaṃ viṣūvatā para enāvareṇa |<BR>
(AVŚ_9,10.25c) ukṣāṇaṃ pṛśnim apacanta vīrās tāni dharmāṇi prathamāny āsan ||25||<BR>
<BR>
(AVŚ_9,10.26a) trayaḥ keśina ṛtuthā vi cakṣate saṃvatsare vapata eka eṣām |<BR>
(AVŚ_9,10.26c) viśvam anyo abhicaṣṭe śacībhir dhrājir ekasya dadṛśe na rūpam ||26||<BR>
<BR>
(AVŚ_9,10.27a) catvāri vāk parimitā padāni tāni vidur brāhmaṇā ye manīṣiṇaḥ |<BR>
(AVŚ_9,10.27c) guhā trīṇi nihitā neṅgayanti turīyaṃ vāco manuṣyā vadanti ||27||<BR>
<BR>
(AVŚ_9,10.28a) indraṃ mitraṃ varuṇam agnim āhur atho divyaḥ sa suparṇo garutmān |<BR>
(AVŚ_9,10.28c) ekaṃ sad viprā bahudhā vadanty agniṃ yamaṃ mātariśvānam āhuḥ ||28|| {28}<BR>
<BR>
<BR>
<BR>
(AVŚ_10,1.1a) yāṃ kalpayanti vahatau vadhūm iva viśvarūpāṃ hastakṛtāṃ cikitsavaḥ |<BR>
(AVŚ_10,1.1c) sārād etv apa nudāma enām ||1||<BR>
<BR>
(AVŚ_10,1.2a) śīrṣaṇvatī nasvatī karṇiṇī kṛtyākṛtā saṃbhṛtā viśvarūpā |<BR>
(AVŚ_10,1.2c) sārād etv apa nudāma enām ||2||<BR>
<BR>
(AVŚ_10,1.3a) śūdrakṛtā rājakṛtā strīkṛtā brahmabhiḥ kṛtā |<BR>
(AVŚ_10,1.3c) jāyā patyā nutteva kartāraṃ bandhv ṛchatu ||3||<BR>
<BR>
(AVŚ_10,1.4a) anayāham oṣadhyā sarvāḥ kṛtyā adūduṣam |<BR>
(AVŚ_10,1.4c) yāṃ kṣetre cakrur yāṃ goṣu yāṃ vā te puruṣeṣu ||4||<BR>
<BR>
(AVŚ_10,1.5a) agham astv aghakṛte śapathaḥ śapathīyate |<BR>
(AVŚ_10,1.5c) pratyak pratiprahiṇmo yathā kṛtyākṛtaṃ hanat ||5||<BR>
<BR>
(AVŚ_10,1.6a) pratīcīna āṅgiraso 'dhyakṣo naḥ purohitaḥ |<BR>
(AVŚ_10,1.6c) pratīcīḥ kṛtyā ākṛtyāmūn kṛtyākṛto jahi ||6||<BR>
<BR>
(AVŚ_10,1.7a) yas tvovāca parehīti pratikūlam udāyyam |<BR>
(AVŚ_10,1.7c) taṃ kṛtye 'bhinivartasva māsmān icho anāgasaḥ ||7||<BR>
<BR>
(AVŚ_10,1.8a) yas te parūṃṣi saṃdadhau rathasyeva rbhur dhiyā |<BR>
(AVŚ_10,1.8c) taṃ gacha tatra te 'yanam ajñātas te 'yaṃ janaḥ ||8||<BR>
<BR>
(AVŚ_10,1.9a) ye tvā kṛtvālebhire vidvalā abhicāriṇaḥ |<BR>
(AVŚ_10,1.9c) śaṃbhv idaṃ kṛtyādūṣaṇaṃ prativartma punaḥsaraṃ tena tvā snapayāmasi ||9||<BR>
<BR>
(AVŚ_10,1.10a) yad durbhagāṃ prasnapitāṃ mṛtavatsām upeyima |<BR>
(AVŚ_10,1.10c) apaitu sarvaṃ mat pāpaṃ draviṇaṃ mopa tiṣṭhatu ||10|| {1}<BR>
<BR>
(AVŚ_10,1.11a) yat te pitṛbhyo dadato yajñe vā nāma jagṛhuḥ |<BR>
(AVŚ_10,1.11c) saṃdeśyāt sarvasmāt pāpād imā muñcantu tvauṣadhīḥ ||11||<BR>
<BR>
(AVŚ_10,1.12a) devainasāt pitryān nāmagrāhāt saṃdeśyād abhiniṣkṛtāt |<BR>
(AVŚ_10,1.12c) muñcantu tvā vīrudho vīryeṇa brahmaṇā ṛgbhiḥ payasā ṛṣīṇām ||12||<BR>
<BR>
(AVŚ_10,1.13a) yathā vātaś cyāvayati bhūmyā reṇum antarikṣāc cābhram |<BR>
(AVŚ_10,1.13c) evā mat sarvaṃ durbhūtaṃ brahmanuttam apāyati ||13||<BR>
<BR>
(AVŚ_10,1.14a) apa krāma nānadatī vinaddhā gardabhīva |<BR>
(AVŚ_10,1.14c) kartṝn nakṣasveto nuttā brahmaṇā vīryāvatā ||14||<BR>
<BR>
(AVŚ_10,1.15a) ayaṃ panthāḥ kṛtyeti tvā nayāmo 'bhiprahitāṃ prati tvā pra hiṇmaḥ |<BR>
(AVŚ_10,1.15c) tenābhi yāhi bhañjaty anasvatīva vāhinī viśvarūpā kurūtinī ||15||<BR>
<BR>
(AVŚ_10,1.16a) parāk te jyotir apathaṃ te arvāg anyatrāsmad ayanā kṛṇuṣva |<BR>
(AVŚ_10,1.16c) pareṇehi navatiṃ nāvyā ati durgāḥ srotyā mā kṣaṇiṣṭhāḥ parehi ||16||<BR>
<BR>
(AVŚ_10,1.17a) vāta iva vṛkṣān ni mṛṇīhi pādaya mā gām aśvaṃ puruṣam uc chiṣa eṣām |<BR>
(AVŚ_10,1.17c) kartṝn nivṛtyetaḥ kṛtye 'prajāstvāya bodhaya ||17||<BR>
<BR>
(AVŚ_10,1.18a) yāṃ te barhiṣi yāṃ śmaśāne kṣetre kṛtyāṃ valagaṃ vā nicakhnuḥ |<BR>
(AVŚ_10,1.18c) agnau vā tvā gārhapatye 'bhiceruḥ pākaṃ santaṃ dhīratarā anāgasam ||18||<BR>
<BR>
(AVŚ_10,1.19a) upāhṛtam anubuddhaṃ nikhātaṃ vairaṃ tsāry anv avidāma kartram |<BR>
(AVŚ_10,1.19c) tad etu yata ābhṛtaṃ tatrāśva iva vi vartatāṃ hantu kṛtyākṛtaḥ prajām ||19||<BR>
<BR>
(AVŚ_10,1.20a) svāyasā asayaḥ santi no gṛhe vidmā te kṛtye yatidhā parūṃṣi |<BR>
(AVŚ_10,1.20c) ut tiṣṭhaiva parehīto 'jñāte kim ihechasi ||20|| {2}<BR>
<BR>
(AVŚ_10,1.21a) grīvās te kṛtye pādau cāpi kartsyāmi nir drava |<BR>
(AVŚ_10,1.21c) indrāgnī asmān rakṣatāṃ yau prajānāṃ prajāvatī ||21||<BR>
<BR>
(AVŚ_10,1.22a) somo rājādhipā mṛḍitā ca bhūtasya naḥ patayo mṛḍayantu ||22||<BR>
<BR>
(AVŚ_10,1.23a) bhavāśarvāv asyatāṃ pāpakṛte kṛtyākṛte |<BR>
(AVŚ_10,1.23c) duṣkṛte vidyutaṃ devahetim ||23||<BR>
<BR>
(AVŚ_10,1.24a) yady eyatha dvipadī catuṣpadī kṛtyākṛtā saṃbhṛtā viśvarūpā |<BR>
(AVŚ_10,1.24c) seto 'ṣṭāpadī bhūtvā punaḥ parehi duchune ||24||<BR>
<BR>
(AVŚ_10,1.25a) abhyaktāktā svaraṃkṛtā sarvaṃ bharantī duritaṃ parehi |<BR>
(AVŚ_10,1.25c) jānīhi kṛtye kartāraṃ duhiteva pitaraṃ svam ||25||<BR>
<BR>
(AVŚ_10,1.26a) parehi kṛtye mā tiṣṭho viddhasyeva padaṃ naya |<BR>
(AVŚ_10,1.26c) mṛgaḥ sa mṛgayus tvaṃ na tvā nikartum arhati ||26||<BR>
<BR>
(AVŚ_10,1.27a) uta hanti pūrvāsinaṃ pratyādāyāpara iṣvā |<BR>
(AVŚ_10,1.27c) uta pūrvasya nighnato ni hanty aparaḥ prati ||27||<BR>
<BR>
(AVŚ_10,1.28a) etad dhi śṛṇu me vaco 'thehi yata eyatha |<BR>
(AVŚ_10,1.28c) yas tvā cakāra taṃ prati ||28||<BR>
<BR>
(AVŚ_10,1.29a) anāgohatyā vai bhīmā kṛtye mā no gām aśvaṃ puruṣaṃ vadhīḥ |<BR>
(AVŚ_10,1.29c) yatrayatrāsi nihitā tatas tvot thāpayāmasi parṇāl laghīyasī bhava ||29||<BR>
<BR>
(AVŚ_10,1.30a) yadi stha tamasāvṛtā jālenabhihitā iva |<BR>
(AVŚ_10,1.30c) sarvāḥ saṃlupyetaḥ kṛtyāḥ punaḥ kartre pra hiṇmasi ||30||<BR>
<BR>
(AVŚ_10,1.31a) kṛtyākṛto valagino 'bhiniṣkāriṇaḥ prajām |<BR>
(AVŚ_10,1.31c) mṛṇīhi kṛtye moc chiṣo 'mūn kṛtyākṛto jahi ||31||<BR>
<BR>
(AVŚ_10,1.32a) yathā sūryo mucyate tamasas pari rātriṃ jahāty uṣasaśca ketūn |<BR>
(AVŚ_10,1.32c) evāhaṃ sarvaṃ durbhūtaṃ kartraṃ kṛtyākṛtā kṛtaṃ hastīva rajo duritaṃ jahāmi ||32|| {3}<BR>
<BR>
<BR>
<BR>
(AVŚ_10,2.1a) kena pārṣṇī ābhṛte pūruṣasya kena māṃsaṃ saṃbhṛtaṃ kena gulphau |<BR>
(AVŚ_10,2.1c) kenāṅgulīḥ peśanīḥ kena khāni kenocchlaṅkhau madhyataḥ kaḥ pratiṣṭhām ||1||<BR>
<BR>
(AVŚ_10,2.2a) kasmān nu gulphāv adharāv akṛṇvann aṣṭhīvantāv uttarau puruṣasya |<BR>
(AVŚ_10,2.2c) jaṅghe nirṛtya ny adadhuḥ kva svij jānunoḥ saṃdhī ka u tac ciketa ||2||<BR>
<BR>
(AVŚ_10,2.3a) catuṣṭayaṃ yujate saṃhitāntaṃ jānubhyām ūrdhvaṃ śithiraṃ kabandham |<BR>
(AVŚ_10,2.3c) śroṇī yad ūrū ka u taj jajāna yābhyāṃ kusindhaṃ sudṛḍhaṃ babhūva ||3||<BR>
<BR>
(AVŚ_10,2.4a) kati devāḥ katame ta āsan ya uro grīvāś cikyuḥ puruṣasya |<BR>
(AVŚ_10,2.4c) kati stanau vy adadhuḥ kaḥ kaphodau kati skandhān kati pṛṣṭīr acinvan ||4||<BR>
<BR>
(AVŚ_10,2.5a) ko asya bāhū sam abharad vīryāṃ karavād iti |<BR>
(AVŚ_10,2.5c) aṃsau ko asya tad devaḥ kusindhe adhy ā dadhau ||5||<BR>
<BR>
(AVŚ_10,2.6a) kaḥ sapta khāni vi tatarda śīrṣaṇi karṇāv imau nāsike cakṣaṇī mukham |<BR>
(AVŚ_10,2.6c) yeṣāṃ purutrā vijayasya mahnani catuṣpādo dvipado yanti yāmam ||6||<BR>
<BR>
(AVŚ_10,2.7a) hanvor hi jihvām adadhāt purūcīm adhā mahīm adhi śiśrāya vācam |<BR>
(AVŚ_10,2.7c) sa ā varīvarti bhuvaneṣv antar apo vasānaḥ ka u tac ciketa ||7||<BR>
<BR>
(AVŚ_10,2.8a) mastiṣkam asya yatamo lalātaṃ kakāṭikāṃ prathamo yaḥ kapālam |<BR>
(AVŚ_10,2.8c) citvā cityaṃ hanvoḥ pūruṣasya divaṃ ruroha katamaḥ sa devaḥ ||8||<BR>
<BR>
(AVŚ_10,2.9a) priyāpriyāṇi bahulā svapnaṃ saṃbādhatandyaḥ |<BR>
(AVŚ_10,2.9c) ānandān ugro nandāṃś ca kasmād vahati pūruṣaḥ ||9||<BR>
<BR>
(AVŚ_10,2.10a) ārtir avartir nirṛtiḥ kuto nu puruṣe 'matiḥ |<BR>
(AVŚ_10,2.10c) rāddhiḥ samṛddhir avyṛddhir matir uditayaḥ kutaḥ ||10|| {4}<BR>
<BR>
(AVŚ_10,2.11a) ko asminn āpo vy adadhāt viṣūvṛtaḥ purūvṛtaḥ sindhusṛtyāya jātāḥ |<BR>
(AVŚ_10,2.11c) tīvrā aruṇā lohinīs tāmradhūmrā ūrdhvā avācīḥ puruṣe tiraścīḥ ||11||<BR>
<BR>
(AVŚ_10,2.12a) ko asmin rūpam adadhāt ko mahmānaṃ ca nāma ca |<BR>
(AVŚ_10,2.12c) gātuṃ ko asmin kaḥ ketuṃ kaś caritrāni puruṣe ||12||<BR>
<BR>
(AVŚ_10,2.13a) ko asmin prāṇaṃ avayat ko apānaṃ vyānam u |<BR>
(AVŚ_10,2.13c) samānam asmin ko devo 'dhi śiśrāya puruṣe ||13||<BR>
<BR>
(AVŚ_10,2.14a) ko asmin yajñam adadhād eko devo 'dhi puruṣe |<BR>
(AVŚ_10,2.14c) ko asmint satyaṃ ko 'nṛtaṃ kuto mṛtyuḥ kuto 'mṛtam ||14||<BR>
<BR>
(AVŚ_10,2.15a) ko asmai vāsaḥ pary adadhāt ko asyāyur akalpayat |<BR>
(AVŚ_10,2.15c) balaṃ ko asmai prāyachat ko asyākalpayaj javam ||15||<BR>
<BR>
(AVŚ_10,2.16a) kenāpo anv atanuta kenāhar akarod ruce |<BR>
(AVŚ_10,2.16c) uṣasaṃ kenānv ainddha kena sāyaṃbhavaṃ dade ||16||<BR>
<BR>
(AVŚ_10,2.17a) ko asmin reto ny adadhāt tantur ā tāyatām iti |<BR>
(AVŚ_10,2.17c) medhāṃ ko asminn adhy auhat ko bāṇaṃ ko nṛto dadhau ||17||<BR>
<BR>
(AVŚ_10,2.18a) kenemāṃ bhūmim aurṇot kena pary abhavad divam |<BR>
(AVŚ_10,2.18c) kenābhi mahnā parvatān kena karmāṇi puruṣaḥ ||18||<BR>
<BR>
(AVŚ_10,2.19a) kena parjanyam anv eti kena somaṃ vicakṣaṇam |<BR>
(AVŚ_10,2.19c) kena yajñam ca śraddhāṃ ca kenāsmin nihitaṃ manaḥ ||19||<BR>
<BR>
(AVŚ_10,2.20a) kena śrotriyam āpnoti kenemaṃ parameṣṭhinam |<BR>
(AVŚ_10,2.20c) kenemam agniṃ pūruṣaḥ kena saṃvatsaraṃ mame ||20|| {5}<BR>
<BR>
(AVŚ_10,2.21a) brahma śrotriyam āpnoti brahmemaṃ parameṣṭhinam |<BR>
(AVŚ_10,2.21c) brahmemam agniṃ pūruṣo brahma saṃvatsaraṃ mame ||21||<BR>
<BR>
(AVŚ_10,2.22a) kena devāṃ anu kṣiyati kena daivajanīr viśaḥ |<BR>
(AVŚ_10,2.22c) kenedam anyan nakṣatraṃ kena sat kṣatram ucyate ||22||<BR>
<BR>
(AVŚ_10,2.23a) brahma devāṃ anu kṣiyati brahma daivajanīr viśaḥ |<BR>
(AVŚ_10,2.23c) brahmedam anyan nakṣatraṃ brahma sat kṣatram ucyate ||23||<BR>
<BR>
(AVŚ_10,2.24a) keneyaṃ bhūmir vihitā kena dyaur uttarā hitā |<BR>
(AVŚ_10,2.24c) kenedam ūrdhvaṃ tiryak cāntarikṣam vyaco hitam ||24||<BR>
<BR>
(AVŚ_10,2.25a) brahmaṇā bhūmir vihitā brahma dyaur uttarā hitā |<BR>
(AVŚ_10,2.25c) brahmedam ūrdhvaṃ tiryak cāntarikṣaṃ vyaco hitam ||25||<BR>
<BR>
(AVŚ_10,2.26a) mūrdhānam asya saṃsīvyātharvā hṛdayaṃ ca yat |<BR>
(AVŚ_10,2.26c) mastiṣkād ūrdhvaḥ prairayat pavamāno 'dhi śīrṣataḥ ||26||<BR>
<BR>
(AVŚ_10,2.27a) tad vā atharvaṇaḥ śiro devakośaḥ samubjitaḥ |<BR>
(AVŚ_10,2.27c) tat prāṇo abhi rakṣati śiro annam atho manaḥ ||27||<BR>
<BR>
(AVŚ_10,2.28a) ūrdhvo nu sṛṣṭā3s tiryaṅ nu sṛṣṭā3s sarvā diśaḥ puruṣa ā babhūvā3ṃ |<BR>
(AVŚ_10,2.28c) puraṃ yo brahmaṇo veda yasyāḥ puruṣa ucyate ||28||<BR>
<BR>
(AVŚ_10,2.29a) yo vai tāṃ brahmaṇo vedāmṛtenāvṛtāṃ puram |<BR>
(AVŚ_10,2.29c) tasmai brahma ca brāhmāś ca cakṣuḥ prāṇaṃ prajāṃ daduḥ ||29||<BR>
<BR>
(AVŚ_10,2.30a) na vai tam cakṣur jahāti na prāṇo jarasaḥ purā |<BR>
(AVŚ_10,2.30c) puraṃ yo brahmaṇo veda yasyāḥ puruṣa ucyate ||30||<BR>
<BR>
(AVŚ_10,2.31a) aṣṭācakrā navadvārā devānāṃ pūr ayodhyā |<BR>
(AVŚ_10,2.31c) tasyāṃ hiraṇyayaḥ kośaḥ svargo jyotiṣāvṛtaḥ ||31||<BR>
<BR>
(AVŚ_10,2.32a) tasmin hiraṇyaye kośe tryare tripratiṣṭhite |<BR>
(AVŚ_10,2.32c) tasmin yad yakṣam ātmanvat tad vai brahmavido viduḥ ||32||<BR>
<BR>
(AVŚ_10,2.33a) prabhrājamānāṃ hariṇīṃ yaśasā saṃparīvṛtām |<BR>
(AVŚ_10,2.33c) puraṃ hiraṇyayīṃ brahmā viveśāparājitām ||33|| {6}<BR>
<BR>
<BR>
<BR>
(AVŚ_10,3.1a) ayaṃ me varaṇo maṇiḥ sapatnakṣayaṇo vṛṣā |<BR>
(AVŚ_10,3.1c) tenā rabhasva tvaṃ śatrūn pra mṛṇīhi durasyataḥ ||1||<BR>
<BR>
(AVŚ_10,3.2a) praiṇān chṛṇīhi pra mṛṇā rabhasva maṇis te astu puraetā purastāt |<BR>
(AVŚ_10,3.2c) avārayanta varaṇena devā abhyācāram asurāṇāṃ śvaḥśvaḥ ||2||<BR>
<BR>
(AVŚ_10,3.3a) ayaṃ maṇir varaṇo viśvabheṣajaḥ sahasrākṣo harito hiraṇyayaḥ |<BR>
(AVŚ_10,3.3c) sa te śatrūn adharān pādayāti pūrvas tān dabhnuhi ye tvā dviṣanti ||3||<BR>
<BR>
(AVŚ_10,3.4a) ayaṃ te kṛtyāṃ vitatām pauruṣeyād ayaṃ bhayāt |<BR>
(AVŚ_10,3.4c) ayaṃ tvā sarvasmāt pāpād varaṇo vārayiṣyate ||4||<BR>
<BR>
(AVŚ_10,3.5a) varaṇo vārayātā ayaṃ devo vanaspatiḥ |<BR>
(AVŚ_10,3.5c) yakṣmo yo asminn āviṣṭas tam u devā avīvaran ||5||<BR>
<BR>
(AVŚ_10,3.6a) svapnaṃ suptvā yadi paśyāsi pāpaṃ mṛgaḥ sṛtiṃ yati dhāvād ajuṣṭām |<BR>
(AVŚ_10,3.6c) parikṣavāc chakuneḥ pāpavādād ayaṃ maṇir varaṇo vārayiṣyate ||6||<BR>
<BR>
(AVŚ_10,3.7a) arātyās tvā nirṛtyā abhicārād atho bhayāt |<BR>
(AVŚ_10,3.7c) mṛtyor ojīyaso vadhād varaṇo vārayiṣyate ||7||<BR>
<BR>
(AVŚ_10,3.8a) yan me mātā yan me pitā bhrātaro yac ca me svā yad enaś cakṛmā vayam |<BR>
(AVŚ_10,3.8c) tato no vārayiṣyate 'yaṃ devo vanaspatiḥ ||8||<BR>
<BR>
(AVŚ_10,3.9a) varaṇena pravyathitā bhrātṛvyā me sabandhavaḥ |<BR>
(AVŚ_10,3.9c) asūrtaṃ rajo apy agus te yantv adhamaṃ tamaḥ ||9||<BR>
<BR>
(AVŚ_10,3.10a) ariṣṭo 'ham ariṣṭagur āyuṣmānt sarvapūruṣaḥ |<BR>
(AVŚ_10,3.10c) tam māyaṃ varaṇo maṇiḥ pari pātu diśodiśaḥ ||10|| {7}<BR>
<BR>
(AVŚ_10,3.11a) ayaṃ me varaṇa urasi rājā devo vanaspatiḥ |<BR>
(AVŚ_10,3.11c) sa me śatrūn vi bādhatām indro dasyūn ivāsurān ||11||<BR>
<BR>
(AVŚ_10,3.12a) imaṃ bibharmi varaṇam āyuṣmān chataśāradaḥ |<BR>
(AVŚ_10,3.12c) sa me rāṣṭraṃ ca kṣatraṃ ca paśūn ojaś ca me dadhat ||12||<BR>
<BR>
(AVŚ_10,3.13a) yathā vāto vanaspatīn vṛkṣān bhanakty ojasā |<BR>
(AVŚ_10,3.13c) evā sapatnān me bhaṅgdhi pūrvān jātāṃ utāparān varaṇas tvābhi rakṣatu ||13||<BR>
<BR>
(AVŚ_10,3.14a) yathā vātaś cāgniś ca vṛkṣān psāto vanaspatīn |<BR>
(AVŚ_10,3.14c) evā sapatnān me psāhi pūrvān jātāṃ utāparān varaṇas tvābhi rakṣatu ||14||<BR>
<BR>
(AVŚ_10,3.15a) yathā vātena prakṣīṇā vṛkṣāḥ śere nyarpitāḥ |<BR>
(AVŚ_10,3.15c) evā sapatnāṃs tvaṃ mama pra kṣiṇīhi ny arpaya |<BR>
(AVŚ_10,3.15e) pūrvān jātāṃ utāparān varaṇas tvābhi rakṣatu ||15||<BR>
<BR>
(AVŚ_10,3.16a) tāṃs tvaṃ pra chinddhi varaṇa purā diṣṭāt purāyuṣaḥ |<BR>
(AVŚ_10,3.16c) ya enaṃ paśuṣu dipsanti ye cāsya rāṣṭradipsavaḥ ||16||<BR>
<BR>
(AVŚ_10,3.17a) yathā sūryo atibhāti yathāsmin teja āhitam |<BR>
(AVŚ_10,3.17c) evā me varaṇo maṇiḥ kīrtiṃ bhūtiṃ ni yachatu |<BR>
(AVŚ_10,3.17e) tejasā mā sam ukṣatu yaśasā sam anaktu mā ||17||<BR>
<BR>
(AVŚ_10,3.18a) yathā yaśaś candramasy āditye ca nṛcakṣasi |<BR>
(AVŚ_10,3.18c) evā me varaṇo maṇiḥ kīrtiṃ bhūtiṃ ni yachatu |<BR>
(AVŚ_10,3.18e) tejasā mā sam ukṣatu yaśasā sam anaktu mā ||18||<BR>
<BR>
(AVŚ_10,3.19a) yathā yaśaḥ pṛthivyāṃ yathāsmin jātavedasi |<BR>
(AVŚ_10,3.19c) evā me varaṇo maṇiḥ kīrtiṃ bhūtiṃ ni yachatu |<BR>
(AVŚ_10,3.19e) tejasā mā sam ukṣatu yaśasā sam anaktu mā ||19||<BR>
<BR>
(AVŚ_10,3.20a) yathā yaśaḥ kanyāyāṃ yathāsmint saṃbhṛte rathe |<BR>
(AVŚ_10,3.20c) evā me varaṇo maṇiḥ kīrtiṃ bhūtiṃ ni yachatu |<BR>
(AVŚ_10,3.20e) tejasā mā sam ukṣatu yaśasā sam anaktu mā ||20|| {8}<BR>
<BR>
(AVŚ_10,3.21a) yathā yaśaḥ somapīthe madhuparke yathā yaśaḥ |<BR>
(AVŚ_10,3.21c) evā me varaṇo maṇiḥ kīrtiṃ bhūtiṃ ni yachatu |<BR>
(AVŚ_10,3.21e) tejasā mā sam ukṣatu yaśasā sam anaktu mā ||21||<BR>
<BR>
(AVŚ_10,3.22a) yathā yaśo 'gnihotre vaṣaṭkāre yathā yaśaḥ |<BR>
(AVŚ_10,3.22c) evā me varaṇo maṇiḥ kīrtiṃ bhūtiṃ ni yachatu |<BR>
(AVŚ_10,3.22e) tejasā mā sam ukṣatu yaśasā sam anaktu mā ||22||<BR>
<BR>
(AVŚ_10,3.23a) yathā yaśo yajamāne yathāsmin yajña āhitam |<BR>
(AVŚ_10,3.23c) evā me varaṇo maṇiḥ kīrtiṃ bhūtiṃ ni yachatu |<BR>
(AVŚ_10,3.23e) tejasā mā sam ukṣatu yaśasā sam anaktu mā ||23||<BR>
<BR>
(AVŚ_10,3.24a) yathā yaśaḥ prajāpatau yathāsmin parameṣṭhini |<BR>
(AVŚ_10,3.24c) evā me varaṇo maṇiḥ kīrtiṃ bhūtiṃ ni yachatu |<BR>
(AVŚ_10,3.24e) tejasā mā sam ukṣatu yaśasā sam anaktu mā ||24||<BR>
<BR>
(AVŚ_10,3.25a) yathā deveṣv amṛtaṃ yathaiṣu satyam āhitam |<BR>
(AVŚ_10,3.25c) evā me varaṇo maṇiḥ kīrtiṃ bhūtiṃ ni yachatu |<BR>
(AVŚ_10,3.25e) tejasā mā sam ukṣatu yaśasā sam anaktu mā ||25|| {9}<BR>
<BR>
<BR>
<BR>
(AVŚ_10,4.1a) indrasya prathamo ratho devānām aparo ratho varuṇasya tṛtīya it |<BR>
(AVŚ_10,4.1c) ahīnām apamā ratha sthānum ārad athārṣat ||1||<BR>
<BR>
(AVŚ_10,4.2a) darbhaḥ śocis tarūṇakam aśvasya vāraḥ paruṣasya vāraḥ |<BR>
(AVŚ_10,4.2c) rathasya bandhuram ||2||<BR>
<BR>
(AVŚ_10,4.3a) ava śveta padā jahi pūrveṇa cāpareṇa ca |<BR>
(AVŚ_10,4.3c) udaplutam iva dārv ahīnām arasaṃ viṣaṃ vār ugram ||3||<BR>
<BR>
(AVŚ_10,4.4a) araṃghuṣo nimajyonmaja punar abravīt |<BR>
(AVŚ_10,4.4c) udaplutam iva dārv ahīnām arasaṃ viṣaṃ vār ugram ||4||<BR>
<BR>
(AVŚ_10,4.5a) paidvo hanti kasarṇīlaṃ paidvaḥ śvitram utāsitam |<BR>
(AVŚ_10,4.5c) paidvo ratharvyāḥ śiraḥ saṃ bibheda pṛdākvāḥ ||5||<BR>
<BR>
(AVŚ_10,4.6a) paidva prehi prathamo 'nu tvā vayam emasi |<BR>
(AVŚ_10,4.6c) ahīn vy asyatāt patho yena smā vayam emasi ||6||<BR>
<BR>
(AVŚ_10,4.7a) idaṃ paidvo ajāyatedam asya parāyaṇam |<BR>
(AVŚ_10,4.7c) imāny arvataḥ padāhighnyo vājinīvataḥ ||7||<BR>
<BR>
(AVŚ_10,4.8a) saṃyataṃ na vi ṣparad vyāttaṃ na saṃ yamat |<BR>
(AVŚ_10,4.8c) asmin kṣetre dvāv ahī strī ca pumāṃś ca tāv ubhāv arasā ||8||<BR>
<BR>
(AVŚ_10,4.9a) arasāsa ihāhayo ye anti ye ca dūrake |<BR>
(AVŚ_10,4.9c) ghanena hanmi vṛścikam ahiṃ daṇḍenāgatam ||9||<BR>
<BR>
(AVŚ_10,4.10a) aghāśvasyedaṃ bheṣajam ubhayo svajasya ca |<BR>
(AVŚ_10,4.10c) indro me 'him aghāyantam ahiṃ paidvo arandhayat ||10|| {10}<BR>
<BR>
(AVŚ_10,4.11a) paidvasya manmahe vayaṃ sthirasya sthiradhāmnaḥ |<BR>
(AVŚ_10,4.11c) ime paścā pṛdākavaḥ pradīdhyata āsate ||11||<BR>
<BR>
(AVŚ_10,4.12a) naṣṭāsavo naṣṭaviṣā hatā indreṇa vajriṇā |<BR>
(AVŚ_10,4.12c) jaghānendro jaghnimā vayam ||12||<BR>
<BR>
(AVŚ_10,4.13a) hatās tiraścirājayo nipiṣṭāsaḥ pṛdākavaḥ |<BR>
(AVŚ_10,4.13c) darviṃ karikrataṃ śvitraṃ darbheṣv asitaṃ jahi ||13||<BR>
<BR>
(AVŚ_10,4.14a) kairātikā kumārikā sakā khanati bheṣajam |<BR>
(AVŚ_10,4.14c) hiraṇyayībhir abhribhir girīnām upa sānuṣu ||14||<BR>
<BR>
(AVŚ_10,4.15a) āyam agan yuvā bhiṣak pṛśnihāparājitaḥ |<BR>
(AVŚ_10,4.15c) sa vai svajasya jambhana ubhayor vṛścikasya ca ||15||<BR>
<BR>
(AVŚ_10,4.16a) indro me 'him arandhayan mitraś ca varuṇaś ca |<BR>
(AVŚ_10,4.16c) vātāparjanyobhā ||16||<BR>
<BR>
(AVŚ_10,4.17a) indro me 'him arandhayat pṛdākuṃ ca pṛdākvam |<BR>
(AVŚ_10,4.17c) svajaṃ tiraścirājiṃ kasarṇīlaṃ daśonasim ||17||<BR>
<BR>
(AVŚ_10,4.18a) indro jaghāna prathamaṃ janitāram ahe tava |<BR>
(AVŚ_10,4.18c) teṣām u tṛhyamāṇānāṃ kaḥ svit teṣām asad rasaḥ ||18||<BR>
<BR>
(AVŚ_10,4.19a) saṃ hi śīrṣāṇy agrabhaṃ pauñjiṣṭha iva karvaram |<BR>
(AVŚ_10,4.19c) sindhor madhyaṃ paretya vy anijam aher viṣam ||19||<BR>
<BR>
(AVŚ_10,4.20a) ahīnāṃ sarveṣāṃ viṣaṃ parā vahantu sindhavaḥ |<BR>
(AVŚ_10,4.20c) hatās tiraścirājayo nipiṣṭāsaḥ pṛdākavaḥ ||20|| {11}<BR>
<BR>
(AVŚ_10,4.21a) oṣadhīnām ahaṃ vṛṇa urvarīr iva sādhuyā |<BR>
(AVŚ_10,4.21c) nayāmy arvatīr ivāhe niraitu viṣam ||21||<BR>
<BR>
(AVŚ_10,4.22a) yad agnau sūrye viṣaṃ pṛthivyām oṣadhīṣu yat |<BR>
(AVŚ_10,4.22c) kāndāviṣaṃ kanaknakaṃ niraitv aitu te viṣam ||22||<BR>
<BR>
(AVŚ_10,4.23a) ye agnijā oṣadhijā ahīnāṃ ye apsujā vidyuta ābabhūvuḥ |<BR>
(AVŚ_10,4.23c) yeṣāṃ jātāni bahudhā mahānti tebhyaḥ sarpebhyo namasā vidhema ||23||<BR>
<BR>
(AVŚ_10,4.24a) taudī nāmāsi kanyā ghṛtācī nāma vā asi |<BR>
(AVŚ_10,4.24c) adhaspadena te padam ā dade viṣadūṣaṇam ||24||<BR>
<BR>
(AVŚ_10,4.25a) aṅgādaṅgāt pra cyāvaya hṛdayam pari varjaya |<BR>
(AVŚ_10,4.25c) adhā viṣasya yat tejo 'vācīnaṃ tad etu te ||25||<BR>
<BR>
(AVŚ_10,4.26a) āre abhūd viṣam araud viṣe viṣam aprāg api |<BR>
(AVŚ_10,4.26c) agnir viṣam aher nir adhāt somo nir aṇayīt |<BR>
(AVŚ_10,4.26e) daṃṣṭāram anv agād viṣam ahir amṛta ||26|| {12}<BR>
<BR>
<BR>
<BR>
(AVŚ_10,5.1a) indrasyauja sthendrasya saha sthendrasya balaṃ sthendrasya vīryaṃ sthendrasya nṛmṇaṃ stha |<BR>
(AVŚ_10,5.1c) jiṣṇave yogāya brahmayogair vo yunajmi ||1||<BR>
<BR>
(AVŚ_10,5.2a) indrasyauja sthendrasya saha sthendrasya balaṃ sthendrasya vīryaṃ sthendrasya nṛmṇaṃ stha |<BR>
(AVŚ_10,5.2c) jiṣṇave yogāya kṣatrayogair vo yunajmi ||2||<BR>
<BR>
(AVŚ_10,5.3a) indrasyauja sthendrasya saha sthendrasya balaṃ sthendrasya vīryaṃ sthendrasya nṛmṇaṃ stha |<BR>
(AVŚ_10,5.3c) jiṣṇave yogāyendrayogair vo yunajmi ||3||<BR>
<BR>
(AVŚ_10,5.4a) indrasyauja sthendrasya saha sthendrasya balaṃ sthendrasya vīryaṃ sthendrasya nṛmṇaṃ stha |<BR>
(AVŚ_10,5.4c) jiṣṇave yogāya somayogair vo yunajmi ||4||<BR>
<BR>
(AVŚ_10,5.5a) indrasyauja sthendrasya saha sthendrasya balaṃ sthendrasya vīryaṃ sthendrasya nṛmṇaṃ stha |<BR>
(AVŚ_10,5.5c) jiṣṇave yogāyāpsuyogair vo yunajmi ||5||<BR>
<BR>
(AVŚ_10,5.6a) indrasyauja sthendrasya saha sthendrasya balaṃ sthendrasya vīryaṃ sthendrasya nṛmṇaṃ stha |<BR>
(AVŚ_10,5.6c) jiṣṇave yogāya viśvāni mā bhūtāny upa tiṣṭhantu yuktā ma āpa stha ||6||<BR>
<BR>
(AVŚ_10,5.7a) agner bhāga stha apāṃ śukram āpo devīr varco asmāsu dhatta |<BR>
(AVŚ_10,5.7c) prajāpater vo dhāmnāsmai lokāya sādaye ||7||<BR>
<BR>
(AVŚ_10,5.8a) indrasya bhāga stha apāṃ śukram āpo devīr varco asmāsu dhatta |<BR>
(AVŚ_10,5.8c) prajāpater vo dhāmnāsmai lokāya sādaye ||8||<BR>
<BR>
(AVŚ_10,5.9a) somasya bhāga stha apāṃ śukram āpo devīr varco asmāsu dhatta |<BR>
(AVŚ_10,5.9c) prajāpater vo dhāmnāsmai lokāya sādaye ||9||<BR>
<BR>
(AVŚ_10,5.10a) varuṇasya bhāga stha apāṃ śukram āpo devīr varco asmāsu dhatta |<BR>
(AVŚ_10,5.10c) prajāpater vo dhāmnāsmai lokāya sādaye ||10|| {13}<BR>
<BR>
(AVŚ_10,5.11a) mitrāvaruṇayor bhāga stha apāṃ śukram āpo devīr varco asmāsu dhatta |<BR>
(AVŚ_10,5.11c) prajāpater vo dhāmnāsmai lokāya sādaye ||11||<BR>
<BR>
(AVŚ_10,5.12a) yamasya bhāga stha apām śukram āpo devīr varco asmāsu dhatta |<BR>
(AVŚ_10,5.12c) prajāpater vo dhāmnāsmai lokāya sādaye ||12||<BR>
<BR>
(AVŚ_10,5.13a) pitṝṇāṃ bhāga stha apāṃ śukram āpo devīr varco asmāsu dhatta |<BR>
(AVŚ_10,5.13c) prajāpater vo dhāmnāsmai lokāya sādaye ||13||<BR>
<BR>
(AVŚ_10,5.14a) devasya savitur bhāga stha apāṃ śukram āpo devīr varco asmāsu dhatta |<BR>
(AVŚ_10,5.14c) prajāpater vo dhāmnāsmai lokāya sādaye ||14||<BR>
<BR>
(AVŚ_10,5.15a) yo va āpo 'pāṃ bhāgo 'psv antar yajuṣyo devayajanaḥ |<BR>
(AVŚ_10,5.15c) idaṃ tam ati sṛjāmi taṃ mābhyavanikṣi |<BR>
(AVŚ_10,5.15e) tena tam abhyatisṛjāmo yo 'smān dveṣṭi yaṃ vayaṃ dviṣmaḥ |<BR>
(AVŚ_10,5.15g) taṃ vadheyaṃ taṃ stṛṣīyānena brahmaṇānena karmaṇānayā menyā || 15 ||<BR>
<BR>
(AVŚ_10,5.16a) yo va āpo 'pām ūrmir apsv antar yajuṣyo devayajanaḥ |<BR>
(AVŚ_10,5.16c) idaṃ tam ati sṛjāmi taṃ mābhyavanikṣi |<BR>
(AVŚ_10,5.16e) tena tam abhyatisṛjāmo yo 'smān dveṣṭi yaṃ vayaṃ dviṣmaḥ |<BR>
(AVŚ_10,5.16g) taṃ vadheyaṃ taṃ stṛṣīyānena brahmaṇānena karmaṇānayā menyā || 16 ||<BR>
<BR>
(AVŚ_10,5.17a) yo va āpo 'pām vatso 'psv antar yajuṣyo devayajanaḥ |<BR>
(AVŚ_10,5.17c) idaṃ tam ati sṛjāmi taṃ mābhyavanikṣi |<BR>
(AVŚ_10,5.17e) tena tam abhyatisṛjāmo yo 'smān dveṣṭi yaṃ vayaṃ dviṣmaḥ |<BR>
(AVŚ_10,5.17g) taṃ vadheyaṃ taṃ stṛṣīyānena brahmaṇānena karmaṇānayā menyā || 17 ||<BR>
<BR>
(AVŚ_10,5.18a) yo va āpo 'pāṃ vṛṣabho 'psv antar yajuṣyo devayajanaḥ ||<BR>
(AVŚ_10,5.18c) idaṃ tam ati sṛjāmi taṃ mābhyavanikṣi |<BR>
(AVŚ_10,5.18e) tena tam abhyatisṛjāmo yo 'smān dveṣṭi yaṃ vayaṃ dviṣmaḥ ||<BR>
(AVŚ_10,5.18g) taṃ vadheyaṃ taṃ stṛṣīyānena brahmaṇānena karmaṇānayā menyā || 18 ||<BR>
<BR>
(AVŚ_10,5.19a) yo va āpo 'pāṃ hiraṇyagarbho 'psv antar yajuṣyo devayajanaḥ |<BR>
(AVŚ_10,5.19c) idaṃ tam ati sṛjāmi taṃ mābhyavanikṣi |<BR>
(AVŚ_10,5.19e) tena tam abhyatisṛjāmo yo 'smān dveṣṭi yaṃ vayaṃ dviṣmaḥ |<BR>
(AVŚ_10,5.19g) taṃ vadheyaṃ taṃ stṛṣīyānena brahmaṇānena karmaṇānayā menyā || 19 ||<BR>
<BR>
(AVŚ_10,5.20a) yo va āpo 'pāṃ aśmā pṛśnir divyo 'psv antar yajuṣyo devayajanaḥ |<BR>
(AVŚ_10,5.20c) idaṃ tam ati sṛjāmi taṃ mābhyavanikṣi |<BR>
(AVŚ_10,5.20e) tena tam abhyatisṛjāmo yo 'smān dveṣṭi yaṃ vayaṃ dviṣmaḥ |<BR>
(AVŚ_10,5.20g) taṃ vadheyaṃ taṃ stṛṣīyānena brahmaṇānena karmaṇānayā menyā || 20 ||<BR>
<BR>
(AVŚ_10,5.21a) yo va āpo 'pāṃ agnayo 'psv antar yajuṣyo devayajanaḥ |<BR>
(AVŚ_10,5.21c) idaṃ tam ati sṛjāmi taṃ mābhyavanikṣi |<BR>
(AVŚ_10,5.21e) tena tam abhyatisṛjāmo yo 'smān dveṣṭi yaṃ vayaṃ dviṣmaḥ |<BR>
(AVŚ_10,5.21g) taṃ vadheyaṃ taṃ stṛṣīyānena brahmaṇānena karmaṇānayā menyā || 21 ||<BR>
<BR>
(AVŚ_10,5.22a) yad arvācīnaṃ traihāyaṇād anṛtaṃ kiṃ codima |<BR>
(AVŚ_10,5.22c) āpo mā tasmāt sarvasmād duritāt pāntv aṃhasaḥ ||22||<BR>
<BR>
(AVŚ_10,5.23a) samudraṃ vaḥ pra hiṇomi svāṃ yonim apītana |<BR>
(AVŚ_10,5.23c) ariṣṭāḥ sarvahāyaso mā ca naḥ kiṃ canāmamat ||23||<BR>
<BR>
(AVŚ_10,5.24a) ariprā āpo apa ripram asmat |<BR>
(AVŚ_10,5.24c) prāsmad eno duritaṃ supratīkāḥ pra duṣvapnyam pra malaṃ vahantu ||24||<BR>
<BR>
(AVŚ_10,5.25a) viṣṇoḥ kramo 'si sapatnahā pṛthivīsaṃśito 'gnitejāḥ |<BR>
(AVŚ_10,5.25c) pṛthivīm anu vi krame 'haṃ pṛthivyās taṃ nir bhajāmo yo 'smān dveṣṭi yaṃ vayaṃ dviṣmaḥ |<BR>
(AVŚ_10,5.25e) sa mā jīvīt taṃ prāno jahātu ||25||<BR>
<BR>
(AVŚ_10,5.26a) viṣṇoḥ kramo 'si sapatnahāntarikṣasaṃśito vāyutejāḥ |<BR>
(AVŚ_10,5.26c) antarikṣam anu vi krame 'haṃ antarikṣāt taṃ nir bhajāmo yo 'smān dveṣṭi yaṃ vayaṃ dviṣmaḥ |<BR>
(AVŚ_10,5.26e) sa mā jīvīt taṃ prāno jahātu ||26||<BR>
<BR>
(AVŚ_10,5.27a) viṣṇoḥ kramo 'si sapatnahā dyausaṃśitaḥ sūryatejāḥ |<BR>
(AVŚ_10,5.27c) divam anu vi krame 'haṃ divas taṃ nir bhajāmo yo 'smān dveṣṭi yaṃ vayaṃ dviṣmaḥ |<BR>
(AVŚ_10,5.27e) sa mā jivīt taṃ prāno jahātu ||27||<BR>
<BR>
(AVŚ_10,5.28a) viṣṇoḥ kramo 'si sapatnahā diksaṃśito manastejāḥ |<BR>
(AVŚ_10,5.28c) diśo anu vi krame 'haṃ digbhyas taṃ nir bhajāmo yo 'smān dveṣṭi yaṃ vayaṃ dviṣmaḥ |<BR>
(AVŚ_10,5.28e) sa mā jīvīt taṃ prāno jahātu ||28||<BR>
<BR>
(AVŚ_10,5.29a) viṣṇoḥ kramo 'si sapatnahāśāsaṃśito vātatejāḥ |<BR>
(AVŚ_10,5.29c) āśā anu vi krame 'haṃ āśābhyas taṃ nir bhajāmo yo 'smān dveṣṭi yaṃ vayaṃ dviṣmaḥ |<BR>
(AVŚ_10,5.29e) sa mā jīvīt taṃ prāno jahātu ||29||<BR>
<BR>
(AVŚ_10,5.30a) viṣṇoḥ kramo 'si sapatnahā ṛksaṃśito sāmatejāḥ |<BR>
(AVŚ_10,5.30c) ṛco 'nu vi krame 'haṃ ṛgbhyas taṃ nir bhajāmo yo 'smān dveṣṭi yaṃ vayaṃ dviṣmaḥ |<BR>
(AVŚ_10,5.30e) sa mā jīvīt taṃ prāno jahātu ||30|| {15}<BR>
<BR>
(AVŚ_10,5.31a) viṣṇoḥ kramo 'si sapatnahā yajñasaṃśito brahmatejāḥ |<BR>
(AVŚ_10,5.31c) yajñam anu vi krame 'haṃ yajñāt taṃ nir bhajāmo yo 'smān dveṣṭi yaṃ vayaṃ dviṣmaḥ |<BR>
(AVŚ_10,5.31e) sa mā jīvīt taṃ prāno jahātu ||31||<BR>
<BR>
(AVŚ_10,5.32a) viṣṇoḥ kramo 'si sapatnahauṣadhīsaṃśito somatejāḥ |<BR>
(AVŚ_10,5.32c) oṣadhīr anu vi krame 'haṃ oṣadhībhyas taṃ nir bhajāmo yo 'smān dveṣṭi yaṃ vayaṃ dviṣmaḥ |<BR>
(AVŚ_10,5.32e) sa mā jīvīt taṃ prāno jahātu ||32||<BR>
<BR>
(AVŚ_10,5.33a) viṣṇoḥ kramo 'si sapatnahāpsusaṃśito varuṇatejāḥ |<BR>
(AVŚ_10,5.33c) apo 'nu vi krame 'haṃ adbhyas taṃ nir bhajāmo yo 'smān dveṣṭi yaṃ vayaṃ dviṣmaḥ |<BR>
(AVŚ_10,5.33e) sa mā jīvīt taṃ prāno jahātu ||33||<BR>
<BR>
(AVŚ_10,5.34a) viṣṇoḥ kramo 'si sapatnahā kṛṣisaṃśito 'nnatejāḥ |<BR>
(AVŚ_10,5.34c) kṛṣim anu vi krame 'haṃ kṛṣyās taṃ nir bhajāmo yo 'smān dveṣṭi yaṃ vayaṃ dviṣmaḥ |<BR>
(AVŚ_10,5.34e) sa mā jīvīt taṃ prāno jahātu ||34||<BR>
<BR>
(AVŚ_10,5.35a) visṇoḥ kramo 'si sapatnahā prāṇasaṃśitaḥ puruṣatejāḥ |<BR>
(AVŚ_10,5.35c) prāṇam anu vi krame 'haṃ prāṇāt taṃ nir bhajāmo yo 'smān dveṣṭi yaṃ vayaṃ dviṣmaḥ |<BR>
(AVŚ_10,5.35e) sa mā jīvīt taṃ prāno jahātu ||35||<BR>
(AVŚ_10,5.36a) jitam asmākam udbhinnam asmākam abhy aṣṭhāṃ viśvāḥ pṛtanā arātīḥ |<BR>
(AVŚ_10,5.36c) idam aham āmuṣyāyaṇasyāmuṣyāḥ putrasya varcas tejaḥ prāṇam āyur ni veṣṭayāmīdam enam adharāñcaṃ pādayāmi ||36||<BR>
<BR>
(AVŚ_10,5.37a) sūryasyāvṛtam anvāvarte dakṣiṇām anv āvṛtam |<BR>
(AVŚ_10,5.37c) sā me draviṇaṃ yachatu sā me brāhmaṇavarcasam ||37||<BR>
<BR>
(AVŚ_10,5.38a) diśo jyotiṣmatīr abhyāvarte |<BR>
(AVŚ_10,5.38c) tā me draviṇaṃ yachantu tā me brāhmaṇavarcasam ||38||<BR>
<BR>
(AVŚ_10,5.39a) saptaṛṣīn abhyāvarte |<BR>
(AVŚ_10,5.39c) te me draviṇaṃ yachantu te me brāhmaṇavarcasam ||39||<BR>
<BR>
(AVŚ_10,5.40a) brahmābhyāvarte |<BR>
(AVŚ_10,5.40c) tan me draviṇaṃ yachantu tan me brāhmaṇavarcasam ||40|| {16}<BR>
<BR>
(AVŚ_10,5.41a) brāhmaṇāṃ abhyāvarte |<BR>
(AVŚ_10,5.41c) te me draviṇaṃ yachantu te me brāhmaṇavarcasam ||41||<BR>
<BR>
(AVŚ_10,5.42a) yam vayaṃ mṛgayāmahe taṃ vadhai stṛṇavāmahai |<BR>
(AVŚ_10,5.42c) vyātte parameṣṭhino brahmaṇāpīpadāma tam ||42||<BR>
<BR>
(AVŚ_10,5.43a) vaiśvānarasya daṃṣṭrābhyāṃ hetis taṃ sam adhād abhi |<BR>
(AVŚ_10,5.43c) iyaṃ taṃ psātv āhutiḥ samid devī sahīyasī ||43||<BR>
<BR>
(AVŚ_10,5.44a) rājño varuṇasya bandho 'si |<BR>
(AVŚ_10,5.44c) so 'mum āmuṣyāyaṇam amuṣyāḥ putram anne prāṇe badhāna ||44||<BR>
<BR>
(AVŚ_10,5.45a) yat te annaṃ bhuvas pata ākṣiyati pṛthivīm anu |<BR>
(AVŚ_10,5.45c) tasya nas tvaṃ bhuvas pate saṃprayacha prajāpate ||45||<BR>
<BR>
(AVŚ_10,5.46a) apo divyā acāyiṣaṃ rasena sam apṛkṣmahi |<BR>
(AVŚ_10,5.46c) payasvān agna āgamaṃ taṃ mā saṃ sṛja varcasā ||46||<BR>
<BR>
(AVŚ_10,5.47a) saṃ māgne varcasā sṛja saṃ prajayā sam āyuṣā |<BR>
(AVŚ_10,5.47c) vidyur me asya devā indro vidyāt saha ṛṣibhiḥ ||47||<BR>
<BR>
(AVŚ_10,5.48a) yad agne adya mithunā śapato yad vācas tṛṣṭaṃ janayanta rebhāḥ |<BR>
(AVŚ_10,5.48c) manyor manasaḥ śaravyā jāyate yā tayā vidhya hṛdaye yātudhānān ||48||<BR>
<BR>
(AVŚ_10,5.49a) parā śṛṇīhi tapasā yātudhānān parāgne rakṣo harasā śṛṇīhi |<BR>
(AVŚ_10,5.49c) parārciṣā mūradevāṃ chṛṇīhi parāsutṛpaḥ śośucataḥ śṛṇīhi ||49||<BR>
<BR>
(AVŚ_10,5.50a) apām asmai vajraṃ pra harāmi caturbhṛṣṭiṃ śīrṣabhidyāya vidvān |<BR>
(AVŚ_10,5.50c) so asyāṅgāni pra śṛṇātu sarvā tan me devā anu jānantu viśve ||50|| {17}<BR>
<BR>
<BR>
<BR>
(AVŚ_10,6.1a) arātīyor bhrātṛvyasya durhārdo dviṣataḥ śiraḥ |<BR>
(AVŚ_10,6.1c) api vṛścāmy ojasā ||1||<BR>
<BR>
(AVŚ_10,6.2a) varma mahyam ayaṃ maṇiḥ phālāj jātaḥ kariṣyati |<BR>
(AVŚ_10,6.2c) pūrṇo manthena māgamad rasena saha varcasā ||2||<BR>
<BR>
(AVŚ_10,6.3a) yat tvā śikvaḥ parāvadhīt takṣā hastena vāsyā |<BR>
(AVŚ_10,6.3c) āpas tvā tasmaj jīvalāḥ punantu śucayaḥ śucim ||3||<BR>
<BR>
(AVŚ_10,6.4a) hiraṇyasrag ayaṃ maṇiḥ śraddhāṃ yajñaṃ maho dadhat |<BR>
(AVŚ_10,6.4c) gṛhe vasatu no 'tithiḥ ||4||<BR>
<BR>
(AVŚ_10,6.5a) tasmai ghṛtaṃ suraṃ madhv annamannam kṣadāmahe |<BR>
(AVŚ_10,6.5c) sa naḥ piteva putrebhyaḥ śreyaḥśreyaś cikitsatu bhūyobhūyaḥ śvaḥśvo devebhyo maṇir etya ||5||<BR>
<BR>
(AVŚ_10,6.6a) yam abadhnād bṛhaspatir maṇiṃ phālaṃ ghṛtaścutam ugraṃ kadhiram ojase |<BR>
(AVŚ_10,6.6c) tam agniḥ praty amuñcata so asmai duha ājyaṃ bhūyobhūyaḥ śvaḥśvas tena tvaṃ dviṣato jahi ||6||<BR>
<BR>
(AVŚ_10,6.7a) yam abadhnād bṛhaspatir maṇiṃ phālaṃ ghṛtaścutam ugraṃ kadhiram ojase |<BR>
(AVŚ_10,6.7c) tam indraḥ praty amuñcataujase vīryāya kam |<BR>
(AVŚ_10,6.7e) so asmai balam id duhe bhūyobhūyaḥ śvaḥśvas tena tvaṃ dviṣato jahi ||7||<BR>
<BR>
(AVŚ_10,6.8a) yam abadhnād bṛhaspatir maṇiṃ phālaṃ ghṛtaścutam ugram kadhiram ojase |<BR>
(AVŚ_10,6.8c) taṃ somaḥ praty amuñcata mahe śrotrāya cakṣase |<BR>
(AVŚ_10,6.8e) so asmai varca id duhe bhūyobhūyaḥ śvaḥśvas tena tvam dviṣato jahi ||8||<BR>
<BR>
(AVŚ_10,6.9a) yam abadhnād bṛhaspatir maṇiṃ phālaṃ ghṛtaścutam ugraṃ khadiram ojase |<BR>
(AVŚ_10,6.9c) taṃ sūryaḥ praty amuñcata tenemā ajayad diśaḥ |<BR>
(AVŚ_10,6.9e) so asmai bhūtim id duhe bhūyobhūyaḥ śvaḥśvas tena tvaṃ dviṣato jahi ||9||<BR>
<BR>
(AVŚ_10,6.10a) yam abadhnād bṛhaspatir maṇiṃ phālaṃ ghṛtaścutam ugram khadiram ojase |<BR>
(AVŚ_10,6.10c) tam bibhrac candramā maṇim asurāṇāṃ puro 'jayad dānavānāṃ hiraṇyayīḥ |<BR>
(AVŚ_10,6.10e) so asmai śriyam id duhe bhūyobhūyaḥ śvaḥśvas tena tvaṃ dviṣato jahi ||10|| {18}<BR>
<BR>
(AVŚ_10,6.11a) yam abadhnād bṛhaspatir vātāya maṇim āśave |<BR>
(AVŚ_10,6.11c) so asmai vājinam id duhe bhūyobhūyaḥ śvaḥśvas tena tvaṃ dviṣato jahi ||11||<BR>
<BR>
(AVŚ_10,6.12a) yam abadhnād bṛhaspatir vātāya maṇim āśave |<BR>
(AVŚ_10,6.12c) tenemāṃ maṇinā kṛṣim aśvināv abhi rakṣataḥ |<BR>
(AVŚ_10,6.12e) sa bhiṣagbhyāṃ maho duhe bhūyobhūyaḥ śvaḥśvas tena tvaṃ dviṣato jahi ||12||<BR>
<BR>
(AVŚ_10,6.13a) yam abadhnād bṛhaspatir vātāya maṇim āśave |<BR>
(AVŚ_10,6.13c) tam bibhrat savitā maṇiṃ tenedam ajayat svaḥ |<BR>
(AVŚ_10,6.13e) so asmai sūnṛtāṃ duhe bhūyobhūyaḥ śvaḥśvas tena tvaṃ dviṣato jahi ||13||<BR>
<BR>
(AVŚ_10,6.14a) yam abadhnād bṛhaspatir vātāya maṇim āśave |<BR>
(AVŚ_10,6.14c) tam āpo bibhratīr maṇiṃ sadā dhāvanty akṣitāḥ |<BR>
(AVŚ_10,6.14e) sa ābhyo 'mṛtam id duhe bhūyobhūyaḥ śvaḥśvas tena tvaṃ dviṣato jahi ||14||<BR>
<BR>
(AVŚ_10,6.15a) yam abadhnād bṛhaspatir vātāya maṇim āśave |<BR>
(AVŚ_10,6.15c) tam rājā varuṇo maṇiṃ praty amuñcata śaṃbhuvam |<BR>
(AVŚ_10,6.15e) so asmai satyam id duhe bhūyobhūyaḥ śvaḥśvas tena tvaṃ dviṣato jahi ||15||<BR>
<BR>
(AVŚ_10,6.16a) yam abadhnād bṛhaspatir vātāya maṇim āśave |<BR>
(AVŚ_10,6.16c) taṃ devā bibhrato maṇiṃ sarvāṃl lokān yudhājayan |<BR>
(AVŚ_10,6.16e) sa ebhyo jitim id duhe bhūyobhūyaḥ śvaḥśvas tena tvaṃ dviṣato jahi ||16||<BR>
<BR>
(AVŚ_10,6.17a) yam abadhnād bṛhaspatir vātāya maṇim āśave |<BR>
(AVŚ_10,6.17c) tam imaṃ devatā maṇiṃ praty amuñcanta śambhuvam |<BR>
(AVŚ_10,6.17e) sa ābhyo viśvam id duhe bhūyobhūyaḥ śvaḥśvas tena tvaṃ dviṣato jahi ||17||<BR>
<BR>
(AVŚ_10,6.18a) ṛtavas tam abadhnatārtavās tam abadhnata |<BR>
(AVŚ_10,6.18c) saṃvatsaras taṃ baddhvā sarvaṃ bhūtaṃ vi rakṣati ||18||<BR>
<BR>
(AVŚ_10,6.19a) antardeśā abadhnata pradiśas tam abadhnata |<BR>
(AVŚ_10,6.19c) prajāpatisṛṣṭo maṇir dviṣato me 'dharāṃ akaḥ ||19||<BR>
<BR>
(AVŚ_10,6.20a) atharvāṇo abadhnatātharvaṇā abadhnata |<BR>
(AVŚ_10,6.20c) tair medino aṅgiraso dasyūnāṃ bibhiduḥ puras tena tvam dviṣato jahi ||20|| {19}<BR>
<BR>
(AVŚ_10,6.21a) taṃ dhātā praty amuñcata sa bhūtaṃ vy akalpayat |<BR>
(AVŚ_10,6.21c) tena tvaṃ dviṣato jahi ||21||<BR>
<BR>
(AVŚ_10,6.22a) yam abadhnād bṛhaspatir devebhyo asurakṣitim |<BR>
(AVŚ_10,6.22c) sa māyaṃ maṇir āgamad rasena saha varcasā ||22||<BR>
<BR>
(AVŚ_10,6.23a) yam abadhnād bṛhaspatir devebhyo asurakṣitim |<BR>
(AVŚ_10,6.23c) sa māyaṃ maṇir āgamat saha gobhir ajāvibhir annena prajayā saha ||23||<BR>
<BR>
(AVŚ_10,6.24a) yam abadhnād bṛhaspatir devebhyo asurakṣitim |<BR>
(AVŚ_10,6.24c) sa māyaṃ maṇir āgamat saha vrīhiyavābhyāṃ mahasā bhūtyā saha ||24||<BR>
<BR>
(AVŚ_10,6.25a) yam abadhnād bṛhaspatir devebhyo asurakṣitim |<BR>
(AVŚ_10,6.25c) sa māyaṃ maṇir āgaman madhor ghṛtasya dhārayā kīlālena maṇiḥ saha ||25||<BR>
<BR>
(AVŚ_10,6.26a) yam abadhnād bṛhaspatir devebhyo asurakṣitim |<BR>
(AVŚ_10,6.26c) sa māyaṃ maṇir āgamad ūrjayā payasā saha draviṇena śriyā saha ||26||<BR>
<BR>
(AVŚ_10,6.27a) yam abadhnād bṛhaspatir devebhyo asurakṣitim |<BR>
(AVŚ_10,6.27c) sa māyaṃ maṇir āgamat tejasā tviṣyā saha yaśasā kīrtyā saha ||27||<BR>
<BR>
(AVŚ_10,6.28a) yam abadhnād bṛhaspatir devebhyo asurakṣitim |<BR>
(AVŚ_10,6.28c) sa māyaṃ maṇir āgamat sarvābhir bhūtibhiḥ saha ||28||<BR>
<BR>
(AVŚ_10,6.29a) tam imaṃ devatā maṇiṃ mahyaṃ dadatu puṣṭaye |<BR>
(AVŚ_10,6.29c) abhibhuṃ kṣatravardhanaṃ sapatnadambhanaṃ maṇim ||29||<BR>
<BR>
(AVŚ_10,6.30a) brahmaṇā tejasā saha prati muñcāmi me śivam |<BR>
(AVŚ_10,6.30c) asapatnaḥ sapatnahā sapatnān me 'dharāṃ akaḥ ||30|| {20}<BR>
<BR>
(AVŚ_10,6.31a) uttaraṃ dviṣato mām ayaṃ maṇiḥ kṛṇotu devajāḥ |<BR>
(AVŚ_10,6.31c) yasya lokā ime trayaḥ payo dugdham upāsate |<BR>
(AVŚ_10,6.31e) sa māyam adhi rohatu maṇiḥ śraiṣṭhyāya mūrdhataḥ ||31||<BR>
<BR>
(AVŚ_10,6.32a) yaṃ devāḥ pitaro manuṣyā upajīvanti sarvadā |<BR>
(AVŚ_10,6.32c) sa māyam adhi rohatu maṇiḥ śraiṣṭhyāya mūrdhataḥ ||32||<BR>
<BR>
(AVŚ_10,6.33a) yathā bījam urvarāyāṃ kṛṣṭe phālena rohati |<BR>
(AVŚ_10,6.33c) evā mayi prajā paśavo 'nnamannaṃ vi rohatu ||33||<BR>
<BR>
(AVŚ_10,6.34a) yasmai tvā yajñavardhana maṇe pratyamucaṃ śivam |<BR>
(AVŚ_10,6.34c) taṃ tvaṃ śatadakṣiṇa maṇe śraiṣṭhyāya jinvatāt ||34||<BR>
<BR>
(AVŚ_10,6.35a) etam idhmaṃ samāhitaṃ juṣaṇo agne prati harya homaiḥ |<BR>
(AVŚ_10,6.35c) tasmin vidhema sumatiṃ svasti prajām cakṣuḥ paśūnt samiddhe jātavedasi brahmaṇā ||35|| {21}<BR>
<BR>
<BR>
<BR>
(AVŚ_10,7.1a) kasminn aṅge tapo asyādhi tiṣṭhati kasminn aṅga ṛtam asyādhy āhitam |<BR>
(AVŚ_10,7.1c) kva vrataṃ kva śraddhāsya tiṣṭhati kasminn aṅge satyam asya pratiṣṭhitam ||1||<BR>
<BR>
(AVŚ_10,7.2a) kasmād aṅgād dīpyate agnir asya kasmād aṅgāt pavate mātariśva |<BR>
(AVŚ_10,7.2c) kasmād aṅgād vi mimīte 'dhi candramā maha skambhasya mimāno aṅgam ||2||<BR>
<BR>
(AVŚ_10,7.3a) kasminn aṅge tiṣṭhati bhūmir asya kasminn aṅge tiṣṭhaty antarikṣam |<BR>
(AVŚ_10,7.3c) kasminn aṅge tiṣṭhaty āhitā dyauḥ kasminn aṅge tiṣṭhaty uttaraṃ divaḥ ||3||<BR>
<BR>
(AVŚ_10,7.4a) kva prepsan dīpyata ūrdhvo agniḥ kva prepsan pavate mātariśvā |<BR>
(AVŚ_10,7.4c) yatra prepsantīr abhiyanty āvṛtaḥ skambhaṃ taṃ brūhi katamaḥ svid eva saḥ ||4||<BR>
<BR>
(AVŚ_10,7.5a) kvārdhamāsāḥ kva yanti māsāḥ saṃvatsareṇa saha saṃvidānāḥ |<BR>
(AVŚ_10,7.5c) yatra yanty ṛtavo yatrārtavāḥ skambhaṃ taṃ brūhi katamaḥ svid eva saḥ ||5||<BR>
<BR>
(AVŚ_10,7.6a) kva prepsantī yuvatī virūpe ahorātre dravataḥ saṃvidāne |<BR>
(AVŚ_10,7.6c) yatra prepsantīr abhiyanty āpaḥ skambhaṃ taṃ brūhi katamaḥ svid eva saḥ ||6||<BR>
<BR>
(AVŚ_10,7.7a) yasmint stabdhvā prajāpatir lokānt sarvāṃ adhārayat |<BR>
(AVŚ_10,7.7c) skambhaṃ taṃ brūhi katamaḥ svid eva saḥ ||7||<BR>
<BR>
(AVŚ_10,7.8a) yat paramam avamam yac ca madhyamaṃ prajāpatiḥ sasṛje viśvarūpam |<BR>
(AVŚ_10,7.8c) kiyatā skambhaḥ pra viveśa tatra yan na prāviśat kiyat tad babhūva ||8||<BR>
<BR>
(AVŚ_10,7.9a) kiyatā skambhaḥ pra viveśa bhūtam kiyad bhaviṣyad anvāśaye 'sya |<BR>
(AVŚ_10,7.9c) ekaṃ yad aṅgam akṛṇot sahasradhā kiyatā skambhaḥ pra viveśa tatra ||9||<BR>
<BR>
(AVŚ_10,7.10a) yatra lokāmś ca kośāṃś cāpo brahma janā viduḥ |<BR>
(AVŚ_10,7.10c) asac ca yatra sac cānta skambhaṃ taṃ brūhi katamaḥ svid eva saḥ ||10|| {22}<BR>
<BR>
(AVŚ_10,7.11a) yatra tapaḥ parākramya vrataṃ dhārayaty uttaram |<BR>
(AVŚ_10,7.11c) ṛtaṃ ca yatra śraddhā cāpo brahma samāhitāḥ skambhaṃ taṃ brūhi katamaḥ svid eva saḥ ||11||<BR>
<BR>
(AVŚ_10,7.12a) yasmin bhūmir antarikṣaṃ dyaur yasminn adhy āhitā |<BR>
(AVŚ_10,7.12c) yatrāgniś candramāḥ sūryo vātas tiṣṭhanty ārpitāḥ skambhaṃ taṃ brūhi katamaḥ svid eva saḥ ||12||<BR>
<BR>
(AVŚ_10,7.13a) yasya trayastriṃśad devā aṅge sarve samāhitāḥ |<BR>
(AVŚ_10,7.13c) skambhaṃ taṃ brūhi katamaḥ svid eva saḥ ||13||<BR>
<BR>
(AVŚ_10,7.14a) yatra ṛṣayaḥ prathamajā ṛcaḥ sāma yajur mahī |<BR>
(AVŚ_10,7.14c) ekarṣir yasminn ārpitaḥ skambhaṃ taṃ brūhi katamaḥ svid eva saḥ ||14||<BR>
<BR>
(AVŚ_10,7.15a) yatrāmṛtaṃ ca mṛtyuś ca puruṣe 'dhi samāhite |<BR>
(AVŚ_10,7.15c) samudro yasya nāḍyaḥ puruṣe 'dhi samāhitāḥ skambhaṃ taṃ brūhi katamaḥ svid eva saḥ ||15||<BR>
<BR>
(AVŚ_10,7.16a) yasya catasraḥ pradiśo nāḍyas tiṣṭhanti prathamāḥ |<BR>
(AVŚ_10,7.16c) yajño yatra parākrāntaḥ skambhaṃ taṃ brūhi katamaḥ svid eva saḥ ||16||<BR>
<BR>
(AVŚ_10,7.17a) ye puruṣe brahma vidus te viduḥ parameṣṭhinam |<BR>
(AVŚ_10,7.17c) yo veda parameṣṭhinaṃ yaś ca veda prajāpatim |<BR>
(AVŚ_10,7.17e) jyeṣṭhaṃ ye brāhmaṇaṃ vidus te skambham anusaṃviduḥ ||17||<BR>
<BR>
(AVŚ_10,7.18a) yasya śiro vaiśvānaraś cakṣur aṅgiraso 'bhavan |<BR>
(AVŚ_10,7.18c) aṅgāni yasya yātavaḥ skambhaṃ taṃ brūhi katamaḥ svid eva saḥ ||18||<BR>
<BR>
(AVŚ_10,7.19a) yasya brahma mukham āhur jihvāṃ madhukaśām uta |<BR>
(AVŚ_10,7.19c) virājam ūdho yasyāhuḥ skambhaṃ taṃ brūhi katamaḥ svid eva saḥ ||19||<BR>
<BR>
(AVŚ_10,7.20a) yasmād ṛco apātakṣan yajur yasmād apākaṣan |<BR>
(AVŚ_10,7.20c) sāmāni yasya lomāny atharvāṅgiraso mukhaṃ skambhaṃ taṃ brūhi katamaḥ svid eva saḥ ||20|| {23}<BR>
<BR>
(AVŚ_10,7.21a) asaccākhāṃ pratiṣṭhantīṃ paramam iva janā viduḥ |<BR>
(AVŚ_10,7.21c) uto san manyante 'vare ye te śākhām upāsate ||21||<BR>
<BR>
(AVŚ_10,7.22a) yatrādityāś ca rudrāś ca vasavaś ca samāhitāḥ |<BR>
(AVŚ_10,7.22c) bhūtaṃ ca yatra bhavyaṃ ca sarve lokāḥ pratiṣṭhitāḥ skambhaṃ taṃ brūhi katamaḥ svid eva saḥ ||22||<BR>
<BR>
(AVŚ_10,7.23a) yasya trayastriṃśad devā nidhiṃ rakṣanti sarvadā |<BR>
(AVŚ_10,7.23c) nidhiṃ tam adya ko veda yaṃ devā abhirakṣatha ||23||<BR>
<BR>
(AVŚ_10,7.24a) yatra devā brahmavido brahma jyeṣṭham upāsate |<BR>
(AVŚ_10,7.24c) yo vai tān vidyāt pratyakṣaṃ sa brahmā veditā syāt ||24||<BR>
<BR>
(AVŚ_10,7.25a) bṛhanto nāma te devā ye 'sataḥ pari jajñire |<BR>
(AVŚ_10,7.25c) ekaṃ tad aṅgaṃ skambhasyāsad āhuḥ paro janāḥ ||25||<BR>
<BR>
(AVŚ_10,7.26a) yatra skambhaḥ prajanayan purāṇaṃ vyavartayat |<BR>
(AVŚ_10,7.26c) ekaṃ tad aṅgaṃ skambhasya purāṇam anusaṃviduḥ ||26||<BR>
<BR>
(AVŚ_10,7.27a) yasya trayastriṃśad devā aṅge gātrā vibhejire |<BR>
(AVŚ_10,7.27c) tān vai trayastriṃśad devān eke brahamvido viduḥ ||27||<BR>
<BR>
(AVŚ_10,7.28a) hiraṇyagarbham paramam anatyudyaṃ janā viduḥ |<BR>
(AVŚ_10,7.28c) skambhas tad agre prāsiñcad dhiraṇyaṃ loke antarā ||28||<BR>
<BR>
(AVŚ_10,7.29a) skambhe lokāḥ skambhe tapaḥ skambhe 'dhy ṛtam āhitam |<BR>
(AVŚ_10,7.29c) skambha tvā veda pratyakṣam indre sarvaṃ samāhitam ||29||<BR>
<BR>
(AVŚ_10,7.30a) indre lokā indre tapa indre 'dhy ṛtam āhitam |<BR>
(AVŚ_10,7.30c) indraṃ tvā veda pratyakṣaṃ skambhe sarvaṃ pratiṣṭhitam ||30|| {24}<BR>
<BR>
(AVŚ_10,7.31a) nāma nāmnā johavīti purā sūryāt puroṣasaḥ |<BR>
(AVŚ_10,7.31c) yad ajaḥ prathamaṃ saṃbabhūva sa ha tat svarājyam iyāya yasmān nānyat param asti bhūtam ||31||<BR>
<BR>
(AVŚ_10,7.32a) yasya bhūmiḥ pramāntarikṣam utodaram |<BR>
(AVŚ_10,7.32c) divaṃ yaś cakre mūrdhānaṃ tasmai jyeṣṭhāya brahmaṇe namaḥ ||32||<BR>
<BR>
(AVŚ_10,7.33a) yasya sūryaś cakṣuś candramāś ca punarṇavaḥ |<BR>
(AVŚ_10,7.33c) agniṃ yaś cakra āsyaṃ tasmai jyeṣṭhāya brahmaṇe namaḥ ||33||<BR>
<BR>
(AVŚ_10,7.34a) yasya vātaḥ prāṇāpānau cakṣur aṅgiraso 'bhavan |<BR>
(AVŚ_10,7.34c) diśo yaś cakre prajñānīs tasmai jyeṣṭhāya brahmaṇe namaḥ ||34||<BR>
(AVŚ_10,7.35a) skambho dādhāra dyāvāpṛthivī ubhe ime skambho dādhārorv antarikṣam |<BR>
(AVŚ_10,7.35c) skambho dādhāra pradiśaḥ ṣaḍ urvīḥ skambha idaṃ viśvaṃ bhuvanam ā viveśa ||35||<BR>
<BR>
(AVŚ_10,7.36a) yaḥ śramāt tapaso jāto lokānt sarvānt samānaśe |<BR>
(AVŚ_10,7.36c) somaṃ yaś cakre kevalaṃ tasmai jyeṣṭhāya brahmaṇe namaḥ ||36||<BR>
<BR>
(AVŚ_10,7.37a) kathaṃ vāto nelayati kathaṃ na ramate manaḥ |<BR>
(AVŚ_10,7.37c) kim āpaḥ satyaṃ prepsantīr nelayanti kadā cana ||37||<BR>
<BR>
(AVŚ_10,7.38a) mahad yakṣaṃ bhuvanasya madhye tapasi krāntaṃ salilasya pṛṣṭhe |<BR>
(AVŚ_10,7.38c) tasmin chrayante ya u ke ca devā vṛkṣasya skandhaḥ parita iva śākhāḥ ||38||<BR>
(AVŚ_10,7.39a) yasmai hastābhyāṃ pādābhyāṃ vācā śrotreṇa cakṣuṣā |<BR>
(AVŚ_10,7.39c) yasmai devāḥ sadā baliṃ prayachanti vimite 'mitaṃ skambhaṃ taṃ brūhi katamaḥ svid eva saḥ ||39||<BR>
<BR>
(AVŚ_10,7.40a) apa tasya hataṃ tamo vyāvṛttaḥ sa pāpmanā |<BR>
(AVŚ_10,7.40c) sarvāṇi tasmin jyotīṃṣi yāni trīṇi prajāpatau ||40||<BR>
<BR>
(AVŚ_10,7.41a) yo vetasaṃ hiraṇyayaṃ tiṣṭhantaṃ salile veda |<BR>
(AVŚ_10,7.41c) sa vai guhyaḥ prajāpatiḥ ||41||<BR>
<BR>
(AVŚ_10,7.42a) tantram eke yuvatī virūpe abhyākrāmaṃ vayataḥ ṣaṇmayūkham |<BR>
(AVŚ_10,7.42c) prānyā tantūṃs tirate dhatte anyā nāpa vṛñjāte na gamāto antam ||42||<BR>
<BR>
(AVŚ_10,7.43a) tayor ahaṃ parinṛtyantyor iva na vi jānāmi yatarā parastāt |<BR>
(AVŚ_10,7.43c) pumān enad vayaty ud gṛṇanti pumān enad vi jabhārādhi nāke ||43||<BR>
<BR>
(AVŚ_10,7.44a) ime mayūkhā upa tastabhur divaṃ sāmāni cakrus tasarāṇi vātave ||44|| {25}<BR>
<BR>
<BR>
<BR>
(AVŚ_10,8.1a) yo bhūtaṃ ca bhavyaṃ ca sarvaṃ yaś cādhitiṣṭhati |<BR>
(AVŚ_10,8.1c) sv aryasya ca kevalaṃ tasmai jyeṣṭhāya brahmaṇe namaḥ ||1||<BR>
<BR>
(AVŚ_10,8.2a) skambheneme viṣṭabhite dyauś ca bhūmiś ca tiṣṭhataḥ |<BR>
(AVŚ_10,8.2c) skambha idaṃ sarvam ātmanvad yat prāṇan nimiṣac ca yat ||2||<BR>
<BR>
(AVŚ_10,8.3a) tisro ha prajā atyāyam āyan ny anyā arkam abhito 'viśanta |<BR>
(AVŚ_10,8.3c) bṛhan ha tasthau rajaso vimāno harito hariṇīr ā viveśa ||3||<BR>
<BR>
(AVŚ_10,8.4a) dvādaśa pradhayaś cakram ekaṃ trīṇi nabhyāni ka u tac ciketa |<BR>
(AVŚ_10,8.4c) tatrāhatās trīṇi śatāni śaṅkavaḥ ṣaṣṭiś ca khīlā avicācalā ye ||4||<BR>
<BR>
(AVŚ_10,8.5a) idaṃ savitar vi jānīhi ṣaḍ yamā eka ekajaḥ |<BR>
(AVŚ_10,8.5c) tasmin hāpitvam ichante ya eṣām eka ekajaḥ ||5||<BR>
<BR>
(AVŚ_10,8.6a) āviḥ san nihitaṃ guhā jaran nāma mahat padam |<BR>
(AVŚ_10,8.6c) tatredaṃ sarvam ārpitam ejat prāṇat pratiṣṭhitam ||6||<BR>
<BR>
(AVŚ_10,8.7a) ekacakraṃ vartata ekanemi sahasrākṣaraṃ pra puro ni paścā |<BR>
(AVŚ_10,8.7c) ardhena viśvaṃ bhuvanaṃ jajāna yad asyārdhaṃ kva tad babhūva ||7||<BR>
<BR>
(AVŚ_10,8.8a) pañcavāhī vahatyagram eṣāṃ praṣṭayo yuktā anusaṃvahanti |<BR>
(AVŚ_10,8.8c) ayātam asya dadṛśe na yātaṃ paraṃ nedīyo 'varaṃ davīyaḥ ||8||<BR>
<BR>
(AVŚ_10,8.9a) tiryagbilaś camasa ūrdhvabudhnas tasmin yaśo nihitaṃ viśvarūpam |<BR>
(AVŚ_10,8.9c) tad āsata ṛṣayaḥ sapta sākaṃ ye asya gopā mahato babhūvuḥ ||9||<BR>
<BR>
(AVŚ_10,8.10a) yā purastād yujyate yā ca paścād yā viśvato yujyate yā ca sarvataḥ |<BR>
(AVŚ_10,8.10c) yayā yajñaḥ prāṅ tāyate tāṃ tvā pṛchāmi katamā sā ṛcām ||10|| {26}<BR>
<BR>
(AVŚ_10,8.11a) yad ejati patati yac ca tiṣṭhati prāṇad aprāṇan nimiṣac ca yad bhuvat |<BR>
(AVŚ_10,8.11c) tad dādhāra pṛthivīṃ viśvarūpaṃ tat saṃbhūya bhavaty ekam eva ||11||<BR>
<BR>
(AVŚ_10,8.12a) anantaṃ vitataṃ purutrānantam antavac cā samante |<BR>
(AVŚ_10,8.12c) te nākapālaś carati vicinvan vidvān bhūtam uta bhavyam asya ||12||<BR>
<BR>
(AVŚ_10,8.13a) prajāpatiś carati garbhe antar adṛśyamāno bahudhā vi jāyate |<BR>
(AVŚ_10,8.13c) ardhena viśvaṃ bhuvanaṃ jajāna yad asyārdhaṃ katamaḥ sa ketuḥ ||13||<BR>
<BR>
(AVŚ_10,8.14a) ūrdhvaṃ bharantam udakaṃ kumbhenevodahāryam |<BR>
(AVŚ_10,8.14c) paśyanti sarve cakṣuṣā na sarve manasā viduḥ ||14||<BR>
<BR>
(AVŚ_10,8.15a) dūre pūrṇena vasati dūra ūnena hīyate |<BR>
(AVŚ_10,8.15c) mahad yakṣaṃ bhuvanasya madhye tasmai baliṃ rāṣṭrabhṛto bharanti ||15||<BR>
<BR>
(AVŚ_10,8.16a) yataḥ sūryaḥ udety astaṃ yatra ca gachati |<BR>
(AVŚ_10,8.16c) tad eva manye 'haṃ jyeṣṭhaṃ tad u nāty eti kiṃ cana ||16||<BR>
<BR>
(AVŚ_10,8.17a) ye arvāṅ madhya uta vā purāṇaṃ vedaṃ vidvāṃsam abhito vadanti |<BR>
(AVŚ_10,8.17c) ādityam eva te pari vadanti sarve agniṃ dvitīyaṃ trivṛtaṃ ca haṃsam ||17||<BR>
<BR>
(AVŚ_10,8.18a) sahasrāhṇyaṃ viyatāv asya pakṣau harer haṃsasya patataḥ svargam |<BR>
(AVŚ_10,8.18c) sa devānt sarvān urasy upadadya saṃpaśyan yāti bhuvanāni viśvā ||18||<BR>
<BR>
(AVŚ_10,8.19a) satyenordhvas tapati brahmaṇārvāṅ vi paśyati |<BR>
(AVŚ_10,8.19c) prāṇena tiryaṅ prāṇati yasmin jyeṣṭham adhi śritam ||19||<BR>
<BR>
(AVŚ_10,8.20a) yo vai te vidyād araṇī yābhyāṃ nirmathyate vasu |<BR>
(AVŚ_10,8.20c) sa vidvān jyeṣṭhaṃ manyeta sa vidyād brāhmaṇaṃ mahat ||20|| {27}<BR>
<BR>
(AVŚ_10,8.21a) apād agre sam abhavat so agre svar ābharat |<BR>
(AVŚ_10,8.21c) catuṣpād bhūtvā bhogyaḥ sarvam ādatta bhojanam ||21||<BR>
<BR>
(AVŚ_10,8.22a) bhogyo bhavad atho annam adad bahu |<BR>
(AVŚ_10,8.22c) yo devam uttarāvantam upāsātai sanātanam ||22||<BR>
<BR>
(AVŚ_10,8.23a) sanātanam enam āhur utādya syāt punarṇavaḥ |<BR>
(AVŚ_10,8.23c) ahorātre pra jāyete anyo anyasya rūpayoḥ ||23||<BR>
<BR>
(AVŚ_10,8.24a) śataṃ sahasram ayutaṃ nyarbudam asaṃkhyeyaṃ svam asmin niviṣṭam |<BR>
(AVŚ_10,8.24c) tad asya ghnanty abhipaśyata eva tasmād devo rocat eṣa etat ||24||<BR>
<BR>
(AVŚ_10,8.25a) bālād ekam aṇīyaskam utaikaṃ neva dṛśyate |<BR>
(AVŚ_10,8.25c) tataḥ pariṣvajīyasī devatā sā mama priyā ||25||<BR>
<BR>
(AVŚ_10,8.26a) iyaṃ kalyāṇy ajarā martyasyāmṛtā gṛhe |<BR>
(AVŚ_10,8.26c) yasmai kṛtā śaye sa yaś cakāra jajāra saḥ ||26||<BR>
<BR>
(AVŚ_10,8.27a) tvaṃ strī tvaṃ pumān asi tvaṃ kumāra uta vā kumārī||<BR>
(AVŚ_10,8.27b) tvaṃ jīrṇo daṇḍena vañcasi tvaṃ jāto bhavasi viśvatomukhaḥ ||27||<BR>
<BR>
(AVŚ_10,8.28a) utaiṣāṃ pitota vā putra eṣām utaiṣāṃ jyeṣṭha uta vā kaniṣṭhaḥ |<BR>
(AVŚ_10,8.28c) eko ha devo manasi praviṣṭaḥ prathamo jātaḥ sa u garbhe antaḥ ||28||<BR>
<BR>
(AVŚ_10,8.29a) pūrṇāt pūrṇam ud acati pūrṇaṃ pūrṇena sicyate |<BR>
(AVŚ_10,8.29c) uto tad adya vidyāma yatas tat pariṣicyate ||29||<BR>
<BR>
(AVŚ_10,8.30a) eṣā sanatnī sanam eva jātaiṣā purāṇī pari sarvaṃ babhūva |<BR>
(AVŚ_10,8.30c) mahī devy uṣaso vibhātī saikenaikena miṣatā vi caṣṭe ||30|| {28}<BR>
<BR>
(AVŚ_10,8.31a) avir vai nāma devatartenāste parīvṛtā |<BR>
(AVŚ_10,8.31c) tasyā rūpeṇeme vṛkṣā haritā haritasrajaḥ ||31||<BR>
<BR>
(AVŚ_10,8.32a) anti santaṃ na jahāty anti santaṃ na paśyati |<BR>
(AVŚ_10,8.32c) devasya paśya kāvyaṃ na mamāra na jīryati ||32||<BR>
<BR>
(AVŚ_10,8.33a) apūrveṇeṣitā vācas tā vadanti yathāyatham |<BR>
(AVŚ_10,8.33c) vadantīr yatra gachanti tad āhur brāhmaṇaṃ mahat ||33||<BR>
<BR>
(AVŚ_10,8.34a) yatra devāś ca manuṣyāś cārā nābhāv iva śritāḥ |<BR>
(AVŚ_10,8.34c) apāṃ tvā puṣpaṃ pṛchāmi yatra tan māyayā hitam ||34||<BR>
<BR>
(AVŚ_10,8.35a) yebhir vāta iṣitaḥ pravāti ye dadante pañca diśaḥ sadhrīcīḥ |<BR>
(AVŚ_10,8.35c) ya āhutim atyamanyanta devā apāṃ netāraḥ katame ta āsan ||35||<BR>
<BR>
(AVŚ_10,8.36a) imām eṣāṃ pṛthivīṃ vasta eko 'ntarikṣaṃ pary eko babhūva |<BR>
(AVŚ_10,8.36c) divam eṣāṃ dadate yo vidhartā viśvā āśāḥ prati rakṣanty eke ||36||<BR>
<BR>
(AVŚ_10,8.37a) yo vidyāt sūtraṃ vitataṃ yasminn otāḥ prajā imāḥ |<BR>
(AVŚ_10,8.37c) sūtraṃ sūtrasya yo vidyād sa vidyād brāhmaṇaṃ mahat ||37||<BR>
<BR>
(AVŚ_10,8.38a) vedāhaṃ sūtraṃ vitataṃ yasminn otāḥ prajā imāḥ |<BR>
(AVŚ_10,8.38c) sūtraṃ sūtrasyāhaṃ vedātho yad brāhmaṇaṃ mahad ||38||<BR>
<BR>
(AVŚ_10,8.39a) yad antarā dyāvāpṛthivī agnir ait pradahan viśvadāvyaḥ |<BR>
(AVŚ_10,8.39c) yatrātiṣṭhann ekapatnīḥ parastāt kvevāsīn mātariśvā tadānīm ||39||<BR>
<BR>
(AVŚ_10,8.40a) apsv āsīn mātariśvā praviṣṭaḥ praviṣṭā devāḥ salilāny āsan||<BR>
(AVŚ_10,8.40b) bṛhan ha tasthau rajaso vimānaḥ pavamāno harita ā viveśa ||40||<BR>
<BR>
(AVŚ_10,8.41a) uttareṇeva gayatrīm amṛte 'dhi vi cakrame |<BR>
(AVŚ_10,8.41c) sāmnā ye sāma saṃvidur ajas tad dadṛśe kva ||41||<BR>
<BR>
(AVŚ_10,8.42a) niveśanaḥ saṃgamano vasūnāṃ deva iva savitā satyadharmā |<BR>
(AVŚ_10,8.42c) indro na tasthau samare dhanānām ||42||<BR>
<BR>
(AVŚ_10,8.43a) puṇḍarīkaṃ navadvāraṃ tribhir guṇebhir āvṛtam |<BR>
(AVŚ_10,8.43c) tasmin yad yakṣam ātmanvat tad vai brahmavido viduḥ ||43||<BR>
<BR>
(AVŚ_10,8.44a) akāmo dhīro amṛtaḥ svayaṃbhū rasena tṛpto na kutaś canonaḥ |<BR>
(AVŚ_10,8.44c) tam eva vidvān na bibhāya mṛtyor ātmānaṃ dhīram ajaraṃ yuvānam ||44|| {29}<BR>
<BR>
<BR>
<BR>
(AVŚ_10,9.1a) aghāyatām api nahyā mukhāni sapatneṣu vajram arpayaitam |<BR>
(AVŚ_10,9.1c) indreṇa dattā prathamā śataudanā bhrātṛvyaghnī yajamānasya gātuḥ ||1||<BR>
<BR>
(AVŚ_10,9.2a) vediṣ ṭe carma bhavatu barhir lomāni yāni te |<BR>
(AVŚ_10,9.2c) eṣā tvā raśanāgrabhīd grāvā tvaiṣo 'dhi nṛtyatu ||2||<BR>
<BR>
(AVŚ_10,9.3a) bālās te prokṣaṇīḥ santu jīhvā saṃ mārṣṭu aghnye |<BR>
(AVŚ_10,9.3c) śuddhā tvaṃ yajñiyā bhūtvā divaṃ prehi śataudane ||3||<BR>
<BR>
(AVŚ_10,9.4a) yaḥ śataudanāṃ pacati kāmapreṇa sa kalpate |<BR>
(AVŚ_10,9.4c) prītā hy asya ṛtvijaḥ sarve yanti yathāyatham ||4||<BR>
<BR>
(AVŚ_10,9.5a) sa svargam ā rohati yatrādas tridivaṃ divaḥ |<BR>
(AVŚ_10,9.5c) apūpanābhiṃ kṛtvā yo dadāti śataudanām ||5||<BR>
(AVŚ_10,9.6a) sa tāṃl lokānt sam āpnoti ye divyā ye ca pārthivāḥ |<BR>
(AVŚ_10,9.6c) hiraṇyajyotiṣaṃ kṛtvā yo dadāti śataudanām ||6||<BR>
<BR>
(AVŚ_10,9.7a) ye te devi śamitāraḥ paktāro ye ca te janāḥ |<BR>
(AVŚ_10,9.7c) te tvā sarve gopsyanti maibhyo bhaiṣīḥ śataudane ||7||<BR>
<BR>
(AVŚ_10,9.8a) vasavas tvā dakṣiṇata uttarān marutas tvā |<BR>
(AVŚ_10,9.8c) ādityāḥ paścād gopsyanti sāgniṣṭomam ati drava ||8||<BR>
<BR>
(AVŚ_10,9.9a) devāḥ pitaro manuṣyā gandharvāpsarasaś ca ye |<BR>
(AVŚ_10,9.9c) te tvā sarve gopsyanti sātirātram ati drava ||9||<BR>
<BR>
(AVŚ_10,9.10a) antarikṣaṃ divaṃ bhūmim ādityān maruto diśaḥ |<BR>
(AVŚ_10,9.10c) lokānt sa sarvān āpnoti yo dadāti śataudanām ||10|| {30}<BR>
<BR>
(AVŚ_10,9.11a) ghṛtaṃ prokṣantī subhagā devī devān gamiṣyati |<BR>
(AVŚ_10,9.11c) paktāram aghnye mā hiṃsīr divaṃ prehi śataudane ||11||<BR>
<BR>
(AVŚ_10,9.12a) ye devā diviṣado antarikṣasadaś ca ye ye ceme bhūmyām adhi |<BR>
(AVŚ_10,9.12c) tebhyas tvaṃ dhukṣva sarvadā kṣīraṃ sarpir atho madhu ||12||<BR>
<BR>
(AVŚ_10,9.13a) yat te śiro yat te mukhaṃ yau karṇau ye ca te hanū |<BR>
(AVŚ_10,9.13c) āmikṣāṃ duhratāṃ dātre kṣīraṃ sarpir atho madhu ||13||<BR>
<BR>
(AVŚ_10,9.14a) yau ta oṣṭhau ye nāsike ye śṛṅge ye ca te 'kṣiṇī |<BR>
(AVŚ_10,9.14c) āmikṣāṃ duhratāṃ dātre kṣīraṃ sarpir atho madhu ||14||<BR>
<BR>
(AVŚ_10,9.15a) yat te klomā yad dhṛdayaṃ purītat sahakaṇṭhikā |<BR>
(AVŚ_10,9.15c) āmikṣāṃ duhratāṃ dātre kṣīraṃ sarpir atho madhu ||15||<BR>
<BR>
(AVŚ_10,9.16a) yat te yakṛd ye matasne yad āntram yāś ca te gudāḥ |<BR>
(AVŚ_10,9.16c) āmikṣāṃ duhratāṃ dātre kṣīraṃ sarpir atho madhu ||16||<BR>
<BR>
(AVŚ_10,9.17a) yas te plāśir yo vaniṣṭhur yau kukṣī yac ca carma te |<BR>
(AVŚ_10,9.17c) āmikṣāṃ duhratāṃ dātre kṣīraṃ sarpir atho madhu ||17||<BR>
<BR>
(AVŚ_10,9.18a) yat te majjā yad asthi yan maṃsaṃ yac ca lohitam |<BR>
(AVŚ_10,9.18c) āmikṣāṃ duhratāṃ dātre kṣīraṃ sarpir atho madhu ||18||<BR>
<BR>
(AVŚ_10,9.19a) yau te bāhū ye doṣaṇī yāv aṃsau yā ca te kakut |<BR>
(AVŚ_10,9.19c) āmikṣāṃ duhratāṃ dātre kṣīraṃ sarpir atho madhu ||19||<BR>
<BR>
(AVŚ_10,9.20a) yās te grīvā ye skandhā yāḥ pṛṣṭīr yāś ca parśavaḥ |<BR>
(AVŚ_10,9.20c) āmikṣāṃ duhratāṃ dātre kṣīraṃ sarpir atho madhu ||20|| {31}<BR>
<BR>
(AVŚ_10,9.21a) yau ta urū aṣṭhīvantau ye śroṇī yā ca te bhasat |<BR>
(AVŚ_10,9.21c) āmikṣāṃ duhratāṃ dātre kṣīraṃ sarpir atho madhu ||21||<BR>
<BR>
(AVŚ_10,9.22a) yat te puchaṃ ye te bālā yad ūdho ye ca te stanāḥ |<BR>
(AVŚ_10,9.22c) āmikṣāṃ duhratāṃ dātre kṣīraṃ sarpir atho madhu ||22||<BR>
<BR>
(AVŚ_10,9.23a) yās te jaṅghāḥ yāḥ kuṣṭhikā ṛcharā ye ca te śaphāḥ |<BR>
(AVŚ_10,9.23c) āmikṣāṃ duhratāṃ dātre kṣīraṃ sarpir atho madhu ||23||<BR>
<BR>
(AVŚ_10,9.24a) yat te carma śataudane yāni lomāny aghnye |<BR>
(AVŚ_10,9.24c) āmikṣāṃ duhratāṃ dātre kṣīraṃ sarpir atho madhu ||24||<BR>
<BR>
(AVŚ_10,9.25a) kroḍau te stāṃ purodāśāv ājyenābhighāritau |<BR>
(AVŚ_10,9.25c) tau pakṣau devi kṛtvā sā paktāraṃ divaṃ vaha ||25||<BR>
<BR>
(AVŚ_10,9.26a) ulūkhale musale yaś ca carmaṇi yo vā śūrpe taṇḍulaḥ kaṇaḥ |<BR>
(AVŚ_10,9.26c) yaṃ vā vāto mātariśvā pavamāno mamāthāgniṣ ṭad dhotā suhutaṃ kṛṇotu ||26||<BR>
<BR>
(AVŚ_10,9.27a) apo devīr madhumatīr ghṛtaścuto brahmaṇāṃ hasteṣu prapṛthak sādayāmi |<BR>
(AVŚ_10,9.27c) yatkāma idam abhiṣiñcāmi vo 'haṃ tan me sarvaṃ saṃ padyatāṃ vayaṃ syāma patayo rayīṇām ||27|| {32}<BR>
<BR>
<BR>
<BR>
(AVŚ_10,10.1a) namas te jāyamānāyai jātāyā uta te namaḥ |<BR>
(AVŚ_10,10.1c) bālebhyaḥ śaphebhyo rūpāyāghnye te namaḥ ||1||<BR>
<BR>
(AVŚ_10,10.2a) yo vidyāt sapta pravataḥ sapta vidyāt parāvataḥ |<BR>
(AVŚ_10,10.2c) śiro yajñasya yo vidyāt sa vaśāṃ prati gṛhṇīyāt ||2||<BR>
<BR>
(AVŚ_10,10.3a) vedāhaṃ sapta pravataḥ sapta veda parāvataḥ |<BR>
(AVŚ_10,10.3c) śiro yajñasyāhaṃ veda somaṃ cāsyāṃ vicakṣaṇam ||3||<BR>
<BR>
(AVŚ_10,10.4a) yayā dyaur yayā pṛthivī yayāpo gupitā imāḥ |<BR>
(AVŚ_10,10.4c) vaśāṃ sahasradhārāṃ brahmaṇāchāvadāmasi ||4||<BR>
<BR>
(AVŚ_10,10.5a) śataṃ kaṃsāḥ śataṃ dogdhāraḥ śataṃ goptāro adhi pṛṣṭhe asyāḥ |<BR>
(AVŚ_10,10.5c) ye devās tasyāṃ prāṇanti te vaśāṃ vidur ekadhā ||5||<BR>
<BR>
(AVŚ_10,10.6a) yajñapadīrākṣīrā svadhāprāṇā mahīlukā |<BR>
(AVŚ_10,10.6c) vaśā parjanyapatnī devāṃ apy eti brahmaṇā ||6||<BR>
<BR>
(AVŚ_10,10.7a) anu tvāgniḥ prāviśad anu somo vaśe tvā |<BR>
(AVŚ_10,10.7c) ūdhas te bhadre parjanyo vidyutas te stanā vaśe ||7||<BR>
<BR>
(AVŚ_10,10.8a) apas tvaṃ dhukṣe prathamā urvarā aparā vaśe |<BR>
(AVŚ_10,10.8c) tṛtīyaṃ rāṣṭraṃ dhukṣe 'nnaṃ kṣīraṃ vaśe tvam ||8||<BR>
<BR>
(AVŚ_10,10.9a) yad ādityair hūyamānopātiṣṭha ṛtavari |<BR>
(AVŚ_10,10.9c) indraḥ sahasraṃ pātrānt somaṃ tvāpāyayad vaśe ||9||<BR>
<BR>
(AVŚ_10,10.10a) yad anūcīndram air āt tvā ṛṣabho 'hvayat |<BR>
(AVŚ_10,10.10c) tasmāt te vṛtrahā payaḥ kṣīraṃ kruddho 'harad vaśe ||10|| {33}<BR>
<BR>
(AVŚ_10,10.11a) yat te kruddho dhanapatir ā kṣīram aharad vaśe |<BR>
(AVŚ_10,10.11c) idaṃ tad adya nākas triṣu pātreṣu rakṣati ||11||<BR>
<BR>
(AVŚ_10,10.12a) triṣu pātreṣu taṃ somam ā devy aharad vaśā |<BR>
(AVŚ_10,10.12c) atharvā yatra dīkṣito barhiṣy āsta hiraṇyaye ||12||<BR>
<BR>
(AVŚ_10,10.13a) saṃ hi somenāgata sam u sarveṇa padvatā |<BR>
(AVŚ_10,10.13c) vaśā samudram adhy aṣṭhad gandharvaiḥ kalibhiḥ saha ||13||<BR>
<BR>
(AVŚ_10,10.14a) saṃ hi vātenāgata sam u sarvaiḥ patatribhiḥ |<BR>
(AVŚ_10,10.14c) vaśā samudre prānṛtyad ṛcaḥ sāmāni bibhratī ||14||<BR>
<BR>
(AVŚ_10,10.15a) saṃ hi sūryeṇāgata sam u sarveṇa cakṣuṣā |<BR>
(AVŚ_10,10.15c) vaśā samudram aty akhyad bhadrā jyotīṃṣi bibhratī ||15||<BR>
<BR>
(AVŚ_10,10.16a) abhīvṛtā hiraṇyena yad atiṣṭha ṛtāvari |<BR>
(AVŚ_10,10.16c) aśvaḥ samudro bhūtvādhy askandad vaśe tvā ||16||<BR>
<BR>
(AVŚ_10,10.17a) tad bhadrāḥ sam agachanta vaśā deṣṭry atho svadhā |<BR>
(AVŚ_10,10.17c) atharvā yatra dīkṣito barhiṣy āsta hiraṇyaye ||17||<BR>
<BR>
(AVŚ_10,10.18a) vaśā mātā rājanyasya vaśā mātā svadhe tava |<BR>
(AVŚ_10,10.18c) vaśāyā yajña āyudhaṃ tataś cittam ajāyata ||18||<BR>
<BR>
(AVŚ_10,10.19a) ūrdhvo bindur ud acarad brahmaṇaḥ kakudād adhi |<BR>
(AVŚ_10,10.19c) tatas tvaṃ jajñiṣe vaśe tato hotājāyata ||19||<BR>
<BR>
(AVŚ_10,10.20a) āsnas te gāthā abhavann uṣṇihābhyo balaṃ vaśe |<BR>
(AVŚ_10,10.20c) pājasyāj jajñe yajña stanebhyo raśmayas tava ||20|| {34}<BR>
<BR>
(AVŚ_10,10.21a) īrmābhyām ayanaṃ jātaṃ sakthibhyāṃ ca vaśe tava |<BR>
(AVŚ_10,10.21c) āntrebhyo jajñire atrā udarād adhi vīrudhaḥ ||21||<BR>
<BR>
(AVŚ_10,10.22a) yad udaraṃ varuṇasyānuprāviśathā vaśe |<BR>
(AVŚ_10,10.22c) tatas tvā brahmod ahvayat sa hi netram avet tava ||22||<BR>
<BR>
(AVŚ_10,10.23a) sarve garbhād avepanta jāyamānād asūsvaḥ |<BR>
(AVŚ_10,10.23c) sasūva hi tām āhu vaśeti brahmabhiḥ kḷptaḥ sa hy asyā bandhuḥ ||23||<BR>
<BR>
(AVŚ_10,10.24a) yudha ekaḥ saṃ sṛjati yo asyā eka id vaśī |<BR>
(AVŚ_10,10.24c) tarāṃsi yajñā abhavan tarasāṃ cakṣur abhavad vaśā ||24||<BR>
<BR>
(AVŚ_10,10.25a) vaśā yajñaṃ praty agṛhṇād vaśā sūryam adhārayat |<BR>
(AVŚ_10,10.25c) vaśāyām antar aviśad odano brahmaṇā saha ||25||<BR>
<BR>
(AVŚ_10,10.26a) vaśām evāmṛtam āhur vaśāṃ mṛtyum upāsate |<BR>
(AVŚ_10,10.26c) vaśedaṃ sarvam abhavad devā manuṣyā asurāḥ pitara ṛṣayaḥ ||26||<BR>
<BR>
(AVŚ_10,10.27a) ya evaṃ vidyāt sa vaśāṃ prati gṛhṇīyāt |<BR>
(AVŚ_10,10.27c) tathā hi yajñaḥ sarvapād duhe dātre 'napasphuran ||27||<BR>
<BR>
(AVŚ_10,10.28a) tisro jihvā varuṇasyāntar dīdyaty āsani |<BR>
(AVŚ_10,10.28c) tāsāṃ yā madhye rājati sā vaśā duṣpratigrahā ||28||<BR>
<BR>
(AVŚ_10,10.29a) caturdhā reto abhavad vaśāyāḥ |<BR>
(AVŚ_10,10.29c) āpas turīyam amṛtaṃ turīyaṃ yajñas turīyaṃ paśavas turīyam ||29||<BR>
<BR>
(AVŚ_10,10.30a) vaśā dyaur vaśā pṛthivī vaśā viṣṇuḥ prajāpatiḥ |<BR>
(AVŚ_10,10.30c) vaśāyā dugdham apibant sādhyā vasavaś ca ye ||30||<BR>
<BR>
(AVŚ_10,10.31a) vaśāyā dugdhaṃ pītvā sādhyā vasavaś ca ye |<BR>
(AVŚ_10,10.31c) te vai bradhnasya viṣṭapi payo asyā upāsate ||31||<BR>
<BR>
(AVŚ_10,10.32a) somam enām eke duhre ghṛtam eka upāsate |<BR>
(AVŚ_10,10.32c) ya evaṃ viduṣe vaśāṃ dadus te gatās tridivaṃ divaḥ ||32||<BR>
<BR>
(AVŚ_10,10.33a) brāhmaṇebhyo vaśāṃ dattvā sarvāṃl lokānt sam aśnute |<BR>
(AVŚ_10,10.33c) ṛtaṃ hy asyām ārpitam api brahmātho tapaḥ ||33||<BR>
<BR>
(AVŚ_10,10.34a) vaśāṃ devā upa jīvanti vaśāṃ manuṣyā uta |<BR>
(AVŚ_10,10.34c) vaśedaṃ sarvam abhavad yāvat sūryo vipaśyati ||34|| {35}<BR>
<BR>
<BR>
<BR>
<BR>
(AVŚ_11,1.1a) agne jāyasvāditir nāthiteyaṃ brahmaudanaṃ pacati putrakāmā |<BR>
(AVŚ_11,1.1c) saptaṛṣayo bhūtakṛtas te tvā manthantu prajayā saheha ||1||<BR>
<BR>
(AVŚ_11,1.2a) kṛṇuta dhūmaṃ vṛṣaṇaḥ sakhāyo 'droghāvitā vācam acha |<BR>
(AVŚ_11,1.2c) ayam agniḥ pṛtanāṣāṭ suvīro yena devā asahanta dasyūn ||2||<BR>
<BR>
(AVŚ_11,1.3a) agne 'janiṣṭhā mahate vīryāya brahmaudanāya paktave jātavedaḥ |<BR>
(AVŚ_11,1.3c) saptaṛṣayo bhūtakṛtas te tvājījanann asyai rayiṃ sarvavīraṃ ni yacha ||3||<BR>
<BR>
(AVŚ_11,1.4a) samiddho agne samidhā sam idhyasva vidvān devān yajñiyāṃ eha vakṣaḥ |<BR>
(AVŚ_11,1.4c) tebhyo haviḥ śrapayaṃ jātaveda uttamaṃ nākam adhi rohayemam ||4||<BR>
<BR>
(AVŚ_11,1.5a) tredhā bhāgo nihito yaḥ purā vo devānāṃ pitṝṇāṃ martyānām |<BR>
(AVŚ_11,1.5c) aṃśāṃ jānīdhvaṃ vi bhajāmi tān vo yo devānāṃ sa imāṃ pārayāti ||5||<BR>
<BR>
(AVŚ_11,1.6a) agne sahasvān abhibhūr abhīd asi nīco ny ubja dviṣataḥ sapatnān |<BR>
(AVŚ_11,1.6c) iyaṃ mātrā mīyamānā mitā ca sajātāṃs te balihṛtaḥ kṛṇotu ||6||<BR>
<BR>
(AVŚ_11,1.7a) sākaṃ sajātaiḥ payasā sahaidhy ud ubjaināṃ mahate vīryāya |<BR>
(AVŚ_11,1.7c) ūrdhvo nākasyādhi roha viṣṭapaṃ svargo loka iti yaṃ vadanti ||7||<BR>
<BR>
(AVŚ_11,1.8a) iyaṃ mahī prati gṛhṇātu carma pṛthivī devī sumanasyamānā |<BR>
(AVŚ_11,1.8c) atha gachema sukṛtasya lokam ||8||<BR>
<BR>
(AVŚ_11,1.9a) etau grāvāṇau sayujā yuṅdhi carmaṇi nirbindhy aṃśūn yajamānāya sādhu |<BR>
(AVŚ_11,1.9c) avaghnatī ni jahi ya imāṃ pṛtanyava ūrdhvaṃ prajām udbharanty ud ūha ||9||<BR>
<BR>
(AVŚ_11,1.10a) gṛhāṇa grāvāṇau sakṛtau vīra hasta ā te devā yajñiyā yajñam aguḥ |<BR>
(AVŚ_11,1.10c) trayo varā yatamāṃs tvaṃ vṛṇīṣe tās te samṛddhīr iha rādhayāmi ||10|| {1}<BR>
<BR>
(AVŚ_11,1.11a) iyaṃ te dhītir idam u te janitraṃ gṛhṇātu tvām aditiḥ śūraputrā |<BR>
(AVŚ_11,1.11c) parā punīhi ya imāṃ pṛtanyavo 'syai rayiṃ sarvavīraṃ ni yacha ||11||<BR>
<BR>
(AVŚ_11,1.12a) upaśvase druvaye sīdatā yūyaṃ vi vicyadhvaṃ yajñiyāsas tuṣaiḥ |<BR>
(AVŚ_11,1.12c) śriyā samānān ati sarvānt syāmādhaspadaṃ dviṣatas pādayāmi ||12||<BR>
<BR>
(AVŚ_11,1.13a) parehi nāri punar ehi kṣipram apāṃ tvā goṣṭho adhy arukṣad bharāya |<BR>
(AVŚ_11,1.13c) tāsāṃ gṛhṇītād yatamā yajñiyā asan vibhājya dhīrītarā jahītāt ||13||<BR>
<BR>
(AVŚ_11,1.14a) emā agur yoṣitaḥ śumbhamānā ut tiṣṭha nāri tavasaṃ rabhasva |<BR>
(AVŚ_11,1.14c) supatnī patyā prajayā prajāvaty ā tvāgan yajñaḥ prati kumbhaṃ gṛbhāya ||14||<BR>
<BR>
(AVŚ_11,1.15a) ūrjo bhāgo nihito yaḥ purā va ṛṣipraśiṣṭāpa ā bharaitāḥ |<BR>
(AVŚ_11,1.15c) ayaṃ yajño gātuvin nāthavit prajāvid ugraḥ paśuvid vīravid vo astu ||15||<BR>
<BR>
(AVŚ_11,1.16a) agne carur yajñiyas tvādhy arukṣac chucis tapiṣṭhas tapasā tapainam |<BR>
(AVŚ_11,1.16c) ārṣeyā daivā abhisaṃgatya bhāgam imaṃ tapiṣṭhā ṛtubhis tapantu ||16||<BR>
<BR>
(AVŚ_11,1.17a) śuddhāḥ pūtā yoṣito yajñiyā imā āpaś carum ava sarpantu śubhrāḥ |<BR>
(AVŚ_11,1.17c) aduḥ prajāṃ bahulāṃ paśūn naḥ paktaudanasya sukṛtām etu lokam ||17||<BR>
<BR>
(AVŚ_11,1.18a) brahmaṇā śuddhā uta pūtā ghṛtena somasyāṃśavas taṇḍulā yajñiyā ime |<BR>
(AVŚ_11,1.18c) apaḥ pra viśata prati gṛhṇātu vaś carur imaṃ paktvā sukṛtām eta lokam ||18||<BR>
<BR>
(AVŚ_11,1.19a) uruḥ prathasva mahatā mahimnā sahasrapṛṣṭhaḥ sukṛtasya loke |<BR>
(AVŚ_11,1.19c) pitāmahāḥ pitaraḥ prajopajāhaṃ paktā pañcadaśas te asmi ||19||<BR>
<BR>
(AVŚ_11,1.20a) sahasrapṛṣṭhaḥ śatadhāro akṣito brahmaudano devayānaḥ svargaḥ |<BR>
(AVŚ_11,1.20c) amūṃs ta ā dadhāmi prajayā reṣayainān balihārāya mṛḍatān mahyam eva ||20|| {2}<BR>
<BR>
(AVŚ_11,1.21a) udehi vediṃ prajayā vardhayaināṃ nudasva rakṣaḥ prataraṃ dhehy enām |<BR>
(AVŚ_11,1.21c) śriyā samānān ati sarvānt syāmādhaspadaṃ dviṣatas pādayāmi ||21||<BR>
<BR>
(AVŚ_11,1.22a) abhyāvartasva paśubhiḥ sahaināṃ pratyaṅṅ enāṃ devatābhiḥ sahaidhi |<BR>
(AVŚ_11,1.22c) mā tvā prāpac chapatho mābhicāraḥ sve kṣetre anamīvā vi rāja ||22||<BR>
<BR>
(AVŚ_11,1.23a) ṛtena taṣṭā manasā hitaiṣā brahmaudanasya vihitā vedir agre |<BR>
(AVŚ_11,1.23c) aṃsadhrīṃ śuddhām upa dhehi nāri tatraudanaṃ sādaya daivānām ||23||<BR>
<BR>
(AVŚ_11,1.24a) aditer hastāṃ srucam etāṃ dvitīyāṃ saptaṛṣayo bhūtakṛto yām akṛṇvan |<BR>
(AVŚ_11,1.24c) sā gātrāṇi viduṣy odanasya darvir vedyām adhy enaṃ cinotu ||24||<BR>
<BR>
(AVŚ_11,1.25a) śṛtaṃ tvā havyam upa sīdantu daivā niḥsṛpyāgneḥ punar enān pra sīda |<BR>
(AVŚ_11,1.25c) somena pūto jaṭhare sīda brahmaṇām ārṣeyās te mā riṣan prāśitāraḥ ||25||<BR>
<BR>
(AVŚ_11,1.26a) soma rājant saṃjñānam ā vapaibhyaḥ subrāhmaṇā yatame tvopasīdān |<BR>
(AVŚ_11,1.26c) ṛṣīn ārṣeyāṃs tapaso 'dhi jātān brahmaudane suhavā johavīmi ||26||<BR>
<BR>
(AVŚ_11,1.27a) śuddhāḥ pūtā yoṣito yajñiyā imā brahmaṇāṃ hasteṣu prapṛthak sādayāmi |<BR>
(AVŚ_11,1.27c) yatkāma idam abhiṣiñcāmi vo 'ham indro marutvānt sa dadād idaṃ me ||27||<BR>
<BR>
(AVŚ_11,1.28a) idaṃ me jyotir amṛtaṃ hiraṇyaṃ pakvaṃ kṣetrāt kāmadughā ma eṣā |<BR>
(AVŚ_11,1.28c) idaṃ dhanaṃ ni dadhe brāhmaṇeṣu kṛṇve panthāṃ pitṛṣu yaḥ svargaḥ ||28||<BR>
<BR>
(AVŚ_11,1.29a) agnau tuṣān ā vapa jātavedasi paraḥ kambūkāṃ apa mṛḍḍhi dūram |<BR>
(AVŚ_11,1.29c) etaṃ śuśruma gṛharājasya bhāgam atho vidma nirṛter bhāgadheyam ||29||<BR>
<BR>
(AVŚ_11,1.30a) śrāmyataḥ pacato viddhi sunvataḥ panthāṃ svargam adhi rohayainam |<BR>
(AVŚ_11,1.30c) yena rohāt param āpadya yad vaya uttamaṃ nākaṃ paramaṃ vyoma ||30|| {3}<BR>
<BR>
(AVŚ_11,1.31a) babhrer adhvaryo mukham etad vi mṛḍḍhy ājyāya lokaṃ kṛṇuhi pravidvān |<BR>
(AVŚ_11,1.31c) ghṛtena gātrānu sarvā vi mṛḍḍhi kṛṇve panthāṃ pitṛṣu yaḥ svargaḥ ||31||<BR>
<BR>
(AVŚ_11,1.32a) babhre rakṣaḥ samadam ā vapaibhyo 'brāhmaṇā yatame tvopasīdān |<BR>
(AVŚ_11,1.32c) purīṣiṇaḥ prathamānāḥ purastād ārṣeyās te mā riṣan prāśitāraḥ ||32||<BR>
<BR>
(AVŚ_11,1.33a) ārṣeyeṣu ni dadha odana tvā nānārṣeyāṇām apy asty atra |<BR>
(AVŚ_11,1.33c) agnir me goptā marutaś ca sarve viśve devā abhi rakṣantu pakvam ||33||<BR>
<BR>
(AVŚ_11,1.34a) yajñaṃ duhānaṃ sadam it prapīnaṃ pumāṃsaṃ dhenuṃ sadanaṃ rayīṇām |<BR>
(AVŚ_11,1.34c) prajāmṛtatvam uta dīrgham āyū rāyaś ca poṣair upa tvā sadema ||34||<BR>
<BR>
(AVŚ_11,1.35a) vṛṣabho 'si svarga ṛṣīn ārṣeyān gacha |<BR>
(AVŚ_11,1.35c) sukṛtāṃ loke sīda tatra nau saṃskṛtam ||35||<BR>
<BR>
(AVŚ_11,1.36a) samācinuṣvānusaṃprayāhy agne pathaḥ kalpaya devayānān |<BR>
(AVŚ_11,1.36c) etaiḥ sukṛtair anu gachema yajñaṃ nāke tiṣṭhantam adhi saptaraśmau ||36||<BR>
<BR>
(AVŚ_11,1.37a) yena devā jyotiṣā dyām udāyan brahmaudanaṃ paktvā sukṛtasya lokam |<BR>
(AVŚ_11,1.37c) tena geṣma sukṛtasya lokaṃ svar ārohanto abhi nākam uttamam ||37|| {4}<BR>
<BR>
<BR>
<BR>
(AVŚ_11,2.1a) bhavāśarvau mṛḍataṃ mābhi yātaṃ bhūtapatī paśupatī namo vām |<BR>
(AVŚ_11,2.1c) pratihitām āyatāṃ mā vi srāṣṭaṃ mā no hiṃsiṣṭaṃ dvipado mā catuṣpadaḥ ||1||<BR>
<BR>
(AVŚ_11,2.2a) śune kroṣṭre mā śarīrāṇi kartam aliklavebhyo gṛdhrebhyo ye ca kṛṣṇā aviṣyavaḥ |<BR>
(AVŚ_11,2.2c) makṣikās te paśupate vayāṃsi te vighase mā vidanta ||2||<BR>
<BR>
(AVŚ_11,2.3a) krandāya te prāṇāya yāś ca te bhava ropayaḥ |<BR>
(AVŚ_11,2.3c) namas te rudra kṛṇmaḥ sahasrākṣāyāmartya ||3||<BR>
<BR>
(AVŚ_11,2.4a) purastāt te namaḥ kṛṇma uttarād adharād uta |<BR>
(AVŚ_11,2.4c) abhīvargād divas pary antarikṣāya te namaḥ ||4||<BR>
<BR>
(AVŚ_11,2.5a) mukhāya te paśupate yāni cakṣūṃṣi te bhava |<BR>
(AVŚ_11,2.5c) tvace rūpāya saṃdṛśe pratīcīnāya te namaḥ ||5||<BR>
<BR>
(AVŚ_11,2.6a) aṅgebhyas ta udarāya jihvāyā āsyāya te |<BR>
(AVŚ_11,2.6c) dadbhyo gandhāya te namaḥ ||6||<BR>
<BR>
(AVŚ_11,2.7a) astrā nīlaśikhaṇḍena sahasrākṣeṇa vājinā |<BR>
(AVŚ_11,2.7c) rudreṇārdhakaghātinā tena mā sam arāmahi ||7||<BR>
<BR>
(AVŚ_11,2.8a) sa no bhavaḥ pari vṛṇaktu viśvata āpa ivāgniḥ pari vṛṇaktu no bhavaḥ |<BR>
(AVŚ_11,2.8c) mā no 'bhi māṃsta namo astv asmai ||8||<BR>
<BR>
(AVŚ_11,2.9a) catur namo aṣṭakṛtvo bhavāya daśa kṛtvaḥ paśupate namas te |<BR>
(AVŚ_11,2.9c) taveme pañca paśavo vibhaktā gāvo aśvāḥ puruṣā ajāvayaḥ ||9||<BR>
<BR>
(AVŚ_11,2.10a) tava catasraḥ pradiśas tava dyaus tava pṛthivī tavedam ugrorv antarikṣam |<BR>
(AVŚ_11,2.10c) tavedaṃ sarvam ātmanvad yat prāṇat pṛthivīm anu ||10|| {5}<BR>
<BR>
(AVŚ_11,2.11a) uruḥ kośo vasudhānas tavāyaṃ yasminn imā viśvā bhuvanāny antaḥ |<BR>
(AVŚ_11,2.11c) sa no mṛḍa paśupate namas te paraḥ kroṣṭāro abhibhāḥ śvānaḥ paro yantv agharudo vikeśyaḥ ||11||<BR>
<BR>
(AVŚ_11,2.12a) dhanur bibharṣi haritaṃ hiraṇyayaṃ sahasraghniṃ śatavadhaṃ śikhaṇḍin |<BR>
(AVŚ_11,2.12c) rudrasyeṣuś carati devahetis tasyai namo yatamasyāṃ diśītaḥ ||12||<BR>
<BR>
(AVŚ_11,2.13a) yo 'bhiyāto nilayate tvāṃ rudra nicikīrṣati |<BR>
(AVŚ_11,2.13c) paścād anuprayuṅkṣe taṃ viddhasya padanīr iva ||13||<BR>
<BR>
(AVŚ_11,2.14a) bhavārudrau sayujā saṃvidānāv ubhāv ugrau carato vīryāya |<BR>
(AVŚ_11,2.14c) tābhyāṃ namo yatamasyāṃ diśītaḥ ||14||<BR>
<BR>
(AVŚ_11,2.15a) namas te astv āyate namo astu parāyate |<BR>
(AVŚ_11,2.15c) namas te rudra tiṣṭhata āsīnāyota te namaḥ ||15||<BR>
<BR>
(AVŚ_11,2.16a) namaḥ sāyaṃ namaḥ prātar namo rātryā namo divā |<BR>
(AVŚ_11,2.16c) bhavāya ca śarvāya cobhābhyām akaraṃ namaḥ ||16||<BR>
<BR>
(AVŚ_11,2.17a) sahasrākṣam atipaśyaṃ purastād rudram asyantaṃ bahudhā vipaścitam |<BR>
(AVŚ_11,2.17c) mopārāma jihvayeyamānam ||17||<BR>
<BR>
(AVŚ_11,2.18a) śyāvāśvaṃ kṛṣṇam asitaṃ mṛṇantaṃ bhīmaṃ rathaṃ keśinaḥ pādayantam |<BR>
(AVŚ_11,2.18c) pūrve pratīmo namo astv asmai ||18||<BR>
<BR>
(AVŚ_11,2.19a) mā no 'bhi srā matyaṃ devahetiṃ mā naḥ krudhaḥ paśupate namas te |<BR>
(AVŚ_11,2.19c) anyatrāsmad divyāṃ śākhāṃ vi dhūnu ||19||<BR>
<BR>
(AVŚ_11,2.20a) mā no hiṃsīr adhi no brūhi pari ṇo vṛṅdhi mā krudhaḥ |<BR>
(AVŚ_11,2.20c) mā tvayā sam arāmahi ||20|| {6}<BR>
<BR>
(AVŚ_11,2.21a) mā no goṣu puruṣeṣu mā gṛdho no ajāviṣu |<BR>
(AVŚ_11,2.21c) anyatrogra vi vartaya piyārūṇāṃ prajāṃ jahi ||21||<BR>
<BR>
(AVŚ_11,2.22a) yasya takmā kāsikā hetir ekam aśvasyeva vṛṣaṇaḥ kranda eti |<BR>
(AVŚ_11,2.22c) abhipūrvaṃ nirṇayate namo astv asmai ||22||<BR>
<BR>
(AVŚ_11,2.23a) yo 'ntarikṣe tiṣṭhati viṣṭabhito 'yajvanaḥ pramṛṇan devapīyūn |<BR>
(AVŚ_11,2.23c) tasmai namo daśabhiḥ śakvarībhiḥ ||23||<BR>
<BR>
(AVŚ_11,2.24a) tubhyam āraṇyāḥ paśavo mṛgā vane hitā haṃsāḥ suparṇāḥ śakunā vayāṃsi |<BR>
(AVŚ_11,2.24c) tava yakṣaṃ paśupate apsv antas tubhyaṃ kṣaranti divyā āpo vṛdhe ||24||<BR>
<BR>
(AVŚ_11,2.25a) śiṃśumārā ajagarāḥ purīkayā jaṣā matsyā rajasā yebhyo asyasi |<BR>
(AVŚ_11,2.25c) na te dūraṃ na pariṣṭhāsti te bhava sadyaḥ sarvāṃ pari paśyasi bhūmiṃ pūrvasmād dhaṃsy uttarasmint samudre ||25||<BR>
<BR>
(AVŚ_11,2.26a) mā no rudra takmanā mā viṣeṇa mā naḥ saṃ srā divyenāgninā |<BR>
(AVŚ_11,2.26c) anyatrāsmad vidyutaṃ pātayaitām ||26||<BR>
<BR>
(AVŚ_11,2.27a) bhavo divo bhava īśe pṛthivyā bhava ā papra urv antarikṣam |<BR>
(AVŚ_11,2.27c) tasyai namo yatamasyāṃ diśītaḥ ||27||<BR>
<BR>
(AVŚ_11,2.28a) bhava rājan yajamānāya mṛḍa paśūnāṃ hi paśupatir babhūtha |<BR>
(AVŚ_11,2.28c) yaḥ śraddadhāti santi devā iti catuṣpade dvipade 'sya mṛḍa ||28||<BR>
<BR>
(AVŚ_11,2.29a) mā no mahāntam uta mā no arbhakaṃ mā no vahantam uta mā no vakṣyataḥ |<BR>
(AVŚ_11,2.29c) mā no hiṃsīḥ pitaraṃ mātaraṃ ca svāṃ tanvaṃ rudra mā rīriṣo naḥ ||29||<BR>
<BR>
(AVŚ_11,2.30a) rudrasyailabakārebhyo 'saṃsūktagilebhyaḥ |<BR>
(AVŚ_11,2.30c) idaṃ mahāsyebhyaḥ śvabhyo akaraṃ namaḥ ||30||<BR>
<BR>
(AVŚ_11,2.31a) namas te ghoṣiṇībhyo namas te keśinībhyaḥ |<BR>
(AVŚ_11,2.31c) namo namaskṛtābhyo namaḥ saṃbhuñjatībhyaḥ |<BR>
(AVŚ_11,2.31e) namas te deva senābhyaḥ svasti no abhayaṃ ca naḥ ||31|| {7}<BR>
<BR>
<BR>
(AVŚ_11,3.1a) tasyaudanasya bṛhaspatiḥ śiro brahma mukham ||1||<BR>
<BR>
(AVŚ_11,3.2a) dyāvāpṛthivī śrotre sūryācandramasāv akṣiṇī saptaṛṣayaḥ prāṇāpānāḥ ||2||<BR>
<BR>
(AVŚ_11,3.3a) cakṣur musalaṃ kāma ulūkhalam ||3||<BR>
<BR>
(AVŚ_11,3.4a) ditiḥ śūrpam aditiḥ śūrpagrāhī vāto 'pāvinak ||4||<BR>
<BR>
(AVŚ_11,3.5a) aśvāḥ kaṇā gāvas taṇḍulā maśakās tuṣāḥ ||5||<BR>
<BR>
(AVŚ_11,3.6a) kabru phalīkaraṇāḥ śaro 'bhram ||6||<BR>
<BR>
(AVŚ_11,3.7a) śyāmam ayo 'sya māṃsāni lohitam asya lohitam ||7||<BR>
<BR>
(AVŚ_11,3.8a) trapu bhasma haritaṃ varṇaḥ puṣkaram asya gandhaḥ ||8||<BR>
<BR>
(AVŚ_11,3.9a) khalaḥ pātraṃ sphyāv aṃsāv īṣe anūkye ||9||<BR>
<BR>
(AVŚ_11,3.10a) āntrāṇi jatravo gudā varatrāḥ ||10||<BR>
<BR>
(AVŚ_11,3.11a) iyam eva pṛthivī kumbhī bhavati rādhyamānasyaudanasya dyaur apidhānam ||11||<BR>
<BR>
(AVŚ_11,3.12a) sītāḥ parśavaḥ sikatā ūbadhyam ||12||<BR>
<BR>
(AVŚ_11,3.13a) ṛtaṃ hastāvanejanaṃ kulyopasecanam ||13||<BR>
<BR>
(AVŚ_11,3.14a) ṛcā kumbhy adhihitārtvijyena preṣitā ||14||<BR>
<BR>
(AVŚ_11,3.15a) brahmaṇā parigṛhītā sāmnā paryūḍhā ||15||<BR>
<BR>
(AVŚ_11,3.16a) bṛhad āyavanaṃ rathantaraṃ darviḥ ||16||<BR>
<BR>
(AVŚ_11,3.17a) ṛtavaḥ paktāra ārtavāḥ sam indhate ||17||<BR>
<BR>
(AVŚ_11,3.18a) caruṃ pañcabilam ukhaṃ gharmo 'bhīndhe ||18|| [note CORRIGENDA ed. ŚPP]<BR>
(AVŚ_11,3.19a) odanena yajñavataḥ sarve lokāḥ samāpyāḥ ||19||<BR>
<BR>
(AVŚ_11,3.20a) yasmint samudro dyaur bhūmis trayo 'varaparaṃ śritāḥ ||20||<BR>
<BR>
(AVŚ_11,3.21a) yasya devā akalpantocchiṣṭe ṣaḍ aśītayaḥ ||21||<BR>
<BR>
(AVŚ_11,3.22a) taṃ tvaudanasya pṛchāmi yo asya mahimā mahān ||22||<BR>
<BR>
(AVŚ_11,3.23a) sa ya odanasya mahimānaṃ vidyāt ||23||<BR>
<BR>
(AVŚ_11,3.24a) nālpa iti brūyān nānupasecana iti nedaṃ ca kiṃ ceti ||24||<BR>
<BR>
(AVŚ_11,3.25a) yāvad dātābhimanasyeta tan nāti vadet ||25||<BR>
<BR>
(AVŚ_11,3.26a) brahmavādino vadanti parāñcam odanaṃ prāśī3ḥ pratyañcā3m iti ||26||<BR>
<BR>
(AVŚ_11,3.27a) tvam odanaṃ prāśī3s tvām odanā3 iti ||27||<BR>
<BR>
(AVŚ_11,3.28a) parāñcaṃ cainaṃ prāśīḥ prāṇās tvā hāsyantīty enam āha ||28||<BR>
<BR>
(AVŚ_11,3.29a) pratyañcaṃ cainaṃ prāśīr apānās tvā hāsyantīty enam āha ||29||<BR>
<BR>
(AVŚ_11,3.30a) naivāham odanaṃ na mām odanaḥ ||30||<BR>
<BR>
(AVŚ_11,3.31a) odana evaudanaṃ prāśīt ||31|| {8}<BR>
<BR>
<BR>
<BR>
(AVŚ_11,3.32[4.1]a) tataś cainam anyena śīrṣṇā prāśīr yena caitaṃ pūrva ṛṣayaḥ prāśnan |<BR>
(AVŚ_11,3.32[4.1]b) jyeṣṭhatas te prajā mariṣyatīty enam āha |<BR>
(AVŚ_11,3.32[4.1]c) taṃ vā ahaṃ nārvāñcaṃ na parāñcaṃ na pratyañcam |<BR>
(AVŚ_11,3.32[4.1]d) bṛhaspatinā śīrṣṇā |<BR>
(AVŚ_11,3.32[4.1]e) tenainaṃ prāśiṣaṃ tenainam ajīgamam |<BR>
(AVŚ_11,3.32[4.1]f) eṣa vā odanaḥ sarvāṅgaḥ sarvaparuḥ sarvatanūḥ |<BR>
(AVŚ_11,3.32[4.1]g) sarvāṅga eva sarvaparuḥ sarvatanūḥ saṃ bhavati ya evaṃ veda ||32|| [1]<BR>
<BR>
(AVŚ_11,3.33[4.2]a) tataś cainam anyābhyāṃ śrotrābhyāṃ prāśīr yābhyāṃ caitaṃ pūrva ṛṣayaḥ prāśnan |<BR>
(AVŚ_11,3.33[4.2]b) badhiro bhaviṣyasīty enam āha |<BR>
(AVŚ_11,3.33[4.2]c) taṃ vā ahaṃ nārvāñcaṃ na parāñcaṃ na pratyañcam |<BR>
(AVŚ_11,3.33[4.2]d) dyāvāpṛthivībhyāṃ śrotrābhyām |<BR>
(AVŚ_11,3.33[4.2]e) tābhyām enaṃ prāśiṣaṃ tābhyām enam ajīgamam |<BR>
(AVŚ_11,3.33[4.2]f) eṣa vā odanaḥ sarvāṅgaḥ sarvaparuḥ sarvatanūḥ |<BR>
(AVŚ_11,3.33[4.2]g) sarvāṅga eva sarvaparuḥ sarvatanūḥ saṃ bhavati ya evaṃ veda ||33|| [2]<BR>
<BR>
(AVŚ_11,3.34[4.3]a) tataś cainam anyābhyām akṣībhyāṃ prāśīr yābhyāṃ caitaṃ pūrva ṛṣayaḥ prāśnan |<BR>
(AVŚ_11,3.34[4.3]b) andho bhaviṣyasīty enam āha |<BR>
(AVŚ_11,3.34[4.3]c) taṃ vā ahaṃ nārvāñcaṃ na parāñcaṃ na pratyañcam |<BR>
(AVŚ_11,3.34[4.3]d) sūryācandramasābhyām akṣībhyām |<BR>
(AVŚ_11,3.34[4.3]e) tābhyām enaṃ prāśiṣaṃ tābhyām enam ajīgamam |<BR>
(AVŚ_11,3.34[4.3]f) eṣa vā odanaḥ sarvāṅgaḥ sarvaparuḥ sarvatanūḥ |<BR>
(AVŚ_11,3.34[4.3]g) sarvāṅga eva sarvaparuḥ sarvatanūḥ saṃ bhavati ya evaṃ veda ||34|| [3]<BR>
<BR>
(AVŚ_11,3.35[4.4]a) tataś cainam anyena mukhena prāśīr yena caitaṃ pūrva ṛṣayaḥ prāśnan |<BR>
(AVŚ_11,3.35[4.4]b) mukhatas te prajā mariṣyatīty enam āha |<BR>
(AVŚ_11,3.35[4.4]c) taṃ vā ahaṃ nārvāñcaṃ na parāñcaṃ na pratyañcam |<BR>
(AVŚ_11,3.35[4.4]d) brahmaṇā mukhena |<BR>
(AVŚ_11,3.35[4.4]e) tenainaṃ prāśiṣaṃ tenainam ajīgamam |<BR>
(AVŚ_11,3.35[4.4]f) eṣa vā odanaḥ sarvāṅgaḥ sarvaparuḥ sarvatanūḥ |<BR>
(AVŚ_11,3.35[4.4]g) sarvāṅga eva sarvaparuḥ sarvatanūḥ saṃ bhavati ya evaṃ veda ||35|| [4]<BR>
<BR>
(AVŚ_11,3.36[4.5]a) tataś cainam anyayā jihvayā prāśīr yayā caitaṃ pūrva ṛṣayaḥ prāśnan |<BR>
(AVŚ_11,3.36[4.5]b) jihvā te mariṣyatīty enam āha |<BR>
(AVŚ_11,3.36[4.5]c) taṃ vā ahaṃ nārvāñcaṃ na parāñcaṃ na pratyañcam |<BR>
(AVŚ_11,3.36[4.5]d) agner jihvayā |<BR>
(AVŚ_11,3.36[4.5]e) tayainaṃ prāśiṣaṃ tayainam ajīgamam |<BR>
(AVŚ_11,3.36[4.5]f) eṣa vā odanaḥ sarvāṅgaḥ sarvaparuḥ sarvatanūḥ |<BR>
(AVŚ_11,3.36[4.5]g) sarvāṅga eva sarvaparuḥ sarvatanūḥ saṃ bhavati ya evaṃ veda ||36|| [5]<BR>
<BR>
(AVŚ_11,3.37[4.6]a) tataś cainam anyair dantaiḥ prāśīr yaiś caitaṃ pūrva ṛṣayaḥ prāśnan |<BR>
(AVŚ_11,3.37[4.6]b) dantās te śatsyantīty enam āha |<BR>
(AVŚ_11,3.37[4.6]c) taṃ vā ahaṃ nārvāñcaṃ na parāñcaṃ na pratyañcam |<BR>
(AVŚ_11,3.37[4.6]d) ṛtubhir dantaiḥ |<BR>
(AVŚ_11,3.37[4.6]e) tair enaṃ prāśiṣaṃ tair enam ajīgamam |<BR>
(AVŚ_11,3.37[4.6]f) eṣa vā odanaḥ sarvāṅgaḥ sarvaparuḥ sarvatanūḥ |<BR>
(AVŚ_11,3.37[4.6]g) sarvāṅga eva sarvaparuḥ sarvatanūḥ saṃ bhavati ya evaṃ veda ||37|| [6]<BR>
<BR>
(AVŚ_11,3.38[4.7]a) tataś cainam anyaiḥ prāṇāpānaiḥ prāśīr yaiś caitaṃ pūrva ṛṣayaḥ prāśnan |<BR>
(AVŚ_11,3.38[4.7]b) prāṇāpānās tvā hāsyantīty enam āha |<BR>
(AVŚ_11,3.38[4.7]c) taṃ vā ahaṃ nārvāñcaṃ na parāñcaṃ na pratyañcam |<BR>
(AVŚ_11,3.38[4.7]d) saptaṛṣibhiḥ prāṇāpānaiḥ |<BR>
(AVŚ_11,3.38[4.7]e) tair enaṃ prāśiṣaṃ tair enam ajīgamam |<BR>
(AVŚ_11,3.38[4.7]f) eṣa vā odanaḥ sarvāṅgaḥ sarvaparuḥ sarvatanūḥ |<BR>
(AVŚ_11,3.38[4.7]g) sarvāṅga eva sarvaparuḥ sarvatanūḥ saṃ bhavati ya evaṃ veda ||38|| [7]<BR>
<BR>
(AVŚ_11,3.39[4.8]a) tataś cainam anyena vyacasā prāśīr yena caitaṃ pūrva ṛṣayaḥ prāśnan |<BR>
(AVŚ_11,3.39[4.8]b) rājayakṣmas tvā haniṣyatīty enam āha |<BR>
(AVŚ_11,3.39[4.8]c) taṃ vā ahaṃ nārvāñcaṃ na parāñcaṃ na pratyañcam |<BR>
(AVŚ_11,3.39[4.8]d) antarikṣeṇa vyacasā |<BR>
(AVŚ_11,3.39[4.8]e) tenainaṃ prāśiṣaṃ tenainam ajīgamam |<BR>
(AVŚ_11,3.39[4.8]f) eṣa vā odanaḥ sarvāṅgaḥ sarvaparuḥ sarvatanūḥ |<BR>
(AVŚ_11,3.39[4.8]g) sarvāṅga eva sarvaparuḥ sarvatanūḥ saṃ bhavati ya evaṃ veda ||39|| [8]<BR>
<BR>
(AVŚ_11,3.40[4.9]a) tataś cainam anyena pṛṣṭhena prāśīr yena caitaṃ pūrva ṛṣayaḥ prāśnan |<BR>
(AVŚ_11,3.40[4.9]b) vidyut tvā haniṣyatīty enam āha |<BR>
(AVŚ_11,3.40[4.9]c) taṃ vā ahaṃ nārvāñcaṃ na parāñcaṃ na pratyañcam |<BR>
(AVŚ_11,3.40[4.9]d) divā pṛṣṭhena |<BR>
(AVŚ_11,3.40[4.9]e) tenainaṃ prāśiṣaṃ tenainam ajīgamam |<BR>
(AVŚ_11,3.40[4.9]f) eṣa vā odanaḥ sarvāṅgaḥ sarvaparuḥ sarvatanūḥ |<BR>
(AVŚ_11,3.40[4.9]g) sarvāṅga eva sarvaparuḥ sarvatanūḥ saṃ bhavati ya evaṃ veda ||40|| [9]<BR>
<BR>
(AVŚ_11,3.41[4.10]a) tataś cainam anyenorasā prāśīr yena caitaṃ pūrva ṛṣayaḥ prāśnan |<BR>
(AVŚ_11,3.41[4.10]b) kṛṣyā na rātsyasīty enam āha |<BR>
(AVŚ_11,3.41[4.10]c) taṃ vā ahaṃ nārvāñcaṃ na parāñcaṃ na pratyañcam |<BR>
(AVŚ_11,3.41[4.10]d) pṛthivyorasā |<BR>
(AVŚ_11,3.41[4.10]e) tenainaṃ prāśiṣaṃ tenainam ajīgamam |<BR>
(AVŚ_11,3.41[4.10]f) eṣa vā odanaḥ sarvāṅgaḥ sarvaparuḥ sarvatanūḥ |<BR>
(AVŚ_11,3.41[4.10]g) sarvāṅga eva sarvaparuḥ sarvatanūḥ saṃ bhavati ya evaṃ veda ||41|| [10]<BR>
<BR>
(AVŚ_11,3.42[4.11]a) tataś cainam anyenodareṇa prāśīr yena caitaṃ pūrva ṛṣayaḥ prāśnan |<BR>
(AVŚ_11,3.42[4.11]b) udaradāras tvā haniṣyatīty enam āha |<BR>
(AVŚ_11,3.42[4.11]c) taṃ vā ahaṃ nārvāñcaṃ na parāñcaṃ na pratyañcam |<BR>
(AVŚ_11,3.42[4.11]d) satyenodareṇa |<BR>
(AVŚ_11,3.42[4.11]e) tenainaṃ prāśiṣaṃ tenainam ajīgamam |<BR>
(AVŚ_11,3.42[4.11]f) eṣa vā odanaḥ sarvāṅgaḥ sarvaparuḥ sarvatanūḥ |<BR>
(AVŚ_11,3.42[4.11]g) sarvāṅga eva sarvaparuḥ sarvatanūḥ saṃ bhavati ya evaṃ veda ||42|| [11]<BR>
<BR>
(AVŚ_11,3.43[4.12]a) tataś cainam anyena vastinā prāśīr yena caitaṃ pūrva ṛṣayaḥ prāśnan |<BR>
(AVŚ_11,3.43[4.12]b) apsu mariṣyasīty enam āha |<BR>
(AVŚ_11,3.43[4.12]c) taṃ vā ahaṃ nārvāñcaṃ na parāñcaṃ na pratyañcam |<BR>
(AVŚ_11,3.43[4.12]d) samudreṇa vastinā |<BR>
(AVŚ_11,3.43[4.12]e) tenainaṃ prāśiṣaṃ tenainam ajīgamam |<BR>
(AVŚ_11,3.43[4.12]f) eṣa vā odanaḥ sarvāṅgaḥ sarvaparuḥ sarvatanūḥ |<BR>
(AVŚ_11,3.43[4.12]g) sarvāṅga eva sarvaparuḥ sarvatanūḥ saṃ bhavati ya evaṃ veda ||43|| [12]<BR>
<BR>
(AVŚ_11,3.44[4.13]a) tataś cainam anyābhyām ūrubhyāṃ prāśīr yābhyāṃ caitaṃ pūrva ṛṣayaḥ prāśnan |<BR>
(AVŚ_11,3.44[4.13]b) ūrū te mariṣyata ity enam āha |<BR>
(AVŚ_11,3.44[4.13]c) taṃ vā ahaṃ nārvāñcaṃ na parāñcaṃ na pratyañcam |<BR>
(AVŚ_11,3.44[4.13]d) mitrāvaruṇayor ūrubhyām |<BR>
(AVŚ_11,3.44[4.13]e) tābhyām enaṃ prāśiṣaṃ tābhyām enam ajīgamam |<BR>
(AVŚ_11,3.44[4.13]f) eṣa vā odanaḥ sarvāṅgaḥ sarvaparuḥ sarvatanūḥ |<BR>
(AVŚ_11,3.44[4.13]g) sarvāṅga eva sarvaparuḥ sarvatanūḥ saṃ bhavati ya evaṃ veda ||44|| [13]<BR>
<BR>
(AVŚ_11,3.45[4.14]a) tataś cainam anyābhyām aṣṭhīvadbhyāṃ prāśīr yābhyāṃ caitaṃ pūrva ṛṣayaḥ prāśnan |<BR>
(AVŚ_11,3.45[4.14]b) srāmo bhaviṣyasīty enam āha |<BR>
(AVŚ_11,3.45[4.14]c) taṃ vā ahaṃ nārvāñcaṃ na parāñcaṃ na pratyañcam |<BR>
(AVŚ_11,3.45[4.14]d) tvaṣṭur aṣṭhīvadbhyām |<BR>
(AVŚ_11,3.45[4.14]e) tābhyām enaṃ prāśiṣaṃ tābhyām enam ajīgamam |<BR>
(AVŚ_11,3.45[4.14]f) eṣa vā odanaḥ sarvāṅgaḥ sarvaparuḥ sarvatanūḥ |<BR>
(AVŚ_11,3.45[4.14]g) sarvāṅga eva sarvaparuḥ sarvatanūḥ saṃ bhavati ya evaṃ veda ||45|| [14]<BR>
<BR>
(AVŚ_11,3.46[4.15]a) tataś cainam anyābhyāṃ pādābhyāṃ prāśīr yābhyāṃ caitaṃ pūrva ṛṣayaḥ prāśnan |<BR>
(AVŚ_11,3.46[4.15]b) bahucārī bhaviṣyasīty enam āha |<BR>
(AVŚ_11,3.46[4.15]c) taṃ vā ahaṃ nārvāñcaṃ na parāñcaṃ na pratyañcam |<BR>
(AVŚ_11,3.46[4.15]d) aśvinoḥ pādābhyām |<BR>
(AVŚ_11,3.46[4.15]e) tābhyām enaṃ prāśiṣaṃ tābhyām enam ajīgamam |<BR>
(AVŚ_11,3.46[4.15]f) eṣa vā odanaḥ sarvāṅgaḥ sarvaparuḥ sarvatanūḥ |<BR>
(AVŚ_11,3.46[4.15]g) sarvāṅga eva sarvaparuḥ sarvatanūḥ saṃ bhavati ya evaṃ veda ||46|| [15]<BR>
<BR>
(AVŚ_11,3.47[4.16]a) tataś cainam anyābhyāṃ prapadābhyāṃ prāśīr yābhyāṃ caitaṃ pūrva ṛṣayaḥ prāśnan |<BR>
(AVŚ_11,3.47[4.16]b) sarpas tvā haniṣyatīty enam āha |<BR>
(AVŚ_11,3.47[4.16]c) taṃ vā ahaṃ nārvāñcaṃ na parāñcaṃ na pratyañcam |<BR>
(AVŚ_11,3.47[4.16]d) savituḥ prapadābhyām |<BR>
(AVŚ_11,3.47[4.16]e) tābhyām enaṃ prāśiṣaṃ tābhyām enam ajīgamam |<BR>
(AVŚ_11,3.47[4.16]f) eṣa vā odanaḥ sarvāṅgaḥ sarvaparuḥ sarvatanūḥ |<BR>
(AVŚ_11,3.47[4.16]g) sarvāṅga eva sarvaparuḥ sarvatanūḥ saṃ bhavati ya evaṃ veda ||47|| [16]<BR>
<BR>
(AVŚ_11,3.48[4.17]a) tataś cainam anyābhyāṃ hastābhyāṃ prāśīr yābhyāṃ caitaṃ pūrva ṛṣayaḥ prāśnan |<BR>
(AVŚ_11,3.48[4.17]b) brāhmaṇaṃ haniṣyasīty enam āha |<BR>
(AVŚ_11,3.48[4.17]c) taṃ vā ahaṃ nārvāñcaṃ na parāñcaṃ na pratyañcam |<BR>
(AVŚ_11,3.48[4.17]d) ṛtasya hastābhyām |<BR>
(AVŚ_11,3.48[4.17]e) tābhyām enaṃ prāśiṣaṃ tābhyām enam ajīgamam |<BR>
(AVŚ_11,3.48[4.17]f) eṣa vā odanaḥ sarvāṅgaḥ sarvaparuḥ sarvatanūḥ |<BR>
(AVŚ_11,3.48[4.17]g) sarvāṅga eva sarvaparuḥ sarvatanūḥ saṃ bhavati ya evaṃ veda ||48|| [17]<BR>
<BR>
(AVŚ_11,3.49[4.18]a) tataś cainam anyayā pratiṣṭhayā prāśīr yayā caitaṃ pūrva ṛṣayaḥ prāśnan |<BR>
(AVŚ_11,3.49[4.18]b) apratiṣṭhāno 'nāyatano mariṣyasīty enam āha |<BR>
(AVŚ_11,3.49[4.18]c) taṃ vā ahaṃ nārvāñcaṃ na parāñcaṃ na pratyañcam |<BR>
(AVŚ_11,3.49[4.18]d) satye pratiṣṭhāya |<BR>
(AVŚ_11,3.49[4.18]e) tayainaṃ prāśiṣaṃ tayainam ajīgamam |<BR>
(AVŚ_11,3.49[4.18]f) eṣa vā odanaḥ sarvāṅgaḥ sarvaparuḥ sarvatanūḥ |<BR>
(AVŚ_11,3.49[4.18]g) sarvāṅga eva sarvaparuḥ sarvatanūḥ saṃ bhavati ya evaṃ veda ||49|| [18] {9}<BR>
<BR>
<BR>
<BR>
(AVŚ_11,3.50[5.1]a) etad vai bradhnasya viṣṭapaṃ yad odanaḥ ||50|| [1]<BR>
<BR>
(AVŚ_11,3.51[5.2]a) bradhnaloko bhavati bradhnasya viṣṭapi śrayate ya evaṃ veda ||51|| [2]<BR>
<BR>
(AVŚ_11,3.52[5.3]a) etasmād vā odanāt trayastriṃśataṃ lokān nir amimīta prajāpatiḥ ||52|| [3]<BR>
<BR>
(AVŚ_11,3.53[5.4]a) teṣāṃ prajñānāya yajñam asṛjata ||53|| [4]<BR>
<BR>
(AVŚ_11,3.54[5.5]a) sa ya evaṃ viduṣa upadraṣṭā bhavati prāṇaṃ ruṇaddhi ||54|| [5]<BR>
<BR>
(AVŚ_11,3.55[5.6]a) na ca prāṇaṃ ruṇaddhi sarvajyāniṃ jīyate ||55|| [6]<BR>
<BR>
(AVŚ_11,3.56[5.7]a) na ca sarvajyāniṃ jīyate purainaṃ jarasaḥ prāṇo jahāti ||56|| [7] {10}<BR>
<BR>
<BR>
<BR>
(AVŚ_11,4[6].1a) prāṇāya namo yasya sarvam idaṃ vaśe |<BR>
(AVŚ_11,4[6].1c) yo bhūtaḥ sarvasyeśvaro yasmint sarvaṃ pratiṣṭhitam ||1||<BR>
<BR>
(AVŚ_11,4[6].2a) namas te prāṇa krandāya namas te stanayitnave |<BR>
(AVŚ_11,4[6].2c) namas te prāṇa vidyute namas te prāṇa varṣate ||2||<BR>
<BR>
(AVŚ_11,4[6].3a) yat prāṇa stanayitnunābhikrandaty oṣadhīḥ |<BR>
(AVŚ_11,4[6].3c) pra vīyante garbhān dadhate 'tho bahvīr vi jāyante ||3||<BR>
<BR>
(AVŚ_11,4[6].4a) yat prāṇa ṛtāv āgate 'bhikrandaty oṣadhīḥ |<BR>
(AVŚ_11,4[6].4c) sarvaṃ tadā pra modate yat kiṃ ca bhūmyām adhi ||4||<BR>
(AVŚ_11,4[6].5a) yadā prāṇo abhyavarṣīd varṣeṇa pṛthivīṃ mahīm |<BR>
(AVŚ_11,4[6].5c) paśavas tat pra modante maho vai no bhaviṣyati ||5||<BR>
<BR>
(AVŚ_11,4[6].6a) abhivṛṣṭā oṣadhayaḥ prāṇena sam avādiran |<BR>
(AVŚ_11,4[6].6c) āyur vai naḥ prātītaraḥ sarvā naḥ surabhīr akaḥ ||6||<BR>
<BR>
(AVŚ_11,4[6].7a) namas te astv āyate namo astu parāyate |<BR>
(AVŚ_11,4[6].7c) namas te prāṇa tiṣṭhata āsīnāyota te namaḥ ||7||<BR>
<BR>
(AVŚ_11,4[6].8a) namas te prāṇa prāṇate namo astv apānate |<BR>
(AVŚ_11,4[6].8c) parācīnāya te namaḥ pratīcīnāya te namaḥ sarvasmai ta idaṃ namaḥ ||8||<BR>
<BR>
(AVŚ_11,4[6].9a) yā te prāṇa priyā tanūr yo te prāṇa preyasī |<BR>
(AVŚ_11,4[6].9c) atho yad bheṣajaṃ tava tasya no dhehi jīvase ||9||<BR>
(AVŚ_11,4[6].10a) prāṇaḥ prajā anu vaste pitā putram iva priyam |<BR>
(AVŚ_11,4[6].10c) prāṇo ha sarvasyeśvaro yac ca prāṇati yac ca na ||10|| {11}<BR>
<BR>
(AVŚ_11,4[6].11a) prāṇo mṛtyuḥ prāṇas takmā prāṇaṃ devā upāsate |<BR>
(AVŚ_11,4[6].11c) prāṇo ha satyavādinam uttame loka ā dadhat ||11||<BR>
<BR>
(AVŚ_11,4[6].12a) prāṇo virāṭ prāṇo deṣṭrī prāṇaṃ sarva upāsate |<BR>
(AVŚ_11,4[6].12c) prāṇo ha sūryaś candramāḥ prāṇam āhuḥ prajāpatim ||12||<BR>
<BR>
(AVŚ_11,4[6].13a) prāṇāpānau vrīhiyavāv anaḍvān prāṇa ucyate |<BR>
(AVŚ_11,4[6].13c) yave ha prāṇa āhito 'pāno vrīhir ucyate ||13||<BR>
<BR>
(AVŚ_11,4[6].14a) apānati prāṇati puruṣo garbhe antarā |<BR>
(AVŚ_11,4[6].14c) yadā tvaṃ prāṇa jinvasy atha sa jāyate punaḥ ||14||<BR>
<BR>
(AVŚ_11,4[6].15a) prāṇam āhur mātariśvānaṃ vāto ha prāṇa ucyate |<BR>
(AVŚ_11,4[6].15c) prāṇe ha bhūtaṃ bhavyaṃ ca prāṇe sarvaṃ pratiṣṭhitam ||15||<BR>
<BR>
(AVŚ_11,4[6].16a) ātharvaṇīr āṅgirasīr daivīr manuṣyajā uta |<BR>
(AVŚ_11,4[6].16c) oṣadhayaḥ pra jāyante yadā tvaṃ prāṇa jinvasi ||16||<BR>
<BR>
(AVŚ_11,4[6].17a) yadā prāṇo abhyavarṣīd varṣeṇa pṛthivīṃ mahīm |<BR>
(AVŚ_11,4[6].17c) oṣadhayaḥ pra jāyante 'tho yāḥ kāś ca vīrudhaḥ ||17||<BR>
<BR>
(AVŚ_11,4[6].18a) yas te prāṇedaṃ veda yasmiṃś cāsi pratiṣṭhitaḥ |<BR>
(AVŚ_11,4[6].18c) sarve tasmai baliṃ harān amuṣmiṃl loka uttame ||18||<BR>
<BR>
(AVŚ_11,4[6].19a) yathā prāṇa balihṛtas tubhyaṃ sarvāḥ prajā imāḥ |<BR>
(AVŚ_11,4[6].19c) evā tasmai baliṃ harān yas tvā śṛṇavat suśravaḥ ||19||<BR>
<BR>
(AVŚ_11,4[6].20a) antar garbhaś carati devatāsv ābhūto bhūtaḥ sa u jāyate punaḥ |<BR>
(AVŚ_11,4[6].20c) sa bhūto bhavyaṃ bhaviṣyat pitā putraṃ pra viveśā śacībhiḥ ||20|| {12}<BR>
<BR>
(AVŚ_11,4[6].21a) ekaṃ pādaṃ not khidati salilād dhaṃsa uccaran |<BR>
(AVŚ_11,4[6].21c) yad aṅga sa tam utkhiden naivādya na śvaḥ syāt |<BR>
(AVŚ_11,4[6].21e) na rātrī nāhaḥ syān na vy uchet kadā cana ||21||<BR>
<BR>
(AVŚ_11,4[6].22a) aṣṭācakraṃ vartata ekanemi sahasrākṣaraṃ pra puro ni paścā |<BR>
(AVŚ_11,4[6].22c) ardhena viśvaṃ bhuvanaṃ jajāna yad asyārdhaṃ katamaḥ sa ketuḥ ||22||<BR>
<BR>
(AVŚ_11,4[6].23a) yo asya viśvajanmana īśe viśvasya ceṣṭataḥ |<BR>
(AVŚ_11,4[6].23c) anyeṣu kṣipradhanvane tasmai prāṇa namo 'stu te ||23||<BR>
<BR>
(AVŚ_11,4[6].24a) yo asya sarvajanmana īśe sarvasya ceṣṭataḥ |<BR>
(AVŚ_11,4[6].24c) atandro brahmaṇā dhīraḥ prāṇo mānu tiṣṭhatu ||24||<BR>
<BR>
(AVŚ_11,4[6].25a) ūrdhvaḥ supteṣu jāgāra nanu tiryaṅ ni padyate |<BR>
(AVŚ_11,4[6].25c) na suptam asya supteṣv anu śuśrāva kaś cana ||25||<BR>
<BR>
(AVŚ_11,4[6].26a) prāṇa mā mat paryāvṛto na mad anyo bhaviṣyasi |<BR>
(AVŚ_11,4[6].26c) apāṃ garbham iva jīvase prāṇa badhnāmi tvā mayi ||26|| {13}<BR>
<BR>
<BR>
<BR>
(AVŚ_11,5[7].1a) brahmacārīṣṇaṃś carati rodasī ubhe tasmin devāḥ saṃmanaso bhavanti |<BR>
(AVŚ_11,5[7].1c) sa dādhāra pṛthivīṃ divaṃ ca sa ācāryaṃ tapasā piparti ||1||<BR>
<BR>
(AVŚ_11,5[7].2a) brahmacāriṇaṃ pitaro devajanāḥ pṛthag devā anusaṃyanti sarve |<BR>
(AVŚ_11,5[7].2c) gandharvā enam anv āyan trayastriṃśat triśatāḥ ṣaṭsahasrāḥ sarvānt sa devāṃs tapasā piparti ||2||<BR>
<BR>
(AVŚ_11,5[7].3a) ācārya upanayamāno brahmacāriṇaṃ kṛṇute garbham antaḥ |<BR>
(AVŚ_11,5[7].3c) taṃ rātrīs tisra udare bibharti taṃ jātaṃ draṣṭum abhisaṃyanti devāḥ ||3||<BR>
<BR>
(AVŚ_11,5[7].4a) iyaṃ samit pṛthivī dyaur dvitīyotāntarikṣaṃ samidhā pṛṇāti |<BR>
(AVŚ_11,5[7].4c) brahmacārī samidhā mekhalayā śrameṇa lokāṃs tapasā piparti ||4||<BR>
<BR>
(AVŚ_11,5[7].5a) pūrvo jāto brahmaṇo brahmacārī gharmaṃ vasānas tapasod atiṣṭhat |<BR>
(AVŚ_11,5[7].5c) tasmāj jātaṃ brāhmaṇaṃ brahma jyeṣṭhaṃ devāś ca sarve amṛtena sākam ||5||<BR>
<BR>
(AVŚ_11,5[7].6a) brahmacāry eti samidhā samiddhaḥ kārṣṇaṃ vasāno dīkṣito dīrghaśmaśruḥ |<BR>
(AVŚ_11,5[7].6c) sa sadya eti pūrvasmād uttaraṃ samudraṃ lokānt saṃgṛbhya muhur ācarikrat ||6||<BR>
<BR>
(AVŚ_11,5[7].7a) brahmacārī janayan brahmāpo lokaṃ prajāpatiṃ parameṣṭhinaṃ virājam |<BR>
(AVŚ_11,5[7].7c) garbho bhūtvāmṛtasya yonāv indro ha bhūtvāsurāṃs tatarha ||7||<BR>
<BR>
(AVŚ_11,5[7].8a) ācāryas tatakṣa nabhasī ubhe ime urvī gambhīre pṛthivīṃ divaṃ ca |<BR>
(AVŚ_11,5[7].8c) te rakṣati tapasā brahmacārī tasmin devāḥ saṃmanaso bhavanti ||8||<BR>
<BR>
(AVŚ_11,5[7].9a) imāṃ bhūmiṃ pṛthivīṃ brahmacārī bhikṣām ā jabhāra prathamo divaṃ ca |<BR>
(AVŚ_11,5[7].9c) te kṛtvā samidhāv upāste tayor ārpitā bhuvanāni viśvā ||9||<BR>
<BR>
(AVŚ_11,5[7].10a) arvāg anyaḥ paro anyo divas pṛṣṭhād guhā nidhī nihitau brāhmaṇasya |<BR>
(AVŚ_11,5[7].10c) tau rakṣati tapasā brahmacārī tat kevalaṃ kṛṇute brahma vidvān ||10|| {14}<BR>
<BR>
(AVŚ_11,5[7].11a) arvāg anya ito anyaḥ pṛthivyā agnī sameto nabhasī antareme |<BR>
(AVŚ_11,5[7].11c) tayoḥ śrayante raśmayo 'dhi dṛḍhās tān ā tiṣṭhati tapasā brahmacārī ||11||<BR>
<BR>
(AVŚ_11,5[7].12a) abhikrandan stanayann aruṇaḥ śitiṅgo bṛhac chepo 'nu bhūmau jabhāra |<BR>
(AVŚ_11,5[7].12c) brahmacārī siñcati sānau retaḥ pṛthivyāṃ tena jīvanti pradiśaś catasraḥ ||12||<BR>
<BR>
(AVŚ_11,5[7].13a) agnau sūrye candramasi mātariśvan brahmacāry apsu samidham ā dadhāti |<BR>
(AVŚ_11,5[7].13c) tāsām arcīṃṣi pṛthag abhre caranti tāsām ājyaṃ puruṣo varṣam āpaḥ ||13||<BR>
<BR>
(AVŚ_11,5[7].14a) ācāryo mṛtyur varuṇaḥ soma oṣadhayaḥ payaḥ |<BR>
(AVŚ_11,5[7].14c) jīmūtā āsant satvānas tair idaṃ svar ābhṛtam ||14||<BR>
<BR>
(AVŚ_11,5[7].15a) amā ghṛtaṃ kṛṇute kevalam ācāryo bhūtvā varuṇaḥ |<BR>
(AVŚ_11,5[7].15c) yadyad aichat prajāpatau tad brahmacārī prāyachat svān mitro adhy ātmanaḥ ||15||<BR>
<BR>
(AVŚ_11,5[7].16a) ācāryo brahmacārī brahmacārī prajāpatiḥ |<BR>
(AVŚ_11,5[7].16c) prajāpatir vi rājati virāḍ indro 'bhavad vaśī ||16||<BR>
<BR>
(AVŚ_11,5[7].17a) brahmacaryeṇa tapasā rājā rāṣṭraṃ vi rakṣati |<BR>
(AVŚ_11,5[7].17c) ācāryo brahmacaryeṇa brahmacāriṇam ichate ||17||<BR>
<BR>
(AVŚ_11,5[7].18a) brahmacaryeṇa kanyā yuvānaṃ vindate patim |<BR>
(AVŚ_11,5[7].18c) anaḍvān brahmacaryeṇāśvo ghāsaṃ jigīṣati ||18||<BR>
<BR>
(AVŚ_11,5[7].19a) brahmacaryeṇa tapasā devā mṛtyum apāghnata |<BR>
(AVŚ_11,5[7].19c) indro ha brahmacaryeṇa devebhyaḥ svar ābharat ||19||<BR>
<BR>
(AVŚ_11,5[7].20a) oṣadhayo bhūtabhavyam ahorātre vanaspatiḥ |<BR>
(AVŚ_11,5[7].20c) saṃvatsaraḥ saha ṛtubhis te jātā brahmacāriṇaḥ ||20|| {15}<BR>
<BR>
(AVŚ_11,5[7].21a) pārthivā divyāḥ paśava āraṇyā grāmyāś ca ye |<BR>
(AVŚ_11,5[7].21c) apakṣāḥ pakṣiṇaś ca ye te jātā brahmacāriṇaḥ ||21||<BR>
<BR>
(AVŚ_11,5[7].22a) pṛthak sarve prājāpatyāḥ prāṇān ātmasu bibhrati |<BR>
(AVŚ_11,5[7].22c) tānt sarvān brahma rakṣati brahmacāriṇy ābhṛtam ||22||<BR>
<BR>
(AVŚ_11,5[7].23a) devānām etat pariṣūtam anabhyārūḍhaṃ carati rocamānam |<BR>
(AVŚ_11,5[7].23c) tasmāj jātaṃ brāhmaṇaṃ brahma jyeṣṭhaṃ devāś ca sarve amṛtena sākam ||23||<BR>
<BR>
(AVŚ_11,5[7].24a) brahmacārī brahma bhrājad bibharti tasmin devā adhi viśve samotāḥ |<BR>
(AVŚ_11,5[7].24c) prāṇāpānau janayann ād vyānaṃ vācaṃ mano hṛdayaṃ brahma medhām ||24||<BR>
<BR>
(AVŚ_11,5[7].25a) cakṣuḥ śrotraṃ yaśo asmāsu dhehy annaṃ reto lohitam udaram ||25||<BR>
<BR>
(AVŚ_11,5[7].26a) tāni kalpan brahmacārī salilasya pṛṣṭhe tapo 'tiṣṭhat tapyamānaḥ samudre |<BR>
(AVŚ_11,5[7].26c) sa snāto babhruḥ piṅgalaḥ pṛthivyāṃ bahu rocate ||26|| {16}<BR>
<BR>
<BR>
<BR>
(AVŚ_11,6[8].1a) agniṃ brūmo vanaspatīn oṣadhīr uta vīrudhaḥ |<BR>
(AVŚ_11,6[8].1c) indraṃ bṛhaspatiṃ sūryaṃ te no muñcantv aṃhasaḥ ||1||<BR>
<BR>
(AVŚ_11,6[8].2a) brūmo rājānaṃ varuṇaṃ mitraṃ viṣṇum atho bhagam |<BR>
(AVŚ_11,6[8].2c) aṃśaṃ vivasvantaṃ brūmas te no muñcantv aṃhasaḥ ||2||<BR>
<BR>
(AVŚ_11,6[8].3a) brūmo devaṃ savitāraṃ dhātāram uta pūṣaṇam |<BR>
(AVŚ_11,6[8].3c) tvaṣṭāram agriyaṃ brūmas te no muñcantv aṃhasaḥ ||3||<BR>
<BR>
(AVŚ_11,6[8].4a) gandharvāpsaraso brūmo aśvinā brahmaṇaspatim |<BR>
(AVŚ_11,6[8].4c) aryamā nāma yo devas te no muñcantv aṃhasaḥ ||4||<BR>
<BR>
(AVŚ_11,6[8].5a) ahorātre idaṃ brūmaḥ sūryācandramasāv ubhā |<BR>
(AVŚ_11,6[8].5c) viśvān ādityān brūmas te no muñcantv aṃhasaḥ ||5||<BR>
<BR>
(AVŚ_11,6[8].6a) vātaṃ brūmaḥ parjanyam antarikṣam atho diśaḥ |<BR>
(AVŚ_11,6[8].6c) āśāś ca sarvā brūmas te no muñcantv aṃhasaḥ ||6||<BR>
<BR>
(AVŚ_11,6[8].7a) muñcantu mā śapathyād ahorātre atho uṣāḥ |<BR>
(AVŚ_11,6[8].7c) somo mā devo muñcatu yam āhuś candramā iti ||7||<BR>
<BR>
(AVŚ_11,6[8].8a) pārthivā divyāḥ paśava āraṇyā uta ye mṛgāḥ |<BR>
(AVŚ_11,6[8].8c) śakuntān pakṣiṇo brūmas te no muñcantv aṃhasaḥ ||8||<BR>
<BR>
(AVŚ_11,6[8].9a) bhavāśarvāv idaṃ brūmo rudraṃ paśupatiś ca yaḥ |<BR>
(AVŚ_11,6[8].9c) iṣūr yā eṣāṃ saṃvidma tā naḥ santu sadā śivāḥ ||9||<BR>
<BR>
(AVŚ_11,6[8].10a) divaṃ brūmo nakṣatrāṇi bhūmiṃ yakṣāṇi parvatān |<BR>
(AVŚ_11,6[8].10c) samudrā nadyo veśantās te no muñcantv aṃhasaḥ ||10|| {17}<BR>
<BR>
(AVŚ_11,6[8].11a) saptaṛṣīn vā idaṃ brūmo 'po devīḥ prajāpatim |<BR>
(AVŚ_11,6[8].11c) pitṝn yamaśreṣṭhān brūmas te no muñcantv aṃhasaḥ |11||<BR>
<BR>
(AVŚ_11,6[8].12a) ye devā diviṣado antarikṣasadaś ca ye |<BR>
(AVŚ_11,6[8].12c) pṛthivyāṃ śakrā ye śritās te no muñcantv aṃhasaḥ ||12||<BR>
<BR>
(AVŚ_11,6[8].13a) ādityā rudrā vasavo divi devā atharvāṇaḥ |<BR>
(AVŚ_11,6[8].13c) aṅgiraso manīṣiṇas te no muñcantv aṃhasaḥ ||13||<BR>
<BR>
(AVŚ_11,6[8].14a) yajñaṃ brūmo yajamānam ṛcaḥ sāmāni bheṣajā |<BR>
(AVŚ_11,6[8].14c) yajūṃṣi hotrā brūmas te no muñcantv aṃhasaḥ ||14||<BR>
<BR>
(AVŚ_11,6[8].15a) pañca rājyāni vīrudhāṃ somaśreṣṭhāni brūmaḥ |<BR>
(AVŚ_11,6[8].15c) darbho bhaṅgo yavaḥ sahas te no muñcantv aṃhasaḥ ||15||<BR>
<BR>
(AVŚ_11,6[8].16a) arāyān brūmo rakṣāṃsi sarpān puṇyajanān pitṝn |<BR>
(AVŚ_11,6[8].16c) mṛtyūn ekaśataṃ brūmas te no muñcantv aṃhasaḥ ||16||<BR>
<BR>
(AVŚ_11,6[8].17a) ṛtūn brūma ṛtupatīn ārtavān uta hāyanān |<BR>
(AVŚ_11,6[8].17c) samāḥ saṃvatsarān māsāṃs te no muñcantv aṃhasaḥ ||17||<BR>
<BR>
(AVŚ_11,6[8].18a) eta devā dakṣiṇataḥ paścāt prāñca udeta |<BR>
(AVŚ_11,6[8].18c) purastād uttarāc chakrā viśve devāḥ sametya te no muñcantv aṃhasaḥ ||18||<BR>
<BR>
(AVŚ_11,6[8].19a) viśvān devān idaṃ brūmaḥ satyasandhān ṛtāvṛdhaḥ |<BR>
(AVŚ_11,6[8].19c) viśvābhiḥ patnībhiḥ saha te no muñcantv aṃhasaḥ ||19||<BR>
<BR>
(AVŚ_11,6[8].20a) sarvān devān idaṃ brūmaḥ satyasandhān ṛtāvṛdhaḥ |<BR>
(AVŚ_11,6[8].20c) sarvābhiḥ patnībhiḥ saha te no muñcantv aṃhasaḥ ||20||<BR>
<BR>
(AVŚ_11,6[8].21a) bhūtaṃ brūmo bhūtapatiṃ bhūtānām uta yo vaśī |<BR>
(AVŚ_11,6[8].21c) bhūtāni sarvā saṃgatya te no muñcantv aṃhasaḥ ||21||<BR>
<BR>
(AVŚ_11,6[8].22a) yā devīḥ pañca pradiśo ye devā dvādaśa ṛtavaḥ |<BR>
(AVŚ_11,6[8].22c) saṃvatsarasya ye daṃṣṭrās te naḥ santu sadā śivāḥ ||22||<BR>
<BR>
(AVŚ_11,6[8].23a) yan mātalī rathakrītam amṛtaṃ veda bheṣajam |<BR>
(AVŚ_11,6[8].23c) tad indro apsu prāveśayat tad āpo datta bheṣajam ||23|| {18}<BR>
<BR>
<BR>
<BR>
(AVŚ_11,7[9].1a) ucchiṣṭe nāma rūpaṃ cocchiṣṭe loka āhitaḥ |<BR>
(AVŚ_11,7[9].1c) ucchiṣṭa indraś cāgniś ca viśvam antaḥ samāhitam ||1||<BR>
<BR>
(AVŚ_11,7[9].2a) ucchiṣṭe dyāvāpṛthivī viśvaṃ bhūtaṃ samāhitam |<BR>
(AVŚ_11,7[9].2c) āpaḥ samudra ucchiṣṭe candramā vāta āhitaḥ ||2||<BR>
<BR>
(AVŚ_11,7[9].3a) sann ucchiṣṭe asaṃś cobhau mṛtyur vājaḥ prajāpatiḥ |<BR>
(AVŚ_11,7[9].3c) laukyā ucchiṣṭa āyattā vraś ca draś cāpi śrīr mayi ||3||<BR>
<BR>
(AVŚ_11,7[9].4a) dṛḍho dṛṃha sthiro nyo brahma viśvasṛjo daśa |<BR>
(AVŚ_11,7[9].4c) nābhim iva sarvataś cakram ucchiṣṭe devatāḥ śritāḥ ||4||<BR>
<BR>
(AVŚ_11,7[9].5a) ṛk sāma yajur ucchiṣṭa udgīthaḥ prastutaṃ stutam |<BR>
(AVŚ_11,7[9].5c) hiṅkāra ucchiṣṭe svaraḥ sāmno meḍiś ca tan mayi ||5||<BR>
<BR>
(AVŚ_11,7[9].6a) aindrāgnaṃ pāvamānaṃ mahānāmnīr mahāvratam |<BR>
(AVŚ_11,7[9].6c) ucchiṣṭe yajñasyāṅgāny antar garbha iva mātari ||6||<BR>
<BR>
(AVŚ_11,7[9].7a) rājasūyaṃ vājapeyam agniṣṭomaṣ tad adhvaraḥ |<BR>
(AVŚ_11,7[9].7c) arkāśvamedhāv ucchiṣṭe jīvabarhir madintamaḥ ||7||<BR>
<BR>
(AVŚ_11,7[9].8a) agnyādheyam atho dīkṣā kāmapraś chandasā saha |<BR>
(AVŚ_11,7[9].8c) utsannā yajñāḥ satrāṇy ucchiṣṭe 'dhi samāhitāḥ ||8||<BR>
<BR>
(AVŚ_11,7[9].9a) agnihotraṃ ca śraddhā ca vaṣaṭkāro vrataṃ tapaḥ |<BR>
(AVŚ_11,7[9].9c) dakṣiṇeṣṭaṃ pūrtaṃ cocchiṣṭe 'dhi samāhitāḥ ||9||<BR>
<BR>
(AVŚ_11,7[9].10a) ekarātro dvirātraḥ sadyaḥkrīḥ prakrīr ukthyaḥ |<BR>
(AVŚ_11,7[9].10c) otaṃ nihitam ucchiṣṭe yajñasyāṇūni vidyayā ||10|| {19}<BR>
<BR>
(AVŚ_11,7[9].11a) catūrātraḥ pañcarātraḥ ṣaḍrātraś cobhayaḥ saha |<BR>
(AVŚ_11,7[9].11c) ṣoḍaśī saptarātraś cocchiṣṭāj jajñire sarve ye yajñā amṛte hitāḥ ||11||<BR>
<BR>
(AVŚ_11,7[9].12a) pratīhāro nidhanaṃ viśvajic cābhijic ca yaḥ |<BR>
(AVŚ_11,7[9].12c) sāhnātirātrāv ucchiṣṭe dvādaśāho 'pi tan mayi ||12||<BR>
<BR>
(AVŚ_11,7[9].13a) sūnṛtā saṃnatiḥ kṣemaḥ svadhorjāmṛtaṃ sahaḥ |<BR>
(AVŚ_11,7[9].13c) ucchiṣṭe sarve pratyañcaḥ kāmāḥ kāmena tātṛpuḥ ||13||<BR>
<BR>
(AVŚ_11,7[9].14a) nava bhūmīḥ samudrā ucchiṣṭe 'dhi śritā divaḥ |<BR>
(AVŚ_11,7[9].14c) ā sūryo bhāty ucchiṣṭe 'horātre api tan mayi ||14||<BR>
(AVŚ_11,7[9].15a) upahavyaṃ viṣūvantaṃ ye ca yajñā guhā hitāḥ |<BR>
(AVŚ_11,7[9].15c) bibharti bhartā viśvasyocchiṣṭo janituḥ pitā ||15||<BR>
<BR>
(AVŚ_11,7[9].16a) pitā janitur ucchiṣṭo 'soḥ pautraḥ pitāmahaḥ |<BR>
(AVŚ_11,7[9].16c) sa kṣiyati viśvasyeśāno vṛṣā bhūmyām atighnyaḥ ||16||<BR>
<BR>
(AVŚ_11,7[9].17a) ṛtaṃ satyaṃ tapo rāṣṭraṃ śramo dharmaś ca karma ca |<BR>
(AVŚ_11,7[9].17c) bhūtaṃ bhaviṣyad ucchiṣṭe vīryaṃ lakṣmīr balaṃ bale ||17||<BR>
<BR>
(AVŚ_11,7[9].18a) samṛddhir oja ākūtiḥ kṣatraṃ rāṣṭraṃ ṣaḍ urvyaḥ |<BR>
(AVŚ_11,7[9].18c) saṃvatsaro 'dhy ucchiṣṭa iḍā praiṣā grahā haviḥ ||18||<BR>
<BR>
(AVŚ_11,7[9].19a) caturhotāra āpriyaś cāturmāsyāni nīvidaḥ |<BR>
(AVŚ_11,7[9].19c) ucchiṣṭe yajñā hotrāḥ paśubandhās tad iṣṭayaḥ ||19||<BR>
<BR>
(AVŚ_11,7[9].20a) ardhamāsāś ca māsāś cārtavā ṛtubhiḥ saha |<BR>
(AVŚ_11,7[9].20c) ucchiṣṭe ghoṣiṇīr āpa stanayitnuḥ śrutir mahī ||20|| {20}<BR>
<BR>
(AVŚ_11,7[9].21a) śarkarāḥ sikatā aśmāna oṣadhayo vīrudhas tṛṇā |<BR>
(AVŚ_11,7[9].21c) abhrāṇi vidyuto varṣam ucchiṣṭe saṃśritā śritā ||21||<BR>
<BR>
(AVŚ_11,7[9].22a) rāddhiḥ prāptiḥ samāptir vyāptir maha edhatuḥ |<BR>
(AVŚ_11,7[9].22c) atyāptir ucchiṣṭe bhūtiś cāhitā nihitā hitā ||22||<BR>
<BR>
(AVŚ_11,7[9].23a) yac ca prāṇati prāṇena yac ca paśyati cakṣuṣā |<BR>
(AVŚ_11,7[9].23c) ucchiṣṭāj jajñire sarve divi devā diviśritaḥ ||23||<BR>
<BR>
(AVŚ_11,7[9].24a) ṛcaḥ sāmāni chandāṃsi purāṇaṃ yajuṣā saha |<BR>
(AVŚ_11,7[9].24c) ucchiṣṭāj jajñire sarve divi devā diviśritaḥ ||24||<BR>
<BR>
(AVŚ_11,7[9].25a) prāṇāpānau cakṣuḥ śrotram akṣitiś ca kṣitiś ca yā |<BR>
(AVŚ_11,7[9].25c) ucchiṣṭāj jajñire sarve divi devā diviśritaḥ ||25||<BR>
<BR>
(AVŚ_11,7[9].26a) ānandā modāḥ pramudo 'bhīmodamudaś ca ye |<BR>
(AVŚ_11,7[9].26c) ucchiṣṭāj jajñire sarve divi devā diviśritaḥ ||26||<BR>
<BR>
(AVŚ_11,7[9].27a) devāḥ pitaro manuṣyā gandharvāpsarasaś ca ye |<BR>
(AVŚ_11,7[9].27c) ucchiṣṭāj jajñire sarve divi devā diviśritaḥ ||27|| {21}<BR>
<BR>
<BR>
<BR>
(AVŚ_11,8[10].1a) yan manyur jāyām āvahat saṃkalpasya gṛhād adhi |<BR>
(AVŚ_11,8[10].1c) ka āsaṃ janyāḥ ke varāḥ ka u jyeṣṭhavaro 'bhavat ||1||<BR>
<BR>
(AVŚ_11,8[10].2a) tapaś caivāstāṃ karma cāntar mahaty arṇave |<BR>
(AVŚ_11,8[10].2c) ta āsaṃ janyās te varā brahma jyeṣṭhavaro 'bhavat ||2||<BR>
<BR>
(AVŚ_11,8[10].3a) daśa sākam ajāyanta devā devebhyaḥ purā |<BR>
(AVŚ_11,8[10].3c) yo vai tān vidyāt pratyakṣaṃ sa vā adya mahad vadet ||3||<BR>
<BR>
(AVŚ_11,8[10].4a) prāṇāpānau cakṣuḥ śrotram akṣitiś ca kṣitiś ca yā |<BR>
(AVŚ_11,8[10].4c) vyānodānau vāṅ manas te vā ākūtim āvahan ||4||<BR>
<BR>
(AVŚ_11,8[10].5a) ajātā āsann ṛtavo 'tho dhātā bṛhaspatiḥ |<BR>
(AVŚ_11,8[10].5c) indrāgnī aśvinā tarhi kaṃ te jyeṣṭham upāsata ||5||<BR>
<BR>
(AVŚ_11,8[10].6a) tapaś caivāstāṃ karma cāntar mahaty arṇave |<BR>
(AVŚ_11,8[10].6c) tapo ha jajñe karmaṇas tat te jyeṣṭham upāsata ||6||<BR>
<BR>
(AVŚ_11,8[10].7a) yeta āsīd bhūmiḥ pūrvā yām addhātaya id viduḥ |<BR>
(AVŚ_11,8[10].7c) yo vai tāṃ vidyān nāmathā sa manyeta purāṇavit ||7||<BR>
<BR>
(AVŚ_11,8[10].8a) kuta indraḥ kutaḥ somaḥ kuto agnir ajāyata |<BR>
(AVŚ_11,8[10].8c) kutas tvaṣṭā sam abhavat kuto dhātājāyata ||8||<BR>
<BR>
(AVŚ_11,8[10].9a) indrād indraḥ somāt somo agner agnir ajāyata |<BR>
(AVŚ_11,8[10].9c) tvaṣṭā ha jajñe tvaṣṭur dhātur dhātājāyata ||9||<BR>
<BR>
(AVŚ_11,8[10].10a) ye ta āsan daśa jātā devā devebhyaḥ purā |<BR>
(AVŚ_11,8[10].10c) putrebhyo lokaṃ dattvā kasmiṃs te loka āsate ||10|| {22}<BR>
<BR>
(AVŚ_11,8[10].11a) yadā keśān asthi snāva māṃsaṃ majjānam ābharat |<BR>
(AVŚ_11,8[10].11c) śarīraṃ kṛtvā pādavat kaṃ lokam anu prāviśat ||11||<BR>
<BR>
(AVŚ_11,8[10].12a) kutaḥ keśān kutaḥ snāva kuto asthīny ābharat |<BR>
(AVŚ_11,8[10].12c) aṅgā parvāṇi majjānaṃ ko māṃsaṃ kuta ābharat ||12||<BR>
<BR>
(AVŚ_11,8[10].13a) saṃsico nāma te devā ye saṃbhārānt samabharan |<BR>
(AVŚ_11,8[10].13c) sarvaṃ saṃsicya martyaṃ devāḥ puruṣam āviśan ||13||<BR>
<BR>
(AVŚ_11,8[10].14a) ūrū pādāv aṣṭhīvantau śiro hastāv atho mukham |<BR>
(AVŚ_11,8[10].14c) pṛṣṭīr barjahye pārśve kas tat sam adadhād ṛṣiḥ ||14||<BR>
<BR>
(AVŚ_11,8[10].15a) śiro hastāv atho mukhaṃ jihvāṃ grīvāś ca kīkasāḥ |<BR>
(AVŚ_11,8[10].15c) tvacā prāvṛtya sarvaṃ tat saṃdhā sam adadhān mahī ||15||<BR>
<BR>
(AVŚ_11,8[10].16a) yat tac charīram aśayat saṃdhayā saṃhitaṃ mahat |<BR>
(AVŚ_11,8[10].16c) yenedam adya rocate ko asmin varṇam ābharat ||16||<BR>
<BR>
(AVŚ_11,8[10].17a) sarve devā upāśikṣan tad ajānād vadhūḥ satī |<BR>
(AVŚ_11,8[10].17c) īśā vaśasya yā jāyā sāsmin varṇam ābharat ||17||<BR>
<BR>
(AVŚ_11,8[10].18a) yadā tvaṣṭā vyatṛṇat pitā tvaṣṭur ya uttaraḥ |<BR>
(AVŚ_11,8[10].18c) gṛhaṃ kṛtvā martyaṃ devāḥ puruṣam āviśan ||18||<BR>
<BR>
(AVŚ_11,8[10].19a) svapno vai tandrīr nirṛtiḥ pāpmāno nāma devatāḥ |<BR>
(AVŚ_11,8[10].19c) jarā khālatyaṃ pālityaṃ śarīram anu prāviśan ||19||<BR>
<BR>
(AVŚ_11,8[10].20a) steyaṃ duṣkṛtaṃ vṛjinaṃ satyaṃ yajño yaśo bṛhat |<BR>
(AVŚ_11,8[10].20c) balaṃ ca kṣatram ojaś ca śarīram anu prāviśan ||20|| {23}<BR>
<BR>
(AVŚ_11,8[10].21a) bhūtiś ca vā abhūtiś ca rātayo 'rātayaś ca yāḥ |<BR>
(AVŚ_11,8[10].21c) kṣudhaś ca sarvās tṛṣṇāś ca śarīram anu prāviśan ||21||<BR>
<BR>
(AVŚ_11,8[10].22a) nindāś ca vā anindāś ca yac ca hanteti neti ca |<BR>
(AVŚ_11,8[10].22c) śarīraṃ śraddhā dakṣiṇāśraddhā cānu prāviśan ||22||<BR>
<BR>
(AVŚ_11,8[10].23a) vidyāś ca vā avidyāś ca yac cānyad upadeśyam |<BR>
(AVŚ_11,8[10].23c) śarīraṃ brahma prāviśad ṛcaḥ sāmātho yajuḥ ||23||<BR>
<BR>
(AVŚ_11,8[10].24a) ānandā modāḥ pramudo 'bhīmodamudaś ca ye |<BR>
(AVŚ_11,8[10].24c) haso nariṣṭā nṛttāni śarīram anu prāviśan ||24||<BR>
<BR>
(AVŚ_11,8[10].25a) ālāpāś ca pralāpāś cābhīlāpalapaś ca ye |<BR>
(AVŚ_11,8[10].25c) śarīraṃ sarve prāviśann āyujaḥ prayujo yujaḥ ||25||<BR>
<BR>
(AVŚ_11,8[10].26a) prāṇāpānau cakṣuḥ śrotram akṣitiś ca kṣitiś ca yā |<BR>
(AVŚ_11,8[10].26c) vyānodānau vāṅ manaḥ śarīreṇa ta īyante ||26||<BR>
<BR>
(AVŚ_11,8[10].27a) āśiṣaś ca praśiṣaś ca saṃśiṣo viśiṣaś ca yāḥ |<BR>
(AVŚ_11,8[10].27c) cittāni sarve saṃkalpāḥ śarīram anu prāviśan ||27||<BR>
<BR>
(AVŚ_11,8[10].28a) āsteyīś ca vāsteyīś ca tvaraṇāḥ kṛpaṇāś ca yāḥ |<BR>
(AVŚ_11,8[10].28c) guhyāḥ śukrā sthūlā apas tā bībhatsāv asādayan ||28||<BR>
<BR>
(AVŚ_11,8[10].29a) asthi kṛtvā samidhaṃ tad aṣṭāpo asādayan |<BR>
(AVŚ_11,8[10].29c) retaḥ kṛtvājyaṃ devāḥ puruṣam āviśan ||29||<BR>
<BR>
(AVŚ_11,8[10].30a) yā āpo yāś ca devatā yā virāḍ brahmaṇā saha |<BR>
(AVŚ_11,8[10].30c) śarīraṃ brahma prāviśac charīre 'dhi prajāpatiḥ ||30||<BR>
<BR>
(AVŚ_11,8[10].31a) sūryaś cakṣur vātaḥ prāṇaṃ puruṣasya vi bhejire |<BR>
(AVŚ_11,8[10].31c) athāsyetaram ātmānaṃ devāḥ prāyachann agnaye ||31||<BR>
<BR>
(AVŚ_11,8[10].32a) tasmād vai vidvān puruṣam idaṃ brahmeti manyate |<BR>
(AVŚ_11,8[10].32c) sarvā hy asmin devatā gāvo goṣṭha ivāsate ||32||<BR>
<BR>
(AVŚ_11,8[10].33a) prathamena pramāreṇa tredhā viṣvaṅ vi gachati |<BR>
(AVŚ_11,8[10].33c) ada ekena gachaty ada ekena gachatīhaikena ni ṣevate ||33||<BR>
<BR>
(AVŚ_11,8[10].34a) apsu stīmāsu vṛddhāsu śarīram antarā hitam |<BR>
(AVŚ_11,8[10].34c) tasmiṃ chavo 'dhy antarā tasmāc chavo 'dhy ucyate ||34|| {24}<BR>
<BR>
<BR>
<BR>
(AVŚ_11,9[11].1a) ye bāhavo yā iṣavo dhanvanāṃ vīryāṇi ca |<BR>
(AVŚ_11,9[11].1c) asīn paraśūn āyudhaṃ cittākūtaṃ ca yad dhṛdi |<BR>
(AVŚ_11,9[11].1e) sarvaṃ tad arbude tvam amitrebhyo dṛśe kurūdārāṃś ca pra darśaya ||1||<BR>
<BR>
(AVŚ_11,9[11].2a) ut tiṣṭhata saṃ nahyadhvaṃ mitrā devajanā yūyam |<BR>
(AVŚ_11,9[11].2c) saṃdṛṣṭā guptā vaḥ santu yā no mitrāṇy arbude ||2||<BR>
<BR>
(AVŚ_11,9[11].3a) ut tiṣṭhatam ā rabhetām ādānasaṃdānābhyām |<BR>
(AVŚ_11,9[11].3c) amitrāṇāṃ senā abhi dhattam arbude ||3||<BR>
<BR>
(AVŚ_11,9[11].4a) arbudir nāma yo deva īśānaś ca nyarbudiḥ |<BR>
(AVŚ_11,9[11].4c) yābhyām antarikṣam āvṛtam iyaṃ ca pṛthivī mahī |<BR>
(AVŚ_11,9[11].4e) tābhyām indramedibhyām ahaṃ jitam anv emi senayā ||4||<BR>
<BR>
(AVŚ_11,9[11].5a) ut tiṣṭha tvaṃ devajanārbude senayā saha |<BR>
(AVŚ_11,9[11].5c) bhañjann amitrāṇāṃ senāṃ bhogebhiḥ pari vāraya ||5||<BR>
<BR>
(AVŚ_11,9[11].6a) sapta jātān nyarbuda udārāṇāṃ samīkṣayan |<BR>
(AVŚ_11,9[11].6c) tebhiṣ ṭvam ājye hute sarvair ut tiṣṭha senayā ||6||<BR>
<BR>
(AVŚ_11,9[11].7a) pratighnānāśrumukhī kṛdhukarṇī ca krośatu |<BR>
(AVŚ_11,9[11].7c) vikeśī puruṣe hate radite arbude tava ||7||<BR>
<BR>
(AVŚ_11,9[11].8a) saṃkarṣantī karūkaraṃ manasā putram ichantī |<BR>
(AVŚ_11,9[11].8c) patiṃ bhrātaram āt svān radite arbude tava ||8||<BR>
<BR>
(AVŚ_11,9[11].9a) aliklavā jāṣkamadā gṛdhrāḥ śyenāḥ patatriṇaḥ |<BR>
(AVŚ_11,9[11].9c) dhvāṅkṣāḥ śakunayas tṛpyantv amitreṣu samīkṣayan radite arbude tava ||9||<BR>
<BR>
(AVŚ_11,9[11].10a) atho sarvaṃ śvāpadaṃ makṣikā tṛpyatu krimiḥ |<BR>
(AVŚ_11,9[11].10c) pauruṣeye 'dhi kuṇape radite arbude tava ||10|| {25}<BR>
<BR>
(AVŚ_11,9[11].11a) ā gṛhṇītaṃ saṃ bṛhataṃ prāṇāpānān nyarbude |<BR>
(AVŚ_11,9[11].11c) nivāśā ghoṣāḥ saṃ yantv amitreṣu samīkṣayan radite arbude tava ||11||<BR>
<BR>
(AVŚ_11,9[11].12a) ud vepaya saṃ vijantāṃ bhiyāmitrānt saṃ sṛja |<BR>
(AVŚ_11,9[11].12c) urugrāhair bāhvaṅkair vidhyāmitrān nyarbude ||12||<BR>
<BR>
(AVŚ_11,9[11].13a) muhyantv eṣāṃ bāhavaś cittākūtaṃ ca yad dhṛdi |<BR>
(AVŚ_11,9[11].13c) maiṣām uc cheṣi kiṃ cana radite arbude tava ||13||<BR>
<BR>
(AVŚ_11,9[11].14a) pratighnānāḥ saṃ dhāvantūraḥ paṭaurāv āghnānāḥ |<BR>
(AVŚ_11,9[11].14c) aghāriṇīr vikeśyo rudatyaḥ puruṣe hate radite arbude tava ||14||<BR>
<BR>
(AVŚ_11,9[11].15a) śvanvatīr apsaraso rūpakā utārbude |<BR>
(AVŚ_11,9[11].15c) antaḥpātre rerihatīṃ riśāṃ durṇihitaiṣiṇīm |<BR>
(AVŚ_11,9[11].15e) sarvās tā arbude tvam amitrebhyo dṛśe kurūdārāṃś ca pra darśaya ||15||<BR>
<BR>
(AVŚ_11,9[11].16a) khaḍūre 'dhicaṅkramāṃ kharvikāṃ kharvavāsinīm |<BR>
(AVŚ_11,9[11].16c) ya udārā antarhitā gandharvāpsarasaś ca ye | <BR>
(AVŚ_11,9[11].16e) sarpā itarajanā rakṣāṃsi ||16||<BR>
<BR>
(AVŚ_11,9[11].17a) caturdaṃṣṭrāṃ chyāvadataḥ kumbhamuṣkāṃ asṛṅmukhān |<BR>
(AVŚ_11,9[11].17c) svabhyasā ye codbhyasāḥ ||17||<BR>
<BR>
(AVŚ_11,9[11].18a) ud vepaya tvam arbude 'mitrāṇām amūḥ sicaḥ |<BR>
(AVŚ_11,9[11].18c) jayaṃś ca jiṣṇuś cāmitrāṃ jayatām indramedinau ||18||<BR>
<BR>
(AVŚ_11,9[11].19a) prablīno mṛditaḥ śayāṃ hato 'mitro nyarbude |<BR>
(AVŚ_11,9[11].19c) agnijihvā dhūmaśikhā jayantīr yantu senayā ||19||<BR>
<BR>
(AVŚ_11,9[11].20a) tayārbude praṇuttānām indro hantu varaṃvaram |<BR>
(AVŚ_11,9[11].20c) amitrāṇāṃ śacīpatir māmīṣāṃ moci kaś cana ||20|| {26}<BR>
<BR>
(AVŚ_11,9[11].21a) ut kasantu hṛdayāny ūrdhvaḥ prāṇa ud īṣatu |<BR>
(AVŚ_11,9[11].21c) śauṣkāsyam anu vartatām amitrān mota mitriṇaḥ ||21||<BR>
<BR>
(AVŚ_11,9[11].22a) ye ca dhīrā ye cādhīrāḥ parāñco badhirāś ca ye |<BR>
(AVŚ_11,9[11].22c) tamasā ye ca tūparā atho bastābhivāsinaḥ |<BR>
(AVŚ_11,9[11].22e) sarvāṃs tāṃ arbude tvam amitrebhyo dṛśe kurūdārāṃś ca pra darśaya ||22||<BR>
<BR>
(AVŚ_11,9[11].23a) arbudiś ca triṣandhiś cāmitrān no vi vidhyatām |<BR>
(AVŚ_11,9[11].23c) yathaiṣām indra vṛtrahan hanāma śacīpate 'mitrāṇāṃ sahasraśaḥ ||23||<BR>
<BR>
(AVŚ_11,9[11].24a) vanaspatīn vānaspatyān oṣadhīr uta vīrudhaḥ |<BR>
(AVŚ_11,9[11].24c) gandharvāpsarasaḥ sarpān devān puṇyajanān pitṝn |<BR>
(AVŚ_11,9[11].24e) sarvāṃs tāṃ arbude tvam amitrebhyo dṛśe kurūdārāṃś ca pra darśaya ||24||<BR>
<BR>
(AVŚ_11,9[11].25a) īśāṃ vo maruto deva ādityo brahmaṇaspatiḥ |<BR>
(AVŚ_11,9[11].25c) īśāṃ va indraś cāgniś ca dhātā mitraḥ prajāpatiḥ |<BR>
(AVŚ_11,9[11].25e) īśāṃ va ṛṣayaś cakrur amitreṣu samīkṣayan radite arbude tava ||25||<BR>
<BR>
(AVŚ_11,9[11].26a) teṣāṃ sarveṣām īśānā ut tiṣṭhata saṃ nahyadhvam |<BR>
(AVŚ_11,9[11].26c) mitrā devajanā yūyam imaṃ saṃgrāmaṃ saṃjitya yathālokaṃ vi tiṣṭhadhvam ||26|| {27}<BR>
<BR>
<BR>
<BR>
(AVŚ_11,10[12].1a) ut tiṣṭhata saṃ nahyadhvam udārāḥ ketubhiḥ saha |<BR>
(AVŚ_11,10[12].1c) sarpā itarajanā rakṣāṃsy amitrān anu dhāvata ||1||<BR>
<BR>
(AVŚ_11,10[12].2a) īśāṃ vo veda rājyaṃ triṣandhe aruṇaiḥ ketubhiḥ saha |<BR>
(AVŚ_11,10[12].2c) ye antarikṣe ye divi pṛthivyāṃ ye ca mānavāḥ |<BR>
(AVŚ_11,10[12].2e) triṣandhes te cetasi durṇāmāna upāsatām ||2||<BR>
<BR>
(AVŚ_11,10[12].3a) ayomukhāḥ sūcīmukhā atho vikaṅkatīmukhāḥ |<BR>
(AVŚ_11,10[12].3c) kravyādo vātaraṃhasa ā sajantv amitrān vajreṇa triṣandhinā ||3||<BR>
<BR>
(AVŚ_11,10[12].4a) antar dhehi jātaveda āditya kuṇapaṃ bahu |<BR>
(AVŚ_11,10[12].4c) triṣandher iyaṃ senā suhitāstu me vaśe ||4||<BR>
<BR>
(AVŚ_11,10[12].5a) ut tiṣṭha tvaṃ devajanārbude senayā saha |<BR>
(AVŚ_11,10[12].5c) ayaṃ balir va āhutas triṣandher āhutiḥ priyā ||5||<BR>
<BR>
(AVŚ_11,10[12].6a) śitipadī saṃ dyatu śaravyeyaṃ catuṣpadī |<BR>
(AVŚ_11,10[12].6c) kṛtye 'mitrebhyo bhava triṣandheḥ saha senayā ||6||<BR>
<BR>
(AVŚ_11,10[12].7a) dhūmākṣī saṃ patatu kṛdhukarṇī ca krośatu |<BR>
(AVŚ_11,10[12].7c) triṣandheḥ senayā jite aruṇāḥ santu ketavaḥ ||7||<BR>
<BR>
(AVŚ_11,10[12].8a) avāyantāṃ pakṣiṇo ye vayāṃsy antarikṣe divi ye caranti |<BR>
(AVŚ_11,10[12].8c) śvāpado makṣikāḥ saṃ rabhantām āmādo gṛdhrāḥ kuṇape radantām ||8||<BR>
<BR>
(AVŚ_11,10[12].9a) yām indreṇa saṃdhāṃ samadhatthā brahmaṇā ca bṛhaspate |<BR>
(AVŚ_11,10[12].9c) tayāham indrasaṃdhayā sarvān devān iha huva ito jayata māmutaḥ ||9||<BR>
<BR>
(AVŚ_11,10[12].10a) bṛhaspatir āṅgirasa ṛṣayo brahmasaṃśitāḥ |<BR>
(AVŚ_11,10[12].10c) asurakṣayaṇaṃ vadhaṃ triṣandhiṃ divy āśrayan ||10|| {28}<BR>
<BR>
(AVŚ_11,10[12].11a) yenāsau gupta āditya ubhāv indraś ca tiṣṭhataḥ |<BR>
(AVŚ_11,10[12].11c) triṣandhiṃ devā abhajantaujase ca balāya ca ||11||<BR>
<BR>
(AVŚ_11,10[12].12a) sarvāṃl lokānt sam ajayan devā āhutyānayā |<BR>
(AVŚ_11,10[12].12c) bṛhaspatir āṅgiraso vajraṃ yam asiñcatāsurakṣayaṇaṃ vadham ||12||<BR>
<BR>
(AVŚ_11,10[12].13a) bṛhaspatir āṅgiraso vajraṃ yam asiñcatāsurakṣayaṇaṃ vadham |<BR>
(AVŚ_11,10[12].13c) tenāham amūṃ senāṃ ni limpāmi bṛhaspate 'mitrān hanmy ojasā ||13||<BR>
<BR>
(AVŚ_11,10[12].14a) sarve devā atyāyanti ye aśnanti vaṣaṭkṛtam |<BR>
(AVŚ_11,10[12].14c) imāṃ juṣadhvam āhutim ito jayata māmutaḥ ||14||<BR>
<BR>
(AVŚ_11,10[12].15a) sarve devā atyāyantu triṣandher āhutiḥ priyā |<BR>
(AVŚ_11,10[12].15c) saṃdhāṃ mahatīṃ rakṣata yayāgre asurā jitāḥ ||15||<BR>
<BR>
(AVŚ_11,10[12].16a) vāyur amitrāṇām iṣvagrāṇy āñcatu |<BR>
(AVŚ_11,10[12].16c) indra eṣāṃ bāhūn prati bhanaktu mā śakan pratidhām iṣum |<BR>
(AVŚ_11,10[12].16e) āditya eṣām astraṃ vi nāśayatu candramā yutām agatasya panthām ||16||<BR>
<BR>
(AVŚ_11,10[12].17a) yadi preyur devapurā brahma varmāṇi cakrire |<BR>
(AVŚ_11,10[12].17c) tanūpānaṃ paripāṇaṃ kṛṇvānā yad upocire sarvaṃ tad arasaṃ kṛdhi ||17||<BR>
<BR>
(AVŚ_11,10[12].18a) kravyādānuvartayan mṛtyunā ca purohitam |<BR>
(AVŚ_11,10[12].18c) triṣandhe prehi senayā jayāmitrān pra padyasva ||18||<BR>
(AVŚ_11,10[12].19a) triṣandhe tamasā tvam amitrān pari vāraya |<BR>
(AVŚ_11,10[12].19c) pṛṣadājyapraṇuttānāṃ māmīṣāṃ moci kaś cana ||19||<BR>
<BR>
(AVŚ_11,10[12].20a) śitipadī saṃ patatv amitrāṇām amūḥ sicaḥ |<BR>
(AVŚ_11,10[12].20c) muhyantv adyāmūḥ senā amitrāṇāṃ nyarbude ||20|| {29}<BR>
<BR>
(AVŚ_11,10[12].21a) mūḍhā amitrā nyarbude jahy eṣāṃ varaṃvaram |<BR>
(AVŚ_11,10[12].21c) anayā jahi senayā ||21||<BR>
<BR>
(AVŚ_11,10[12].22a) yaś ca kavacī yaś cākavaco 'mitro yaś cājmani |<BR>
(AVŚ_11,10[12].22c) jyāpāśaiḥ kavacapāśair ajmanābhihataḥ śayām ||22||<BR>
<BR>
(AVŚ_11,10[12].23a) ye varmiṇo ye 'varmāṇo amitrā ye ca varmiṇaḥ |<BR>
(AVŚ_11,10[12].23c) sarvāṃs tāṃ arbude hatāṃ chvāno 'dantu bhūmyām ||23||<BR>
<BR>
(AVŚ_11,10[12].24a) ye rathino ye arathā asādā ye ca sādinaḥ |<BR>
(AVŚ_11,10[12].24c) sarvān adantu tān hatān gṛdhrāḥ śyenāḥ patatriṇaḥ ||24||<BR>
<BR>
(AVŚ_11,10[12].25a) sahasrakuṇapā śetām āmitrī senā samare vadhānām |<BR>
(AVŚ_11,10[12].25c) vividdhā kakajākṛtā ||25||<BR>
<BR>
(AVŚ_11,10[12].26a) marmāvidhaṃ roruvataṃ suparṇair adantu duścitaṃ mṛditaṃ śayānam |<BR>
(AVŚ_11,10[12].26c) ya imāṃ pratīcīm āhutim amitro no yuyutsati ||26||<BR>
<BR>
(AVŚ_11,10[12].27a) yāṃ devā anutiṣṭhanti yasyā nāsti virādhanam |<BR>
(AVŚ_11,10[12].27c) tayendro hantu vṛtrahā vajreṇa triṣandhinā ||27|| {30}<BR>
<BR>
<BR>
<BR>
(AVŚ_12,1.1a) satyaṃ bṛhad ṛtam ugraṃ dīkṣā tapo brahma yajñaḥ pṛthivīṃ dhārayanti |<BR>
(AVŚ_12,1.1c) sā no bhūtasya bhavyasya patny uruṃ lokaṃ pṛthivī naḥ kṛṇotu ||1||<BR>
<BR>
(AVŚ_12,1.2a) asaṃbādhaṃ madhyato mānavānāṃ yasyā udvataḥ pravataḥ samaṃ bahu |<BR>
(AVŚ_12,1.2c) nānāvīryā oṣadhīr yā bibharti pṛthivī naḥ prathatāṃ rādhyatāṃ naḥ ||2||<BR>
<BR>
(AVŚ_12,1.3a) yasyāṃ samudra uta sindhur āpo yasyām annaṃ kṛṣṭayaḥ saṃbabhūvuḥ |<BR>
(AVŚ_12,1.3c) yasyām idaṃ jinvati prāṇad ejat sā no bhūmiḥ pūrvapeye dadhātu ||3||<BR>
<BR>
(AVŚ_12,1.4a) yasyāś catasraḥ pradiśaḥ pṛthivyā yasyām annam kṛṣṭayaḥ saṃbabhūvuḥ |<BR>
(AVŚ_12,1.4c) yā bibharti bahudhā prāṇad ejat sā no bhūmir goṣv apy anne dadhātu ||4||<BR>
<BR>
(AVŚ_12,1.5a) yasyāṃ pūrve pūrvajanā vicakrire yasyāṃ devā asurān abhyavartayan |<BR>
(AVŚ_12,1.5c) gavām aśvānāṃ vayasaś ca viṣṭhā bhagaṃ varcaḥ pṛthivī no dadhātu ||5||<BR>
<BR>
(AVŚ_12,1.6a) viśvaṃbharā vasudhānī pratiṣṭhā hiraṇyavakṣā jagato niveśanī |<BR>
(AVŚ_12,1.6c) vaiśvānaraṃ bibhratī bhūmir agnim indraṛṣabhā draviṇe no dadhātu ||6||<BR>
<BR>
(AVŚ_12,1.7a) yāṃ rakṣanty asvapnā viśvadānīṃ devā bhūmiṃ pṛthivīm apramādam |<BR>
(AVŚ_12,1.7c) sā no madhu priyaṃ duhām atho ukṣatu varcasā ||7||<BR>
<BR>
(AVŚ_12,1.8a) yārṇave 'dhi salilam agra āsīt yāṃ māyābhir anvacaran manīṣiṇaḥ |<BR>
(AVŚ_12,1.8c) yasyā hṛdayaṃ parame vyomant satyenāvṛtam amṛtaṃ pṛthivyāḥ |<BR>
(AVŚ_12,1.8e) sā no bhūmis tviṣiṃ balaṃ rāṣṭre dadhātūttame ||8||<BR>
<BR>
(AVŚ_12,1.9a) yasyām āpaḥ paricarāḥ samānīr ahorātre apramādaṃ kṣaranti |<BR>
(AVŚ_12,1.9c) sā no bhūmir bhūridhārā payo duhām atho ukṣatu varcasā ||9||<BR>
<BR>
(AVŚ_12,1.10a) yām aśvināv amimātāṃ viṣṇur yasyāṃ vicakrame |<BR>
(AVŚ_12,1.10c) indro yāṃ cakra ātmane 'namitrāṃ śacīpatiḥ |<BR>
(AVŚ_12,1.10e) sā no bhūmir vi sṛjatāṃ mātā putrāya me payaḥ ||10|| {1}<BR>
<BR>
(AVŚ_12,1.11a) girayas te parvatā himavanto 'raṇyaṃ te pṛthivi syonam astu |<BR>
(AVŚ_12,1.11c) babhruṃ kṛṣṇāṃ rohiṇīṃ viśvarūpāṃ dhruvāṃ bhūmiṃ pṛthivīm indraguptām |<BR>
(AVŚ_12,1.11e) ajīto 'hato akṣato 'dhy aṣṭhām pṛthivīm aham ||11||<BR>
<BR>
(AVŚ_12,1.12a) yat te madhyaṃ pṛthivi yac ca nabhyaṃ yās ta ūrjas tanvaḥ saṃbabhūvuḥ |<BR>
(AVŚ_12,1.12c) tāsu no dhehy abhi naḥ pavasva mātā bhūmiḥ putro ahaṃ pṛthivyāḥ parjanyaḥ pitā sa u naḥ pipartu ||12||<BR>
<BR>
(AVŚ_12,1.13a) yasyāṃ vediṃ parigṛhṇanti bhūmyāṃ yasyāṃ yajñaṃ tanvate viśvakarmāṇaḥ |<BR>
(AVŚ_12,1.13c) yasyāṃ mīyante svaravaḥ pṛthivyām ūrdhvāḥ śukrā āhutyāḥ purastāt |<BR>
(AVŚ_12,1.13e) sā no bhūmir vardhayad vardhamānā ||13||<BR>
<BR>
(AVŚ_12,1.14a) yo no dveṣat pṛthivi yaḥ pṛtanyād yo 'bhidāsān manasā yo vadhena |<BR>
(AVŚ_12,1.14c) taṃ no bhūme randhaya pūrvakṛtvari ||14||<BR>
<BR>
(AVŚ_12,1.15a) tvaj jātās tvayi caranti martyās tvaṃ bibharṣi dvipadas tvaṃ catuṣpadaḥ |<BR>
(AVŚ_12,1.15c) taveme pṛthivi pañca mānavā yebhyo jyotir amṛtaṃ martyebhya udyant sūryo raśmibhir ātanoti ||15||<BR>
<BR>
(AVŚ_12,1.16a) tā naḥ prajāḥ saṃ duhratāṃ samagrā vāco madhu pṛthivi dhehi mahyam ||16||<BR>
<BR>
(AVŚ_12,1.17a) viśvasvaṃ mātaram oṣadhīnāṃ dhruvāṃ bhūmiṃ pṛthivīṃ dharmaṇā dhṛtām |<BR>
(AVŚ_12,1.17c) śivāṃ syonām anu carema viśvahā ||17||<BR>
<BR>
(AVŚ_12,1.18a) mahat sadhasthaṃ mahatī babhūvitha mahān vega ejathur vepathuṣ ṭe |<BR>
(AVŚ_12,1.18c) mahāṃs tvendro rakṣaty apramādam |<BR>
(AVŚ_12,1.18e) sā no bhūme pra rocaya hiraṇyasyeva saṃdṛśi mā no dvikṣata kaś cana ||18||<BR>
<BR>
(AVŚ_12,1.19a) agnir bhūmyām oṣadhīṣv agnim āpo bibhraty agnir aśmasu |<BR>
(AVŚ_12,1.19c) agnir antaḥ puruṣeṣu goṣv aśveṣv agnayaḥ ||19||<BR>
<BR>
(AVŚ_12,1.20a) agnir diva ā tapaty agner devasyorv antarikṣam |<BR>
(AVŚ_12,1.20c) agniṃ martāsa indhate havyavāhaṃ ghṛtapriyam ||20|| {2}<BR>
<BR>
(AVŚ_12,1.21a) agnivāsāḥ pṛthivy asitajñūs tviṣīmantaṃ saṃśitaṃ mā kṛṇotu ||21||<BR>
<BR>
(AVŚ_12,1.22a) bhūmyāṃ devebhyo dadati yajñaṃ havyam araṃkṛtam |<BR>
(AVŚ_12,1.22c) bhūmyāṃ manuṣyā jīvanti svadhayānnena martyāḥ |<BR>
(AVŚ_12,1.22e) sā no bhūmiḥ prāṇam āyur dadhātu jaradaṣṭiṃ mā pṛthivī kṛṇotu ||22||<BR>
<BR>
(AVŚ_12,1.23a) yas te gandhaḥ pṛthivi saṃbabhūva yaṃ bibhraty oṣadhayo yam āpaḥ |<BR>
(AVŚ_12,1.23c) yaṃ gandharvā apsarasaś ca bhejire tena mā surabhiṃ kṛṇu mā no dvikṣata kaś cana ||23||<BR>
<BR>
(AVŚ_12,1.24a) yas te gandhaḥ puṣkaram āviveśa yaṃ saṃjabhruḥ sūryāyā vivāhe |<BR>
(AVŚ_12,1.24c) amartyāḥ pṛthivi gandham agre tena mā surabhiṃ kṛṇu mā no dvikṣata kaś cana ||24||<BR>
<BR>
(AVŚ_12,1.25a) yas te gandhaḥ puruṣeṣu strīṣu puṃsu bhago ruciḥ |<BR>
(AVŚ_12,1.25c) yo aśveṣu vīreṣu yo mṛgeṣūta hastiṣu |<BR>
(AVŚ_12,1.25e) kanyāyāṃ varco yad bhūme tenāsmāṃ api saṃ sṛja mā no dvikṣata kaś cana ||25||<BR>
<BR>
(AVŚ_12,1.26a) śilā bhūmir aśmā pāṃsuḥ sā bhūmiḥ saṃdhṛtā dhṛtā |<BR>
(AVŚ_12,1.26c) tasyai hiraṇyavakṣase pṛthivyā akaraṃ namaḥ ||26||<BR>
<BR>
(AVŚ_12,1.27a) yasyāṃ vṛkṣā vānaspatyā dhruvās tiṣṭhanti viśvahā |<BR>
(AVŚ_12,1.27c) pṛthivīṃ viśvadhāyasaṃ dhṛtām achāvadāmasi ||27||<BR>
<BR>
(AVŚ_12,1.28a) udīrāṇā utāsīnās tiṣṭhantaḥ prakrāmantaḥ |<BR>
(AVŚ_12,1.28c) padbhyāṃ dakṣiṇasavyābhyāṃ mā vyathiṣmahi bhūmyām ||28||<BR>
<BR>
(AVŚ_12,1.29a) vimṛgvarīṃ pṛthivīm ā vadāmi kṣamāṃ bhūmiṃ brahmaṇā vāvṛdhānām |<BR>
(AVŚ_12,1.29c) ūrjaṃ puṣṭaṃ bibhratīm annabhāgaṃ ghṛtaṃ tvābhi ni ṣīdema bhūme ||29||<BR>
<BR>
(AVŚ_12,1.30a) śuddhā na āpas tanve kṣarantu yo naḥ sedur apriye taṃ ni dadhmaḥ |<BR>
(AVŚ_12,1.30c) pavitreṇa pṛthivi mot punāmi ||30|| {3}<BR>
<BR>
(AVŚ_12,1.31a) yās te prācīḥ pradiśo yā udīcīr yās te bhūme adharād yāś ca paścāt |<BR>
(AVŚ_12,1.31c) syonās tā mahyaṃ carate bhavantu mā ni paptaṃ bhuvane śiśriyāṇaḥ ||31||<BR>
<BR>
(AVŚ_12,1.32a) mā naḥ paścān mā purastān nudiṣṭhā mottarād adharād uta |<BR>
(AVŚ_12,1.32c) svasti bhūme no bhava mā vidan paripanthino varīyo yāvayā vadham ||32||<BR>
<BR>
(AVŚ_12,1.33a) yāvat te 'bhi vipaśyāmi bhūme sūryeṇa medinā |<BR>
(AVŚ_12,1.33c) tāvan me cakṣur mā meṣṭottarāmuttarāṃ samām ||33||<BR>
<BR>
(AVŚ_12,1.34a) yac chayānaḥ paryāvarte dakṣiṇaṃ sakhyam abhi bhūme pārśvam uttānās tvā pratīcīṃ yat pṛṣṭībhir adhiśemahe |<BR>
(AVŚ_12,1.34c) mā hiṃsīs tatra no bhūme sarvasya pratiśīvari ||34||<BR>
<BR>
(AVŚ_12,1.35a) yat te bhūme vikhanāmi kṣipraṃ tad api rohatu |<BR>
(AVŚ_12,1.35c) mā te marma vimṛgvari mā te hṛdayam arpipam ||35||<BR>
<BR>
(AVŚ_12,1.36a) grīṣmas te bhūme varṣāṇi śarad dhemantaḥ śiśiro vasantaḥ |<BR>
(AVŚ_12,1.36c) ṛtavas te vihitā hāyanīr ahorātre pṛthivi no duhātām ||36||<BR>
<BR>
(AVŚ_12,1.37a) yāpa sarpaṃ vijamānā vimṛgvarī yasyām āsann agnayo ye apsv antaḥ |<BR>
(AVŚ_12,1.37c) parā dasyūn dadatī devapīyūn indraṃ vṛṇānā pṛthivī na vṛtram śakrāya dadhre vṛṣabhāya vṛṣṇe ||37||<BR>
<BR>
(AVŚ_12,1.38a) yasyāṃ sadohavirdhāne yūpo yasyāṃ nimīyate |<BR>
(AVŚ_12,1.38c) brahmāṇo yasyām arcanty ṛgbhiḥ sāmnā yajurvidaḥ yujyante yasyām ṛtvijaḥ somam indrāya pātave ||38||<BR>
<BR>
(AVŚ_12,1.39a) yasyāṃ pūrve bhūtakṛta ṛṣayo gā udānṛcuḥ |<BR>
(AVŚ_12,1.39c) sapta satreṇa vedhaso yajñena tapasā saha ||39||<BR>
<BR>
(AVŚ_12,1.40a) sā no bhūmir ā diśatu yad dhanaṃ kāmayāmahe |<BR>
(AVŚ_12,1.40c) bhago anuprayuṅktām indra etu purogavaḥ ||40|| {4}<BR>
<BR>
(AVŚ_12,1.41a) yasyāṃ gāyanti nṛtyanti bhūmyāṃ martyā vyailabāḥ |<BR>
(AVŚ_12,1.41c) yudhyante yasyām ākrando yasyām vadati dundubhiḥ |<BR>
(AVŚ_12,1.41e) sā no bhūmiḥ pra ṇudatāṃ sapatnān asapatnaṃ mā pṛthivī kṛṇotu ||41||<BR>
<BR>
(AVŚ_12,1.42a) yasyām annaṃ vrīhiyavau yasyā imāḥ pañca kṛṣṭayaḥ |<BR>
(AVŚ_12,1.42c) bhūmyai parjanyapatnyai namo 'stu varṣamedase ||42||<BR>
<BR>
(AVŚ_12,1.43a) yasyāḥ puro devakṛtāḥ kṣetre yasyā vikurvate |<BR>
(AVŚ_12,1.43c) prajāpatiḥ pṛthivīṃ viśvagarbhām āśāmāśāṃ raṇyāṃ naḥ kṛṇotu ||43||<BR>
<BR>
(AVŚ_12,1.44a) nidhiṃ bibhratī bahudhā guhā vasu maṇiṃ hiraṇyaṃ pṛthivī dadātu me |<BR>
(AVŚ_12,1.44c) vasūni no vasudā rāsamānā devī dadhātu sumanasyamānā ||44||<BR>
<BR>
(AVŚ_12,1.45a) janaṃ bibhratī bahudhā vivācasaṃ nānādharmāṇaṃ pṛthivī yathaukasam |<BR>
(AVŚ_12,1.45c) sahasraṃ dhārā draviṇasya me duhāṃ dhruveva dhenur anapasphurantī ||45||<BR>
<BR>
(AVŚ_12,1.46a) yas te sarpo vṛścikas tṛṣṭadaṃśmā hemantajabdho bhṛmalo guhā śaye |<BR>
(AVŚ_12,1.46c) krimir jinvat pṛthivi yadyad ejati prāvṛṣi tan naḥ sarpan mopa sṛpad yac chivaṃ tena no mṛḍa ||46||<BR>
<BR>
(AVŚ_12,1.47a) ye te panthāno bahavo janāyanā rathasya vartmānasaś ca yātave |<BR>
(AVŚ_12,1.47c) yaiḥ saṃcaranty ubhaye bhadrapāpās taṃ panthānaṃ jayemānamitram ataskaraṃ yac chivaṃ tena no mṛḍa ||47||<BR>
<BR>
(AVŚ_12,1.48a) malvaṃ bibhratī gurubhṛd bhadrapāpasya nidhanaṃ titikṣuḥ |<BR>
(AVŚ_12,1.48c) varāheṇa pṛthivī saṃvidānā sūkarāya vi jihīte mṛgāya ||48||<BR>
<BR>
(AVŚ_12,1.49a) ye ta āraṇyāḥ paśavo mṛgā vane hitāḥ siṃhā vyāghrāḥ puruṣādaś caranti |<BR>
(AVŚ_12,1.49c) ulaṃ vṛkaṃ pṛthivi duchunām ita ṛkṣīkāṃ rakṣo apa bādhayāsmat ||49||<BR>
<BR>
(AVŚ_12,1.50a) ye gandharvā apsaraso ye cārāyāḥ kimīdinaḥ |<BR>
(AVŚ_12,1.50c) piśācānt sarvā rakṣāṃsi tān asmad bhūme yāvaya ||50|| {5}<BR>
<BR>
(AVŚ_12,1.51a) yāṃ dvipādaḥ pakṣiṇaḥ saṃpatanti haṃsāḥ suparṇāḥ śakunā vayāṃsi |<BR>
(AVŚ_12,1.51c) yasyāṃ vāto mātariśveyate rajāṃsi kṛṇvaṃś cyāvayaṃś ca vṛkṣān |<BR>
(AVŚ_12,1.51e) vātasya pravām upavām anu vāty arciḥ ||51||<BR>
<BR>
(AVŚ_12,1.52a) yasyāṃ kṛṣṇam aruṇaṃ ca saṃhite ahorātre vihite bhūmyām adhi |<BR>
(AVŚ_12,1.52c) varṣeṇa bhūmiḥ pṛthivī vṛtāvṛtā sā no dadhātu bhadrayā priye dhāmanidhāmani ||52||<BR>
<BR>
(AVŚ_12,1.53a) dyauś ca ma idaṃ pṛthivī cāntarikṣaṃ ca me vyacaḥ |<BR>
(AVŚ_12,1.53c) agniḥ sūrya āpo medhāṃ viśve devāś ca saṃ daduḥ ||53||<BR>
<BR>
(AVŚ_12,1.54a) aham asmi sahamāna uttaro nāma bhūmyām |<BR>
(AVŚ_12,1.54c) abhīṣāḍ asmi viśvāṣāḍ āśāmāśāṃ viṣāsahiḥ ||54||<BR>
<BR>
(AVŚ_12,1.55a) ado yad devi prathamānā purastād devair uktā vyasarpo mahitvam |<BR>
(AVŚ_12,1.55c) ā tvā subhūtam aviśat tadānīm akalpayathāḥ pradiśaś catasraḥ ||55||<BR>
<BR>
(AVŚ_12,1.56a) ye grāmā yad araṇyaṃ yāḥ sabhā adhi bhūmyām |<BR>
(AVŚ_12,1.56c) ye saṃgrāmāḥ samitayas teṣu cāru vadema te ||56||<BR>
<BR>
(AVŚ_12,1.57a) aśva iva rajo dudhuve vi tān janān ya ākṣiyan pṛthivīṃ yād ajāyata |<BR>
(AVŚ_12,1.57c) mandrāgretvarī bhuvanasya gopā vanaspatīnāṃ gṛbhir oṣadhīnām ||57||<BR>
<BR>
(AVŚ_12,1.58a) yad vadāmi madhumat tad vadāmi yad īkṣe tad vananti mā |<BR>
(AVŚ_12,1.58c) tviṣīmān asmi jūtimān avānyān hanmi dodhataḥ ||58||<BR>
<BR>
(AVŚ_12,1.59a) śantivā surabhiḥ syonā kīlālodhnī payasvatī |<BR>
(AVŚ_12,1.59c) bhūmir adhi bravītu me pṛthivī payasā saha ||59||<BR>
<BR>
(AVŚ_12,1.60a) yām anvaichad dhaviṣā viśvakarmāntar arṇave rajasi praviṣṭām |<BR>
(AVŚ_12,1.60c) bhujiṣyaṃ pātraṃ nihitaṃ guhā yad āvir bhoge abhavan mātṛmadbhyaḥ ||60||<BR>
<BR>
(AVŚ_12,1.61a) tvam asy āvapanī janānām aditiḥ kāmadughā paprathānā |<BR>
(AVŚ_12,1.61c) yat ta ūnaṃ tat ta ā pūrayāti prajāpatiḥ prathamajā ṛtasya ||61||<BR>
<BR>
(AVŚ_12,1.62a) upasthās te anamīvā ayakṣmā asmabhyaṃ santu pṛthivi prasūtāḥ |<BR>
(AVŚ_12,1.62c) dīrghaṃ na āyuḥ pratibudhyamānā vayaṃ tubhyaṃ balihṛtaḥ syāma ||62||<BR>
<BR>
(AVŚ_12,1.63a) bhūme mātar ni dhehi mā bhadrayā supratiṣṭhitam |<BR>
(AVŚ_12,1.63c) saṃvidānā divā kave śriyāṃ mā dhehi bhūtyām ||63|| {6}<BR>
<BR>
<BR>
<BR>
(AVŚ_12,2.1a) naḍam ā roha na te atra loka idaṃ sīsaṃ bhāgadheyaṃ ta ehi |<BR>
(AVŚ_12,2.1c) yo goṣu yakṣmaḥ puruṣeṣu yakṣmas tena tvaṃ sākam adharāṅ parehi ||1||<BR>
<BR>
(AVŚ_12,2.2a) aghaśaṃsaduḥśaṃsābhyāṃ kareṇānukareṇa ca |<BR>
(AVŚ_12,2.2c) yakṣmaṃ ca sarvaṃ teneto mṛtyuṃ ca nir ajāmasi ||2||<BR>
<BR>
(AVŚ_12,2.3a) nir ito mṛtyuṃ nirṛtiṃ nir arātim ajāmasi |<BR>
(AVŚ_12,2.3c) yo no dveṣṭi tam addhy agne akravyād yam u dviṣmas tam u te pra suvāmasi ||3||<BR>
<BR>
(AVŚ_12,2.4a) yady agniḥ kravyād yadi vā vyāghra imaṃ goṣṭhaṃ praviveśānyokāḥ |<BR>
(AVŚ_12,2.4c) taṃ māṣājyaṃ kṛtvā pra hiṇomi dūraṃ sa gachatv apsuṣado 'py agnīn ||4||<BR>
<BR>
(AVŚ_12,2.5a) yat tvā kruddhāḥ pracakrur manyunā puruṣe mṛte |<BR>
(AVŚ_12,2.5c) sukalpam agne tat tvayā punas tvod dīpayāmasi ||5||<BR>
<BR>
(AVŚ_12,2.6a) punas tvādityā rudrā vasavaḥ punar brahmā vasunītir agne |<BR>
(AVŚ_12,2.6c) punas tvā brahmaṇas patir ādhād dīrghāyutvāya śataśāradāya ||6||<BR>
(AVŚ_12,2.7a) yo agniḥ kravyāt praviveśa no gṛham imaṃ paśyann itaraṃ jātavedasam |<BR>
(AVŚ_12,2.7c) taṃ harāmi pitṛyajñāya dūraṃ sa gharmam indhāṃ parame sadhasthe ||7||<BR>
<BR>
(AVŚ_12,2.8a) kravyādam agniṃ pra hiṇomi dūram yamarājño gachatu ripravāhaḥ |<BR>
(AVŚ_12,2.8c) ihāyam itaro jātavedā devo devebhyo havyaṃ vahatu prajānan ||8||<BR>
<BR>
(AVŚ_12,2.9a) kravyādam agnim iṣito harāmi janān dṛṃhantaṃ vajreṇa mṛtyum |<BR>
(AVŚ_12,2.9c) ni taṃ śāsmi gārhapatyena vidvān pitṝṇāṃ loke 'pi bhāgo astu ||9||<BR>
<BR>
(AVŚ_12,2.10a) kravyādam agniṃ śaśamānam ukthyaṃ pra hiṇomi pathibhiḥ pitṛyāṇaiḥ |<BR>
(AVŚ_12,2.10c) mā devayānaiḥ punar ā gā atraivaidhi pitṛṣu jāgṛhi tvam ||10|| {7}<BR>
<BR>
(AVŚ_12,2.11a) sam indhate saṃkasukaṃ svastaye śuddhā bhavantaḥ śucayaḥ pāvakāḥ |<BR>
(AVŚ_12,2.11c) jahāti ripram aty ena eti samiddho agniḥ supunā punāti ||11||<BR>
<BR>
(AVŚ_12,2.12a) devo agniḥ saṃkasuko divas pṛṣṭhāny āruhat |<BR>
(AVŚ_12,2.12c) mucyamāno nir eṇaso 'mog asmāṃ aśastyāḥ ||12||<BR>
<BR>
(AVŚ_12,2.13a) asmin vayaṃ saṃkasuke agnau riprāṇi mṛjmahe |<BR>
(AVŚ_12,2.13c) abhūma yajñiyāḥ śuddhāḥ pra ṇa āyūṃṣi tāriṣat ||13||<BR>
<BR>
(AVŚ_12,2.14a) saṃkasuko vikasuko nirṛtho yaś ca nisvaraḥ |<BR>
(AVŚ_12,2.14c) te te yakṣmaṃ savedaso dūrād dūram anīnaśan ||14||<BR>
<BR>
(AVŚ_12,2.15a) yo no aśveṣu vīreṣu yo no goṣv ajāviṣu |<BR>
(AVŚ_12,2.15c) kravyādaṃ nir ṇudāmasi yo agnir janayopanaḥ ||15||<BR>
<BR>
(AVŚ_12,2.16a) anyebhyas tvā puruṣebhyo gobhyo aśvebhyas tvā |<BR>
(AVŚ_12,2.16c) niḥ kravyādaṃ nudāmasi yo agnir jīvitayopanaḥ ||16||<BR>
<BR>
(AVŚ_12,2.17a) yasmin devā amṛjata yasmin manuṣyā uta |<BR>
(AVŚ_12,2.17c) tasmin ghṛtastāvo mṛṣṭvā tvam agne divaṃ ruha ||17||<BR>
<BR>
(AVŚ_12,2.18a) samiddho agna āhuta sa no mābhyapakramīḥ |<BR>
(AVŚ_12,2.18c) atraiva dīdihi dyavi jyok ca sūryaṃ dṛśe ||18||<BR>
<BR>
(AVŚ_12,2.19a) sīse mṛḍḍhvaṃ naḍe mṛḍḍhvam agnau saṃkasuke ca yat |<BR>
(AVŚ_12,2.19c) atho avyāṃ rāmāyāṃ śīrṣaktim upabarhaṇe ||19||<BR>
<BR>
(AVŚ_12,2.20a) sīse malaṃ sādayitvā śīrṣaktim upabarhaṇe |<BR>
(AVŚ_12,2.20c) avyām asiknyāṃ mṛṣṭvā śuddhā bhavata yajñiyāḥ ||20|| {8}<BR>
<BR>
(AVŚ_12,2.21a) paraṃ mṛtyo anu parehi panthāṃ yas ta eṣa itaro devayānāt |<BR>
(AVŚ_12,2.21c) cakṣuṣmate śṛṇvate te bravīmīheme vīrā bahavo bhavantu ||21||<BR>
<BR>
(AVŚ_12,2.22a) ime jīvā vi mṛtair āvavṛtrann abhūd bhadrā devahutir no adya |<BR>
(AVŚ_12,2.22c) prāñco agāma nṛtaye hasāya suvīrāso vidatham ā vadema ||22||<BR>
<BR>
(AVŚ_12,2.23a) imaṃ jīvebhyaḥ paridhiṃ dadhāmi maiṣāṃ nu gād aparo artham etam |<BR>
(AVŚ_12,2.23c) śataṃ jīvantaḥ śaradaḥ purūcīs tiro mṛtyuṃ dadhatām parvatena ||23||<BR>
<BR>
(AVŚ_12,2.24a) ā rohatāyur jarasaṃ vṛṇānā anupūrvaṃ yatamānā yati stha |<BR>
(AVŚ_12,2.24c) tān vas tvaṣṭā sujanimā sajoṣāḥ sarvam āyur nayatu jīvanāya ||24||<BR>
<BR>
(AVŚ_12,2.25a) yathāhāny anupūrvaṃ bhavanti yatha rtava ṛtubhir yanti sākam |<BR>
(AVŚ_12,2.25c) yathā na pūrvam aparo jahāty evā dhātar āyūṃṣi kalpayaiṣām ||25||<BR>
<BR>
(AVŚ_12,2.26a) aśmanvatī rīyate saṃ rabhadhvaṃ vīrayadhvaṃ pra taratā sakhāyaḥ |<BR>
(AVŚ_12,2.26c) atrā jahīta ye asan durevā anamīvān ut taremābhi vājān ||26||<BR>
<BR>
(AVŚ_12,2.27a) ut tiṣṭhatā pra taratā sakhāyo 'śmanvatī nadī syandata iyam |<BR>
(AVŚ_12,2.27c) atrā jahīta ye asann aśivāḥ śivānt syonān ut taremābhi vājān ||27||<BR>
<BR>
(AVŚ_12,2.28a) vaiśvadevīṃ varcasā ā rabhadhvaṃ śuddhā bhavantaḥ śucayaḥ pāvakāḥ |<BR>
(AVŚ_12,2.28c) atikrāmanto duritā padāni śataṃ himāḥ sarvavīrā madema ||28||<BR>
<BR>
(AVŚ_12,2.29a) udīcīnaiḥ pathibhir vāyumadbhir atikrāmanto 'varān parebhiḥ |<BR>
(AVŚ_12,2.29c) triḥ sapta kṛtva ṛṣayaḥ paretā mṛtyuṃ praty auhan padayopanena ||29||<BR>
<BR>
(AVŚ_12,2.30a) mṛtyoḥ padaṃ yopayanta eta drāghīya āyuḥ prataraṃ dadhānāḥ |<BR>
(AVŚ_12,2.30c) āsīnā mṛtyuṃ nudatā sadhasthe 'tha jīvāso vidatham ā vadema ||30|| {9}<BR>
<BR>
(AVŚ_12,2.31a) imā nārīr avidhavāḥ supatnīr āñjanena sarpiṣā saṃ spṛśantām |<BR>
(AVŚ_12,2.31c) anaśravo anamīvāḥ suratnā ā rohantu janayo yonim agre ||31||<BR>
<BR>
(AVŚ_12,2.32a) vyākaromi haviṣāham etau tau brahmaṇā vy ahaṃ kalpayāmi |<BR>
(AVŚ_12,2.32c) svadhāṃ pitṛbhyo ajarāṃ kṛṇomi dīrgheṇāyuṣā sam imānt sṛjāmi ||32||<BR>
<BR>
(AVŚ_12,2.33a) yo no agniḥ pitaro hṛtsv antar āviveśāmṛto martyeṣu |<BR>
(AVŚ_12,2.33c) mayy ahaṃ taṃ pari gṛhṇāmi devaṃ mā so asmān dvikṣata mā vayaṃ tam ||33||<BR>
<BR>
(AVŚ_12,2.34a) apāvṛtya gārhapatyāt kravyādā preta dakṣiṇā |<BR>
(AVŚ_12,2.34c) priyaṃ pitṛbhya ātmane brahmabhyaḥ kṛṇutā priyam ||34||<BR>
<BR>
(AVŚ_12,2.35a) dvibhāgadhanam ādāya pra kṣiṇāty avartyā |<BR>
(AVŚ_12,2.35c) agniḥ putrasya jyeṣṭhasya yaḥ kravyād anirāhitaḥ ||35||<BR>
<BR>
(AVŚ_12,2.36a) yat kṛṣate yad vanute yac ca vasnena vindate |<BR>
(AVŚ_12,2.36c) sarvaṃ martyasya tan nāsti kravyāc ced anirāhitaḥ ||36||<BR>
<BR>
(AVŚ_12,2.37a) ayajñiyo hatavarcā bhavati nainena havir attave |<BR>
(AVŚ_12,2.37c) chinatti kṛṣyā gor dhanād yaṃ kravyād anuvartate ||37||<BR>
<BR>
(AVŚ_12,2.38a) muhur gṛdhyaiḥ pra vadaty ārtim martyo nītya |<BR>
(AVŚ_12,2.38c) kravyād yān agnir antikād anuvidvān vitāvati ||38||<BR>
<BR>
(AVŚ_12,2.39a) grāhyā gṛhāḥ saṃ sṛjyante striyā yan mriyate patiḥ |<BR>
(AVŚ_12,2.39c) brahmaiva vidvān eṣyo yaḥ kravyādaṃ nirādadhat ||39||<BR>
(AVŚ_12,2.40a) yad ripraṃ śamalaṃ cakṛma yac ca duṣkṛtam |<BR>
(AVŚ_12,2.40c) āpo mā tasmāc chumbhantv agneḥ saṃkasukāc ca yat ||40|| {10}<BR>
<BR>
(AVŚ_12,2.41a) tā adharād udīcīr āvavṛtran prajānaitīḥ pathibhir devayānaiḥ |<BR>
(AVŚ_12,2.41c) parvatasya vṛṣabhasyādhi pṛṣṭhe navāś caranti saritaḥ purāṇīḥ ||41||<BR>
<BR>
(AVŚ_12,2.42a) agne akravyān niḥ kravyādaṃ nudā devayajanaṃ vaha ||42||<BR>
<BR>
(AVŚ_12,2.43a) imaṃ kravyād ā viveśāyaṃ kravyādam anv agāt |<BR>
(AVŚ_12,2.43c) vyāghrau kṛtvā nānānaṃ taṃ harāmi śivāparam ||43||<BR>
<BR>
(AVŚ_12,2.44a) antardhir devānāṃ paridhir manuṣyāṇām agnir gārhapatya ubhayān antarā śritaḥ ||44||<BR>
<BR>
(AVŚ_12,2.45a) jīvānām āyuḥ pra tira tvam agne pitṝṇāṃ lokam api gachantu ye mṛtāḥ |<BR>
(AVŚ_12,2.45c) sugārhapatyo vitapann arātim uṣāmuṣāṃ śreyasīṃ dhehy asmai ||45||<BR>
<BR>
(AVŚ_12,2.46a) sarvān agne sahamānaḥ sapatnān aiṣām ūrjaṃ rayim asmāsu dhehi ||46||<BR>
<BR>
(AVŚ_12,2.47a) imam indraṃ vahniṃ paprim anvārabhadhvaṃ sa vo nir vakṣad duritād avadyāt |<BR>
(AVŚ_12,2.47c) tenāpa hata śarum āpatantaṃ tena rudrasya pari pātāstām ||47||<BR>
<BR>
(AVŚ_12,2.48a) anaḍvāhaṃ plavam anvārabhadhvaṃ sa vo nir vakṣad duritād avadyāt |<BR>
(AVŚ_12,2.48c) ā rohata savitur nāvam etāṃ ṣaḍbhir urvībhir amatiṃ tarema ||48||<BR>
<BR>
(AVŚ_12,2.49a) ahorātre anv eṣi bibhrat kṣemyas tiṣṭhan prataraṇaḥ suvīraḥ |<BR>
(AVŚ_12,2.49c) anāturānt sumanasas talpa bibhraj jyog eva naḥ puruṣagandhir edhi ||49||<BR>
<BR>
(AVŚ_12,2.50a) te devebhya ā vṛścante pāpaṃ jīvanti sarvadā |<BR>
(AVŚ_12,2.50c) kravyād yān agnir antikād aśva ivānuvapate naḍam ||50|| {11}<BR>
<BR>
(AVŚ_12,2.51a) ye 'śraddhā dhanakāmyā kravyādā samāsate |<BR>
(AVŚ_12,2.51c) te vā anyeṣāṃ kumbhīṃ paryādadhati sarvadā ||51||<BR>
<BR>
(AVŚ_12,2.52a) preva pipatiṣati manasā muhur ā vartate punaḥ |<BR>
(AVŚ_12,2.52c) kravyād yān agnir antikād anuvidvān vitāvati ||52||<BR>
<BR>
(AVŚ_12,2.53a) aviḥ kṛṣṇā bhāgadheyaṃ paśūnāṃ sīsaṃ kravyād api candraṃ ta āhuḥ |<BR>
(AVŚ_12,2.53c) māṣāḥ piṣṭā bhāgadheyaṃ te havyam araṇyānyā gahvaraṃ sacasva ||53||<BR>
<BR>
(AVŚ_12,2.54a) iṣīkāṃ jaratīm iṣṭvā tilpiñjaṃ daṇḍanaṃ naḍam |<BR>
(AVŚ_12,2.54c) tam indra idhmam kṛtvā yamasyāgniṃ nirādadhau ||54||<BR>
<BR>
(AVŚ_12,2.55a) pratyañcam arkaṃ pratyarpayitvā pravidvān panthāṃ vi hy āviveśa |<BR>
(AVŚ_12,2.55c) parāmīṣām asūn dideśa dīrgheṇāyuṣā sam imānt sṛjāmi ||55|| {12}<BR>
<BR>
<BR>
<BR>
(AVŚ_12,3.1a) pumān puṃso 'dhi tiṣṭha carmehi tatra hvayasva yatamā priyā te |<BR>
(AVŚ_12,3.1c) yāvantāv agre prathamaṃ sameyathus tad vāṃ vayo yamarājye samānam ||1||<BR>
<BR>
(AVŚ_12,3.2a) tāvad vāṃ cakṣus tati vīryāṇi tāvat tejas tatidhā vājināni |<BR>
(AVŚ_12,3.2c) agniḥ śarīraṃ sacate yadaidho 'dhā pakvān mithunā saṃ bhavāthaḥ ||2||<BR>
<BR>
(AVŚ_12,3.3a) sam asmiṃl loke sam u devayāne saṃ smā sametaṃ yamarājyeṣu |<BR>
(AVŚ_12,3.3c) pūtau pavitrair upa tad dhvayethāṃ yadyad reto adhi vāṃ saṃbabhūva ||3||<BR>
<BR>
(AVŚ_12,3.4a) āpas putrāso abhi saṃ viśadhvam imaṃ jīvaṃ jīvadhanyāḥ sametya |<BR>
(AVŚ_12,3.4c) tāsāṃ bhajadhvam amṛtaṃ yam āhur odanaṃ pacati vāṃ janitrī ||4||<BR>
<BR>
(AVŚ_12,3.5a) yaṃ vāṃ pitā pacati yaṃ ca mātā riprān nirmuktyai śamalāc ca vācaḥ |<BR>
(AVŚ_12,3.5c) sa odanaḥ śatadhāraḥ svarga ubhe vy āpa nabhasī mahitvā ||5||<BR>
<BR>
(AVŚ_12,3.6a) ubhe nabhasī ubhayāṃś ca lokān ye yajvanām abhijitāḥ svargāḥ |<BR>
(AVŚ_12,3.6c) teṣāṃ jyotiṣmān madhumān yo agre tasmin putrair jarasi saṃ śrayethām ||6||<BR>
<BR>
(AVŚ_12,3.7a) prācīṃprācīṃ pradiśam ā rabhethām etaṃ lokaṃ śraddadhānāḥ sacante |<BR>
(AVŚ_12,3.7c) yad vāṃ pakvaṃ pariviṣṭam agnau tasya guptaye daṃpatī saṃ śrayethām ||7||<BR>
<BR>
(AVŚ_12,3.8a) dakṣiṇāṃ diśam abhi nakṣamāṇau paryāvartethām abhi pātram etat |<BR>
(AVŚ_12,3.8c) tasmin vāṃ yamaḥ pitṛbhiḥ saṃvidānaḥ pakvāya śarma bahulaṃ ni yachāt ||8||<BR>
<BR>
(AVŚ_12,3.9a) pratīcī diśām iyam id varaṃ yasyāṃ somo adhipā mṛḍitā ca |<BR>
(AVŚ_12,3.9c) tasyāṃ śrayethāṃ sukṛtaḥ sacethām adhā pakvān mithunā saṃ bhavāthaḥ ||9||<BR>
<BR>
(AVŚ_12,3.10a) uttaraṃ rāṣṭraṃ prajayottarāvad diśām udīcī kṛṇavan no agram |<BR>
(AVŚ_12,3.10c) pāṅktaṃ chandaḥ puruṣo babhūva viśvair viśvāṅgaiḥ saha saṃ bhavema ||10|| {13}<BR>
<BR>
(AVŚ_12,3.11a) dhruveyaṃ virāṇ namo astv asyai śivā putrebhya uta mahyam astu |<BR>
(AVŚ_12,3.11c) sā no devy adite viśvavāra irya iva gopā abhi rakṣa pakvam ||11||<BR>
<BR>
(AVŚ_12,3.12a) piteva putrān abhi saṃ svajasva naḥ śivā no vātā iha vāntu bhūmau |<BR>
(AVŚ_12,3.12c) yam odanaṃ pacato devate iha taṃ nas tapa uta satyaṃ ca vettu ||12||<BR>
<BR>
(AVŚ_12,3.13a) yadyad kṛṣṇaḥ śakuna eha gatvā tsaran viṣaktaṃ bila āsasāda |<BR>
(AVŚ_12,3.13c) yad vā dāsy ārdrahastā samaṅkta ulūkhalaṃ musalaṃ śumbhatāpaḥ ||13||<BR>
<BR>
(AVŚ_12,3.14a) ayaṃ grāvā pṛthubudhno vayodhāḥ pūtaḥ pavitrair apa hantu rakṣaḥ |<BR>
(AVŚ_12,3.14c) ā roha carma mahi śarma yacha mā daṃpatī pautram aghaṃ ni gātām ||14||<BR>
<BR>
(AVŚ_12,3.15a) vanaspatiḥ saha devair na āgan rakṣaḥ piśācāṃ apabādhamānaḥ |<BR>
(AVŚ_12,3.15c) sa uc chrayātai pra vadāti vācaṃ tena lokāṃ abhi sarvān jayema ||15||<BR>
<BR>
(AVŚ_12,3.16a) sapta medhān paśavaḥ pary agṛhṇan ya eṣāṃ jyotiṣmāṃ uta yaś cakarśa |<BR>
(AVŚ_12,3.16c) trayastriṃśad devatās tānt sacante sa naḥ svargam abhi neṣa lokam ||16||<BR>
<BR>
(AVŚ_12,3.17a) svargaṃ lokam abhi no nayāsi saṃ jāyayā saha putraiḥ syāma |<BR>
(AVŚ_12,3.17c) gṛhṇāmi hastam anu maitv atra mā nas tārīn nirṛtir mo arātiḥ ||17||<BR>
<BR>
(AVŚ_12,3.18a) grāhiṃ pāpmānam ati tāṃ ayāma tamo vy asya pra vadāsi valgu |<BR>
(AVŚ_12,3.18c) vānaspatya udyato mā jihiṃsīr mā taṇḍulaṃ vi śarīr devayantam ||18||<BR>
<BR>
(AVŚ_12,3.19a) viśvavyacā ghṛtapṛṣṭho bhaviṣyant sayonir lokam upa yāhy etam |<BR>
(AVŚ_12,3.19c) varṣavṛddham upa yacha śūrpaṃ tuṣaṃ palāvān apa tad vinaktu ||19||<BR>
<BR>
(AVŚ_12,3.20a) trayo lokāḥ saṃmitā brāhmaṇena dyaur evāsau pṛthivy antarikṣam |<BR>
(AVŚ_12,3.20c) aṃśūn gṛbhītvānvārabhethām ā pyāyantāṃ punar ā yantu śūrpam ||20|| {14}<BR>
<BR>
(AVŚ_12,3.21a) pṛthag rūpāṇi bahudhā paśūnām ekarūpo bhavasi saṃ samṛddhyā |<BR>
(AVŚ_12,3.21c) etāṃ tvacaṃ lohinīṃ tāṃ nudasva grāvā śumbhāti malaga iva vastrā ||21||<BR>
<BR>
(AVŚ_12,3.22a) pṛthivīṃ tvā pṛthivyām ā veśayāmi tanūḥ samānī vikṛtā ta eṣā |<BR>
(AVŚ_12,3.22c) yadyad dyuttaṃ likhitam arpaṇena tena mā susror brahmaṇāpi tad vapāmi ||22||<BR>
<BR>
(AVŚ_12,3.23a) janitrīva prati haryāsi sūnuṃ saṃ tvā dadhāmi pṛthivīṃ pṛthivyā |<BR>
(AVŚ_12,3.23c) ukhā kumbhī vedyāṃ mā vyathiṣṭhā yajñāyudhair ājyenātiṣaktā ||23||<BR>
<BR>
(AVŚ_12,3.24a) agniḥ pacan rakṣatu tvā purastād indro rakṣatu dakṣiṇato marutvān |<BR>
(AVŚ_12,3.24c) varuṇas tvā dṛṃhād dharuṇe pratīcyā uttarāt tvā somaḥ saṃ dadātai ||24||<BR>
<BR>
(AVŚ_12,3.25a) pūtāḥ pavitraiḥ pavante abhrād divaṃ ca yanti pṛthivīṃ ca lokān |<BR>
(AVŚ_12,3.25c) tā jīvalā jīvadhanyāḥ pratiṣṭhāḥ pātra āsiktāḥ pary agnir indhām ||25||<BR>
<BR>
(AVŚ_12,3.26a) ā yanti divaḥ pṛthivīṃ sacante bhūmyāḥ sacante adhy antarikṣam |<BR>
(AVŚ_12,3.26c) śuddhāḥ satīs tā u śumbhanta eva tā naḥ svargam abhi lokaṃ nayantu ||26||<BR>
<BR>
(AVŚ_12,3.27a) uteva prabhvīr uta saṃmitāsa uta śukrāḥ śucayaś cāmṛtāsaḥ |<BR>
(AVŚ_12,3.27c) tā odanaṃ daṃpatibhyāṃ praśiṣṭā āpaḥ śikṣantīḥ pacatā sunāthāḥ ||27||<BR>
<BR>
(AVŚ_12,3.28a) saṃkhyātā stokāḥ pṛthivīṃ sacante prāṇāpānaiḥ saṃmitā oṣadhībhiḥ |<BR>
(AVŚ_12,3.28c) asaṃkhyātā opyamānāḥ suvarṇāḥ sarvaṃ vyāpuḥ śucayaḥ śucitvam ||28||<BR>
<BR>
(AVŚ_12,3.29a) ud yodhanty abhi valganti taptāḥ phenam asyanti bahulāṃś ca bindūn |<BR>
(AVŚ_12,3.29c) yoṣeva dṛṣṭvā patim ṛtviyāyaitais taṇḍulair bhavatā sam āpaḥ ||29||<BR>
<BR>
(AVŚ_12,3.30a) ut thāpaya sīdato budhna enān adbhir ātmānam abhi saṃ spṛśantām |<BR>
(AVŚ_12,3.30c) amāsi pātrair udakaṃ yad etan mitās taṇḍulāḥ pradiśo yadīmāḥ ||30|| {15}<BR>
<BR>
(AVŚ_12,3.31a) pra yacha parśuṃ tvarayā harausam ahiṃsanta oṣadhīr dāntu parvan |<BR>
(AVŚ_12,3.31c) vāsāṃ somaḥ pari rājyaṃ babhūvāmanyutā no vīrudho bhavantu ||31||<BR>
<BR>
(AVŚ_12,3.32a) navaṃ barhir odanāya stṛṇīta priyaṃ hṛdaś cakṣuṣo valgv astu |<BR>
(AVŚ_12,3.32c) tasmin devāḥ saha daivīr viśantv imaṃ prāśnantv ṛtubhir niṣadya ||32||<BR>
<BR>
(AVŚ_12,3.33a) vanaspate stīrṇam ā sīda barhir agniṣṭobhaiḥ saṃmito devatābhiḥ |<BR>
(AVŚ_12,3.33c) tvaṣṭreva rūpaṃ sukṛtaṃ svadhityainā ehāḥ pari pātre dadṛśrām ||33||<BR>
<BR>
(AVŚ_12,3.34a) ṣaṣṭyāṃ śaratsu nidhipā abhīchāt svaḥ pakvenābhy aśnavātai |<BR>
(AVŚ_12,3.34c) upainaṃ jīvān pitaraś ca putrā etaṃ svargaṃ gamayāntam agneḥ ||34||<BR>
<BR>
(AVŚ_12,3.35a) dhartā dhriyasva dharuṇe pṛthivyā acyutaṃ tvā devatāś cyāvayantu |<BR>
(AVŚ_12,3.35c) taṃ tvā daṃpatī jīvantau jīvaputrāv ud vāsayātaḥ pary agnidhānāt ||35||<BR>
<BR>
(AVŚ_12,3.36a) sarvānt samāgā abhijitya lokān yāvantaḥ kāmāḥ sam atītṛpas tān |<BR>
(AVŚ_12,3.36c) vi gāhethām āyavanaṃ ca darvir ekasmin pātre adhy ud dharainam ||36||<BR>
<BR>
(AVŚ_12,3.37a) upa stṛṇīhi prathaya purastād ghṛtena pātram abhi ghārayaitat |<BR>
(AVŚ_12,3.37c) vāśrevosrā taruṇaṃ stanasyum imaṃ devāso abhihiṅkṛṇota ||37||<BR>
<BR>
(AVŚ_12,3.38a) upāstarīr akaro lokam etam uruḥ prathatām asamaḥ svargaḥ |<BR>
(AVŚ_12,3.38c) tasmiṃ chrayātai mahiṣaḥ suparṇo devā enaṃ devatābhyaḥ pra yachān ||38||<BR>
<BR>
(AVŚ_12,3.39a) yadyaj jāyā pacati tvat paraḥparaḥ patir vā jāye tvat tiraḥ |<BR>
(AVŚ_12,3.39c) saṃ tat sṛjethāṃ saha vāṃ tad astu saṃpādayantau saha lokam ekam ||39||<BR>
<BR>
(AVŚ_12,3.40a) yāvanto asyāḥ pṛthivīṃ sacante asmat putrāḥ pari ye saṃbabhūvuḥ |<BR>
(AVŚ_12,3.40c) sarvāṃs tāṃ upa pātre hvayethāṃ nābhiṃ jānānāḥ śiśavaḥ samāyān ||40|| {16}<BR>
<BR>
(AVŚ_12,3.41a) vasor yā dhārā madhunā prapīnā ghṛtena miśrā amṛtasya nābhayaḥ |<BR>
(AVŚ_12,3.41c) sarvās tā ava rundhe svargaḥ ṣaṣṭyāṃ śaratsu nidhipā abhīchāt ||41||<BR>
<BR>
(AVŚ_12,3.42a) nidhiṃ nidhipā abhy enam ichād anīśvarā abhitaḥ santu ye 'nye |<BR>
(AVŚ_12,3.42c) asmābhir datto nihitaḥ svargas tribhiḥ kāṇḍais trīnt svargān arukṣat ||42||<BR>
<BR>
(AVŚ_12,3.43a) agnī rakṣas tapatu yad videvaṃ kravyād piśāca iha mā pra pāsta |<BR>
(AVŚ_12,3.43c) nudāma enam apa rudhmo asmad ādityā enam aṅgirasaḥ sacantām ||43||<BR>
(AVŚ_12,3.44a) ādityebhyo aṅgirobhyo madhv idaṃ ghṛtena miśraṃ prati vedayāmi |<BR>
(AVŚ_12,3.44c) śuddhahastau brāhmaṇasyānihatyaitaṃ svargaṃ sukṛtāv apītam ||44||<BR>
<BR>
(AVŚ_12,3.45a) idaṃ prāpam uttamaṃ kāṇḍam asya yasmāl lokāt parameṣṭhī samāpa |<BR>
(AVŚ_12,3.45c) ā siñca sarpir ghṛtavat sam aṅgdhy eṣa bhāgo aṅgiraso no atra ||45||<BR>
<BR>
(AVŚ_12,3.46a) satyāya ca tapase devatābhyo nidhiṃ śevadhiṃ pari dadma etam |<BR>
(AVŚ_12,3.46c) mā no dyūte 'va gān mā samityāṃ mā smānyasmā ut sṛjatā purā mat ||46||<BR>
<BR>
(AVŚ_12,3.47a) ahaṃ pacāmy ahaṃ dadāmi mamed u karman karuṇe 'dhi jāyā |<BR>
(AVŚ_12,3.47c) kaumāro loko ajaniṣṭa putro 'nvārabhethāṃ vaya uttarāvat ||47||<BR>
<BR>
(AVŚ_12,3.48a) na kilbiṣam atra nādhāro asti na yan mitraiḥ samamamāna eti |<BR>
(AVŚ_12,3.48c) anūnaṃ pātraṃ nihitaṃ na etat paktāraṃ pakvaḥ punar ā viśāti ||48||<BR>
<BR>
(AVŚ_12,3.49a) priyaṃ priyāṇāṃ kṛṇavāma tamas te yantu yatame dviṣanti |<BR>
(AVŚ_12,3.49c) dhenur anaḍvān vayovaya āyad eva pauruṣeyam apa mṛtyuṃ nudantu ||49||<BR>
<BR>
(AVŚ_12,3.50a) sam agnayaḥ vidur anyo anyaṃ ya oṣadhīḥ sacate yaś ca sindhūn |<BR>
(AVŚ_12,3.50c) yāvanto devā divy ātapanti hiraṇyaṃ jyotiḥ pacato babhūva ||50|| {17}<BR>
<BR>
(AVŚ_12,3.51a) eṣā tvacāṃ puruṣe saṃ babhūvānagnāḥ sarve paśavo ye anye |<BR>
(AVŚ_12,3.51c) kṣatreṇātmānaṃ pari dhāpayātho 'motaṃ vāso mukham odanasya ||51||<BR>
<BR>
(AVŚ_12,3.52a) yad akṣeṣu vadā yat samityāṃ yad vā vadā anṛtaṃ vittakāmyā |<BR>
(AVŚ_12,3.52c) samānaṃ tantum abhi samvasānau tasmint sarvaṃ śamalaṃ sādayāthaḥ ||52||<BR>
<BR>
(AVŚ_12,3.53a) varṣaṃ vanuṣvāpi gacha devāṃs tvaco dhūmaṃ pary ut pātayāsi |<BR>
(AVŚ_12,3.53c) viśvavyacā ghṛtapṛṣṭho bhaviṣyant sayonir lokam upa yāhy etam ||53||<BR>
<BR>
(AVŚ_12,3.54a) tanvaṃ svargo bahudhā vi cakre yathā vida ātmann anyavarṇām |<BR>
(AVŚ_12,3.54c) apājait kṛṣṇāṃ ruśatīṃ punāno yā lohinī tāṃ te agnau juhomi ||54||<BR>
<BR>
(AVŚ_12,3.55a) prācyai tvā diśe 'gnaye 'dhipataye 'sitāya rakṣitra ādityāyeṣumate |<BR>
(AVŚ_12,3.55c) etaṃ pari dadmas taṃ no gopāyatāsmākam aitoḥ |<BR>
(AVŚ_12,3.55e) diṣṭaṃ no atra jarase ni neṣaj jarā mṛtyave pari ṇo dadātv atha pakvena saha saṃ bhavema ||55||<BR>
<BR>
(AVŚ_12,3.56a) dakṣiṇāyai tvā diśa indrāyādhipataye tiraścirājaye rakṣitre yamāyeṣumate |<BR>
(AVŚ_12,3.56c) etaṃ pari dadmas taṃ no gopāyatāsmākam aitoḥ |<BR>
(AVŚ_12,3.56e) diṣṭaṃ no atra jarase ni neṣaj jarā mṛtyave pari ṇo dadātv atha pakvena saha saṃ bhavema ||56||<BR>
<BR>
(AVŚ_12,3.57a) pratīcyai tvā diśe varuṇāyādhipataye pṛdākave rakṣitre 'nnāyeṣumate |<BR>
(AVŚ_12,3.57c) etaṃ pari dadmas taṃ no gopāyatāsmākam aitoḥ |<BR>
(AVŚ_12,3.57e) diṣṭaṃ no atra jarase ni neṣaj jarā mṛtyave pari ṇo dadātv atha pakvena saha saṃ bhavema ||57||<BR>
<BR>
(AVŚ_12,3.58a) udīcyai tvā diśe somāyādhipataye svajāya rakṣitre 'śanyā iṣumatyai |<BR>
(AVŚ_12,3.58c) etaṃ pari dadmas taṃ no gopāyatāsmākam aitoḥ |<BR>
(AVŚ_12,3.58e) diṣṭaṃ no atra jarase ni neṣaj jarā mṛtyave pari ṇo dadātv atha pakvena saha saṃ bhavema ||58||<BR>
<BR>
(AVŚ_12,3.59a) dhruvāyai tvā diśe viṣṇave 'dhipataye kalmāṣagrīvāya rakṣitra oṣadhībhya iṣumatībhyaḥ |<BR>
(AVŚ_12,3.59c) etaṃ pari dadmas taṃ no gopāyatāsmākam aitoḥ |<BR>
(AVŚ_12,3.59e) diṣṭaṃ no atra jarase ni neṣaj jarā mṛtyave pari ṇo dadātv atha pakvena saha saṃ bhavema ||59||<BR>
<BR>
(AVŚ_12,3.60a) ūrdhvāyai tvā diśe bṛhaspataye 'dhipataye śvitrāya rakṣitre varṣāyeṣumate |<BR>
(AVŚ_12,3.60c) etaṃ pari dadmas taṃ no gopāyatāsmākam aitoḥ |<BR>
(AVŚ_12,3.60e) diṣṭaṃ no atra jarase ni neṣaj jarā mṛtyave pari ṇo dadātv atha pakvena saha saṃ bhavema ||60|| {18}<BR>
<BR>
<BR>
<BR>
(AVŚ_12,4.1a) dadāmīty eva brūyād anu cainām abhutsata |<BR>
(AVŚ_12,4.1c) vaśāṃ brahmabhyo yācadbhyas tat prajāvad apatyavat ||1||<BR>
<BR>
(AVŚ_12,4.2a) prajayā sa vi krīṇīte paśubhiś copa dasyati |<BR>
(AVŚ_12,4.2c) ya ārṣeyebhyo yācadbhyo devānāṃ gāṃ na ditsati ||2||<BR>
<BR>
(AVŚ_12,4.3a) kūṭayāsya saṃ śīryante śloṇayā kāṭam ardati |<BR>
(AVŚ_12,4.3c) baṇḍayā dahyante gṛhāḥ kāṇayā dīyate svam ||3||<BR>
<BR>
(AVŚ_12,4.4a) vilohito adhiṣṭhānāc chakno vindati gopatim |<BR>
(AVŚ_12,4.4c) tathā vaśāyāḥ saṃvidyaṃ duradabhnā hy ucyase ||4||<BR>
<BR>
(AVŚ_12,4.5a) pador asyā adhiṣṭhānād viklindur nāma vindati |<BR>
(AVŚ_12,4.5c) anāmanāt saṃ śīryante yā mukhenopajighrati ||5||<BR>
<BR>
(AVŚ_12,4.6a) yo asyāḥ karṇāv āskunoty ā sa deveṣu vṛścate |<BR>
(AVŚ_12,4.6c) lakṣma kurva iti manyate kanīyaḥ kṛṇute svam ||6||<BR>
<BR>
(AVŚ_12,4.7a) yad asyāḥ kasmai cid bhogāya bālān kaś cit prakṛntati |<BR>
(AVŚ_12,4.7c) tataḥ kiśorā mriyante vatsāṃś ca ghātuko vṛkaḥ ||7||<BR>
<BR>
(AVŚ_12,4.8a) yad asyā gopatau satyā loma dhvāṅkṣo ajīhiḍat |<BR>
(AVŚ_12,4.8c) tataḥ kumārā mriyante yakṣmo vindaty anāmanāt ||8||<BR>
<BR>
(AVŚ_12,4.9a) yad asyāḥ palpūlanaṃ śakṛd dāsī samasyati |<BR>
(AVŚ_12,4.9c) tato 'parūpaṃ jāyate tasmād avyeṣyad enasaḥ ||9||<BR>
<BR>
(AVŚ_12,4.10a) jāyamānābhi jāyate devānt sabrāhmaṇān vaśā |<BR>
(AVŚ_12,4.10c) tasmād brahmabhyo deyaiṣā tad āhuḥ svasya gopanam ||10|| {19}<BR>
<BR>
(AVŚ_12,4.11a) ya enāṃ vanim āyanti teṣāṃ devakṛtā vaśā |<BR>
(AVŚ_12,4.11c) brahmajyeyaṃ tad abruvan ya enāṃ nipriyāyate ||11||<BR>
<BR>
(AVŚ_12,4.12a) ya ārṣeyebhyo yācadbhyo devānāṃ gāṃ na ditsati |<BR>
(AVŚ_12,4.12c) ā sa deveṣu vṛścate brāhmaṇānāṃ ca manyave ||12||<BR>
<BR>
(AVŚ_12,4.13a) yo asya syād vaśābhogo anyām icheta tarhi saḥ |<BR>
(AVŚ_12,4.13c) hiṃste adattā puruṣaṃ yācitāṃ ca na ditsati ||13||<BR>
<BR>
(AVŚ_12,4.14a) yathā śevadhir nihito brāhmaṇānāṃ tathā vaśā |<BR>
(AVŚ_12,4.14c) tām etad achāyanti yasmin kasmiṃś ca jāyate ||14||<BR>
<BR>
(AVŚ_12,4.15a) svam etad achāyanti yad vaśāṃ brāhmaṇā abhi |<BR>
(AVŚ_12,4.15c) yathainān anyasmin jinīyād evāsyā nirodhanam ||15||<BR>
<BR>
(AVŚ_12,4.16a) cared evā traihāyaṇād avijñātagadā satī |<BR>
(AVŚ_12,4.16c) vaśāṃ ca vidyān nārada brāhmaṇās tarhy eṣyāḥ ||16||<BR>
<BR>
(AVŚ_12,4.17a) ya enām avaśām āha devānāṃ nihitaṃ nidhim |<BR>
(AVŚ_12,4.17c) ubhau tasmai bhavāśarvau parikramyeṣum asyataḥ ||17||<BR>
<BR>
(AVŚ_12,4.18a) yo asyā ūdho na vedātho asyā stanān uta |<BR>
(AVŚ_12,4.18c) ubhayenaivāsmai duhe dātuṃ ced aśakad vaśām ||18||<BR>
<BR>
(AVŚ_12,4.19a) duradabhnainam ā śaye yācitāṃ ca na ditsati |<BR>
(AVŚ_12,4.19c) nāsmai kāmāḥ sam ṛdhyante yām adattvā cikīrṣati ||19||<BR>
<BR>
(AVŚ_12,4.20a) devā vaśām ayācan mukhaṃ kṛtvā brāhmaṇam |<BR>
(AVŚ_12,4.20c) teṣāṃ sarveṣām adadad dheḍaṃ ny eti mānuṣaḥ ||20|| {20}<BR>
<BR>
(AVŚ_12,4.21a) heḍaṃ paśūnāṃ ny eti brāhmaṇebhyo 'dadad vaśām |<BR>
(AVŚ_12,4.21c) devānāṃ nihitaṃ bhāgaṃ martyaś cen nipriyāyate ||21||<BR>
<BR>
(AVŚ_12,4.22a) yad anye śataṃ yāceyur brāhmaṇā gopatiṃ vaśām |<BR>
(AVŚ_12,4.22c) athaināṃ devā abruvann evaṃ ha viduṣo vaśā ||22||<BR>
<BR>
(AVŚ_12,4.23a) ya evaṃ viduṣe 'dattvāthānyebhyo dadad vaśām |<BR>
(AVŚ_12,4.23c) durgā tasmā adhiṣṭhāne pṛthivī sahadevatā ||23||<BR>
<BR>
(AVŚ_12,4.24a) devā vaśām ayācan yasminn agre ajāyata |<BR>
(AVŚ_12,4.24c) tām etāṃ vidyān nāradaḥ saha devair ud ājata ||24||<BR>
<BR>
(AVŚ_12,4.25a) anapatyam alpapaśuṃ vaśā kṛṇoti pūruṣam |<BR>
(AVŚ_12,4.25c) brāhmaṇaiś ca yācitām athaināṃ nipriyāyate ||25||<BR>
<BR>
(AVŚ_12,4.26a) agnīṣomābhyāṃ kāmāya mitrāya varuṇāya ca |<BR>
(AVŚ_12,4.26c) tebhyo yācanti brāhmaṇās teṣv ā vṛścate 'dadat ||26||<BR>
<BR>
(AVŚ_12,4.27a) yāvad asyā gopatir nopaśṛṇuyād ṛcaḥ svayam |<BR>
(AVŚ_12,4.27c) cared asya tāvad goṣu nāsya śrutvā gṛhe vaset ||27||<BR>
<BR>
(AVŚ_12,4.28a) yo asyā ṛca upaśrutyātha goṣv acīcarat |<BR>
(AVŚ_12,4.28c) āyuś ca tasya bhūtiṃ ca devā vṛścanti hīḍitāḥ ||28||<BR>
<BR>
(AVŚ_12,4.29a) vaśā carantī bahudhā devānāṃ nihito nidhiḥ |<BR>
(AVŚ_12,4.29c) āviṣ kṛṇuṣva rūpāṇi yadā sthāma jighāṃsati ||29||<BR>
<BR>
(AVŚ_12,4.30a) āvir ātmānaṃ kṛṇute yadā sthāma jighāṃsati |<BR>
(AVŚ_12,4.30c) atho ha brahmabhyo vaśā yāñcyāya kṛṇute manaḥ ||30|| {21}<BR>
<BR>
(AVŚ_12,4.31a) manasā saṃ kalpayati tad devāṃ api gachati |<BR>
(AVŚ_12,4.31c) tato ha brahmāṇo vaśām upaprayanti yācitum ||31||<BR>
<BR>
(AVŚ_12,4.32a) svadhākāreṇa pitṛbhyo yajñena devatābhyaḥ |<BR>
(AVŚ_12,4.32c) dānena rājanyo vaśāyā mātur heḍam na gachati ||32||<BR>
<BR>
(AVŚ_12,4.33a) vaśā mātā rājanyasya tathā saṃbhūtam agraśaḥ |<BR>
(AVŚ_12,4.33c) tasyā āhur anarpaṇaṃ yad brahmabhyaḥ pradīyate ||33||<BR>
<BR>
(AVŚ_12,4.34a) yathājyaṃ pragṛhītam ālumpet sruco agnaye |<BR>
(AVŚ_12,4.34c) evā ha brahmabhyo vaśām agnaya ā vṛścate 'dadat ||34||<BR>
<BR>
(AVŚ_12,4.35a) puroḍāśavatsā sudughā loke 'smā upa tiṣṭhati |<BR>
(AVŚ_12,4.35c) sāsmai sarvān kāmān vaśā pradaduṣe duhe ||35||<BR>
<BR>
(AVŚ_12,4.36a) sarvān kāmān yamarājye vaśā pradaduṣe duhe |<BR>
(AVŚ_12,4.36c) athāhur nārakaṃ lokaṃ nirundhānasya yācitām ||36||<BR>
<BR>
(AVŚ_12,4.37a) pravīyamānā carati kruddhā gopataye vaśā |<BR>
(AVŚ_12,4.37c) vehataṃ mā manyamāno mṛtyoḥ pāśeṣu badhyatām ||37||<BR>
<BR>
(AVŚ_12,4.38a) yo vehataṃ manyamāno 'mā ca pacate vaśām |<BR>
(AVŚ_12,4.38c) apy asya putrān pautrāṃś ca yācayate bṛhaspatiḥ ||38||<BR>
<BR>
(AVŚ_12,4.39a) mahad eṣāva tapati carantī goṣu gaur api |<BR>
(AVŚ_12,4.39c) atho ha gopataye vaśādaduṣe viṣaṃ duhe ||39||<BR>
<BR>
(AVŚ_12,4.40a) priyaṃ paśūnāṃ bhavati yad brahmabhyaḥ pradīyate |<BR>
(AVŚ_12,4.40c) atho vaśāyās tat priyaṃ yad devatrā haviḥ syāt ||40|| {22}<BR>
<BR>
(AVŚ_12,4.41a) yā vaśā udakalpayan devā yajñād udetya |<BR>
(AVŚ_12,4.41c) tāsāṃ viliptyaṃ bhīmām udākuruta nāradaḥ ||41||<BR>
<BR>
(AVŚ_12,4.42a) tāṃ devā amīmāṃsanta vaśeyā3m avaśeti |<BR>
(AVŚ_12,4.42c) tām abravīn nārada eṣā vaśānāṃ vaśatameti ||42||<BR>
<BR>
(AVŚ_12,4.43a) kati nu vaśā nārada yās tvaṃ vettha manuṣyajāḥ |<BR>
(AVŚ_12,4.43c) tās tvā pṛchāmi vidvāṃsaṃ kasyā nāśnīyād abrāhmaṇaḥ ||43||<BR>
<BR>
(AVŚ_12,4.44a) viliptyā bṛhaspate yā ca sūtavaśā vaśā |<BR>
(AVŚ_12,4.44c) tasyā nāśnīyād abrāhmaṇo ya āśaṃseta bhūtyām ||44||<BR>
<BR>
(AVŚ_12,4.45a) namas te astu nāradānuṣṭhu viduṣe vaśā |<BR>
(AVŚ_12,4.45c) katamāsāṃ bhīmatamā yām adattvā parābhavet ||45||<BR>
<BR>
(AVŚ_12,4.46a) viliptī yā bṛhaspate 'tho sūtavaśā vaśā |<BR>
(AVŚ_12,4.46c) tasyā nāśnīyād abrāhmaṇo ya āśaṃseta bhūtyām ||46||<BR>
<BR>
(AVŚ_12,4.47a) trīṇi vai vaśājātāni viliptī sūtavaśā vaśā |<BR>
(AVŚ_12,4.47c) tāḥ pra yached brahmabhyaḥ so 'nāvraskaḥ prajāpatau ||47||<BR>
<BR>
(AVŚ_12,4.48a) etad vo brāhmaṇā havir iti manvīta yācitaḥ |<BR>
(AVŚ_12,4.48c) vaśāṃ ced enaṃ yāceyur yā bhīmādaduṣo gṛhe ||48||<BR>
<BR>
(AVŚ_12,4.49a) devā vaśāṃ pary avadan na no 'dād iti hīḍitāḥ |<BR>
(AVŚ_12,4.49c) etābhir ṛgbhir bhedaṃ tasmād vai sa parābhavat ||49||<BR>
<BR>
(AVŚ_12,4.50a) utaināṃ bhedo nādadād vaśām indreṇa yācitaḥ |<BR>
(AVŚ_12,4.50c) tasmāt taṃ devā āgaso 'vṛścann ahamuttare ||50||<BR>
<BR>
(AVŚ_12,4.51a) ye vaśāyā adānāya vadanti parirāpiṇaḥ |<BR>
(AVŚ_12,4.51c) indrasya manyave jālmā ā vṛścante acittyā ||51||<BR>
<BR>
(AVŚ_12,4.52a) ye gopatiṃ parāṇīyāthāhur mā dadā iti |<BR>
(AVŚ_12,4.52c) rudrasyāstāṃ te hetīṃ pari yanty acittyā ||52||<BR>
<BR>
(AVŚ_12,4.53a) yadi hutaṃ yady ahutām amā ca pacate vaśām |<BR>
(AVŚ_12,4.53c) devānt sabrāhmaṇān ṛtvā jihmo lokān nir ṛchati ||53|| {23}<BR>
<BR>
<BR>
(AVŚ_12,5.53a) śrameṇa tapasā sṛṣṭā brahmaṇā vittā rte śritā ||1||<BR>
<BR>
(AVŚ_12,5.2a) satyenāvṛtā śriyā prāvṛtā yaśasā parīvṛtā ||2||<BR>
<BR>
(AVŚ_12,5.3a) svadhayā parihitā śraddhayā paryūḍhā dīkṣayā guptā yajñe pratiṣṭhitā loko nidhanam ||3||<BR>
<BR>
(AVŚ_12,5.4a) brahma padavāyaṃ brāhmaṇo 'dhipatiḥ ||4||<BR>
<BR>
(AVŚ_12,5.5a) tām ādadānasya brahmagavīṃ jinato brāhmaṇaṃ kṣatriyasya ||5||<BR>
<BR>
(AVŚ_12,5.6a) apa krāmati sūnṛtā vīryaṃ punyā lakṣmīḥ ||6|| {24}<BR>
<BR>
(AVŚ_12,5.7a) ojaś ca tejaś ca sahaś ca balaṃ ca vāk cendriyaṃ ca śrīś ca dharmaś ca ||7||<BR>
<BR>
(AVŚ_12,5.8a) brahma ca kṣatraṃ ca rāṣṭraṃ ca viśaś ca tviṣiś ca yaśaś ca varcaś ca draviṇaṃ ca ||8||<BR>
<BR>
(AVŚ_12,5.9a) āyuś ca rūpaṃ ca nāma ca kīrtiś ca prāṇaś cāpānaś ca cakṣuś ca śrotraṃ ca ||9||<BR>
<BR>
(AVŚ_12,5.10a) payaś ca rasaś cānnaṃ cānnādyaṃ ca rtaṃ ca satyaṃ ceṣṭaṃ ca pūrtaṃ ca prajā ca paśavaś ca ||10||<BR>
<BR>
(AVŚ_12,5.11a) tāni sarvāṇy apa krāmanti brahmagavīm ādadānasya jinato brāhmaṇaṃ kṣatriyasya ||11|| {25}<BR>
<BR>
(AVŚ_12,5.12a) saiṣā bhīmā brahmagavy aghaviṣā sākṣāt kṛtyā kūlbajam āvṛtā ||12||<BR>
<BR>
(AVŚ_12,5.13a) sarvāṇy asyāṃ ghorāṇi sarve ca mṛtyavaḥ ||13||<BR>
<BR>
(AVŚ_12,5.14a) sarvāṇy asyāṃ krūrāṇi sarve puruṣavadhāḥ ||14||<BR>
<BR>
(AVŚ_12,5.15a) sā brahmajyaṃ devapīyuṃ brahmagavy ādīyamānā mṛtyoḥ padvīṣa ā dyati ||15||<BR>
<BR>
(AVŚ_12,5.16a) meniḥ śatavadhā hi sā brahmajyasya kṣitir hi sā ||16||<BR>
<BR>
(AVŚ_12,5.17a) tasmād vai brāhmaṇānāṃ gaur durādharṣā vijānatā ||17||<BR>
<BR>
(AVŚ_12,5.18a) vajro dhāvantī vaiśvānara udvītā ||18||<BR>
<BR>
(AVŚ_12,5.19a) hetiḥ śaphān utkhidantī mahādevo 'pekṣamāṇā ||19||<BR>
<BR>
(AVŚ_12,5.20a) kṣurapavir īkṣamāṇā vāśyamānābhi sphūrjati ||20||<BR>
<BR>
(AVŚ_12,5.21a) mṛtyur hiṅkṛṇvaty ugro devaḥ puchaṃ paryasyantī ||21||<BR>
<BR>
(AVŚ_12,5.22a) sarvajyāniḥ karṇau varīvarjayantī rājayakṣmo mehantī ||22||<BR>
<BR>
(AVŚ_12,5.23a) menir duhyamānā śīrṣaktir dugdhā ||23||<BR>
<BR>
(AVŚ_12,5.24a) sedir upatiṣṭhantī mithoyodhaḥ parāmṛṣṭā ||24||<BR>
(AVŚ_12,5.25a) śaravyā mukhe 'pinahyamāna ṛtir hanyamānā ||25||<BR>
<BR>
(AVŚ_12,5.26a) aghaviṣā nipatantī tamo nipatitā ||26||<BR>
<BR>
(AVŚ_12,5.27a) anugachantī prāṇān upa dāsayati brahmagavī brahmajyasya ||27|| {26}<BR>
<BR>
(AVŚ_12,5.28a) vairaṃ vikṛtyamānā pautrādyaṃ vibhājyamānā ||28||<BR>
<BR>
(AVŚ_12,5.29a) devahetir hriyamāṇā vyṛddhir hṛtā ||29||<BR>
<BR>
(AVŚ_12,5.30a) pāpmādhidhīyamānā pāruṣyam avadhīyamānā ||30||<BR>
<BR>
(AVŚ_12,5.31a) viṣaṃ prayasyantī takmā prayastā ||31||<BR>
<BR>
(AVŚ_12,5.32a) aghaṃ pracyamānā duṣvapnyaṃ pakvā ||32||<BR>
(AVŚ_12,5.33a) mūlabarhaṇī paryākriyamāṇā kṣitiḥ paryākṛtā ||33||<BR>
<BR>
(AVŚ_12,5.34a) asaṃjñā gandhena śug uddhriyamāṇāśīviṣa uddhṛtā ||34||<BR>
<BR>
(AVŚ_12,5.35a) abhūtir upahriyamāṇā parābhūtir upahṛtā ||35||<BR>
<BR>
(AVŚ_12,5.36a) śarvaḥ kruddhaḥ piśyamānā śimidā piśitā ||36||<BR>
<BR>
(AVŚ_12,5.37a) avartir aśyamānā nirṛtir aśitā ||37||<BR>
<BR>
(AVŚ_12,5.38a) aśitā lokāc chinatti brahmagavī brahmajyam asmāc cāmuṣmāc ca ||38|| {27}<BR>
<BR>
(AVŚ_12,5.39a) tasyā āhananaṃ kṛtyā menir āśasanaṃ valaga ūbadhyam ||39||<BR>
<BR>
(AVŚ_12,5.40a) asvagatā parihṇutā ||40||<BR>
<BR>
(AVŚ_12,5.41a) agniḥ kravyād bhūtvā brahmagavī brahmajyaṃ praviśyātti ||41||<BR>
<BR>
(AVŚ_12,5.42a) sarvāsyāṅgā parvā mūlāni vṛścati ||42||<BR>
<BR>
(AVŚ_12,5.43a) chinatty asya pitṛbandhu parā bhāvayati mātṛbandhu ||43||<BR>
<BR>
(AVŚ_12,5.44a) vivāhāṃ jñātīnt sarvān api kṣāpayati brahmagavī brahmajyasya kṣatriyeṇāpunardīyamānā ||44||<BR>
<BR>
(AVŚ_12,5.45a) avāstum enam asvagam aprajasaṃ karoty aparāparaṇo bhavati kṣīyate ||45||<BR>
<BR>
(AVŚ_12,5.46a) ya evaṃ viduṣo brāhmaṇasya kṣatriyo gām ādatte ||46|| {28}<BR>
<BR>
(AVŚ_12,5.47a) kṣipraṃ vai tasyāhanane gṛdhrāḥ kurvata ailabam ||47||<BR>
<BR>
(AVŚ_12,5.48a) kṣipraṃ vai tasyādahanaṃ pari nṛtyanti keśinīr āghnānāḥ pāṇinorasi kurvāṇāḥ pāpam ailabam ||48||<BR>
<BR>
(AVŚ_12,5.49a) kṣipraṃ vai tasya vāstuṣu vṛkāḥ kurvata ailabam ||49||<BR>
<BR>
(AVŚ_12,5.50a) kṣipraṃ vai tasya pṛchanti yat tad āsī3d idaṃ nu tā3d iti ||50||<BR>
<BR>
(AVŚ_12,5.51a) chindhy ā chindhi pra chindhy api kṣāpaya kṣāpaya ||51||<BR>
<BR>
(AVŚ_12,5.52a) ādadānam āṅgirasi brahmajyam upa dāsaya ||52||<BR>
<BR>
(AVŚ_12,5.53a) vaiśvadevī hy ucyase kṛtyā kūlbajam āvṛtā ||53||<BR>
<BR>
(AVŚ_12,5.54a) oṣantī samoṣantī brahmaṇo vajraḥ ||54||<BR>
<BR>
(AVŚ_12,5.55a) kṣurapavir mṛtyur bhūtvā vi dhāva tvam ||55||<BR>
<BR>
(AVŚ_12,5.56a) ā datse jinatāṃ varca iṣṭaṃ pūrtaṃ cāśiṣaḥ ||56||<BR>
<BR>
(AVŚ_12,5.57a) ādāya jītaṃ jītāya loke 'muṣmin pra yachasi ||57||<BR>
<BR>
(AVŚ_12,5.58a) aghnye padavīr bhava brāhmaṇasyābhiśastyā ||58||<BR>
<BR>
(AVŚ_12,5.59a) meniḥ śaravyā bhavāghād aghaviṣā bhava ||59||<BR>
<BR>
(AVŚ_12,5.60a) aghnye pra śiro jahi brahmajyasya kṛtāgaso devapīyor arādhasaḥ ||60||<BR>
<BR>
(AVŚ_12,5.61a) tvayā pramūrṇaṃ mṛditam agnir dahatu duścitam ||61|| {29}<BR>
<BR>
(AVŚ_12,5.62a) vṛśca pra vṛśca saṃ vṛśca daha pra daha saṃ daha ||62||<BR>
<BR>
(AVŚ_12,5.63a) brahmajyaṃ devy aghnya ā mūlād anusaṃdaha ||63||<BR>
<BR>
(AVŚ_12,5.64a) yathāyād yamasādanāt pāpalokān parāvataḥ ||64||<BR>
<BR>
(AVŚ_12,5.65a) evā tvaṃ devy aghnye brahmajyasya kṛtāgaso devapīyor arādhasaḥ ||65||<BR>
<BR>
(AVŚ_12,5.66a) vajreṇa śataparvaṇā tīkṣṇena kṣurabhṛṣṭinā ||66||<BR>
<BR>
(AVŚ_12,5.67a) pra skandhān pra śiro jahi ||67||<BR>
<BR>
(AVŚ_12,5.68a) lomāny asya saṃ chindhi tvacam asya vi veṣṭaya ||68||<BR>
<BR>
(AVŚ_12,5.69a) māṃsāny asya śātaya snāvāny asya saṃ vṛha ||69||<BR>
<BR>
(AVŚ_12,5.70a) asthīny asya pīḍaya majjānam asya nir jahi ||70||<BR>
<BR>
(AVŚ_12,5.71a) sarvāsyāṅgā parvāṇi vi śrathaya ||71||<BR>
<BR>
(AVŚ_12,5.72a) agnir enaṃ kravyāt pṛthivyā nudatām ud oṣatu vāyur antarikṣān mahato varimṇaḥ ||72||<BR>
<BR>
(AVŚ_12,5.73a) sūrya enaṃ divaḥ pra ṇudatāṃ ny oṣatu ||73|| {30}<BR>
<BR>
<BR>
<BR>
(AVŚ_13,1.1a) udehi vājin yo apsv antar idaṃ rāṣṭraṃ pra viśa sūnṛtāvat |<BR>
(AVŚ_13,1.1c) yo rohito viśvam idaṃ jajāna sa tvā rāṣṭrāya subhṛtaṃ bibhartu ||1||<BR>
<BR>
(AVŚ_13,1.2a) ud vāja ā gan yo apsv antar viśa ā roha tvadyonayo yāḥ |<BR>
(AVŚ_13,1.2c) somaṃ dadhāno 'pa oṣadhīr gāś catuṣpado dvipada ā veśayeha ||2||<BR>
<BR>
(AVŚ_13,1.3a) yūyam ugrā marutaḥ pṛśnimātara indreṇa yujā pra mṛṇīta śatrūn |<BR>
(AVŚ_13,1.3c) ā vo rohitaḥ śṛṇavat sudānavas triṣaptāso marutaḥ svādusaṃmudaḥ ||3||<BR>
<BR>
(AVŚ_13,1.4a) ruho ruroha rohita ā ruroha garbho janīnāṃ januṣām upastham |<BR>
(AVŚ_13,1.4c) tābhiḥ saṃrabdham anv avindan ṣaḍ urvīr gātuṃ prapaśyann iha rāṣṭram āhāḥ ||4||<BR>
<BR>
(AVŚ_13,1.5a) ā te rāṣṭram iha rohito 'hārṣīd vy āsthan mṛdho abhayaṃ te abhūt |<BR>
(AVŚ_13,1.5c) tasmai te dyāvāpṛthivī revatībhiḥ kāmaṃ duhātām iha śakvarībhiḥ ||5||<BR>
<BR>
(AVŚ_13,1.6a) rohito dyāvāpṛthivī jajāna tatra tantuṃ parameṣṭhī tatāna |<BR>
(AVŚ_13,1.6c) tatra śiśriye 'ja ekapādo 'dṛṃhad dyāvāpṛthivī balena ||6||<BR>
<BR>
(AVŚ_13,1.7a) rohito dyāvāpṛthivī adṛṃhat tena sva stabhitaṃ tena nākaḥ |<BR>
(AVŚ_13,1.7c) tenāntarikṣaṃ vimitā rajāṃsi tena devā amṛtam anv avindan ||7||<BR>
<BR>
(AVŚ_13,1.8a) vi rohito amṛśad viśvarūpaṃ samākurvāṇaḥ praruho ruhaś ca |<BR>
(AVŚ_13,1.8c) divaṃ rūḍhvā mahatā mahimnā saṃ te rāṣṭram anaktu payasā ghṛtena ||8||<BR>
<BR>
(AVŚ_13,1.9a) yās te ruhaḥ praruho yās ta āruho yābhir āpṛṇāsi divam antarikṣam |<BR>
(AVŚ_13,1.9c) tāsāṃ brahmaṇā payasā vavṛdhāno viśi rāṣṭre jāgṛhi rohitasya ||9||<BR>
<BR>
(AVŚ_13,1.10a) yas te viśas tapasaḥ saṃbabhūvur vatsaṃ gāyatrīm anu tā ihāguḥ |<BR>
(AVŚ_13,1.10c) tās tvā viśantu manasā śivena saṃmātā vatso abhy etu rohitaḥ ||10|| {1}<BR>
<BR>
(AVŚ_13,1.11a) ūrdhvo rohito adhi nāke asthād viśvā rūpāṇi janayan yuvā kaviḥ |<BR>
(AVŚ_13,1.11c) tigmenāgnir jyotiṣā vi bhāti tṛtīye cakre rajasi priyāṇi ||11||<BR>
<BR>
(AVŚ_13,1.12a) sahasraśṛṅgo vṛṣabho jātavedā ghṛtāhutaḥ somapṛṣṭhaḥ suvīraḥ |<BR>
(AVŚ_13,1.12c) mā mā hāsīn nāthito net tvā jahāni gopoṣaṃ ca me vīrapoṣaṃ ca dhehi ||12||<BR>
<BR>
(AVŚ_13,1.13a) rohito yajñasya janitā mukhaṃ ca rohitāya vācā śrotreṇa manasā juhomi |<BR>
(AVŚ_13,1.13c) rohitaṃ devā yanti sumanasyamānāḥ sa mā rohaiḥ sāmityai rohayatu ||13||<BR>
<BR>
(AVŚ_13,1.14a) rohito yajñaṃ vy adadhād viśvakarmaṇe tasmāt tejāṃsy upa memāny āguḥ |<BR>
(AVŚ_13,1.14c) voceyaṃ te nābhiṃ bhuvanasyādhi majmani ||14||<BR>
<BR>
(AVŚ_13,1.15a) ā tvā ruroha bṛhaty uta paṅktir ā kakub varcasā jātavedaḥ |<BR>
(AVŚ_13,1.15c) ā tvā rurohoṣṇihākṣaro vaṣaṭkāra ā tvā ruroha rohito retasā saha ||15||<BR>
<BR>
(AVŚ_13,1.16a) ayaṃ vaste garbhaṃ pṛthivyā divaṃ vaste 'yam antarikṣam |<BR>
(AVŚ_13,1.16c) ayaṃ bradhnasya viṣṭapi svar lokān vy ānaśe ||16||<BR>
<BR>
(AVŚ_13,1.17a) vācas pate pṛthivī naḥ syonā syonā yonis talpā naḥ suśevā |<BR>
(AVŚ_13,1.17c) ihaiva prāṇaḥ sakhye no astu taṃ tvā parameṣṭhin pary agnir āyuṣā varcasā dadhātu ||17||<BR>
<BR>
(AVŚ_13,1.18a) vācas pata ṛtavaḥ pañca ye nau vaiśvakarmaṇāḥ pari ye saṃbabhūvuḥ |<BR>
(AVŚ_13,1.18c) ihaiva prāṇaḥ sakhye no astu taṃ tvā parameṣṭhin pari rohita āyuṣā varcasā dadhātu ||18||<BR>
<BR>
(AVŚ_13,1.19a) vācas pate saumanasaṃ manaś ca goṣṭhe no gā janaya yoniṣu prajāḥ |<BR>
(AVŚ_13,1.19c) ihaiva prāṇaḥ sakhye no astu taṃ tvā parameṣṭhin pary aham āyuṣā varcasā dadhātu ||19||<BR>
<BR>
(AVŚ_13,1.20a) pari tvā dhāt savitā devo agnir varcasā mitrāvaruṇāv abhi tvā |<BR>
(AVŚ_13,1.20c) sarvā arātīr avakrāmann ehīdaṃ rāṣṭram akaraḥ sunṛtāvat ||20|| {2}<BR>
<BR>
(AVŚ_13,1.21a) yaṃ tvā pṛṣatī rathe praṣṭir vahati rohita |<BR>
(AVŚ_13,1.21c) śubhā yāsi riṇann apaḥ ||21||<BR>
<BR>
(AVŚ_13,1.22a) anuvratā rohiṇī rohitasya sūriḥ suvarṇā bṛhatī suvarcāḥ |<BR>
(AVŚ_13,1.22c) tayā vājān viśvarūpāṃ jayema tayā viśvāḥ pṛtanā abhi ṣyāma ||22||<BR>
<BR>
(AVŚ_13,1.23a) idaṃ sado rohiṇī rohitasyāsau panthāḥ pṛṣatī yena yāti |<BR>
(AVŚ_13,1.23c) tāṃ gandharvāḥ kaśyapā un nayanti tāṃ rakṣanti kavayo 'pramādam ||23||<BR>
<BR>
(AVŚ_13,1.24a) sūryasyāśvā harayaḥ ketumantaḥ sadā vahanty amṛtāḥ sukhaṃ ratham |<BR>
(AVŚ_13,1.24c) ghṛtapāvā rohito bhrājamāno divaṃ devaḥ pṛṣatīm ā viveśa ||24||<BR>
<BR>
(AVŚ_13,1.25a) yo rohito vṛṣabhas tigmaśṛṅgaḥ pary agniṃ pari sūryaṃ babhūva |<BR>
(AVŚ_13,1.25c) yo viṣṭabhnāti pṛthivīṃ divaṃ ca tasmād devā adhi sṛṣṭīḥ sṛjante ||25||<BR>
<BR>
(AVŚ_13,1.26a) rohito divam āruhan mahataḥ pary arṇavāt |<BR>
(AVŚ_13,1.26c) sarvo ruroha rohito ruhaḥ ||26||<BR>
<BR>
(AVŚ_13,1.27a) vi mimīṣva payasvatīṃ ghṛtācīṃ devānāṃ dhenur anapaspṛg eṣā |<BR>
(AVŚ_13,1.27c) indraḥ somaṃ pibatu kṣemo astv agniḥ pra stautu vi mṛdho nudasva ||27||<BR>
<BR>
(AVŚ_13,1.28a) samiddho agniḥ samidhāno ghṛtavṛddho ghṛtāhutaḥ |<BR>
(AVŚ_13,1.28c) abhīṣāṭ viśvāṣāḍ agniḥ sapatnān hantu ye mama ||28||<BR>
<BR>
(AVŚ_13,1.29a) hantv enān pra dahatv arir yo naḥ pṛtanyati |<BR>
(AVŚ_13,1.29c) kravyādāgninā vayaṃ sapatnān pra dahāmasi ||29||<BR>
<BR>
(AVŚ_13,1.30a) avācīnān ava jahīndra vajreṇa bāhumān |<BR>
(AVŚ_13,1.30c) adhā sapatnān māmakān agnes tejobhir ādiṣi ||30|| {3}<BR>
<BR>
(AVŚ_13,1.31a) agne sapatnān adharān pādayāsmad vyathayā sajātam utpipānaṃ bṛhaspate |<BR>
(AVŚ_13,1.31c) indrāgnī mitrāvaruṇāv adhare padyantām apratimanyūyamānāḥ ||31||<BR>
<BR>
(AVŚ_13,1.32a) udyaṃs tvaṃ deva sūrya sapatnān ava me jahi |<BR>
(AVŚ_13,1.32c) avainān aśmanā jahi te yantv adhamaṃ tamaḥ ||32||<BR>
<BR>
(AVŚ_13,1.33a) vatso virājo vṛṣabho matīnām ā ruroha śukrapṛṣṭho 'ntarikṣam |<BR>
(AVŚ_13,1.33c) ghṛtenārkam abhy arcanti vatsaṃ brahma santaṃ brahmaṇā vardhayanti ||33||<BR>
<BR>
(AVŚ_13,1.34a) divaṃ ca roha pṛthivīṃ ca roha rāṣṭraṃ ca roha draviṇaṃ ca roha |<BR>
(AVŚ_13,1.34c) prajāṃ ca rohāmṛtaṃ ca roha rohitena tanvaṃ saṃ spṛṣasva ||34||<BR>
<BR>
(AVŚ_13,1.35a) ye devā rāṣṭrabhṛto 'bhito yanti sūryam |<BR>
(AVŚ_13,1.35c) taiṣ ṭe rohitaḥ samvidāno rāṣṭraṃ dadhātu sumanasyamānaḥ ||35||<BR>
<BR>
(AVŚ_13,1.36a) ut tvā yajñā brahmapūtā vahanty adhvagato harayas tvā vahanti |<BR>
(AVŚ_13,1.36c) tiraḥ samudram ati rocase 'rṇavam ||36||<BR>
<BR>
(AVŚ_13,1.37a) rohite dyāvāpṛthivī adhi śrite vasujiti gojiti saṃdhanājiti |<BR>
(AVŚ_13,1.37c) sahasraṃ yasya janimāni sapta ca voceyaṃ te nābhiṃ bhuvanasyādhi majmani ||37||<BR>
<BR>
(AVŚ_13,1.38a) yaśā yāsi pradiśo diśaś ca yaśāḥ paśūnām uta carṣaṇīnām |<BR>
(AVŚ_13,1.38c) yaśāḥ pṛthivyā adityā upasthe 'haṃ bhūyāsaṃ saviteva cāruḥ ||38||<BR>
<BR>
(AVŚ_13,1.39a) amutra sann iha vetthetaḥ saṃs tāni paśyasi |<BR>
(AVŚ_13,1.39c) itaḥ paśyanti rocanaṃ divi sūryaṃ vipaścitam ||39||<BR>
<BR>
(AVŚ_13,1.40a) devo devān marcayasy antaś carasy arṇave |<BR>
(AVŚ_13,1.40c) samānam agnim indhate taṃ viduḥ kavayaḥ pare ||40|| {4}<BR>
<BR>
(AVŚ_13,1.41a) avaḥ pareṇa para enāvareṇa padā vatsaṃ bibratī gaur ud asthāt |<BR>
(AVŚ_13,1.41c) sā kadrīcī kaṃ svid ardhaṃ parāgāt kva svit sūte nahi yūthe asmin ||41||<BR>
<BR>
(AVŚ_13,1.42a) ekapadī dvipadī sā catuṣpady aṣṭāpadī navapadī babhūvuṣī |<BR>
(AVŚ_13,1.42c) sahasrākṣarā bhuvanasya paṅktis tasyāḥ samudrā adhi vi kṣaranti ||42||<BR>
<BR>
(AVŚ_13,1.43a) ārohan dyām amṛtaḥ prāva me vacaḥ |<BR>
(AVŚ_13,1.43c) ut tvā yajñā brahmapūtā vahanty adhvagato harayas tvā vahanti ||43||<BR>
<BR>
(AVŚ_13,1.44a) veda tat te amartya yat ta ākramaṇaṃ divi |<BR>
(AVŚ_13,1.44c) yat te sadhasthaṃ parame vyoman ||44||<BR>
<BR>
(AVŚ_13,1.45a) sūryo dyāṃ sūryaḥ pṛṭhivīṃ sūrya āpo'ti paśyati |<BR>
(AVŚ_13,1.45c) sūryo bhūtasyaikaṃ cakṣur ā ruroha divaṃ mahīm ||45||<BR>
<BR>
(AVŚ_13,1.46a) urvīr āsan paridhayo vedir bhūmir akalpata |<BR>
(AVŚ_13,1.46c) tatraitāv agnī ādhatta himaṃ ghraṃsaṃ ca rohitaḥ ||46||<BR>
<BR>
(AVŚ_13,1.47a) himaṃ ghraṃsaṃ cādhāya yūpān kṛtvā parvatān |<BR>
(AVŚ_13,1.47c) varṣājyāv agnī ījāte rohitasya svarvidaḥ ||47||<BR>
<BR>
(AVŚ_13,1.48a) svarvido rohitasya brahmaṇāgniḥ sam idhyate |<BR>
(AVŚ_13,1.48c) tasmād ghraṃsas tasmād dhimas tasmād yajño 'jāyata ||48||<BR>
<BR>
(AVŚ_13,1.49a) brahmaṇāgnī vāvṛdhānau brahmavṛddhau brahmāhutau |<BR>
(AVŚ_13,1.49c) brahmeddhāv agnī ījāte rohitasya svarvidaḥ ||49||<BR>
<BR>
(AVŚ_13,1.50a) satye anyaḥ samāhito 'psv anyaḥ sam idhyate |<BR>
(AVŚ_13,1.50c) brahmeddhāv agnī ījāte rohitasya svarvidaḥ ||50|| {5}<BR>
<BR>
(AVŚ_13,1.51a) yaṃ vātaḥ pariśumbhati yaṃ vendro brahmaṇaspatiḥ |<BR>
(AVŚ_13,1.51c) brahmeddhāvagnī ījāte rohitasya svarvidaḥ ||51||<BR>
<BR>
(AVŚ_13,1.52a) vediṃ bhūmiṃ kalpayitvā divaṃ kṛtvā dakṣiṇām |<BR>
(AVŚ_13,1.52c) ghraṃsaṃ tad agniṃ kṛtvā cakāra viśvam ātmanvad varṣeṇājyena rohitaḥ ||52||<BR>
<BR>
(AVŚ_13,1.53a) varṣam ājam ghraṃso agnir vedir bhūmir akalpata |<BR>
(AVŚ_13,1.53c) tatraitān parvatān agnir gīrbhir ūrdhvāṃ akalpayat ||53||<BR>
<BR>
(AVŚ_13,1.54a) gīrbhir ūrdhvān kalpayitvā rohito bhūmim abravīt |<BR>
(AVŚ_13,1.54c) tvayīdaṃ sarvaṃ jāyatāṃ yad bhūtaṃ yac ca bhāvyam ||54||<BR>
<BR>
(AVŚ_13,1.55a) sa yajñaḥ prathamo bhūto bhavyo ajāyata |<BR>
(AVŚ_13,1.55c) tasmād dha jajña idaṃ sarvaṃ yat kiṃ cedaṃ virocate rohitena ṛṣiṇābhṛtam ||55||<BR>
<BR>
(AVŚ_13,1.56a) yaś ca gāṃ padā sphurati pratyaṅ sūryaṃ ca mehati |<BR>
(AVŚ_13,1.56c) tasya vṛścāmi te mūlaṃ na chāyāṃ karavo 'param ||56||<BR>
<BR>
(AVŚ_13,1.57a) yo mābhichāyam atyeṣi māṃ cāgniṃ cāntarā |<BR>
(AVŚ_13,1.57c) tasya vṛścāmi te mūlaṃ na chāyāṃ karavo 'param ||57||<BR>
<BR>
(AVŚ_13,1.58a) yo adya deva sūrya tvāṃ ca māṃ cāntarāyati |<BR>
(AVŚ_13,1.58c) duṣvapnyaṃ tasmiṃ chamalaṃ duritāni ca mṛjmahe ||58||<BR>
<BR>
(AVŚ_13,1.59a) mā pra gāma patho vayaṃ mā yajñād indra sominaḥ |<BR>
(AVŚ_13,1.59c) mānta sthur no arātayaḥ ||59||<BR>
<BR>
(AVŚ_13,1.60a) yo yajñasya prasādhanas tantur deveṣv ātataḥ |<BR>
(AVŚ_13,1.60c) tam āhutam aśīmahi ||60|| {6}<BR>
<BR>
<BR>
<BR>
(AVŚ_13,2.1a) ud asya ketavo divi śukrā bhrājanta īrate |<BR>
(AVŚ_13,2.1c) ādityasya nṛcakṣaso mahivratasya mīḍhuṣaḥ ||1||<BR>
<BR>
(AVŚ_13,2.2a) diśāṃ prajñānāṃ svarayantam arciṣā supakṣam āśuṃ patayantam arṇave |<BR>
(AVŚ_13,2.2c) stavāma sūryaṃ bhuvanasya gopāṃ yo raśmibhir diśa ābhāti sarvāḥ ||2||<BR>
<BR>
(AVŚ_13,2.3a) yat prāṅ pratyaṅ svadhayā yāsi śībhaṃ nānārūpe ahanī karṣi māyayā |<BR>
(AVŚ_13,2.3c) tad āditya mahi tat te mahi śravo yad eko viśvaṃ pari bhūma jāyase ||3||<BR>
<BR>
(AVŚ_13,2.4a) vipaścitaṃ taraṇiṃ bhrājamānaṃ vahanti yaṃ haritaḥ sapta bahvīḥ |<BR>
(AVŚ_13,2.4c) srutād yam attrir divam unnināya taṃ tvā paśyanti pariyāntam ājim ||4||<BR>
<BR>
(AVŚ_13,2.5a) mā tvā dabhan pariyāntam ājiṃ svasti durgāṃ ati yāhi śībham |<BR>
(AVŚ_13,2.5c) divaṃ ca sūrya pṛthivīṃ ca devīm ahorātre vimimāno yad eṣi ||5||<BR>
<BR>
(AVŚ_13,2.6a) svasti te sūrya carase rathāya yenobhāv antau pariyāsi sadyaḥ |<BR>
(AVŚ_13,2.6c) yaṃ te vahanti harito vahiṣṭhāḥ śatam aśvā yadi vā sapta bahvīḥ ||6||<BR>
<BR>
(AVŚ_13,2.7a) sukhaṃ sūrya ratham aṃśumantaṃ syonaṃ suvahnim adhi tiṣṭha vājinam |<BR>
(AVŚ_13,2.7c) yaṃ te vahanti harito vahiṣṭhāḥ śatam aśvā yadi vā sapta bahvīḥ ||7||<BR>
<BR>
(AVŚ_13,2.8a) sapta sūryo harito yātave rathe hiraṇyatvacaso bṛhatīr ayukta |<BR>
(AVŚ_13,2.8c) amoci śukro rajasaḥ parastād vidhūya devas tamo divam āruhat ||8||<BR>
<BR>
(AVŚ_13,2.9a) ut ketunā bṛhatā deva āgann apāvṛk tamo 'bhi jyotir aśrait |<BR>
(AVŚ_13,2.9c) divyaḥ suparṇaḥ sa vīro vy akhyad aditeḥ putro bhuvanāni viśvā ||9||<BR>
<BR>
(AVŚ_13,2.10a) udyan raśmīn ā tanuṣe viśvā rupāṇi puṣyasi |<BR>
(AVŚ_13,2.10c) ubhā samudrau kratunā vi bhāsi sarvāṃl lokān paribhūr bhrājamānaḥ ||10|| {7}<BR>
<BR>
(AVŚ_13,2.11a) pūrvāparaṃ carato māyayaitau śiśū krīḍantau pari yāto 'rṇavam |<BR>
(AVŚ_13,2.11c) viśvānyo bhuvanā vicaṣṭe hairaṇyair anyaṃ harito vahanti ||11||<BR>
<BR>
(AVŚ_13,2.12a) divi tvāttrir adhārayat sūryā māsāya kartave |<BR>
(AVŚ_13,2.12c) sa eṣi sudhṛtas tapan viśvā bhūtāvacākaśat ||12||<BR>
<BR>
(AVŚ_13,2.13a) ubhāv antau sam arṣasi vatsaḥ saṃmātarāv iva |<BR>
(AVŚ_13,2.13c) nanv etad itaḥ purā brahma devā amī viduḥ ||13||<BR>
<BR>
(AVŚ_13,2.14a) yat samudram anu śritaṃ tat siṣāsati sūryaḥ |<BR>
(AVŚ_13,2.14c) adhvāsya vitato mahān pūrvaś cāparaś ca yaḥ ||14||<BR>
<BR>
(AVŚ_13,2.15a) taṃ sam āpnoti jūtibhis tato nāpa cikitsati |<BR>
(AVŚ_13,2.15c) tenāmṛtasya bhakṣaṃ devānāṃ nāva rundhate ||15||<BR>
<BR>
(AVŚ_13,2.16a) ud u tyaṃ jātavedasaṃ devaṃ vahanti ketavaḥ |<BR>
(AVŚ_13,2.16c) dṛśe viśvāya sūryam ||16||<BR>
<BR>
(AVŚ_13,2.17a) apa tye tāyavo yathā nakṣatrā yanty aktubhiḥ |<BR>
(AVŚ_13,2.17c) sūrāya viśvacakṣase ||17||<BR>
<BR>
(AVŚ_13,2.18a) adṛśrann asya ketavo vi raśmayo janāṃ anu |<BR>
(AVŚ_13,2.18c) bhrājanto agnayo yathā ||18||<BR>
<BR>
(AVŚ_13,2.19a) taraṇir viśvadarśato jyotiṣkṛd asi sūrya |<BR>
(AVŚ_13,2.19c) viśvam ā bhāsi rocana ||19||<BR>
<BR>
(AVŚ_13,2.20a) pratyaṅ devānāṃ viśaḥ pratyaṅṅ ud eṣi mānuṣīḥ |<BR>
(AVŚ_13,2.20c) pratyaṅ viśvaṃ svar dṛśe ||20|| {8}<BR>
<BR>
(AVŚ_13,2.21a) yenā pāvaka cakṣasā bhuraṇyantaṃ janāṃ anu |<BR>
(AVŚ_13,2.21c) tvaṃ varuṇa paśyasi ||21||<BR>
<BR>
(AVŚ_13,2.22a) vi dyām eṣi rajas pṛthv ahar mimāno aktubhiḥ |<BR>
(AVŚ_13,2.22c) paśyan janmāni sūrya ||22||<BR>
<BR>
(AVŚ_13,2.23a) sapta tvā harito rathe vahanti deva sūrya |<BR>
(AVŚ_13,2.23c) śociṣkeśaṃ vicakṣaṇam ||23||<BR>
<BR>
(AVŚ_13,2.24a) ayukta sapta śundhyuvaḥ sūro rathasya naptyaḥ |<BR>
(AVŚ_13,2.24c) tābhir yāti svayuktibhiḥ ||24||<BR>
<BR>
(AVŚ_13,2.25a) rohito divam āruhat tapasā tapasvī |<BR>
(AVŚ_13,2.25c) sa yonim aiti sa u jāyate punaḥ sa devānām adhipatir babhūva ||25||<BR>
<BR>
(AVŚ_13,2.26a) yo viśvacarṣaṇir uta viśvatomukho yo viśvataspāṇir uta viśvataspṛthaḥ |<BR>
(AVŚ_13,2.26c) saṃ bāhubhyāṃ bharati saṃ patatrair dyāvāpṛthivī janayan deva ekaḥ ||26||<BR>
<BR>
(AVŚ_13,2.27a) ekapād dvipado bhūyo vi cakrame dvipāt tripādam abhy eti paścāt |<BR>
(AVŚ_13,2.27c) dvipād dha ṣaṭpado bhūyo vi cakrame ta ekapadas tanvaṃ sam āsate ||27||<BR>
<BR>
(AVŚ_13,2.28a) atandro yāsyan harito yad āsthād dve rūpe kṛṇute rocamānaḥ |<BR>
(AVŚ_13,2.28c) ketumān udyant sahamāno rajāṃsi viśvā āditya pravato vi bhāsi ||28||<BR>
<BR>
(AVŚ_13,2.29a) baṇ mahāṃ asi sūrya baḍ āditya mahāṃ asi |<BR>
(AVŚ_13,2.29c) mahāṃs te mahato mahimā tvam āditya mahāṃ asi ||29||<BR>
<BR>
(AVŚ_13,2.30a) rocase divi rocase antarikṣe pataṅga pṛthivyāṃ rocase rocase apsv antaḥ |<BR>
(AVŚ_13,2.30c) ubhā samudrau rucyā vy āpitha devo devāsi mahiṣaḥ svarjit ||30|| {9}<BR>
<BR>
(AVŚ_13,2.31a) arvāṅ parastāt prayato vyadhva āśur vipaścit patayan pataṅgaḥ |<BR>
(AVŚ_13,2.31c) viṣṇur vicittaḥ śavasādhitiṣṭhan pra ketunā sahate viśvam ejat ||31||<BR>
<BR>
(AVŚ_13,2.32a) citrāś cikitvān mahiṣaḥ suparṇa ārocayan rodasī antarikṣam |<BR>
(AVŚ_13,2.32c) ahorātre pari sūryaṃ vasāne prāsya viśvā tirato vīryāṇi ||32||<BR>
<BR>
(AVŚ_13,2.33a) tigmo vibhrājan tanvaṃ śiśāno 'raṃgamāsaḥ pravato rarāṇaḥ |<BR>
(AVŚ_13,2.33c) jyotiṣmān pakṣī mahiṣo vayodhā viśvā āsthāt pradiśaḥ kalpamānaḥ ||33||<BR>
<BR>
(AVŚ_13,2.34a) citraṃ devānām ketur anīkaṃ jyotiṣmān pradiśaḥ sūrya udyan |<BR>
(AVŚ_13,2.34c) divākaro 'ti dyumnais tamāṃsi viśvātārīd duritāni śukraḥ ||34||<BR>
<BR>
(AVŚ_13,2.35a) citraṃ devānām ud agād anīkaṃ cakṣur mitrasya varuṇasyāgneḥ |<BR>
(AVŚ_13,2.35c) āprād dyāvāpṛthivī antarikṣaṃ sūrya ātmā jagatas tasthuṣaś ca ||35||<BR>
<BR>
(AVŚ_13,2.36a) uccā patantam aruṇaṃ suparṇaṃ madhye divas taraṇiṃ bhrājamānam |<BR>
(AVŚ_13,2.36c) paśyama tvā savitāraṃ yam āhur ajasraṃ jyotir yad avindad attriḥ ||36||<BR>
<BR>
(AVŚ_13,2.37a) divas pṛṣṭhe dhāvamānaṃ suparṇam adityāḥ putraṃ nāthakāma upa yāmi bhītaḥ |<BR>
(AVŚ_13,2.37c) sa naḥ sūrya pra tira dīrgham āyur mā riṣāma sumatau te syāma ||37||<BR>
<BR>
(AVŚ_13,2.38a) sahasrāhṇyaṃ viyatāv asya pakṣau harer haṃsasya patataḥ svargam |<BR>
(AVŚ_13,2.38c) sa devānt sarvān urasy upadadya saṃpaśyan yāti bhuvanāni viśvā ||38||<BR>
<BR>
(AVŚ_13,2.39a) rohitaḥ kālo abhavad rohito 'gre prajāpatiḥ |<BR>
(AVŚ_13,2.39c) rohito yajñānāṃ mukhaṃ rohitaḥ svar ābharat ||39||<BR>
<BR>
(AVŚ_13,2.40a) rohito loko abhavad rohito 'ty atapad divam |<BR>
(AVŚ_13,2.40c) rohito raśmibhir bhūmiṃ samudram anu saṃ carat ||40|| {10}<BR>
<BR>
(AVŚ_13,2.41a) sarvā diśaḥ sam acarad rohito 'dhipatir divaḥ |<BR>
(AVŚ_13,2.41c) divaṃ samudram ād bhūmiṃ sarvaṃ bhūtaṃ vi rakṣati ||41||<BR>
<BR>
(AVŚ_13,2.42a) ārohan chukro bṛhatīr atandro dve rūpe kṛṇute rocamānaḥ |<BR>
(AVŚ_13,2.42c) citraś cikitvān mahiṣo vātamāyā yāvato lokān abhi yad vibhāti ||42||<BR>
<BR>
(AVŚ_13,2.43a) abhy anyad eti pary anyad asyate 'horātrābhyāṃ mahiṣaḥ kalpamānaḥ |<BR>
(AVŚ_13,2.43c) sūryaṃ vayaṃ rajasi kṣiyantaṃ gātuvidaṃ havāmahe nādhamānāḥ ||43||<BR>
<BR>
(AVŚ_13,2.44a) pṛthivīpro mahiṣo nādhamānasya gātur adabdhacakṣuḥ pari viśvaṃ babhūva |<BR>
(AVŚ_13,2.44c) viśvaṃ saṃpaśyant suvidatro yajatra idaṃ śṛṇotu yad ahaṃ bravīmi ||44||<BR>
<BR>
(AVŚ_13,2.45a) pary asya mahimā pṛthivīṃ samudraṃ jyotiṣā vibhrājan pari dyām antarikṣam |<BR>
(AVŚ_13,2.45c) sarvaṃ saṃpaśyant suvidatro yajatra idaṃ śṛṇotu yad ahaṃ bravīmi ||45||<BR>
<BR>
(AVŚ_13,2.46a) abodhy agniḥ samidhā janānāṃ prati dhenum ivāyatīm uṣasam |<BR>
(AVŚ_13,2.46c) yahvā iva pra vayām ujjihānāḥ pra bhānavaḥ sisrate nākam acha ||46|| {11}<BR>
<BR>
<BR>
<BR>
(AVŚ_13,3.1a) ya ime dyāvāpṛthivī jajāna yo drāpim kṛtvā bhuvanāni vaste |<BR>
(AVŚ_13,3.1c) yasmin kṣiyanti pradiśaḥ ṣaḍ urvīr yāḥ pataṅgo anu vicākaśīti |<BR>
(AVŚ_13,3.1e) tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti |<BR>
<BR>
(AVŚ_13,3.2a) yasmād vātā ṛtuthā pavante yasmāt samudrā adhi vikṣaranti |<BR>
(AVŚ_13,3.2c) tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti |<BR>
(AVŚ_13,3.2e) ud vepaya rohita pra kṣiṇīhi brahmajyasya prati muñca pāśān ||2||<BR>
<BR>
(AVŚ_13,3.3a) yo mārayati prāṇayati yasmāt prāṇanti bhuvanāni viśvā |<BR>
(AVŚ_13,3.3c) tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti |<BR>
(AVŚ_13,3.3e) ud vepaya rohita pra kṣiṇīhi brahmajyasya prati muñca pāśān ||3||<BR>
<BR>
(AVŚ_13,3.4a) yaḥ prāṇena dyāvāpṛthivī tarpayaty apānena samudrasya jaṭharaṃ yaḥ piparti |<BR>
(AVŚ_13,3.4c) tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti |<BR>
(AVŚ_13,3.4e) ud vepaya rohita pra kṣiṇīhi brahmajyasya prati muñca pāśān ||4||<BR>
<BR>
(AVŚ_13,3.5a) yasmin virāṭ parameṣṭhī prajāpatir agnir vaiśvānaraḥ saha paṅktyā śritaḥ |<BR>
(AVŚ_13,3.5c) yaḥ parasya prāṇaṃ paramasya teja ādade |<BR>
(AVŚ_13,3.5e) tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti |<BR>
<BR>
(AVŚ_13,3.6a) yasmin ṣaḍ urvīḥ pañca diśo adhiśritāś catasra āpo yajñasya trayo 'kṣarāḥ |<BR>
(AVŚ_13,3.6c) yo antarā rodasī kruddhaś cakṣuṣaikṣata |<BR>
(AVŚ_13,3.6e) tasya devasya kruddhasyaitad āgo ya evaṃ vidvāṃsaṃ brāhmaṇam jināti |<BR>
<BR>
(AVŚ_13,3.7a) yo annādo annapatir babhūva brahmaṇas patir uta yaḥ |<BR>
(AVŚ_13,3.7c) bhūto bhaviṣyat bhuvanasya yas patiḥ |<BR>
(AVŚ_13,3.7e) tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti |<BR>
<BR>
(AVŚ_13,3.8a) ahorātrair vimitaṃ triṃśadaṅgaṃ trayodaśaṃ māsaṃ yo nirmimīte |<BR>
(AVŚ_13,3.8c) tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti |<BR>
(AVŚ_13,3.8e) ud vepaya rohita pra kṣiṇīhi brahmajyasya prati muñca pāśān ||8||<BR>
<BR>
(AVŚ_13,3.9a) kṛsṇaṃ niyānaṃ harayaḥ suparṇā apo vasānā divam ut patanti |<BR>
(AVŚ_13,3.9c) ta āvavṛtrant sadanād ṛtasya |<BR>
(AVŚ_13,3.9e) tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti |<BR>
<BR>
(AVŚ_13,3.10a) yat te candraṃ kaśyapa rocanāvad yat saṃhitaṃ puṣkalaṃ citrabhānu yasmint sūryā ārpitāḥ sapta sākam |<BR>
(AVŚ_13,3.10c) tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti |<BR>
(AVŚ_13,3.10e) ud vepaya rohita pra kṣiṇīhi brahmajyasya prati muñca pāśān ||10|| {12}<BR>
<BR>
(AVŚ_13,3.11a) bṛhad enam anu vaste purastād rathaṃtaraṃ prati gṛhṇāti paścāt |<BR>
(AVŚ_13,3.11c) jyotir vasāne sadam apramādam |<BR>
(AVŚ_13,3.11e) tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti |<BR>
<BR>
(AVŚ_13,3.12a) bṛhad anyataḥ pakṣa āsīd rathaṃtaram anyataḥ sabale sadhrīcī |<BR>
(AVŚ_13,3.12c) yad rohitam ajanayanta devāḥ |<BR>
(AVŚ_13,3.12e) tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti |<BR>
<BR>
(AVŚ_13,3.13a) sa varuṇaḥ sāyam agnir bhavati sa mitro bhavati prātar udyan |<BR>
(AVŚ_13,3.13c) sa savitā bhūtvāntarikṣeṇa yāti sa indro bhūtvā tapati madhyato divam |<BR>
(AVŚ_13,3.13e) tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti |<BR>
<BR>
(AVŚ_13,3.14a) sahasrāhṇyaṃ viyatāv asya pakṣau harer haṃsasya patataḥ svargam |<BR>
(AVŚ_13,3.14c) sa devānt sarvān urasy upadadya saṃpaśyan yāti bhuvanāni viśvā |<BR>
(AVŚ_13,3.14e) tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti |<BR>
<BR>
(AVŚ_13,3.15a) ayaṃ sa devo apsv antaḥ sahasramūlaḥ paruśāko attriḥ |<BR>
(AVŚ_13,3.15c) ya idaṃ viśvaṃ bhuvanaṃ jajāna |<BR>
(AVŚ_13,3.15e) tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti |<BR>
<BR>
(AVŚ_13,3.16a) śukraṃ vahanti harayo raghuṣyado devaṃ divi varcasā bhrājamānam |<BR>
(AVŚ_13,3.16c) yasyordhvā divaṃ tanvas tapanty arvāṅ suvarṇaiḥ paṭarair vi bhāti |<BR>
(AVŚ_13,3.16e) tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti |<BR>
<BR>
(AVŚ_13,3.17a) yenādityān haritaḥ samvahanti yena yajñena bahavo yanti prajānantaḥ |<BR>
(AVŚ_13,3.17c) yad ekaṃ jyotir bahudhā vibhāti |<BR>
(AVŚ_13,3.17e) tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti |<BR>
<BR>
(AVŚ_13,3.18a) sapta yuñjanti ratham ekacakram eko aśvo vahati saptanāmā |<BR>
(AVŚ_13,3.18c) trinābhi cakram ajaram anarvaṃ yatremā viśvā bhuvanādhi tasthuḥ |<BR>
(AVŚ_13,3.18e) tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti |<BR>
<BR>
(AVŚ_13,3.19a) aṣṭadhā yukto vahati vahnir ugraḥ pitā devānāṃ janitā matīnām |<BR>
(AVŚ_13,3.19c) ṛtasya tantuṃ manasā mimānaḥ sarvā diśaḥ pavate mātariśvā |<BR>
(AVŚ_13,3.19e) tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti |<BR>
<BR>
(AVŚ_13,3.20a) saṃyañcaṃ tantuṃ pradiśo 'nu sarvā antar gāyatryām amṛtasya garbhe |<BR>
(AVŚ_13,3.20c) tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti |<BR>
(AVŚ_13,3.20e) ud vepaya rohita pra kṣiṇīhi brahmajyasya prati muñca pāśān ||20|| {13}<BR>
<BR>
(AVŚ_13,3.21a) nimrucas tisro vyuṣo ha tisras trīṇi rajāṃsi divo aṅga tisraḥ |<BR>
(AVŚ_13,3.21c) vidmā te agne tredhā janitraṃ tredhā devānāṃ janimāni vidma |<BR>
(AVŚ_13,3.21e) tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti |<BR>
<BR>
(AVŚ_13,3.22a) vi ya aurṇot pṛthivīṃ jāyamāna ā samudram adadhāt antarikṣe |<BR>
(AVŚ_13,3.22c) tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti |<BR>
(AVŚ_13,3.22e) ud vepaya rohita pra kṣiṇīhi brahmajyasya prati muñca pāśān ||22||<BR>
<BR>
(AVŚ_13,3.23a) tvam agne kratubhiḥ ketubhir hito 'rkaḥ samiddha ud arocathā divi |<BR>
(AVŚ_13,3.23c) kim abhy ārcan marutaḥ pṛśnimātaro yad rohitam ajanayanta devāḥ |<BR>
(AVŚ_13,3.23e) tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti |<BR>
<BR>
(AVŚ_13,3.24a) ya ātmadā baladā yasya viśva upāsate praśiṣaṃ yasya devāḥ |<BR>
(AVŚ_13,3.24c) yo 'syeśe dvipado yaś catuṣpadaḥ |<BR>
(AVŚ_13,3.24e) tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti |<BR>
<BR>
(AVŚ_13,3.25a) ekapād dvipado bhūyo vi cakrame dvipāt tripādam abhy eti paścāt |<BR>
(AVŚ_13,3.25c) catuṣpāc cakre dvipadām abhisvare saṃpaśyan paṅktim upatiṣṭhamānaḥ |<BR>
(AVŚ_13,3.25e) tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti |<BR>
<BR>
(AVŚ_13,3.26a) kṛṣṇāyaḥ putro arjuno rātryā vatso 'jāyata |<BR>
(AVŚ_13,3.26c) sa ha dyām adhi rohati ruho ruroha rohitaḥ ||26|| {14}<BR>
<BR>
<BR>
(AVŚ_13,4.26a) sa eti savitā svar divas pṛṣṭhe 'vacākaśat ||1||<BR>
<BR>
(AVŚ_13,4.2a) raśmibhir nabha ābhṛtaṃ mahendra ety āvṛtaḥ ||2||<BR>
<BR>
(AVŚ_13,4.3a) sa dhātā sa vidhartā sa vāyur nabha ucchritam ||3||<BR>
<BR>
(AVŚ_13,4.4a) so 'ryamā sa varuṇaḥ sa rudraḥ sa mahādevaḥ ||4||<BR>
<BR>
(AVŚ_13,4.5a) so agniḥ sa u sūryaḥ sa u eva mahāyamaḥ ||5||<BR>
<BR>
(AVŚ_13,4.6a) taṃ vatsā upa tiṣṭhanty ekaśīrṣāṇo yutā daśa ||6||<BR>
<BR>
(AVŚ_13,4.7a) paścāt prāñca ā tanvanti yad udeti vi bhāsati ||7||<BR>
<BR>
(AVŚ_13,4.8a) tasyaiṣa māruto gaṇaḥ sa eti śikyākṛtaḥ ||8||<BR>
<BR>
(AVŚ_13,4.9a) raśmibhir nabha ābhṛtaṃ mahendra ety āvṛtaḥ ||9||<BR>
<BR>
(AVŚ_13,4.10a) tasyeme nava kośā viṣṭambhā navadhā hitāḥ ||10||<BR>
<BR>
(AVŚ_13,4.11a) sa prajābhyo vi paśyati yac ca prāṇati yac ca na ||11||<BR>
<BR>
(AVŚ_13,4.12a) tam idaṃ nigataṃ sahaḥ sa eṣa eka ekavṛd eka eva ||12||<BR>
<BR>
(AVŚ_13,4.13a) ete asmin devā ekavṛto bhavanti ||13|| {15}<BR>
<BR>
(AVŚ_13,4.14a) kīrtiś ca yaśaś cāmbhaś ca nabhaś ca brāhmaṇavarcasaṃ cānnaṃ cānnādyaṃ ca ||14||<BR>
<BR>
(AVŚ_13,4.15a) ya etaṃ devam ekavṛtaṃ veda ||15||<BR>
<BR>
(AVŚ_13,4.16a) na dvitīyo na tṛtīyaś caturtho nāpy ucyate ||16||<BR>
<BR>
(AVŚ_13,4.17a) na pañcamo na ṣaṣṭhaḥ saptamo nāpy ucyate ||17||<BR>
<BR>
(AVŚ_13,4.18a) nāṣṭamo na navamo daśamo nāpy ucyate ||18||<BR>
<BR>
(AVŚ_13,4.19a) sa sarvasmai vi paśyati yac ca prāṇati yac ca na ||19||<BR>
<BR>
(AVŚ_13,4.20a) tam idaṃ nigataṃ sahaḥ sa eṣa eka ekavṛd eka eva ||20||<BR>
<BR>
(AVŚ_13,4.21a) sarve asmin devā ekavṛto bhavanti ||21|| {16}<BR>
<BR>
(AVŚ_13,4.22a) brahma ca tapaś ca kīrtiś ca yaśaś cāmbhaś ca nabhaś ca brāhmaṇavarcasaṃ cānnaṃ cānnādyaṃ ca ||2||<BR>
<BR>
(AVŚ_13,4.23a) bhūtaṃ ca bhavyaṃ ca śraddhā ca ruciś ca svargaś ca svadhā ca ||23||<BR>
<BR>
(AVŚ_13,4.24a) ya etaṃ devam ekavṛtaṃ veda ||24||<BR>
<BR>
(AVŚ_13,4.25a) sa eva mṛtyuḥ so 'mṛtaṃ so 'bhvaṃ sa rakṣaḥ ||25||<BR>
<BR>
(AVŚ_13,4.26a) sa rudro vasuvanir vasudeye namovāke vaṣaṭkāro 'nu saṃhitaḥ ||26||<BR>
<BR>
(AVŚ_13,4.27a) tasyeme sarve yātava upa praśiṣam āsate ||27||<BR>
<BR>
(AVŚ_13,4.28a) tasyāmū sarvā nakṣatrā vaśe candramasā saha ||28|| {17}<BR>
<BR>
(AVŚ_13,4.29a) sa vā ahno 'jāyata tasmād ahar ajāyata ||29||<BR>
<BR>
(AVŚ_13,4.30a) sa vai rātryā ajāyata tasmād rātrir ajāyata ||30||<BR>
<BR>
(AVŚ_13,4.31a) sa vā antarikṣād ajāyata tasmād antarikṣam ajāyata ||31||<BR>
<BR>
(AVŚ_13,4.32a) sa vai vāyor ajāyata tasmād vāyur ajāyata ||32||<BR>
<BR>
(AVŚ_13,4.33a) sa vai divo 'jāyata tasmād dyaur adhi ajāyata ||33||<BR>
<BR>
(AVŚ_13,4.34a) sa vai digbhyo 'jāyata tasmād diśo 'jāyanta ||34||<BR>
<BR>
(AVŚ_13,4.35a) sa vai bhūmer ajāyata tasmād bhūmir ajāyata ||35||<BR>
<BR>
(AVŚ_13,4.36a) sa vā agner ajāyata tasmād agnir ajāyata ||36||<BR>
<BR>
(AVŚ_13,4.37a) sa vā adbhyo 'jāyata tasmād āpo 'jāyanta ||37||<BR>
<BR>
(AVŚ_13,4.38a) sa vā ṛgbhyo 'jāyata tasmād ṛco 'jāyanta ||38||<BR>
<BR>
(AVŚ_13,4.39a) sa vai yajñād ajāyata tasmād yajño 'jāyata ||39||<BR>
<BR>
(AVŚ_13,4.40a) sa yajñas tasya yajñaḥ sa yajñasya śiras kṛtam ||40||<BR>
<BR>
(AVŚ_13,4.41a) sa stanayati sa vi dyotate sa u aśmānam asyati ||41||<BR>
<BR>
(AVŚ_13,4.42a) pāpāya vā bhadrāya vā puruṣāyāsurāya vā ||42||<BR>
<BR>
(AVŚ_13,4.43a) yad vā kṛṇoṣy oṣadhīr yad vā varṣasi bhadrayā yad vā janyam avīvṛdhaḥ ||43||<BR>
<BR>
(AVŚ_13,4.44a) tāvāṃs te maghavan mahimopo te tanvaḥ śatam ||44||<BR>
<BR>
(AVŚ_13,4.45a) upo te badhve baddhāni yadi vāsi nyarbudam ||45|| {18}<BR>
<BR>
(AVŚ_13,4.46a) bhūyān indro namurād bhūyān indrāsi mṛtyubhyaḥ ||46||<BR>
<BR>
(AVŚ_13,4.47a) bhūyān arātyāḥ śacyāḥ patis tvam indrāsi vibhūḥ prabhūr iti tvopāsmahe vayam ||47||<BR>
<BR>
(AVŚ_13,4.48a) namas te astu paśyata paśya mā paśyata ||48||<BR>
<BR>
(AVŚ_13,4.49a) annādyena yaśasā tejasā brāhmaṇavarcasena ||49||<BR>
<BR>
(AVŚ_13,4.50a) ambho amo mahaḥ saha iti tvopāsmahe vayam ||50||<BR>
<BR>
(AVŚ_13,4.51a) ambho aruṇaṃ rajataṃ rajaḥ saha iti tvopāsmahe vayam ||51|| {19}<BR>
<BR>
(AVŚ_13,4.52a) uruḥ pṛthuḥ subhūr bhuva iti tvopāsmahe vayam ||52||<BR>
<BR>
(AVŚ_13,4.53a) pratho varo vyaco loka iti tvopāsmahe vayam ||53||<BR>
<BR>
(AVŚ_13,4.54a) bhavadvasur idadvasuḥ saṃyadvasur āyadvasur iti tvopāsmahe vayam ||54||<BR>
<BR>
(AVŚ_13,4.55a) namas te astu paśyata paśya mā paśyata ||55||<BR>
<BR>
(AVŚ_13,4.56a) annādyena yaśasā tejasā brāhmaṇavarcasena ||56|| {20}<BR>
<BR>
<BR>
<BR>
(AVŚ_14,1.1a) satyenottabhitā bhūmiḥ sūryeṇottabhitā dyauḥ |<BR>
(AVŚ_14,1.1c) ṛtenādityās tiṣṭhanti divi somo adhi śritaḥ ||1||<BR>
<BR>
(AVŚ_14,1.2a) somenādityā balinaḥ somena pṛthivī mahī |<BR>
(AVŚ_14,1.2c) atho nakṣatrāṇām eṣām upasthe soma āhitaḥ ||2||<BR>
<BR>
(AVŚ_14,1.3a) somaṃ manyate papivān yat saṃpiṃṣanty oṣadhim |<BR>
(AVŚ_14,1.3c) somaṃ yaṃ brahmāṇo vidur na tasyāśnāti pārthivaḥ ||3||<BR>
<BR>
(AVŚ_14,1.4a) yat tvā soma prapibanti tata ā pyāyase punaḥ |<BR>
(AVŚ_14,1.4c) vāyuḥ somasya rakṣitā samānāṃ māsa ākṛtiḥ ||4||<BR>
<BR>
(AVŚ_14,1.5a) āchadvidhānair gupito bārhataiḥ soma rakṣitaḥ |<BR>
(AVŚ_14,1.5c) grāvṇām ic chṛṇvan tiṣṭhasi na te aśnāti pārthivaḥ ||5||<BR>
<BR>
(AVŚ_14,1.6a) cittir ā upabarhaṇaṃ cakṣur ā abhyañjanam |<BR>
(AVŚ_14,1.6c) dyaur bhūmiḥ kośa āsīd yad ayāt sūryā patim ||6||<BR>
<BR>
(AVŚ_14,1.7a) raibhy āsīd anudeyī nārāśaṃsī nyocanī |<BR>
(AVŚ_14,1.7c) suryāyā bhadram id vāso gāthayati pariṣkṛtā ||7||<BR>
<BR>
(AVŚ_14,1.8a) stomā āsan pratidhayaḥ kurīraṃ chanda opaśaḥ |<BR>
(AVŚ_14,1.8c) sūryāyā aśvinā varāgnir āsīt purogavaḥ ||8||<BR>
<BR>
(AVŚ_14,1.9a) somo vadhūyur abhavad aśvināstām ubhā varā |<BR>
(AVŚ_14,1.9c) sūryāṃ yat patye śaṃsantīṃ manasā savitādadāt ||9||<BR>
<BR>
(AVŚ_14,1.10a) mano asyā ana āsīd dyaur āsīd uta chadiḥ |<BR>
(AVŚ_14,1.10c) śukrāv anaḍvāhāv āstāṃ yad ayāt sūryā patim ||10|| {1}<BR>
<BR>
(AVŚ_14,1.11a) ṛksāmābhyām abhihitau gāvau te sāmanāv aitām |<BR>
(AVŚ_14,1.11c) śrotre te cakre āstāṃ divi panthāś carācaraḥ ||11||<BR>
<BR>
(AVŚ_14,1.12a) śucī te cakre yātyā vyāno akṣa āhataḥ |<BR>
(AVŚ_14,1.12c) ano manasmayaṃ sūryārohat prayatī patim ||12||<BR>
<BR>
(AVŚ_14,1.13a) sūryāyā vahatuḥ prāgāt savitā yam avāsṛjat |<BR>
(AVŚ_14,1.13c) maghāsu hanyante gāvaḥ phalgunīṣu vy uhyate ||13||<BR>
<BR>
(AVŚ_14,1.14a) yad aśvinā pṛchamānāv ayātaṃ tricakreṇa vahatuṃ sūryāyāḥ |<BR>
(AVŚ_14,1.14c) kvaikaṃ cakraṃ vām āsīt kva deṣṭrāya tasthathuḥ ||14||<BR>
<BR>
(AVŚ_14,1.15a) yad ayātaṃ śubhas patī vareyaṃ sūryām upa |<BR>
(AVŚ_14,1.15c) viśve devā anu tad vām ajānan putraḥ pitaram avṛṇīta pūṣā ||15||<BR>
<BR>
(AVŚ_14,1.16a) dve te cakre sūrye brahmāṇa ṛtuthā viduḥ |<BR>
(AVŚ_14,1.16c) athaikaṃ cakraṃ yad guhā tad addhātaya id viduḥ ||16||<BR>
<BR>
(AVŚ_14,1.17a) aryamaṇaṃ yajāmahe subandhuṃ pativedanam |<BR>
(AVŚ_14,1.17c) urvārukam iva bandhanāt preto muñcāmi nāmutaḥ ||17||<BR>
<BR>
(AVŚ_14,1.18a) preto muñcāmi nāmutaḥ subaddhām amutas karam |<BR>
(AVŚ_14,1.18c) yatheyam indra mīḍhvaḥ suputrā subhagāsati ||18||<BR>
<BR>
(AVŚ_14,1.19a) pra tvā muñcāmi varuṇasya pāśād yena tvābadhnāt savitā suśevāḥ |<BR>
(AVŚ_14,1.19c) ṛtasya yonau sukṛtasya loke syonaṃ te astu sahasaṃbhalāyai ||19||<BR>
(AVŚ_14,1.20a) bhagas tveto nayatu hastagṛhyāśvinā tvā pra vahatāṃ rathena |<BR>
(AVŚ_14,1.20c) gṛhān gacha gṛhapatnī yathāso vaśinī tvaṃ vidatham ā vadāsi ||20|| {2}<BR>
<BR>
(AVŚ_14,1.21a) iha priyaṃ prajāyai te sam ṛdhyatām asmin gṛhe gārhapatyāya jāgṛhi |<BR>
(AVŚ_14,1.21c) enā patyā tanvaṃ saṃ spṛśasvātha jirvir vidatham ā vadāsi ||21||<BR>
<BR>
(AVŚ_14,1.22a) ihaiva staṃ mā vi yauṣṭaṃ viśvam āyur vy aśnutam |<BR>
(AVŚ_14,1.22c) krīḍantau putrair naptṛbhir modamānau svastakau ||22||<BR>
<BR>
(AVŚ_14,1.23a) pūrvāparaṃ carato māyaitau śiśū krīḍantau pari yāto 'rṇavam |<BR>
(AVŚ_14,1.23c) viśvānyo bhuvanā vicaṣṭa ṛtūṃr anyo vidadhaj jāyase navaḥ ||23||<BR>
<BR>
(AVŚ_14,1.24a) navonavo bhavasi jāyamāno 'hnāṃ ketur uṣasām eṣy agram |<BR>
(AVŚ_14,1.24c) bhāgaṃ devebhyo vi dadhāsy āyan pra candramas tirase dīrgham āyuḥ ||24||<BR>
(AVŚ_14,1.25a) parā dehi śāmulyaṃ brahmabhyo vi bhajā vasu |<BR>
(AVŚ_14,1.25c) kṛtyaiṣā padvatī bhūtvā jāyā viśate patim ||25||<BR>
<BR>
(AVŚ_14,1.26a) nīlalohitaṃ bhavati kṛtyāsaktir vy ajyate |<BR>
(AVŚ_14,1.26c) edhante asyā jñātayaḥ patir bandheṣu badhyate ||26||<BR>
<BR>
(AVŚ_14,1.27a) aślīlā tanūr bhavati ruśatī pāpayāmuyā |<BR>
(AVŚ_14,1.27c) patir yad vadhvo vāsasaḥ svam aṅgam abhyūrṇute ||27||<BR>
<BR>
(AVŚ_14,1.28a) āśasanaṃ viśasanam atho adhivikartanam |<BR>
(AVŚ_14,1.28c) sūryāyāḥ paśya rūpāṇi tāni brahmota śumbhati ||28||<BR>
<BR>
(AVŚ_14,1.29a) tṛṣṭam etat kaṭukam apāṣṭhavad viṣavan naitad attave |<BR>
(AVŚ_14,1.29c) sūryāṃ yo brahmā veda sa id vādhūyam arhati ||29||<BR>
<BR>
(AVŚ_14,1.30a) sa it tat syonaṃ harati brahmā vāsaḥ sumaṅgalam |<BR>
(AVŚ_14,1.30c) prāyaścittiṃ yo adhyeti yena jāyā na riṣyati ||30|| {3}<BR>
<BR>
(AVŚ_14,1.31a) yuvaṃ bhagaṃ saṃ bharataṃ samṛddham ṛtaṃ vadantāv ṛtodyeṣu |<BR>
(AVŚ_14,1.31c) brahmaṇas pate patim asyai rocaya cāru saṃbhalo vadatu vācam etām ||31||<BR>
<BR>
(AVŚ_14,1.32a) ihed asātha na paro gamāthemaṃ gāvaḥ prajayā vardhayātha |<BR>
(AVŚ_14,1.32c) śubhaṃ yatīr usriyāḥ somavarcaso viśve devāḥ krann iha vo manāṃsi ||32||<BR>
<BR>
(AVŚ_14,1.33a) imaṃ gāvaḥ prajayā saṃ viśāthāyaṃ devānāṃ na mināti bhāgam |<BR>
(AVŚ_14,1.33c) asmai vaḥ pūṣā marutaś ca sarve asmai vo dhātā savitā suvāti ||33||<BR>
<BR>
(AVŚ_14,1.34a) anṛkṣarā ṛjavaḥ santu panthano yebhiḥ sakhāyo yanti no vareyam |<BR>
(AVŚ_14,1.34c) saṃ bhagena sam aryamṇā saṃ dhātā sṛjatu varcasā ||34||<BR>
<BR>
(AVŚ_14,1.35a) yac ca varco akṣeṣu surāyāṃ ca yad āhitam |<BR>
(AVŚ_14,1.35c) yad goṣv aśvinā varcas tenemāṃ varcasāvatam ||35||<BR>
<BR>
(AVŚ_14,1.36a) yena mahānaghnyā jaghanam aśvinā yena vā surā |<BR>
(AVŚ_14,1.36c) yenākṣā abhyaṣicyanta tenemāṃ varcasāvatam ||36||<BR>
<BR>
(AVŚ_14,1.37a) yo anidhmo dīdayad apsv antar yaṃ viprāsa īḍate adhvareṣu |<BR>
(AVŚ_14,1.37c) apāṃ napān madhumatīr apo dā yābhir indro vāvṛdhe vīryāvān ||37||<BR>
<BR>
(AVŚ_14,1.38a) idam ahaṃ ruśantaṃ grābhaṃ tanūdūṣim apohāmi |<BR>
(AVŚ_14,1.38c) yo bhadro rocanas tam ud acāmi ||38||<BR>
<BR>
(AVŚ_14,1.39a) āsyai brāhmaṇāḥ snapanīr harantv avīraghnīr ud ajantv āpaḥ |<BR>
(AVŚ_14,1.39c) aryamṇo agniṃ pary etu pūṣan pratīkṣante śvaśuro devaraś ca ||39||<BR>
<BR>
(AVŚ_14,1.40a) śaṃ te hiraṇyaṃ śam u santv āpaḥ śaṃ methir bhavatu śaṃ yugasya tardma |<BR>
(AVŚ_14,1.40c) śaṃ ta āpaḥ śatapavitrā bhavantu śam u patyā tanvaṃ saṃ spṛśasva ||40|| {4}<BR>
<BR>
(AVŚ_14,1.41a) khe rathasya khe 'nasaḥ khe yugasya śatakrato |<BR>
(AVŚ_14,1.41c) apālām indra triṣ pūtvākṛṇoḥ sūryatvacam ||41||<BR>
<BR>
(AVŚ_14,1.42a) āśāsānā saumanasaṃ prajāṃ saubhāgyaṃ rayim |<BR>
(AVŚ_14,1.42c) patyur anuvratā bhūtvā saṃ nahyasvāmṛtāya kam ||42||<BR>
<BR>
(AVŚ_14,1.43a) yathā sindhur nadīnāṃ sāmrājyaṃ suṣuve vṛṣā |<BR>
(AVŚ_14,1.43c) evā tvaṃ samrājñy edhi patyur astaṃ paretya ||43||<BR>
<BR>
(AVŚ_14,1.44a) samrājñy edhi śvaśureṣu samrājñy uta devṛṣu |<BR>
(AVŚ_14,1.44c) nanānduḥ samrājñy edhi samrājñy uta śvaśrvāḥ ||44||<BR>
<BR>
(AVŚ_14,1.45a) yā akṛntann avayan yāś ca tatnire yā devīr antāṃ abhito 'dadanta |<BR>
(AVŚ_14,1.45c) tās tvā jarase saṃ vyayantv āyuṣmatīdaṃ pari dhatsva vāsaḥ ||45||<BR>
<BR>
(AVŚ_14,1.46a) jīvaṃ rudanti vi nayanty adhvaraṃ dīrghām anu prasitiṃ dīdhyur naraḥ |<BR>
(AVŚ_14,1.46c) vāmaṃ pitṛbhyo ya idaṃ samīrire mayaḥ patibhyo janaye pariṣvaje ||46||<BR>
<BR>
(AVŚ_14,1.47a) syonaṃ dhruvaṃ prajāyai dhārayāmi te 'śmānaṃ devyāḥ pṛthivyā upasthe |<BR>
(AVŚ_14,1.47c) tam ā tiṣṭhānumādyā suvarcā dīrghaṃ ta āyuḥ savitā kṛṇotu ||47||<BR>
<BR>
(AVŚ_14,1.48a) yenāgnir asyā bhūmyā hastaṃ jagrāha dakṣiṇam |<BR>
(AVŚ_14,1.48c) tena gṛhṇāmi te hastaṃ mā vyathiṣṭhā mayā saha prajayā ca dhanena ca ||48||<BR>
<BR>
(AVŚ_14,1.49a) devas te savitā hastaṃ gṛhṇātu somo rājā suprajasaṃ kṛṇotu |<BR>
(AVŚ_14,1.49c) agniḥ subhagāṃ jatavedāḥ patye patnīṃ jaradaṣṭim kṛṇotu ||49||<BR>
<BR>
(AVŚ_14,1.50a) gṛhṇāmi te saubhagatvāya hastaṃ mayā patyā jaradaṣṭir yathāsaḥ |<BR>
(AVŚ_14,1.50c) bhago aryamā savitā puraṃdhir mahyaṃ tvādur gārhapatyāya devāḥ ||50|| {5}<BR>
(AVŚ_14,1.51a) bhagas te hastam agrahīt savitā hastam agrahīt |<BR>
(AVŚ_14,1.51c) patnī tvam asi dharmaṇāhaṃ gṛhapatis tava ||51||<BR>
<BR>
(AVŚ_14,1.52a) mameyam astu poṣyā mahyaṃ tvādād bṛhaspatiḥ |<BR>
(AVŚ_14,1.52c) mayā patyā prajāvati saṃ jīva śaradaḥ śatam ||52||<BR>
<BR>
(AVŚ_14,1.53a) tvaṣṭā vāso vy adadhāc chubhe kaṃ bṛhaspateḥ praśiṣā kavīnām |<BR>
(AVŚ_14,1.53c) tenemāṃ nārīṃ savitā bhagaś ca sūryām iva pari dhattāṃ prajayā ||53||<BR>
<BR>
(AVŚ_14,1.54a) indrāgnī dyāvāpṛthivī mātariśvā mitrāvaruṇā bhago aśvinobhā |<BR>
(AVŚ_14,1.54c) bṛhaspatir maruto brahma soma imāṃ nāriṃ prajayā vardhayantu ||54||<BR>
(AVŚ_14,1.55a) bṛhaspatiḥ prathamaḥ sūryāyāḥ śīrṣe keśāṃ akalpayat |<BR>
(AVŚ_14,1.55c) tenemām aśvinā nārīṃ patye saṃ śobhayāmasi ||55||<BR>
<BR>
(AVŚ_14,1.56a) idaṃ tad rūpaṃ yad avasta yoṣā jāyāṃ jijñāse manasā carantīm |<BR>
(AVŚ_14,1.56c) tām anv artiṣye sakhibhir navagvaiḥ ka imān vidvān vi cacarta pāśān ||56||<BR>
<BR>
(AVŚ_14,1.57a) ahaṃ vi ṣyāmi mayi rūpam asyā vedad it paśyan manasaḥ kulāyam |<BR>
(AVŚ_14,1.57c) na steyam admi manasod amucye svayaṃ śrathnāno varuṇasya pāśān ||57||<BR>
<BR>
(AVŚ_14,1.58a) pra tvā muñcāmi varuṇasya pāśād yena tvābadhnāt savitā suśevāḥ |<BR>
(AVŚ_14,1.58c) uruṃ lokaṃ sugam atra panthāṃ kṛṇomi tubhyaṃ sahapatnyai vadhu ||58||<BR>
<BR>
(AVŚ_14,1.59a) ud yachadhvam apa rakṣo hanāthemaṃ nārīṃ sukṛte dadhāta |<BR>
(AVŚ_14,1.59c) dhātā vipaścit patim asyai viveda bhago rājā pura etu prajānan ||59||<BR>
<BR>
(AVŚ_14,1.60a) bhagas tatakṣa caturaḥ pādān bhagas tatakṣa catvāry uṣpalāni |<BR>
(AVŚ_14,1.60c) tvaṣṭā pipeśa madhyato 'nu vardhrānt sā no astu sumaṅgalī ||60||<BR>
<BR>
(AVŚ_14,1.61a) sukiṃśukaṃ vahatuṃ viśvarūpaṃ hiraṇyavarṇaṃ suvṛtaṃ sucakram |<BR>
(AVŚ_14,1.61c) ā roha sūrye amṛtasya lokaṃ syonaṃ patibhyo vahatuṃ kṛṇu tvam ||61||<BR>
<BR>
(AVŚ_14,1.62a) abhrātṛghnīṃ varuṇāpaśughnīṃ bṛhaspate |<BR>
(AVŚ_14,1.62c) indrāpatighnīm putriṇīm āsmabhyaṃ savitar vaha ||62||<BR>
<BR>
(AVŚ_14,1.63a) mā hiṃsiṣṭaṃ kumāryaṃ sthūṇe devakṛte pathi |<BR>
(AVŚ_14,1.63c) śālāyā devyā dvāraṃ syonaṃ kṛṇmo vadhūpatham ||63||<BR>
<BR>
(AVŚ_14,1.64a) brahmāparaṃ yujyatāṃ brahma pūrvaṃ brahmāntato madhyato brahma sarvataḥ |<BR>
(AVŚ_14,1.64c) anāvyādhāṃ devapurāṃ prapadya śivā syonā patiloke vi rāja ||64|| {6}<BR>
<BR>
<BR>
<BR>
(AVŚ_14,2.1a) tubhyam agre pary avahant sūryāṃ vahatunā saha |<BR>
(AVŚ_14,2.1c) sa naḥ patibhyo jāyāṃ dā agne prajayā saha ||1||<BR>
<BR>
(AVŚ_14,2.2a) punaḥ patnīm agnir adād āyuṣā saha varcasā |<BR>
(AVŚ_14,2.2c) dīrghāyur asyā yaḥ patir jīvāti śaradaḥ śatam ||2||<BR>
<BR>
(AVŚ_14,2.3a) somasya jāyā prathamaṃ gandharvas te 'paraḥ patiḥ |<BR>
(AVŚ_14,2.3c) tṛtīyo agniṣ ṭe patis turīyas te manuṣyajāḥ ||3||<BR>
<BR>
(AVŚ_14,2.4a) somo dadad gandharvāya gandharvo dadad agnaye |<BR>
(AVŚ_14,2.4c) rayiṃ ca putrāṃs cādād agnir mahyam atho imām ||4||<BR>
<BR>
(AVŚ_14,2.5a) ā vām agant sumatir vājinīvasū ny aśvinā hṛtsu kāmā araṃsata |<BR>
(AVŚ_14,2.5c) abhūtaṃ gopā mithunā śubhas patī priyā aryamṇo duryāṃ aśīmahi ||5||<BR>
<BR>
(AVŚ_14,2.6a) sā mandasānā manasā śivena rayiṃ dhehi sarvavīraṃ vacasyam |<BR>
(AVŚ_14,2.6c) sugaṃ tīrthaṃ suprapāṇaṃ śubhas patī sthāṇuṃ pathiṣṭhām apa durmatiṃ hatam ||6||<BR>
<BR>
(AVŚ_14,2.7a) yā oṣadhayo yā nadyo yāni kṣetrāṇi yā vanā |<BR>
(AVŚ_14,2.7c) tās tvā vadhu prajāvatīṃ patye rakṣantu rakṣasaḥ ||7||<BR>
<BR>
(AVŚ_14,2.8a) emaṃ panthām arukṣāma sugaṃ svastivāhanam |<BR>
(AVŚ_14,2.8c) yasmin vīro na riṣyaty anyeṣāṃ vindate vasu ||8||<BR>
<BR>
(AVŚ_14,2.9a) idaṃ su me naraḥ śṛṇuta yayāśiṣā daṃpatī vāmam aśnutaḥ |<BR>
(AVŚ_14,2.9c) ye gandharvā apsarasaś ca devīr eṣu vānaspatyeṣu ye 'dhi tasthuḥ |<BR>
(AVŚ_14,2.9e) syonās te asyai vadhvai bhavantu mā hiṃsiṣur vahatum uhyamānam ||9||<BR>
<BR>
(AVŚ_14,2.10a) ye vadhvaś candraṃ vahatuṃ yakṣmā yanti janāṃ anu |<BR>
(AVŚ_14,2.10c) punas tān yajñiyā devā nayantu yata āgatāḥ ||10|| {7}<BR>
<BR>
(AVŚ_14,2.11a) mā vidan paripanthino ya āsīdanti daṃpatī |<BR>
(AVŚ_14,2.11c) sugena durgam atītām apa drāntv arātayaḥ ||11||<BR>
<BR>
(AVŚ_14,2.12a) saṃ kāśayāmi vahatuṃ brahmaṇā gṛhair aghoreṇa cakṣuṣā mitriyeṇa |<BR>
(AVŚ_14,2.12c) paryāṇaddhaṃ viśvarūpaṃ yad asti syonaṃ patibhyaḥ savitā tat kṛṇotu ||12||<BR>
<BR>
(AVŚ_14,2.13a) śivā nārīyam astam āgann imaṃ dhātā lokam asyai dideśa |<BR>
(AVŚ_14,2.13c) tām aryamā bhago aśvinobhā prajāpatiḥ prajayā vardhayantu ||13||<BR>
<BR>
(AVŚ_14,2.14a) ātmanvaty urvarā nārīyam āgan tasyāṃ naro vapata bījam asyām |<BR>
(AVŚ_14,2.14c) sā vaḥ prajāṃ janayad vakṣaṇābhyo bibhratī dugdham ṛṣabhasya retaḥ ||14||<BR>
<BR>
(AVŚ_14,2.15a) prati tiṣṭha virāḍ asi viṣṇur iveha sarasvati |<BR>
(AVŚ_14,2.15c) sinīvāli pra jāyatāṃ bhagasya sumatāv asat ||15||<BR>
<BR>
(AVŚ_14,2.16a) ud va ūrmiḥ śamyā hantv āpo yoktrāṇi muñcata |<BR>
(AVŚ_14,2.16c) māduṣkṛtau vyenasāv aghnyāv aśunam āratām ||16||<BR>
<BR>
(AVŚ_14,2.17a) aghoracakṣur apatighnī syonā śagmā suśevā suyamā gṛhebhyaḥ |<BR>
(AVŚ_14,2.17c) vīrasūr devṛkāmā saṃ tvayaidhiṣīmahi sumasyamānā ||17||<BR>
<BR>
(AVŚ_14,2.18a) adevṛghny apatighnīhaidhi śivā paśubhyaḥ suyamā suvarcāḥ |<BR>
(AVŚ_14,2.18c) prajāvatī vīrasūr devṛkāmā syonemam agniṃ gārhapatyaṃ saparya ||18||<BR>
<BR>
(AVŚ_14,2.19a) ut tiṣṭhetaḥ kim ichantīdam āgā ahaṃ tveḍe abhibhūḥ svād gṛhāt |<BR>
(AVŚ_14,2.19c) śūnyaiṣī nirṛte yājaganthot tiṣṭhārāte pra pata meha raṃsthāḥ ||19||<BR>
<BR>
(AVŚ_14,2.20a) yadā gārhapatyam asaparyait pūrvam agniṃ vadhūr iyam |<BR>
(AVŚ_14,2.20c) adhā sarasvatyai nāri pitṛbhyaś ca namas kuru ||20|| {8}<BR>
<BR>
(AVŚ_14,2.21a) śarma varmaitad ā harāsyai nāryā upastire |<BR>
(AVŚ_14,2.21c) sinīvāli pra jāyatāṃ bhagasya sumatāv asat ||21||<BR>
<BR>
(AVŚ_14,2.22a) yaṃ balbajaṃ nyasyatha carma copastṛṇīthana |<BR>
(AVŚ_14,2.22c) tad ā rohatu suprajā yā kanyā vindate patim ||22||<BR>
<BR>
(AVŚ_14,2.23a) upa stṛṇīhi balbajam adhi carmaṇi rohite |<BR>
(AVŚ_14,2.23c) tatropaviśya suprajā imam agniṃ saparyatu ||23||<BR>
<BR>
(AVŚ_14,2.24a) ā roha carmopa sīdāgnim eṣa devo hanti rakṣāṃsi sarvā |<BR>
(AVŚ_14,2.24c) iha prajāṃ janaya patye asmai sujyaiṣṭhyo bhavat putras ta eṣaḥ ||24||<BR>
<BR>
(AVŚ_14,2.25a) vi tiṣṭhantāṃ mātur asyā upasthān nānārūpāḥ paśavo jāyamānāḥ |<BR>
(AVŚ_14,2.25c) sumaṅgaly upa sīdemam agniṃ saṃpatnī prati bhūṣeha devān ||25||<BR>
<BR>
(AVŚ_14,2.26a) sumaṅgalī prataraṇī gṛhāṇāṃ suśevā patye śvaśurāya śaṃbhūḥ |<BR>
(AVŚ_14,2.26c) syonā śvaśrvai pra gṛhān viśemān ||26||<BR>
<BR>
(AVŚ_14,2.27a) syonā bhava śvaśurebhyaḥ syonā patye gṛhebhyaḥ |<BR>
(AVŚ_14,2.27c) syonāsyai sarvasyai viśe syonā puṣṭāyaiṣāṃ bhava ||27||<BR>
<BR>
(AVŚ_14,2.28a) sumaṅgalīr iyaṃ vadhūr imāṃ sameta paśyata |<BR>
(AVŚ_14,2.28c) saubhāgyam asyai dattvā daurbhāgyair viparetana ||28||<BR>
<BR>
(AVŚ_14,2.29a) yā durhārdo yuvatayo yāś ceha jaratīr api |<BR>
(AVŚ_14,2.29c) varco nv asyai saṃ dattāthāstaṃ viparetana ||29||<BR>
<BR>
(AVŚ_14,2.30a) rukmaprastaraṇaṃ vahyaṃ viśvā rūpāṇi bibhratam |<BR>
(AVŚ_14,2.30c) ārohat sūryā sāvitrī bṛhate saubhagāya kam ||30|| {9}<BR>
<BR>
(AVŚ_14,2.31a) ā roha talpaṃ sumanasyamāneha prajāṃ janaya patye asmai |<BR>
(AVŚ_14,2.31c) indrāṇīva subudhā budhyamānā jyotiragrā uṣasaḥ prati jāgarāsi ||31||<BR>
<BR>
(AVŚ_14,2.32a) devā agre ny apadyanta patnīḥ sam aspṛśanta tanvas tanūbhiḥ |<BR>
(AVŚ_14,2.32c) sūryeva nāri viśvarūpā mahitvā prajāvatī patyā saṃ bhaveha ||32||<BR>
<BR>
(AVŚ_14,2.33a) ut tiṣṭheto viśvāvaso namaseḍāmahe tvā |<BR>
(AVŚ_14,2.33c) jāmim icha pitṛṣadaṃ nyaktāṃ sa te bhāgo januṣā tasya viddhi ||33||<BR>
<BR>
(AVŚ_14,2.34a) apsarasaḥ sadhamādaṃ madanti havirdhānam antarā sūryaṃ ca |<BR>
(AVŚ_14,2.34c) tās te janitram abhi tāḥ parehi namas te gandharvartunā kṛṇomi ||34||<BR>
<BR>
(AVŚ_14,2.35a) namo gandharvasya namase namo bhāmāya cakṣuṣe ca kṛṇmaḥ |<BR>
(AVŚ_14,2.35c) viśvāvaso brahmaṇā te namo 'bhi jāyā apsarasaḥ parehi ||35||<BR>
<BR>
(AVŚ_14,2.36a) rāyā vayaṃ sumanasaḥ syāmod ito gandharvam āvīvṛtāma |<BR>
(AVŚ_14,2.36c) agant sa devaḥ paramaṃ sadhastham aganma yatra pratiranta āyuḥ ||36||<BR>
<BR>
(AVŚ_14,2.37a) saṃ pitarāv ṛtviye sṛjethāṃ mātā pitā ca retaso bhavāthaḥ |<BR>
(AVŚ_14,2.37c) marya iva yoṣām adhi rohayaināṃ prajāṃ kṛṇvāthām iha puṣyataṃ rayim ||37||<BR>
<BR>
(AVŚ_14,2.38a) tāṃ pūṣaṃ chivatamām erayasva yasyāṃ bījaṃ manuṣyā vapanti |<BR>
(AVŚ_14,2.38c) yā na ūrū uśatī viśrayāti yasyām uśantaḥ praharema śepaḥ ||38||<BR>
<BR>
(AVŚ_14,2.39a) ā rohorum upa dhatsva hastaṃ pari ṣvajasva jāyāṃ sumanasyamānaḥ |<BR>
(AVŚ_14,2.39c) prajāṃ kṛṇvāthām iha modamānau dīrghaṃ vām āyuḥ savitā kṛṇotu ||39||<BR>
<BR>
(AVŚ_14,2.40a) ā vāṃ prajāṃ janayatu prajāpatir ahorātrābhyāṃ sam anaktv aryamā |<BR>
(AVŚ_14,2.40c) adurmaṅgalī patilokam ā viśemaṃ śaṃ no bhava dvipade śaṃ catuṣpade ||40|| {10}<BR>
<BR>
(AVŚ_14,2.41a) devair dattaṃ manunā sākam etad vādhūyaṃ vāso vadhvaś ca vastram |<BR>
(AVŚ_14,2.41c) yo brahmaṇe cikituṣe dadāti sa id rakṣāṃsi talpāni hanti ||41||<BR>
<BR>
(AVŚ_14,2.42a) yaṃ me datto brahmabhāgaṃ vadhūyor vādhūyaṃ vāso vadhvaś ca vastram |<BR>
(AVŚ_14,2.42c) yuvaṃ brahmaṇe 'numanyamānau bṛhaspate sākam indraś ca dattam ||42||<BR>
<BR>
(AVŚ_14,2.43a) syonād yoner adhi badhyamānau hasāmudau mahasā modamānau |<BR>
(AVŚ_14,2.43c) sugū suputrau sugṛhau tarātho jīvāv uṣaso vibhātīḥ ||43||<BR>
<BR>
(AVŚ_14,2.44a) navaṃ vasānaḥ surabhiḥ suvāsā udāgāṃ jīva uṣaso vibhātīḥ |<BR>
(AVŚ_14,2.44c) āṇḍāt patatrīvāmukṣi viśvasmād enasas pari ||44||<BR>
<BR>
(AVŚ_14,2.45a) śumbhanī dyāvāpṛthivī antisumne mahivrate |<BR>
(AVŚ_14,2.45c) āpaḥ sapta susruvur devīs tā no muñcantv aṃhasaḥ ||45||<BR>
<BR>
(AVŚ_14,2.46a) sūryāyai devebhyo mitrāya varuṇāya ca |<BR>
(AVŚ_14,2.46c) ye bhūtasya pracetasas tebhya idam akaraṃ namaḥ ||46||<BR>
<BR>
(AVŚ_14,2.47a) ya ṛte cid abhiśriṣaḥ purā jatrubhya ātṛdaḥ |<BR>
(AVŚ_14,2.47c) saṃdhātā saṃdhiṃ maghavā purūvasur niṣkartā vihrutaṃ punaḥ ||47||<BR>
<BR>
(AVŚ_14,2.48a) apāsmat tama uchatu nīlaṃ piśaṅgam uta lohitaṃ yat |<BR>
(AVŚ_14,2.48c) nirdahanī yā pṛṣātaky asmin tāṃ sthāṇāv adhy ā sajāmi ||48||<BR>
<BR>
(AVŚ_14,2.49a) yāvatīḥ kṛtyā upavāsane yāvanto rājño varuṇasya pāśāḥ |<BR>
(AVŚ_14,2.49c) vyṛddhayo yā asamṛddhayo yā asmin tā sthāṇāv adhi sādayāmi ||49||<BR>
<BR>
(AVŚ_14,2.50a) yā me priyatamā tanūḥ sā me bibhāya vāsasaḥ |<BR>
(AVŚ_14,2.50c) tasyāgre tvaṃ vanaspate nīviṃ kṛṇuṣva mā vayaṃ riṣāma ||50|| {11}<BR>
<BR>
(AVŚ_14,2.51a) ye antā yāvatīḥ sico ya otavo ye ca tantavaḥ |<BR>
(AVŚ_14,2.51c) vāso yat patnībhir utaṃ tan na syonam upa spṛśāt ||51||<BR>
<BR>
(AVŚ_14,2.52a) uśatīḥ kanyalā imāḥ pitṛlokāt patiṃ yatīḥ |<BR>
(AVŚ_14,2.52c) ava dīkṣām asṛkṣata svāhā ||52||<BR>
<BR>
(AVŚ_14,2.53a) bṛhaspatināvasṛṣṭāṃ viśve devā adhārayan |<BR>
(AVŚ_14,2.53c) varco goṣu praviṣṭaṃ yat tenemāṃ saṃ sṛjāmasi ||53||<BR>
<BR>
(AVŚ_14,2.54a) bṛhaspatināvasṛṣṭāṃ viśve devā adhārayan |<BR>
(AVŚ_14,2.54c) tejo goṣu praviṣṭaṃ yat tenemāṃ saṃ sṛjāmasi ||54||<BR>
<BR>
(AVŚ_14,2.55a) bṛhaspatināvasṛṣṭāṃ viśve devā adhārayan |<BR>
(AVŚ_14,2.55c) bhajo goṣu praviṣṭo yas tenemāṃ saṃ sṛjāmasi ||55||<BR>
<BR>
(AVŚ_14,2.56a) bṛhaspatināvasṛṣṭāṃ viśve devā adhārayan |<BR>
(AVŚ_14,2.56c) yaśo goṣu praviṣṭaṃ yat tenemāṃ saṃ sṛjāmasi ||56||<BR>
<BR>
(AVŚ_14,2.57a) bṛhaspatināvasṛṣṭāṃ viśve devā adhārayan |<BR>
(AVŚ_14,2.57c) payo goṣu praviṣṭaṃ yat tenemāṃ saṃ sṛjāmasi ||57||<BR>
<BR>
(AVŚ_14,2.58a) bṛhaspatināvasṛṣṭāṃ viśve devā adhārayan |<BR>
(AVŚ_14,2.58c) raso goṣu praviṣṭo yas tenemāṃ saṃ sṛjāmasi ||58||<BR>
<BR>
(AVŚ_14,2.59a) yadīme keśino janā gṛhe te samanartiṣū rodena kṛṇvanto 'gham |<BR>
(AVŚ_14,2.59c) agniṣ ṭvā tasmād enasaḥ savitā ca pra muñcatām ||59||<BR>
<BR>
(AVŚ_14,2.60a) yadīyaṃ duhitā tava vikeśy arudad gṛhe rodena kṛṇvaty agham |<BR>
(AVŚ_14,2.60c) agniṣ ṭvā tasmād enasaḥ savitā ca pra muñcatām ||60|| {12}<BR>
<BR>
(AVŚ_14,2.61a) yaj jāmayo yad yuvatayo gṛhe te samanartiṣū rodena kṛṇvatīr agham |<BR>
(AVŚ_14,2.61c) agniṣ ṭvā tasmād enasaḥ savitā ca pra muñcatām ||61||<BR>
<BR>
(AVŚ_14,2.62a) yat te prajāyāṃ paśuṣu yad vā gṛheṣu niṣṭhitam aghakṛdbhir aghaṃ kṛtam |<BR>
(AVŚ_14,2.62c) agniṣ ṭvā tasmād enasaḥ savitā ca pra muñcatām ||62||<BR>
<BR>
(AVŚ_14,2.63a) iyaṃ nāry upa brūte pūlyāny āvapantikā |<BR>
(AVŚ_14,2.63c) dīrghāyur astu me patir jīvāti śaradaḥ śatam ||63||<BR>
<BR>
(AVŚ_14,2.64a) ihemāv indra saṃ nuda cakravākeva daṃpatī |<BR>
(AVŚ_14,2.64c) prajayainau svastakau viśvam āyur vy aśnutām ||64||<BR>
<BR>
(AVŚ_14,2.65a) yad āsandyām upadhāne yad vopavāsane kṛtam |<BR>
(AVŚ_14,2.65c) vivāhe kṛtyāṃ yāṃ cakrur āsnāne tāṃ ni dadhmasi ||65||<BR>
<BR>
(AVŚ_14,2.66a) yad duṣkṛtaṃ yac chamalaṃ vivāhe vahatau ca yat |<BR>
(AVŚ_14,2.66c) tat saṃbhalasya kambale mṛjmahe duritaṃ vayam ||66||<BR>
<BR>
(AVŚ_14,2.67a) saṃbhale malaṃ sādayitvā kambale duritaṃ vayam |<BR>
(AVŚ_14,2.67c) abhūma yajñiyāḥ śuddhāḥ pra ṇa āyūṃṣi tāriṣat ||67||<BR>
<BR>
(AVŚ_14,2.68a) kṛtrimaḥ kaṇṭakaḥ śatadan ya eṣaḥ |<BR>
(AVŚ_14,2.68c) apāsyāḥ keśyaṃ malam apa śīrṣaṇyaṃ likhāt ||68||<BR>
<BR>
(AVŚ_14,2.69a) aṅgādaṅgād vayam asyā apa yakṣmaṃ ni dadhmasi |<BR>
(AVŚ_14,2.69c) tan mā prāpat pṛthivīṃ mota devān divaṃ mā prāpad urv antarikṣam |<BR>
(AVŚ_14,2.69e) apo mā prāpan malam etad agne yamam mā prāpat pitṝṃś ca sarvān ||69||<BR>
<BR>
(AVŚ_14,2.70a) saṃ tvā nahyāmi payasā pṛthivyāḥ saṃ tvā nahyāmi payasauṣadhīnām |<BR>
(AVŚ_14,2.70c) saṃ tvā nahyāmi prajayā dhanena sā saṃnaddhā sanuhi vājam emam ||70|| {13}<BR>
<BR>
(AVŚ_14,2.71a) amo 'ham asmi sā tvaṃ sāmāham asmy ṛk tvaṃ dyaur ahaṃ pṛthivī tvam |<BR>
(AVŚ_14,2.71c) tāv iha saṃ bhavāva prajām ā janayāvahai ||71||<BR>
<BR>
(AVŚ_14,2.72a) janiyanti nāv agravaḥ putriyanti sudānavaḥ |<BR>
(AVŚ_14,2.72c) ariṣṭāsū sacevahi bṛhate vājasātaye ||72||<BR>
<BR>
(AVŚ_14,2.73a) ye pitaro vadhūdarśā imaṃ vahatum āgaman |<BR>
(AVŚ_14,2.73c) te asyai vadhvai saṃpatnyai prajāvac charma yachantu ||73||<BR>
<BR>
(AVŚ_14,2.74a) yedaṃ pūrvāgan raśanāyamānā prajām asyai draviṇaṃ ceha dattvā |<BR>
(AVŚ_14,2.74c) tāṃ vahantv agatasyānu panthāṃ virāḍ iyaṃ suprajā aty ajaiṣīt ||74||<BR>
<BR>
(AVŚ_14,2.75a) pra budhyasva subudhā budhyamānā dīrghāyutvāya śataśāradāya |<BR>
(AVŚ_14,2.75c) gṛhān gacha gṛhapatnī yathāso dīrghaṃ ta āyuḥ savitā kṛṇotu ||75|| {14}<BR>
<BR>
<BR>
(AVŚ_15,1.1a) vrātya āsīd īyamāna eva sa prajāpatiṃ sam airayat ||1||<BR>
<BR>
(AVŚ_15,1.2a) sa prajāpatiḥ suvarṇam ātmann apaśyat tat prājanayat ||2||<BR>
<BR>
(AVŚ_15,1.3a) tad ekam abhavat tal lalāmam abhavat tan mahad abhavat taj jyeṣṭham abhavat tad brahmābhavat tat tapo 'bhavat tat satyam abhavat tena prājāyata ||3||<BR>
<BR>
(AVŚ_15,1.4a) so 'vardhata sa mahān abhavat sa mahādevo 'bhavat ||4||<BR>
<BR>
(AVŚ_15,1.5a) sa devānām īśāṃ pary ait sa īśāno 'bhavat ||5||<BR>
<BR>
(AVŚ_15,1.6a) sa ekavrātyo 'bhavat sa dhanur ādatta tad evendradhanuḥ ||6||<BR>
<BR>
(AVŚ_15,1.7a) nīlam asyodaraṃ lohitaṃ pṛṣṭham ||7||<BR>
<BR>
(AVŚ_15,1.8a) nīlenaivāpriyaṃ bhrātṛvyaṃ prorṇoti lohitena dviṣantaṃ vidhyatīti brahmavādino vadanti ||8||<BR>
<BR>
<BR>
<BR>
(AVŚ_15,2.1[2.1]a) sa ud atiṣṭhat sa prācīṃ diśam anu vy acalat | [1]<BR>
(AVŚ_15,2.1[2.2]b) taṃ bṛhac ca rathantaraṃ cādityāś ca viśve ca devā anuvyacalan | [2]<BR>
(AVŚ_15,2.1[2.3]c) bṛhate ca vai sa rathantarāya cādityebhyaś ca viśvebhyaś ca devebhya ā vṛścate ya evaṃ vidvāṃsaṃ vrātyam upavadati | [3]<BR>
(AVŚ_15,2.1[2.4]d) bṛhataś ca vai sa rathantarasya cādityānāṃ ca viśveṣāṃ ca devānāṃ priyaṃ dhāma bhavati ya evaṃ veda | [4]<BR>
(AVŚ_15,2.1[2.5]e) tasya prācyāṃ diśi śraddhā puṃścalī mitro māgadho vijñānaṃ vāso 'har uṣṇīṣaṃ rātrī keśā haritau pravartau kalmalir maṇiḥ | [5]<BR>
(AVŚ_15,2.1[2.6-7]f) bhūtaṃ ca bhaviṣyac ca pariṣkandau mano vipathaṃ mātariśvā ca pavamānaś ca vipathavāhau vātaḥ sārathī reṣmā pratodaḥ kīrtiś ca yaśaś ca puraḥsarau | [6-7]<BR>
(AVŚ_15,2.1[2.8]g) ainaṃ kīrtir gachaty ā yaśo gachati ya evaṃ veda ||1|| [8]<BR>
<BR>
(AVŚ_15,2.2[2.9]a) sa ud atiṣṭhat sa dakṣiṇāṃ diśam anu vy acalat | [9]<BR>
(AVŚ_15,2.2[2.10]b) taṃ yajñāyajñiyaṃ ca vāmadevyaṃ ca yajñaś ca yajamānaś ca paśavaś cānuvyacalan | [10]<BR>
(AVŚ_15,2.2[2.11]c) yajñāyajñiyāya ca vai sa vāmadevyāya ca yajñāya ca yajamānāya ca paśubhyaś cā vṛścate ya evaṃ vidvāṃsaṃ vrātyam upavadati | [11]<BR>
(AVŚ_15,2.2[2.12]d) yajñāyajñiyasya ca vai sa vāmadevyasya ca yajñasya ca yajamānasya ca paśūnāṃ ca priyaṃ dhāma bhavati ya evaṃ veda | [12]<BR>
(AVŚ_15,2.2[2.13]e) tasya dakṣiṇāyāṃ diśy uṣāḥ puṃścalī mantro māgadho vijñānaṃ vāso 'har uṣṇīṣaṃ rātrī keśā haritau pravartau kalmalir maṇiḥ | [13]<BR>
(AVŚ_15,2.2[2.14]f) amāvāsyā ca paurṇamāsī ca pariṣkandau mano vipathaṃ mātariśvā ca pavamānaś ca vipathavāhau vātaḥ sārathī reṣmā pratodaḥ kīrtiś ca yaśaś ca puraḥsarau |<BR>
(AVŚ_15,2.2[2.14]g) ainaṃ kīrtir gachaty ā yaśo gachati ya evaṃ veda ||2|| [14]<BR>
<BR>
(AVŚ_15,2.3[2.15]a) sa ud atiṣṭhat sa pratīcīṃ diśam anu vy acalat | [15]<BR>
(AVŚ_15,2.3[2.16]b) taṃ vairūpaṃ ca vairājaṃ cāpaś ca varuṇaś ca rājānuvyacalan | [16]<BR>
(AVŚ_15,2.3[2.17]c) vairūpāya ca vai sa vairājāya cādbhyaś ca varuṇāya ca rājña ā vṛścate ya evaṃ vidvāṃsaṃ vrātyam upavadati | [17]<BR>
(AVŚ_15,2.3[2.18]d) vairūpasya ca vai sa vairājasya cāpāṃ ca varuṇasya ca rājñaḥ priyaṃ dhāma bhavati ya evaṃ veda | [18]<BR>
(AVŚ_15,2.3[2.19]e) tasya pratīcyāṃ diśīrā puṃścalī haso māgadho vijñānaṃ vāso 'har uṣṇīṣaṃ rātrī keśā haritau pravartau kalmalir maṇiḥ | [19]<BR>
(AVŚ_15,2.3[2.20]f) ahaś ca rātrī ca pariṣkandau mano vipathaṃ mātariśvā ca pavamānaś ca vipathavāhau vātaḥ sārathī reṣmā pratodaḥ kīrtiś ca yaśaś ca puraḥsarau |<BR>
(AVŚ_15,2.3[2.20]g) ainaṃ kīrtir gachaty ā yaśo gachati ya evaṃ veda ||3|| [20]<BR>
<BR>
(AVŚ_15,2.4[2.21]a) sa ud atiṣṭhat sa udīcīṃ diśam anu vy acalat | [21]<BR>
(AVŚ_15,2.4[2.22]b) taṃ śyaitaṃ ca naudhasaṃ ca saptarṣayaś ca somaś ca rājānuvyacalan | [22]<BR>
(AVŚ_15,2.4[2.23]c) śyaitāya ca vai sa naudhasāya ca saptarṣibhyaś ca somāya ca rājña ā vṛścate ya evaṃ vidvāṃsaṃ vrātyam upavadati | [23]<BR>
(AVŚ_15,2.4[2.24]d) śyaitasya ca vai sa naudhasasya ca saptarṣīṇāṃ ca somasya ca rājñaḥ priyaṃ dhāma bhavati ya evaṃ veda | [24]<BR>
(AVŚ_15,2.4[2.25]e) tasyodīcyāṃ diśi vidyut puṃścalī stanayitnur māgadho vijñānaṃ vāso 'har uṣṇīṣaṃ rātrī keśā haritau pravartau kalmalir maṇiḥ | [25]<BR>
(AVŚ_15,2.4[2.26-27]f) śrutaṃ ca viśrutaṃ ca pariṣkandau mano vipathaṃ mātariśvā ca pavamānaś ca vipathavāhau vātaḥ sārathī reṣmā pratodaḥ kīrtiś ca yaśaś ca puraḥsarau | [26-27]<BR>
(AVŚ_15,2.4[2.28]g) ainaṃ kīrtir gachaty ā yaśo gachati ya evaṃ veda ||4|| [28]<BR>
<BR>
<BR>
<BR>
(AVŚ_15,3.1a) sa saṃvatsaram ūrdhvo 'tiṣṭhat taṃ devā abruvan vrātya kiṃ nu tiṣṭhasīti ||1||<BR>
<BR>
(AVŚ_15,3.2a) so 'bravīd āsandīṃ me saṃ bharantv iti ||2||<BR>
<BR>
(AVŚ_15,3.3a) tasmai vrātyāyāsandīṃ sam abharan ||3||<BR>
<BR>
(AVŚ_15,3.4a) tasyā grīṣmaś ca vasantaś ca dvau pādāv āstāṃ śarac ca varṣāś ca dvau ||4||<BR>
<BR>
(AVŚ_15,3.5a) bṛhac ca rathantaraṃ cānūcye āstāṃ yajñāyajñiyaṃ ca vāmadevyaṃ ca tiraścye ||5||<BR>
<BR>
(AVŚ_15,3.6a) ṛcaḥ prāñcas tantavo yajūṃṣi tiryañcaḥ ||6||<BR>
<BR>
(AVŚ_15,3.7a) veda āstaraṇaṃ brahmopabarhaṇam ||7||<BR>
<BR>
(AVŚ_15,3.8a) sāmāsāda udgītho 'paśrayaḥ ||8||<BR>
<BR>
(AVŚ_15,3.9a) tām āsandīṃ vrātya ārohat ||9||<BR>
<BR>
(AVŚ_15,3.10a) tasya devajanāḥ pariṣkandā āsant saṃkalpāḥ prahāyyā viśvāni bhūtāny upasadaḥ ||10||<BR>
<BR>
(AVŚ_15,3.11a) viśvāny evāsya bhūtāny upasado bhavanti ya evaṃ veda ||11||<BR>
<BR>
<BR>
<BR>
(AVŚ_15,4.1[4.1]a) tasmai prācyā diśaḥ | [1]<BR>
(AVŚ_15,4.1[4.2]b) vāsantau māsau goptārāv akurvan bṛhac ca rathantaraṃ cānuṣṭhātārau | [2]<BR>
(AVŚ_15,4.1[4.3]c) vāsantāv enaṃ māsau prācyā diśo gopāyato bṛhac ca rathantaraṃ cānu tiṣṭhato ya evaṃ veda ||1|| [3]<BR>
<BR>
(AVŚ_15,4.2[4.4]a) tasmai dakṣiṇāyā diśaḥ | [4]<BR>
(AVŚ_15,4.2[4.5]b) graiṣmau māsau goptārāv akurvan yajñāyajñiyaṃ ca vāmadevyaṃ cānuṣṭhātārau | [5]<BR>
(AVŚ_15,4.2[4.6]c) graiṣmāv enaṃ māsau dakṣiṇāyā diśo gopāyato yajñāyajñiyaṃ ca vāmadevyaṃ cānu tiṣṭhato ya evaṃ veda ||2|| [6]<BR>
<BR>
(AVŚ_15,4.3[4.7]a) tasmai pratīcyā diśaḥ | [7]<BR>
(AVŚ_15,4.3[4.8]b) vārṣikau māsau goptārāv akurvan vairūpaṃ ca vairājaṃ cānuṣṭhātārau | [8]<BR>
(AVŚ_15,4.3[4.9]c) vārṣikāv enaṃ māsau pratīcyā diśo gopāyato vairūpaṃ ca vairājaṃ cānu tiṣṭhato ya evaṃ veda ||3|| [9]<BR>
<BR>
(AVŚ_15,4.4[4.10]a) tasmā udīcyā diśaḥ | [10]<BR>
(AVŚ_15,4.4[4.11]b) śāradau māsau goptārāv akurvaṃ chyaitaṃ ca naudhasaṃ cānuṣṭhātārau | [11]<BR>
(AVŚ_15,4.4[4.12]c) śāradāv enaṃ māsāv udīcyā diśo gopāyataḥ śyaitaṃ ca naudhasaṃ cānu tiṣṭhato ya evaṃ veda ||4|| [12]<BR>
<BR>
(AVŚ_15,4.5[4.13]a) tasmai dhruvāyā diśaḥ | [13]<BR>
(AVŚ_15,4.5[4.14]b) haimanau māsau goptārāv akurvan bhūmiṃ cāgniṃ cānuṣṭhātārau | [14]<BR>
(AVŚ_15,4.5[4.15]c) haimanāv enaṃ māsau dhruvāyā diśo gopāyato bhūmiś cāgniś cānu tiṣṭhato ya evaṃ veda ||5|| [15]<BR>
<BR>
(AVŚ_15,4.6[4.16]a) tasmā ūrdhvāyā diśaḥ | [16]<BR>
(AVŚ_15,4.6[4.17]b) śaiśirau māsau goptārāv akurvan divaṃ cādityaṃ cānuṣṭhātārau | [17]<BR>
(AVŚ_15,4.6[4.18]c) śaiśirāv enaṃ māsāv ūrdhvāyā diśo gopāyato dyauś cādityaś cānu tiṣṭhato ya evaṃ veda ||6|| [18]<BR>
<BR>
<BR>
<BR>
(AVŚ_15,5.1[5.1]a) tasmai prācyā diśo antardeśād bhavam iṣvāsam anuṣṭhātāram akurvan | [1]<BR>
(AVŚ_15,5.1[5.2-3]b) bhava enam iṣvāsaḥ prācyā diśo antardeśād anuṣṭhātānu tiṣṭhati nainaṃ śarvo na bhavo neśāno nāsya paśūn na samānān hinasti ya evaṃ veda ||1|| [2-3]<BR>
<BR>
(AVŚ_15,5.2[5.4]a) tasmai dakṣiṇāyā diśo antardeśāc charvam iṣvāsam anuṣṭhātāram akurvan | [4]<BR>
(AVŚ_15,5.2[5.5]b) śarva enam iśvāso dakṣiṇāyā diśo antardeśād anuṣṭhātānu tiṣṭhati nainaṃ śarvo na bhavo neśāno nāsya paśūn na samānān hinasti ya evaṃ veda ||2|| [5]<BR>
<BR>
(AVŚ_15,5.3[5.6]a) tasmai pratīcyā diśo antardeśāt paśupatim iṣvāsam anuṣṭhātāram akurvan | [6]<BR>
(AVŚ_15,5.3[5.7]b) paśupatir enam iṣvāsaḥ pratīcyā diśo antardeśād anuṣṭhātānu tiṣṭhati nainaṃ śarvo na bhavo neśāno nāsya paśūn na samānān hinasti ya evaṃ veda ||3|| [7]<BR>
<BR>
(AVŚ_15,5.4[5.8]a) tasmā udīcyā diśo antardeśād ugraṃ devam iṣvāsam anuṣṭhātāram akurvan | [8]<BR>
(AVŚ_15,5.4[5.9]b) ugra enaṃ deva iṣvāsa udīcyā diśo antardeśād anuṣṭhātānu tiṣṭhati nainaṃ śarvo na bhavo neśāno nāsya paśūn na samānān hinasti ya evaṃ veda ||4|| [9]<BR>
<BR>
(AVŚ_15,5.5[5.10]a) tasmai dhruvāyā diśo antardeśād rudram iṣvāsam anuṣṭhātāram akurvan | [10]<BR>
(AVŚ_15,5.5[5.11]b) rudra enam iṣvāso dhruvāyā diśo antardeśād anuṣṭhātānu tiṣṭhati nainaṃ śarvo na bhavo neśāno nāsya paśūn na samānān hinasti ya evaṃ veda ||5|| [11]<BR>
<BR>
(AVŚ_15,5.6[5.12]a) tasmā ūrdhvāyā diśo antardeśān mahādevam iṣvāsam anuṣṭhātāram akurvan | [12]<BR>
(AVŚ_15,5.6[5.13]b) mahādeva enam iṣvāsa ūrdhvāyā diśo antardeśād anuṣṭhātānu tiṣṭhati nainaṃ śarvo na bhavo neśāno nāsya paśūn na samānān hinasti ya evaṃ veda ||6|| [13]<BR>
<BR>
(AVŚ_15,5.7[5.14]a) tasmai sarvebhyo antardeśebhya īśānam iṣvāsam anuṣṭhātāram akurvan | [14]<BR>
(AVŚ_15,5.7[5.15-16]b) īśāna enam iṣvāsaḥ sarvebhyo antardeśebhyo 'nuṣṭhātānu tiṣṭhati nainaṃ śarvo na bhavo neśāno nāsya paśūn na samānān hinasti ya evaṃ veda ||7|| [15-16]<BR>
<BR>
<BR>
<BR>
(AVŚ_15,6.1[6.1]a) sa dhruvāṃ diśam anu vy acalat | [1]<BR>
(AVŚ_15,6.1[6.2]b) taṃ bhūmiś cāgniś cauṣadhayaś ca vanaspatayaś ca vānaspatyāś ca vīrudhaś cānuvyacalan | [2]<BR>
(AVŚ_15,6.1[6.3]c) bhūmeś ca vai so 'gneś cauṣadhīnāṃ ca vanaspatīnāṃ ca vānaspatyānāṃ ca vīrudhāṃ ca priyaṃ dhāma bhavati ya evaṃ veda ||1|| [3]<BR>
<BR>
(AVŚ_15,6.2[6.4]a) sa ūrdhvāṃ diśam anu vy acalat | [4]<BR>
(AVŚ_15,6.2[6.5]b) tam ṛtaṃ ca satyaṃ ca sūryaś ca candraś ca nakṣatrāṇi cānuvyacalan | [5]<BR>
(AVŚ_15,6.2[6.6]c) ṛtasya ca vai sa satyasya ca sūryasya ca candrasya ca nakṣatrāṇāṃ ca priyaṃ dhāma bhavati ya evaṃ veda ||2|| [6]<BR>
<BR>
(AVŚ_15,6.3[6.7]a) sa uttamāṃ diśam anu vy acalat | [7]<BR>
(AVŚ_15,6.3[6.8]b) tam ṛcaś ca sāmāni ca yajūṃṣi ca brahma cānuvyacalan | [8]<BR>
(AVŚ_15,6.3[6.9]c) ṛcāṃ ca vai sa sāmnāṃ ca yajuṣāṃ ca brahmaṇaś ca priyaṃ dhāma bhavati ya evaṃ veda ||3|| [9]<BR>
<BR>
(AVŚ_15,6.4[6.10]a) sa bṛhatīṃ diśam anu vy acalat | [10]<BR>
(AVŚ_15,6.4[6.11]b) tam itihāsaś ca purāṇaṃ ca gāthāś ca nārāśaṃsīś cānuvyacalan | [11]<BR>
(AVŚ_15,6.4[6.12]c) itihāsasya ca vai sa purāṇasya ca gāthānāṃ ca nārāśaṃsīnāṃ ca priyaṃ dhāma bhavati ya evaṃ veda ||4|| [12]<BR>
<BR>
(AVŚ_15,6.5[6.13]a) sa paramāṃ diśam anu vy acalat | [13]<BR>
(AVŚ_15,6.5[6.14]b) tam āhavanīyaś ca gārhapatyaś ca dakṣiṇāgniś ca yajñaś ca yajamānaś ca paśavaś cānuvyacalan | [14]<BR>
(AVŚ_15,6.5[6.15]c) āhavanīyasya ca vai sa gārhapatyasya ca dakṣiṇāgneś ca yajñasya ca yajamānasya ca paśūnāṃ ca priyaṃ dhāma bhavati ya evaṃ veda ||5|| [15]<BR>
<BR>
(AVŚ_15,6.6[6.16]a) so 'nādiṣṭāṃ diśam anu vy acalat | [16]<BR>
(AVŚ_15,6.6[6.17]b) tam ṛtavaś cārtavāś ca lokāś ca laukyāś ca māsāś cārdhamāsāś cāhorātre cānuvyacalan | [17]<BR>
(AVŚ_15,6.6[6.18]c) ṛtūnāṃ ca vai sa ārtavānāṃ ca lokānāṃ ca laukyānāṃ ca māsānāṃ cārdhamāsānāṃ cāhorātrayoś ca priyaṃ dhāma bhavati ya evaṃ veda ||6|| [18]<BR>
<BR>
(AVŚ_15,6.7[6.19]a) so 'nāvṛttāṃ diśam anu vy acalat tato nāvartsyann amanyata | [19]<BR>
(AVŚ_15,6.7[6.20]b) taṃ ditiś cāditiś ceḍā cendrāṇī cānuvyacalan | [20]<BR>
(AVŚ_15,6.7[6.21]c) diteś ca vai so 'diteś ceḍāyāś cendrāṇyāś ca priyaṃ dhāma bhavati ya evaṃ veda ||7|| [21]<BR>
<BR>
(AVŚ_15,6.8[6.22]a) sa diśo 'nu vy acalat taṃ virāḍ anu vy acalat sarve ca devāḥ sarvāś ca devatāḥ | [22]<BR>
(AVŚ_15,6.8[6.23]b) virājaś ca vai sa sarveṣāṃ ca devānāṃ sarvāsāṃ ca devatānāṃ priyaṃ dhāma bhavati ya evaṃ veda ||8|| [23]<BR>
<BR>
(AVŚ_15,6.9[6.24]a) sa sarvān antardeśān anu vy acalat | [24]<BR>
(AVŚ_15,6.9[6.25]b) taṃ prajāpatiś ca parameṣṭhī ca pitā ca pitāmahaś cānuvyacalan | [25]<BR>
(AVŚ_15,6.9[6.26]c) prajāpateś ca vai sa parameṣṭhinaś ca pituś ca pitāmahasya ca priyaṃ dhāma bhavati ya evaṃ veda ||9|| [26]<BR>
<BR>
<BR>
<BR>
(AVŚ_15,7.1a) sa mahimā sadrur bhūtvāntaṃ pṛthivyā agachat samudro 'bhavat ||1||<BR>
<BR>
(AVŚ_15,7.2a) taṃ prajāpatiś ca parameṣṭhī ca pitā ca pitāmahaś cāpaś ca śraddhā ca varṣaṃ bhūtvānuvyavartayanta ||2||<BR>
<BR>
(AVŚ_15,7.3a) ainam āpo gachanty ainaṃ śraddhā gachaty ainaṃ varṣaṃ gachati ya evaṃ veda ||3||<BR>
<BR>
(AVŚ_15,7.4a) taṃ śraddhā ca yajñaś ca lokaś cānnaṃ cānnādyaṃ ca bhūtvābhiparyāvartanta ||4||<BR>
<BR>
(AVŚ_15,7.5a) ainaṃ śraddhā gachaty ainaṃ yajño gachaty ainaṃ loko gachaty ainam annaṃ gachaty ainam annādyaṃ gachati ya evaṃ veda ||5||<BR>
<BR>
<BR>
<BR>
(AVŚ_15,8.1a) so 'rajyata tato rājanyo 'jāyata ||1||<BR>
<BR>
(AVŚ_15,8.2a) sa viśaḥ sabandhūn annam annādyam abhyudatiṣṭhat ||2||<BR>
<BR>
(AVŚ_15,8.3a) viśāṃ ca vai sa sabandhūnāṃ cānnasya cānnādyasya ca priyaṃ dhāma bhavati ya evaṃ veda ||3||<BR>
<BR>
<BR>
<BR>
(AVŚ_15,9.1a) sa viśo 'nu vy acalat ||1||<BR>
<BR>
(AVŚ_15,9.2a) taṃ sabhā ca samitiś ca senā ca surā cānuvyacalan ||2||<BR>
<BR>
(AVŚ_15,9.3a) sabhāyāś ca vai sa samiteś ca senāyāś ca surāyāś ca priyaṃ dhāma bhavati ya evaṃ veda ||3||<BR>
<BR>
<BR>
<BR>
(AVŚ_15,10.1a) tad yasyaivaṃ vidvān vrātyo rājño 'tithir gṛhān āgachet ||1||<BR>
<BR>
(AVŚ_15,10.2a) śreyāṃsam enam ātmano mānayet tathā kṣatrāya nā vṛścate tathā rāṣṭrāya nā vṛścate ||2||<BR>
<BR>
(AVŚ_15,10.3a) ato vai brahma ca kṣatraṃ cod atiṣṭhatāṃ te abrūtāṃ kaṃ pra viśāveti ||3||<BR>
<BR>
(AVŚ_15,10.4a) bṛhaspatim eva brahma praviśatv indraṃ kṣatraṃ tathā vā iti ||4||<BR>
<BR>
(AVŚ_15,10.5a) ato vai bṛhaspatim eva brahma prāviśad indraṃ kṣatram ||5||<BR>
<BR>
(AVŚ_15,10.6a) iyaṃ vā u pṛthivī bṛhaspatir dyaur evendraḥ ||6||<BR>
<BR>
(AVŚ_15,10.7a) ayaṃ vā u agnir brahmāsāv ādityaḥ kṣatram ||7||<BR>
<BR>
(AVŚ_15,10.8a) ainaṃ brahma gachati brahmavarcasī bhavati ||8||<BR>
<BR>
(AVŚ_15,10.9a) yaḥ pṛthivīṃ bṛhaspatim agniṃ brahma veda ||9||<BR>
<BR>
(AVŚ_15,10.10a) ainam indriyaṃ gachatīndriyavān bhavati ||10||<BR>
<BR>
(AVŚ_15,10.11a) ya ādityaṃ kṣatraṃ divam indraṃ veda ||11||<BR>
<BR>
<BR>
<BR>
(AVŚ_15,11.1a) tad yasyaivaṃ vidvān vrātyo 'tithir gṛhān āgachet ||1||<BR>
<BR>
(AVŚ_15,11.2a) svayam enam abhyudetya brūyād vrātya kvāvātsīr vrātyodakaṃ vrātya tarpayantu vrātya yathā te priyaṃ tathāstu vrātya yathā te vaśas tathāstu vrātya yathā te nikāmas tathāstv iti ||2||<BR>
<BR>
(AVŚ_15,11.3a) yad enam āha vrātya kvāvātsīr iti patha eva tena devayānān ava rundhe ||3||<BR>
<BR>
(AVŚ_15,11.4a) yad enam āha vrātyodakam ity apa eva tenāva rundhe ||4||<BR>
<BR>
(AVŚ_15,11.5a) yad enam āha vrātya tarpayantv iti prāṇam eva tena varṣīyāṃsaṃ kurute ||5||<BR>
<BR>
(AVŚ_15,11.6a) yad enam āha vrātya yathā te priyaṃ tathāstv iti priyam eva tenāva rundhe ||6||<BR>
<BR>
(AVŚ_15,11.7a) ainaṃ priyaṃ gachati priyaḥ priyasya bhavati ya evaṃ veda ||7||<BR>
<BR>
(AVŚ_15,11.8a) yad enam āha vrātya yathā te vaśas tathāstv iti vaśam eva tenāva rundhe ||8||<BR>
<BR>
(AVŚ_15,11.9a) ainaṃ vaśo gachati vaśī vaśināṃ bhavati ya evaṃ veda ||9||<BR>
<BR>
(AVŚ_15,11.10a) yad enam āha vrātya yathā te nikāmas tathāstv iti nikāmam eva tenāva rundhe ||10||<BR>
<BR>
(AVŚ_15,11.11a) ainaṃ nikāmo gachati nikāme nikāmasya bhavati ya evaṃ veda ||11||<BR>
<BR>
<BR>
<BR>
(AVŚ_15,12.1a) tad yasyaivaṃ vidvān vrātya uddhṛteṣv agniṣv adhiśrite 'gnihotre 'tithir gṛhān āgachet ||1||<BR>
<BR>
(AVŚ_15,12.2a) svayam enam abhyudetya brūyād vrātyāti sṛja hoṣyāmīti ||2||<BR>
<BR>
(AVŚ_15,12.3a) sa cātisṛjej juhuyān na cātisṛjen na juhuyāt ||3||<BR>
<BR>
(AVŚ_15,12.4a) sa ya evaṃ viduṣā vrātyenātisṛṣṭo juhoti ||4||<BR>
<BR>
(AVŚ_15,12.5a) pra pitṛyāṇaṃ panthāṃ jānāti pra devayānam ||5||<BR>
<BR>
(AVŚ_15,12.6a) na deveṣv ā vṛścate hutam asya bhavati ||6||<BR>
<BR>
(AVŚ_15,12.7a) pary asyāsmiṃl loka āyatanaṃ śiṣyate ya evaṃ viduṣā vrātyenātisṛṣṭo juhoti ||7||<BR>
<BR>
(AVŚ_15,12.8a) atha ya evaṃ viduṣā vrātyenānatisṛṣṭo juhoti ||8||<BR>
<BR>
(AVŚ_15,12.9a) na pitṛyāṇaṃ panthāṃ jānāti na devayānam ||9||<BR>
<BR>
(AVŚ_15,12.10a) ā deveṣu vṛścate ahutam asya bhavati ||10||<BR>
<BR>
(AVŚ_15,12.11a) nāsyāsmiṃl loka āyatanaṃ śiṣyate ya evaṃ viduṣā vrātyenānatisṛṣṭo juhoti ||11||<BR>
<BR>
<BR>
(AVŚ_15,13.1[13.1]a) tad yasyaivaṃ vidvān vrātya ekāṃ rātrim atithir gṛhe vasati | [1]<BR>
(AVŚ_15,13.1[13.2]b) ye pṛthivyāṃ puṇyā lokās tān eva tenāva rundhe ||1|| [2]<BR>
<BR>
(AVŚ_15,13.2[13.3]a) tad yasyaivaṃ vidvān vrātyo dvitīyāṃ rātrim atithir gṛhe vasati | [3]<BR>
(AVŚ_15,13.2[13.4]b) ye 'ntarikṣe puṇyā lokās tān eva tenāva rundhe ||2|| [4]<BR>
(AVŚ_15,13.3[13.5]a) tad yasyaivaṃ vidvān vrātyas tṛtīyāṃ rātrim atithir gṛhe vasati | [5]<BR>
(AVŚ_15,13.3[13.6]b) ye divi puṇyā lokās tān eva tenāva rundhe ||3|| [6]<BR>
<BR>
(AVŚ_15,13.4[13.7]a) tad yasyaivaṃ vidvān vrātyaś caturthīṃ rātrim atithir gṛhe vasati | [7]<BR>
(AVŚ_15,13.4[13.8]b) ye puṇyānāṃ puṇyā lokās tān eva tenāva rundhe ||4|| [8]<BR>
<BR>
(AVŚ_15,13.5[13.9]a) tad yasyaivaṃ vidvān vrātyo 'parimitā rātrīr atithir gṛhe vasati | [9]<BR>
(AVŚ_15,13.5[13.10]b) ya evāparimitāḥ puṇyā lokās tān eva tenāva rundhe ||5|| [10]<BR>
<BR>
(AVŚ_15,13.6[13.11]a) atha yasyāvrātyo vrātyabruvo nāmabibhraty atithir gṛhān āgachet ||6|| [11]<BR>
<BR>
(AVŚ_15,13.7[13.12]a) karṣed enaṃ na cainaṃ karṣet ||7|| [12]<BR>
<BR>
(AVŚ_15,13.8[13.13]a) asyai devatāyā udakaṃ yācāmīmāṃ devatāṃ vāsaya imām imāṃ devatāṃ pari veveṣmīty enaṃ pari veviṣyāt ||8|| [13]<BR>
<BR>
(AVŚ_15,13.9[13.14]a) tasyām evāsya tad devatāyāṃ hutaṃ bhavati ya evaṃ veda ||9|| [14]<BR>
<BR>
<BR>
<BR>
(AVŚ_15,14.1[14.1]a) sa yat prācīṃ diśam anu vyacalan mārutaṃ śardho bhūtvānuvyacalan mano 'nnādaṃ kṛtvā | [1]<BR>
(AVŚ_15,14.1[14.2]b) manasānnādenānnam atti ya evaṃ veda ||1|| [2]<BR>
<BR>
(AVŚ_15,14.2[14.3]a) sa yad dakṣiṇāṃ diśam anu vyacalad indro bhūtvānuvyacalad balam annādaṃ kṛtvā | [3]<BR>
(AVŚ_15,14.2[14.4]b) balenānnādenānnam atti ya evaṃ veda ||2|| [4]<BR>
<BR>
(AVŚ_15,14.3[14.5]a) sa yat pratīcīṃ diśam anu vyacalad varuṇo rājā bhūtvānuvyacalad apo 'nnādīḥ kṛtvā | [5]<BR>
(AVŚ_15,14.3[14.6]b) adbhir annādībhir annam atti ya evaṃ veda ||3|| [6]<BR>
<BR>
(AVŚ_15,14.4[14.7]a) sa yad udīcīṃ diśam anu vyacalat somo rājā bhūtvānuvyacalat saptarṣibhir huta āhutim annādīṃ kṛtvā | [7]<BR>
(AVŚ_15,14.4[14.8]b) āhutyānnādyānnam atti ya evaṃ veda ||4|| [8]<BR>
<BR>
(AVŚ_15,14.5[14.9]a) sa yad dhruvāṃ diśam anu vyacalad viṣṇur bhūtvānuvyacalad virājam annādīṃ kṛtvā | [9]<BR>
(AVŚ_15,14.5[14.10]b) virājānnādyānnam atti ya evaṃ veda ||5|| [10]<BR>
<BR>
(AVŚ_15,14.6[14.11]a) sa yat paśūn anu vyacalad rudro bhūtvānuvyacalad oṣadhīr annādīḥ kṛtvā | [11]<BR>
(AVŚ_15,14.6[14.12]b) oṣadhībhir annādībhir annam atti ya evaṃ veda ||6|| [12]<BR>
<BR>
(AVŚ_15,14.7[14.13]a) sa yat pitṝn anu vyacalad yamo rājā bhūtvānuvyacalat svadhākāram annādaṃ kṛtvā | [13]<BR>
(AVŚ_15,14.7[14.14]b) svadhākāreṇānnādenānnam atti ya evaṃ veda ||7|| [14]<BR>
<BR>
(AVŚ_15,14.8[14.15]a) sa yan manuṣyān anu vyacalad agnir bhūtvānuvyacalat svāhākāram annādaṃ kṛtvā | [15]<BR>
(AVŚ_15,14.8[14.16]b) svāhākāreṇānnādenānnam atti ya evaṃ veda ||8|| [16]<BR>
<BR>
(AVŚ_15,14.9[14.17]a) sa yad ūrdhvāṃ diśam anu vyacalad bṛhaspatir bhūtvānuvyacalad vaṣaṭkāram annādaṃ kṛtvā | [17]<BR>
(AVŚ_15,14.9[14.18]b) vaṣaṭkāreṇānnādenānnam atti ya evaṃ veda ||9|| [18]<BR>
<BR>
(AVŚ_15,14.10[14.19]a) sa yad devān anu vyacalad īśāno bhūtvānuvyacalan manyum annādaṃ kṛtvā | [19]<BR>
(AVŚ_15,14.10[14.20]b) manyunānnādenānnam atti ya evaṃ veda ||10|| [20]<BR>
<BR>
(AVŚ_15,14.11[14.21]a) sa yat prajā anu vyacalat prajāpatir bhūtvānuvyacalat prāṇam annādaṃ kṛtvā | [21]<BR>
(AVŚ_15,14.11[14.22]b) prāṇenānnādenānnam atti ya evaṃ veda ||11|| [22]<BR>
<BR>
(AVŚ_15,14.12[14.23]a) sa yat sarvān antardeśān anu vyacalat parameṣṭhī bhūtvānuvyacalad brahmānnādaṃ kṛtvā | [23]<BR>
(AVŚ_15,14.12[14.24]b) brahmaṇānnādenānnam atti ya evaṃ veda ||12|| [24]<BR>
<BR>
<BR>
<BR>
(AVŚ_15,15.1a) tasya vrātyasya ||1||<BR>
<BR>
(AVŚ_15,15.2a) sapta prāṇāḥ saptāpānāḥ sapta vyānāḥ ||2||<BR>
<BR>
(AVŚ_15,15.3a) yo 'sya prathamaḥ prāṇa ūrdhvo nāmāyaṃ so agniḥ ||3||<BR>
<BR>
(AVŚ_15,15.4a) yo 'sya dvitīyaḥ prāṇaḥ prauḍho nāmāsau sa ādityaḥ ||4||<BR>
<BR>
(AVŚ_15,15.5a) yo 'sya tṛtīyaḥ prāṇo 'bhyūḍho nāmāsau sa candramāḥ ||5||<BR>
<BR>
(AVŚ_15,15.6a) yo 'sya caturthaḥ prāṇo vibhūr nāmāyaṃ sa pavamānaḥ ||6||<BR>
<BR>
(AVŚ_15,15.7a) yo 'sya pañcamaḥ prāṇo yonir nāma tā imā āpaḥ ||7||<BR>
<BR>
(AVŚ_15,15.8a) yo 'sya ṣaṣṭhaḥ prāṇaḥ priyo nāma ta ime paśavaḥ ||8||<BR>
<BR>
(AVŚ_15,15.9a) yo 'sya saptamaḥ prāṇo 'parimito nāma tā imāḥ prajāḥ ||9||<BR>
<BR>
<BR>
<BR>
(AVŚ_15,16.1a) yo 'sya prathamo 'pānaḥ sā paurṇamāsī ||1||<BR>
<BR>
(AVŚ_15,16.2a) yo 'sya dvitīyo 'pānaḥ sāṣṭakā ||2||<BR>
<BR>
(AVŚ_15,16.3a) yo 'sya tṛtīyo 'pānaḥ sāmāvāsyā ||3||<BR>
<BR>
(AVŚ_15,16.4a) yo 'sya caturtho 'pānaḥ sā śraddhā ||4||<BR>
<BR>
(AVŚ_15,16.5a) yo 'sya pañcamo 'pānaḥ sā dīkṣā ||5||<BR>
<BR>
(AVŚ_15,16.6a) yo 'sya ṣaṣṭho 'pānaḥ sa yajñaḥ ||6||<BR>
<BR>
(AVŚ_15,16.7a) yo 'sya saptamo 'pānas tā imā dakṣiṇāḥ ||7||<BR>
<BR>
<BR>
<BR>
(AVŚ_15,17.1a) yo 'sya prathamo vyānaḥ seyaṃ bhūmiḥ ||1||<BR>
<BR>
(AVŚ_15,17.2a) yo 'sya dvitīyo vyānas tad antarikṣam ||2||<BR>
<BR>
(AVŚ_15,17.3a) yo 'sya tṛtīyo vyānaḥ sā dyauḥ ||3||<BR>
<BR>
(AVŚ_15,17.4a) yo 'sya caturtho vyānas tāni nakṣatrāṇi ||4||<BR>
<BR>
(AVŚ_15,17.5a) yo 'sya pañcamo vyānas ta ṛtavaḥ ||5||<BR>
<BR>
(AVŚ_15,17.6a) yo 'sya ṣaṣṭho vyānas ta ārtavāḥ ||6||<BR>
<BR>
(AVŚ_15,17.7a) yo 'sya saptamo vyānaḥ sa saṃvatsaraḥ ||7||<BR>
<BR>
(AVŚ_15,17.8a) samānam arthaṃ pari yanti devāḥ saṃvatsaraṃ vā etad ṛtavo 'nupariyanti vrātyaṃ ca ||8||<BR>
<BR>
(AVŚ_15,17.9a) yad ādityam abhisaṃviśanty amāvāsyāṃ caiva tat paurṇamāsīṃ ca ||9||<BR>
<BR>
(AVŚ_15,17.10a) ekaṃ tad eṣām amṛtatvam ity āhutir eva ||10||<BR>
<BR>
<BR>
<BR>
(AVŚ_15,18.1a) tasya vrātyasya ||1||<BR>
<BR>
(AVŚ_15,18.2a) yad asya dakṣiṇam akṣy asau sa ādityo yad asya savyam akṣy asau sa candramāḥ ||2||<BR>
<BR>
(AVŚ_15,18.3a) yo 'sya dakṣiṇaḥ karṇo 'yaṃ so agnir yo 'sya savyaḥ karṇo 'yaṃ sa pavamānaḥ ||3||<BR>
<BR>
(AVŚ_15,18.4a) ahorātre nāsike ditiś cāditiś ca śīrṣakapāle saṃvatsaraḥ śiraḥ ||4||<BR>
<BR>
(AVŚ_15,18.5a) ahnā pratyaṅ vrātyo rātryā prāṅ namo vrātyāya ||5||<BR>
<BR>
<BR>
(AVŚ_16,1.1a) atisṛṣṭo apāṃ vṛṣabho 'tisṛṣṭā agnayo divyāḥ ||1||<BR>
<BR>
(AVŚ_16,1.2a) rujan parirujan mṛṇan pramṛṇan ||2||<BR>
<BR>
(AVŚ_16,1.3a) mroko manohā khano nirdāha ātmadūṣis tanūdūṣiḥ ||3||<BR>
<BR>
(AVŚ_16,1.4a) idaṃ tam ati sṛjāmi taṃ mābhyavanikṣi ||4||<BR>
<BR>
(AVŚ_16,1.5a) tena tam abhyatisṛjāmo yo 'smān dveṣṭi yaṃ vayaṃ dviṣmaḥ ||5||<BR>
<BR>
(AVŚ_16,1.6a) apām agram asi samudraṃ vo 'bhyavasṛjāmi ||6||<BR>
<BR>
(AVŚ_16,1.7a) yo 'psv agnir ati taṃ sṛjāmi mrokaṃ khaniṃ tanūdūṣim ||7||<BR>
<BR>
(AVŚ_16,1.8a) yo va āpo 'gnir āviveśa sa eṣa yad vo ghoraṃ tad etat ||8||<BR>
<BR>
(AVŚ_16,1.9a) indrasya va indriyeṇābhi ṣiñcet ||9||<BR>
<BR>
(AVŚ_16,1.10a) ariprā āpo apa ripram asmat ||10||<BR>
(AVŚ_16,1.11a) prāsmad eno vahantu pra duṣvapnyaṃ vahantu ||11||<BR>
<BR>
(AVŚ_16,1.12a) śivena mā cakṣuṣā paśyatāpaḥ śivayā tanvopa spṛśata tvacaṃ me ||12||<BR>
<BR>
(AVŚ_16,1.13a) śivān agnīn apsuṣado havāmahe mayi kṣatraṃ varca ā dhatta devīḥ ||13||<BR>
<BR>
<BR>
<BR>
(AVŚ_16,2.1a) nir durarmaṇya ūrjā madhumatī vāk ||1||<BR>
<BR>
(AVŚ_16,2.2a) madhumatī stha madhumatīṃ vācam udeyam ||2||<BR>
<BR>
(AVŚ_16,2.3a) upahūto me gopāḥ upahūto gopīthaḥ ||3||<BR>
<BR>
(AVŚ_16,2.4a) suśrutau karṇau bhadraśrutau karṇau bhadraṃ ślokaṃ śrūyāsam ||4||<BR>
<BR>
(AVŚ_16,2.5a) suśrutiś ca mopaśrutiś ca mā hāsiṣṭāṃ sauparṇaṃ cakṣur ajasraṃ jyotiḥ ||5||<BR>
<BR>
(AVŚ_16,2.6a) ṛṣīṇāṃ prastaro 'si namo 'stu daivāya prastarāya ||6||<BR>
<BR>
<BR>
<BR>
(AVŚ_16,3.1a) mūrdhāhaṃ rayīṇāṃ mūrdhā samānānāṃ bhūyāsam ||1||<BR>
<BR>
(AVŚ_16,3.2a) rujaś ca mā venaś ca mā hāsiṣṭāṃ mūrdhā ca mā vidharmā ca mā hāsiṣṭām ||2||<BR>
<BR>
(AVŚ_16,3.3a) urvaś ca mā camasaś ca mā hāsiṣṭāṃ dhartā ca mā dharuṇaś ca mā hāsiṣṭām ||3||<BR>
<BR>
(AVŚ_16,3.4a) vimokaś ca mārdrapaviś ca mā hāsiṣṭām ārdradānuś ca mā mātariśvā ca mā hāsiṣṭām ||4||<BR>
<BR>
(AVŚ_16,3.5a) bṛhaspatir ma ātmā nṛmaṇā nāma hṛdyaḥ ||5||<BR>
<BR>
(AVŚ_16,3.6a) asaṃtāpaṃ me hṛdayam urvī gavyūtiḥ samudro asmi vidharmaṇā ||6||<BR>
<BR>
<BR>
<BR>
(AVŚ_16,4.1a) nābhir ahaṃ rayīṇāṃ nābhiḥ samānānāṃ bhūyāsam ||1||<BR>
<BR>
(AVŚ_16,4.2a) svāsad asi sūṣā amṛto martyeśv ā ||2||<BR>
<BR>
(AVŚ_16,4.3a) mā māṃ prāṇo hāsīn mo apāno 'vahāya parā gāt ||3||<BR>
<BR>
(AVŚ_16,4.4a) sūryo māhnaḥ pātv agniḥ pṛthivyā vāyur antarikṣād yamo manuṣyebhyaḥ sarasvatī pārthivebhyaḥ ||4||<BR>
<BR>
(AVŚ_16,4.5a) prāṇāpanau mā mā hāsiṣṭam mā jane pra meṣi ||5||<BR>
<BR>
(AVŚ_16,4.6a) svasty adyoṣaso doṣasaś ca sarva āpaḥ sarvagaṇo aśīya ||6||<BR>
<BR>
(AVŚ_16,4.7a) śakvarī stha paśavo mopa stheṣur mitrāvaruṇau me prāṇāpānāv agnir me dakṣaṃ dadhātu ||7||<BR>
<BR>
<BR>
<BR>
(AVŚ_16,5.1a) vidma te svapna janitraṃ grāhyāḥ putro 'si yamasya karaṇaḥ |<BR>
(AVŚ_16,5.1b) antako 'si mṛtyur asi |<BR>
(AVŚ_16,5.1c) taṃ tvā svapna tathā saṃ vidma sa naḥ svapna duṣvapnyāt pāhi ||1||<BR>
<BR>
(AVŚ_16,5.2a) vidma te svapna janitraṃ nirṛtyāḥ putro 'si yamasya karaṇaḥ | [...] || 2 ||<BR>
<BR>
(AVŚ_16,5.3a) vidma te svapna janitraṃ abhūtyāḥ putro 'si yamasya [...] || 3 ||<BR>
<BR>
(AVŚ_16,5.4a) vidma te svapna janitraṃ nirbhūtyāḥ putro 'si [...] || 4 ||<BR>
<BR>
(AVŚ_16,5.5a) vidma te svapna janitraṃ parābhūtyāḥ putro 'si [...] || 5 ||<BR>
<BR>
(AVŚ_16,5.6a) vidma te svapna janitraṃ devajāmīnāṃ putro 'si yamasya karaṇaḥ |<BR>
(AVŚ_16,5.6b) antako 'si mṛtyur asi |<BR>
(AVŚ_16,5.6c) taṃ tvā svapna tathā saṃ vidma sa naḥ svapna duṣvapnyāt pāhi ||6||<BR>
<BR>
<BR>
<BR>
(AVŚ_16,6.1a) ajaiṣmādyāsanām adyāmūm anāgaso vayam ||1||<BR>
<BR>
(AVŚ_16,6.2a) uṣo yasmād duṣvapnyād abhaiṣmāpa tad uchatu ||2||<BR>
<BR>
(AVŚ_16,6.3a) dviṣate tat parā vaha śapate tat parā vaha ||3||<BR>
<BR>
(AVŚ_16,6.4a) yaṃ dviṣmo yaś ca no dveṣṭi tasmā enad gamayāmaḥ ||4||<BR>
<BR>
(AVŚ_16,6.5a) uṣā devī vācā saṃvidānā vāg devy uṣasā saṃvidānā ||5||<BR>
<BR>
(AVŚ_16,6.6a) uṣas patir vācas patinā saṃvidāno vācas patinā saṃvidānaḥ ||6||<BR>
<BR>
(AVŚ_16,6.7a) te 'muṣmai parā vahantv arāyān durṇāmnaḥ sadānvāḥ ||7||<BR>
<BR>
(AVŚ_16,6.8a) kumbhīkāḥ dūṣīkāḥ pīyakān ||8||<BR>
<BR>
(AVŚ_16,6.9a) jāgradduṣvapnyaṃ svapneduṣvapnyam ||9||<BR>
<BR>
(AVŚ_16,6.10a) anāgamiṣyato varān avitteḥ saṃkalpān amucyā druhaḥ pāśān ||10||<BR>
<BR>
(AVŚ_16,6.11a) tad amuṣmā agne devāḥ parā vahantu vaghrir yathāsad vithuro na sādhuḥ ||11||<BR>
<BR>
<BR>
<BR>
(AVŚ_16,7.1a) tenainaṃ vidhyāmy abhūtyainaṃ vidhyāmi nirbhūtyainaṃ vidhyāmi parābhūtyainaṃ vidhyāmi grāhyainaṃ vidhyāmi tamasainaṃ vidhyāmi ||1||<BR>
<BR>
(AVŚ_16,7.2a) devānām enaṃ ghoraiḥ krūraiḥ praiṣair abhipreṣyāmi ||2||<BR>
<BR>
(AVŚ_16,7.3a) vaiśvānarasyainaṃ daṃṣṭrayor api dadhāmi ||3||<BR>
<BR>
(AVŚ_16,7.4a) evānevāva sā garat ||4||<BR>
<BR>
(AVŚ_16,7.5a) yo 'smān dveṣṭi tam ātmā dveṣṭu yaṃ vayaṃ dviṣmaḥ sa ātmānaṃ dveṣṭu ||5||<BR>
<BR>
(AVŚ_16,7.6a) nir dviṣantaṃ divo niḥ pṛthivyā nir antarikṣād bhajāma ||6||<BR>
<BR>
(AVŚ_16,7.7a) suyāmaṃś cākṣuṣa ||7||<BR>
<BR>
(AVŚ_16,7.8a) idam aham āmuṣyāyaṇe 'muṣyāḥ putre duṣvapnyaṃ mṛje ||8||<BR>
<BR>
(AVŚ_16,7.9a) yad adoado abhyagachaṃ yad doṣā yat pūrvāṃ rātrim ||9||<BR>
<BR>
(AVŚ_16,7.10a) yaj jāgrad yat supto yad divā yan naktam ||10||<BR>
<BR>
(AVŚ_16,7.11a) yad aharahar abhigachāmi tasmād enam ava daye ||11||<BR>
<BR>
(AVŚ_16,7.12a) taṃ jahi tena mandasva tasya pṛṣṭīr api śṛṇīhi ||12||<BR>
<BR>
(AVŚ_16,7.13a) sa mā jīvīt taṃ prāṇo jahātu ||13||<BR>
<BR>
(AVŚ_16,8.1a) jitam asmākam udbhinnam asmākam ṛtam asmākaṃ tejas asmākaṃ brahmāsmākaṃ svar asmākaṃ yajño 'smākaṃ paśavo 'smākaṃ prajā asmākaṃ vīrā asmākam ||1||<BR>
<BR>
(AVŚ_16,8.2a) jitam asmākam udbhinnam asmākam ṛtam asmākaṃ tejo 'smākaṃ brahmāsmākaṃ svar asmākaṃ yajño 'smākaṃ paśavo 'smākaṃ prajā asmākaṃ vīrā asmākam |<BR>
(AVŚ_16,8.2c) tasmād amuṃ nir bhajāmo 'mum āmuṣyāyaṇam amuṣyāḥ putram asau yaḥ |<BR>
(AVŚ_16,8.2e) sa nirṛtyāḥ pāśān mā moci ||2||<BR>
<BR>
(AVŚ_16,8.3a) jitam asmākam udbhinnam asmākam ṛtam asmākaṃ tejo 'smākaṃ brahmāsmākaṃ svar asmākaṃ yajño 'smākaṃ paśavo 'smākaṃ prajā asmākaṃ vīrā asmākam |<BR>
(AVŚ_16,8.3c) tasmād amuṃ nir bhajāmo 'mum āmuṣyāyaṇam amuṣyāḥ putram asau yaḥ |<BR>
(AVŚ_16,8.3e) so 'bhūtyāḥ pāśān mā moci ||3||<BR>
<BR>
(AVŚ_16,8.4a) jitam asmākam udbhinnam asmākam ṛtam asmākaṃ tejo 'smākaṃ brahmāsmākaṃ svar asmākaṃ yajño 'smākaṃ paśavo 'smākaṃ prajā asmākaṃ vīrā asmākam |<BR>
(AVŚ_16,8.4c) tasmād amuṃ nir bhajāmo 'mum āmuṣyāyaṇam amuṣyāḥ putram asau yaḥ |<BR>
(AVŚ_16,8.4e) sa nirbhūtyāḥ pāśān mā moci ||4||<BR>
<BR>
(AVŚ_16,8.5a) jitam asmākam udbhinnam asmākam ṛtam asmākaṃ tejo 'smākaṃ brahmāsmākaṃ svar asmākaṃ yajño 'smākaṃ paśavo 'smākaṃ prajā asmākaṃ vīrā asmākam |<BR>
(AVŚ_16,8.5c) tasmād amuṃ nir bhajāmo 'mum āmuṣyāyaṇam amuṣyāḥ putram asau yaḥ |<BR>
(AVŚ_16,8.5e) sa parābhūtyāḥ pāśān mā moci ||5||<BR>
<BR>
(AVŚ_16,8.6a) jitam asmākam udbhinnam asmākam ṛtam asmākaṃ tejo 'smākaṃ brahmāsmākaṃ svar asmākaṃ yajño 'smākaṃ paśavo 'smākaṃ prajā asmākaṃ vīrā asmākam |<BR>
(AVŚ_16,8.6c) tasmād amuṃ nir bhajāmo 'mum āmuṣyāyaṇam amuṣyāḥ putram asau yaḥ |<BR>
(AVŚ_16,8.6e) sa devajāmīnāṃ pāśān mā moci ||6||<BR>
<BR>
(AVŚ_16,8.7a) jitam asmākam udbhinnam asmākam ṛtam asmākaṃ tejo 'smākaṃ brahmāsmākaṃ svar asmākaṃ yajño 'smākaṃ paśavo 'smākaṃ prajā asmākaṃ vīrā asmākam |<BR>
(AVŚ_16,8.7c) tasmād amuṃ nir bhajāmo 'mum āmuṣyāyaṇam amuṣyāḥ putram asau yaḥ |<BR>
(AVŚ_16,8.7e) sa bṛhaspateḥ pāśān mā moci ||7||<BR>
<BR>
(AVŚ_16,8.8a) jitam asmākam udbhinnam asmākam ṛtam asmākaṃ tejo 'smākaṃ brahmāsmākaṃ svar asmākaṃ yajño 'smākaṃ paśavo 'smākaṃ prajā asmākaṃ vīrā asmākam |<BR>
(AVŚ_16,8.8c) tasmād amuṃ nir bhajāmo 'mum āmuṣyāyaṇam amuṣyāḥ putram asau yaḥ |<BR>
(AVŚ_16,8.8e) sa prajāpateḥ pāśān mā moci ||8||<BR>
<BR>
(AVŚ_16,8.9a) jitam asmākam udbhinnam asmākam ṛtam asmākaṃ tejo 'smākaṃ brahmāsmākaṃ svar asmākaṃ yajño 'smākaṃ paśavo 'smākaṃ prajā asmākaṃ vīrā asmākam |<BR>
(AVŚ_16,8.9c) tasmād amuṃ nir bhajāmo 'mum āmuṣyāyaṇam amuṣyāḥ putram asau yaḥ |<BR>
(AVŚ_16,8.9e) sa ṛṣīṇāṃ pāśān mā moci ||9||<BR>
<BR>
(AVŚ_16,8.10a) jitam asmākam udbhinnam asmākam ṛtam asmākaṃ tejo 'smākaṃ brahmāsmākaṃ svar asmākaṃ yajño 'smākaṃ paśavo 'smākaṃ prajā asmākaṃ vīrā asmākam |<BR>
(AVŚ_16,8.10c) tasmād amuṃ nir bhajāmo 'mum āmuṣyāyaṇam amuṣyāḥ putram asau yaḥ |<BR>
(AVŚ_16,8.10e) sa ārṣeyāṇāṃ pāśān mā moci ||10||<BR>
<BR>
(AVŚ_16,8.11a) jitam asmākam udbhinnam asmākam ṛtam asmākaṃ tejo 'smākaṃ brahmāsmākaṃ svar asmākaṃ yajño 'smākaṃ paśavo 'smākaṃ prajā asmākaṃ vīrā asmākam |<BR>
(AVŚ_16,8.11c) tasmād amuṃ nir bhajāmo 'mum āmuṣyāyaṇam amuṣyāḥ putram asau yaḥ |<BR>
(AVŚ_16,8.11e) so 'ṅgirasāṃ pāśān mā moci ||11||<BR>
<BR>
(AVŚ_16,8.12a) jitam asmākam udbhinnam asmākam ṛtam asmākaṃ tejo 'smākaṃ brahmāsmākaṃ svar asmākaṃ yajño 'smākaṃ paśavo 'smākaṃ prajā asmākaṃ vīrā asmākam |<BR>
(AVŚ_16,8.12c) tasmād amuṃ nir bhajāmo 'mum āmuṣyāyaṇam amuṣyāḥ putram asau yaḥ |<BR>
(AVŚ_16,8.12e) sa āṅgirasānāṃ pāśān mā moci ||12||<BR>
<BR>
(AVŚ_16,8.13a) jitam asmākam udbhinnam asmākam ṛtam asmākaṃ tejo 'smākaṃ brahmāsmākaṃ svar asmākaṃ yajño 'smākaṃ paśavo 'smākaṃ prajā asmākaṃ vīrā asmākam |<BR>
(AVŚ_16,8.13c) tasmād amuṃ nir bhajāmo 'mum āmuṣyāyaṇam amuṣyāḥ putram asau yaḥ |<BR>
(AVŚ_16,8.13e) so 'tharvaṇām pāśān mā moci ||13||<BR>
<BR>
(AVŚ_16,8.14a) jitam asmākam udbhinnam asmākam ṛtam asmākaṃ tejo 'smākaṃ brahmāsmākaṃ svar asmākaṃ yajño 'smākaṃ paśavo 'smākaṃ prajā asmākaṃ vīrā asmākam |<BR>
(AVŚ_16,8.14c) tasmād amuṃ nir bhajāmo 'mum āmuṣyāyaṇam amuṣyāḥ putram asau yaḥ |<BR>
(AVŚ_16,8.14e) sa ātharvaṇānāṃ pāśān mā moci ||14||<BR>
<BR>
(AVŚ_16,8.15a) jitam asmākam udbhinnam asmākam ṛtam asmākaṃ tejo 'smākaṃ brahmāsmākaṃ svar asmākaṃ yajño 'smākaṃ paśavo 'smākaṃ prajā asmākaṃ vīrā asmākam |<BR>
(AVŚ_16,8.15c) tasmād amuṃ nir bhajāmo 'mum āmuṣyāyaṇam amuṣyāḥ putram asau yaḥ |<BR>
(AVŚ_16,8.15e) sa vanaspatīṇāṃ pāśān mā moci ||15||<BR>
<BR>
(AVŚ_16,8.16a) jitam asmākam udbhinnam asmākam ṛtam asmākaṃ tejo 'smākaṃ brahmāsmākaṃ svar asmākaṃ yajño 'smākaṃ paśavo 'smākaṃ prajā asmākaṃ vīrā asmākam |<BR>
(AVŚ_16,8.16c) tasmād amuṃ nir bhajāmo 'mum āmuṣyāyaṇam amuṣyāḥ putram asau yaḥ |<BR>
(AVŚ_16,8.16e) sa vānaspatyānāṃ pāśān mā moci ||16||<BR>
<BR>
(AVŚ_16,8.17a) jitam asmākam udbhinnam asmākam ṛtam asmākaṃ tejo 'smākaṃ brahmāsmākaṃ svar asmākaṃ yajño 'smākaṃ paśavo 'smākaṃ prajā asmākaṃ vīrā asmākam |<BR>
(AVŚ_16,8.17c) tasmād amuṃ nir bhajāmo 'mum āmuṣyāyaṇam amuṣyāḥ putram asau yaḥ |<BR>
(AVŚ_16,8.17e) sa ṛtūnāṃ pāśān mā moci ||17||<BR>
<BR>
(AVŚ_16,8.18a) jitam asmākam udbhinnam asmākam ṛtam asmākaṃ tejo 'smākaṃ brahmāsmākaṃ svar asmākaṃ yajño 'smākaṃ paśavo 'smākaṃ prajā asmākaṃ vīrā asmākam |<BR>
(AVŚ_16,8.18c) tasmād amuṃ nir bhajāmo 'mum āmuṣyāyaṇam amuṣyāḥ putram asau yaḥ |<BR>
(AVŚ_16,8.18e) sa ārtavānāṃ pāśān mā moci ||18||<BR>
<BR>
(AVŚ_16,8.19a) jitam asmākam udbhinnam asmākam ṛtam asmākaṃ tejo 'smākaṃ brahmāsmākaṃ svar asmākaṃ yajño 'smākaṃ paśavo 'smākaṃ prajā asmākaṃ vīrā asmākam |<BR>
(AVŚ_16,8.19c) tasmād amuṃ nir bhajāmo 'mum āmuṣyāyaṇam amuṣyāḥ putram asau yaḥ |<BR>
(AVŚ_16,8.19e) sa māsānāṃ pāśān mā moci ||19||<BR>
<BR>
(AVŚ_16,8.20a) jitam asmākam udbhinnam asmākam ṛtam asmākaṃ tejo 'smākaṃ brahmāsmākaṃ svar asmākaṃ yajño 'smākaṃ paśavo 'smākaṃ prajā asmākaṃ vīrā asmākam |<BR>
(AVŚ_16,8.20c) tasmād amuṃ nir bhajāmo 'mum āmuṣyāyaṇam amuṣyāḥ putram asau yaḥ |<BR>
(AVŚ_16,8.20e) so 'rdhamāsānāṃ pāśān mā moci ||20||<BR>
<BR>
(AVŚ_16,8.21a) jitam asmākam udbhinnam asmākam ṛtam asmākaṃ tejo 'smākaṃ brahmāsmākaṃ svar asmākaṃ yajño 'smākaṃ paśavo 'smākaṃ prajā asmākaṃ vīrā asmākam |<BR>
(AVŚ_16,8.21c) tasmād amuṃ nir bhajāmo 'mum āmuṣyāyaṇam amuṣyāḥ putram asau yaḥ |<BR>
(AVŚ_16,8.21e) so 'horātrayoḥ pāśān mā moci ||21||<BR>
<BR>
(AVŚ_16,8.22a) jitam asmākam udbhinnam asmākam ṛtam asmākaṃ tejo 'smākaṃ brahmāsmākaṃ svar asmākaṃ yajño 'smākaṃ paśavo 'smākaṃ prajā asmākaṃ vīrā asmākam |<BR>
(AVŚ_16,8.22c) tasmād amuṃ nir bhajāmo 'mum āmuṣyāyaṇam amuṣyāḥ putram asau yaḥ |<BR>
(AVŚ_16,8.22e) so 'hnoḥ saṃyatoḥ pāśān mā moci ||22||<BR>
<BR>
(AVŚ_16,8.23a) jitam asmākam udbhinnam asmākam ṛtam asmākaṃ tejo 'smākaṃ brahmāsmākaṃ svar asmākaṃ yajño 'smākaṃ paśavo 'smākaṃ prajā asmākaṃ vīrā asmākam |<BR>
(AVŚ_16,8.23c) tasmād amuṃ nir bhajāmo 'mum āmuṣyāyaṇam amuṣyāḥ putram asau yaḥ |<BR>
(AVŚ_16,8.23e) sa dyāvāpṛthivyoḥ pāśān mā moci ||23||<BR>
<BR>
(AVŚ_16,8.24a) jitam asmākam udbhinnam asmākam ṛtam asmākaṃ tejo 'smākaṃ brahmāsmākaṃ svar asmākaṃ yajño 'smākaṃ paśavo 'smākaṃ prajā asmākaṃ vīrā asmākam |<BR>
(AVŚ_16,8.24c) tasmād amuṃ nir bhajāmo 'mum āmuṣyāyaṇam amuṣyāḥ putram asau yaḥ |<BR>
(AVŚ_16,8.24e) sa indrāgnyoḥ pāśān mā moci ||24||<BR>
<BR>
(AVŚ_16,8.25a) jitam asmākam udbhinnam asmākam ṛtam asmākaṃ tejo 'smākaṃ brahmāsmākaṃ svar asmākaṃ yajño 'smākaṃ paśavo 'smākaṃ prajā asmākaṃ vīrā asmākam |<BR>
(AVŚ_16,8.25c) tasmād amuṃ nir bhajāmo 'mum āmuṣyāyaṇam amuṣyāḥ putram asau yaḥ |<BR>
(AVŚ_16,8.25e) sa mitrāvaruṇayoḥ pāśān mā moci ||25||<BR>
<BR>
(AVŚ_16,8.26a) jitam asmākam udbhinnam asmākam ṛtam asmākaṃ tejo 'smākaṃ brahmāsmākaṃ svar asmākaṃ yajño 'smākaṃ paśavo 'smākaṃ prajā asmākaṃ vīrā asmākam |<BR>
(AVŚ_16,8.26c) tasmād amuṃ nir bhajāmo 'mum āmuṣyāyaṇam amuṣyāḥ putram asau yaḥ |<BR>
(AVŚ_16,8.26e) sa rājño varuṇasya pāśān mā moci ||26||<BR>
<BR>
(AVŚ_16,8.27a) jitam asmākam udbhinnam asmākam ṛtam asmākaṃ tejo 'smākaṃ brahmāsmākaṃ svar asmākaṃ yajño 'smākaṃ paśavo 'smākaṃ prajā asmākaṃ vīrā asmākam ||27||<BR>
<BR>
<BR>
<BR>
(AVŚ_16,9.1a) jitam asmākam udbhinnam asmākam abhy aṣṭhāṃ viśvāḥ pṛtanā arātīḥ ||1||<BR>
<BR>
(AVŚ_16,9.2a) tad agnir āha tad u soma āha pūṣā mā dhāt sukṛtasya loke ||2||<BR>
<BR>
(AVŚ_16,9.3a) aganma svaḥ svar aganma saṃ sūryasya jyotiṣāganma ||3||<BR>
<BR>
(AVŚ_16,9.4a) vasyobhūyāya vasumān yajño vasu vaṃsiṣīya vasumān bhūyāsaṃ vasu mayi dhehi ||4||<BR>
<BR>
<BR>
<BR>
(AVŚ_17,1.1a) viṣāsahiṃ sahamānaṃ sāsahānaṃ sahīyāṃsam |<BR>
(AVŚ_17,1.1c) sahamānaṃ sahojitaṃ svarjitaṃ gojitaṃ saṃdhanājitam |<BR>
(AVŚ_17,1.1e) īḍyaṃ nāma hva indram āyuṣmān bhūyāsam ||1||<BR>
<BR>
(AVŚ_17,1.2a) viṣāsahiṃ sahamānaṃ sāsahānaṃ sahīyāṃsam |<BR>
(AVŚ_17,1.2c) sahamānaṃ sahojitaṃ svarjitaṃ gojitaṃ saṃdhanājitam |<BR>
(AVŚ_17,1.2e) īḍyaṃ nāma hva indram priyo devānāṃ bhūyāsam ||2||<BR>
<BR>
(AVŚ_17,1.3a) viṣāsahiṃ sahamānaṃ sāsahānaṃ sahīyāṃsam |<BR>
(AVŚ_17,1.3c) sahamānaṃ sahojitaṃ svarjitaṃ gojitaṃ saṃdhanājitam |<BR>
(AVŚ_17,1.3e) īḍyaṃ nāma hva indram priyaḥ prajānāṃ bhūyāsam ||3||<BR>
<BR>
(AVŚ_17,1.4a) viṣāsahiṃ sahamānaṃ sāsahānaṃ sahīyāṃsam |<BR>
(AVŚ_17,1.4c) sahamānaṃ sahojitaṃ svarjitaṃ gojitaṃ saṃdhanājitam |<BR>
(AVŚ_17,1.4e) īḍyaṃ nāma hva indram priyaḥ paśūnāṃ bhūyāsam ||4||<BR>
<BR>
(AVŚ_17,1.5a) viṣāsahiṃ sahamānaṃ sāsahānaṃ sahīyāṃsam |<BR>
(AVŚ_17,1.5c) sahamānaṃ sahojitaṃ svarjitaṃ gojitaṃ saṃdhanājitam |<BR>
(AVŚ_17,1.5e) īḍyaṃ nāma hva indram priyaḥ samānānāṃ bhūyāsam ||5||<BR>
<BR>
(AVŚ_17,1.6a) ud ihy ud ihi sūrya varcasā mābhyudihi |<BR>
(AVŚ_17,1.6c) dviṣaṃś ca mahyaṃ radhyatu mā cāhaṃ dviṣate radhaṃ taved viṣṇo bahūdhā vīryāni |<BR>
(AVŚ_17,1.6e) tvaṃ naḥ pṛṇīhi paśubhir viśvarūpaiḥ sudhāyāṃ mā dhehi parame vyoman ||6||<BR>
<BR>
(AVŚ_17,1.7a) ud ihy ud ihi sūrya varcasā mābhyudihi |<BR>
(AVŚ_17,1.7c) āṃś ca paśyāmi yāṃś ca na teṣu mā sumatiṃ kṛdhi taved viṣṇo bahūdhā vīryāni |<BR>
(AVŚ_17,1.7e) tvaṃ naḥ pṛṇīhi paśubhir viśvarūpaiḥ sudhāyāṃ mā dhehi parame vyoman ||7||<BR>
<BR>
(AVŚ_17,1.8a) mā tvā dabhant salile apsv antar ye pāśina upatiṣṭhanty atra |<BR>
(AVŚ_17,1.8c) hitvāśastiṃ divam ārukṣa etāṃ sa no mṛḍa sumatau te syāma taved viṣṇo bahūdhā vīryāni |<BR>
(AVŚ_17,1.8e) tvaṃ naḥ pṛṇīhi paśubhir viśvarūpaiḥ sudhāyāṃ mā dhehi parame vyoman ||8||<BR>
<BR>
(AVŚ_17,1.9a) tvaṃ na indra mahate saubhagāyādabdhebhiḥ pari pāhy aktubhis taved viṣṇo bahūdhā vīryāni |<BR>
(AVŚ_17,1.9c) tvaṃ naḥ pṛṇīhi paśubhir viśvarūpaiḥ sudhāyāṃ mā dhehi parame vyoman ||9||<BR>
<BR>
(AVŚ_17,1.10a) tvaṃ na indrotibhiḥ śivābhiḥ śaṃtamo bhava |<BR>
(AVŚ_17,1.10c) ārohaṃs tridivaṃ divo gṛṇānaḥ somapītaye priyadhāmā svastaye taved viṣṇo bahūdhā vīryāni |<BR>
(AVŚ_17,1.10e) tvaṃ naḥ pṛṇīhi paśubhir viśvarūpaiḥ sudhāyāṃ mā dhehi parame vyoman ||10|| {1}<BR>
<BR>
(AVŚ_17,1.11a) tvam indrāsi viśvajit sarvavit puruhūtas tvam indra |<BR>
(AVŚ_17,1.11c) tvam indremaṃ suhavaṃ stomam erayasva sa no mṛḍa sumatau te syāma taved viṣṇo bahūdhā vīryāṇi |<BR>
(AVŚ_17,1.11e) tvaṃ naḥ pṛṇīhi paśubhir viśvarūpaiḥ sudhāyāṃ mā dhehi parame vyoman ||11||<BR>
<BR>
(AVŚ_17,1.12a) adabdho divi pṛthivyām utāsi na ta āpur mahimānam antarikṣe |<BR>
(AVŚ_17,1.12c) adabdhena brahmaṇā vāvṛdhānaḥ sa tvaṃ na indra divi saṃ charma yacha taved viṣṇo bahūdhā vīryāṇi |<BR>
(AVŚ_17,1.12e) tvaṃ naḥ pṛṇīhi paśubhir viśvarūpaiḥ sudhāyāṃ mā dhehi parame vyoman ||12||<BR>
<BR>
(AVŚ_17,1.13a) yā ta indra tanūr apsu yā pṛthivyāṃ yāntar agnau yā te indra pavamāne svarvidi |<BR>
(AVŚ_17,1.13c) yayendra tanvā 'ntarikṣaṃ vyāpitha tayā na indra tanvā śarma yacha taved viṣṇo bahūdhā vīryāṇi |<BR>
(AVŚ_17,1.13e) tvaṃ naḥ pṛṇīhi paśubhir viśvarūpaiḥ sudhāyāṃ mā dhehi parame vyoman ||13||<BR>
<BR>
(AVŚ_17,1.14a) tvām indra brahmaṇā vardhayantaḥ sattraṃ ni ṣedur ṛṣayo nādhamānās taved viṣṇo bahūdhā vīryāṇi |<BR>
(AVŚ_17,1.14c) tvaṃ naḥ pṛṇīhi paśubhir viśvarūpaiḥ sudhāyāṃ mā dhehi parame vyoman ||14||<BR>
<BR>
(AVŚ_17,1.15a) tvaṃ tṛtaṃ tvaṃ pary eṣy utsaṃ sahasradhāraṃ vidathaṃ svarvidaṃ taved viṣṇo bahūdhā vīryāṇi |<BR>
(AVŚ_17,1.15c) tvaṃ naḥ pṛṇīhi paśubhir viśvarūpaiḥ sudhāyāṃ mā dhehi parame vyoman ||15||<BR>
<BR>
(AVŚ_17,1.16a) tvaṃ rakṣase pradiśaś catasras tvaṃ śociṣā nabhasī vi bhāsi |<BR>
(AVŚ_17,1.16c) tvam imā viśvā bhuvanānu tiṣṭhasa ṛtasya panthām anv eṣi vidvāṃs taved viṣṇo bahūdhā vīryāṇi |<BR>
(AVŚ_17,1.16e) tvaṃ naḥ pṛṇīhi paśubhir viśvarūpaiḥ sudhāyāṃ mā dhehi parame vyoman ||16||<BR>
<BR>
(AVŚ_17,1.17a) pañcabhiḥ parāṅ tapasy ekayārvāṅ aśastim eṣi sudine bādhamānas taved viṣṇo bahūdhā vīryāṇi |<BR>
(AVŚ_17,1.17c) tvaṃ naḥ pṛṇīhi paśubhir viśvarūpaiḥ sudhāyāṃ mā dhehi parame vyoman ||17||<BR>
<BR>
(AVŚ_17,1.18a) tvam indras tvam mahendras tvaṃ lokas tvaṃ prajāpatiḥ |<BR>
(AVŚ_17,1.18c) tubhyaṃ yajño vi tāyate tubhyaṃ juhvati juhvatas taved viṣṇo bahūdhā vīryāṇi |<BR>
(AVŚ_17,1.18e) tvaṃ naḥ pṛṇīhi paśubhir viśvarūpaiḥ sudhāyāṃ mā dhehi parame vyoman ||18||<BR>
<BR>
(AVŚ_17,1.19a) asati sat pratiṣṭhitaṃ sati bhūtaṃ pratiṣṭhitam |<BR>
(AVŚ_17,1.19c) bhūtam ha bhavya āhitaṃ bhavyaṃ bhūte pratiṣṭhitaṃ taved viṣṇo bahūdhā vīryāṇi |<BR>
(AVŚ_17,1.19e) tvaṃ naḥ pṛṇīhi paśubhir viśvarūpaiḥ sudhāyāṃ mā dhehi parame vyoman ||19||<BR>
<BR>
(AVŚ_17,1.20a) śukro 'si bhrājo 'si |<BR>
(AVŚ_17,1.20c) sa yathā tvaṃ bhrājatā bhrājo 'sy evāhaṃ bhrājatā bhrājyāsam ||20|| {2}<BR>
<BR>
(AVŚ_17,1.21a) rucir asi roco 'si |<BR>
(AVŚ_17,1.21c) sa yathā tvaṃ rucyā roco 'sy evāhaṃ paśubhiś ca brāhmaṇavarcasena ca ruciṣīya ||21||<BR>
<BR>
(AVŚ_17,1.22a) udyate nama udāyate nama uditāya namaḥ |<BR>
(AVŚ_17,1.22c) virāje namaḥ svarāje namaḥ samrāje namaḥ ||22||<BR>
<BR>
(AVŚ_17,1.23a) astaṃyate namo 'stameṣyate namo 'stamitāya namaḥ |<BR>
(AVŚ_17,1.23c) virāje namaḥ svarāje namaḥ samrāje namaḥ ||23||<BR>
<BR>
(AVŚ_17,1.24a) ud agād ayam ādityo viśvena tapasā saha |<BR>
(AVŚ_17,1.24c) sapatnān mahyaṃ randhayan mā cāhaṃ dviṣate radhaṃ taved viṣṇo bahūdhā vīryāṇi |<BR>
(AVŚ_17,1.24e) tvaṃ naḥ pṛṇīhi paśubhir viśvarūpaiḥ sudhāyāṃ mā dhehi parame vyoman ||24||<BR>
<BR>
(AVŚ_17,1.25a) āditya nāvam ārukṣaḥ śatāritrāṃ svastaye |<BR>
(AVŚ_17,1.25c) ahar māty apīparo rātriṃ satrāti pāraya ||25||<BR>
<BR>
(AVŚ_17,1.26a) sūrya nāvam ārukṣaḥ śatāritrāṃ svastaye |<BR>
(AVŚ_17,1.26c) rātriṃ māty apīparo 'haḥ satrāti pāraya ||26||<BR>
<BR>
(AVŚ_17,1.27a) prajāpater āvṛto brahmaṇā varmaṇāhaṃ kaśyapasya jyotiṣā varcasā ca |<BR>
(AVŚ_17,1.27c) jaradaṣṭiḥ kṛtavīryo vihāyāḥ sahasrāyuḥ sukṛtaś careyam ||27||<BR>
<BR>
(AVŚ_17,1.28a) parivṛto brahmaṇā varmaṇāham kaśyapasya jyotiṣā varcasā ca |<BR>
(AVŚ_17,1.28c) mā mā prāpann iṣavo daivyā yā mā mānuṣīr avasṛṣṭāḥ vadhāya ||28||<BR>
<BR>
(AVŚ_17,1.29a) ṛtena gupta ṛtubhiś ca sarvair bhūtena gupto bhavyena cāham |<BR>
(AVŚ_17,1.29c) mā mā prāpat pāpmā mota mṛtyur antar dadhe 'haṃ salilena vācaḥ ||29||<BR>
<BR>
(AVŚ_17,1.30a) agnir mā goptā pari pātu viśvataḥ udyant sūryo nudatāṃ mṛtyupāśān |<BR>
(AVŚ_17,1.30c) vyuchantīr uṣasaḥ parvatā dhruvāḥ sahasraṃ prāṇā mayy ā yatantām ||30|| {3}<BR>
<BR>
<BR>
<BR>
(AVŚ_18,1.1a) o cit sakhāyaṃ sakhyā vavṛtyāṃ tiraḥ puru cid arṇavaṃ jaganvān |<BR>
(AVŚ_18,1.1c) pitur napātam ā dadhīta vedhā adhi kṣami prataraṃ dīdhyānaḥ ||1||<BR>
<BR>
(AVŚ_18,1.2a) na te sakhā sakhyaṃ vaṣṭy etat salakṣmā yad viṣurūpā bhavati |<BR>
(AVŚ_18,1.2c) mahas putrāso asurasya vīrā divo dhartāra urviyā pari khyan ||2||<BR>
<BR>
(AVŚ_18,1.3a) uśanti ghā te amṛtāsa etad ekasya cit tyajasaṃ martyasya |<BR>
(AVŚ_18,1.3c) ni te mano manasi dhāyy asme janyuḥ patis tanvam ā viviṣyāḥ ||3||<BR>
<BR>
(AVŚ_18,1.4a) na yat purā cakṛmā kad dha nūnam ṛtaṃ vadanto anṛtaṃ rapema |<BR>
(AVŚ_18,1.4c) gandharvo apsv apyā ca yoṣā sā nau nābhiḥ paramaṃ jāmi tan nau ||4||<BR>
<BR>
(AVŚ_18,1.5a) garbhe nu nau janitā dampatī kar devas tvaṣṭā savitā viśvarūpaḥ |<BR>
(AVŚ_18,1.5c) nakir asya pra minanti vratāni veda nāv asya pṛthivī uta dyauḥ ||5||<BR>
<BR>
(AVŚ_18,1.6a) ko adya yuṅkte dhuri gā ṛtasya śimīvato bhāmino durhṛṇāyūn |<BR>
(AVŚ_18,1.6c) āsanniṣūn hṛtsvaso mayobhūn ya eṣāṃ bhṛtyām ṛṇadhat sa jīvāt ||6||<BR>
<BR>
(AVŚ_18,1.7a) ko asya veda prathamasyāhnaḥ ka īṃ dadarśa ka iha pra vocat |<BR>
(AVŚ_18,1.7c) bṛhan mitrasya varuṇasya dhāma kad u brava āhano vīcyā nṝn ||7||<BR>
<BR>
(AVŚ_18,1.8a) yamasya mā yamyaṃ kāma āgant samāne yonau sahaśeyyāya |<BR>
(AVŚ_18,1.8c) jāyeva patye tanvaṃ riricyāṃ vi cid vṛheva rathyeva cakrā ||8||<BR>
<BR>
(AVŚ_18,1.9a) na tiṣṭhanti na ni miṣanty ete devānāṃ spaśa iha ye caranti |<BR>
(AVŚ_18,1.9c) anyena mad āhano yāhi tūyaṃ tena vi vṛha rathyeva cakrā ||9||<BR>
<BR>
(AVŚ_18,1.10a) rātrībhir asmā ahabhir daśasyet sūryasya cakṣur muhur un mimīyāt |<BR>
(AVŚ_18,1.10c) divā pṛthivyā mithunā sabandhū yamīr yamasya vivṛhād ajāmi ||10|| {1}<BR>
<BR>
(AVŚ_18,1.11a) ā ghā tā gachān uttarā yugāni yatra jāmayaḥ kṛṇavann ajāmi |<BR>
(AVŚ_18,1.11c) upa barbṛhi vṛṣabhāya bāhum anyam ichasva subhage patiṃ mat ||11||<BR>
(AVŚ_18,1.12a) kiṃ bhrātāsad yad anāthaṃ bhavāti kim u svasā yan nirṛtir nigachāt |<BR>
(AVŚ_18,1.12c) kāmamūtā bahv etad rapāmi tanvā me tanvaṃ saṃ pipṛgdhi ||12||<BR>
<BR>
(AVŚ_18,1.13a) na te nāthaṃ yamy atrāham asmi na te tanūṃ tanvā sam papṛcyām |<BR>
(AVŚ_18,1.13c) anyena mat pramudaḥ kalpayasva na te bhrātā subhage vaṣṭy etat ||13||<BR>
<BR>
(AVŚ_18,1.14a) na vā u te tanūṃ tanvā saṃ pipṛcyāṃ pāpam āhur yaḥ svasāraṃ nigachāt |<BR>
(AVŚ_18,1.14c) asaṃyad etan manaso hṛdo me bhrātā svasuḥ śayane yac chayīya ||14||<BR>
<BR>
(AVŚ_18,1.15a) bato batāsi yama naiva te mano hṛdayaṃ cāvidām ā |<BR>
(AVŚ_18,1.15c) anyā kila tvāṃ kakṣyeva yuktaṃ pari ṣvajātau libujeva vṛkṣam ||15||<BR>
<BR>
(AVŚ_18,1.16a) anyam ū ṣu yamy anya u tvāṃ pari ṣvajātau libujeva vṛkṣam |<BR>
(AVŚ_18,1.16c) tasya vā tvaṃ mana ichā sa vā tavādhā kṛṇuṣva saṃvidaṃ subhadrām ||16||<BR>
<BR>
(AVŚ_18,1.17a) trīṇi chandāṃsi kavayo vi yetire pururūpaṃ darśataṃ viśvacakṣaṇam |<BR>
(AVŚ_18,1.17c) āpo vātā oṣadhayas tāny ekasmin bhuvana ārpitāni ||17||<BR>
(AVŚ_18,1.18a) vṛṣā vṛṣṇe duduhe dohasā divaḥ payāṃsi yahvo aditer adābhyaḥ |<BR>
(AVŚ_18,1.18c) viśvaṃ sa veda varuṇo yathā dhiyā sa yajñiyo yajati yajñiyāṃ ṛtūn ||18||<BR>
<BR>
(AVŚ_18,1.19a) rapad gandharvīr apyā ca yoṣaṇā nadasya nāde pari pātu no manaḥ |<BR>
(AVŚ_18,1.19c) iṣṭasya madhye aditir ni dhātu no bhrātā no jyeṣṭhaḥ prathamo vi vocati ||19||<BR>
<BR>
(AVŚ_18,1.20a) so cit nu bhadrā kṣumatī yaśasvaty uṣā uvāsa manave svarvatī |<BR>
(AVŚ_18,1.20c) yad īm uśantam uśatām anu kratum agniṃ hotāraṃ vidathāya jījanan ||20|| {2}<BR>
<BR>
(AVŚ_18,1.21a) adha tyaṃ drapsaṃ vibhvaṃ vicakṣanaṃ vir ābharad iṣiraḥ śyeno adhvare |<BR>
(AVŚ_18,1.21c) yadī viśo vṛṇate dasmam āryā agniṃ hotāram adha dhīr ajāyata ||21||<BR>
<BR>
(AVŚ_18,1.22a) sadāsi raṇvo yavaseva puṣyate hotrābhir agne manuṣaḥ svadhvaraḥ |<BR>
(AVŚ_18,1.22c) viprasya vā yac chaśamāna ukthyo vājaṃ sasavāṃ upayāsi bhūribhiḥ ||22||<BR>
<BR>
(AVŚ_18,1.23a) ud īraya pitarā jāra ā bhagam iyakṣati haryato hṛtta iṣyati |<BR>
(AVŚ_18,1.23c) vivakti vahniḥ svapasyate makhas taviṣyate asuro vepate matī ||23||<BR>
<BR>
(AVŚ_18,1.24a) yas te agne sumatiṃ marto akhyat sahasaḥ sūno ati sa pra śṛṇve |<BR>
(AVŚ_18,1.24c) iṣaṃ dadhāno vahamāno aśvair ā sa dyumāṃ amavān bhūṣati dyūn ||24||<BR>
<BR>
(AVŚ_18,1.25a) śrudhī no agne sadane sadhasthe yukṣvā ratham amṛtasya dravitnum |<BR>
(AVŚ_18,1.25c) ā no vaha rodasī devaputre mākir devānām apa bhūr iha syāḥ ||25||<BR>
<BR>
(AVŚ_18,1.26a) yad agna eṣā samitir bhavāti devī deveṣu yajatā yajatra |<BR>
(AVŚ_18,1.26c) ratnā ca yad vibhajāsi svadhāvo bhāgaṃ no atra vasumantaṃ vītāt ||26||<BR>
<BR>
(AVŚ_18,1.27a) anv agnir uṣasām agram akhyad anv ahāni prathamo jātavedāḥ |<BR>
(AVŚ_18,1.27c) anu sūrya uṣaso anu raśmīn dyāvāpṛthivī ā viveśa ||27||<BR>
<BR>
(AVŚ_18,1.28a) praty agnir uṣasām agram akhyat praty ahāni prathamo jātavedāḥ |<BR>
(AVŚ_18,1.28c) prati sūryasya purudhā ca raśmīn prati dyāvāpṛthivī ā tatāna ||28||<BR>
<BR>
(AVŚ_18,1.29a) dyāvā ha kṣāmā prathame ṛtenābhiśrāve bhavataḥ satyavācā |<BR>
(AVŚ_18,1.29c) devo yan martān yajathāya kṛṇvant sīdad dhotā pratyaṅ svam asuṃ yan ||29||<BR>
<BR>
(AVŚ_18,1.30a) devo devān paribhūr ṛtena vahā no havyaṃ prathamaś cikitvān |<BR>
(AVŚ_18,1.30c) dhūmaketuḥ samidhā bhāṛjīko mandro hotā nityo vācā yajīyān ||30|| {3}<BR>
(AVŚ_18,1.31a) arcāmi vāṃ vardhāyāpo ghṛtasnū dyāvābhūmī śṛṇutaṃ rodasī me |<BR>
(AVŚ_18,1.31c) ahā yad devā asunītim āyan madhvā no atra pitarā śiśītām ||31||<BR>
<BR>
(AVŚ_18,1.32a) svāvṛg devasyāmṛtaṃ yadī gor ato jātāso dhārayanta urvī |<BR>
(AVŚ_18,1.32c) viśve devā anu tat te yajur gur duhe yad enī divyaṃ ghṛtam vāḥ ||32||<BR>
<BR>
(AVŚ_18,1.33a) kiṃ svin no rājā jagṛhe kad asyāti vrataṃ cakṛmā ko vi veda |<BR>
(AVŚ_18,1.33c) mitras cid dhi ṣmā juhurāṇo devāṃ chloko na yātām api vājo asti ||33||<BR>
<BR>
(AVŚ_18,1.34a) durmantv atrāmṛtasya nāma salakṣmā yad viṣurūpā bhavāti |<BR>
(AVŚ_18,1.34c) yamasya yo manavate sumantv agne tam ṛṣva pāhy aprayuchan ||34||<BR>
<BR>
(AVŚ_18,1.35a) yasmin devā vidathe mādayante vivasvataḥ sadane dhārayante |<BR>
(AVŚ_18,1.35c) sūrye jyotir adadhur māsy aktūn pari dyotaniṃ carato ajasrā ||35||<BR>
<BR>
(AVŚ_18,1.36a) yasmin devā manmani saṃcaranty apīcye na vayam asya vidma |<BR>
(AVŚ_18,1.36c) mitro no atrāditir anāgānt savitā devo varuṇāya vocat ||36||<BR>
<BR>
(AVŚ_18,1.37a) sakhāya ā śiṣāmahe brahmendrāya vajriṇe |<BR>
(AVŚ_18,1.37c) stuṣa ū ṣu nṛtamāya dhṛṣṇave ||37||<BR>
<BR>
(AVŚ_18,1.38a) śavasā hy asi śruto vṛtrahatyena vṛtrahā |<BR>
(AVŚ_18,1.38c) maghair maghono ati śūra dāśasi ||38||<BR>
<BR>
(AVŚ_18,1.39a) stego na kṣām aty eṣi pṛthivīṃ mahī no vātā iha vāntu bhūmau |<BR>
(AVŚ_18,1.39c) mitro no atra varuṇo yujamāno agnir vane na vy asṛṣṭa śokam ||39||<BR>
<BR>
(AVŚ_18,1.40a) stuhi śrutaṃ gartasadaṃ janānāṃ rājānaṃ bhīmam upahatnum ugram |<BR>
(AVŚ_18,1.40c) mṛḍā jaritre rudra stavāno anyam asmat te ni vapantu senyam ||40|| {4}<BR>
<BR>
(AVŚ_18,1.41a) sarasvatīṃ devayanto havante sarasvatīm adhvare tāyamāne |<BR>
(AVŚ_18,1.41c) sarasvatīṃ sukṛto havante sarasvatī dāśuṣe vāryaṃ dāt ||41||<BR>
<BR>
(AVŚ_18,1.42a) sarasvatīṃ pitaro havante dakṣinā yajñam abhinakṣamāṇāḥ |<BR>
(AVŚ_18,1.42c) āsadyāsmin barhiṣi mādayadhvam anamīvā iṣa ā dhehy asme ||42||<BR>
<BR>
(AVŚ_18,1.43a) sarasvati yā sarathaṃ yayāthokthaiḥ svadhābhir devi pitṛbhir madantī |<BR>
(AVŚ_18,1.43c) sahasrārgham iḍo atra bhāgaṃ rāyas poṣaṃ yajamānāya dhehi ||43||<BR>
<BR>
(AVŚ_18,1.44a) ud īratām avara ut parāsa un madhyamāḥ pitaraḥ somyāsaḥ |<BR>
(AVŚ_18,1.44c) asuṃ ya īyur avṛkā ṛtajñās te no 'vantu pitaro haveṣu ||44||<BR>
<BR>
(AVŚ_18,1.45a) āhaṃ pitṝnt suvidatrāṃ avitsi napātaṃ ca vikramaṇaṃ ca viṣṇoḥ |<BR>
(AVŚ_18,1.45c) barhiṣado ye svadhayā sutasya bhajanta pitvas ta ihāgamiṣṭhāḥ ||45||<BR>
<BR>
(AVŚ_18,1.46a) idaṃ pitṛbhyo namo astv adya ye pūrvāso ye aparāsa īyuḥ |<BR>
(AVŚ_18,1.46c) ye pārthive rajasy ā niṣaktā ye vā nūnaṃ suvṛjanāsu dikṣu ||46||<BR>
<BR>
(AVŚ_18,1.47a) mātalī kavyair yamo aṅgirobhir bṛhaspatir ṛkvabhir vāvṛdhānaḥ |<BR>
(AVŚ_18,1.47c) yāṃś ca devā vāvṛdhur ye ca devāṃs te no 'vantu pitaro haveṣu ||47||<BR>
<BR>
(AVŚ_18,1.48a) svāduṣ kilāyaṃ madhumāṃ utāyaṃ tīvraḥ kilāyaṃ rasavāṃ utāyam |<BR>
(AVŚ_18,1.48c) uto nv asya papivāṃsam indraṃ na kaś cana sahata āhaveṣu ||48||<BR>
<BR>
(AVŚ_18,1.49a) pareyivāṃsaṃ pravato mahīr iti bahubhyaḥ panthām anupaspaśānam |<BR>
(AVŚ_18,1.49c) vaivasvataṃ saṃgamanaṃ janānāṃ yamaṃ rājānaṃ haviṣā saparyata ||49||<BR>
<BR>
(AVŚ_18,1.50a) yamo no gātuṃ prathamo viveda naiṣā gavyūtir apabhartavā u |<BR>
(AVŚ_18,1.50c) yatrā naḥ pūrve pitaraḥ paretā enā jajñānāḥ pathyā anu svāḥ ||50|| {5}<BR>
<BR>
(AVŚ_18,1.51a) barhiṣadaḥ pitara ūty arvāg imā vo havyā cakṛmā juṣadhvam |<BR>
(AVŚ_18,1.51c) ta ā gatāvasā śaṃtamenādhā naḥ śaṃ yor arapo dadhāta ||51||<BR>
<BR>
(AVŚ_18,1.52a) ācyā jānu dakṣiṇato niṣadyedaṃ no havir abhi gṛṇantu viśve |<BR>
(AVŚ_18,1.52c) mā hiṃsiṣṭa pitaraḥ kena cin no yad va āgaḥ puruṣatā karāma ||52||<BR>
<BR>
(AVŚ_18,1.53a) tvaṣṭā duhitre vahatuṃ kṛṇoti tenedaṃ viśvaṃ bhuvanaṃ sam eti |<BR>
(AVŚ_18,1.53c) yamasya mātā paryuhyamānā maho jāyā vivasvato nanāśa ||53||<BR>
<BR>
(AVŚ_18,1.54a) prehi prehi pathibhiḥ pūryāṇair yenā te pūrve pitaraḥ paretāḥ |<BR>
(AVŚ_18,1.54c) ubhā rājānau svadhayā madantau yamaṃ paśyāsi varuṇaṃ ca devam ||54||<BR>
<BR>
(AVŚ_18,1.55a) apeta vīta vi ca sarpatāto 'smā etaṃ pitaro lokam akran |<BR>
(AVŚ_18,1.55c) ahobhir adbhir aktubhir vyaktaṃ yamo dadāty avasānam asmai ||55||<BR>
<BR>
(AVŚ_18,1.56a) uśantas tvedhīmahy uśantaḥ sam idhīmahi |<BR>
(AVŚ_18,1.56c) uśann uśata ā vaha pitṝn haviṣe attave ||56||<BR>
<BR>
(AVŚ_18,1.57a) dyumantas tvedhīmahi dyumantaḥ sam idhīmahi |<BR>
(AVŚ_18,1.57c) dyumān dyumata ā vaha pitṝn haviṣe attave ||57||<BR>
<BR>
(AVŚ_18,1.58a) aṅgiraso naḥ pitaro navagvā atharvāṇo bhṛgavaḥ somyāsaḥ |<BR>
(AVŚ_18,1.58c) teṣāṃ vayaṃ sumatau yajñiyānām api bhadre saumanase syāma ||58||<BR>
<BR>
(AVŚ_18,1.59a) aṅgirobhir yajñiyair ā gahīha yama vairūpair iha mādayasva |<BR>
(AVŚ_18,1.59c) vivasvantaṃ huve yaḥ pitā te 'smin barhiṣy ā niṣadya ||59||<BR>
<BR>
(AVŚ_18,1.60a) imaṃ yama prastaram ā hi rohāṅgirobhiḥ pitṛbhiḥ saṃvidānaḥ |<BR>
(AVŚ_18,1.60c) ā tvā mantrāḥ kaviśastā vahantv enā rājan haviṣo mādayasva ||60||<BR>
<BR>
(AVŚ_18,1.61a) ita eta udāruhan divas pṛṣṭhānv āruhan |<BR>
(AVŚ_18,1.61c) pra bhūrjayo yathā pathā dyām aṅgiraso yayuḥ ||61|| {6}<BR>
<BR>
<BR>
<BR>
(AVŚ_18,2.1a) yamāya somaḥ pavate yamāya kriyate haviḥ |<BR>
(AVŚ_18,2.1c) yamaṃ ha yajño gachaty agnidūto araṃkṛtaḥ ||1||<BR>
<BR>
(AVŚ_18,2.2a) yamāya madhumattamaṃ juhotā pra ca tiṣṭhata |<BR>
(AVŚ_18,2.2c) idaṃ nama ṛṣibhyaḥ pūrvajebhyaḥ pūrvebhyaḥ pathikṛdbhyaḥ ||2||<BR>
<BR>
(AVŚ_18,2.3a) yamāya ghṛtavat payo rājñe havir juhotana |<BR>
(AVŚ_18,2.3c) sa no jīveṣv ā yamed dīrgham āyuḥ pra jīvase ||3||<BR>
<BR>
(AVŚ_18,2.4a) mainam agne vi daho mābhi śūśuco māsya tvacaṃ cikṣipo mā śarīram |<BR>
(AVŚ_18,2.4c) śṛtaṃ yadā karasi jātavedo 'them enaṃ pra hiṇutāt pitṝṃr upa ||4||<BR>
<BR>
(AVŚ_18,2.5a) yadā śṛtaṃ kṛṇavo jātavedo 'themam enaṃ pari dattāt pitṛbhyaḥ |<BR>
(AVŚ_18,2.5c) yado gachāty asunītim etām atha devānāṃ vaśanīr bhavāti ||5||<BR>
<BR>
(AVŚ_18,2.6a) trikadrukebhiḥ pavate ṣaḍ urvīr ekam id bṛhat |<BR>
(AVŚ_18,2.6c) triṣṭub gāyatrī chandāṃsi sarvā tā yama ārpitā ||6||<BR>
<BR>
(AVŚ_18,2.7a) sūryaṃ cakṣuṣā gacha vātam ātmanā divaṃ ca gacha pṛthivīṃ ca dharmabhiḥ |<BR>
(AVŚ_18,2.7c) apo vā gacha yadi tatra te hitam oṣadhīṣu prati tiṣṭhā śarīraiḥ ||7||<BR>
<BR>
(AVŚ_18,2.8a) ajo bhāgas tapasas taṃ tapasva taṃ te śocis tapatu taṃ te arciḥ |<BR>
(AVŚ_18,2.8c) yās te śivās tanvo jātavedas tābhir vahainaṃ sukṛtām u lokam ||8||<BR>
<BR>
(AVŚ_18,2.9a) yās te śocayo raṃhayo jātavedo yābhir āpṛṇāsi divam antarikṣam |<BR>
(AVŚ_18,2.9c) ajaṃ yantam anu tāḥ sam ṛṇvatām athetarābhiḥ śivatamābhiḥ śṛtaṃ kṛdhi ||9||<BR>
<BR>
(AVŚ_18,2.10a) ava sṛja punar agne pitṛbhyo yas ta āhutaś carati svadhāvān |<BR>
(AVŚ_18,2.10c) āyur vasāna upa yātu śeṣaḥ saṃ gachatāṃ tanvā suvarcāḥ ||10|| {7}<BR>
<BR>
(AVŚ_18,2.11a) ati drava śvānau sārameyau caturakṣau śabalau sādhunā pathā |<BR>
(AVŚ_18,2.11c) adhā pitṝnt suvidatrāṃ apīhi yamena ye sadhamādaṃ madanti ||11||<BR>
<BR>
(AVŚ_18,2.12a) yau te śvānau yama rakṣitārau caturakṣau pathiṣadī nṛcakṣasā |<BR>
(AVŚ_18,2.12c) tābhyāṃ rājan pari dhehy enaṃ svasty asmā anamīvaṃ ca dhehi ||12||<BR>
<BR>
(AVŚ_18,2.13a) urūṇasāv asutṛpāv udumbalau yamasya dūtau carato janāṃ anu |<BR>
(AVŚ_18,2.13c) tāv asmabhyaṃ dṛśaye sūryāya punar dātām asum adyeha bhadram ||13||<BR>
<BR>
(AVŚ_18,2.14a) soma ekebhyaḥ pavate ghṛtam eka upāsate |<BR>
(AVŚ_18,2.14c) yebhyo madhu pradhāvati tāṃś cid evāpi gachatāt ||14||<BR>
<BR>
(AVŚ_18,2.15a) ye cit pūrva ṛtasātā ṛtajātā ṛtāvṛdhaḥ |<BR>
(AVŚ_18,2.15c) ṛṣīn tapasvato yama tapojāṃ api gachatāt ||15||<BR>
<BR>
(AVŚ_18,2.16a) tapasā ye anādhṛṣyās tapasā ye svar yayuḥ |<BR>
(AVŚ_18,2.16c) tapo ye cakrire mahas tāṃś cid evāpi gachatāt ||16||<BR>
<BR>
(AVŚ_18,2.17a) ye yudhyante pradhaneṣu śūrāso ye svar tanūtyajaḥ |<BR>
(AVŚ_18,2.17c) ye vā sahasradakṣiṇās tāṃ cid evāpi gachatāt ||17||<BR>
<BR>
(AVŚ_18,2.18a) sahasraṇīthāḥ kavayo ye gopāyanti sūryam |<BR>
(AVŚ_18,2.18c) ṛṣīn tapasvato yama tapojāṃ api gachatāt ||18||<BR>
<BR>
(AVŚ_18,2.19a) syonāsmai bhava pṛthivy anṛkṣarā niveśanī |<BR>
(AVŚ_18,2.19c) yachāsmai śarma saprathāḥ ||19||<BR>
<BR>
(AVŚ_18,2.20a) asaṃbādhe pṛthivyā urau loke ni dhīyasva |<BR>
(AVŚ_18,2.20c) svadhā yāś cakṛṣe jīvan tās te santu madhuścutaḥ ||20|| {8}<BR>
<BR>
(AVŚ_18,2.21a) hvayāmi te manasā mana ihemān gṛhām upa jujuṣāṇa ehi |<BR>
(AVŚ_18,2.21c) saṃ gachasva pitṛbhiḥ saṃ yamena syonās tvā vātā upa vāntu śagmāḥ ||21||<BR>
<BR>
(AVŚ_18,2.22a) ut tvā vahantu maruta udavāhā udaprutaḥ |<BR>
(AVŚ_18,2.22c) ajena kṛṇvantaḥ śītaṃ varṣeṇokṣantu bāl iti ||22||<BR>
<BR>
(AVŚ_18,2.23a) ud ahvam āyur āyuṣe kratve dakṣāya jīvase |<BR>
(AVŚ_18,2.23c) svān gachatu te mano adhā pitṝṃr upa drava ||23||<BR>
<BR>
(AVŚ_18,2.24a) mā te mano māsor māṅgānāṃ mā rasasya te |<BR>
(AVŚ_18,2.24c) mā te hāsta tanvaḥ kiṃ caneha ||24||<BR>
<BR>
(AVŚ_18,2.25a) mā tvā vṛkṣaḥ saṃ bādhiṣṭa mā devī pṛthivī mahī |<BR>
(AVŚ_18,2.25c) lokaṃ pitṛṣu vittvaidhasva yamarājasu ||25||<BR>
<BR>
(AVŚ_18,2.26a) yat te aṅgam atihitaṃ parācair apānaḥ prāṇo ya u vā te paretaḥ |<BR>
(AVŚ_18,2.26c) tat te saṃgatya pitaraḥ sanīḍā ghāsād ghāsaṃ punar ā veśayantu ||26||<BR>
<BR>
(AVŚ_18,2.27a) apemaṃ jīvā arudhan gṛhebhyas taṃ nir vahata pari grāmād itaḥ |<BR>
(AVŚ_18,2.27c) mṛtyur yamasyāsīd dūtaḥ pracetā asūn pitṛbhyo gamayāṃ cakāra ||27||<BR>
<BR>
(AVŚ_18,2.28a) ye dasyavaḥ pitṛṣu praviṣṭā jñātimukhā ahutādaś caranti |<BR>
(AVŚ_18,2.28c) parāpuro nipuro ye bharanty agniṣ ṭān asmāt pra dhamāti yajñāt ||28||<BR>
<BR>
(AVŚ_18,2.29a) saṃ viśantv iha pitaraḥ svā naḥ syonaṃ kṛṇvantaḥ pratiranta āyuḥ |<BR>
(AVŚ_18,2.29c) tebhyaḥ śakema haviṣā nakṣamāṇā jyog jīvantaḥ śaradaḥ purūcīḥ ||29||<BR>
<BR>
(AVŚ_18,2.30a) yāṃ te dhenuṃ nipṛṇāmi yam u kṣīra odanam |<BR>
(AVŚ_18,2.30c) tenā janasyāso bhartā yo 'trāsad ajīvanaḥ ||30|| {9}<BR>
<BR>
(AVŚ_18,2.31a) aśvāvatīṃ pra tara yā suśevā rkṣākaṃ vā prataraṃ navīyaḥ |<BR>
(AVŚ_18,2.31c) yas tvā jaghāna vadhyaḥ so astu mā so anyad vidata bhāgadheyam ||31||<BR>
<BR>
(AVŚ_18,2.32a) yamaḥ paro 'varo vivasvān tataḥ paraṃ nāti paśyāmi kiṃ cana |<BR>
(AVŚ_18,2.32c) yame adhvaro adhi me niviṣṭo bhuvo vivasvān anvātatāna ||32||<BR>
<BR>
(AVŚ_18,2.33a) apāgūhann amṛtāṃ martyebhyaḥ kṛtvā savarṇām adadhur vivasvate |<BR>
(AVŚ_18,2.33c) utāśvināv abharad yat tad āsīd ajahād u dvā mithunā saraṇyūḥ ||33||<BR>
<BR>
(AVŚ_18,2.34a) ye nikhātā ye paroptā ye dagdhā ye coddhitāḥ |<BR>
(AVŚ_18,2.34c) sarvāṃs tān agna ā vaha pitṝn haviṣe attave ||34||<BR>
<BR>
(AVŚ_18,2.35a) ye agnidagdhā ye anagnidagdhā madhye divaḥ svadhayā mādayante |<BR>
(AVŚ_18,2.35c) tvaṃ tān vettha yadi te jātavedaḥ svadhayā yajñaṃ svadhitiṃ juṣantām ||35||<BR>
<BR>
(AVŚ_18,2.36a) śaṃ tapa māti tapo agne mā tanvaṃ tapaḥ |<BR>
(AVŚ_18,2.36c) vaṇeṣu śuṣmo astu te pṛthivyām astu yad dharaḥ ||36||<BR>
<BR>
(AVŚ_18,2.37a) dadāmy asmā avasānam etad ya eṣa āgan mama ced abhūd iha |<BR>
(AVŚ_18,2.37c) yamaś cikitvān praty etad āha mamaiṣa rāya upa tiṣṭhatām iha ||37||<BR>
<BR>
(AVŚ_18,2.38a) imāṃ mātrāṃ mimīmahe yathāparaṃ na māsātai |<BR>
(AVŚ_18,2.38c) śate śaratsu no purā ||38||<BR>
<BR>
(AVŚ_18,2.39a) premāṃ mātrāṃ mimīmahe yathāparaṃ na māsātai |<BR>
(AVŚ_18,2.39c) śate śaratsu no purā ||39||<BR>
<BR>
(AVŚ_18,2.40a) apemāṃ mātrāṃ mimīmahe yathāparaṃ na māsātai |<BR>
(AVŚ_18,2.40c) śate śaratsu no purā ||40|| {10}<BR>
<BR>
(AVŚ_18,2.41a) vīmāṃ mātrāṃ mimīmahe yathāparaṃ na māsātai |<BR>
(AVŚ_18,2.41c) śate śaratsu no purā ||41||<BR>
<BR>
(AVŚ_18,2.42a) nir imāṃ mātrāṃ mimīmahe yathāparaṃ na māsātai |<BR>
(AVŚ_18,2.42c) śate śaratsu no purā ||42||<BR>
(AVŚ_18,2.43a) ud imāṃ mātrāṃ mimīmahe yathāparaṃ na māsātai |<BR>
(AVŚ_18,2.43c) śate śaratsu no purā ||43||<BR>
<BR>
(AVŚ_18,2.44a) sam imāṃ mātrāṃ mimīmahe yathāparaṃ na māsātai |<BR>
(AVŚ_18,2.44c) śate śaratsu no purā ||44||<BR>
<BR>
(AVŚ_18,2.45a) amāsi mātrāṃ svar agām āyuṣmān bhūyāsam |<BR>
(AVŚ_18,2.45c) yathāparaṃ na māsātai śate śaratsu no purā ||45||<BR>
(AVŚ_18,2.46a) prāṇo apāno vyāna āyuś cakṣur dṛśaye sūryāya |<BR>
(AVŚ_18,2.46c) aparipareṇa pathā yamarājñaḥ pitṝn gacha ||46||<BR>
<BR>
(AVŚ_18,2.47a) ye agravaḥ śaśamānāḥ pareyur hitvā dveṣāṃsy anapatyavantaḥ |<BR>
(AVŚ_18,2.47c) te dyām udityāvidanta lokaṃ nākasya pṛṣṭhe adhi dīdhyānāḥ ||47||<BR>
<BR>
(AVŚ_18,2.48a) udanvatī dyaur avamā pīlumatīti madhyamā |<BR>
(AVŚ_18,2.48c) tṛtīyā ha pradyaur iti yasyāṃ pitara āsate ||48||<BR>
<BR>
(AVŚ_18,2.49a) ye na pituḥ pitaro ye pitāmahā ya āviviśur urv antarikṣam |<BR>
(AVŚ_18,2.49c) ya ākṣiyanti pṛthivīm uta dyāṃ tebhyaḥ pitṛbhyo namasā vidhema ||49||<BR>
<BR>
(AVŚ_18,2.50a) idam id vā u nāparaṃ divi paśyasi sūryam |<BR>
(AVŚ_18,2.50c) mātā putraṃ yathā sicābhy enaṃ bhūma ūrṇuhi ||50|| {11}<BR>
<BR>
(AVŚ_18,2.51a) idam id vā u nāparaṃ jarasy anyad ito 'param |<BR>
(AVŚ_18,2.51c) jāyā patim iva vāsasābhy enaṃ bhūma ūrṇuhi ||51||<BR>
<BR>
(AVŚ_18,2.52a) abhi tvorṇomi pṛthivyā mātur vastreṇa bhadrayā |<BR>
(AVŚ_18,2.52c) jīveṣu bhadraṃ tan mayi svadhā pitṛṣu sā tvayi ||52||<BR>
<BR>
(AVŚ_18,2.53a) agnīṣomā pathikṛtā syonaṃ devebhyo ratnaṃ dadhathur vi lokam |<BR>
(AVŚ_18,2.53c) upa preṣyantaṃ pūṣaṇaṃ yo vahāty añjoyānaiḥ pathibhis tatra gachatam ||53||<BR>
<BR>
(AVŚ_18,2.54a) pūṣā tvetaś cyāvayatu pra vidvān anaṣṭapaśur bhuvanasya gopāḥ |<BR>
(AVŚ_18,2.54c) sa tvaitebhyaḥ pari dadat pitṛbhyo 'gnir devebhyaḥ suvidatriyebhyaḥ ||54||<BR>
<BR>
(AVŚ_18,2.55a) āyur viśvāyuḥ pari pātu tvā pūṣā tvā pātu prapathe purastāt |<BR>
(AVŚ_18,2.55c) yatrāsate sukṛto yatra ta īyus tatra tvā devaḥ savitā dadhātu ||55||<BR>
<BR>
(AVŚ_18,2.56a) imau yunajmi te vahnī asunītāya voḍhave |<BR>
(AVŚ_18,2.56c) tābhyāṃ yamasya sādanaṃ samitiś cāva gachatāt ||56||<BR>
<BR>
(AVŚ_18,2.57a) etat tvā vāsaḥ prathamaṃ nv āgann apaitad ūha yad ihābibhaḥ purā |<BR>
(AVŚ_18,2.57c) iṣṭāpūrtam anusaṃkrāma vidvān yatra te dattaṃ bahudhā vibandhuṣu ||57||<BR>
<BR>
(AVŚ_18,2.58a) agner varma pari gobhir vyayasva saṃ prorṇuṣva medasā pīvasā ca |<BR>
(AVŚ_18,2.58c) net tvā dhṛṣṇur harasā jarhṛṣāṇo dadhṛg vidhakṣan parīṅkhayātai ||58||<BR>
<BR>
(AVŚ_18,2.59a) daṇḍaṃ hastād ādadāno gatāsoḥ saha śrotreṇa varcasā balena |<BR>
(AVŚ_18,2.59c) atraiva tvam iha vayaṃ suvīrā viśvā mṛdho abhimātīr jayema ||59||<BR>
<BR>
(AVŚ_18,2.60a) dhanur hastād ādadāno mṛtasya saha kṣatreṇa varcasā balena |<BR>
(AVŚ_18,2.60c) samāgṛbhāya vasu bhūri puṣṭam arvāṅ tvam ehy upa jīvalokam ||60|| {12}<BR>
<BR>
<BR>
<BR>
(AVŚ_18,3.1a) iyaṃ nārī patilokaṃ vṛṇānā ni padyata upa tvā martya pretam |<BR>
(AVŚ_18,3.1c) dharmaṃ purāṇam anupālayantī tasyai prajāṃ draviṇaṃ ceha dhehi ||1||<BR>
<BR>
(AVŚ_18,3.2a) ud īrṣva nāry abhi jīvalokaṃ gatāsum etam upa śeṣa ehi |<BR>
(AVŚ_18,3.2c) hastagrābhasya dadhiṣos tavedaṃ patyur janitvam abhi saṃ babhūtha ||2||<BR>
<BR>
(AVŚ_18,3.3a) apaśyaṃ yuvatiṃ nīyamānāṃ jīvāṃ mṛtebhyaḥ pariṇīyamānām |<BR>
(AVŚ_18,3.3c) andhena yat tamasā prāvṛtāsīt prākto apācīm anayaṃ tad enām ||3||<BR>
<BR>
(AVŚ_18,3.4a) prajānaty aghnye jīvalokaṃ devānāṃ panthām anusaṃcarantī |<BR>
(AVŚ_18,3.4c) ayaṃ te gopatis taṃ juṣasva svargaṃ lokam adhi rohayainam ||4||<BR>
<BR>
(AVŚ_18,3.5a) upa dyām upa vetasam avattaro nadīnām |<BR>
(AVŚ_18,3.5c) agne pittam apām asi ||5||<BR>
<BR>
(AVŚ_18,3.6a) yaṃ tvam agne samadahas tam u nir vāpaya punaḥ |<BR>
(AVŚ_18,3.6c) kyāmbūr atra rohatu śāṇḍadūrvā vyalkaśā ||6||<BR>
<BR>
(AVŚ_18,3.7a) idaṃ ta ekam pura ū ta ekaṃ tṛtīyena jyotiṣā saṃ viśasva |<BR>
(AVŚ_18,3.7c) saṃveśane tanvā cārur edhi priyo devānāṃ parame sadhasthe ||7||<BR>
<BR>
(AVŚ_18,3.8a) ut tiṣṭha prehi pra dravaukaḥ kṛṇuṣva salile sadhasthe |<BR>
(AVŚ_18,3.8c) tatra tvaṃ pitṛbhiḥ saṃvidānaḥ saṃ somena madasva saṃ svadhābhiḥ ||8||<BR>
<BR>
(AVŚ_18,3.9a) pra cyavasva tanvaṃ saṃ bharasva mā te gātrā vi hāyi mo śarīram |<BR>
(AVŚ_18,3.9c) mano niviṣṭam anusaṃviśasva yatra bhūmer juṣase tatra gacha ||9||<BR>
<BR>
(AVŚ_18,3.10a) varcasā māṃ pitaraḥ somyāso añjantu devā madhunā ghṛtena |<BR>
(AVŚ_18,3.10c) cakṣuṣe mā prataraṃ tārayanto jarase mā jaradaṣṭiṃ vardhantu ||10|| {13}<BR>
<BR>
(AVŚ_18,3.11a) varcasā māṃ sam anaktv agnir medhāṃ me viṣṇur ny anaktv āsan |<BR>
(AVŚ_18,3.11c) rayiṃ me viśve ni yachantu devāḥ syonā māpaḥ pavanaiḥ punantu ||11||<BR>
<BR>
(AVŚ_18,3.12a) mitrāvaruṇā pari mām adhātām ādityā mā svaravo vardhayantu |<BR>
(AVŚ_18,3.12c) varco ma indro ny anaktu hastayor jaradaṣṭiṃ mā savitā kṛṇotu ||12||<BR>
<BR>
(AVŚ_18,3.13a) yo mamāra prathamo martyānāṃ yaḥ preyāya prathamo lokam etam |<BR>
(AVŚ_18,3.13c) vaivasvataṃ saṃgamanaṃ janānāṃ yamaṃ rājānaṃ haviṣā saparyata ||13||<BR>
<BR>
(AVŚ_18,3.14a) parā yāta pitara ā ca yātāyaṃ vo yajño madhunā samaktaḥ |<BR>
(AVŚ_18,3.14c) datto asmabhyaṃ draviṇeha bhadraṃ rayiṃ ca naḥ sarvavīraṃ dadhāta ||14||<BR>
<BR>
(AVŚ_18,3.15a) kaṇvaḥ kakṣīvān purumīḍho agastyaḥ śyāvāśvaḥ sobhary arcanānāḥ |<BR>
(AVŚ_18,3.15c) viśvāmitro 'yaṃ jamadagnir atrir avantu naḥ kaśyapo vāmadevaḥ ||15||<BR>
<BR>
(AVŚ_18,3.16a) viśvāmitra jamadagne vasiṣṭha bharadvāja gotama vāmadeva |<BR>
(AVŚ_18,3.16c) śardir no atrir agrabhīn namobhiḥ susaṃśāsaḥ pitaro mṛḍatā naḥ ||16||<BR>
<BR>
(AVŚ_18,3.17a) kasye mṛjānā ati yanti ripram āyur dadhānāḥ prataraṃ navīyaḥ |<BR>
(AVŚ_18,3.17c) āpyāyamānāḥ prajayā dhanenādha syāma surabhayo gṛheṣu ||17||<BR>
<BR>
(AVŚ_18,3.18a) añjate vy añjate sam añjate kratuṃ rihanti madhunābhy añjate |<BR>
(AVŚ_18,3.18c) sindhor ucchvāse patayantam ukṣaṇaṃ hiraṇyapāvāḥ paśum āsu gṛhnate ||18||<BR>
<BR>
(AVŚ_18,3.19a) yad vo mudraṃ pitaraḥ somyaṃ ca teno sacadhvaṃ svayaśaso hi bhūta |<BR>
(AVŚ_18,3.19c) te arvāṇaḥ kavaya ā śṛṇota suvidatrā vidathe huyamānāḥ ||19||<BR>
<BR>
(AVŚ_18,3.20a) ye atrayo aṅgiraso navagvā iṣṭāvanto rātiṣāco dadhānāḥ |<BR>
(AVŚ_18,3.20c) dakṣiṇāvantaḥ sukṛto ya u sthāsadyāsmin barhiṣi mādayadhvam ||20|| {14}<BR>
<BR>
(AVŚ_18,3.21a) adhā yathā naḥ pitaraḥ parāsaḥ pratnāso agna ṛtam āśaśānāḥ |<BR>
(AVŚ_18,3.21c) śucīd ayan dīdhyata ukthaśasaḥ kṣāmā bhindanto aruṇīr apa vran ||21||<BR>
<BR>
(AVŚ_18,3.22a) sukarmānaḥ suruco devayanto ayo na devā janimā dhamantaḥ |<BR>
(AVŚ_18,3.22c) śucanto agniṃ vāvṛdhanta indram urvīm gavyāṃ pariṣadaṃ no akran ||22||<BR>
<BR>
(AVŚ_18,3.23a) ā yūtheva kṣumati paśvo akhyad devānāṃ janimānty ugraḥ |<BR>
(AVŚ_18,3.23c) martāsaś cid urvaśīr akṛpran vṛdhe cid arya uparasyāyoḥ ||23||<BR>
<BR>
(AVŚ_18,3.24a) akarma te svapaso abhūma ṛtam avasrann uṣaso vibhātīḥ |<BR>
(AVŚ_18,3.24c) viśvaṃ tad bhadraṃ yad avanti devā bṛhad vadema vidathe suvīrāḥ ||24||<BR>
<BR>
(AVŚ_18,3.25a) indro mā marutvān prācyā diśaḥ pātu bāhucyutā pṛthivī dyām ivopari |<BR>
(AVŚ_18,3.25c) lokakṛtaḥ pathikṛto yajāmahe ye devānāṃ hutabhāgā iha stha ||25||<BR>
<BR>
(AVŚ_18,3.26a) dhātā mā nirṛtyā dakṣiṇāyā diśaḥ pātu bāhucyutā pṛthivī dyāṃ ivopari |<BR>
(AVŚ_18,3.26c) lokakṛtaḥ pathikṛto yajāmahe ye devānāṃ hutabhāgā iha stha ||26||<BR>
<BR>
(AVŚ_18,3.27a) aditir mādityaiḥ pratīcyā diśaḥ pātu bāhucyutā pṛthivī dyām ivopari |<BR>
(AVŚ_18,3.27c) lokakṛtaḥ pathikṛto yajāmahe ye devānāṃ hutabhāgā iha stha ||27||<BR>
<BR>
(AVŚ_18,3.28a) somo mā viśvair devair udīcyā diśaḥ pātu bāhucyutā pṛthivī dyām ivopari |<BR>
(AVŚ_18,3.28c) lokakṛtaḥ pathikṛto yajāmahe ye devānāṃ hutabhāgā iha stha ||28||<BR>
<BR>
(AVŚ_18,3.29a) dhartā ha tvā dharuṇo dhārayātā ūrdhvaṃ bhānuṃ savitā dyām ivopari |<BR>
(AVŚ_18,3.29c) lokakṛtaḥ pathikṛto yajāmahe ye devānāṃ hutabhāgā iha stha ||29||<BR>
<BR>
(AVŚ_18,3.30a) prācyāṃ tvā diśi purā samvṛtaḥ svadhāyām ā dadhāmi bāhucyutā pṛthivī dyām ivopari |<BR>
(AVŚ_18,3.30c) lokakṛtaḥ pathikṛto yajāmahe ye devānāṃ hutabhāgā iha stha ||30|| {15}<BR>
<BR>
(AVŚ_18,3.31a) dakṣiṇāyāṃ tvā diśi purā samvṛtaḥ svadhāyām ā dadhāmi bāhucyutā pṛthivī dyām ivopari |<BR>
(AVŚ_18,3.31c) lokakṛtaḥ pathikṛto yajāmahe ye devānāṃ hutabhāgā iha stha ||31||<BR>
<BR>
(AVŚ_18,3.32a) pratīcyāṃ tvā diśi purā saṃvṛtaḥ svadhāyām ā dadhāmi bāhucyutā pṛthivī dyām ivopari |<BR>
(AVŚ_18,3.32c) lokakṛtaḥ pathikṛto yajāmahe ye devānāṃ hutabhāgā iha stha ||32||<BR>
<BR>
(AVŚ_18,3.33a) udīcyāṃ tvā diśi purā samvṛtaḥ svadhāyām ā dadhāmi bāhucyutā pṛthivī dyām ivopari |<BR>
(AVŚ_18,3.33c) lokakṛtaḥ pathikṛto yajāmahe ye devānāṃ hutabhāgā iha stha ||33||<BR>
<BR>
(AVŚ_18,3.34a) dhruvāyāṃ tvā diśi purā saṃvṛtaḥ svadhāyām ā dadhāmi bāhucyutā pṛthivī dyām ivopari |<BR>
(AVŚ_18,3.34c) lokakṛtaḥ pathikṛto yajāmahe ye devānāṃ hutabhāgā iha stha ||34||<BR>
<BR>
(AVŚ_18,3.35a) ūrdhvāyāṃ tvā diśi purā samvṛtaḥ svadhāyām ā dadhāmi bāhucyutā pṛthivī dyām ivopari |<BR>
(AVŚ_18,3.35c) lokakṛtaḥ pathikṛto yajāmahe ye devānāṃ hutabhāgā iha stha ||35||<BR>
<BR>
(AVŚ_18,3.36a) dhartāsi dharuno 'si vaṃsago 'si ||36||<BR>
<BR>
(AVŚ_18,3.37a) udapūr asi madhupūr asi vātapūr asi ||37||<BR>
<BR>
(AVŚ_18,3.38a) itaś ca māmutaś cāvatāṃ yame iva yatamāne yad aitam |<BR>
(AVŚ_18,3.38c) pra vāṃ bharan mānuṣā devayanto ā sīdatāṃ svam u lokaṃ vidāne ||38||<BR>
<BR>
(AVŚ_18,3.39a) svāsasthe bhavatam indave no yuje vāṃ brahma pūrvyaṃ namobhiḥ |<BR>
(AVŚ_18,3.39c) vi śloka eti pathyeva sūriḥ śṛṇvantu viśve amṛtāsa etat ||39||<BR>
<BR>
(AVŚ_18,3.40a) trīṇi padāni rupo anv arohac catuṣpadīm anv etad vratena |<BR>
(AVŚ_18,3.40c) akṣareṇa prati mimīte arkam ṛtasya nābhāv abhi saṃ punāti ||40|| {16}<BR>
<BR>
(AVŚ_18,3.41a) devebhyaḥ kam avṛṇīta mṛtyuṃ prajāyai kim amṛtaṃ nāvṛṇīta |<BR>
(AVŚ_18,3.41c) bṛhaspatir yajñam atanuta ṛṣiḥ priyāṃ yamas tanvam ā rireca ||41||<BR>
<BR>
(AVŚ_18,3.42a) tvam agna īḍito jātavedo 'vāḍ ḍhavyāni surabhīṇi kṛtvā |<BR>
(AVŚ_18,3.42c) prādāḥ pitṛbhyaḥ svadhayā te akṣann addhi tvaṃ deva prayatā havīṃṣi ||42||<BR>
<BR>
(AVŚ_18,3.43a) āsīnāso aruṇīnām upasthe rayiṃ dhatta dāśuṣe martyāya |<BR>
(AVŚ_18,3.43c) putrebhyaḥ pitaras tasya vasvaḥ pra yachata ta ihorjaṃ dadhāta ||43||<BR>
<BR>
(AVŚ_18,3.44a) agniṣvāttāḥ pitara eha gachata sadaḥsadaḥ sadata supraṇītayaḥ |<BR>
(AVŚ_18,3.44c) atto havīṃṣi prayatāni barhiṣi rayiṃ ca naḥ sarvavīraṃ dadhāta ||44||<BR>
<BR>
(AVŚ_18,3.45a) upahūtā naḥ pitaraḥ somyāso barhiṣyeṣu nidhiṣu priyeṣu |<BR>
(AVŚ_18,3.45c) ta ā gamantu ta iha śruvantv adhi bruvantu te 'vantv asmān ||45||<BR>
<BR>
(AVŚ_18,3.46a) ye naḥ pituḥ pitaro ye pitāmahā anūjahire somapīthaṃ vasiṣṭhāḥ |<BR>
(AVŚ_18,3.46c) tebhir yamaḥ samrarāṇo havīṃṣy uśann uśadbhiḥ pratikāmam attu ||46||<BR>
<BR>
(AVŚ_18,3.47a) ye tātṛṣur devatrā jehamānā hotrāvidaḥ stomataṣṭāso arkaiḥ |<BR>
(AVŚ_18,3.47c) āgne yāhi sahasraṃ devavandaiḥ satyaiḥ kavibhir ṛṣibhir gharmasadbhiḥ ||47||<BR>
<BR>
(AVŚ_18,3.48a) ye satyāso havirado haviṣpā indreṇa devaiḥ sarathaṃ tureṇa |<BR>
(AVŚ_18,3.48c) āgne yāhi suvidatrebhir arvāṅ paraiḥ pūrvair ṛṣibhir gharmasadbhiḥ ||48||<BR>
<BR>
(AVŚ_18,3.49a) upa sarpa mātaraṃ bhūmim etām uruvyacasaṃ pṛthivīṃ suśevām |<BR>
(AVŚ_18,3.49c) ūrṇamradāḥ pṛthivī dakṣiṇāvata eṣā tvā pātu prapathe purastāt ||49||<BR>
<BR>
(AVŚ_18,3.50a) uc chvañcasva pṛthivi mā ni bādhathāḥ sūpāyanāsmai bhava sūpasarpaṇā |<BR>
(AVŚ_18,3.50c) mātā putraṃ yathā sicābhy enaṃ bhūma ūrṇuhi ||50|| {17}<BR>
<BR>
(AVŚ_18,3.51a) ucchvañcamānā pṛthivī su tiṣṭhatu sahasraṃ mita upa hi śrayantām |<BR>
(AVŚ_18,3.51c) te gṛhāso ghṛtaścutaḥ syonā viśvāhāsmai śaraṇāḥ santv atra ||51||<BR>
<BR>
(AVŚ_18,3.52a) ut te stabhnāmi pṛthivīṃ tvat parīmaṃ logaṃ nidadhan mo aham riṣam |<BR>
(AVŚ_18,3.52c) etāṃ sthūṇāṃ pitaro dhārayanti te tatra yamaḥ sādanā te kṛṇotu ||52||<BR>
<BR>
(AVŚ_18,3.53a) imam agne camasaṃ mā vi jihvaraḥ priyo devānām uta somyānām |<BR>
(AVŚ_18,3.53c) ayaṃ yaś camaso devapānas tasmin devā amṛtā mādayantām ||53||<BR>
<BR>
(AVŚ_18,3.54a) atharvā pūrṇam camasam yam indrāyābibhar vājinīvate |<BR>
(AVŚ_18,3.54c) tasmin kṛṇoti sukṛtasya bhakṣaṃ tasmin induḥ pavate viśvadānim ||54||<BR>
<BR>
(AVŚ_18,3.55a) yat te kṛṣṇaḥ śakuna ātutoda pipīlaḥ sarpa uta vā śvāpadaḥ |<BR>
(AVŚ_18,3.55c) agniṣ ṭad viśvād agadaṃ kṛṇotu somaś ca yo brāhmaṇāṃ āviveśa ||55||<BR>
<BR>
(AVŚ_18,3.56a) payasvatīr oṣadhayaḥ payasvan māmakaṃ payaḥ |<BR>
(AVŚ_18,3.56c) apāṃ payaso yat payas tena mā saha śumbhatu ||56||<BR>
<BR>
(AVŚ_18,3.57a) imā nārīr avidhavāḥ supatnīr āñjanena sarpiṣā saṃ spṛśantām |<BR>
(AVŚ_18,3.57c) anaśravo anamīvāḥ suratnā ā rohantu janayo yonim agre ||57||<BR>
<BR>
(AVŚ_18,3.58a) saṃ gachasva pitṛbhiḥ saṃ yameneṣṭāpūrtena parame vyoman |<BR>
(AVŚ_18,3.58c) hitvāvadyaṃ punar astam ehi saṃ gachatāṃ tanvā suvarcāḥ ||58||<BR>
<BR>
(AVŚ_18,3.59a) ye naḥ pituḥ pitaro ye pitāmahā ya āviviśur urv antarikṣam |<BR>
(AVŚ_18,3.59c) tebhyaḥ svarād asunītir no adya vathāvaśaṃ tanvaḥ kalpayāti ||59||<BR>
<BR>
(AVŚ_18,3.60a) śaṃ te nīhāro bhavatu śaṃ te pruṣvāva śīyatām |<BR>
(AVŚ_18,3.60c) śītike śītikāvati hlādike hlādikāvati |<BR>
(AVŚ_18,3.60e) maṇḍūky apsu śaṃ bhuva imaṃ sv agniṃ śamaya ||60|| {18}<BR>
<BR>
(AVŚ_18,3.61a) vivasvān no abhayaṃ kṛṇotu yaḥ sutrāmā jīradānuḥ sudānuḥ |<BR>
(AVŚ_18,3.61c) iheme vīrā bahavo bhavantu gomad aśvavan mayy astu puṣṭam ||61||<BR>
<BR>
(AVŚ_18,3.62a) vivasvān no amṛtatve dadhātu paraitu mṛtyur amṛtaṃ na aitu |<BR>
(AVŚ_18,3.62c) imān rakṣatu puruṣān ā jarimṇo mo sv eṣām asavo yamaṃ guḥ ||62||<BR>
<BR>
(AVŚ_18,3.63a) yo dadhre antarikṣe na mahnā pitṝṇāṃ kaviḥ pramatir matīnām |<BR>
(AVŚ_18,3.63c) tam arcata viśvamitrā havirbhiḥ sa no yamaḥ prataraṃ jīvase dhāt ||63||<BR>
<BR>
(AVŚ_18,3.64a) ā rohata divam uttamām ṛṣayo mā bibhītana |<BR>
(AVŚ_18,3.64c) somapāḥ somapāyina idaṃ vaḥ kriyate havir aganma jvotir uttamam ||64||<BR>
<BR>
(AVŚ_18,3.65a) pra ketunā bṛhatā bhāty agnir ā rodasī vṛṣabho roravīti |<BR>
(AVŚ_18,3.65c) divaś cid antād upamām ud ānaḍ apām upasthe mahiṣo vavardha ||65||<BR>
<BR>
(AVŚ_18,3.66a) nāke suparṇam upa yat patantaṃ hrdā venanto abhyacakṣata tvā |<BR>
(AVŚ_18,3.66c) hiraṇyapakṣaṃ varuṇasya dūtaṃ yamasya yonau śakunaṃ bhuranyum ||66||<BR>
<BR>
(AVŚ_18,3.67a) indra kratuṃ na ā bhara pitā putrebhyo yathā |<BR>
(AVŚ_18,3.67c) śikṣā ṇo asmin puruhūta yāmani jīvā jyotir aśīmahi ||67||<BR>
(AVŚ_18,3.68a) apūpāpihitān kumbhān yāṃs te devā adhārayan |<BR>
(AVŚ_18,3.68c) te te santu svadhāvanto madhumanto ghṛtaścutaḥ ||68||<BR>
<BR>
(AVŚ_18,3.69a) yās te dhānā anukirāmi tilamiśrā svadhāvatīḥ |<BR>
(AVŚ_18,3.69c) tās te santu vibhvīḥ prabhvīs tās te yamo rājānu manyatām ||69||<BR>
<BR>
(AVŚ_18,3.70a) punar dehi vanaspate ya eṣa nihitas tvayi |<BR>
(AVŚ_18,3.70c) yathā yamasya sādana āsātau vidathā vadan ||70||<BR>
<BR>
(AVŚ_18,3.71a) ā rabhasva jātavedas tejasvad dharo astu te |<BR>
(AVŚ_18,3.71c) śarīram asya saṃ dahāthainaṃ dehi sukṛtām u loke ||71||<BR>
(AVŚ_18,3.72a) ye te pūrve parāgatā apare pitaraś ca ye |<BR>
(AVŚ_18,3.72c) tebhyo ghṛtasya kulyaitu śatadhārā vyundatī ||72||<BR>
<BR>
(AVŚ_18,3.73a) etad ā roha vaya unmṛjānaḥ svā iha bṛhad u dīdayante |<BR>
(AVŚ_18,3.73c) abhi prehi madhyato māpa hāsthāḥ pitṝnāṃ lokaṃ prathamo yo atra ||73|| {19}<BR>
<BR>
<BR>
<BR>
(AVŚ_18,4.1a) ā rohata janitrīṃ jātavedasaḥ pitṛyānaiḥ saṃ va ā rohayāmi |<BR>
(AVŚ_18,4.1c) avāḍ ḍhavyeṣito havyavāha ījānaṃ yuktāḥ sukṛtāṃ dhatta loke ||1||<BR>
<BR>
(AVŚ_18,4.2a) devā yajñam ṛtavaḥ kalpayanti haviḥ puroḍāśaṃ sruco yajñāyudhāni |<BR>
(AVŚ_18,4.2c) tebhir yāhi pathibhir devayānair yair ījānāḥ svargaṃ yanti lokam ||2||<BR>
<BR>
(AVŚ_18,4.3a) ṛtasya panthām anu paśya sādhv aṅgirasaḥ sukṛto yena yanti |<BR>
(AVŚ_18,4.3c) tebhir yāhi pathibhiḥ svargaṃ yatrādityā madhu bhakṣayanti tṛtīye nāke adhi vi śrayasva ||3||<BR>
<BR>
(AVŚ_18,4.4a) trayaḥ suparṇā uparasya māyū nākasya pṛṣṭhe adhi viṣṭapi śritāḥ |<BR>
(AVŚ_18,4.4c) svargā lokā amṛtena viṣṭhā iṣam ūrjaṃ yajamānāya duhrām ||4||<BR>
<BR>
(AVŚ_18,4.5a) juhūr dādhāra dyām upabhṛd antarikṣaṃ dhruvā dādhāra pṛthivīṃ pratiṣṭhām |<BR>
(AVŚ_18,4.5c) pratīmāṃ lokā ghṛtapṛṣṭhāḥ svargāḥ kāmaṃkāmaṃ yajamānāya duhrām ||5||<BR>
<BR>
(AVŚ_18,4.6a) dhruva ā roha pṛthivīṃ viśvabhojasam antarikṣam upabhṛd ā kramasva |<BR>
(AVŚ_18,4.6c) juhu dyāṃ gacha yajamānena sākaṃ sruveṇa vatsena diśaḥ prapīnāḥ sarvā dhukṣvāhṛṇyamānaḥ ||6||<BR>
(AVŚ_18,4.7a) tīrthais taranti pravato mahīr iti yajñakṛtaḥ sukṛto yena yanti |<BR>
(AVŚ_18,4.7c) atrādadhur yajamānāya lokaṃ diśo bhūtāni yad akalpayanta ||7||<BR>
<BR>
(AVŚ_18,4.8a) aṅgirasām ayanaṃ pūrvo agnir ādityānām ayanaṃ gārhapatyo dakṣiṇānām ayanaṃ dakṣiṇāgniḥ |<BR>
(AVŚ_18,4.8c) mahimānam agner vihitasya brahmaṇā samaṅgaḥ sarva upa yāhi śagmaḥ ||8||<BR>
<BR>
(AVŚ_18,4.9a) pūrvo agniṣ ṭvā tapatu śaṃ purastāc chaṃ paścāt tapatu gārhapatyaḥ |<BR>
(AVŚ_18,4.9c) dakṣiṇāgniṣ ṭe tapatu śarma varmottarato madhyato antarikṣād diśodiśo agne pari pāhi ghorāt ||9||<BR>
<BR>
(AVŚ_18,4.10a) yūyam agne śaṃtamābhis tanūbhir ījānam abhi lokaṃ svargam |<BR>
(AVŚ_18,4.10c) aśvā bhūtvā pṛṣṭivāho vahātha yatra devaiḥ sadhamādaṃ madanti ||10|| {20}<BR>
<BR>
(AVŚ_18,4.11a) śam agne paścāt tapa śaṃ purastāc cham uttarāc cham adharāt tapainam |<BR>
(AVŚ_18,4.11c) ekas tredhā vihito jātavedaḥ samyag enaṃ dhehi sukṛtām u loke ||11||<BR>
<BR>
(AVŚ_18,4.12a) śam agnayaḥ samiddhā ā rabhantāṃ prājāpatyaṃ medhyaṃ jātavedasaḥ |<BR>
(AVŚ_18,4.12c) śṛtaṃ kṛṇvanta iha māva cikṣipan ||12||<BR>
<BR>
(AVŚ_18,4.13a) yajña eti vitataḥ kalpamāna ījānam abhi lokaṃ svargam |<BR>
(AVŚ_18,4.13c) tam agnayaḥ sarvahutaṃ juṣantāṃ prājāpatyaṃ medhyaṃ jātavedasaḥ ||13||<BR>
<BR>
(AVŚ_18,4.14a) ījānaś citam ārukṣad agniṃ nākasya pṛṣṭhād divam utpatiṣyan |<BR>
(AVŚ_18,4.14c) tasmai pra bhāti nabhaso jyotiṣīmānt svargaḥ panthāḥ sukṛte devayānaḥ ||14||<BR>
<BR>
(AVŚ_18,4.15a) agnir hotādhvaryuṣ ṭe bṛhaspatir indro brahmā dakṣiṇatas te astu |<BR>
(AVŚ_18,4.15c) huto 'yaṃ saṃsthito yajña eti yatra pūrvam ayanaṃ hutānām ||15||<BR>
<BR>
(AVŚ_18,4.16a) apūpavān kṣīravāṃś carur eha sīdatu |<BR>
(AVŚ_18,4.16c) lokakṛtaḥ pathikṛto yajāmahe ye devānāṃ hutabhāgā iha stha ||16||<BR>
<BR>
(AVŚ_18,4.17a) apūpavān dadhivāṃś carur eha sīdatu |<BR>
(AVŚ_18,4.17c) lokakṛtaḥ pathikṛto yajāmahe ye devānāṃ hutabhāgā iha stha ||17||<BR>
<BR>
(AVŚ_18,4.18a) apūpavān drapsavāṃś carur eha sīdatu |<BR>
(AVŚ_18,4.18c) lokakṛtaḥ pathikṛto yajāmahe ye devānāṃ hutabhāgā iha stha ||18||<BR>
<BR>
(AVŚ_18,4.19a) apūpavān ghṛtavāṃś carur eha sīdatu |<BR>
(AVŚ_18,4.19c) lokakṛtaḥ pathikṛto yajāmahe ye devānāṃ hutabhāgā iha stha ||19||<BR>
<BR>
(AVŚ_18,4.20a) apūpavān māṃsavāṃś carur eha sīdatu |<BR>
(AVŚ_18,4.20c) lokakṛtaḥ pathikṛto yajāmahe ye devānāṃ hutabhāgā iha stha ||20|| {21}<BR>
<BR>
(AVŚ_18,4.21a) apūpavān annavāṃś carur eha sīdatu |<BR>
(AVŚ_18,4.21c) lokakṛtaḥ pathikṛto yajāmahe ye devānāṃ hutabhāgā iha stha ||21||<BR>
<BR>
(AVŚ_18,4.22a) apūpavān madhumāṃś carur eha sīdatu |<BR>
(AVŚ_18,4.22c) lokakṛtaḥ pathikṛto yajāmahe ye devānāṃ hutabhāgā iha stha ||22||<BR>
<BR>
(AVŚ_18,4.23a) apūpavān rasavāṃś carur eha sīdatu |<BR>
(AVŚ_18,4.23c) lokakṛtaḥ pathikṛto yajāmahe ye devānāṃ hutabhāgā iha stha ||23||<BR>
<BR>
(AVŚ_18,4.24a) apūpavān apavāṃś carur eha sīdatu |<BR>
(AVŚ_18,4.24c) lokakṛtaḥ pathikṛto yajāmahe ye devānāṃ hutabhāgā iha stha ||24||<BR>
<BR>
(AVŚ_18,4.25a) apūpāpihitān kumbhān yāṃs te devā adhārayan |<BR>
(AVŚ_18,4.25c) te te santu svadhāvanto madhumanto ghṛtaścutaḥ ||25||<BR>
<BR>
(AVŚ_18,4.26a) yās te dhānā anukirāmi tilamiśrāḥ svadhāvatīḥ |<BR>
(AVŚ_18,4.26c) tās te santūdbhvīḥ prabhvīs tās te yamo rājānu manyatām ||26||<BR>
<BR>
(AVŚ_18,4.27a) akṣitiṃ bhūyasīm ||27||<BR>
<BR>
(AVŚ_18,4.28a) drapsaś caskanda pṛthivīm anu dyām imaṃ ca yonim anu yaś ca pūrvaḥ |<BR>
(AVŚ_18,4.28c) samānaṃ yonim anu samcarantaṃ drapsam juhomy anu sapta hotrāḥ ||28||<BR>
<BR>
(AVŚ_18,4.29a) śatadhāraṃ vāyum arkaṃ svarvidaṃ nṛcakṣasas te abhi cakṣate rayim |<BR>
(AVŚ_18,4.29c) ye pṛnanti pra ca yachanti sarvadā te duhrate dakṣiṇāṃ saptamātaram ||29||<BR>
<BR>
(AVŚ_18,4.30a) kośaṃ duhanti kalaśaṃ caturbilam iḍāṃ dhenuṃ madhumatīṃ svastaye |<BR>
(AVŚ_18,4.30c) ūrjaṃ madantīm aditiṃ janeṣv agne mā hiṃsīḥ parame vyoman ||30|| {22}<BR>
<BR>
(AVŚ_18,4.31a) etat te devaḥ savitā vāso dadāti bhartave |<BR>
(AVŚ_18,4.31c) tat tvaṃ yamasya rājye vasānas tārpyaṃ cara ||31||<BR>
<BR>
(AVŚ_18,4.32a) dhānā dhenur abhavad vatso asyās tilo 'bhavat |<BR>
(AVŚ_18,4.32c) tāṃ vai yamasya rājye akṣitām upa jīvati ||32||<BR>
<BR>
(AVŚ_18,4.33a) etās te asau dhenavaḥ kāmadughā bhavantu |<BR>
(AVŚ_18,4.33c) enīḥ śyenīḥ sarūpā virūpās tilavatsā upa tiṣṭhantu tvātra ||33||<BR>
<BR>
(AVŚ_18,4.34a) enīr dhānā hariṇīḥ śyenīr asya kṛṣṇā dhānā rohiṇīr dhenavas te |<BR>
(AVŚ_18,4.34c) tilavatsā ūrjam asmai duhānā viśvāhā santv anapasphurantīḥ ||34||<BR>
<BR>
(AVŚ_18,4.35a) vaiśvānare havir idaṃ juhomi sāhasraṃ śatadhāram utsam |<BR>
(AVŚ_18,4.35c) sa bibharti pitaraṃ pitāmahān prapitāmahān bibharti pinvamānaḥ ||35||<BR>
<BR>
(AVŚ_18,4.36a) sahasradhāraṃ śatadhāram utsam akṣitaṃ vyacyamānaṃ salilasya pṛṣṭhe |<BR>
(AVŚ_18,4.36c) ūrjaṃ duhānam anapasphurantam upāsate pitaraḥ svadhābhiḥ ||36||<BR>
<BR>
(AVŚ_18,4.37a) idaṃ kasāmbu cayanena citaṃ tat sajātā ava paśyateta |<BR>
(AVŚ_18,4.37c) martyo 'yam amṛtatvam eti tasmai gṛhān kṛṇuta yāvatsabandhu ||37||<BR>
<BR>
(AVŚ_18,4.38a) ihaivaidhi dhanasanir ihacitta ihakratuḥ |<BR>
(AVŚ_18,4.38c) ihaidhi vīryavattaro vayodhā aparāhataḥ ||38||<BR>
<BR>
(AVŚ_18,4.39a) putraṃ pautram abhitarpayantīr āpo madhumatīr imāḥ |<BR>
(AVŚ_18,4.39c) svadhāṃ pitṛbhyo amṛtaṃ duhānā āpo devīr ubhayāṃs tarpayantu ||39||<BR>
<BR>
(AVŚ_18,4.40a) āpo agniṃ pra hiṇuta pitṝṃr upemaṃ yajñaṃ pitaro me juṣantām |<BR>
(AVŚ_18,4.40c) āsīnām ūrjam upa ye sacante te no rayiṃ sarvavīraṃ ni yachān ||40|| {23}<BR>
<BR>
(AVŚ_18,4.41a) sam indhate amartyaṃ havyavāhaṃ ghṛtapriyam |<BR>
(AVŚ_18,4.41c) sa veda nihitān nidhīn pitṝn parāvato gatān ||41||<BR>
<BR>
(AVŚ_18,4.42a) yaṃ te manthaṃ yam odananaṃ yan māṃsaṃ nipṛṇāmi te |<BR>
(AVŚ_18,4.42c) te te santu svadhāvanto madhumanto ghṛtaścutaḥ ||42||<BR>
<BR>
(AVŚ_18,4.43a) yās te dhānā anukirāmi tilamiśrāḥ svadhāvatīḥ |<BR>
(AVŚ_18,4.43c) tās te santūdbhvīḥ prabhvīs tās te yamo rājānu manyatām ||43||<BR>
<BR>
(AVŚ_18,4.44a) idaṃ pūrvam aparaṃ niyānaṃ yenā te pūrve pitaraḥ paretāḥ |<BR>
(AVŚ_18,4.44c) purogavā ye abhisāco asya te tvā vahanti sukṛtām u lokam ||44||<BR>
<BR>
(AVŚ_18,4.45a) sarasvatīṃ devayanto havante sarasvatīm adhvare tāyamāne |<BR>
(AVŚ_18,4.45c) sarasvatīṃ sukṛto havante sarasvatī dāśuṣe vāryaṃ dāt ||45||<BR>
<BR>
(AVŚ_18,4.46a) sarasvatīṃ pitaro havante dakṣiṇā yajñam abhinakṣamāṇāḥ |<BR>
(AVŚ_18,4.46c) āsadyāsmin barhiṣi mādayadhvam anamīvā iṣa ā dhehy asme ||46||<BR>
<BR>
(AVŚ_18,4.47a) sarasvati yā sarathaṃ yayāthokthaiḥ svadhābhir devi pitṛbhir madantī |<BR>
(AVŚ_18,4.47c) sahasrārgham iḍo atra bhāgaṃ rāyas poṣaṃ yajamānāya dhehi ||47||<BR>
<BR>
(AVŚ_18,4.48a) pṛthivīṃ tvā pṛthivyām ā veśayāmi devo no dhātā pra tirāty āyuḥ |<BR>
(AVŚ_18,4.48c) parāparaitā vasuvid vo astv adhā mṛtāḥ pitṛṣu saṃ bhavantu ||48||<BR>
<BR>
(AVŚ_18,4.49a) ā pra cyavethām apa tan mṛjethāṃ yad vām abhibhā atrocuḥ |<BR>
(AVŚ_18,4.49c) asmād etam aghnyau tad vaśīyo dātuḥ pitṛṣv ihabhojanau mama ||49||<BR>
<BR>
(AVŚ_18,4.50a) eyam agan dakṣiṇā bhadrato nā anena dattā sudughā vayodhāḥ |<BR>
(AVŚ_18,4.50c) yauvane jīvān upapṛñcatī jarā pitṛbhya upasaṃparāṇayād imān ||50|| {24}<BR>
<BR>
(AVŚ_18,4.51a) idaṃ pitṛbhyaḥ pra bharāmi barhir jīvaṃ devebhya uttaraṃ stṛṇāmi |<BR>
(AVŚ_18,4.51c) tad ā roha puruṣa medhyo bhavan prati tvā jānantu pitaraḥ paretam ||51||<BR>
<BR>
(AVŚ_18,4.52a) edaṃ barhir asado medhyo 'bhūḥ prati tvā jānantu pitaraḥ paretam |<BR>
(AVŚ_18,4.52c) yathāparu tanvaṃ saṃ bharasva gātrāṇi te brahmaṇā kalpayāmi ||52||<BR>
<BR>
(AVŚ_18,4.53a) parṇo rājāpidhānaṃ carūṇām ūrjo balaṃ saha ojo na āgan |<BR>
(AVŚ_18,4.53c) āyur jīvebhyo vidadhad dīrghāyutvāya śataśāradāya ||53||<BR>
<BR>
(AVŚ_18,4.54a) ūrjo bhāgo ya imaṃ jajānāśmānnānām ādhipatyaṃ jagāma |<BR>
(AVŚ_18,4.54c) tam arcata viśvamitrā havirbhiḥ sa no yamaḥ prataraṃ jīvase dhāt ||54||<BR>
<BR>
(AVŚ_18,4.55a) yathā yamāya harmyam avapan pañca mānavāḥ |<BR>
(AVŚ_18,4.55c) evā vapāmi harmyaṃ yathā me bhūrayo 'sata ||55||<BR>
<BR>
(AVŚ_18,4.56a) idaṃ hiraṇyaṃ bibhṛhi yat te pitābibhaḥ purā |<BR>
(AVŚ_18,4.56c) svargaṃ yataḥ pitur hastaṃ nir mṛḍḍhi dakṣiṇam ||56||<BR>
<BR>
(AVŚ_18,4.57a) ye ca jīvā ye ca mṛtā ye jātā ye ca yajñiyāḥ |<BR>
(AVŚ_18,4.57c) tebhyo ghṛtasya kulyaitu madhudhārā vyundatī ||57||<BR>
<BR>
(AVŚ_18,4.58a) vṛṣā matīnāṃ pavate vicakṣaṇaḥ sūro ahnāṃ pratarītoṣasāṃ divaḥ |<BR>
(AVŚ_18,4.58c) prāṇaḥ sindhūnāṃ kalaśāṃ acikradad indrasya hārdim āviśan manīṣayā ||58||<BR>
<BR>
(AVŚ_18,4.59a) tveṣas te dhūma ūrṇotu divi ṣaṃ chukra ātataḥ |<BR>
(AVŚ_18,4.59c) sūro na hi dyutā tvaṃ kṛpā pāvaka rocase ||59||<BR>
<BR>
(AVŚ_18,4.60a) pra vā etīndur indrasya niṣkṛtiṃ sakhā sakhyur na pra mināti saṃgiraḥ |<BR>
(AVŚ_18,4.60c) marya iva yoṣāḥ sam arṣase somaḥ kalaśe śatayāmanā pathā ||60|| {25}<BR>
<BR>
(AVŚ_18,4.61a) akṣann amīmadanta hy ava priyāṃ adhūṣata |<BR>
(AVŚ_18,4.61c) astoṣata svabhānavo viprā yaviṣṭhā īmahe ||61||<BR>
<BR>
(AVŚ_18,4.62a) ā yāta pitaraḥ somyāso gambhīraiḥ pathibhiḥ pitṛyāṇaiḥ |<BR>
(AVŚ_18,4.62c) āyur asmabhyaṃ dadhataḥ prajāṃ ca rāyaś ca poṣair abhi naḥ sacadhvam ||62||<BR>
<BR>
(AVŚ_18,4.63a) parā yāta pitaraḥ somyāso gambhīraiḥ pathibhiḥ pūryāṇaiḥ |<BR>
(AVŚ_18,4.63c) adhā māsi punar ā yāta no gṛhān havir attuṃ suprajasaḥ suvīrāḥ ||63||<BR>
<BR>
(AVŚ_18,4.64a) yad vo agnir ajahād ekam aṅgaṃ pitṛlokaṃ gamayaṃ jātavedāḥ |<BR>
(AVŚ_18,4.64c) tad va etat punar ā pyāyayāmi sāṅgāḥ svarge pitaro mādayadhvam ||64||<BR>
<BR>
(AVŚ_18,4.65a) abhūd dūtaḥ prahito jātavedāḥ sāyaṃ nyahna upavandyo nṛbhiḥ |<BR>
(AVŚ_18,4.65c) prādāḥ pitṛbhyaḥ svadhayā te akṣann addhi tvaṃ deva prayatā havīṃṣi ||65||<BR>
<BR>
(AVŚ_18,4.66a) asau hā iha te manaḥ kakutsalam iva jāmayaḥ |<BR>
(AVŚ_18,4.66c) abhy enaṃ bhūma ūrṇuhi ||66||<BR>
<BR>
(AVŚ_18,4.67a) śumbhantāṃ lokāḥ pitṛṣadanāḥ pitṛṣadane tvā loka ā sādayāmi ||67||<BR>
<BR>
(AVŚ_18,4.68a) ye asmākaṃ pitaras teṣāṃ barhir asi ||68||<BR>
<BR>
(AVŚ_18,4.69a) ud uttamaṃ varuṇa pāśam asmad avādhamaṃ śrathāya |<BR>
(AVŚ_18,4.69c) adhā vayam āditya vrate tavānāgaso aditaye syāma ||69||<BR>
<BR>
(AVŚ_18,4.70a) prāsmat pāśān varuṇa muñca sarvān yaiḥ samāme badhyate yair vyāme |<BR>
(AVŚ_18,4.70c) adhā jīvema śaradaṃ śatāni tvayā rājan gupitā rakṣamāṇāḥ ||70|| {26}<BR>
<BR>
(AVŚ_18,4.71a) agnaye kavyavāhanāya svadhā namaḥ ||71||<BR>
<BR>
(AVŚ_18,4.72a) somāya pitṛmate svadhā namaḥ ||72||<BR>
<BR>
(AVŚ_18,4.73a) pitṛbhyaḥ somavadbhyaḥ svadhā namaḥ ||73||<BR>
<BR>
(AVŚ_18,4.74a) yamāya pitṛmate svadhā namaḥ ||74||<BR>
(AVŚ_18,4.75a) etat te pratatāmaha svadhā ye ca tvām anu ||75||<BR>
<BR>
(AVŚ_18,4.76a) etat te tatāmaha svadhā ye ca tvām anu ||76||<BR>
<BR>
(AVŚ_18,4.77a) etat te tata svadhā ||77||<BR>
<BR>
(AVŚ_18,4.78a) svadhā pitṛbhyaḥ pṛthiviṣadbhyaḥ ||78||<BR>
<BR>
(AVŚ_18,4.79a) svadhā pitṛbhyo antarikṣasadbhyaḥ ||79||<BR>
<BR>
(AVŚ_18,4.80a) svadhā pitṛbhyo diviṣadbhyaḥ ||80|| {27}<BR>
<BR>
(AVŚ_18,4.81a) namo vaḥ pitara ūrje namo vaḥ pitaro rasāya ||81||<BR>
<BR>
(AVŚ_18,4.82a) namo vaḥ pitaro bhāmāya namo vaḥ pitaro manyave ||82||<BR>
<BR>
(AVŚ_18,4.83a) namo vaḥ pitaro yad ghoraṃ tasmai namo vaḥ pitaro yat krūraṃ tasmai ||83||<BR>
<BR>
(AVŚ_18,4.84a) namo vaḥ pitaro yac chivaṃ tasmai namo vaḥ pitaro yat syonaṃ tasmai ||84||<BR>
<BR>
(AVŚ_18,4.85a) namo vaḥ pitaraḥ svadhā vaḥ pitaraḥ ||85||<BR>
<BR>
(AVŚ_18,4.86a) ye 'tra pitaraḥ pitaro ye 'tra yūyaṃ stha yuṣmāṃs te 'nu yūyaṃ teṣāṃ śreṣṭhā bhūyāstha ||86||<BR>
<BR>
(AVŚ_18,4.87a) ya iha pitaro jīvā iha vayaṃ smaḥ |<BR>
(AVŚ_18,4.87c) asmāṃs te 'nu vayaṃ teṣāṃ śreṣṭhā bhūyāsma ||87||<BR>
<BR>
(AVŚ_18,4.88a) ā tvāgna idhīmahi dyumantaṃ devājaram |<BR>
(AVŚ_18,4.88c) yad gha sā te panīyasī samid dīdayati dyavi |<BR>
(AVŚ_18,4.88e) iṣaṃ stotṛbhya ā bhara ||88||<BR>
<BR>
(AVŚ_18,4.89a) candramā apsv antar ā suparṇo dhāvate divi |<BR>
(AVŚ_18,4.89c) na vo hiraṇyanemayaḥ padaṃ vindanti vidyuto vittaṃ me asya rodasī ||89|| {28}<BR>
<BR>
<BR>
<BR>
(AVŚ_19,1.1a) saṃsaṃ sravantu nadyaḥ saṃ vātāḥ saṃ patatriṇaḥ |<BR>
(AVŚ_19,1.1c) yajñam imaṃ vardhayatā giraḥ saṃsrāvyeṇa haviṣā juhomi ||1||<BR>
<BR>
(AVŚ_19,1.2a) imaṃ homā yajñam avatemaṃ saṃsrāvaṇā uta yajñam imaṃ vardhayatā giraḥ saṃsrāvyeṇa haviṣā juhomi ||2||<BR>
<BR>
(AVŚ_19,1.3a) rūpaṃrūpaṃ vayovayaḥ saṃrabhyainaṃ pari ṣvaje |<BR>
(AVŚ_19,1.3c) yajñam imaṃ catasraḥ pradiśo vardhayantu saṃsrāvyeṇa haviṣā juhomi ||3||<BR>
<BR>
<BR>
(AVŚ_19,2.1a) śaṃ ta āpo haimavatīḥ śam u te santūtsyāḥ |<BR>
(AVŚ_19,2.1c) śaṃ te saniṣyadā āpaḥ śam u te santu varṣyāḥ ||1||<BR>
<BR>
(AVŚ_19,2.2a) śaṃ ta āpo dhanvanyāḥ śaṃ te santv anūpyāḥ |<BR>
(AVŚ_19,2.2c) śaṃ te khanitrimā āpaḥ śaṃ yāḥ kumbhebhir ābhṛtāḥ ||2||<BR>
<BR>
(AVŚ_19,2.3a) anabhrayaḥ khanamānā viprā gambhīre apasaḥ |<BR>
(AVŚ_19,2.3c) bhiṣagbhyo bhiṣaktarā āpo achā vadāmasi ||3||<BR>
(AVŚ_19,2.4a) apām aha divyānām apāṃ srotasyānām |<BR>
(AVŚ_19,2.4c) apām aha praṇejane 'śvā bhavatha vājinaḥ ||4||<BR>
<BR>
(AVŚ_19,2.5a) tā apaḥ śivā apo 'yakṣmaṃkaraṇīr apaḥ |<BR>
(AVŚ_19,2.5c) yathaiva tṛpyate mayas tās ta ā datta bhesajīḥ ||5||<BR>
<BR>
<BR>
<BR>
(AVŚ_19,3.1a) divas pṛthivyāḥ pary antarikṣād vanaspatibhyo adhy oṣadhībhyaḥ |<BR>
(AVŚ_19,3.1c) yatrayatra vibhṛto jātavedās tata stuto juṣamāṇo na ehi ||1||<BR>
<BR>
(AVŚ_19,3.2a) yas te apsu mahimā yo vaneṣu ya oṣadhīṣu paśuṣv apsv antaḥ |<BR>
(AVŚ_19,3.2c) agne sarvās tanvaḥ saṃ rabhasva tābhir na ehi draviṇodā ajasraḥ ||2||<BR>
<BR>
(AVŚ_19,3.3a) yas te deveṣu mahimā svargo yā te tanuḥ pitṛṣv āviveśa |<BR>
(AVŚ_19,3.3c) puṣṭir yā te manuṣyeṣu paprathe 'gne tayā rayim asmāsu dhehi ||3||<BR>
<BR>
(AVŚ_19,3.4a) śrutkarṇāya kavaye vedyāya vacobhir vākair upa yāmi rātim |<BR>
(AVŚ_19,3.4c) yato bhayam abhayaṃ tan no astv ava devānāṃ yaja heḍo agne ||4||<BR>
<BR>
<BR>
<BR>
(AVŚ_19,4.1a) yām āhutiṃ prathamām atharvā yā jātā yā havyam akṛṇoj jātavedāḥ |<BR>
(AVŚ_19,4.1c) tāṃ ta etāṃ prathamo johavīmi tābhiṣ ṭupto vahatu havyam agnir agnaye svāha ||1||<BR>
<BR>
(AVŚ_19,4.2a) ākūtiṃ devīṃ subhagāṃ puro dadhe cittasya mātā suhavā no astu |<BR>
(AVŚ_19,4.2c) yām āśām emi kevalī sā me astu videyam enāṃ manasi praviṣṭām ||2||<BR>
<BR>
(AVŚ_19,4.3a) ākūtyā no bṛhaspata ākūtyā na upā gahi |<BR>
(AVŚ_19,4.3c) atho bhagasya no dhehy atho naḥ suhavo bhava ||3||<BR>
<BR>
(AVŚ_19,4.4a) bṛhaspatir ma ākūtim āṅgirasaḥ prati jānātu vācam etām |<BR>
(AVŚ_19,4.4c) yasya devā devatāḥ saṃbabhūvuḥ sa supraṇītāḥ kāmo anv etv asmān ||4||<BR>
<BR>
<BR>
<BR>
(AVŚ_19,5.1a) indro rājā jagataś carṣaṇīnām adhi kṣami viṣurūpaṃ yad asti |<BR>
(AVŚ_19,5.1c) tato dadāti dāśuṣe vasūni codad rādha upastutaś cid arvāk ||1||<BR>
<BR>
<BR>
<BR>
(AVŚ_19,6.1a) sahasrabāhuḥ puruṣaḥ sahasrākṣaḥ sahasrapāt |<BR>
(AVŚ_19,6.1c) sa bhūmiṃ viśvato vṛtvāty atiṣṭhad daśāṅgulam ||1||<BR>
<BR>
(AVŚ_19,6.2a) tribhiḥ padbhir dyām arohat pād asyehābhavat punaḥ |<BR>
(AVŚ_19,6.2c) tathā vy akrāmad viṣvaṅ aśanānaśane anu ||2||<BR>
<BR>
(AVŚ_19,6.3a) tāvanto asya mahimānas tato jyāyāṃś ca pūruṣaḥ |<BR>
(AVŚ_19,6.3c) pādo 'sya viśvā bhūtāni tripād asyāmṛtaṃ divi ||3||<BR>
<BR>
(AVŚ_19,6.4a) puruṣa evedaṃ sarvaṃ yad bhūtaṃ yac ca bhāvyam |<BR>
(AVŚ_19,6.4c) utāmṛtatvasyeśvaro yad anyenābhavat saha ||4||<BR>
<BR>
(AVŚ_19,6.5a) yat puruṣaṃ vy adadhuḥ katidhā vy akalpayan |<BR>
(AVŚ_19,6.5c) mukhaṃ kim asya kim bāhū kim ūrū pādā ucyate ||5||<BR>
<BR>
(AVŚ_19,6.6a) brāhmaṇo 'sya mukham āsīd bāhū rājanyo 'bhavat |<BR>
(AVŚ_19,6.6c) madhyaṃ tad asya yad vaiśyaḥ padbhyāṃ śūdro ajāyata ||6||<BR>
<BR>
(AVŚ_19,6.7a) candramā manaso jātaś cakṣoḥ sūryo ajāyata |<BR>
(AVŚ_19,6.7c) mukhād indraś cāgniś ca prāṇād vāyur ajāyata ||7||<BR>
<BR>
(AVŚ_19,6.8a) nābhyā āsīd antarikṣaṃ śīrṣṇo dyauḥ sam avartata |<BR>
(AVŚ_19,6.8c) padbhyāṃ bhūmir diśaḥ śrotrāt tathā lokāṃ akalpayan ||8||<BR>
<BR>
(AVŚ_19,6.9a) virāḍ agre sam abhavad virājo adhi pūruṣaḥ |<BR>
(AVŚ_19,6.9c) sa jāto aty aricyata paścād bhūmim atho puraḥ ||9||<BR>
<BR>
(AVŚ_19,6.10a) yat puruṣeṇa haviṣā devā yajñam atanvata |<BR>
(AVŚ_19,6.10c) vasanto asyāsīd ājyaṃ grīṣma idhmaḥ śarad dhaviḥ ||10||<BR>
<BR>
(AVŚ_19,6.11a) taṃ yajñaṃ prāvṛṣā praukṣan puruṣaṃ jātam agraśaḥ |<BR>
(AVŚ_19,6.11c) tena devā ayajanta sādhyā vasavaś ca ye ||11||<BR>
<BR>
(AVŚ_19,6.12a) tasmād aśvā ajāyanta ye ca ke cobhayādataḥ |<BR>
(AVŚ_19,6.12c) gāvo ha jajñire tasmāt tasmāj jātā ajāvayaḥ ||12||<BR>
<BR>
(AVŚ_19,6.13a) tasmād yajñāt sarvahuta ṛcaḥ sāmāni jajñire |<BR>
(AVŚ_19,6.13c) chando ha jajñire tasmād yajus tasmād ajāyata ||13||<BR>
<BR>
(AVŚ_19,6.14a) tasmād yajñāt sarvahutaḥ saṃbhṛtaṃ pṛṣadājyam |<BR>
(AVŚ_19,6.14c) paśūṃs tāṃś cakre vāyavyān āraṇyā grāmyāś ca ye ||14||<BR>
<BR>
(AVŚ_19,6.15a) saptāsyāsan paridhayas triḥ sapta samidhaḥ kṛtāḥ |<BR>
(AVŚ_19,6.15c) devā yad yajñaṃ tanvānā abadhnan puruṣaṃ paśum ||15||<BR>
<BR>
(AVŚ_19,6.16a) mūrdhno devasya bṛhato aṃśavaḥ sapta saptatīḥ |<BR>
(AVŚ_19,6.16c) rājñaḥ somasyājāyanta jātasya puruṣād adhi ||16||<BR>
<BR>
<BR>
<BR>
(AVŚ_19,7.1a) citrāṇi sākaṃ divi rocanāni sarīsṛpāṇi bhuvane javāni |<BR>
(AVŚ_19,7.1c) turmiśaṃ sumatim ichamāno ahāni gīrbhiḥ saparyāmi nākam ||1||<BR>
<BR>
(AVŚ_19,7.2a) suhavam agne kṛttikā rohiṇī cāstu bhadraṃ mṛgaśiraḥ śam ārdrā |<BR>
(AVŚ_19,7.2c) punarvasū sūnṛtā cāru puṣyo bhānur āśleṣā ayanaṃ maghā me ||2||<BR>
<BR>
(AVŚ_19,7.3a) puṇyaṃ pūrvā phalgunyau cātra hastaś citrā śivā svāti sukho me astu |<BR>
(AVŚ_19,7.3c) rādhe viśākhe suhavānurādhā jyeṣṭhā sunakṣatram ariṣṭa mūlam ||3||<BR>
<BR>
(AVŚ_19,7.4a) annaṃ pūrvā rāsatāṃ me aṣādhā ūrjaṃ devy uttarā ā vahantu |<BR>
(AVŚ_19,7.4c) abhijin me rāsatāṃ puṇyam eva śravaṇaḥ śraviṣṭhāḥ kurvatāṃ supuṣṭim ||4||<BR>
<BR>
(AVŚ_19,7.5a) ā me mahac chatabhiṣag varīya ā me dvayā proṣṭhapadā suśarma |<BR>
(AVŚ_19,7.5c) ā revatī cāśvayujau bhagaṃ ma ā me rayiṃ bharaṇya ā vahantu ||5||<BR>
<BR>
<BR>
<BR>
(AVŚ_19,8.1a) yāni nakṣatrāṇi divy antarikṣe apsu bhūmau yāni nageṣu dikṣu |<BR>
(AVŚ_19,8.1c) prakalpayaṃś candramā yāny eti sarvāṇi mamaitāni śivāni santu ||1||<BR>
<BR>
(AVŚ_19,8.2a) aṣṭāviṃśāni śivāni śagmāni saha yogaṃ bhajantu me |<BR>
(AVŚ_19,8.2c) yogaṃ pra padye kṣemaṃ ca kṣemaṃ pra padye yogaṃ ca namo 'horātrābhyām astu ||2||<BR>
<BR>
(AVŚ_19,8.3a) svastitaṃ me suprātaḥ susāyaṃ sudivaṃ sumṛgaṃ suśakunaṃ me astu |<BR>
(AVŚ_19,8.3c) suhavam agne svasty amartyaṃ gatvā punar āyābhinandan ||3||<BR>
<BR>
(AVŚ_19,8.4a) anuhavaṃ parihavaṃ parivādaṃ parikṣavam |<BR>
(AVŚ_19,8.4c) sarvair me riktakumbhān parā tānt savitaḥ suva ||4||<BR>
<BR>
(AVŚ_19,8.5a) apapāpaṃ parikṣavaṃ puṇyaṃ bhakṣīmahi kṣavam |<BR>
(AVŚ_19,8.5c) śivā te pāpa nāsikāṃ puṇyagaś cābhi mehatām ||5||<BR>
<BR>
(AVŚ_19,8.6a) imā yā brahmaṇas pate viṣucīr vāta īrate |<BR>
(AVŚ_19,8.6c) sadhrīcīr indra tāḥ kṛtvā mahyaṃ śivatamās kṛdhi ||6||<BR>
<BR>
(AVŚ_19,8.7a) svasti no astv abhayaṃ no astu namo 'horatrābhyām astu ||7||<BR>
<BR>
<BR>
<BR>
(AVŚ_19,9.1a) śāntā dyauḥ śāntā pṛthivī śāntam idam urv antarikṣam |<BR>
(AVŚ_19,9.1c) śāntā udanvatīr āpaḥ śāntā naḥ santv oṣadhīḥ ||1||<BR>
<BR>
(AVŚ_19,9.2a) śāntāni pūrvarūpāṇi śāntaṃ no astu kṛtākṛtam |<BR>
(AVŚ_19,9.2c) śāntaṃ bhūtaṃ ca bhavyaṃ ca sarvam eva śam astu naḥ ||2||<BR>
<BR>
(AVŚ_19,9.3a) iyaṃ yā parameṣṭhinī vāg devī brahmasaṃśitā |<BR>
(AVŚ_19,9.3c) yayaiva sasṛje ghoraṃ tayaiva śāntir astu naḥ ||3||<BR>
<BR>
(AVŚ_19,9.4a) idaṃ yat parameṣṭhinaṃ mano vāṃ brahmasaṃśitam |<BR>
(AVŚ_19,9.4c) yenaiva sasṛje ghoraṃ tenaiva śāntir astu naḥ ||4||<BR>
<BR>
(AVŚ_19,9.5a) imāni yāni pañcendriyāni manaḥṣaṣṭhāni me hṛdi brahmaṇā saṃśitāni |<BR>
(AVŚ_19,9.5c) yair eva sasṛje ghoraṃ tair eva śāntir astu naḥ ||5||<BR>
<BR>
(AVŚ_19,9.6a) śaṃ no mitraḥ śaṃ varuṇaḥ śaṃ viṣṇuḥ śaṃ prajāpatiḥ |<BR>
(AVŚ_19,9.6c) śaṃ na indro bṛhaspatiḥ śaṃ no bhavatv aryamā ||6||<BR>
<BR>
(AVŚ_19,9.7a) śaṃ no mitraḥ śaṃ varuṇaḥ śaṃ vivasvāṃ cham antakaḥ |<BR>
(AVŚ_19,9.7c) utpātāḥ pārthivāntarikṣāḥ śaṃ no divicarā grahāḥ ||7||<BR>
<BR>
(AVŚ_19,9.8a) śaṃ no bhūmir vepyamānā śam ulkā nirhataṃ ca yat |<BR>
(AVŚ_19,9.8c) śaṃ gāvo lohitakṣīrāḥ śaṃ bhūmir ava tīryatīḥ ||8||<BR>
<BR>
(AVŚ_19,9.9a) nakṣatram ulkābhihataṃ śam astu naḥ śaṃ no 'bhicārāḥ śam u santu kṛtyāḥ |<BR>
(AVŚ_19,9.9c) śaṃ no nikhātā valgāḥ śam ulkā deśopasargāḥ śam u no bhavantu ||9||<BR>
<BR>
(AVŚ_19,9.10a) śaṃ no grahāś cāndramasāḥ śam ādityaś ca rāhuṇā |<BR>
(AVŚ_19,9.10c) śaṃ no mṛtyur dhūmaketuḥ śaṃ rudrās tigmatejasaḥ ||10||<BR>
<BR>
(AVŚ_19,9.11a) śaṃ rudrāḥ śaṃ vasavaḥ śam ādityāḥ śam agnayaḥ |<BR>
(AVŚ_19,9.11c) śaṃ no maharṣayo devāḥ śaṃ devāḥ śaṃ bṛhaspatiḥ ||11||<BR>
<BR>
(AVŚ_19,9.12a) brahma prajāpatir dhātā lokā vedāḥ saptaṛṣayo 'gnayaḥ |<BR>
(AVŚ_19,9.12c) tair me kṛtaṃ svastyayanam indro me śarma yachatu brahmā me śarma yachatu |<BR>
(AVŚ_19,9.12e) viśve me devāḥ śarma yachantu sarve me devāḥ śarma yachantu ||12||<BR>
<BR>
(AVŚ_19,9.13a) yāni kāni cic chāntāni loke saptaṛṣayo viduḥ |<BR>
(AVŚ_19,9.13c) sarvāṇi śaṃ bhavantu me śaṃ me astv abhayaṃ me astu ||13||<BR>
<BR>
(AVŚ_19,9.14a) pṛthivī śāntir antarikṣaṃ śāntir dyauḥ śāntir āpaḥ śāntir oṣadhayaḥ śāntir vanaspatayaḥ śāntir viśve me devāḥ śāntiḥ sarve me devāḥ śāntiḥ śāntiḥ śāntiḥ śāntibhiḥ |<BR>
(AVŚ_19,9.14c) yad iha ghoraṃ yad iha krūraṃ yad iha pāpaṃ tac chāntaṃ tac chivaṃ sarvam eva śam astu naḥ ||14||<BR>
<BR>
<BR>
<BR>
(AVŚ_19,10.1a) śaṃ na indrāgnī bhavatām avobhiḥ śaṃ na indrāvaruṇā rātahavyā |<BR>
(AVŚ_19,10.1c) śam indrāsomā suvitāya śaṃ yoḥ śaṃ na indrāpūṣaṇā vājasātau ||1||<BR>
<BR>
(AVŚ_19,10.2a) śaṃ no bhagaḥ śam u naḥ śaṃso astu śaṃ naḥ puraṃdhiḥ śam u santu rāyaḥ |<BR>
(AVŚ_19,10.2c) śaṃ naḥ satyasya suyamasya śaṃsaḥ śaṃ no aryamā purujāto astu ||2||<BR>
<BR>
(AVŚ_19,10.3a) śaṃ no dhātā śam u dhartā no astu śaṃ na urūcī bhavatu svadhābhiḥ |<BR>
(AVŚ_19,10.3c) śaṃ rodasī bṛhatī śaṃ no adriḥ śaṃ no devānāṃ suhavāni santu ||3||<BR>
<BR>
(AVŚ_19,10.4a) śaṃ no agnir jyotiranīko astu śaṃ no mitrāvaruṇāv aśvinā śam |<BR>
(AVŚ_19,10.4c) śaṃ naḥ sukṛtāṃ sukṛtāni santu śaṃ na iṣiro abhi vātu vātaḥ ||4||<BR>
<BR>
(AVŚ_19,10.5a) śaṃ no dyāvāpṛthivī pūrvahūtau śam antarikṣaṃ dṛśaye no astu |<BR>
(AVŚ_19,10.5c) śaṃ na oṣadhīr vanino bhavantu śaṃ no rajasas patir astu jiṣṇuḥ ||5||<BR>
<BR>
(AVŚ_19,10.6a) śaṃ na indro vasubhir devo astu śam ādityebhir varuṇaḥ suśaṃsaḥ |<BR>
(AVŚ_19,10.6c) śaṃ no rudro rudrebhir jalāṣaḥ śaṃ nas tvaṣṭā gnābhir iha śṛṇotu ||6||<BR>
<BR>
(AVŚ_19,10.7a) śaṃ naḥ somo bhavatu brahma śaṃ naḥ śaṃ no grāvāṇaḥ śam u santu yajñāḥ |<BR>
(AVŚ_19,10.7c) śaṃ naḥ svarūnāṃ mitayo bhavantu śaṃ naḥ prasvaḥ śam v astu vediḥ ||7||<BR>
<BR>
(AVŚ_19,10.8a) śaṃ naḥ sūrya urucakṣā ud etu śaṃ no bhavantu pradiśaś catasraḥ |<BR>
(AVŚ_19,10.8c) śaṃ naḥ parvatā dhruvayo bhavantu śaṃ naḥ sindhavaḥ śam u santv āpaḥ ||8||<BR>
<BR>
(AVŚ_19,10.9a) śaṃ no aditir bhavatu vratebhiḥ śaṃ no bhavantu marutaḥ svarkāḥ |<BR>
(AVŚ_19,10.9c) śaṃ no viṣṇuḥ śam u pūṣā no astu śaṃ no bhavitraṃ śam v astu vāyuḥ ||9||<BR>
<BR>
(AVŚ_19,10.10a) śaṃ no devaḥ savitā trāyamāṇaḥ śaṃ no bhavantūṣaso vibhātīḥ |<BR>
(AVŚ_19,10.10c) śaṃ naḥ parjanyo bhavatu prajābhyaḥ śaṃ naḥ kṣetrasya patir astu śaṃbhuḥ ||10||<BR>
<BR>
<BR>
<BR>
(AVŚ_19,11.1a) śaṃ naḥ satyasya patayo bhavantu śaṃ no arvantaḥ śam u santu gāvaḥ |<BR>
(AVŚ_19,11.1c) śaṃ na ṛbhavaḥ sukṛtaḥ suhastāḥ śaṃ no bhavatu pitaro haveṣu ||1||<BR>
<BR>
(AVŚ_19,11.2a) śaṃ no devā viśvadevā bhavantu śaṃ sarasvatī saha dhībhir astu |<BR>
(AVŚ_19,11.2c) śam abhiṣācaḥ śam u rātiṣācaḥ śaṃ no divyāḥ pārthivāḥ śaṃ no apyāḥ ||2||<BR>
<BR>
(AVŚ_19,11.3a) śaṃ no aja ekapād devo astu śam ahir budhnyaḥ śaṃ samudraḥ |<BR>
(AVŚ_19,11.3c) śaṃ no apāṃ napāt perur astu śaṃ naḥ pṛṣṇir bhavatu devagopā ||3||<BR>
<BR>
(AVŚ_19,11.4a) ādityā rudrā vasavo juṣantām idaṃ brahma kriyamāṇaṃ navīyaḥ |<BR>
(AVŚ_19,11.4c) sṛṇvantu no divyāḥ pārthivāso gojātā uta ye yajñiyāsaḥ ||4||<BR>
<BR>
(AVŚ_19,11.5a) ye devānām ṛtvijo yajñiyāso manor yajatrā amṛtā ṛtajñāḥ |<BR>
(AVŚ_19,11.5c) te no rāsantām urugāyam adya yūyaṃ pāta svastibhiḥ sadā naḥ ||5||<BR>
<BR>
(AVŚ_19,11.6a) tad astu mitrāvaruṇā tad agne śaṃ yor asmabhyam idam astu śastam |<BR>
(AVŚ_19,11.6c) aśīmahi gādham uta pratiṣṭhāṃ namo dive bṛhate sādanāya ||6||<BR>
<BR>
<BR>
<BR>
(AVŚ_19,12.1a) uṣā apa svasus tamaḥ saṃ vartayati vartaniṃ sujātatā |<BR>
(AVŚ_19,12.1c) ayā vājaṃ devahitaṃ sanema madema śatahimāḥ suvīrāḥ ||1||<BR>
<BR>
<BR>
<BR>
(AVŚ_19,13.1a) indrasya bāhū sthavirau vṛṣāṇau citrā imā vṛṣabhau pārayiṣṇū |<BR>
(AVŚ_19,13.1c) tau yokṣe prathamo yoga āgate yābhyāṃ jitam asurāṇāṃ svar yat ||1||<BR>
<BR>
(AVŚ_19,13.2a) āśuḥ śiśāno vṛṣabho na bhīmo ghanāghanaḥ kṣobhaṇaś carṣaṇīnām |<BR>
(AVŚ_19,13.2c) saṃkrandano 'nimiṣa ekavīraḥ śataṃ senā ajayat sākam indraḥ ||2||<BR>
<BR>
(AVŚ_19,13.3a) saṃkrandanenānimiṣeṇa jiṣṇunāyodhyena duścyavanena dhṛṣṇunā |<BR>
(AVŚ_19,13.3c) tad indreṇa jayata tat sahadhvaṃ yudho nara iṣuhastena vṛṣṇā ||3||<BR>
<BR>
(AVŚ_19,13.4a) sa iṣuhastaiḥ sa niṣaṅgibhir vaśī saṃsraṣṭā sa yudha indro gaṇena |<BR>
(AVŚ_19,13.4c) saṃsṛṣṭajit somapā bāhuśardhy ugradhanvā pratihitābhir astā ||4||<BR>
(AVŚ_19,13.5a) balavijñāyaḥ sthaviraḥ pravīraḥ sahasvān vājī sahamāna ugraḥ |<BR>
(AVŚ_19,13.5c) abhivīro abhiṣatvā sahojij jaitram indra ratham ā tiṣṭha govidam ||5||<BR>
<BR>
(AVŚ_19,13.6a) imaṃ vīram anu harṣadhvam ugram indraṃ sakhāyo anu saṃ rabhadhvam |<BR>
(AVŚ_19,13.6c) grāmajitaṃ gojitaṃ vajrabāhuṃ jayantam ajma pramṛṇantam ojasā ||6||<BR>
<BR>
(AVŚ_19,13.7a) abhi gotrāṇi sahasā gāhamāno 'dāya ugraḥ śatamanyur indraḥ |<BR>
(AVŚ_19,13.7c) duścyavanaḥ pṛtanāṣāḍ ayodhyo 'smākaṃ senā avatu pra yutsu ||7||<BR>
<BR>
(AVŚ_19,13.8a) bṛhaspate pari dīyā rathena rakṣohāmitrāṃ apabādhamānaḥ |<BR>
(AVŚ_19,13.8c) prabhañjaṃ chatrūn pramṛṇann amitrān asmākam edhy avitā tanūnām ||8||<BR>
<BR>
(AVŚ_19,13.9a) indra eṣāṃ netā bṛhaspatir dakṣiṇā yajñaḥ pura etu somaḥ |<BR>
(AVŚ_19,13.9c) devasenānām abhibhañjatīnāṃ jayantīnāṃ maruto yantu madhye ||9||<BR>
<BR>
(AVŚ_19,13.10a) indrasya vṛṣṇo varuṇasya rājña ādityānāṃ marutāṃ śardha ugram |<BR>
(AVŚ_19,13.10c) mahāmanasāṃ bhuvanacyavānāṃ ghoṣo devānāṃ jayatām ud asthāt ||10||<BR>
<BR>
(AVŚ_19,13.11a) asmākam indraḥ samṛteṣu dhvajeṣv asmākaṃ yā iṣavas tā jayantu |<BR>
(AVŚ_19,13.11c) asmākaṃ vīrā uttare bhavantv asmān devāso 'vatā haveṣu ||11||<BR>
<BR>
<BR>
<BR>
(AVŚ_19,14.1a) idam ucchreyo 'vasānam āgāṃ śive me dyāvāpṛthivī abhūtām |<BR>
(AVŚ_19,14.1c) asapatnāḥ pradiśo me bhavantu na vai tvā dviṣmo abhayaṃ no astu ||1||<BR>
<BR>
<BR>
<BR>
(AVŚ_19,15.1a) yata indra bhayāmahe tato no abhayaṃ kṛdhi |<BR>
(AVŚ_19,15.1c) maghavaṃ chagdhi tava tvaṃ na ūtibhir vi dviṣo vi mṛdho jahi ||1||<BR>
<BR>
(AVŚ_19,15.2a) indraṃ vayam anūrādhaṃ havāmahe 'nu rādhyāsma dvipadā catuṣpadā |<BR>
(AVŚ_19,15.2c) mā naḥ senā araruṣīr upa gur viṣūcir indra druho vi nāśaya ||2||<BR>
<BR>
(AVŚ_19,15.3a) indras trātota vṛtrahā parasphāno vareṇyaḥ |<BR>
(AVŚ_19,15.3c) sa rakṣitā caramataḥ sa madhyataḥ sa paścāt sa purastān no astu ||3||<BR>
<BR>
(AVŚ_19,15.4a) uruṃ no lokam anu neṣi vidvānt svar yaj jyotir abhayaṃ svasti |<BR>
(AVŚ_19,15.4c) ugrā ta indra sthavirasya bāhū upa kṣayema śaraṇā bṛhantā ||4||<BR>
<BR>
(AVŚ_19,15.5a) abhayaṃ naḥ karaty antarikṣam abhayaṃ dyāvāpṛthivī ubhe ime |<BR>
(AVŚ_19,15.5c) abhayaṃ paścād abhayaṃ purastād uttarād adharād abhayaṃ no astu ||5||<BR>
<BR>
(AVŚ_19,15.6a) abhayaṃ mitrād abhayam amitrād abhayaṃ jñātād abhayaṃ puro yaḥ |<BR>
(AVŚ_19,15.6c) abhayaṃ naktam abhayaṃ divā naḥ sarvā āśā mama mitraṃ bhavantu ||6||<BR>
<BR>
<BR>
<BR>
(AVŚ_19,16.1a) asapatnaṃ purastāt paścān no abhayaṃ kṛtam |<BR>
(AVŚ_19,16.1c) savitā mā dakṣiṇata uttarān mā śacīpatiḥ ||1||<BR>
<BR>
(AVŚ_19,16.2a) divo mādityā rakṣatu bhūmyā rakṣantv agnayaḥ |<BR>
(AVŚ_19,16.2c) indrāgnī rakṣatāṃ mā purastād aśvināv abhitaḥ śarma yachatām |<BR>
(AVŚ_19,16.2e) tiraścīn aghnyā rakṣatu jātavedā bhūtakṛto me sarvataḥ santu varma ||2||<BR>
<BR>
<BR>
<BR>
(AVŚ_19,17.1a) agnir mā pātu vasubhiḥ purastāt tasmin krame tasmiṃ chraye tāṃ puraṃ praimi |<BR>
(AVŚ_19,17.1c) sa mā rakṣatu sa mā gopāyatu tasmā ātmānaṃ pari dade svāhā ||1||<BR>
<BR>
(AVŚ_19,17.2a) vāyur māntarikṣeṇaitasyā diśaḥ pātu tasmin krame tasmiṃ chraye tāṃ puraṃ praimi |<BR>
(AVŚ_19,17.2c) sa mā rakṣatu sa mā gopāyatu tasmā ātmānaṃ pari dade svāhā ||2||<BR>
<BR>
(AVŚ_19,17.3a) somo mā rudrair dakṣiṇāyā diśaḥ pātu tasmin krame tasmiṃ chraye tāṃ puraṃ praimi |<BR>
(AVŚ_19,17.3c) sa mā rakṣatu sa mā gopāyatu tasmā ātmānaṃ pari dade svāhā ||3||<BR>
<BR>
(AVŚ_19,17.4a) varuṇo mādityair etasyā diśaḥ pātu tasmin krame tasmiṃ chraye tāṃ puraṃ praimi |<BR>
(AVŚ_19,17.4c) sa mā rakṣatu sa mā gopāyatu tasmā ātmānam pari dade svāhā ||4||<BR>
<BR>
(AVŚ_19,17.5a) sūryo mā dyāvāpṛthivībhyāṃ pratīcyā diśaḥ pātu tasmin krame tasmiṃ chraye tāṃ puraṃ praimi |<BR>
(AVŚ_19,17.5c) sa mā rakṣatu sa mā gopāyatu tasmā ātmānaṃ pari dade svāhā ||5||<BR>
<BR>
(AVŚ_19,17.6a) āpo mauṣadhīmatīr etasyā diśaḥ pāntu tāsu krame tāsu śraye tāṃ puraṃ praimi |<BR>
(AVŚ_19,17.6c) tā mā rakṣantu tā mā gopāyantu tābhya ātmānaṃ pari dade svāhā ||6||<BR>
<BR>
(AVŚ_19,17.7a) viśvakarmā mā saptaṛṣibhir udīcyā diśaḥ pātu tasmin krame tasmiṃ chraye tāṃ puraṃ praimi |<BR>
(AVŚ_19,17.7c) sa mā rakṣatu sa mā gopāyatu tasmā ātmānaṃ pari dade svāhā ||7||<BR>
<BR>
(AVŚ_19,17.8a) indro mā marutvān etasyā diśaḥ pātu tasmin krame tasmiṃ chraye tāṃ puraṃ praimi |<BR>
(AVŚ_19,17.8c) sa mā rakṣatu sa mā gopāyatu tasmā ātmānaṃ pari dade svāhā ||8||<BR>
<BR>
(AVŚ_19,17.9a) prajāpatir mā prajananavānt saha pratiṣṭhayā dhruvāyā diśaḥ pātu tasmin krame tasmiṃ chraye tāṃ puraṃ praimi |<BR>
(AVŚ_19,17.9c) sa mā rakṣatu sa mā gopāyatu tasmā ātmānaṃ pari dade svāhā ||9||<BR>
(AVŚ_19,17.10a) bṛhaspatir mā viśvair devair ūrdhvāyā diśaḥ pātu tasmin krame tasmiṃ chraye tāṃ puraṃ praimi |<BR>
(AVŚ_19,17.10c) sa mā rakṣatu sa mā gopāyatu tasmā ātmānaṃ pari dade svāhā ||10||<BR>
<BR>
<BR>
<BR>
(AVŚ_19,18.1a) agniṃ te vasuvantam ṛchantu |<BR>
(AVŚ_19,18.1c) ye māghāyavaḥ prācyā diśo 'bhidāsān ||1||<BR>
<BR>
(AVŚ_19,18.2a) vāyuṃ te 'ntarikṣavantam ṛchantu |<BR>
(AVŚ_19,18.2c) ye māghāyava etasyā diśo 'bhidāsān ||2||<BR>
<BR>
(AVŚ_19,18.3a) somaṃ te rudravantam ṛchantu |<BR>
(AVŚ_19,18.3c) ye māghāyavo dakṣiṇāyā diśo 'bhidāsān ||3||<BR>
<BR>
(AVŚ_19,18.4a) varuṇaṃ ta ādityavantam ṛchantu |<BR>
(AVŚ_19,18.4c) ye māghāyava etasyā diśo 'bhidāsān ||4||<BR>
<BR>
(AVŚ_19,18.5a) sūryaṃ te dyāvāpṛthivīvantam ṛchantu |<BR>
(AVŚ_19,18.5c) ye māghāyava pratīcyā diśo 'bhidāsān ||5||<BR>
<BR>
(AVŚ_19,18.6a) apas ta oṣadhīmatīr ṛchantu |<BR>
(AVŚ_19,18.6c) ye māghāyava etasyā diśo 'bhidāsān ||6||<BR>
<BR>
(AVŚ_19,18.7a) viśvakarmāṇaṃ te saptaṛṣivantam ṛchantu |<BR>
(AVŚ_19,18.7c) ye māghāyava udīcyā diśo 'bhidāsān ||7||<BR>
<BR>
(AVŚ_19,18.8a) indraṃ te marutvantam ṛchantu |<BR>
(AVŚ_19,18.8c) ye māghāyava etasyā diśo 'bhidāsān ||8||<BR>
<BR>
(AVŚ_19,18.9a) prajāpatiṃ te prajananavantam ṛchantu |<BR>
(AVŚ_19,18.9c) ye māghāyavo dhruvāyā diśo 'bhidāsān ||9||<BR>
<BR>
(AVŚ_19,18.10a) bṛhaspatiṃ te viśvadevavantam ṛchantu |<BR>
(AVŚ_19,18.10c) ye māghāyava ūrdhvāyā diśo 'bhidāsān ||10||<BR>
<BR>
<BR>
<BR>
(AVŚ_19,19.1a) mitraḥ pṛthivyod akrāmat tāṃ puraṃ pra ṇayāmi vaḥ |<BR>
(AVŚ_19,19.1c) tām ā viśata tāṃ pra viśata sā vaḥ śarma ca varma ca yachatu ||1||<BR>
<BR>
(AVŚ_19,19.2a) vāyur antarikṣeṇod akrāmat tāṃ puraṃ pra ṇayāmi vaḥ |<BR>
(AVŚ_19,19.2c) tām ā viśata tāṃ pra viśata sā vaḥ śarma ca varma ca yachatu ||2||<BR>
<BR>
(AVŚ_19,19.3a) sūryo divod akrāmat tāṃ puraṃ pra ṇayāmi vaḥ |<BR>
(AVŚ_19,19.3c) tām ā viśata tāṃ pra viśata sā vaḥ śarma ca varma ca yachatu ||3||<BR>
<BR>
(AVŚ_19,19.4a) candramā nakṣatrair ud akrāmat tāṃ puraṃ pra ṇayāmi vaḥ |<BR>
(AVŚ_19,19.4c) tām ā viśata tāṃ pra viśata sā vaḥ śarma ca varma ca yachatu ||4||<BR>
<BR>
(AVŚ_19,19.5a) soma oṣadhībhir ud akrāmat tāṃ puraṃ pra ṇayāmi vaḥ |<BR>
(AVŚ_19,19.5c) tām ā viśata tāṃ pra viśata sā vaḥ śarma ca varma ca yachatu ||5||<BR>
<BR>
(AVŚ_19,19.6a) yajño dakṣiṇābhir ud akrāmat tāṃ puraṃ pra ṇayāmi vaḥ |<BR>
(AVŚ_19,19.6c) tām ā viśata tāṃ pra viśata sā vaḥ śarma ca varma ca yachatu ||6||<BR>
<BR>
(AVŚ_19,19.7a) samudro nadībhir ud akrāmat tāṃ puraṃ pra ṇayāmi vaḥ |<BR>
(AVŚ_19,19.7c) tām ā viśata tāṃ pra viśata sā vaḥ śarma ca varma ca yachatu ||7||<BR>
<BR>
(AVŚ_19,19.8a) brahma brahmacāribhir ud akrāmat tāṃ puraṃ pra ṇayāmi vaḥ |<BR>
(AVŚ_19,19.8c) tām ā viśata tāṃ pra viśata sā vaḥ śarma ca varma ca yachatu ||8||<BR>
<BR>
(AVŚ_19,19.9a) indro vīryeṇod akrāmat tāṃ puraṃ pra ṇayāmi vaḥ |<BR>
(AVŚ_19,19.9c) tām ā viśata tāṃ pra viśata sā vaḥ śarma ca varma ca yachatu ||9||<BR>
<BR>
(AVŚ_19,19.10a) devā amṛtenod akrāmaṃs tāṃ puraṃ pra ṇayāmi vaḥ |<BR>
(AVŚ_19,19.10c) tām ā viśata tāṃ pra viśata sā vaḥ śarma ca varma ca yachatu ||10||<BR>
<BR>
(AVŚ_19,19.11a) prajāpatiḥ prajābhir ud akrāmat tāṃ puraṃ pra ṇayāmi vaḥ |<BR>
(AVŚ_19,19.11c) tām ā viśata tāṃ pra viśata sā vaḥ śarma ca varma ca yachatu ||11||<BR>
<BR>
<BR>
<BR>
(AVŚ_19,20.1a) apa nyadhuḥ pauruṣeyaṃ vadhaṃ yam indrāgnī dhātā savitā bṛhaspatiḥ |<BR>
(AVŚ_19,20.1c) somo rājā varuṇo aśvinā yamaḥ pūṣāsmān pari pātu mṛtyoḥ ||1||<BR>
<BR>
(AVŚ_19,20.2a) yāni cakāra bhuvanasya yas patiḥ prajāpatir mātariśvā prajābhyaḥ |<BR>
(AVŚ_19,20.2c) pradiśo yāni vasate diśaś ca tāni me varmāṇi bahulāni santu ||2||<BR>
<BR>
(AVŚ_19,20.3a) yat te tanūṣv anahyanta devā dyurājayo dehinaḥ |<BR>
(AVŚ_19,20.3c) indro yac cakre varma tad asmān pātu viśvataḥ ||3||<BR>
<BR>
(AVŚ_19,20.4a) varma me dyāvāpṛthivī varmāhar varma sūryaḥ |<BR>
(AVŚ_19,20.4c) varma me viśve devāḥ kran mā mā prāpat pratīcikā ||4||<BR>
<BR>
<BR>
<BR>
(AVŚ_19,21.1a) gāyatry uṣṇig anuṣṭub bṛhatī paṅktis triṣṭub jagatyai ||1||<BR>
<BR>
<BR>
<BR>
(AVŚ_19,22.1a) āṅgirasānām ādyaiḥ pañcānuvākaiḥ svāhā ||1||<BR>
<BR>
(AVŚ_19,22.2a) ṣaṣṭhāya svāhā ||2||<BR>
<BR>
(AVŚ_19,22.3a) saptamāṣṭamābhyāṃ svāhā ||3||<BR>
<BR>
(AVŚ_19,22.4a) nīlanakhebhyaḥ svāhā ||4||<BR>
<BR>
(AVŚ_19,22.5a) haritebhyaḥ svāhā ||5||<BR>
<BR>
(AVŚ_19,22.6a) kṣudrebhyaḥ svāhā ||6||<BR>
<BR>
(AVŚ_19,22.7a) paryāyikebhyaḥ svāhā ||7||<BR>
<BR>
(AVŚ_19,22.8a) prathamebhyaḥ śaṅkhebhyaḥ svāhā ||8||<BR>
<BR>
(AVŚ_19,22.9a) dvitīyebhyaḥ śaṅkhebhyaḥ svāhā ||9||<BR>
<BR>
(AVŚ_19,22.10a) tṛtīyebhyaḥ śaṅkhebhyaḥ svāhā ||10||<BR>
<BR>
(AVŚ_19,22.11a) upottamebhyaḥ svāhā ||11||<BR>
<BR>
(AVŚ_19,22.12a) uttamebhyaḥ svāhā ||12||<BR>
<BR>
(AVŚ_19,22.13a) uttarebhyaḥ svāhā ||13||<BR>
<BR>
(AVŚ_19,22.14a) ṛṣibhyaḥ svāhā ||14||<BR>
<BR>
(AVŚ_19,22.15a) śikhibhyaḥ svāhā ||15||<BR>
<BR>
(AVŚ_19,22.16a) gaṇebhyaḥ svāhā ||16||<BR>
<BR>
(AVŚ_19,22.17a) mahāgaṇebhyaḥ svāhā ||17||<BR>
<BR>
(AVŚ_19,22.18a) sarvebhyo 'ṅgirobhyo vidagaṇebhyaḥ svāhā ||18||<BR>
<BR>
(AVŚ_19,22.19a) pṛthaksahasrābhyāṃ svāhā ||19||<BR>
<BR>
(AVŚ_19,22.20a) brahmaṇe svāhā ||20||<BR>
<BR>
(AVŚ_19,22.21a) brahmajyeṣṭhā sambhṛtā viryāṇi brahmāgre jyeṣṭhaṃ divam ā tatāna |<BR>
(AVŚ_19,22.21c) bhūtānāṃ brahmā prathamota jajñe tenārhati brahmaṇā spardhituṃ kaḥ ||21||<BR>
<BR>
<BR>
<BR>
(AVŚ_19,23.1a) ātharvaṇānāṃ caturṛcebhyaḥ svāhā ||1||<BR>
<BR>
(AVŚ_19,23.2a) pañcarcebhyaḥ svāhā ||2||<BR>
<BR>
(AVŚ_19,23.3a) ṣaḷṛcebhyaḥ svāhā ||3||<BR>
<BR>
(AVŚ_19,23.4a) saptarcebhyaḥ svāhā ||4||<BR>
<BR>
(AVŚ_19,23.5a) aṣṭarcebhyaḥ svāhā ||5||<BR>
<BR>
(AVŚ_19,23.6a) navarcebhyaḥ svāhā ||6||<BR>
<BR>
(AVŚ_19,23.7a) daśarcebhyaḥ svāhā ||7||<BR>
<BR>
(AVŚ_19,23.8a) ekādaśarcebhyaḥ svāhā ||8||<BR>
<BR>
(AVŚ_19,23.9a) dvādaśarcebhyaḥ svāhā ||9||<BR>
<BR>
(AVŚ_19,23.10a) trayodaśarcebhyaḥ svāhā ||10||<BR>
<BR>
(AVŚ_19,23.11a) caturdaśarcebhyaḥ svāhā ||11||<BR>
<BR>
(AVŚ_19,23.12a) pañcadaśarcebhyaḥ svāhā ||12||<BR>
<BR>
(AVŚ_19,23.13a) ṣoḍaśarcebhyaḥ svāhā ||13||<BR>
<BR>
(AVŚ_19,23.14a) saptadaśarcebhyaḥ svāhā ||14||<BR>
<BR>
(AVŚ_19,23.15a) aṣṭādaśarcebhyaḥ svāhā ||15||<BR>
<BR>
(AVŚ_19,23.16a) ekonaviṃśatiḥ svāhā ||16||<BR>
<BR>
(AVŚ_19,23.17a) viṃśatiḥ svāhā ||17||<BR>
<BR>
(AVŚ_19,23.18a) mahatkāṇḍāya svāhā ||18||<BR>
<BR>
(AVŚ_19,23.19a) tṛcebhyaḥ svāhā ||19||<BR>
<BR>
(AVŚ_19,23.20a) ekarcebhyaḥ svāhā ||20||<BR>
<BR>
(AVŚ_19,23.21a) kṣudrebhyaḥ svāhā ||21||<BR>
<BR>
(AVŚ_19,23.22a) ekānṛcebhyaḥ svāhā ||22||<BR>
<BR>
(AVŚ_19,23.23a) rohitebhyaḥ svāhā ||23||<BR>
<BR>
(AVŚ_19,23.24a) sūryābhyāṃ svāhā ||24||<BR>
(AVŚ_19,23.25a) vrātyābhyāṃ svāhā ||25||<BR>
<BR>
(AVŚ_19,23.26a) prājāpatyābhyāṃ svāhā ||26||<BR>
<BR>
(AVŚ_19,23.27a) viṣāsahyai svāhā ||27||<BR>
<BR>
(AVŚ_19,23.28a) maṅgalikebhyaḥ svāhā ||28||<BR>
<BR>
(AVŚ_19,23.29a) brahmaṇe svāhā ||29||<BR>
(AVŚ_19,23.30a) brahmajyeṣṭhā saṃbhṛtā vīryāṇi brahmāgre jyeṣṭhaṃ divam ā tatāna |<BR>
(AVŚ_19,23.30c) bhūtānāṃ brahmā prathamota jajñe tenārhati brahmaṇā spardhituṃ kaḥ ||30||<BR>
<BR>
<BR>
(AVŚ_19,24.1a) yena devaṃ savitāraṃ pari devā adhārayan |<BR>
(AVŚ_19,24.1c) tenemaṃ brahmaṇas pate pari rāṣṭrāya dhattana ||1||<BR>
<BR>
(AVŚ_19,24.2a) parīmam indram āyuṣe mahe kṣatrāya dhattana |<BR>
(AVŚ_19,24.2c) yathainaṃ jarase nayāj jyok kṣatre 'dhi jāgarat ||2||<BR>
<BR>
(AVŚ_19,24.3a) parīmam indram āyuṣe mahe śrotrāya dhattana |<BR>
(AVŚ_19,24.3c) yathainaṃ jarase nayāj jyok śrotre 'dhi jāgarat ||3||<BR>
<BR>
(AVŚ_19,24.4a) pari dhatta dhatta no varcasemaṃ jarāmṛtyuṃ kṛṇuta dīrgham āyuḥ |<BR>
(AVŚ_19,24.4c) bṛhaspatiḥ prāyachad vāsa etat somāya rājñe paridhātavā u ||4||<BR>
(AVŚ_19,24.5a) jarāṃ su gacha pari dhatsva vāso bhavā gṛṣṭīnām abhiśastipā u |<BR>
(AVŚ_19,24.5c) śataṃ ca jīva śaradaḥ purūcī rāyaś ca poṣam upasaṃvyayasva ||5||<BR>
<BR>
(AVŚ_19,24.6a) parīdaṃ vāso adhithāḥ svastaye 'bhūr vāpīnām abhiśastipā u |<BR>
(AVŚ_19,24.6c) śataṃ ca jīva śaradaḥ purūcīr vasūni cārur vi bhajāsi jīvan ||6||<BR>
<BR>
(AVŚ_19,24.7a) yogeyoge tavastaraṃ vājevāje havāmahe |<BR>
(AVŚ_19,24.7c) sakhāya indram ūtaye ||7||<BR>
<BR>
(AVŚ_19,24.8a) hiraṇyavarṇo ajaraḥ suvīro jarāmṛtyuḥ prajayā saṃ viśasva |<BR>
(AVŚ_19,24.8c) tad agnir āha tad u soma āha bṛhaspatiḥ savitā tad indraḥ ||8||<BR>
<BR>
<BR>
<BR>
(AVŚ_19,25.1a) aśrāntasya tvā manasā yunajmi prathamasya ca |<BR>
(AVŚ_19,25.1c) utkūlam udvaho bhavoduhya prati dhāvatāt ||1||<BR>
<BR>
<BR>
(AVŚ_19,26.1a) agneḥ prajātaṃ pari yad dhiraṇyam amṛtaṃ dadhre adhi martyeṣu |<BR>
(AVŚ_19,26.1c) ya enad veda sa id enam arhati jarāmṛtyur bhavati yo bibharti ||1||<BR>
<BR>
(AVŚ_19,26.2a) yad dhiraṇyaṃ sūryeṇa suvarṇam prajāvanto manavaḥ pūrva īṣire |<BR>
(AVŚ_19,26.2c) tat tvā candraṃ varcasā saṃ sṛjaty āyuṣmān bhavati yo bibharti ||2||<BR>
<BR>
(AVŚ_19,26.3a) āyuṣe tvā varcase tvaujase ca balāya ca |<BR>
(AVŚ_19,26.3c) yathā hiraṇyatejasā vibhāsāsi janāṃ anu ||3||<BR>
<BR>
(AVŚ_19,26.4a) yad veda rājā varuṇo veda devo bṛhaspatiḥ |<BR>
(AVŚ_19,26.4c) indro yad vṛtrahā veda tat ta āyuṣyaṃ bhuvat tat te varcasyaṃ bhuvat ||4||<BR>
<BR>
<BR>
(AVŚ_19,27.1a) gobhiṣ ṭvā pātv ṛṣabho vṛṣā tvā pātu vājibhiḥ |<BR>
(AVŚ_19,27.1c) vāyuṣ ṭvā brahmaṇā pātv indras tvā pātv indriyaiḥ ||1||<BR>
<BR>
(AVŚ_19,27.2a) somas tvā pātv oṣadhībhir nakṣatraiḥ pātu sūryaḥ |<BR>
(AVŚ_19,27.2c) mādbhyas tvā candro vṛtrahā vātaḥ prāṇena rakṣatu ||2||<BR>
<BR>
(AVŚ_19,27.3a) tisro divas tisraḥ pṛthivīs trīṇy antarikṣāṇi caturaḥ samudrān |<BR>
(AVŚ_19,27.3c) trivṛtaṃ stomaṃ trivṛta āpa āhus tās tvā rakṣantu trivṛtā trivṛdbhiḥ ||3||<BR>
<BR>
(AVŚ_19,27.4a) trīn nākāṃs trīn samudrāṃs trīn bradhnāṃs trīn vaiṣṭapān |<BR>
(AVŚ_19,27.4c) trīn mātariśvanas trīnt sūryān goptṝn kalpayāmi te ||4||<BR>
<BR>
(AVŚ_19,27.5a) ghṛtena tvā sam ukṣāmy agne ājyena vardhayan |<BR>
(AVŚ_19,27.5c) agneś candrasya sūryasya mā prāṇaṃ māyino dabhan ||5||<BR>
<BR>
(AVŚ_19,27.6a) mā vaḥ prāṇaṃ mā vo 'pānaṃ mā haro māyino dabhan |<BR>
(AVŚ_19,27.6c) bhrājanto viśvavedaso devā daivyena dhāvata ||6||<BR>
<BR>
(AVŚ_19,27.7a) prāṇenāgniṃ saṃ sṛjati vātaḥ prāṇena saṃhitaḥ |<BR>
(AVŚ_19,27.7c) prāṇena viśvatomukhaṃ sūryaṃ devā ajanayan ||7||<BR>
<BR>
(AVŚ_19,27.8a) āyuṣāyuḥkṛtāṃ jīvāyuṣmān jīva mā mṛthāḥ |<BR>
(AVŚ_19,27.8c) prāṇenātmanvatām jīva mā mṛtyor ud agā vaśam ||8||<BR>
<BR>
(AVŚ_19,27.9a) devānāṃ nihitaṃ nidhiṃ yam indro 'nvavindat pathibhir devayānaiḥ |<BR>
(AVŚ_19,27.9c) āpo hiraṇyaṃ jugupus trivṛdbhis tās tvā rakṣantu trivṛtā trivṛdbhiḥ ||9||<BR>
<BR>
(AVŚ_19,27.10a) trayastriṃśad devatās trīṇi ca vīryāṇi priyāyamāṇā jugupur apsv antaḥ |<BR>
(AVŚ_19,27.10c) asmiṃś candre adhi yad dhiraṇyaṃ tenāyaṃ kṛṇavad vīryāṇi ||10||<BR>
<BR>
(AVŚ_19,27.11a) ye devā divy ekādaśa stha te devāso havir idaṃ juṣadhvam ||11||<BR>
<BR>
(AVŚ_19,27.12a) ye devā antarikṣa ekādaśa stha te devāso havir idaṃ juṣadhvam ||12||<BR>
<BR>
(AVŚ_19,27.13a) ye devā pṛthivyām ekādaśa stha te devāso havir idaṃ juṣadhvam ||13||<BR>
<BR>
(AVŚ_19,27.14a) asapatnaṃ purastāt paścān no abhayaṃ kṛtam |<BR>
(AVŚ_19,27.14c) savitā mā dakṣiṇata uttarān mā śacīpatiḥ ||14||<BR>
<BR>
(AVŚ_19,27.15a) divo mādityā rakṣantu bhūmyā rakṣantv agnayaḥ |<BR>
(AVŚ_19,27.15c) indrāgnī rakṣatāṃ mā purastād aśvināv abhitaḥ śarma yachatām |<BR>
(AVŚ_19,27.15e) tiraścīn aghnyā rakṣatu jātavedā bhūtakṛto me sarvataḥ santu varma ||15||<BR>
<BR>
<BR>
<BR>
(AVŚ_19,28.1a) imaṃ badhnāmi te maṇiṃ dīrghāyutvāya tejase |<BR>
(AVŚ_19,28.1c) darbhaṃ sapatnadambhanaṃ dviṣatas tapanaṃ hṛdaḥ ||1||<BR>
<BR>
(AVŚ_19,28.2a) dviṣatas tāpayan hṛdaḥ śatrūṇāṃ tāpayan manaḥ |<BR>
(AVŚ_19,28.2c) durhārdaḥ sarvāṃs tvaṃ darbha gharma ivābhīnt saṃtāpayan ||2||<BR>
<BR>
(AVŚ_19,28.3a) gharma ivābhitapan darbha dviṣato nitapan maṇe |<BR>
(AVŚ_19,28.3c) hṛdaḥ sapatnānāṃ bhinddhīndra iva virujaṃ balam ||3||<BR>
<BR>
(AVŚ_19,28.4a) bhinddhi darbha sapatnānāṃ hṛdayaṃ dviṣatāṃ maṇe |<BR>
(AVŚ_19,28.4c) udyan tvacam iva bhūmyāḥ śira eṣāṃ vi pātaya ||4||<BR>
<BR>
(AVŚ_19,28.5a) bhinddhi darbha sapatnān me bhinddhi me pṛtanāyataḥ |<BR>
(AVŚ_19,28.5c) bhinddhi me sarvān durhārdo bhinddhi me dviṣato maṇe ||5||<BR>
<BR>
(AVŚ_19,28.6a) chinddhi darbha sapatnān me chinddhi me pṛtanāyataḥ |<BR>
(AVŚ_19,28.6c) chinddhi me sarvān durhārdo chinddhi me dviṣato maṇe ||6||<BR>
<BR>
(AVŚ_19,28.7a) vṛśca darbha sapatnān me vṛśca me pṛtanāyataḥ |<BR>
(AVŚ_19,28.7c) vṛśca me sarvān durhārdo vṛśca me dviṣato maṇe ||7||<BR>
<BR>
(AVŚ_19,28.8a) kṛnta darbha sapatnān me kṛnta me pṛtanāyataḥ |<BR>
(AVŚ_19,28.8c) kṛnta me sarvān durhārdo kṛnta me dviṣato maṇe ||8||<BR>
<BR>
(AVŚ_19,28.9a) piṃśa darbha sapatnān me piṃśa me pṛtanāyataḥ |<BR>
(AVŚ_19,28.9c) piṃśa me sarvān durhārdo piṃśa me dviṣato maṇe ||9||<BR>
<BR>
(AVŚ_19,28.10a) vidhya darbha sapatnān me vidhya me pṛtanāyataḥ |<BR>
(AVŚ_19,28.10c) vidhya me sarvān durhārdo vidhya me dviṣato maṇe ||10||<BR>
<BR>
<BR>
<BR>
(AVŚ_19,29.1a) nikṣa darbha sapatnān me nikṣa me pṛtanāyataḥ |<BR>
(AVŚ_19,29.1c) nikṣa me sarvān durhārdo nikṣa me dviṣato maṇe ||1||<BR>
<BR>
(AVŚ_19,29.2a) tṛnddhi darbha sapatnān me tṛnddhi me pṛtanāyataḥ |<BR>
(AVŚ_19,29.2c) tṛnddhi me sarvān durhārdo tṛnddhi me dviṣato maṇe ||2||<BR>
<BR>
(AVŚ_19,29.3a) runddhi darbha sapatnān me runddhi me pṛtanāyataḥ |<BR>
(AVŚ_19,29.3c) runddhi me sarvān durhārdo runddhi me dviṣato maṇe ||3||<BR>
<BR>
(AVŚ_19,29.4a) mṛṇa darbha sapatnān me mṛṇa me pṛtanāyataḥ |<BR>
(AVŚ_19,29.4c) mṛṇa me sarvān durhārdo mṛṇa me dviṣato maṇe ||4||<BR>
<BR>
(AVŚ_19,29.5a) mantha darbha sapatnān me mantha me pṛtanāyataḥ |<BR>
(AVŚ_19,29.5c) mantha me sarvān durhārdo mantha me dviṣato maṇe ||5||<BR>
<BR>
(AVŚ_19,29.6a) piṇḍḍhi darbha sapatnān me piṇḍḍhi me pṛtanāyataḥ |<BR>
(AVŚ_19,29.6c) piṇḍḍhi me sarvān durhārdo piṇḍḍhi me dviṣato maṇe ||6||<BR>
<BR>
(AVŚ_19,29.7a) oṣa darbha sapatnān me oṣa me pṛtanāyataḥ |<BR>
(AVŚ_19,29.7c) oṣa me sarvān durhārdo oṣa me dviṣato maṇe ||7||<BR>
<BR>
(AVŚ_19,29.8a) daha darbha sapatnān me daha me pṛtanāyataḥ |<BR>
(AVŚ_19,29.8c) daha me sarvān durhārdo daha me dviṣato maṇe ||8||<BR>
<BR>
(AVŚ_19,29.9a) jahi darbha sapatnān me jahi me pṛtanāyataḥ |<BR>
(AVŚ_19,29.9c) jahi me sarvān durhārdo jahi me dviṣato maṇe ||9||<BR>
<BR>
<BR>
<BR>
(AVŚ_19,30.1a) yat te darbha jarāmṛtyu śataṃ varmasu varma te |<BR>
(AVŚ_19,30.1c) tenemaṃ varmiṇaṃ kṛtvā sapatnāṃ jahi vīryaiḥ ||1||<BR>
<BR>
(AVŚ_19,30.2a) śataṃ te darbha varmāṇi sahasraṃ vīryāṇi te |<BR>
(AVŚ_19,30.2c) tam asmai viśve tvāṃ devā jarase bhartavā aduḥ ||2||<BR>
<BR>
(AVŚ_19,30.3a) tvām āhur devavarma tvāṃ darbha brahmaṇas patim |<BR>
(AVŚ_19,30.3c) tvām indrasyāhur varma tvaṃ rāṣṭrāṇi rakṣasi ||3||<BR>
<BR>
(AVŚ_19,30.4a) sapatnakṣayaṇaṃ darbha dviṣatas tapanaṃ hṛdaḥ |<BR>
(AVŚ_19,30.4c) maṇiṃ kṣatrasya vardhanaṃ tanūpānaṃ kṛṇomi te ||4||<BR>
<BR>
(AVŚ_19,30.5a) yat samudro abhyakrandat parjanyo vidyutā saha |<BR>
(AVŚ_19,30.5c) tato hiranyayo bindus tato darbho ajāyata ||5||<BR>
<BR>
<BR>
<BR>
(AVŚ_19,31.1a) audumbareṇa maṇinā puṣṭikāmāya vedhasā |<BR>
(AVŚ_19,31.1c) paśūṇāṃ sarveṣāṃ sphātiṃ goṣṭhe me savitā karat ||1||<BR>
<BR>
(AVŚ_19,31.2a) yo no agnir gārhapatyaḥ paśūnām adhipā asat |<BR>
(AVŚ_19,31.2c) audumbaro vṛṣā maṇiḥ saṃ mā sṛjatu puṣṭyā ||2||<BR>
<BR>
(AVŚ_19,31.3a) karīṣiṇīṃ phalavatīṃ svadhām irāṃ ca no gṛhe |<BR>
(AVŚ_19,31.3c) audumbarasya tejasā dhātā puṣṭiṃ dadhātu me ||3||<BR>
<BR>
(AVŚ_19,31.4a) yad dvipāc ca catuṣpāc ca yāny annāni ye rasāḥ |<BR>
(AVŚ_19,31.4c) gṛhṇe 'haṃ tv eṣāṃ bhūmānaṃ bibhrad audumbaraṃ maṇim ||4||<BR>
(AVŚ_19,31.5a) puṣṭiṃ paśūnām pari jagrabhāhaṃ catuṣpadāṃ dvipadāṃ yac ca dhānyam |<BR>
(AVŚ_19,31.5c) payaḥ paśūnāṃ rasam oṣadhīnāṃ bṛhaspatiḥ savitā me ni yachāt ||5||<BR>
<BR>
(AVŚ_19,31.6a) ahaṃ paśūnām adhipā asāni mayi puṣṭaṃ puṣṭapatir dadhātu |<BR>
(AVŚ_19,31.6c) mahyam audumbaro maṇir draviṇāni ni yachatu ||6||<BR>
<BR>
(AVŚ_19,31.7a) upa maudumbaro maṇiḥ prajayā ca dhanena ca |<BR>
(AVŚ_19,31.7c) indreṇa jinvito maṇir ā māgant saha varcasā ||7||<BR>
<BR>
(AVŚ_19,31.8a) devo maṇiḥ sapatnahā dhanasā dhanasātaye |<BR>
(AVŚ_19,31.8c) paśor annasya bhūmānaṃ gavāṃ sphātiṃ ni yachatu ||8||<BR>
<BR>
(AVŚ_19,31.9a) yathāgre tvaṃ vanaspate puṣṭhyā saha jajñiṣe |<BR>
(AVŚ_19,31.9c) evā dhanasya me sphātim ā dadhātu sarasvatī ||9||<BR>
<BR>
(AVŚ_19,31.10a) ā me dhanaṃ sarasvatī payasphātiṃ ca dhānyam |<BR>
(AVŚ_19,31.10c) sinīvāly upā vahād ayaṃ caudumbaro maṇiḥ ||10||<BR>
<BR>
(AVŚ_19,31.11a) tvaṃ maṇīṇām adhipā vṛṣāsi tvayi puṣṭaṃ puṣṭapatir jajāna |<BR>
(AVŚ_19,31.11c) tvayīme vājā draviṇāni sarvaudumbaraḥ sa tvam asmat sahasvārād ārād arātim amatiṃ kṣudhaṃ ca ||11||<BR>
<BR>
(AVŚ_19,31.12a) grāmaṇīr asi grāmaṇīr utthāya abhiṣikto 'bhi mā siñca varcasā |<BR>
(AVŚ_19,31.12c) tejo 'si tejo mayi dhārayādhi rayir asi rayiṃ me dhehi ||12||<BR>
<BR>
(AVŚ_19,31.13a) puṣṭir asi puṣṭyā mā sam aṅgdhi gṛhamedhī gṛhapatiṃ mā kṛṇu |<BR>
(AVŚ_19,31.13c) audumbaraḥ sa tvam asmāsu dhehi rayiṃ ca naḥ sarvavīraṃ ni yacha rāyas poṣāya prati muñce ahaṃ tvām ||13||<BR>
<BR>
(AVŚ_19,31.14a) ayam audumbaro maṇir vīro vīrāya badhyate |<BR>
(AVŚ_19,31.14c) sa naḥ saniṃ madhumatīṃ kṛṇotu rayiṃ ca naḥ sarvavīram ni yachāt ||14||<BR>
<BR>
<BR>
<BR>
(AVŚ_19,32.1a) śatakāṇḍo duścyavanaḥ sahasraparṇa uttiraḥ |<BR>
(AVŚ_19,32.1c) darbho ya ugra oṣadhis taṃ te badhnāmy āyuṣe ||1||<BR>
<BR>
(AVŚ_19,32.2a) nāsya keśān pra vapanti norasi tāḍam ā ghnate |<BR>
(AVŚ_19,32.2c) yasmā achinnaparṇena darbhena śarma yachati ||2||<BR>
<BR>
(AVŚ_19,32.3a) divi te tūlam oṣadhe pṛthivyām asi niṣṭhitaḥ |<BR>
(AVŚ_19,32.3c) tvayā sahasrakāṇḍenāyuḥ pra vardhayāmahe ||3||<BR>
<BR>
(AVŚ_19,32.4a) tisro divo aty atṛṇat tisra imāḥ pṛthivīr uta |<BR>
(AVŚ_19,32.4c) tvayāhaṃ durhārdo jihvāṃ ni tṛṇadmi vacāṃsi ||4||<BR>
<BR>
(AVŚ_19,32.5a) tvam asi sahamāno 'ham asmi sahasvān |<BR>
(AVŚ_19,32.5c) ubhau sahasvantau bhūtvā sapatnān sahiṣīvahi ||5||<BR>
<BR>
(AVŚ_19,32.6a) sahasva no abhimātiṃ sahasva pṛtanāyataḥ |<BR>
(AVŚ_19,32.6c) sahasva sarvān durhārdaḥ suhārdo me bahūn kṛdhi ||6||<BR>
<BR>
(AVŚ_19,32.7a) darbheṇa devajātena divi ṣṭambhena śaśvad it |<BR>
(AVŚ_19,32.7c) tenāhaṃ śaśvato janāṃ asanaṃ sanavāni ca ||7||<BR>
<BR>
(AVŚ_19,32.8a) priyaṃ mā darbha kṛṇu brahmarājanyābhyām śūdrāya cāryāya ca |<BR>
(AVŚ_19,32.8c) yasmai ca kāmayāmahe sarvasmai ca vipaśyate ||8||<BR>
<BR>
(AVŚ_19,32.9a) yo jāyamānaḥ pṛthivīm adṛṃhad yo astabhnād antarikṣaṃ divaṃ ca |<BR>
(AVŚ_19,32.9c) yaṃ bibhrataṃ nanu pāpmā viveda sa no 'yaṃ darbho varuṇo divā kaḥ ||9||<BR>
<BR>
(AVŚ_19,32.10a) sapatnahā śatakāṇḍaḥ sahasvān oṣadhīnāṃ prathamaḥ saṃ babhūva |<BR>
(AVŚ_19,32.10c) sa no 'yaṃ darbhaḥ pari pātu viśvatas tena sākṣīya pṛtanāḥ pṛtanyataḥ ||10||<BR>
<BR>
<BR>
<BR>
(AVŚ_19,33.1a) sahasrārghaḥ śatakāṇḍaḥ payasvān apām agnir vīrudhāṃ rājasūyam |<BR>
(AVŚ_19,33.1c) sa no 'yaṃ darbhaḥ pari pātu viśvato devo maṇir āyuṣā saṃ sṛjāti naḥ ||1||<BR>
<BR>
(AVŚ_19,33.2a) ghṛtād ullupto madhumān payasvān bhūmidṛṃho 'cyutaś cyāvayiṣṇuḥ |<BR>
(AVŚ_19,33.2c) nudant sapatnān adharāṃś ca kṛṇvan darbhā roha mahatām indriyeṇa ||2||<BR>
<BR>
(AVŚ_19,33.3a) tvaṃ bhūmim aty eṣy ojasā tvaṃ vedyāṃ sīdasi cārur adhvare |<BR>
(AVŚ_19,33.3c) tvāṃ pavitram ṛṣayo 'bharanta tvaṃ punīhi duritāny asmat ||3||<BR>
(AVŚ_19,33.4a) tīkṣṇo rājā viṣāsahī rakṣohā viśvacarṣaṇiḥ |<BR>
(AVŚ_19,33.4c) ojo devānāṃ balam ugram etat taṃ te badhnāmi jarase svastaye ||4||<BR>
<BR>
(AVŚ_19,33.5a) darbheṇa tvaṃ kṛṇavad vīryāṇi darbhaṃ bibhrad ātmanā mā vyathiṣṭhāḥ |<BR>
(AVŚ_19,33.5c) atiṣṭhāya varcasādhānyānt sūrya ivā bhāhi pradiśaś catasraḥ ||5||<BR>
<BR>
<BR>
<BR>
(AVŚ_19,34.1a) jāṅgiḍo 'si jaṅgiḍo rakṣitāsi jaṅgidaḥ |<BR>
(AVŚ_19,34.1c) dvipāc catuṣpād asmākaṃ sarvaṃ rakṣatu jaṅgidaḥ ||1||<BR>
(AVŚ_19,34.2a) yā gṛtsyas tripañcāśīḥ śataṃ kṛtyākṛtaś ca ye |<BR>
(AVŚ_19,34.2c) sarvān vinaktu tejaso 'rasāṃ jaṅgidas karat ||2||<BR>
<BR>
(AVŚ_19,34.3a) arasaṃ kṛtrimaṃ nādam arasāḥ sapta visrasaḥ |<BR>
(AVŚ_19,34.3c) apeto jaṅgiḍāmatim iṣum asteva śātaya ||3||<BR>
(AVŚ_19,34.4a) kṛtyādūṣaṇa evāyam atho arātidūṣaṇaḥ |<BR>
(AVŚ_19,34.4c) atho sahasvāñ jaṅgiḍaḥ pra na āyumṣi tāriṣat ||4||<BR>
<BR>
(AVŚ_19,34.5a) sa jaṅgiḍasya mahimā pari ṇaḥ pātu viśvataḥ |<BR>
(AVŚ_19,34.5c) viṣkandhaṃ yena sāsaha saṃskandham oja ojasā ||5||<BR>
<BR>
(AVŚ_19,34.6a) triṣ ṭvā devā ajanayan niṣṭhitaṃ bhūmyām adhi |<BR>
(AVŚ_19,34.6c) tam u tvāṅgirā iti brāhmaṇāḥ pūrvyā viduḥ ||6||<BR>
<BR>
(AVŚ_19,34.7a) na tvā pūrvā oṣadhayo na tvā taranti yā navāḥ |<BR>
(AVŚ_19,34.7c) vibādha ugro jaṅgiḍaḥ paripāṇaḥ sumaṅgalaḥ ||7||<BR>
<BR>
(AVŚ_19,34.8a) athopadāna bhagavo jāṅgiḍāmitavīrya |<BR>
(AVŚ_19,34.8c) purā ta ugrā grasata upendro vīryaṃ dadau ||8||<BR>
<BR>
(AVŚ_19,34.9a) ugra it te vanaspata indra ojmānam ā dadhau |<BR>
(AVŚ_19,34.9c) amīvāḥ sarvāś cātayaṃ jahi rakṣāṃsy oṣadhe ||9||<BR>
<BR>
(AVŚ_19,34.10a) āśarīkaṃ viśarīkaṃ balāsaṃ pṛṣṭyāmayam |<BR>
(AVŚ_19,34.10c) takmānaṃ viśvaśāradam arasāṃ jaṅgiḍas karat ||10||<BR>
<BR>
<BR>
<BR>
(AVŚ_19,35.1a) indrasya nāma gṛhṇanta ṛsayo jaṅgidaṃ daduḥ |<BR>
(AVŚ_19,35.1c) devā yaṃ cakrur bheṣajam agre viṣkandhadūṣaṇam ||1||<BR>
<BR>
(AVŚ_19,35.2a) sa no rakṣatu jaṅgiḍo dhanapālo dhaneva |<BR>
(AVŚ_19,35.2c) devā yaṃ cakrur brāhmaṇāḥ paripāṇam arātiham ||2||<BR>
<BR>
(AVŚ_19,35.3a) durhārdaḥ saṃghoraṃ cakṣuḥ pāpakṛtvānam āgamam |<BR>
(AVŚ_19,35.3c) tāṃs tvaṃ sahasracakṣo pratībodhena nāśaya paripāṇo 'si jaṅgiḍaḥ ||3||<BR>
<BR>
(AVŚ_19,35.4a) pari mā divaḥ pari mā pṛthivyāḥ pary antarikṣāt pari mā vīrudbhyaḥ |<BR>
(AVŚ_19,35.4c) pari mā bhūtāt pari mota bhavyād diśodiśo jaṅgiḍaḥ pātv asmān ||4||<BR>
<BR>
(AVŚ_19,35.5a) ya ṛṣṇavo devakṛtā ya uto vavṛte 'nyaḥ |<BR>
(AVŚ_19,35.5c) sarvāṃ stān viśvabheṣajo 'rasāṃ jaṅgiḍas karat ||5||<BR>
<BR>
<BR>
<BR>
(AVŚ_19,36.1a) śatavāro anīnaśad yakṣmān rakṣāṃsi tejasā |<BR>
(AVŚ_19,36.1c) ārohan varcasā saha maṇir durṇāmacātanaḥ ||1||<BR>
<BR>
(AVŚ_19,36.2a) śṛṅgābhyāṃ rakṣo nudate mūlena yātudhānyaḥ |<BR>
(AVŚ_19,36.2c) madhyena yakṣmaṃ bādhate nainaṃ pāpmāti tatrati ||2||<BR>
<BR>
(AVŚ_19,36.3a) ye yakṣmāso arbhakā mahānto ye ca śabdinaḥ |<BR>
(AVŚ_19,36.3c) sarvāṃ durṇāmahā maṇiḥ śatavāro anīnaśat ||3||<BR>
<BR>
(AVŚ_19,36.4a) śataṃ vīrān ajanayac chataṃ yakṣmān apāvapat |<BR>
(AVŚ_19,36.4c) durṇāmnaḥ sarvān hatvāva rakṣāṃsi dhūnute ||4||<BR>
<BR>
(AVŚ_19,36.5a) hiraṇyaśṛṅga ṛṣabhaḥ śātavāro ayaṃ maṇiḥ |<BR>
(AVŚ_19,36.5c) durṇāmnaḥ sarvāṃs tṛdhvāva rakṣāṃsy akramīt ||5||<BR>
<BR>
(AVŚ_19,36.6a) śatam ahaṃ durṇāmnīnāṃ gandharvāpsarasāṃ śatam |<BR>
(AVŚ_19,36.6c) śatam śaśvanvatīnāṃ śatavāreṇa vāraye ||6||<BR>
<BR>
<BR>
(AVŚ_19,37.1a) idaṃ varco agninā dattam āgan bhargo yaśaḥ saha ojo vayo balam |<BR>
(AVŚ_19,37.1c) trayastriṃśad yāni ca vīryāṇi tāny agniḥ pra dadātu me ||1||<BR>
<BR>
(AVŚ_19,37.2a) varca ā dhehi me tanvāṃ saha ojo vayo balam |<BR>
(AVŚ_19,37.2c) indriyāya tvā karmaṇe vīryāya prati gṛhṇāmi śataśāradāya ||2||<BR>
<BR>
(AVŚ_19,37.3a) ūrje tvā balāya tvaujase sahase tvā |<BR>
(AVŚ_19,37.3c) abhibhūyāya tvā rāṣṭrabhṛtyāya pary ūhāmi śataśāradāya ||3||<BR>
<BR>
(AVŚ_19,37.4a) ṛtubhyaṣ ṭvārtavebhyo mādbhyaḥ saṃvatsarebhyaḥ |<BR>
(AVŚ_19,37.4c) dhātre vidhātre samṛdhe bhūtasya pataye yaje ||4||<BR>
<BR>
<BR>
<BR>
(AVŚ_19,38.1a) na taṃ yakṣmā arundhate nainaṃ śapatho aśnute |<BR>
(AVŚ_19,38.1c) yaṃ bheṣajasya gulguloḥ surabhir gandho aśnute ||1||<BR>
<BR>
(AVŚ_19,38.2a) viṣvañcas tasmād yakṣmā mṛgā aśvā iverate |<BR>
(AVŚ_19,38.2c) yad gulgulu saindhavaṃ yad vāpy asi samudriyam ||2||<BR>
<BR>
(AVŚ_19,38.3a) ubhayor agrabhaṃ nāmāsmā ariṣṭatātaye ||3||<BR>
<BR>
<BR>
<BR>
(AVŚ_19,39.1a) aitu devas trāyamāṇaḥ kuṣṭho himavatas pari |<BR>
(AVŚ_19,39.1c) takmānaṃ sarvaṃ nāśaya sarvāś ca yātudhānyaḥ ||1||<BR>
<BR>
(AVŚ_19,39.2a) trīṇi te kuṣṭha nāmāni nadyamāro nadyāriṣaḥ |<BR>
(AVŚ_19,39.2c) nadyāyaṃ puruṣo riṣat |<BR>
(AVŚ_19,39.2e) yasmai paribravīmi tvā sāyaṃprātar atho divā ||2||<BR>
<BR>
(AVŚ_19,39.3a) jīvalā nāma te mātā jīvanto nāma te pitā |<BR>
(AVŚ_19,39.3c) nadyāyaṃ puruṣo riṣat |<BR>
(AVŚ_19,39.3e) yasmai paribravīmi tvā sāyaṃprātar atho divā ||3||<BR>
<BR>
(AVŚ_19,39.4a) uttamo asy oṣadhīnām anaḍvān jagatām iva vyāghraḥ śvapadām iva |<BR>
(AVŚ_19,39.4c) nadyāyaṃ puruṣo riṣat |<BR>
(AVŚ_19,39.4e) yasmai paribravīmi tvā sāyaṃprātar atho divā ||4||<BR>
<BR>
(AVŚ_19,39.5a) triḥ śāmbubhyo aṅgirebhyas trir ādityebhyas pari |<BR>
(AVŚ_19,39.5c) trir jāto viśvadevebhyaḥ |<BR>
(AVŚ_19,39.5e) sa kuṣṭho viśvabheṣajaḥ sākaṃ somena tiṣṭhati |<BR>
<BR>
(AVŚ_19,39.6a) aśvattho devasadanas tṛtīyasyām ito divi |<BR>
(AVŚ_19,39.6c) tatrāmṛtasya cakṣaṇaṃ tataḥ kuṣṭho ajāyata |<BR>
(AVŚ_19,39.6e) sa kuṣṭho viśvabheṣajaḥ sākaṃ somena tiṣṭhati |<BR>
<BR>
(AVŚ_19,39.7a) hiraṇyayī naur acarad dhiraṇyabandhanā divi |<BR>
(AVŚ_19,39.7c) tatrāmṛtasya cakṣaṇaṃ tataḥ kuṣṭho ajāyata |<BR>
(AVŚ_19,39.7e) sa kuṣṭho viśvabheṣajaḥ sākaṃ somena tiṣṭhati |<BR>
<BR>
(AVŚ_19,39.8a) yatra nāvaprabhraṃśanaṃ yatra himavataḥ śiraḥ |<BR>
(AVŚ_19,39.8c) tatrāmṛtasya cakṣaṇaṃ tataḥ kuṣṭho ajāyata |<BR>
(AVŚ_19,39.8e) sa kuṣṭho viśvabheṣajaḥ sākaṃ somena tiṣṭhati |<BR>
<BR>
(AVŚ_19,39.9a) yaṃ tvā veda pūrva ikṣvāko yaṃ vā tvā kuṣṭha kāmyaḥ |<BR>
(AVŚ_19,39.9c) yaṃ vā vaso yam ātsyas tenāsi viśvabheṣajaḥ ||9||<BR>
<BR>
(AVŚ_19,39.10a) śīrṣaśokaṃ tṛtīyakaṃ sadaṃdir yaś ca hāyanaḥ |<BR>
(AVŚ_19,39.10c) takmānaṃ viśvadhāvīryādharāñcaṃ parā suva ||10||<BR>
<BR>
<BR>
(AVŚ_19,40.1a) yan me chidraṃ manaso yac ca vācaḥ sarasvatī manyumantaṃ jagāma |<BR>
(AVŚ_19,40.1c) viśvais tad devaiḥ saha saṃvidānaḥ saṃ dadhātu bṛhaspatiḥ ||1||<BR>
<BR>
(AVŚ_19,40.2a) mā na āpo medhāṃ mā brahma pra mathiṣṭana |<BR>
(AVŚ_19,40.2c) suṣyadā yūyaṃ syandadhvam upahūto 'haṃ sumedhā varcasvī ||2||<BR>
<BR>
(AVŚ_19,40.3a) mā no medhāṃ mā no dīkṣāṃ mā no hiṃsiṣṭaṃ yat tapaḥ |<BR>
(AVŚ_19,40.3c) śivā naḥ śaṃ santv āyuṣe śivā bhavantu mātaraḥ ||3||<BR>
<BR>
(AVŚ_19,40.4a) yā naḥ pīparad aśvinā jyotiṣmatī tamas tiraḥ |<BR>
(AVŚ_19,40.4c) tām asme rāsatām iṣam ||4||<BR>
<BR>
<BR>
<BR>
(AVŚ_19,41.1a) bhadram ichanta ṛṣayaḥ svarvidas tapo dīkṣām upaniṣedur agre |<BR>
(AVŚ_19,41.1c) tato rāṣṭraṃ balam ojaś ca jātaṃ tad asmai devā upasaṃnamantu ||1||<BR>
<BR>
<BR>
<BR>
(AVŚ_19,42.1a) brahma hotā brahma yajñā brahmaṇā svaravo mitāḥ |<BR>
(AVŚ_19,42.1c) adhvaryur brahmaṇo jāto brahmaṇo 'ntarhitaṃ haviḥ ||1||<BR>
<BR>
(AVŚ_19,42.2a) brahma sruco ghṛtavatīr brahmaṇā vedir uddhitā |<BR>
(AVŚ_19,42.2c) brahma yajñasya tattvaṃ ca ṛtvijo ye haviṣkṛtaḥ |<BR>
(AVŚ_19,42.2e) śamitāya svāhā ||2||<BR>
<BR>
(AVŚ_19,42.3a) aṃhomuce pra bhare manīṣām ā sutrāvṇe sumatim āvṛṇānaḥ |<BR>
(AVŚ_19,42.3c) imam indra prati havyaṃ gṛbhāya satyāḥ santu yajamānasya kāmāḥ ||3||<BR>
<BR>
(AVŚ_19,42.4a) aṃhomucaṃ vrṣabhaṃ yajñiyānāṃ virājantaṃ prathamam adhvarāṇam |<BR>
(AVŚ_19,42.4c) apāṃ napātam aśvinā huve dhiya indriyeṇa ta indriyaṃ dattam ojaḥ ||4||<BR>
<BR>
<BR>
<BR>
(AVŚ_19,43.1a) yatra brahmavido yānti dīkṣayā tapasā saha |<BR>
(AVŚ_19,43.1c) agnir mā tatra nayatv agnir medhā dadhātu me |<BR>
(AVŚ_19,43.1e) agnaye svāhā ||1||<BR>
<BR>
(AVŚ_19,43.2a) yatra brahmavido yānti dīkṣayā tapasā saha |<BR>
(AVŚ_19,43.2c) vāyur mā tatra nayatu vāyuḥ praṇān dadhātu me vāyave svāhā ||2||<BR>
<BR>
(AVŚ_19,43.3a) yatra brahmavido yānti dīkṣayā tapasā saha |<BR>
(AVŚ_19,43.3c) sūryo mā tatra nayatu cakṣuḥ sūryo dadhātu me |<BR>
(AVŚ_19,43.3e) sūryāya svāhā ||3||<BR>
<BR>
(AVŚ_19,43.4a) yatra brahmavido yānti dīkṣayā tapasā saha |<BR>
(AVŚ_19,43.4c) candro mā tatra nayatu manaś candro dadhātu me |<BR>
(AVŚ_19,43.4e) candrāya svāhā ||4||<BR>
<BR>
(AVŚ_19,43.5a) yatra brahmavido yānti dīkṣayā tapasā saha |<BR>
(AVŚ_19,43.5c) somo mā tatra nayatu payaḥ somo dadhātu me |<BR>
(AVŚ_19,43.5e) somāya svāhā ||5||<BR>
<BR>
(AVŚ_19,43.6a) yatra brahmavido yānti dīkṣayā tapasā saha |<BR>
(AVŚ_19,43.6c) indro mā tatra nayatu balam indro dadhātu me |<BR>
(AVŚ_19,43.6e) indrāya svāhā ||6||<BR>
<BR>
(AVŚ_19,43.7a) yatra brahmavido yānti dīkṣayā tapasā saha |<BR>
(AVŚ_19,43.7c) āpo mā tatra nayatv amṛtam mopa tiṣṭhatu |<BR>
(AVŚ_19,43.7e) adbhyaḥ svāhā ||7||<BR>
<BR>
(AVŚ_19,43.8a) yatra brahmavido yānti dīkṣayā tapasā saha |<BR>
(AVŚ_19,43.8c) brahmā mā tatra nayatu brahmā brahma dadhātu me |<BR>
(AVŚ_19,43.8e) brahmaṇe svāhā ||8||<BR>
<BR>
<BR>
<BR>
(AVŚ_19,44.1a) āyuṣo 'si prataraṇaṃ vipraṃ bheṣajam ucyase |<BR>
(AVŚ_19,44.1c) tad āñjana tvaṃ śaṃtāte śam āpo abhayaṃ kṛtam ||1||<BR>
<BR>
(AVŚ_19,44.2a) yo harimā jāyānyo 'ṅgabhedo viṣalpakaḥ |<BR>
(AVŚ_19,44.2c) sarvaṃ te yakṣmam aṅgebhyo bahir nir hantv āñjanam ||2||<BR>
<BR>
(AVŚ_19,44.3a) āñjanaṃ pṛthivyāṃ jātaṃ bhadraṃ puruṣajīvanam |<BR>
(AVŚ_19,44.3c) kṛṇotv apramāyukaṃ rathajūtim anāgasam ||3||<BR>
<BR>
(AVŚ_19,44.4a) prāṇa prāṇaṃ trāyasvāso asave mṛḍa |<BR>
(AVŚ_19,44.4c) nirṛte nirṛtyā naḥ pāśebhyo muñca ||4||<BR>
<BR>
(AVŚ_19,44.5a) sindhor garbho 'si vidyutāṃ puṣpam |<BR>
(AVŚ_19,44.5c) vātaḥ prāṇaḥ sūryaś cakṣur divas payaḥ ||5||<BR>
<BR>
(AVŚ_19,44.6a) devāñjana traikakuda pari mā pāhi viśvataḥ |<BR>
(AVŚ_19,44.6c) na tvā taranty oṣadhayo bāhyāḥ parvatīyā uta ||6||<BR>
<BR>
(AVŚ_19,44.7a) vīdaṃ madhyam avāsṛpad rakṣohāmīvacātanaḥ |<BR>
(AVŚ_19,44.7c) amīvāḥ sarvāś cātayan nāśayad abhibhā itaḥ ||7||<BR>
<BR>
(AVŚ_19,44.8a) bahv idaṃ rājan varuṇānṛtam āha pūruṣaḥ |<BR>
(AVŚ_19,44.8c) tasmāt sahasravīrya muñca naḥ pary aṃhasaḥ ||8||<BR>
<BR>
(AVŚ_19,44.9a) yad āpo aghnyā iti varuṇeti yad ūcima |<BR>
(AVŚ_19,44.9c) tasmāt sahasravīrya muñca naḥ pary aṃhasaḥ ||9||<BR>
<BR>
(AVŚ_19,44.10a) mitraś ca tvā varuṇaś cānupreyatur āñjana |<BR>
(AVŚ_19,44.10c) tau tvānugatya dūraṃ bhogāya punar ohatuḥ ||10||<BR>
<BR>
<BR>
<BR>
(AVŚ_19,45.1a) ṛṇād ṛṇam iva saṃ naya kṛtyāṃ kṛtyākṛto gṛham |<BR>
(AVŚ_19,45.1c) cakṣurmantrasya durhārdaḥ pṛṣṭīr api śṛṇāñjana ||1||<BR>
<BR>
(AVŚ_19,45.2a) yad asmāsu duṣvapnyaṃ yad goṣu yac ca no gṛhe |<BR>
(AVŚ_19,45.2c) anāmagas taṃ ca durhārdaḥ priyaḥ prati muñcatām ||2||<BR>
<BR>
(AVŚ_19,45.3a) apām ūrja ojaso vāvṛdhānam agner jātam adhi jātavedasaḥ |<BR>
(AVŚ_19,45.3c) caturvīraṃ parvatīyaṃ yad āñjanaṃ diśaḥ pradiśaḥ karad ic chivās te ||3||<BR>
<BR>
(AVŚ_19,45.4a) caturvīraṃ badhyata āñjanaṃ te sarvā diśo abhayās te bhavantu |<BR>
(AVŚ_19,45.4c) dhruvas tiṣṭhāsi saviteva cārya imā viśo abhi harantu te balim ||4||<BR>
<BR>
(AVŚ_19,45.5a) ākṣvaikaṃ maṇim ekaṃ krṇuṣva snāhy ekenā pibaikam eṣām |<BR>
(AVŚ_19,45.5c) caturvīraṃ nairṛtebhyaś caturbhyo grāhyā bandhebhyaḥ pari pātv asmān ||5||<BR>
<BR>
(AVŚ_19,45.6a) agnir māgnināvatu prāṇāyāpānāyāyuṣe varcasa ojase |<BR>
(AVŚ_19,45.6c) tejase svastaye subhūtaye svāhā ||6||<BR>
<BR>
(AVŚ_19,45.7a) indro mendriyeṇāvatu prāṇāyāpānāyāyuṣe varcasa ojase |<BR>
(AVŚ_19,45.7c) tejase svastaye subhūtaye svāhā ||7||<BR>
<BR>
(AVŚ_19,45.8a) somo mā saumyenāvatu prāṇāyāpānāyāyuṣe varcasa ojase |<BR>
(AVŚ_19,45.8c) tejase svastaye subhūtaye svāhā ||8||<BR>
<BR>
(AVŚ_19,45.9a) bhago ma bhagenāvatu prāṇāyāpānāyāyuṣe varcasa ojase |<BR>
(AVŚ_19,45.9c) tejase svastaye subhūtaye svāhā ||9||<BR>
<BR>
(AVŚ_19,45.10a) maruto mā gaṇair avantu prāṇāyāpānāyuṣe varcasa ojase tejase |<BR>
(AVŚ_19,45.10c) svastaye subhūtaye svāhā ||10||<BR>
<BR>
<BR>
(AVŚ_19,46.1a) prajāpatiṣ ṭvā badhnāt prathamam astṛtaṃ vīryāya kam |<BR>
(AVŚ_19,46.1c) tat te badhnāmy āyuṣe varcasa ojase ca balāya cāstṛtas tvābhi rakṣatu ||1||<BR>
<BR>
(AVŚ_19,46.2a) ūrdhvas tiṣṭhatu rakṣann apramādam astṛtemam mā tvā dabhan paṇayo yātudhānāḥ |<BR>
(AVŚ_19,46.2c) indra iva dasyūn ava dhūnuṣva pṛtanyataḥ sarvāṃ chatrūn vi ṣahasvāstṛtas tvābhi rakṣatu ||2||<BR>
<BR>
(AVŚ_19,46.3a) śataṃ ca na praharanto nighnanto na tastire |<BR>
(AVŚ_19,46.3c) tasminn indraḥ pary adatta cakṣuḥ prāṇam atho balam astṛtas tvābhi rakṣatu ||3||<BR>
<BR>
(AVŚ_19,46.4a) indrasya tvā varmaṇā pari dhāpayāmo yo devānām adhirājo babhūva |<BR>
(AVŚ_19,46.4c) punas tvā devāḥ pra ṇayantu sarve 'stṛtas tvābhi rakṣatu ||4||<BR>
<BR>
(AVŚ_19,46.5a) asmin maṇāv ekaśataṃ vīryāṇi sahasraṃ prāṇā asminn astṛte |<BR>
(AVŚ_19,46.5c) vyāghraḥ śatrūn abhi tiṣṭha sarvān yas tvā pṛtanyād adharaḥ so astv astṛtas tvābhi rakṣatu ||5||<BR>
<BR>
(AVŚ_19,46.6a) ghṛtād ullupto madhumān payasvānt sahasraprāṇaḥ śatayonir vayodhāḥ |<BR>
(AVŚ_19,46.6c) śambhūś ca mayobhūś corjasvāṃś ca payasvāṃś cāstṛtas tvābhi rakṣatu ||6||<BR>
<BR>
(AVŚ_19,46.7a) yathā tvam uttaro 'so asapatnaḥ sapatnahā |<BR>
(AVŚ_19,46.7c) sajātānām asad vaśī tathā tvā savitā karad astṛtas tvābhi rakṣatu ||7||<BR>
<BR>
<BR>
<BR>
(AVŚ_19,47.1a) ā rātri pārthivaṃ rajaḥ pitur aprāyi dhāmabhiḥ |<BR>
(AVŚ_19,47.1c) divaḥ sadāṃsi bṛhatī vi tiṣṭhasa ā tveṣaṃ vartate tamaḥ ||1||<BR>
<BR>
(AVŚ_19,47.2a) na yasyāḥ pāraṃ dadṛśe na yoyuvad viśvam asyāṃ ni viśate yad ejati |<BR>
(AVŚ_19,47.2c) ariṣṭāsas ta urvi tamasvati rātri pāram aśīmahi bhadre pāram aśīmahi ||2||<BR>
<BR>
(AVŚ_19,47.3a) ye te rātri nṛcakṣaso draṣṭāro navatir nava |<BR>
(AVŚ_19,47.3c) aśītiḥ santy aṣṭā uto te sapta saptatiḥ ||3||<BR>
<BR>
(AVŚ_19,47.4a) ṣaṣṭiś ca ṣaṭ ca revati pañcāśat pañca sumnayi |<BR>
(AVŚ_19,47.4c) catvāraś catvāriṃśac ca trayas triṃśac ca vājini ||4||<BR>
<BR>
(AVŚ_19,47.5a) dvau ca te viṃśatiś ca te rātry ekādaśāvamāḥ |<BR>
(AVŚ_19,47.5c) tebhir no adya pāyubhir nu pāhi duhitar divaḥ ||5||<BR>
<BR>
(AVŚ_19,47.6a) rakṣā mākir no aghaśaṃsa īśata mā no duḥśaṃsa īśata |<BR>
(AVŚ_19,47.6c) mā no adya gavāṃ steno māvīnāṃ vṛka īśata ||6||<BR>
<BR>
(AVŚ_19,47.7a) māśvānāṃ bhadre taskaro mā nṛṇāṃ yātudhānyaḥ |<BR>
(AVŚ_19,47.7c) paramebhiḥ pathibhi steno dhāvatu taskaraḥ |<BR>
(AVŚ_19,47.7e) pareṇa datvatī rajjuḥ pareṇāghāyur arṣatu ||7||<BR>
<BR>
(AVŚ_19,47.8a) adha rātri tṛṣṭadhūmam aśīrṣāṇam ahiṃ kṛṇu |<BR>
(AVŚ_19,47.8c) hanū vṛkasya jambhayā stenaṃ drupade jahi ||8||<BR>
<BR>
(AVŚ_19,47.9a) tvayi rātri vasāmasi svapiṣyāmasi jāgṛhi |<BR>
(AVŚ_19,47.9c) gobhyo naḥ śarma yachāśvebhyaḥ puruṣebhyaḥ ||9||<BR>
<BR>
<BR>
<BR>
(AVŚ_19,48.1a) atho yāni ca yasmā ha yāni cāntaḥ parīṇahi |<BR>
(AVŚ_19,48.1c) tāni te pari dadmasi ||1||<BR>
<BR>
(AVŚ_19,48.2a) rātri mātar uṣase naḥ pari dehi |<BR>
(AVŚ_19,48.2c) uṣā no ahne pari dadātv ahas tubhyaṃ vibhāvari ||2||<BR>
(AVŚ_19,48.3a) yat kiṃ cedaṃ patayati yat kiṃ cedaṃ sarīsṛpam |<BR>
(AVŚ_19,48.3c) yat kiṃ ca parvatāyāsatvaṃ tasmāt tvaṃ rātri pāhi naḥ ||3||<BR>
<BR>
(AVŚ_19,48.4a) sā paścāt pāhi sā puraḥ sottarād adharād uta |<BR>
(AVŚ_19,48.4c) gopāya no vibhāvari stotāras ta iha smasi ||4||<BR>
<BR>
(AVŚ_19,48.5a) ye rātrim anutiṣṭhanti ye ca bhūteṣu jāgrati |<BR>
(AVŚ_19,48.5c) paśūn ye sarvān rakṣanti te na ātmasu jāgrati te naḥ paśuṣu jāgrati ||5||<BR>
<BR>
(AVŚ_19,48.6a) veda vai rātri te nāma ghṛtācī nāma vā asi |<BR>
(AVŚ_19,48.6c) tāṃ tvāṃ bharadvājo veda sā no vitte 'dhi jāgrati ||6||<BR>
<BR>
<BR>
<BR>
(AVŚ_19,49.1a) iṣirā yoṣā yuvatir damūnā rātrī devasya savitur bhagasya |<BR>
(AVŚ_19,49.1c) aśvakṣabhā suhavā saṃbhṛtaśrīr ā paprau dyāvāpṛthivī mahitvā ||1||<BR>
<BR>
(AVŚ_19,49.2a) ati viśvāny aruhad gambhiro varṣiṣṭham aruhanta śraviṣṭhāḥ |<BR>
(AVŚ_19,49.2c) uśatī rātry anu sā bhadrābhi tiṣṭhate mitra iva svadhābhiḥ ||2||<BR>
<BR>
(AVŚ_19,49.3a) varye vande subhage sujāta ājagan rātri sumanā iha syām |<BR>
(AVŚ_19,49.3c) asmāṃs trāyasva naryāṇi jātā atho yāni gavyāni puṣṭyā ||3||<BR>
<BR>
(AVŚ_19,49.4a) siṃhasya rātry uśatī pīṃṣasya vyāghrasya dvīpino varca ā dade |<BR>
(AVŚ_19,49.4c) aśvasya bradhnaṃ puruṣasya māyuṃ puru rūpāṇi kṛṇuṣe vibhātī ||4||<BR>
<BR>
(AVŚ_19,49.5a) śivāṃ rātrim anusūryaṃ ca himasya mātā suhavā no astu |<BR>
(AVŚ_19,49.5c) asya stomasya subhage ni bodha yena tvā vande viśvāsu dikṣu ||5||<BR>
<BR>
(AVŚ_19,49.6a) stomasya no vibhāvari rātri rājeva joṣase |<BR>
(AVŚ_19,49.6c) asāma sarvavīrā bhavāma sarvavedaso vyuchantīr anūṣasaḥ ||6||<BR>
<BR>
(AVŚ_19,49.7a) śamyā ha nāma dadhiṣe mama dipsanti ye dhanā |<BR>
(AVŚ_19,49.7c) rātrīhi tān asutapā ya steno na vidyate yat punar na vidyate ||7||<BR>
<BR>
(AVŚ_19,49.8a) bhadrāsi rātri camaso na viṣṭo viṣvaṅ gorūpaṃ yuvatir bibharṣi |<BR>
(AVŚ_19,49.8c) cakṣuṣmatī me uśatī vapūmṣi prati tvaṃ divyā na kṣām amukthāḥ ||8||<BR>
<BR>
(AVŚ_19,49.9a) yo adya stena āyaty aghāyur martyo ripuḥ |<BR>
(AVŚ_19,49.9c) rātrī tasya pratītya pra grīvāḥ pra śiro hanat ||9||<BR>
<BR>
(AVŚ_19,49.10a) pra pādau na yathāyati pra hastau na yathāśiṣat |<BR>
(AVŚ_19,49.10c) yo malimlur upāyati sa saṃpiṣṭo apāyati |<BR>
(AVŚ_19,49.10e) apāyati svapāyati śuṣke sthāṇāv apāyati ||10||<BR>
<BR>
<BR>
<BR>
(AVŚ_19,50.1a) adha rātri tṛṣṭadhūmam aśīrṣāṇam ahiṃ kṛṇu |<BR>
(AVŚ_19,50.1c) akṣau vṛkasya nir jahyās tena taṃ drupade jahi ||1||<BR>
<BR>
(AVŚ_19,50.2a) ye te rātry anaḍvāhas tīkṣṇaśṛṅgāḥ svāśavaḥ |<BR>
(AVŚ_19,50.2c) tebhir no adya pārayāti durgāṇi viśvahā ||2||<BR>
<BR>
(AVŚ_19,50.3a) rātriṃrātrim ariṣyantas tarema tanvā vayam |<BR>
(AVŚ_19,50.3c) gambhīram aplavā iva na tareyur arātayaḥ ||3||<BR>
<BR>
(AVŚ_19,50.4a) yathā śāmyākaḥ prapatann apavān nānuvidyate |<BR>
(AVŚ_19,50.4c) evā rātri pra pātaya yo asmāṃ abhyaghāyati ||4||<BR>
<BR>
(AVŚ_19,50.5a) apa stenaṃ vāsayo goajam uta taskaram |<BR>
(AVŚ_19,50.5c) atho yo arvataḥ śiro 'bhidhāya ninīṣati ||5||<BR>
<BR>
(AVŚ_19,50.6a) yad adya rātri subhage vibhajanty ayo vasu |<BR>
(AVŚ_19,50.6c) yad etad asmān bhojaya yathed anyān upāyasi ||6||<BR>
<BR>
(AVŚ_19,50.7a) uṣase naḥ pari dehi sarvān rātry anāgasaḥ |<BR>
(AVŚ_19,50.7c) uṣā no ahne ā bhajād ahas tubhyaṃ vibhāvari ||7||<BR>
<BR>
<BR>
<BR>
(AVŚ_19,51.1a) ayuto 'ham ayuto ma ātmāyutaṃ me cakṣur ayutaṃ me śrotram |<BR>
(AVŚ_19,51.1c) ayuto me prāṇo 'yuto me 'pāno 'yuto me vyāno 'yuto 'haṃ sarvaḥ ||1||<BR>
<BR>
(AVŚ_19,51.2a) devasya tvā savituḥ prasave 'śvinor bāhubhyāṃ pūṣṇo hastābhyāṃ prasūta ā rabhe ||2||<BR>
<BR>
<BR>
<BR>
(AVŚ_19,52.1a) kāmas tad agre sam avartata manaso retaḥ prathamaṃ yad āsīt |<BR>
(AVŚ_19,52.1c) sa kāma kāmena bṛhatā sayonī rāyas poṣaṃ yajamānāya dhehi ||1||<BR>
<BR>
(AVŚ_19,52.2a) tvaṃ kāma sahasāsi pratiṣṭhito vibhur vibhāvā sakha ā sakhīyate |<BR>
(AVŚ_19,52.2c) tvam ugraḥ pṛtanāsu sasahiḥ saha ojo yajamānāya dhehi ||2||<BR>
<BR>
(AVŚ_19,52.3a) dūrāc cakamānāya pratipāṇāyākṣaye |<BR>
(AVŚ_19,52.3c) āsmā aśṛṇvann āśāḥ kāmenājanayant svaḥ ||3||<BR>
<BR>
(AVŚ_19,52.4a) kāmena mā kāma āgan hṛdayād dhṛdayaṃ pari |<BR>
(AVŚ_19,52.4c) yad amīṣām ado manas tad aitūpa mām iha ||4||<BR>
<BR>
(AVŚ_19,52.5a) yat kāma kāmayamānā idaṃ kṛṇmasi te haviḥ |<BR>
(AVŚ_19,52.5c) tan naḥ sarvaṃ sam ṛdhyatām athaitasya haviṣo vīhi svāhā ||5||<BR>
<BR>
<BR>
<BR>
(AVŚ_19,53.1a) kālo aśvo vahati saptaraśmiḥ sahasrākṣo ajaro bhūriretāḥ |<BR>
(AVŚ_19,53.1c) tam ā rohanti kavayo vipaścitas tasya cakrā bhuvanāni viśvā ||1||<BR>
<BR>
(AVŚ_19,53.2a) sapta cakrān vahati kāla eṣa saptāsya nābhīr amṛtaṃ nv akṣaḥ |<BR>
(AVŚ_19,53.2c) sa imā viśvā bhuvanāny añjat kālaḥ sa īyate prathamo nu devaḥ ||2||<BR>
<BR>
(AVŚ_19,53.3a) pūrṇaḥ kumbho 'dhi kāla āhitas taṃ vai paśyāmo bahudhā nu santam |<BR>
(AVŚ_19,53.3c) sa imā viśvā bhuvanāni pratyaṅ kālaṃ tam āhuḥ parame vyoman ||3||<BR>
<BR>
(AVŚ_19,53.4a) sa eva saṃ bhuvanāny ābharat sa eva saṃ bhuvanāni pary ait |<BR>
(AVŚ_19,53.4c) pitā sann abhavat putra eṣāṃ tasmād vai nānyat param asti tejaḥ ||4||<BR>
<BR>
(AVŚ_19,53.5a) kālo 'mūṃ divam ajanayat kāla imāḥ pṛthivīr uta |<BR>
(AVŚ_19,53.5c) kāle ha bhūtaṃ bhavyaṃ ceṣitaṃ ha vi tiṣṭhate ||5||<BR>
<BR>
(AVŚ_19,53.6a) kālo bhūtim asṛjata kāle tapati sūryaḥ |<BR>
(AVŚ_19,53.6c) kāle ha viśvā bhūtāni kāle cakṣur vi paśyati ||6||<BR>
<BR>
(AVŚ_19,53.7a) kāle manaḥ kāle prāṇaḥ kāle nāma samāhitam |<BR>
(AVŚ_19,53.7c) kālena sarvā nandanty āgatena prajā imāḥ ||7||<BR>
<BR>
(AVŚ_19,53.8a) kāle tapaḥ kāle jyeṣṭham kāle brahma samāhitam |<BR>
(AVŚ_19,53.8c) kālo ha sarvasyeśvaro yaḥ pitāsīt prajāpateḥ ||8||<BR>
<BR>
(AVŚ_19,53.9a) teneṣitaṃ tena jātaṃ tad u tasmin pratiṣṭhitam |<BR>
(AVŚ_19,53.9c) kālo ha brahma bhūtvā bibharti parameṣṭhinam ||9||<BR>
<BR>
(AVŚ_19,53.10a) kālaḥ prajā asṛjata kālo agre prajāpatim |<BR>
(AVŚ_19,53.10c) svayaṃbhūḥ kaśyapaḥ kālāt tapaḥ kālād ajāyata ||10||<BR>
<BR>
<BR>
<BR>
(AVŚ_19,54.1a) kālād āpaḥ sam abhavan kālād brahma tapo diśaḥ |<BR>
(AVŚ_19,54.1c) kālenod eti sūryaḥ kāle ni viśate punaḥ ||1||<BR>
<BR>
(AVŚ_19,54.2a) kālena vātaḥ pavate kālena pṛthivī mahī |<BR>
(AVŚ_19,54.2c) dyaur mahī kāla āhitā ||2||<BR>
<BR>
(AVŚ_19,54.3a) kālo ha bhūtaṃ bhavyaṃ ca putro ajanayat purā |<BR>
(AVŚ_19,54.3c) kālād ṛcaḥ sam abhavan yajuḥ kālād ajāyata ||3||<BR>
<BR>
(AVŚ_19,54.4a) kālo yajñaṃ sam airayad devebhyo bhāgam akṣitam |<BR>
(AVŚ_19,54.4c) kāle gandharvāpsarasaḥ kāle lokāḥ pratiṣṭhitāḥ ||4||<BR>
<BR>
(AVŚ_19,54.5a) kāle 'yam aṅgirā devo 'tharvā cādhi tiṣṭhataḥ |<BR>
(AVŚ_19,54.5c) imaṃ ca lokaṃ paramaṃ ca lokaṃ puṇyāṃś ca lokān vidhṛtīś ca puṇyāḥ |<BR>
(AVŚ_19,54.5e) sarvāṃl lokān abhijitya brahmaṇā kālaḥ sa īyate paramo nu devaḥ ||5||<BR>
<BR>
<BR>
<BR>
(AVŚ_19,55.1a) rātriṃrātrim aprayātaṃ bharanto 'śvāyeva tiṣṭhate ghāsam asmai |<BR>
(AVŚ_19,55.1c) rāyas poṣeṇa sam iṣā madanto mā te agne prativeśā riṣāma ||1||<BR>
<BR>
(AVŚ_19,55.2a) yā te vasor vāta iṣuḥ sā ta eṣā tayā no mṛḍa |<BR>
(AVŚ_19,55.2c) rāyas poṣeṇa sam iṣā madanto mā te agne prativeśā riṣāma ||2||<BR>
<BR>
(AVŚ_19,55.3a) sāyaṃsāyaṃ gṛhapatir no agniḥ prātaḥprātaḥ saumanasasya dātā |<BR>
(AVŚ_19,55.3c) vasorvasor vasudāna edhi vayaṃ tvendhānās tanvaṃ puṣema ||3||<BR>
<BR>
(AVŚ_19,55.4a) prātaḥprātar gṛhapatir no agniḥ sāyaṃsāyaṃ saumanasasya dātā |<BR>
(AVŚ_19,55.4c) vasorvasor vasudāna edhīndhānās tvā śataṃhimā ṛdhema ||4||<BR>
<BR>
(AVŚ_19,55.5a) apaścā dagdhānnasya bhūyāsam |<BR>
(AVŚ_19,55.5c) annādāyānnapataye rudrāya namo agnaye |<BR>
(AVŚ_19,55.5e) sabhyaḥ sabhāṃ me pāhi ye ca sabhyāḥ sabhāsadaḥ ||5||<BR>
<BR>
(AVŚ_19,55.6a) tvām indrā puruhūta viśvam āyur vy aśnavan |<BR>
(AVŚ_19,55.6c) aharahar balim it te haranto 'śvāyeva tiṣṭhate ghāsam agne ||6||<BR>
<BR>
<BR>
<BR>
(AVŚ_19,56.1a) yamasya lokād adhy ā babhūvitha pramadā martyān pra yunakṣi dhīraḥ |<BR>
(AVŚ_19,56.1c) ekākinā sarathaṃ yāsi vidvānt svapnaṃ mimāno asurasya yonau ||1||<BR>
<BR>
(AVŚ_19,56.2a) bandhas tvāgre viśvacayā apaśyat purā rātryā janitor eke ahni |<BR>
(AVŚ_19,56.2c) tataḥ svapnedam adhy ā babhūvitha bhiṣagbhyo rūpam apagūhamānaḥ ||2||<BR>
<BR>
(AVŚ_19,56.3a) bṛhadgāvāsurebhyo 'dhi devān upāvartata mahimānam ichan |<BR>
(AVŚ_19,56.3c) tasmai svapnāya dadhur ādhipatyaṃ trayastriṃśāsaḥ svar ānaśānāḥ ||3||<BR>
<BR>
(AVŚ_19,56.4a) naitāṃ viduḥ pitaro nota devā yeṣāṃ jalpiś caraty antaredam |<BR>
(AVŚ_19,56.4c) trite svapnam adadhur āptye nara ādityāso varuṇenānuśiṣṭāḥ ||4||<BR>
<BR>
(AVŚ_19,56.5a) yasya krūram abhajanta duṣkṛto 'svapnena sukṛtaḥ puṇyam āyuḥ |<BR>
(AVŚ_19,56.5c) svar madasi parameṇa bandhunā tapyamānasya manaso 'dhi jajñiṣe ||5||<BR>
<BR>
(AVŚ_19,56.6a) vidma te sarvāḥ parijāḥ purastād vidma svapna yo adhipā ihā te |<BR>
(AVŚ_19,56.6c) yaśaśvino no yaśaseha pāhy ārād dviṣebhir apa yāhi dūram ||6||<BR>
<BR>
<BR>
(AVŚ_19,57.1a) yathā kalāṃ yathā śaphaṃ yathā rṇaṃ samnayanti |<BR>
(AVŚ_19,57.1c) evā duṣvapnyaṃ sarvam apriye saṃ nayāmasi ||1||<BR>
<BR>
(AVŚ_19,57.2a) saṃ rājāno aguḥ sam ṛṇāmy aguḥ saṃ kuṣṭhā aguḥ saṃ kalā aguḥ |<BR>
(AVŚ_19,57.2c) sam asmāsu yad duṣvapnyaṃ nir dviṣate duṣvapnyaṃ suvāma ||2||<BR>
<BR>
(AVŚ_19,57.3a) devānāṃ patnīnāṃ garbha yamasya kara yo bhadraḥ svapna |<BR>
(AVŚ_19,57.3c) sa mama yaḥ pāpas tad dviṣate pra hiṇmaḥ |<BR>
(AVŚ_19,57.3e) mā tṛṣṭānām asi kṛṣṇaśakuner mukham ||3||<BR>
<BR>
(AVŚ_19,57.4a) taṃ tvā svapna tathā saṃ vidma sa tvaṃ svapnāśva iva kāyam aśva iva nīnāham |<BR>
(AVŚ_19,57.4c) anāsmākaṃ devapīyuṃ piyāruṃ vapa yad asmāsu duṣvapnyaṃ yad goṣu yac ca no gṛhe ||4||<BR>
<BR>
(AVŚ_19,57.5a) anāsmākas tad devapīyuḥ piyārur niṣkam iva prati muñcatām |<BR>
(AVŚ_19,57.5c) navāratnīn apamayā asmākaṃ tataḥ pari |<BR>
(AVŚ_19,57.5e) duṣvapnyaṃ sarvaṃ dviṣate nir dayāmasi ||5||<BR>
<BR>
<BR>
<BR>
(AVŚ_19,58.1a) ghṛtasya jūtiḥ samanā sadevā saṃvatsaraṃ haviṣā vardhayantī |<BR>
(AVŚ_19,58.1c) śrotraṃ cakṣuḥ prāṇo 'chinno no astv achinnā vayam āyuṣo varcasaḥ ||1||<BR>
(AVŚ_19,58.2a) upāsmān prāṇo hvayatām upa prāṇaṃ havāmahe |<BR>
(AVŚ_19,58.2c) varco jagrāha pṛthivy antarikṣaṃ varcaḥ somo bṛhaspatir vidhattā ||2||<BR>
<BR>
(AVŚ_19,58.3a) varcaso dyāvāpṛthivī saṃgrahaṇī babhūvathur varco gṛhītvā pṛthivīm anu saṃ carema |<BR>
(AVŚ_19,58.3c) yaśasam gāvo gopatim upa tiṣṭhanty āyatīr yaśo gṛhītvā pṛthivīm anu saṃ carema ||3||<BR>
<BR>
(AVŚ_19,58.4a) vrajaṃ kṛṇudhvaṃ sa hi vo nṛpāṇo varmā sīvyadhvaṃ bahulā pṛthūni |<BR>
(AVŚ_19,58.4c) puraḥ kṛṇudhvam āyasīr adhṛṣṭā mā vaḥ susroc camaso dṛṃhata tam ||4||<BR>
<BR>
(AVŚ_19,58.5a) yajñasya cakṣuḥ prabhṛtir mukhaṃ ca vācā śrotreṇa manasā juhomi |<BR>
(AVŚ_19,58.5c) imaṃ yajñaṃ vitataṃ viśvakarmaṇā devā yantu sumanasyamānāḥ ||5||<BR>
(AVŚ_19,58.6a) ye devānām ṛtvijo ye ca yajñiyā yebhyo havyaṃ kriyate bhāgadheyam |<BR>
(AVŚ_19,58.6c) imaṃ yajñaṃ saha patnībhir etya yāvanto devās taviṣā mādayantām ||6||<BR>
<BR>
<BR>
<BR>
(AVŚ_19,59.1a) tvam agne vratapā asi deva ā martyeṣv ā |<BR>
(AVŚ_19,59.1c) tvaṃ yajñeṣv īḍyaḥ ||1||<BR>
<BR>
(AVŚ_19,59.2a) yad vo vayaṃ pramināma vratāni viduṣāṃ devā aviduṣṭarāsaḥ |<BR>
(AVŚ_19,59.2c) agniṣ ṭad viśvād ā pṛṇātu vidvānt somasya yo brāhmaṇāṃ āviveśa ||2||<BR>
<BR>
(AVŚ_19,59.3a) ā devānām api panthām aganma yac chaknavāma tad anupravoḍhum |<BR>
(AVŚ_19,59.3c) agnir vidvānt sa yajāt sa id dhotā so 'dhvarānt sa ṛtūn kalpayāti ||3||<BR>
<BR>
<BR>
<BR>
(AVŚ_19,60.1a) vāṅ ma āsan nasoḥ prāṇaś cakṣur akṣṇoḥ śrotraṃ karṇayoḥ |<BR>
(AVŚ_19,60.1c) apalitāḥ keśā aśoṇā dantā bahu bāhvor balam ||1||<BR>
(AVŚ_19,60.2a) ūrvor ojo jaṅghayor javaḥ pādayoḥ |<BR>
(AVŚ_19,60.2c) pratiṣṭhā ariṣṭāni me sarvātmānibhṛṣṭaḥ ||2||<BR>
<BR>
<BR>
<BR>
(AVŚ_19,61.1a) tanūs tanvā me sahe dataḥ sarvam āyur aśīya |<BR>
(AVŚ_19,61.1c) syonaṃ me sīda puruḥ pṛṇasva pavamānaḥ svarge ||1||<BR>
<BR>
<BR>
(AVŚ_19,62.1a) priyaṃ mā kṛṇu deveṣu priyaṃ rājasu mā kṛṇu |<BR>
(AVŚ_19,62.1c) priyaṃ sarvasya paśyata uta śūdra utārye ||1||<BR>
<BR>
<BR>
<BR>
(AVŚ_19,63.1a) ut tiṣṭha brahmaṇas pate devān yajñena bodhaya |<BR>
(AVŚ_19,63.1c) āyuḥ prāṇaṃ prajāṃ paśūn kīrtiṃ yajamānaṃ ca vardhaya ||1||<BR>
<BR>
<BR>
(AVŚ_19,64.1a) agne samidham āhārṣaṃ bṛhate jātavedase |<BR>
(AVŚ_19,64.1c) sa me śraddhāṃ ca medhāṃ ca jātavedāḥ pra yachatu ||1||<BR>
<BR>
(AVŚ_19,64.2a) idhmena tvā jātavedaḥ samidhā vardhayāmasi |<BR>
(AVŚ_19,64.2c) tathā tvam asmān vardhaya prajayā ca dhanena ca ||2||<BR>
<BR>
(AVŚ_19,64.3a) yad agne yāni kāni cid ā te dārūṇi dadhmasi |<BR>
(AVŚ_19,64.3c) sarvaṃ tad astu me śivaṃ taj juṣasva yaviṣṭhya ||3||<BR>
<BR>
(AVŚ_19,64.4a) etās te agne samidhas tvam iddhaḥ samid bhava |<BR>
(AVŚ_19,64.4c) āyur asmāsu dhehy amṛtatvam ācāryāya ||4||<BR>
<BR>
<BR>
<BR>
(AVŚ_19,65.1a) hariḥ suparṇo divam āruho 'rciṣā ye tvā dipsanti divam utpatantam |<BR>
(AVŚ_19,65.1c) ava tāṃ jahi harasā jātavedo 'bibhyad ugro 'rciṣā divam ā roha sūrya ||1||<BR>
<BR>
<BR>
<BR>
(AVŚ_19,66.1a) ayojālā asurā māyino 'yasmayaiḥ pāśair aṅkino ye caranti |<BR>
(AVŚ_19,66.1c) tāṃs te randhayāmi harasā jātavedaḥ sahasraṛṣṭiḥ sapatnān pramṛṇan pāhi vajraḥ ||1||<BR>
<BR>
<BR>
<BR>
(AVŚ_19,67.1a) paśyema śaradaḥ śatam ||1||<BR>
<BR>
(AVŚ_19,67.2a) jīvema śaradaḥ śatam ||2||<BR>
<BR>
(AVŚ_19,67.3a) budhyema śaradaḥ śatam ||3||<BR>
<BR>
(AVŚ_19,67.4a) rohema śaradaḥ śatam ||4||<BR>
<BR>
(AVŚ_19,67.5a) pūṣema śaradaḥ śatam ||5||<BR>
<BR>
(AVŚ_19,67.6a) bhavema śaradaḥ śatam ||6||<BR>
<BR>
(AVŚ_19,67.7a) bhūṣema śaradaḥ śatam ||7||<BR>
<BR>
(AVŚ_19,67.8a) bhūyasīḥ śaradaḥ śatam ||8||<BR>
<BR>
<BR>
<BR>
(AVŚ_19,68.1a) avyasaś ca vyacasaś ca bilaṃ vi ṣyāmi māyayā |<BR>
(AVŚ_19,68.1c) tābhyām uddhṛtya vedam atha karmāṇi kṛṇmahe ||1||<BR>
<BR>
<BR>
<BR>
(AVŚ_19,69.1a) jīvā stha jīvyāsaṃ sarvam āyur jīvyāsam ||1||<BR>
<BR>
(AVŚ_19,69.2a) upajīvā sthopa jīvyāsaṃ sarvam āyur jīvyāsam ||2||<BR>
<BR>
(AVŚ_19,69.3a) saṃjīvā stha saṃ jīvyāsaṃ sarvam āyur jīvyāsam ||3||<BR>
<BR>
(AVŚ_19,69.4a) jīvalā stha jīvyāsaṃ sarvam āyur jīvyāsam ||4||<BR>
<BR>
<BR>
<BR>
(AVŚ_19,70.1a) indra jīva sūrya jīva devā jīvā jīvyāsam aham |<BR>
(AVŚ_19,70.1c) sarvam āyur jīvyāsam ||1||<BR>
<BR>
<BR>
<BR>
(AVŚ_19,71.1a) stutā mayā varadā vedamātā pra codayantāṃ pāvamānī dvijānām |<BR>
(AVŚ_19,71.1c) āyuḥ prāṇaṃ prajāṃ paśuṃ kīrtiṃ draviṇaṃ brahmavarcasam |<BR>
(AVŚ_19,71.1e) mahyaṃ dattvā vrajata brahmalokam ||1||<BR>
<BR>
<BR>
<BR>
(AVŚ_19,72.1a) yasmāt kośād udabharāma vedaṃ tasminn antar ava dadhma enam |<BR>
(AVŚ_19,72.1c) kṛtam iṣṭaṃ brahmaṇo vīryeṇa tena mā devās tapasāvateha ||1||<BR>
<BR>
<BR>
<BR>
(AVŚ_20,1.1a) indra tvā vṛṣabhaṃ vayaṃ sute some havāmahe |<BR>
(AVŚ_20,1.1c) sa pāhi madhvo andhasaḥ ||1||<BR>
<BR>
(AVŚ_20,1.2a) maruto yasya hi kṣaye pāthā divo vimahasaḥ |<BR>
(AVŚ_20,1.2c) sa sugopātamo janaḥ ||2||<BR>
<BR>
(AVŚ_20,1.3a) ukṣānnāya vaśānnāya somapṛṣṭhāya vedhase |<BR>
(AVŚ_20,1.3c) stomair vidhemāgnaye ||3||<BR>
<BR>
<BR>
<BR>
(AVŚ_20,2.1a) marutaḥ potrāt suṣṭubhaḥ svarkād ṛtunā somaṃ pibantu ||1||<BR>
<BR>
(AVŚ_20,2.2a) agnir āgnīdhrāt suṣṭubhaḥ svarkād ṛtunā somaṃ pibatu ||2||<BR>
<BR>
(AVŚ_20,2.3a) indro brahmā brāhmaṇāt suṣṭubhaḥ svarkād ṛtunā somaṃ pibatu ||3||<BR>
<BR>
(AVŚ_20,2.4a) devo draviṇodāḥ potrāt suṣṭubhaḥ svarkād ṛtunā somaṃ pibatu ||4||<BR>
<BR>
<BR>
<BR>
(AVŚ_20,3.1a) ā yāhi suṣumā hi ta indra somaṃ pibā imam |<BR>
(AVŚ_20,3.1c) edaṃ barhiḥ sado mama ||1||<BR>
<BR>
(AVŚ_20,3.2a) ā tvā brahmayujā harī vahatām indra keśinā |<BR>
(AVŚ_20,3.2c) upa brahmāṇi naḥ śṛṇu ||2||<BR>
<BR>
(AVŚ_20,3.3a) brahmāṇas tvā vayaṃ yujā somapām indra sominaḥ |<BR>
(AVŚ_20,3.3c) sutāvanto havāmahe ||3||<BR>
<BR>
<BR>
(AVŚ_20,4.1a) ā no yāhi sutāvato 'smākaṃ suṣṭutīr upa |<BR>
(AVŚ_20,4.1c) pibā su śiprinn andhasaḥ ||1||<BR>
<BR>
(AVŚ_20,4.2a) ā te siñcāmi kukṣyor anu gātrā vi dhāvatu |<BR>
(AVŚ_20,4.2c) gṛbhāya jihvayā madhu ||2||<BR>
<BR>
(AVŚ_20,4.3a) svāduṣ ṭe astu saṃsude madhumān tanve tava |<BR>
(AVŚ_20,4.3c) somaḥ śam astu te hṛde ||3||<BR>
<BR>
<BR>
(AVŚ_20,5.1a) ayam u tvā vicarṣaṇe janīr ivābhi saṃvṛtaḥ |<BR>
(AVŚ_20,5.1c) pra soma indra sarpatu ||1||<BR>
<BR>
(AVŚ_20,5.2a) tuvigrīvo vapodaraḥ subāhur andhaso sade |<BR>
(AVŚ_20,5.2c) indro vṛtrāṇi jighnate ||2||<BR>
<BR>
(AVŚ_20,5.3a) indra prehi puras tvaṃ viśvasyeśāna ojasā |<BR>
(AVŚ_20,5.3c) vṛtrāṇi vṛtrahaṃ jahi ||3||<BR>
<BR>
(AVŚ_20,5.4a) dīrghas te astv aṅkuśo yenā vasu prayachasi |<BR>
(AVŚ_20,5.4c) yajamānāya sunvate ||4||<BR>
<BR>
(AVŚ_20,5.5a) ayaṃ ta indra somo nipūto adhi barhiṣi |<BR>
(AVŚ_20,5.5c) ehīm asya dravā piba ||5||<BR>
<BR>
(AVŚ_20,5.6a) śācigo śācipūjanāyaṃ raṇāya te sutaḥ |<BR>
(AVŚ_20,5.6c) ākhaṇḍala pra hūyase ||6||<BR>
<BR>
(AVŚ_20,5.7a) yas te śṛṅgavṛṣo napāt praṇapāt kuṇḍapāyyaḥ |<BR>
(AVŚ_20,5.7c) ny asmin dadhra ā manaḥ ||7||<BR>
<BR>
<BR>
<BR>
(AVŚ_20,6.1a) indra tvā vṛṣabhaṃ vayaṃ sute some havāmahe |<BR>
(AVŚ_20,6.1c) sa pāhi madhvo andhasaḥ ||1||<BR>
<BR>
(AVŚ_20,6.2a) indra kratuvidaṃ sutaṃ somaṃ harya puruṣṭuta |<BR>
(AVŚ_20,6.2c) pibā vṛṣasva tātṛpim ||2||<BR>
<BR>
(AVŚ_20,6.3a) indra pra ṇo dhitāvānaṃ yajñaṃ viśvebhir devebhir |<BR>
(AVŚ_20,6.3c) tira stavāna viśpate ||3||<BR>
<BR>
(AVŚ_20,6.4a) indra somāḥ sutā ime tava pra yanti satpate |<BR>
(AVŚ_20,6.4c) kṣayaṃ candrāsa indavaḥ ||4||<BR>
<BR>
(AVŚ_20,6.5a) dadhiṣvā jaṭhare sutaṃ somam indra vareṇyam |<BR>
(AVŚ_20,6.5c) tava dyukṣāsa indavaḥ ||5||<BR>
<BR>
(AVŚ_20,6.6a) girvaṇaḥ pāhi naḥ sutaṃ madhor dhārābhir ajyase |<BR>
(AVŚ_20,6.6c) indra tvādātam id yaśaḥ ||6||<BR>
<BR>
(AVŚ_20,6.7a) abhi dyumnāni vanina indraṃ sacante akṣitā |<BR>
(AVŚ_20,6.7c) pītvī somasya vāvṛdhe ||7||<BR>
<BR>
(AVŚ_20,6.8a) arvāvato na ā gahi parāvataś ca vṛtrahan |<BR>
(AVŚ_20,6.8c) imā juṣasva no giraḥ ||8||<BR>
<BR>
(AVŚ_20,6.9a) yad antarā parāvatam arvāvataṃ ca hūyase |<BR>
(AVŚ_20,6.9c) indreha tata ā gahi ||9||<BR>
<BR>
<BR>
<BR>
(AVŚ_20,7.1a) ud ghed abhi śrutāmaghaṃ vṛṣabhaṃ naryāpasam |<BR>
(AVŚ_20,7.1c) astāram eṣi sūrya ||1||<BR>
<BR>
(AVŚ_20,7.2a) nava yo navatiṃ puro bibheda bāhvojasā |<BR>
(AVŚ_20,7.2c) ahiṃ ca vṛtrahāvadhīt ||2||<BR>
<BR>
(AVŚ_20,7.3a) sa na indraḥ śivaḥ sakhāśvāvad gomad yavamat |<BR>
(AVŚ_20,7.3c) urudhāreva dohate ||3||<BR>
<BR>
(AVŚ_20,7.4a) indra kratuvidaṃ sutaṃ somaṃ harya puruṣṭuta |<BR>
(AVŚ_20,7.4c) pibā vṛṣasva tātṛpim ||4||<BR>
<BR>
<BR>
<BR>
(AVŚ_20,8.1a) evā pāhi pratnathā mandatu tvā śrudhi brahma vāvṛdhasvota gīrbhiḥ |<BR>
(AVŚ_20,8.1c) āviḥ sūryaṃ kṛṇuhi pīpihīṣo jahi śatrūṃr abhi gā indra tṛndhi ||1||<BR>
<BR>
(AVŚ_20,8.2a) arvāṅ ehi somakāmaṃ tvāhur ayaṃ sutas tasya pibā madāya |<BR>
(AVŚ_20,8.2c) uruvyacā jaṭhara ā vṛṣasva piteva naḥ śṛṇuhi hūyamānaḥ ||2||<BR>
<BR>
(AVŚ_20,8.3a) āpūrṇo asya kalaśaḥ svāhā sekteva kośaṃ siṣice pibadhyai |<BR>
(AVŚ_20,8.3c) sam u priyā āvavṛtran madāya pradakṣiṇid abhi somāsa indram ||3||<BR>
<BR>
<BR>
<BR>
(AVŚ_20,9.1a) taṃ vo dasmam ṛtīṣaham vasor mandānam andhasaḥ |<BR>
(AVŚ_20,9.1c) abhi vatsaṃ na svasareṣu dhenava indraṃ gīrbhir navāmahe ||1||<BR>
<BR>
(AVŚ_20,9.2a) dyukṣaṃ sudānuṃ taviṣībhir āvṛtaṃ giriṃ na purubhojasam |<BR>
(AVŚ_20,9.2c) kṣumantaṃ vājaṃ śatinaṃ sahasriṇaṃ makṣū gomantam īmahe ||2||<BR>
<BR>
(AVŚ_20,9.3a) tat tvā yāmi suvīryaṃ tad brahma pūrvacittaye |<BR>
(AVŚ_20,9.3c) yenā yatibhyo bhṛgave dhane hite yena praskaṇvam āvitha ||3||<BR>
<BR>
(AVŚ_20,9.4a) yenā samudram asṛjo mahīr apas tad indra vṛṣṇi te śavaḥ |<BR>
(AVŚ_20,9.4c) sadyaḥ so asya mahimā na saṃnaśe yaṃ kṣoṇīr anucakrade ||4||<BR>
<BR>
<BR>
<BR>
(AVŚ_20,10.1a) ud u te madhumattamā gira stomāsa īrate |<BR>
(AVŚ_20,10.1c) satrājito dhanasā akṣitotayo vājayanto rathā iva ||1||<BR>
<BR>
(AVŚ_20,10.2a) kaṇvā iva bhṛgavaḥ sūryā iva viśvam id dhītam ānaśuḥ |<BR>
(AVŚ_20,10.2c) indraṃ stomebhir mahayanta āyavaḥ priyamedhāso asvaran ||2||<BR>
<BR>
<BR>
<BR>
(AVŚ_20,11.1a) indraḥ pūrbhid ātirad dāsam arkair vidadvasur dayamāno vi śatrūn |<BR>
(AVŚ_20,11.1c) brahmajūtas tanvā vāvṛdhāno bhūridātra āpṛṇad rodasī ubhe ||1||<BR>
<BR>
(AVŚ_20,11.2a) makhasya te taviṣasya pra jūtim iyarmi vācam amṛtāya bhūṣan |<BR>
(AVŚ_20,11.2c) indra kṣitīnām asi mānuṣīṇāṃ viśāṃ daivīnām uta pūrvayāvā ||2||<BR>
<BR>
(AVŚ_20,11.3a) indro vṛtram avṛṇoc chardhanītiḥ pra māyinām aminād varpaṇītiḥ |<BR>
(AVŚ_20,11.3c) ahan vyaṃsam uśadhag vaneṣv āvir dhenā akṛṇod rāmyāṇām ||3||<BR>
<BR>
(AVŚ_20,11.4a) indraḥ svarṣā janayann ahāni jigāyośigbhiḥ pṛtanā abhiṣṭiḥ |<BR>
(AVŚ_20,11.4c) prārocayan manave ketum ahnām avindaj jyotir bṛhate raṇāya ||4||<BR>
<BR>
(AVŚ_20,11.5a) indras tujo barhaṇā ā viveśa nṛvad dadhāno naryā purūṇi |<BR>
(AVŚ_20,11.5c) acetayad dhiya imā jaritre premaṃ varṇam atirac chukram āsām ||5||<BR>
<BR>
(AVŚ_20,11.6a) maho mahāni panayanty asyendrasya karma sukṛtā purūṇi |<BR>
(AVŚ_20,11.6c) vṛjanena vṛjinānt saṃ pipeṣa māyābhir dasyūṃr abhibhūtyojāḥ ||6||<BR>
<BR>
(AVŚ_20,11.7a) yudhendro mahnā varivaś cakāra devebhyaḥ satpatiś carṣaṇiprāḥ |<BR>
(AVŚ_20,11.7c) vivasvataḥ sadane asya tāni viprā ukthebhiḥ kavayo gṛṇanti ||7||<BR>
<BR>
(AVŚ_20,11.8a) satrāsāhaṃ vareṇyaṃ sahodāṃ sasavāṃsaṃ svar apaś ca devīḥ |<BR>
(AVŚ_20,11.8c) sasāna yaḥ pṛthivīṃ dyām utemām indraṃ madanty anu dhīraṇāsaḥ ||8||<BR>
<BR>
(AVŚ_20,11.9a) sasānātyāṃ uta sūryaṃ sasānendraḥ sasāna purubhojasaṃ gām |<BR>
(AVŚ_20,11.9c) hiraṇyayam uta bhogaṃ sasāna hatvī dasyūn prāryaṃ varṇam āvat ||9||<BR>
<BR>
(AVŚ_20,11.10a) indra oṣadhīr asanod ahāni vanaspatīṃr asanod antarikṣam |<BR>
(AVŚ_20,11.10c) bibheda balaṃ nunude vivāco 'thābhavad damitābhikratūnām ||10||<BR>
<BR>
(AVŚ_20,11.11a) śunaṃ huvema maghavānam indram asmin bhare nṛtamaṃ vājasātau |<BR>
(AVŚ_20,11.11c) śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām ||11||<BR>
<BR>
<BR>
(AVŚ_20,12.1a) ud u brahmāṇy airata śravasyendraṃ samarye mahayā vasiṣṭha |<BR>
(AVŚ_20,12.1c) ā yo viśvāni śavasā tatānopaśrotā ma īvato vacāṃsi ||1||<BR>
<BR>
(AVŚ_20,12.2a) ayāmi ghoṣa indra devajāmir irajyanta yac churudho vivāci |<BR>
(AVŚ_20,12.2c) nahi svam āyuś cikite janeṣu tānīd aṃhāṃsy ati parṣy asmān ||2||<BR>
<BR>
(AVŚ_20,12.3a) yuje rathaṃ gaveṣaṇaṃ haribhyām upa brahmāṇi jujuṣāṇam asthuḥ |<BR>
(AVŚ_20,12.3c) vi bādhiṣṭa sya rodasī mahitvendro vṛtrāṇy apratī jaghanvān ||3||<BR>
<BR>
(AVŚ_20,12.4a) āpaś cit pipyu staryo na gāvo nakṣann ṛtaṃ jaritāras ta indra |<BR>
(AVŚ_20,12.4c) yāhi vāyur na niyuto no achā tvaṃ hi dhībhir dayase vi vājān ||4||<BR>
<BR>
(AVŚ_20,12.5a) te tvā madā indra mādayantu śuṣmiṇaṃ tuvirādhasaṃ jaritre |<BR>
(AVŚ_20,12.5c) eko devatrā dayase hi martān asmin chūra savane mādayasva ||5||<BR>
<BR>
(AVŚ_20,12.6a) eved indraṃ vṛṣaṇaṃ vajrabāhuṃ vasiṣṭhāso abhy arcanty arkaiḥ |<BR>
(AVŚ_20,12.6c) sa na stuto vīravad dhātu gomad yūyaṃ pāta svastibhiḥ sadā naḥ ||6||<BR>
<BR>
(AVŚ_20,12.7a) ṛjīṣī vajrī vṛṣabhas turāṣāṭ chuṣmī rājā vṛtrahā somapāvā |<BR>
(AVŚ_20,12.7c) yuktvā haribhyām upa yāsad arvāṅ mādhyaṃdine savane matsad indraḥ ||7||<BR>
<BR>
<BR>
<BR>
(AVŚ_20,13.1a) indraś ca somaṃ pibataṃ bṛhaspate 'smin yajñe mandasānā vṛṣaṇvasū |<BR>
(AVŚ_20,13.1c) ā vāṃ viśantv indavaḥ svābhuvo 'sme rayiṃ sarvavīraṃ ni yachatam ||1||<BR>
<BR>
(AVŚ_20,13.2a) ā vo vahantu saptayo raghuṣyado raghupatvānaḥ pra jigāta bāhubhiḥ |<BR>
(AVŚ_20,13.2c) sīdatā barhir uru vaḥ sadas kṛtaṃ mādayadhvaṃ maruto madhvo andhasaḥ ||2||<BR>
<BR>
(AVŚ_20,13.3a) imaṃ stomam arhate jātavedase ratham iva saṃ mahemā manīṣayā |<BR>
(AVŚ_20,13.3c) bhadrā hi naḥ pramatir asya saṃsady agne sakhye mā riṣāmā vayaṃ tava ||3||<BR>
<BR>
(AVŚ_20,13.4a) aibhir agne sarathaṃ yāhy arvāṅ nānārathaṃ vā vibhavo hy aśvāḥ |<BR>
(AVŚ_20,13.4c) patnīvatas triṃśataṃ trīṃś ca devān anuṣvadham ā vaha mādayasva ||4||<BR>
<BR>
<BR>
<BR>
(AVŚ_20,14.1a) vayam u tvām apūrvya sthūraṃ na kac cid bharanto 'vasyavaḥ |<BR>
(AVŚ_20,14.1c) vāje citraṃ havāmahe ||1||<BR>
<BR>
(AVŚ_20,14.2a) upa tvā karmann ūtaye sa no yuvograś cakrāma yo dhṛṣat |<BR>
(AVŚ_20,14.2c) tvām id dhy avitāraṃ vavṛmahe sakhāya indra sānasim ||2||<BR>
<BR>
(AVŚ_20,14.3a) yo na idamidaṃ purā pra vasya ānināya tam u va stuṣe |<BR>
(AVŚ_20,14.3c) sakhāya indram ūtaye ||3||<BR>
<BR>
(AVŚ_20,14.4a) haryaśvaṃ satpatiṃ carṣaṇīsahaṃ sa hi ṣmā yo amandata |<BR>
(AVŚ_20,14.4c) ā tu naḥ sa vayati gavyam aśvyaṃ stotṛbhyo maghavā śatam ||4||<BR>
<BR>
<BR>
<BR>
(AVŚ_20,15.1a) pra maṃhiṣṭhāya bṛhate bṛhadraye satyaśuṣmāya tavase matiṃ bhare |<BR>
(AVŚ_20,15.1c) apām iva pravaṇe yasya durdharaṃ rādho viśvāyu śavase apāvṛtam ||1||<BR>
<BR>
(AVŚ_20,15.2a) adha te viśvam anu hāsad iṣṭaya āpo nimneva savanā haviṣmataḥ |<BR>
(AVŚ_20,15.2c) yat parvate na samaśīta haryata indrasya vajraḥ śnathitā hiraṇyayaḥ ||2||<BR>
<BR>
(AVŚ_20,15.3a) asmai bhīmāya namasā sam adhvara uṣo na śubhra ā bharā panīyase |<BR>
(AVŚ_20,15.3c) yasya dhāma śravase nāmendriyaṃ jyotir akāri harito nāyase ||3||<BR>
<BR>
(AVŚ_20,15.4a) ime ta indra te vayaṃ puruṣṭuta ye tvārabhya carāmasi prabhūvaso |<BR>
(AVŚ_20,15.4c) nahi tvad anyo girvaṇo giraḥ sadhat kṣoṇīr iva prati no harya tad vacaḥ ||4||<BR>
<BR>
(AVŚ_20,15.5a) bhūri ta indra vīryaṃ tava smasy asya stotur maghavan kāmam ā pṛṇa |<BR>
(AVŚ_20,15.5c) anu te dyaur bṛhatī vīryaṃ mama iyaṃ ca te pṛthivī nema ojase ||5||<BR>
<BR>
(AVŚ_20,15.6a) tvaṃ tam indra parvataṃ mahām uruṃ vajreṇa vajrin parvaśaś cakartitha |<BR>
(AVŚ_20,15.6c) avāsṛjo nivṛtāḥ sartavā apaḥ satrā viśvaṃ dadhiṣe kevalaṃ sahaḥ ||6||<BR>
<BR>
<BR>
<BR>
(AVŚ_20,16.1a) udapruto na vayo rakṣamāṇā vāvadato abhriyasyeva ghoṣāḥ |<BR>
(AVŚ_20,16.1c) giribhrajo normayo madanto bṛhaspatim abhy arkā anāvan ||1||<BR>
<BR>
(AVŚ_20,16.2a) saṃ gobhir aṅgiraso nakṣamāṇo bhaga ived aryamaṇaṃ nināya |<BR>
(AVŚ_20,16.2c) jane mitro na dampatī anakti bṛhaspate vājayāśūṃr ivājau ||2||<BR>
<BR>
(AVŚ_20,16.3a) sādhvaryā atithinīr iṣirā spārhāḥ suvarṇā anavadyarūpāḥ |<BR>
(AVŚ_20,16.3c) bṛhaspatiḥ parvatebhyo vitūryā nir gā ūpe yavam iva sthivibhyaḥ ||3||<BR>
<BR>
(AVŚ_20,16.4a) āpruṣāyan madhunā ṛtasya yonim avakṣipann arka ulkām iva dyoḥ |<BR>
(AVŚ_20,16.4c) bṛhaspatir uddharann aśmano gā bhūmyā udneva vi tvacaṃ bibheda ||4||<BR>
<BR>
(AVŚ_20,16.5a) apa jyotiṣā tamo antarikṣad udnaḥ śīpālam iva vāta ājat |<BR>
(AVŚ_20,16.5c) bṛhaspatir anumṛśyā valasyābhram iva vāta ā cakra ā gāḥ ||5||<BR>
<BR>
(AVŚ_20,16.6a) yadā valasya pīyato jasuṃ bhed bṛhaspatir agnitapobhir arkaiḥ |<BR>
(AVŚ_20,16.6c) dadbhir na jihvā pariviṣṭam ādad āvir nidhīṃr akṛṇod usriyāṇām ||6||<BR>
<BR>
(AVŚ_20,16.7a) bṛhaspatir amata hi tyad āsāṃ nāma svarīṇāṃ sadane guhā yat |<BR>
(AVŚ_20,16.7c) āṇḍeva bhitvā śakunasya garbham ud usriyāḥ parvatasya tmanājat ||7||<BR>
<BR>
(AVŚ_20,16.8a) aśnāpinaddhaṃ madhu pary apaśyan matsyaṃ na dīna udani kṣiyantam |<BR>
(AVŚ_20,16.8c) niṣ ṭaj jabhāra camasaṃ na vṛkṣād bṛhaspatir viraveṇā vikṛtya ||8||<BR>
<BR>
(AVŚ_20,16.9a) soṣām avindat sa svaḥ so agniṃ so arkeṇa vi babādhe tamāṃsi |<BR>
(AVŚ_20,16.9c) bṛhaspatir govapuṣo valasya nir majjānaṃ na parvaṇo jabhāra ||9||<BR>
<BR>
(AVŚ_20,16.10a) himeva parṇā muṣitā vanāni bṛhaspatinākṛpayad valo gāḥ |<BR>
(AVŚ_20,16.10c) anānukṛtyam apunaś cakāra yāt sūryāmāsā mitha uccarātaḥ ||10||<BR>
<BR>
(AVŚ_20,16.11a) abhi śyāvaṃ na kṛśanebhir aśvaṃ nakṣatrebhiḥ pitaro dyām apiṃśan |<BR>
(AVŚ_20,16.11c) rātryāṃ tamo adadhur jyotir ahan bṛhaspatir bhinad adriṃ vidad gāḥ ||11||<BR>
<BR>
(AVŚ_20,16.12a) idam akarma namo abhriyāya yaḥ pūrvīr anv ānonavīti |<BR>
(AVŚ_20,16.12c) bṛhaspatiḥ sa hi gobhiḥ so aśvaiḥ sa vīrebhiḥ sa nṛbhir no vayo dhāt ||12||<BR>
<BR>
<BR>
<BR>
(AVŚ_20,17.1a) achā ma indraṃ matayaḥ svarvidaḥ sadhrīcīr viśvā uśatīr anūṣata |<BR>
(AVŚ_20,17.1c) pari ṣvajante janayo yathā patiṃ maryaṃ na śundhyuṃ maghavānam ūtaye ||1||<BR>
<BR>
(AVŚ_20,17.2a) na ghā tvadrig apa veti me manas tve it kāmaṃ puruhūta śiśraya |<BR>
(AVŚ_20,17.2c) rājeva dasma ni ṣado 'dhi barhiṣy asmint su some 'vapānam astu te ||2||<BR>
<BR>
(AVŚ_20,17.3a) viṣūvṛd indro amuter uta kṣudhaḥ sa id rāyo maghavā vasva īśate |<BR>
(AVŚ_20,17.3c) tasyed ime pravaṇe sapta sindhavo vayo vardhanti vṛṣabhasya śuṣmiṇaḥ ||3||<BR>
<BR>
(AVŚ_20,17.4a) vayo na vṛkṣaṃ supalāśam āsadant somāsa indraṃ mandinaś camūṣadaḥ |<BR>
(AVŚ_20,17.4c) praiṣām anīkaṃ śavasā davidyutad vidat svar manave jyotir āryam ||4||<BR>
<BR>
(AVŚ_20,17.5a) kṛtaṃ na śvaghnī vi cinoti devane saṃvargaṃ yan maghavā sūryaṃ jayat |<BR>
(AVŚ_20,17.5c) na tat te anyo anu vīryaṃ śakan na purāṇo maghavan nota nūtanaḥ ||5||<BR>
<BR>
(AVŚ_20,17.6a) viśaṃviśaṃ maghavā pary aśāyata janānāṃ dhenā avacākaśad vṛṣā |<BR>
(AVŚ_20,17.6c) yasyāha śakraḥ savaneṣu raṇyati sa tīvraiḥ somaiḥ sahate pṛtanyataḥ ||6||<BR>
<BR>
(AVŚ_20,17.7a) āpo na sindhum abhi yat samakṣarant somāsa indraṃ kulyā iva hradam |<BR>
(AVŚ_20,17.7c) vardhanti viprā maho asya sādane yavaṃ na vṛṣṭir divyena dānunā ||7||<BR>
<BR>
(AVŚ_20,17.8a) vṛṣā na kruddhaḥ patayad rajaḥsv ā yo aryapatnīr akṛṇod imā apaḥ |<BR>
(AVŚ_20,17.8c) sa sunvate maghavā jīradānave 'vindaj jyotir manave haviṣmate ||8||<BR>
<BR>
(AVŚ_20,17.9a) uj jāyatāṃ paraśu jyotiṣā saha bhūyā ṛtasya sudughā purāṇavat |<BR>
(AVŚ_20,17.9c) vi rocatām aruṣo bhānunā śuciḥ svar na śukraṃ śuśucīta satpatiḥ ||9||<BR>
<BR>
(AVŚ_20,17.10a) gobhiṣ ṭaremāmatiṃ durevāṃ yavena kṣudhaṃ puruhūta viśvām |<BR>
(AVŚ_20,17.10c) vayaṃ rājabhiḥ prathamā dhanāny asmākena vṛjanenā jayema ||10||<BR>
<BR>
(AVŚ_20,17.11a) bṛhaspatir naḥ pari pātu paścād utottarasmād adharād aghāyoḥ |<BR>
(AVŚ_20,17.11c) indraḥ purastād uta madhyato naḥ sakhā sakhibhyaḥ varivaḥ kṛṇotu ||11||<BR>
<BR>
(AVŚ_20,17.12a) bṛhaspate yuvam indraś ca vasvo divyasyeśāthe uta pārthivasya |<BR>
(AVŚ_20,17.12c) dhattaṃ rayiṃ stuvate kīraye cid yūyaṃ pāta svastibhiḥ sadā naḥ ||12||<BR>
<BR>
<BR>
(AVŚ_20,18.1a) vayam u tvā taditarthā indra tvāyantaḥ sakhāyaḥ |<BR>
(AVŚ_20,18.1c) kaṇvā ukthebhir jarante ||1||<BR>
<BR>
(AVŚ_20,18.2a) na ghem anyad ā papana vajrinn apaso naviṣṭau |<BR>
(AVŚ_20,18.2c) taved u stomaṃ ciketa ||2||<BR>
<BR>
(AVŚ_20,18.3a) ichanti devāḥ sunvantaṃ na svapnāya spṛhayanti |<BR>
(AVŚ_20,18.3c) yanti pramādam atandrāḥ ||3||<BR>
<BR>
(AVŚ_20,18.4a) vayam indra tvāyavo 'bhi pra ṇonumo vṛṣan |<BR>
(AVŚ_20,18.4c) viddhi tv asya no vaso ||4||<BR>
<BR>
(AVŚ_20,18.5a) mā no nide ca vaktave 'ryo randhīr arāvne |<BR>
(AVŚ_20,18.5c) tve api kratur mama ||5||<BR>
<BR>
(AVŚ_20,18.6a) tvaṃ varmāsi saprathaḥ puroyodhaś ca vṛtrahan |<BR>
(AVŚ_20,18.6c) tvayā prati bruve yujā ||6||<BR>
<BR>
<BR>
<BR>
(AVŚ_20,19.1a) vārtrahatyāya śavase pṛtanāṣāhyāya ca |<BR>
(AVŚ_20,19.1c) indra tvā vartayāmasi ||1||<BR>
<BR>
(AVŚ_20,19.2a) arvācīnaṃ su te mana uta cakṣuḥ śatakrato |<BR>
(AVŚ_20,19.2c) indra kṛṇvantu vāghataḥ ||2||<BR>
<BR>
(AVŚ_20,19.3a) nāmāni te śatakrato viśvābhir gīrbhir īmahe |<BR>
(AVŚ_20,19.3c) indrābhimātiṣāhye ||3||<BR>
<BR>
(AVŚ_20,19.4a) puruṣṭutasya dhāmabhiḥ śatena mahayāmasi |<BR>
(AVŚ_20,19.4c) indrasya carṣaṇīdhṛtaḥ ||4||<BR>
<BR>
(AVŚ_20,19.5a) indraṃ vṛtrāya hantave puruhūtam upa bruve |<BR>
(AVŚ_20,19.5c) bhareṣu vājasātaye ||5||<BR>
<BR>
(AVŚ_20,19.6a) vājeṣu sāsahir bhava tvām īmahe śatakrato |<BR>
(AVŚ_20,19.6c) indra vṛtrāya hantave ||6||<BR>
<BR>
(AVŚ_20,19.7a) dyumneṣu pṛtanājye pṛtsutūrṣu śravaḥsu ca |<BR>
(AVŚ_20,19.7c) indra sākṣvābhimātiṣu ||7||<BR>
<BR>
<BR>
<BR>
(AVŚ_20,20.1a) śuṣmintamaṃ na ūtaye dyumninaṃ pāhi jāgṛvim |<BR>
(AVŚ_20,20.1c) indra somaṃ śatakrato ||1||<BR>
<BR>
(AVŚ_20,20.2a) indriyāṇi śatakrato yā te janeṣu pañcasu |<BR>
(AVŚ_20,20.2c) indra tāni ta ā vṛṇe ||2||<BR>
<BR>
(AVŚ_20,20.3a) agann indra śravo bṛhad dyumnaṃ dadhiṣva duṣṭaram |<BR>
(AVŚ_20,20.3c) ut te śuṣmaṃ tirāmasi ||3||<BR>
<BR>
(AVŚ_20,20.4a) arvāvato na ā gahy atho śakra parāvataḥ |<BR>
(AVŚ_20,20.4c) u loko yas te adriva indreha tata ā gahi ||4||<BR>
<BR>
(AVŚ_20,20.5a) indro aṅgaṃ mahad bhayam abhi ṣad apa cucyavat |<BR>
(AVŚ_20,20.5c) sa hi sthiro vicarṣaṇiḥ ||5||<BR>
<BR>
(AVŚ_20,20.6a) indraś ca mṛlayāti no na naḥ paścād aghaṃ naśat |<BR>
(AVŚ_20,20.6c) bhadraṃ bhavāti naḥ puraḥ ||6||<BR>
<BR>
(AVŚ_20,20.7a) indra āśābhyas pari sarvābhyo abhayaṃ karat |<BR>
(AVŚ_20,20.7c) jetā śatrūn vicarṣaṇiḥ ||7||<BR>
<BR>
<BR>
<BR>
(AVŚ_20,21.1a) ny ū ṣu vācaṃ pra mahe bharāmahe gira indrāya sadane vivasvataḥ |<BR>
(AVŚ_20,21.1c) nū cid dhi ratnaṃ sasatām ivāvidan na duṣṭutir draviṇodeṣu śasyate ||1||<BR>
<BR>
(AVŚ_20,21.2a) duro aśvasya dura indra gor asi duro yavasya vasuna inas patiḥ |<BR>
(AVŚ_20,21.2c) śikṣānaraḥ pradivo akāmakarśanaḥ sakhā sakhibhyas tam idaṃ gṛṇīmasi ||2||<BR>
<BR>
(AVŚ_20,21.3a) śacīva indra purukṛd dyumattama taved idam abhitaś cekite vasu |<BR>
(AVŚ_20,21.3c) ataḥ saṃgṛbhyābhibhūta ā bhara mā tvāyato jarituḥ kāmam ūnayīḥ ||3||<BR>
<BR>
(AVŚ_20,21.4a) ebhir dyubhir sumanā ebhir indubhir nirundhāno amatiṃ gobhir aśvinā |<BR>
(AVŚ_20,21.4c) indreṇa dasyuṃ darayanta indubhir yutadveṣasaḥ sam iṣā rabhemahi ||4||<BR>
<BR>
(AVŚ_20,21.5a) sam indra rāyā sam iṣā rabhemahi saṃ vājebhiḥ puruścandrair abhidyubhiḥ |<BR>
(AVŚ_20,21.5c) saṃ devyā pramatyā vīraśuṣmayā goagrayāśvāvatyā rabhemahi ||5||<BR>
<BR>
(AVŚ_20,21.6a) te tvā madā amadan tāni vṛṣṇyā te somāso vṛtrahatyeṣu satpate |<BR>
(AVŚ_20,21.6c) yat kārave daśa vṛtrāṇy aprati barhiṣmate ni sahasrāṇi barhayaḥ ||6||<BR>
<BR>
(AVŚ_20,21.7a) yudhā yudham upa ghed eṣi dhṛṣṇuyā purā puraṃ sam idaṃ haṃsy ojasā |<BR>
(AVŚ_20,21.7c) namyā yad indra sakhyā parāvati nibarhayo namuciṃ nāma māyinam ||7||<BR>
<BR>
(AVŚ_20,21.8a) tvaṃ karañjam uta parṇayaṃ vadhīs tejiṣṭhayātithigvasya vartanī |<BR>
(AVŚ_20,21.8c) tvaṃ śatā vaṅgṛdasyābhinat puro 'nānudaḥ pariṣūtā ṛjiśvanā ||8||<BR>
(AVŚ_20,21.9a) tvam etāṃ janarājño dvir daśābandhunā suśravasopajagmuṣaḥ |<BR>
(AVŚ_20,21.9c) ṣaṣṭiṃ sahasrā navatiṃ nava śruto ni cakreṇa rathyā duṣpadāvṛṇak ||9||<BR>
<BR>
(AVŚ_20,21.10a) tvam āvitha suśravasaṃ tavotibhis tava trāmabhir indra tūrvayāṇam |<BR>
(AVŚ_20,21.10c) tva asmai kutsam atithigvam āyuṃ mahe rājñe yūne arandhanāyaḥ ||10||<BR>
<BR>
(AVŚ_20,21.11a) ya udṛcīndra devagopāḥ sakhāyas te śivatamā asāma |<BR>
(AVŚ_20,21.11c) tvāṃ stoṣāma tvayā suvīrā drāghīya āyuḥ prataraṃ dadhānāḥ ||11||<BR>
<BR>
<BR>
<BR>
(AVŚ_20,22.1a) abhi tvā vṛṣabhā sute sutaṃ sṛjāmi pītaye |<BR>
(AVŚ_20,22.1c) tṛmpā vy aśnuhī madam ||1||<BR>
<BR>
(AVŚ_20,22.2a) mā tvā mūrā aviṣyavo mopahasvāna ā dabhan |<BR>
(AVŚ_20,22.2c) mākīṃ brahmadviṣo vanaḥ ||2||<BR>
<BR>
(AVŚ_20,22.3a) iha tvā goparīṇasā mahe mandantu rādhase |<BR>
(AVŚ_20,22.3c) saro gauro yathā piba ||3||<BR>
<BR>
(AVŚ_20,22.4a) abhi pra gopatiṃ girendram arca yathā vide |<BR>
(AVŚ_20,22.4c) sūnuṃ satyasya satpatim ||4||<BR>
<BR>
(AVŚ_20,22.5a) ā harayaḥ sasṛjrire 'ruṣīr adhi barhiṣi |<BR>
(AVŚ_20,22.5c) yatrābhi saṃnavāmahe ||5||<BR>
<BR>
(AVŚ_20,22.6a) indrāya gāva āśiraṃ duduhre vajriṇe madhu |<BR>
(AVŚ_20,22.6c) yat sīm upahvare vidat ||6||<BR>
<BR>
<BR>
<BR>
(AVŚ_20,23.1a) ā tū na indra madryag ghuvānaḥ somapītaye |<BR>
(AVŚ_20,23.1c) haribhyāṃ yāhy adrivaḥ ||1||<BR>
<BR>
(AVŚ_20,23.2a) satto hotā na ṛtviyas tistire barhir ānuṣak |<BR>
(AVŚ_20,23.2c) ayujran prātar adrayaḥ ||2||<BR>
<BR>
(AVŚ_20,23.3a) imā brahma brahmavāhaḥ kriyanta ā barhiḥ sīda |<BR>
(AVŚ_20,23.3c) vīhi śūra purolāśam ||3||<BR>
<BR>
(AVŚ_20,23.4a) rārandhi savaneṣu ṇa eṣu stomeṣu vṛtrahan |<BR>
(AVŚ_20,23.4c) uktheṣv indra girvaṇaḥ ||4||<BR>
<BR>
(AVŚ_20,23.5a) matayaḥ somapām uruṃ rihanti śavasas patim |<BR>
(AVŚ_20,23.5c) indraṃ vatsaṃ na mātaraḥ ||5||<BR>
<BR>
(AVŚ_20,23.6a) sa mandasvā hy andhaso rādhase tanvā mahe |<BR>
(AVŚ_20,23.6c) na stotāraṃ nide karaḥ ||6||<BR>
<BR>
(AVŚ_20,23.7a) vayam indra tvāyavo haviṣmanto jarāmahe |<BR>
(AVŚ_20,23.7c) uta tvam asmayur vaso ||7||<BR>
<BR>
(AVŚ_20,23.8a) māre asmad vi mumuco haripriyārvāṅ yāhi |<BR>
(AVŚ_20,23.8c) indra svadhāvo matsveha ||8||<BR>
<BR>
(AVŚ_20,23.9a) arvāñcaṃ tvā sukhe rathe vahatām indra keśinā |<BR>
(AVŚ_20,23.9c) ghṛtasnū barhir āsade ||9||<BR>
<BR>
<BR>
<BR>
(AVŚ_20,24.1a) upa naḥ sutam ā gahi somam indra gavāśiram |<BR>
(AVŚ_20,24.1c) haribhyāṃ yas te asmayuḥ ||1||<BR>
<BR>
(AVŚ_20,24.2a) tam indra madam ā gahi barhiṣṭhāṃ grāvabhiḥ sutam |<BR>
(AVŚ_20,24.2c) kuvin nv asya tṛpṇavaḥ ||2||<BR>
<BR>
(AVŚ_20,24.3a) indram itthā giro mamāchāgur iṣitā itaḥ |<BR>
(AVŚ_20,24.3c) āvṛte somapītaye ||3||<BR>
<BR>
(AVŚ_20,24.4a) indraṃ somasya pītaye stomair iha havāmahe |<BR>
(AVŚ_20,24.4c) ukthebhiḥ kuvid āgamat ||4||<BR>
<BR>
(AVŚ_20,24.5a) indra somāḥ sutā ime tān dadhiṣva śatakrato |<BR>
(AVŚ_20,24.5c) jathare vājinīvaso ||5||<BR>
<BR>
(AVŚ_20,24.6a) vidmā hi tvā dhanaṃjayaṃ vājeṣu dadhṛṣaṃ kave |<BR>
(AVŚ_20,24.6c) adhā te sumnam īmahe ||6||<BR>
<BR>
(AVŚ_20,24.7a) imam indra gavāśiraṃ yavāśiraṃ ca naḥ piba |<BR>
(AVŚ_20,24.7c) āgatyā vṛṣabhiḥ sutam ||7||<BR>
<BR>
(AVŚ_20,24.8a) tubhyed indra sva okye somaṃ codāmi pītaye |<BR>
(AVŚ_20,24.8c) eṣa rārantu te hṛdi ||8||<BR>
<BR>
(AVŚ_20,24.9a) tvāṃ sutasya pītaye pratnam indra havāmahe |<BR>
(AVŚ_20,24.9c) kuśikāso avasyavaḥ ||9||<BR>
<BR>
<BR>
<BR>
(AVŚ_20,25.1a) aśvāvati prathamo goṣu gachati suprāvīr indra martyas tavotibhiḥ |<BR>
(AVŚ_20,25.1c) tam it pṛṇakṣi vasunā bhavīyasā sindhum āpo yathābhito vicetasaḥ ||1||<BR>
<BR>
(AVŚ_20,25.2a) āpo na devīr upa yanti hotriyam avaḥ paśyanti vitataṃ yathā rajaḥ |<BR>
(AVŚ_20,25.2c) prācair devāsaḥ pra ṇayanti devayuṃ brahmapriyaṃ joṣayante varā iva ||2||<BR>
<BR>
(AVŚ_20,25.3a) adhi dvayor adadhā ukthyaṃ vaco yatasrucā mithunā yā saparyataḥ |<BR>
(AVŚ_20,25.3c) asaṃyatto vrate te kṣeti puṣyati bhadrā śaktir yajamānāya sunvate ||3||<BR>
<BR>
(AVŚ_20,25.4a) ād aṅgirāḥ prathamaṃ dadhire vaya iddhāgnayaḥ śamyā ye sukṛtyayā |<BR>
(AVŚ_20,25.4c) sarvaṃ paṇeḥ sam avindanta bhojanam aśvāvantaṃ gomantam ā paśuṃ naraḥ ||4||<BR>
<BR>
(AVŚ_20,25.5a) yajñair atharvā prathamaḥ pathas tate tataḥ sūryo vratapā vena ājani |<BR>
(AVŚ_20,25.5c) ā gā ājad uśanā kāvyaḥ sacā yamasya jātam amṛtaṃ yajāmahe ||5||<BR>
<BR>
(AVŚ_20,25.6a) barhir vā yat svapatyāya vṛjyate 'rko vā ślokam āghoṣate divi |<BR>
(AVŚ_20,25.6c) grāvā yatra vadati karur ukthyas tasyed indro abhipitveṣu raṇyati ||6||<BR>
<BR>
(AVŚ_20,25.7a) progrāṃ pītiṃ vṛṣṇa iyarmi satyāṃ prayai sutasya haryaśva tubhyam |<BR>
(AVŚ_20,25.7c) indra dhenābhir iha mādayasva dhībhir viśvābhiḥ śacyā gṛṇānaḥ ||7||<BR>
<BR>
<BR>
<BR>
(AVŚ_20,26.1a) yogeyoge tavastaraṃ vājevāje havāmahe |<BR>
(AVŚ_20,26.1c) sakhāya indram ūtaye ||1||<BR>
<BR>
(AVŚ_20,26.2a) ā ghā gamad yadi śravat sahasriṇībhir ūtibhiḥ |<BR>
(AVŚ_20,26.2c) vājebhir upa no havam ||2||<BR>
<BR>
(AVŚ_20,26.3a) anu pratnasyaukaso huve tuvipratiṃ naram |<BR>
(AVŚ_20,26.3c) yaṃ te pūrvaṃ pitā huve ||3||<BR>
<BR>
(AVŚ_20,26.4a) yuñjanti bradhnam aruṣaṃ carantaṃ pari tasthuṣaḥ |<BR>
(AVŚ_20,26.4c) rocante rocanā divi ||4||<BR>
<BR>
(AVŚ_20,26.5a) yuñjanti asya kāmyā harī vipakṣasā rathe |<BR>
(AVŚ_20,26.5c) śoṇā dhṛṣṇū nṛvāhasā ||5||<BR>
<BR>
(AVŚ_20,26.6a) ketuṃ kṛṇvann aketave peśo maryā apeśase |<BR>
(AVŚ_20,26.6c) sam uṣadbhir ajāyathāḥ ||6||<BR>
<BR>
<BR>
<BR>
(AVŚ_20,27.1a) yad indrāhaṃ yathā tvam īśīya vasva eka it |<BR>
(AVŚ_20,27.1c) stotā me goṣakhā syāt ||1||<BR>
<BR>
(AVŚ_20,27.2a) śikṣeyam asmai ditseyaṃ śacīpate manīṣiṇe |<BR>
(AVŚ_20,27.2c) yad ahaṃ gopatiḥ syām ||2||<BR>
<BR>
(AVŚ_20,27.3a) dhenuṣ ṭa indra sūnṛtā yajamānāya sunvate |<BR>
(AVŚ_20,27.3c) gām aśvaṃ pipyuṣī duhe ||3||<BR>
<BR>
(AVŚ_20,27.4a) na te vartāsti rādhasa indra devo na martyaḥ |<BR>
(AVŚ_20,27.4c) yad ditsasi stuto magham ||4||<BR>
<BR>
(AVŚ_20,27.5a) yajña indram avardhayad yad bhūmiṃ vy avartayat |<BR>
(AVŚ_20,27.5c) cakrāṇa opaśaṃ divi ||5||<BR>
<BR>
(AVŚ_20,27.6a) vāvṛdhānasya te vayaṃ viśvā dhanāni jigyuṣaḥ |<BR>
(AVŚ_20,27.6c) ūtim indrā vṛṇīmahe ||6||<BR>
<BR>
<BR>
<BR>
(AVŚ_20,28.1a) vy antarikṣam atiran made somasya rocanā |<BR>
(AVŚ_20,28.1c) indro yad abhinad valam ||1||<BR>
<BR>
(AVŚ_20,28.2a) ud gā ājad aṅgirobhya āviṣ krṇvan guhā satīḥ |<BR>
(AVŚ_20,28.2c) arvāñcaṃ nunude valam ||2||<BR>
<BR>
(AVŚ_20,28.3a) indreṇa rocanā divo dṛlhāni dṛṃhitāni ca |<BR>
(AVŚ_20,28.3c) sthirāṇi na parāṇude ||3||<BR>
<BR>
(AVŚ_20,28.4a) apām ūrmir madann iva stoma indrājirāyate |<BR>
(AVŚ_20,28.4c) vi te madā arājiṣuḥ ||4||<BR>
<BR>
<BR>
<BR>
(AVŚ_20,29.1a) tvaṃ hi stomavardhana indrāsy ukthavardhanaḥ |<BR>
(AVŚ_20,29.1c) stotṝṇām uta bhadrakṛt ||1||<BR>
<BR>
(AVŚ_20,29.2a) indram it keśinā harī somapeyāya vakṣataḥ |<BR>
(AVŚ_20,29.2c) upa yajñaṃ surādhasam ||2||<BR>
<BR>
(AVŚ_20,29.3a) apāṃ phenena namuceḥ śira indrod avartayaḥ |<BR>
(AVŚ_20,29.3c) viśvā yad ajaya spṛdhaḥ ||3||<BR>
<BR>
(AVŚ_20,29.4a) māyābhir utsisṛpsata indra dyām ārurukṣataḥ |<BR>
(AVŚ_20,29.4c) ava dasyūṃr adhūnuthāḥ ||4||<BR>
<BR>
(AVŚ_20,29.5a) asunvām indra saṃsadaṃ viṣūcīṃ vy anāśayaḥ |<BR>
(AVŚ_20,29.5c) somapā uttaro bhavan ||5||<BR>
<BR>
<BR>
<BR>
(AVŚ_20,30.1a) pra te mahe vidathe śaṃsiṣaṃ harī pra te vanve vanuṣo haryataṃ madam |<BR>
(AVŚ_20,30.1c) ghṛtaṃ na yo haribhiś cāru secata ā tvā viśantu harivarpasaṃ giraḥ ||1||<BR>
<BR>
(AVŚ_20,30.2a) hariṃ hi yonim abhi ye samasvaran hinvanto harī divyaṃ yathā sadaḥ |<BR>
(AVŚ_20,30.2c) ā yaṃ pṛṇanti haribhir na dhenava indrāya śūśaṃ harivantam arcata ||2||<BR>
<BR>
(AVŚ_20,30.3a) so asya vajro harito ya āyaso harir nikāmo harir ā gabhastyoḥ |<BR>
(AVŚ_20,30.3c) dyumnī suśipro harimanyusāyaka indre ni rūpā haritā mimikṣire ||3||<BR>
<BR>
(AVŚ_20,30.4a) divi na ketur adhi dhāyi haryato vivyacad vajro harito na raṃhyā |<BR>
(AVŚ_20,30.4c) tudad ahiṃ hariśipro ya āyasaḥ sahasraśokā abhavad dharimbharaḥ ||4||<BR>
<BR>
(AVŚ_20,30.5a) tvaṃtvam aharyathā upastutaḥ pūrvebhir indra harikeśa yajvabhiḥ |<BR>
(AVŚ_20,30.5c) tvaṃ haryasi tava viśvam ukthyam asāmi rādho harijāta haryatam ||5||<BR>
<BR>
<BR>
<BR>
(AVŚ_20,31.1a) tā vajriṇaṃ mandinaṃ stomyaṃ mada indraṃ rathe vahato haryatā harī |<BR>
(AVŚ_20,31.1c) purūṇy asmai savanāni haryata indrāya somā harayo dadhanvire ||1||<BR>
<BR>
(AVŚ_20,31.2a) araṃ kāmāya harayo dadhamire sthirāya hinvan harayo harī turā |<BR>
(AVŚ_20,31.2c) arvadbhir yo haribhir joṣam īyate so asya kāmaṃ harivantam ānaśe ||2||<BR>
<BR>
(AVŚ_20,31.3a) hariśmaśārur harikeśa āyasas turaspeye yo haripā avardhata |<BR>
(AVŚ_20,31.3c) arvadbhir yo haribhir vājinīvasur ati viśvā duritā pāriṣad dharī ||3||<BR>
<BR>
(AVŚ_20,31.4a) śruveva yasya hariṇī vipetatuḥ śipre vājāya hariṇī davidhvataḥ |<BR>
(AVŚ_20,31.4c) pra yat kṛte camase marmṛjad dharī pītvā madasya haryatasyāndhasaḥ ||4||<BR>
<BR>
(AVŚ_20,31.5a) uta sma sadna haryatasya pastyor atyo na vājaṃ harivāṃ acikradat |<BR>
(AVŚ_20,31.5c) mahī cid dhi dhiṣaṇāharyad ojasā bṛhad vayo dadhiṣe haryatas cid ā ||5||<BR>
<BR>
<BR>
<BR>
(AVŚ_20,32.1a) ā rodasī haryamāṇo mahitvā navyaṃnavyaṃ haryasi manma nu priyam |<BR>
(AVŚ_20,32.1c) pra pastyam asura haryataṃ gor āviṣ kṛdhi haraye sūryāya ||1||<BR>
<BR>
(AVŚ_20,32.2a) ā tvā haryantaṃ prayujo janānāṃ rathe vahantu hariśipram indra |<BR>
(AVŚ_20,32.2c) pibā yathā pratibhṛtasya madhvo haryan yajñaṃ sadhamāde daśoṇim ||2||<BR>
<BR>
(AVŚ_20,32.3a) apāḥ pūrveṣāṃ harivaḥ sutānām atho idaṃ savanaṃ kevalaṃ te |<BR>
(AVŚ_20,32.3c) mamaddhi somaṃ madhumantam indra satrā vṛṣaṃ jathara ā vṛṣasva ||3||<BR>
<BR>
<BR>
<BR>
(AVŚ_20,33.1a) apsu dhūtasya harivaḥ pibeha nṛbhiḥ sutasya jaṭharaṃ pṛṇasva |<BR>
(AVŚ_20,33.1c) mimikṣur yam adraya indra tubhyaṃ tebhir vardhasva madam ukthavāhaḥ ||1||<BR>
<BR>
(AVŚ_20,33.2a) progrāṃ pītiṃ vṛṣṇa iyarmi satyāṃ prayai sutasya haryaśva tubhyam |<BR>
(AVŚ_20,33.2c) indra dhenābhir iha mādayasva dhībhir viśvābhiḥ śacyā gṛṇānaḥ ||2||<BR>
<BR>
(AVŚ_20,33.3a) ūtī śacīvas tava vīryeṇa vayo dadhānā uśija ṛtajñāḥ |<BR>
(AVŚ_20,33.3c) prajāvad indra maṃso duroṇe tasthur gṛṇantaḥ sadhamādyāsaḥ ||3||<BR>
<BR>
<BR>
<BR>
(AVŚ_20,34.1a) yo jāta eva prathamo manasvān devo devān kratunā paryamūṣat |<BR>
(AVŚ_20,34.1c) yasya śuṣmād rodasī abhyasetāṃ nṛmṇasya mahnā sa janāsa indraḥ ||1||<BR>
<BR>
(AVŚ_20,34.2a) yaḥ pṛthivīṃ vyathamānām adṛṃhad yaḥ parvatān prakupitāṃ aramṇāt |<BR>
(AVŚ_20,34.2c) yo antarikṣaṃ vimame varīyo yo dyām astabhnāt sa janāsa indraḥ ||2||<BR>
<BR>
(AVŚ_20,34.3a) yo hatvāhim ariṇāt sapta sindhūn yo gā udājad apadhā valasya |<BR>
(AVŚ_20,34.3c) yo aśmanor antar agniṃ jajāna saṃvṛk samatsu sa janāsa indraḥ ||3||<BR>
<BR>
(AVŚ_20,34.4a) yenemā viśvā cyavanā kṛtāni yo dāsaṃ varṇam adharaṃ guhākaḥ |<BR>
(AVŚ_20,34.4c) śvaghnīva yo jigīvāṃ lakṣam ādad aryaḥ puṣṭāni sa janāsa indraḥ ||4||<BR>
<BR>
(AVŚ_20,34.5a) yaṃ smā pṛchanti kuha seti ghoram utem āhur naiṣo astīty enam |<BR>
(AVŚ_20,34.5c) so aryaḥ puṣṭīr vija ivā mināti śrad asmai dhatta sa janāsa indraḥ ||5||<BR>
<BR>
(AVŚ_20,34.6a) yo radhrasya coditā yaḥ kṛśasya yo brahmaṇo nādhamānasya kīreḥ |<BR>
(AVŚ_20,34.6c) yuktagrāvṇo yo 'vitā suśipraḥ sutasomasya sa janāsa indraḥ ||6||<BR>
<BR>
(AVŚ_20,34.7a) yasyāśvāsaḥ pradiśi yasya gāvo yasya grāmā yasya viśve rathāsaḥ |<BR>
(AVŚ_20,34.7c) yaḥ sūryaṃ ya uṣasaṃ jajāna yo apāṃ netā sa janāsa indraḥ ||7||<BR>
<BR>
(AVŚ_20,34.8a) yaṃ krandasī saṃyatī vihvayete pare 'vare ubhayā amitrāḥ |<BR>
(AVŚ_20,34.8c) samānaṃ cid ratham ātasthivāṃsā nānā havete sa janāsa indraḥ ||8||<BR>
<BR>
(AVŚ_20,34.9a) yasmān na ṛte vijayante janāso yaṃ yudhyamānā avase havante |<BR>
(AVŚ_20,34.9c) yo viśvasya pratimānaṃ babhūva yo acyutacyut sa janāsa indraḥ ||9||<BR>
(AVŚ_20,34.10a) yaḥ śasvato mahy eno dadhānān amanyamānāṃ charvā jaghāna |<BR>
(AVŚ_20,34.10c) yaḥ śardhate nānudadāti śṛdhyāṃ yo dasyor hantā sa janāsa indraḥ ||10||<BR>
<BR>
(AVŚ_20,34.11a) yaḥ śambharaṃ parvateṣu kṣiyantaṃ catvāriṃśyāṃ śarady anvavindat |<BR>
(AVŚ_20,34.11c) ojāyamānaṃ yo ahiṃ jaghāna dānuṃ śayānaṃ sa janāsa indraḥ ||11||<BR>
<BR>
(AVŚ_20,34.12a) yaḥ śambharaṃ paryatarat kasībhir yo 'cārukāsnāpibat sutasya |<BR>
(AVŚ_20,34.12c) antar girau yajamānaṃ bahuṃ janaṃ yasminn āmūrchat sa janāsa indraḥ ||12||<BR>
<BR>
(AVŚ_20,34.13a) yaḥ saptaraśmir vṛṣabhas tuviṣmān avāsṛjat sartave sapta sindhūn |<BR>
(AVŚ_20,34.13c) yo rauhiṇam asphurad vajrabāhur dyām ārohantaṃ sa janāsa indraḥ ||13||<BR>
<BR>
(AVŚ_20,34.14a) dyāvā cid asmai pṛthivī mamete śuṣmāc cid asya parvatā bhayante |<BR>
(AVŚ_20,34.14c) yaḥ somapā nicito vajrabāhur yo vajrahastaḥ sa janāsa indraḥ ||14||<BR>
<BR>
(AVŚ_20,34.15a) yaḥ sunvantam avati yaḥ pacantaṃ yaḥ śaṃsantaṃ yaḥ śaśamānam ūtī |<BR>
(AVŚ_20,34.15c) yasya brahma vardhanaṃ yasya somo yasyedaṃ rādhaḥ sa janāsa indraḥ ||15||<BR>
<BR>
(AVŚ_20,34.16a) jāto vy akhyat pitror upasthe bhuvo na veda janituḥ parasya |<BR>
(AVŚ_20,34.16c) staviṣyamāṇo no yo asmad vratā devānāṃ sa janāsa indraḥ ||16||<BR>
<BR>
(AVŚ_20,34.17a) yaḥ somakāmo haryaśvaḥ sūrir yasmād rejante bhuvanāni viśvā |<BR>
(AVŚ_20,34.17c) yo jaghāna śambaraṃ yaś ca śuṣṇaṃ ya ekavīraḥ sa janāsa indraḥ ||17||<BR>
<BR>
(AVŚ_20,34.18a) yaḥ sunvate pacate dudhra ā cid vājaṃ dardarṣi sa kilāsi satyaḥ |<BR>
(AVŚ_20,34.18c) vayaṃ ta indra viśvaha priyāsaḥ suvīrāso vidatham ā vadema ||18||<BR>
<BR>
<BR>
<BR>
(AVŚ_20,35.1a) asmā id u pra tavase turāya prayo na harmi stomaṃ māhināya |<BR>
(AVŚ_20,35.1c) ṛcīṣamāyādhrigava oham indrāya brahmāṇi rātatamā ||1||<BR>
<BR>
(AVŚ_20,35.2a) asmā id u praya iva pra yaṃsi bharāmy āngūṣaṃ bādhe suvṛkti |<BR>
(AVŚ_20,35.2c) indrāya hṛdā manasā manīṣā pratnāya patye dhiyo marjayanta ||2||<BR>
<BR>
(AVŚ_20,35.3a) asmā id u tyam upamaṃ svarṣāṃ bharāmy āṅgūṣam āsyena |<BR>
(AVŚ_20,35.3c) maṃhiṣṭham achoktibhir matīnāṃ suvṛktibhiḥ sūriṃ vāvṛdhadhyai ||3||<BR>
<BR>
(AVŚ_20,35.4a) asmā id u stomaṃ saṃ hinomi rathaṃ na taṣṭeva tatsināya |<BR>
(AVŚ_20,35.4c) giraś ca girvāhase suvṛktīndrāya viśvaminvaṃ medhirāya ||4||<BR>
<BR>
(AVŚ_20,35.5a) asmā id u saptim iva śravasyendrāyārkaṃ juhvā sam añje |<BR>
(AVŚ_20,35.5c) vīram dānaukasaṃ vandadhyai purāṃ gūrtaśravasaṃ darmāṇam ||5||<BR>
<BR>
(AVŚ_20,35.6a) asmā id u tvaṣṭā takṣad vajraṃ svapastamaṃ svaryaṃ raṇāya |<BR>
(AVŚ_20,35.6c) vṛtrasya cid vidad yena marma tujann īśānas tujatā kiyedhāḥ ||6||<BR>
<BR>
(AVŚ_20,35.7a) asyed u mātuḥ savaneṣu sadyo mahaḥ pituṃ papivāṃ cārv annā |<BR>
(AVŚ_20,35.7c) muṣāyad viṣṇuḥ pacataṃ sahīyān vidhyad varāhaṃ tiro adrim astā ||7||<BR>
<BR>
(AVŚ_20,35.8a) asmā id u gnāś cid devapatnīr indrāyārkam ahihatya ūvuḥ |<BR>
(AVŚ_20,35.8c) pari dyāvāpṛthivī jabhra urvī nāsya te mahimānaṃ pari ṣṭaḥ ||8||<BR>
<BR>
(AVŚ_20,35.9a) asyed eva pra ririce mahitvaṃ divas pṛthivyāḥ pary antarikṣāt |<BR>
(AVŚ_20,35.9c) svarāl indro dama ā viśvagūrtaḥ svarir amatro vavakṣe raṇāya ||9||<BR>
<BR>
(AVŚ_20,35.10a) asyed eva śavasā śuśantaṃ vi vṛścad vajreṇa vṛtram indraḥ |<BR>
(AVŚ_20,35.10c) gā na vrāṇā avanīr amuñcad abhi śravo dāvane sacetāḥ ||10||<BR>
<BR>
(AVŚ_20,35.11a) asyed u tveṣasā ranta sindhavaḥ pari yad vajreṇa sīm ayachat |<BR>
(AVŚ_20,35.11c) īśānakṛd dāśuṣe daśasyan turvītaye gādhaṃ turvaṇiḥ kaḥ ||11||<BR>
<BR>
(AVŚ_20,35.12a) asmā id u pra bharā tūtujāno vṛtrāya vajram īśānaḥ kiyedhāḥ |<BR>
(AVŚ_20,35.12c) gor na parva vi radā tiraśceṣyann arṇāṃsy apāṃ caradhyai ||12||<BR>
<BR>
(AVŚ_20,35.13a) asyed u pra brūhi pūrvyāṇi turasya karmāṇi navya ukthaiḥ |<BR>
(AVŚ_20,35.13c) yudhe yad iṣṇāna āyudhāny ṛghāyamāṇo niriṇāti śatrūn ||13||<BR>
<BR>
(AVŚ_20,35.14a) asyed u bhiyā girayaś ca dṛlhā dyāvā ca bhūmā januṣas tujete |<BR>
(AVŚ_20,35.14c) upo venasya joguvāna oṇiṃ sadyo bhuvad vīryāya nodhāḥ ||14||<BR>
<BR>
(AVŚ_20,35.15a) asmā id u tyad anu dāyy eṣām eko yad vavne bhūrer īśānaḥ |<BR>
(AVŚ_20,35.15c) praitaśaṃ sūrye paspṛdhānaṃ sauvaśvye suṣvim āvad indraḥ ||15||<BR>
<BR>
(AVŚ_20,35.16a) evā te hāriyojanā suvṛktīndra brahmāṇi gotamāso akran |<BR>
(AVŚ_20,35.16c) aiṣu viśvapeśasaṃ dhiyaṃ dhāḥ prātar makṣū dhiyāvasur jagamyāt ||16||<BR>
<BR>
<BR>
<BR>
(AVŚ_20,36.1a) ya eka id dhavyaś carṣaṇīnām indraṃ taṃ gīrbhir abhy arca ābhiḥ |<BR>
(AVŚ_20,36.1c) yaḥ patyate vṛṣabho vṛṣṇyāvānt satyaḥ satvā purumāyaḥ sahasvān ||1||<BR>
<BR>
(AVŚ_20,36.2a) tam u naḥ pūrve pitaro navagvāḥ sapta viprāso abhi vājayantaḥ |<BR>
(AVŚ_20,36.2c) nakṣaddābhaṃ taturiṃ parvateṣṭhām adroghavācaṃ matibhiḥ śaviṣṭham ||2||<BR>
<BR>
(AVŚ_20,36.3a) tam īmahe indram asya rāyaḥ puruvīrasya nṛvataḥ purukṣoḥ |<BR>
(AVŚ_20,36.3c) yo aṣkṛdhoyur ajaraḥ svarvān tam ā bhara harivo mādayadhyai ||3||<BR>
<BR>
(AVŚ_20,36.4a) tan no vi voco yadi te purā cij jaritāra ānaśuḥ sumnam indra |<BR>
(AVŚ_20,36.4c) kas te bhāgaḥ kiṃ vayo dudhra khiduḥ puruhūta purūvaso 'suraghnaḥ ||4||<BR>
<BR>
(AVŚ_20,36.5a) taṃ pṛchantī vajrahastaṃ ratheṣṭhām indraṃ vepī vakvarī yasya nū gīḥ |<BR>
(AVŚ_20,36.5c) tuvigrābhaṃ tuvikūrmiṃ rabhodāṃ gātum iṣe nakṣate tumram acha ||5||<BR>
<BR>
(AVŚ_20,36.6a) ayā ha tyaṃ māyayā vāvṛdhānaṃ manojuvā svatavaḥ parvatena |<BR>
(AVŚ_20,36.6c) acyutā cid vīlitā svojo rujo vi dṛlhā dhṛṣatā virapśin ||6||<BR>
<BR>
(AVŚ_20,36.7a) tam vo dhiyā navyasyā śaviṣṭham pratnaṃ pratnavat paritaṃsayadhyai |<BR>
(AVŚ_20,36.7c) sa no vakṣad animānaḥ suvahnendro viśvāny ati durgahāṇi ||7||<BR>
<BR>
(AVŚ_20,36.8a) ā janāya druhvaṇe pārthivāni divyāni dīpayo 'ntarikṣā |<BR>
(AVŚ_20,36.8c) tapā vṛṣan viśvataḥ śociṣā tān brahmadviṣe śocaya kṣām apaś ca ||8||<BR>
<BR>
(AVŚ_20,36.9a) bhuvo janasya divyasya rājā pārthivasya jagatas tveṣasaṃdṛk |<BR>
(AVŚ_20,36.9c) dhiṣva vajraṃ dakṣiṇa indra haste viśvā ajurya dayase vi māyāḥ ||9||<BR>
<BR>
(AVŚ_20,36.10a) ā saṃyatam indra ṇaḥ svastiṃ śatrutūryāya bṛhatīm amṛdhrām |<BR>
(AVŚ_20,36.10c) yayā dāsāny āryāṇi vṛtrā karo vajrint sutukā nāhuṣāṇi ||10||<BR>
<BR>
(AVŚ_20,36.11a) sa no niyudbhiḥ puruhūta vedho viśvavārābhir ā gahi prayajyo |<BR>
(AVŚ_20,36.11c) na yā adevo varate na deva ābhir yāhi tūyam ā madryadrik ||11||<BR>
<BR>
<BR>
<BR>
(AVŚ_20,37.1a) yas tigmaśṛṅgo vṛṣabho na bhīmaḥ ekaḥ kṛṣṭīś cyavayati pra viśvāḥ |<BR>
(AVŚ_20,37.1c) yaḥ śaśvato adāśuṣo gayasya prayantāsi suṣvitarāya vedaḥ ||1||<BR>
<BR>
(AVŚ_20,37.2a) tvaṃ ha tyad indra kutsam āvaḥ śuśrūṣamāṇas tanvā samarye |<BR>
(AVŚ_20,37.2c) dāsaṃ yac śuṣṇam kuyavaṃ ny asmā arandhaya ārjuneyāya śikṣan ||2||<BR>
<BR>
(AVŚ_20,37.3a) tvaṃ dhṛṣṇo dhṛṣatā vītahavyaṃ prāvo viśvābhir ūtibhiḥ sudāsam |<BR>
(AVŚ_20,37.3c) pra paurukutsiṃ trasadasyum āvaḥ kṣetrasātā vṛtrahatyeṣu pūrum ||3||<BR>
<BR>
(AVŚ_20,37.4a) tvaṃ nṛbhir nṛmaṇo devavītau bhūrīṇi vṛtrā haryaśva haṃsi |<BR>
(AVŚ_20,37.4c) tvaṃ ni dasyuṃ cumuriṃ dhuniṃ cāsvāpayo dabhītaye suhantu ||4||<BR>
<BR>
(AVŚ_20,37.5a) tava cyautnāni vajrahasta tāni nava yat puro navatiṃ ca sadyaḥ |<BR>
(AVŚ_20,37.5c) niveśane śatatamāviveṣīr ahaṃ ca vṛtraṃ namucim utāhan ||5||<BR>
<BR>
(AVŚ_20,37.6a) sanā tā ta indra bhojanāni rātahavyāya dāśuṣe sudāse |<BR>
(AVŚ_20,37.6c) vṛṣṇe te harī vṛṣaṇā yunajmi vyantu brahmāṇi puruśāka vājam ||6||<BR>
<BR>
(AVŚ_20,37.7a) mā te asyāṃ sahasāvan pariṣṭāv aghāya bhūma harivaḥ parādau |<BR>
(AVŚ_20,37.7c) trāyasva no 'vṛkebhir varūthais tava priyāsaḥ sūriṣu syāma ||7||<BR>
<BR>
(AVŚ_20,37.8a) priyāsa it te maghavann abhiṣṭau naro madema śaraṇe sakhāyaḥ |<BR>
(AVŚ_20,37.8c) ni turvaśaṃ ni yādvaṃ śiśīhy atithigvāya śaṃsyaṃ kariṣyan ||8||<BR>
<BR>
(AVŚ_20,37.9a) sadyaś cin nu te maghavann abhiṣṭau naraḥ śaṃsanty ukthaśāsa ukthā |<BR>
(AVŚ_20,37.9c) ye te havebhir vi paṇīṃr adāśann asmān vṛṇīṣva yujyāya tasmai ||9||<BR>
<BR>
(AVŚ_20,37.10a) ete stomā narāṃ nṛtama tubhyam asmadryañco dadato maghāni |<BR>
(AVŚ_20,37.10c) teṣām indra vṛtrahatye śivo bhūḥ sakhā ca śūro 'vitā ca nṛṇām ||10||<BR>
<BR>
(AVŚ_20,37.11a) nū indra śūra stavamāna ūtī brahmajūtas tanvā vāvṛdhasva |<BR>
(AVŚ_20,37.11c) upa no vājān mimīhy upa stīn yuyaṃ pāta svastibhiḥ sadā naḥ ||11||<BR>
<BR>
<BR>
<BR>
(AVŚ_20,38.1a) ā yāhi suṣumā hi ta indra somaṃ pibā imam |<BR>
(AVŚ_20,38.1c) edaṃ barhiḥ sado mama ||1||<BR>
<BR>
(AVŚ_20,38.2a) ā tvā brahmayujā harī vahatām indra keśinā |<BR>
(AVŚ_20,38.2c) upa brahmāṇi naḥ śṛṇu ||2||<BR>
<BR>
(AVŚ_20,38.3a) brahmāṇas tvā vayaṃ yujā somapām indra sominaḥ |<BR>
(AVŚ_20,38.3c) sutāvanto havāmahe ||3||<BR>
<BR>
(AVŚ_20,38.4a) indram id gāthino bṛhad indram arkebhir arkiṇaḥ |<BR>
(AVŚ_20,38.4c) indraṃ vāṇīr anūṣata ||4||<BR>
<BR>
(AVŚ_20,38.5a) indra id dharyoḥ sacā saṃmiśla ā vacoyujā |<BR>
(AVŚ_20,38.5c) indro vajrī hiraṇyayaḥ ||5||<BR>
<BR>
(AVŚ_20,38.6a) indro dīrghāya cakṣasa ā sūryaṃ rohayad divi |<BR>
(AVŚ_20,38.6c) vi gobhir adrim airayat ||6||<BR>
<BR>
<BR>
<BR>
(AVŚ_20,39.1a) indraṃ vo viśvatas pari havāmahe janebhyaḥ |<BR>
(AVŚ_20,39.1c) asmākam astu kevalaḥ ||1||<BR>
<BR>
(AVŚ_20,39.2a) vy antarikṣam atiran made somasya rocanā |<BR>
(AVŚ_20,39.2c) indro yad abhinad valam ||2||<BR>
<BR>
(AVŚ_20,39.3a) ud gā ājad aṅgirobhya āviṣ kṛṇvan guhā satīḥ |<BR>
(AVŚ_20,39.3c) arvāñcaṃ nunude valam ||3||<BR>
<BR>
(AVŚ_20,39.4a) indreṇa rocanā divo dṛlhāni dṛṃhitāni ca |<BR>
(AVŚ_20,39.4c) sthirāṇi na parāṇude ||4||<BR>
<BR>
(AVŚ_20,39.5a) apām ūrmir madann iva stoma indrājirāyate |<BR>
(AVŚ_20,39.5c) vi te madā arājiṣuḥ ||5||<BR>
<BR>
<BR>
<BR>
(AVŚ_20,40.1a) indreṇa saṃ hi dṛkṣase saṃjagmāno abibhyuṣā |<BR>
(AVŚ_20,40.1c) mandū samānavarcasā ||1||<BR>
<BR>
(AVŚ_20,40.2a) anavadyair abhidyubhir makhaḥ sahasvad arcati |<BR>
(AVŚ_20,40.2c) gaṇair indrasya kāmyaiḥ ||2||<BR>
<BR>
(AVŚ_20,40.3a) ād aha svadhām anu punar garbhatvam erire |<BR>
(AVŚ_20,40.3c) dadhānā nāma yajñiyam ||3||<BR>
<BR>
<BR>
<BR>
(AVŚ_20,41.1a) indro dadhīco asthabhir vṛtrāṇy apratiṣkutaḥ |<BR>
(AVŚ_20,41.1c) jaghāna navatīr nava ||1||<BR>
<BR>
(AVŚ_20,41.2a) ichan aśvasya yac chiraḥ parvateṣv apaśritam |<BR>
(AVŚ_20,41.2c) tad vidac charyaṇāvati ||2||<BR>
<BR>
(AVŚ_20,41.3a) atrāha gor amanvata nāma tvaṣṭur apīcyam |<BR>
(AVŚ_20,41.3c) itthā candramaso gṛhe ||3||<BR>
<BR>
<BR>
<BR>
(AVŚ_20,42.1a) vācam aṣṭāpadīm ahaṃ navasraktim ṛtaspṛśam |<BR>
(AVŚ_20,42.1c) indrāt pari tanvam mame ||1||<BR>
<BR>
(AVŚ_20,42.2a) anu tvā rodasī ubhe krakṣamāṇam akṛpetām |<BR>
(AVŚ_20,42.2c) indra yad dasyuhābhavaḥ ||2||<BR>
<BR>
(AVŚ_20,42.3a) uttiṣṭhann ojasā saha pītvī śipre avepayaḥ |<BR>
(AVŚ_20,42.3c) somam indra camū sutam ||3||<BR>
<BR>
<BR>
<BR>
(AVŚ_20,43.1a) bhindhi viśvā apa dviṣaḥ bādho jahī mṛdhaḥ |<BR>
(AVŚ_20,43.1c) vasu spārhaṃ tad ā bhara ||1||<BR>
<BR>
(AVŚ_20,43.2a) yad vīlāv indra yat sthire yat parśāne parābhṛtam |<BR>
(AVŚ_20,43.2c) vasu spārhaṃ tad ā bhara ||2||<BR>
<BR>
(AVŚ_20,43.3a) yasya te viśvamānuṣo bhūrer dattasya vedati |<BR>
(AVŚ_20,43.3c) vasu spārhaṃ tad ā bhara ||3||<BR>
<BR>
<BR>
<BR>
(AVŚ_20,44.1a) pra samrājaṃ carṣaṇīnām indraṃ stotā navyaṃ gīrbhiḥ |<BR>
(AVŚ_20,44.1c) naraṃ nṛṣāhaṃ maṃhiṣṭham ||1||<BR>
<BR>
(AVŚ_20,44.2a) yasminn ukthāni raṇyanti viśvāni ca śravasya |<BR>
(AVŚ_20,44.2c) apām avo na samudre ||2||<BR>
<BR>
(AVŚ_20,44.3a) taṃ suṣṭutyā vivāse jyeṣṭharājaṃ bhare kṛtnum |<BR>
(AVŚ_20,44.3c) maho vājinaṃ sanibhyaḥ ||3||<BR>
<BR>
<BR>
<BR>
(AVŚ_20,45.1a) ayam u te sam atasi kapota iva garbhadhim |<BR>
(AVŚ_20,45.1c) vacas tac cin na ohase ||1||<BR>
<BR>
(AVŚ_20,45.2a) stotraṃ rādhānāṃ pate girvāho vīra yasya te |<BR>
(AVŚ_20,45.2c) vibhūtir astu sūnṛtā ||2||<BR>
<BR>
(AVŚ_20,45.3a) ūrdhvas tiṣṭhā na ūtaye 'smin vāje śatakrato |<BR>
(AVŚ_20,45.3c) sam anyeṣu bravāvahai ||3||<BR>
<BR>
<BR>
<BR>
(AVŚ_20,46.1a) praṇetāram vasyo achā kartāraṃ jyotiḥ samatsu |<BR>
(AVŚ_20,46.1c) sāsahvāṃsam yudhāmitrān ||1||<BR>
<BR>
(AVŚ_20,46.2a) sa naḥ papriḥ pārayāti svasti nāvā puruhūtaḥ |<BR>
(AVŚ_20,46.2c) indro viśvā ati dviṣaḥ ||2||<BR>
<BR>
(AVŚ_20,46.3a) sa tvaṃ na indra vājobhir daśasyā ca gātuyā ca |<BR>
(AVŚ_20,46.3c) achā ca naḥ sumnaṃ neṣi ||3||<BR>
<BR>
<BR>
<BR>
(AVŚ_20,47.1a) tam indraṃ vājayāmasi mahe vṛtrāya hantave |<BR>
(AVŚ_20,47.1c) sa vṛṣā vṛṣabho bhuvat ||1||<BR>
<BR>
(AVŚ_20,47.2a) indraḥ sa dāmane kṛta ojiṣṭhaḥ sa made hitaḥ |<BR>
(AVŚ_20,47.2c) dyumnī ślokī sa somyaḥ ||2||<BR>
<BR>
(AVŚ_20,47.3a) girā vajro na saṃbhṛtaḥ sabalo anapacyutaḥ |<BR>
(AVŚ_20,47.3c) vavakṣa ṛṣvo astṛtaḥ ||3||<BR>
<BR>
(AVŚ_20,47.4a) indram id gāthino bṛhad indram arkebhir arkiṇaḥ |<BR>
(AVŚ_20,47.4c) indraṃ vāṇīr anūṣata ||4||<BR>
<BR>
(AVŚ_20,47.5a) indra id dharyoḥ sacā saṃmiśla ā vacoyujā |<BR>
(AVŚ_20,47.5c) indro vajrī hiraṇyayaḥ ||5||<BR>
<BR>
(AVŚ_20,47.6a) indro dīrghāya cakṣasa ā sūryaṃ rohayad divi |<BR>
(AVŚ_20,47.6c) vi gobhir adrim airayat ||6||<BR>
<BR>
(AVŚ_20,47.7a) ā yāhi suṣumā hi ta indra somaṃ pibā imam |<BR>
(AVŚ_20,47.7c) edaṃ barhiḥ sado mama ||7||<BR>
<BR>
(AVŚ_20,47.8a) ā tvā brahmayujā harī vahatām indra keśinā |<BR>
(AVŚ_20,47.8c) upa brahmāṇi naḥ śṛṇu ||8||<BR>
<BR>
(AVŚ_20,47.9a) brahmāṇas tvā vayaṃ yujā somapām indra sominaḥ |<BR>
(AVŚ_20,47.9c) sutāvanto havāmahe ||9||<BR>
<BR>
(AVŚ_20,47.10a) yuñjanti bradhnam aruṣaṃ carantaṃ pari tasthuṣaḥ |<BR>
(AVŚ_20,47.10c) rocante rocanā divi ||10||<BR>
<BR>
(AVŚ_20,47.11a) yuñjanty asya kāmyā harī vipakṣasā rathe |<BR>
(AVŚ_20,47.11c) śoṇā dhṛṣṇū nṛvāhasā ||11||<BR>
<BR>
(AVŚ_20,47.12a) ketuṃ kṛṇvann aketave peśo maryā apeśase |<BR>
(AVŚ_20,47.12c) sam uṣadbhir ajāyathāḥ ||12||<BR>
(AVŚ_20,47.13a) ud u tyaṃ jātavedasaṃ devaṃ vahanti ketavaḥ |<BR>
(AVŚ_20,47.13c) dṛśe viśvāya sūryam ||13||<BR>
<BR>
(AVŚ_20,47.14a) apa tye tāyavo yathā nakṣatrā yanty aktubhiḥ |<BR>
(AVŚ_20,47.14c) sūrāya viśvacakṣase ||14||<BR>
<BR>
(AVŚ_20,47.15a) adṛśrann asya ketavo vi raśmayo janāṃ anu |<BR>
(AVŚ_20,47.15c) bhrājanto agnayo yathā ||15||<BR>
<BR>
(AVŚ_20,47.16a) taraṇir viśvadarśato jyotiṣkṛd asi sūrya |<BR>
(AVŚ_20,47.16c) viśvam ā bhāsi rocana ||16||<BR>
<BR>
(AVŚ_20,47.17a) pratyaṅ devānāṃ viśaḥ pratyaṅṅ ud eṣi mānuṣīḥ |<BR>
(AVŚ_20,47.17c) pratyaṅ viśvaṃ svar dṛśe ||17||<BR>
<BR>
(AVŚ_20,47.18a) yenā pāvaka cakṣasā bhuraṇyantaṃ janāṃ anu |<BR>
(AVŚ_20,47.18c) tvaṃ varuṇa paśyasi ||18||<BR>
<BR>
(AVŚ_20,47.19a) vi dyām eṣi rajas pṛthv ahar mimāno aktubhiḥ |<BR>
(AVŚ_20,47.19c) paśyaṃ janmāni sūrya ||19||<BR>
<BR>
(AVŚ_20,47.20a) sapta tvā harito rathe vahanti deva sūrya |<BR>
(AVŚ_20,47.20c) śociṣkeśam vicakṣaṇam ||20||<BR>
<BR>
(AVŚ_20,47.21a) ayukta sapta śundhyuvaḥ sūro rathasya naptyaḥ |<BR>
(AVŚ_20,47.21c) tābhir yāti svayuktibhiḥ ||21||<BR>
<BR>
<BR>
<BR>
(AVŚ_20,48.1a) abhi tvā varcasā giraḥ siñcanty ā caraṇyuvaḥ |<BR>
(AVŚ_20,48.1c) abhi vatsaṃ na dhenavaḥ ||1||<BR>
<BR>
(AVŚ_20,48.2a) tā arṣanti śubhriyaḥ pṛñcatīr varcasā payaḥ |<BR>
(AVŚ_20,48.2c) jātaṃ janir yathā hṛdā ||2||<BR>
<BR>
(AVŚ_20,48.3a) vajrāpavasādhyaḥ kīrtir mriyamāṇam āvahan |<BR>
(AVŚ_20,48.3c) mahyam āyur ghṛtaṃ payaḥ ||3||<BR>
<BR>
(AVŚ_20,48.4a) āyaṃ gauḥ pṛśnir akramīd asadan mātaraṃ puraḥ |<BR>
(AVŚ_20,48.4c) pitaraṃ ca prayant svaḥ ||4||<BR>
<BR>
(AVŚ_20,48.5a) antaś carati rocanā asya prāṇād apānataḥ |<BR>
(AVŚ_20,48.5c) vy akhyan mahiṣaḥ svaḥ ||5||<BR>
<BR>
(AVŚ_20,48.6a) triṃśad dhāmā vi rājati vāk pataṅgo aśiśriyat |<BR>
(AVŚ_20,48.6c) prati vastor ahar dyubhiḥ ||6||<BR>
<BR>
<BR>
<BR>
(AVŚ_20,49.1a) yac chakrā vācam āruhann antarikṣaṃ siṣāsathaḥ |<BR>
(AVŚ_20,49.1c) saṃ devā amadan vṛṣā ||1||<BR>
<BR>
(AVŚ_20,49.2a) śakro vācam adhṛṣṭāyor uvāco adhṛṣṇuhi |<BR>
(AVŚ_20,49.2c) maṃhiṣṭha ā madardivi ||2||<BR>
<BR>
(AVŚ_20,49.3a) śakro vācam adhṛṣṇuhi dhāmadharman vi rājati |<BR>
(AVŚ_20,49.3c) vimadan barhir āsaran ||3||<BR>
<BR>
(AVŚ_20,49.4a) taṃ vo dasmam ṛtīṣahaṃ vasor mandānam andhasaḥ |<BR>
(AVŚ_20,49.4c) abhi vatsaṃ na svasareṣu dhenava indraṃ gīrbhir navāmahe ||4||<BR>
<BR>
(AVŚ_20,49.5a) dyukṣaṃ sudānuṃ taviṣībhir āvṛtam giriṃ na purubhojasam |<BR>
(AVŚ_20,49.5c) kṣumantaṃ vājaṃ śatinaṃ sahasriṇaṃ makṣū gomantam īmahe ||5||<BR>
<BR>
(AVŚ_20,49.6a) tat tvā yāmi suvīryaṃ tad brahma pūrvacittaye |<BR>
(AVŚ_20,49.6c) yenā yatibhyo bhṛgave dhane hite yena praskaṇvam āvitha ||6||<BR>
<BR>
(AVŚ_20,49.7a) yenā samudram asṛjo mahīr apas tad indra vṛṣṇi te śavaḥ |<BR>
(AVŚ_20,49.7c) sadyaḥ so asya mahimā na saṃnaśe yaṃ kṣoṇīr anucakrade ||7||<BR>
<BR>
<BR>
<BR>
(AVŚ_20,50.1a) kan navyo atasīnāṃ turo gṛṇīta martyaḥ |<BR>
(AVŚ_20,50.1c) nahī nv asya mahimānam indriyaṃ svar gṛṇanta ānaśuḥ ||1||<BR>
<BR>
(AVŚ_20,50.2a) kad u stuvanta ṛtayanta devata ṛṣiḥ ko vipra ohate |<BR>
(AVŚ_20,50.2c) kadā havaṃ maghavann indra sunvataḥ kad u stuvata ā gamaḥ ||2||<BR>
<BR>
<BR>
<BR>
(AVŚ_20,51.1a) abhi pra vaḥ surādhasam indram arca yathā vide |<BR>
(AVŚ_20,51.1c) yo jaritṛbhyo maghavā purūvasuḥ sahasreṇeva śikṣati ||1||<BR>
<BR>
(AVŚ_20,51.2a) śatānīkeva pra jigāti dhṛṣṇuyā hanti vṛtrāṇi dāśuṣe |<BR>
(AVŚ_20,51.2c) girer iva pra rasā asya pinvire datrāṇi purubhojasaḥ ||2||<BR>
<BR>
(AVŚ_20,51.3a) pra su śrutaṃ surādhasam arcā śakram abhiṣṭaye |<BR>
(AVŚ_20,51.3c) yaḥ sunvate stuvate kāmyaṃ vasu sahasreṇeva maṃhate ||3||<BR>
<BR>
(AVŚ_20,51.4a) śatānīkā hetayo asya duṣṭarā indrasya samiṣo mahīḥ |<BR>
(AVŚ_20,51.4c) girir na bhujmā maghatsu pinvate yad īṃ sutā amandiṣuḥ ||4||<BR>
<BR>
<BR>
<BR>
(AVŚ_20,52.1a) vayaṃ gha tvā sutāvanta āpo na vṛktabarhiṣaḥ |<BR>
(AVŚ_20,52.1c) pavitrasya prasravaṇeṣu vṛtrahan pari stotāra āsate ||1||<BR>
<BR>
(AVŚ_20,52.2a) svaranti tvā sute naro vaso nireka ukthinaḥ |<BR>
(AVŚ_20,52.2c) kadā sutaṃ tṛṣāṇa oka ā gama indra svabdīva vaṃsagaḥ ||2||<BR>
<BR>
(AVŚ_20,52.3a) kaṇvebhir dhṛṣṇav ā dhṛsad vājaṃ darṣi sahasriṇam |<BR>
(AVŚ_20,52.3c) piśaṅgarūpaṃ maghavan vicarṣaṇe makṣū gomantam īmahe ||3||<BR>
<BR>
<BR>
<BR>
(AVŚ_20,53.1a) ka īṃ veda sute sacā pibantaṃ kad vayo dadhe |<BR>
(AVŚ_20,53.1c) ayaṃ yaḥ puro vibhinatty ojasā mandānaḥ śipry andhasaḥ ||1||<BR>
<BR>
(AVŚ_20,53.2a) dānā mṛgo na vāraṇaḥ purutrā carathaṃ dadhe |<BR>
(AVŚ_20,53.2c) nakiṣ ṭvā ni yamad ā sute gamo mahāś carasy ojasā ||2||<BR>
<BR>
(AVŚ_20,53.3a) ya ugraḥ sann aniṣṭṛta sthiro raṇāya saṃskṛtaḥ |<BR>
(AVŚ_20,53.3c) yadi stotur maghavā śṛṇavad dhavaṃ nendro yoṣaty ā gamat ||3||<BR>
<BR>
<BR>
<BR>
(AVŚ_20,54.1a) viśvāḥ pṛtanā abhibhūtaraṃ naraṃ sajūs tatakṣur indraṃ jajanuś ca rājase |<BR>
(AVŚ_20,54.1c) kratvā variṣṭhaṃ vara āmurim utogram ojiṣṭhaṃ tavasaṃ tarasvinam ||1||<BR>
<BR>
(AVŚ_20,54.2a) sam īṃ rebhāso asvarann indraṃ somasya pītaye |<BR>
(AVŚ_20,54.2c) svarpatiṃ yad īṃ vṛdhe dhṛtavrato hy ojasā sam ūtibhiḥ ||2||<BR>
<BR>
(AVŚ_20,54.3a) nemiṃ namanti cakṣasā meṣaṃ viprā abhisvarā |<BR>
(AVŚ_20,54.3c) sudītayo vo adruho 'pi karṇe tarasvinaḥ sam ṛkvabhiḥ ||3||<BR>
<BR>
<BR>
<BR>
(AVŚ_20,55.1a) tam indraṃ johavīmi maghavānam ugraṃ satrā dadhānam apratiṣkutaṃ śavāṃsi |<BR>
(AVŚ_20,55.1c) maṃhiṣṭho gīrbhir ā ca yajñiyo vavartad rāye no viśvā supathā kṛṇotu vajrī ||1||<BR>
<BR>
(AVŚ_20,55.2a) yā indra bhuja ābharaḥ svarvāṃ asurebhyaḥ |<BR>
(AVŚ_20,55.2c) stotāram in maghavann asya vardhaya ye ca tve vṛktabarhiṣaḥ ||2||<BR>
<BR>
(AVŚ_20,55.3a) yam indra dadhiṣe tvam aśvaṃ gāṃ bhāgam avyayam |<BR>
(AVŚ_20,55.3c) yajamāne sunvati dakṣiṇāvati tasmin taṃ dhehi mā paṇau ||3||<BR>
<BR>
<BR>
<BR>
(AVŚ_20,56.1a) indro madāya vāvṛdhe śavase vṛtrahā nṛbhiḥ |<BR>
(AVŚ_20,56.1c) tam in mahatsv ājiṣūtem arbhe havāmahe sa vājeṣu pra no 'viṣat ||1||<BR>
<BR>
(AVŚ_20,56.2a) asi hi vīra senyo 'si bhūri parādadiḥ |<BR>
(AVŚ_20,56.2c) asi dabhrasya cid vṛdho yajamānāya śikṣasi sunvate bhūri te vasu ||2||<BR>
<BR>
(AVŚ_20,56.3a) yad udīrata ājayo dhṛṣṇave dhīyate dhanā |<BR>
(AVŚ_20,56.3c) yukṣvā madacyutā harī kaṃ hanaḥ kaṃ vasau dadho 'smāṃ indra vasau dadhaḥ ||3||<BR>
<BR>
(AVŚ_20,56.4a) mademade hi no dadir yūthā gavām ṛjukratuḥ |<BR>
(AVŚ_20,56.4c) saṃ gṛbhāya puru śatobhayāhastyā vasu śiśīhi rāya ā bhara ||4||<BR>
<BR>
(AVŚ_20,56.5a) mādayasva sute sacā śavase śūra rādhase |<BR>
(AVŚ_20,56.5c) vidmā hi tvā purūvasum upa kāmānt sasṛjmahe 'thā no 'vitā bhava ||5||<BR>
<BR>
(AVŚ_20,56.6a) ete ta indra jantavo viśvaṃ puṣyanti vāryam |<BR>
(AVŚ_20,56.6c) antar hi khyo janānām aryo vedo adāśuṣāṃ teṣāṃ no veda ā bhara ||6||<BR>
<BR>
<BR>
<BR>
(AVŚ_20,57.1a) surūpakṛtnum ūtaye sudughām iva goduhe |<BR>
(AVŚ_20,57.1c) juhūmasi dyavidyavi ||1||<BR>
<BR>
(AVŚ_20,57.2a) upa naḥ savanā gahi somasya somapāḥ piba |<BR>
(AVŚ_20,57.2c) godā id revato madaḥ ||2||<BR>
<BR>
(AVŚ_20,57.3a) athā te antamānāṃ vidyāma sumatīnām |<BR>
(AVŚ_20,57.3c) mā no ati khya ā gahi ||3||<BR>
<BR>
(AVŚ_20,57.4a) śuṣmintamaṃ na ūtaye dyumninaṃ pāhi jāgṛvim |<BR>
(AVŚ_20,57.4c) indra somaṃ śatakrato ||4||<BR>
<BR>
(AVŚ_20,57.5a) indriyāṇi śatakrato yā te janeṣu pañcasu |<BR>
(AVŚ_20,57.5c) indra tāni ta ā vṛṇe ||5||<BR>
<BR>
(AVŚ_20,57.6a) agann indra śravo bṛhad dyumnaṃ dadhiṣva duṣṭaram |<BR>
(AVŚ_20,57.6c) ut te śuṣmaṃ tirāmasi ||6||<BR>
<BR>
(AVŚ_20,57.7a) arvāvato na ā gahy atho śakra parāvataḥ |<BR>
(AVŚ_20,57.7c) u loko yas te adriva indreha tata ā gahi ||7||<BR>
<BR>
(AVŚ_20,57.8a) indro aṅga mahad bhayam abhī ṣad apa cucyavat |<BR>
(AVŚ_20,57.8c) sa hi sthiro vicarṣaniḥ ||8||<BR>
<BR>
(AVŚ_20,57.9a) indraś ca mṛlayāti no na naḥ paścād aghaṃ naśat |<BR>
(AVŚ_20,57.9c) bhadraṃ bhavāti naḥ puraḥ ||9||<BR>
<BR>
(AVŚ_20,57.10a) indra āśābhyas pari sarvābhyo abhayaṃ karat |<BR>
(AVŚ_20,57.10c) jetā śatrūn vicarṣaṇiḥ ||10||<BR>
<BR>
(AVŚ_20,57.11a) ka īṃ veda sute sacā pibantaṃ kad vayo dadhe |<BR>
(AVŚ_20,57.11c) ayaṃ yaḥ puro vibhinatty ojasā mandānaḥ śipry andhasaḥ ||11||<BR>
<BR>
(AVŚ_20,57.12a) dānā mṛgo na vāraṇaḥ purutrā carathaṃ dadhe |<BR>
(AVŚ_20,57.12c) nakiṣ ṭvā ni yamad ā sute gamo mahāṃś carasy ojasā ||12||<BR>
<BR>
(AVŚ_20,57.13a) ya ugraḥ sann aniṣṭṛta sthiro raṇāya saṃskṛtaḥ |<BR>
(AVŚ_20,57.13c) yadi stotur maghavā śṛṇavad dhavaṃ nendro yoṣaty ā gamat ||13||<BR>
<BR>
(AVŚ_20,57.14a) vayaṃ gha tvā sutāvanta āpo na vṛktabarhiṣaḥ |<BR>
(AVŚ_20,57.14c) pavitrasya prasravaṇeṣu vṛtrahan pari stotāra āsate ||14||<BR>
<BR>
(AVŚ_20,57.15a) svaranti tvā sute naro vaso nireka ukthinaḥ |<BR>
(AVŚ_20,57.15c) kadā sutaṃ tṛṣāṇa oka ā gama indra svabdīva vaṃsagaḥ ||15||<BR>
<BR>
(AVŚ_20,57.16a) kaṇvebhir dhṛṣṇav ā dhṛṣad vājaṃ darṣi sahasriṇam |<BR>
(AVŚ_20,57.16c) piśaṅgarūpaṃ maghavan vicarṣaṇe makṣū gomantam īmahe ||16||<BR>
<BR>
<BR>
<BR>
(AVŚ_20,58.1a) śrāyanta iva sūryaṃ viśved indrasya bhakṣata |<BR>
(AVŚ_20,58.1c) vasūni jāte janamāna ojasā prati bhāgaṃ na dīdhima ||1||<BR>
<BR>
(AVŚ_20,58.2a) anarśarātiṃ vasudām upa stuhi bhadrā indrasya rātayaḥ |<BR>
(AVŚ_20,58.2c) so asya kāmaṃ vidhato na roṣati mano dānāya codayan ||2||<BR>
<BR>
(AVŚ_20,58.3a) baṇ mahāṃ asi sūrya baḍ āditya mahāṃ asi |<BR>
(AVŚ_20,58.3c) mahas te sato mahimā panasyate 'ddhā deva mahāṃ asi ||3||<BR>
<BR>
(AVŚ_20,58.4a) baṭ sūrya śravasā mahāṃ asi satrā deva mahāṃ asi |<BR>
(AVŚ_20,58.4c) mahnā devānām asuryaḥ purohito vibhu jyotir adābhyam ||4||<BR>
<BR>
<BR>
<BR>
(AVŚ_20,59.1a) ud u tye madhu mattamā gira stomāsa īrate |<BR>
(AVŚ_20,59.1c) satrājito dhanasā akṣitotayo vājayanto rathā iva ||1||<BR>
<BR>
(AVŚ_20,59.2a) kaṇvā iva bhṛgavaḥ sūrya iva viśvam id dhītam ānaśuḥ |<BR>
(AVŚ_20,59.2c) indraṃ stomebhir mahayanta āyavaḥ priyamedhāso asvaran ||2||<BR>
<BR>
(AVŚ_20,59.3a) ud in nv asya ricyate 'ṃśo dhanaṃ na jigyusaḥ |<BR>
(AVŚ_20,59.3c) ya indro harivān na dabhanti taṃ ripo dakṣaṃ dadhāti somini ||3||<BR>
<BR>
(AVŚ_20,59.4a) mantram akharvaṃ sudhitaṃ supeśasaṃ dadhāta yajñiyeṣv ā |<BR>
(AVŚ_20,59.4c) pūrvīś cana prasitayas taranti taṃ ya indre karmaṇā bhuvat ||4||<BR>
<BR>
<BR>
(AVŚ_20,60.1a) evā hy asi vīrayur evā śūra uta sthiraḥ |<BR>
(AVŚ_20,60.1c) evā te rādhyaṃ manaḥ ||1||<BR>
<BR>
(AVŚ_20,60.2a) evā rātis tuvīmagha viśvebhir dhāyi dhātṛbhiḥ |<BR>
(AVŚ_20,60.2c) aghā cid indra me sacā ||2||<BR>
<BR>
(AVŚ_20,60.3a) mo ṣu brahmeva tandrayur bhuvo vājānāṃ pate |<BR>
(AVŚ_20,60.3c) matsvā sutasya gomataḥ ||3||<BR>
<BR>
(AVŚ_20,60.4a) evā hy asya sūnṛtā virapśī gomatī mahī |<BR>
(AVŚ_20,60.4c) pakvā śākhā na dāśuṣe ||4||<BR>
<BR>
(AVŚ_20,60.5a) evā hi te vibhūtaya ūtaya indra māvate |<BR>
(AVŚ_20,60.5c) sadyaś cit santi dāśuṣe ||5||<BR>
<BR>
(AVŚ_20,60.6a) evā hy asya kāmyā stoma ukthaṃ ca śaṃsyā |<BR>
(AVŚ_20,60.6c) indrāya somapītaye ||6||<BR>
<BR>
<BR>
<BR>
(AVŚ_20,61.1a) taṃ te madaṃ gṛṇīmasi vṛṣaṇaṃ pṛtsu sāsahim |<BR>
(AVŚ_20,61.1c) u lokakṛtnum adrivo hariśriyam ||1||<BR>
<BR>
(AVŚ_20,61.2a) yena jyotīmṣy āyave manave ca viveditha |<BR>
(AVŚ_20,61.2c) mandāno asya barhiṣo vi rājasi ||2||<BR>
<BR>
(AVŚ_20,61.3a) tad adyā cit ta ukthino 'nu ṣṭuvanti pūrvathā |<BR>
(AVŚ_20,61.3c) vṛṣapatnīr apo jayā divedive ||3||<BR>
<BR>
(AVŚ_20,61.4a) tam v abhi pra gāyata puruhūtaṃ puruṣṭutam |<BR>
(AVŚ_20,61.4c) indraṃ gīrbhis taviṣam ā vivāsata ||4||<BR>
(AVŚ_20,61.5a) yasya dvibarhaso bṛhat saho dādhāra rodasī |<BR>
(AVŚ_20,61.5c) girīṃr ajrāṃ apaḥ svar vṛṣatvanā ||5||<BR>
<BR>
(AVŚ_20,61.6a) sa rājasi puruṣṭutaṃ eko vṛtrāṇi jighnase |<BR>
(AVŚ_20,61.6c) indra jaitrā śravasya ca yantave ||6||<BR>
<BR>
<BR>
<BR>
(AVŚ_20,62.1a) vayam u tvām apūrvya sthūraṃ na kac cid bharanto 'vasyavaḥ |<BR>
(AVŚ_20,62.1c) vāje citraṃ havāmahe ||1||<BR>
<BR>
(AVŚ_20,62.2a) upa tvā karmann ūtaye sa no yuvograś cakrāma yo dhṛṣat |<BR>
(AVŚ_20,62.2c) tvām id dhy avitāraṃ vavṛmahe sakhāya indra sānasim ||2||<BR>
<BR>
(AVŚ_20,62.3a) yo na idamidaṃ purā pra vasya ānināya tam u va stuṣe |<BR>
(AVŚ_20,62.3c) sakhāya indram ūtaye ||3||<BR>
<BR>
(AVŚ_20,62.4a) haryaśvaṃ satpatiṃ carṣaṇīsahaṃ sa hi ṣmā yo amandata |<BR>
(AVŚ_20,62.4c) ā tu naḥ sa vayati gavyam aśvyaṃ stotṛbhyo maghavā śatam ||4||<BR>
(AVŚ_20,62.5a) indrāya sāma gāyata viprāya bṛhate bṛhat |<BR>
(AVŚ_20,62.5c) dharmakṛte vipaścite panasyave ||5||<BR>
<BR>
(AVŚ_20,62.6a) tvam indrābhibhūr asi tvaṃ sūryam arocayaḥ |<BR>
(AVŚ_20,62.6c) viśvakarmā viśvadevo mahāṃ asi ||6||<BR>
<BR>
(AVŚ_20,62.7a) vibhrājaṃ jyotiṣā svar agacho rocanaṃ divaḥ |<BR>
(AVŚ_20,62.7c) devās ta indra sakhyāya yemire ||7||<BR>
<BR>
(AVŚ_20,62.8a) tam v abhi pra gāyata puruhūtaṃ puruṣṭutam |<BR>
(AVŚ_20,62.8c) indraṃ gīrbhis taviṣam ā vivāsata ||8||<BR>
<BR>
(AVŚ_20,62.9a) yasya dvibarhaso bṛhat saho dādhāra rodasī |<BR>
(AVŚ_20,62.9c) girīṃr ajrāṃ apaḥ svar vṛṣatvanā ||9||<BR>
(AVŚ_20,62.10a) sa rājasi puruṣṭutaṃ eko vṛtrāṇi jighnase |<BR>
(AVŚ_20,62.10c) indra jaitra śravasya ca yantave ||10||<BR>
<BR>
<BR>
(AVŚ_20,63.1a) imā nu kaṃ bhuvanā sīṣadhāmendraś ca viśve ca devāḥ |<BR>
(AVŚ_20,63.1c) yajñaṃ ca nas tanvaṃ ca prajāṃ cādityair indraḥ saha cīkḷpāti ||1||<BR>
<BR>
(AVŚ_20,63.2a) ādityair indraḥ sagaṇo marudbhir asmākaṃ bhūtv avitā tanūnām |<BR>
(AVŚ_20,63.2c) hatvāya devā asurān yad āyan devā devatvam abhirakṣamāṇāḥ ||2||<BR>
<BR>
(AVŚ_20,63.3a) pratyañcam arkam anayaṃ chacībhir ād it svadhām iṣirāṃ pary apaśyan |<BR>
(AVŚ_20,63.3c) ayā vājaṃ devahitaṃ sanema madema śatahimāḥ suvīrāḥ ||3||<BR>
<BR>
(AVŚ_20,63.4a) ya eka id vidayate vasu martāya dāśuṣe |<BR>
(AVŚ_20,63.4c) īśāno apratiṣkuta indro aṅga ||4||<BR>
<BR>
(AVŚ_20,63.5a) kadā martam arādhasaṃ padā kṣumpam iva sphurat |<BR>
(AVŚ_20,63.5c) kadā naḥ śuśravad gira indro aṅga ||5||<BR>
<BR>
(AVŚ_20,63.6a) yaś cid dhi tvā bahubhya ā sutāvāṃ āvivāsati |<BR>
(AVŚ_20,63.6c) ugraṃ tat patyate śava indro aṅga ||6||<BR>
<BR>
(AVŚ_20,63.7a) ya indra somapātamo madaḥ śaviṣṭha cetati |<BR>
(AVŚ_20,63.7c) yenā haṃsi ny attriṇaṃ tam īmahe ||7||<BR>
<BR>
(AVŚ_20,63.8a) yenā daśagvam adhriguṃ vepayantaṃ svarṇaram |<BR>
(AVŚ_20,63.8c) yenā samudram āvithā tam īmahe ||8||<BR>
<BR>
(AVŚ_20,63.9a) yena sindhuṃ mahīr apo rathāṃ iva pracodayaḥ |<BR>
(AVŚ_20,63.9c) panthām ṛtasya yātave tam īmahe ||9||<BR>
<BR>
<BR>
<BR>
(AVŚ_20,64.1a) endra no gadhi priyaḥ satrājid agohyaḥ |<BR>
(AVŚ_20,64.1c) girir na viśvatas pṛthuḥ patir divaḥ ||1||<BR>
<BR>
(AVŚ_20,64.2a) abhi hi satya somapā ubhe babhūtha rodasī |<BR>
(AVŚ_20,64.2c) indrāsi sunvato vṛdhaḥ patir divaḥ ||2||<BR>
<BR>
(AVŚ_20,64.3a) tvaṃ hi śaśvatīnām indra dartā purām asi |<BR>
(AVŚ_20,64.3c) hantā dasyor manor vṛdhaḥ patir divaḥ ||3||<BR>
<BR>
(AVŚ_20,64.4a) ed u madhvo madintaraṃ siñca vādhvaryo andhasaḥ |<BR>
(AVŚ_20,64.4c) evā hi vīra stavate sadāvṛdhaḥ ||4||<BR>
<BR>
(AVŚ_20,64.5a) indra sthātar harīṇāṃ nakiṣ te pūrvyastutim |<BR>
(AVŚ_20,64.5c) ud ānaṃśa śavasā na bhandanā ||5||<BR>
<BR>
(AVŚ_20,64.6a) taṃ vo vājānāṃ patim ahūmahi śravasyavaḥ |<BR>
(AVŚ_20,64.6c) aprāyubhir yajñebhir vāvṛdhenyam ||6||<BR>
<BR>
<BR>
<BR>
(AVŚ_20,65.1a) eto nv indraṃ stavāma sakhāya stomyaṃ naram |<BR>
(AVŚ_20,65.1c) kuṣṭīr yo viśvā abhy asty eka it ||1||<BR>
<BR>
(AVŚ_20,65.2a) agorudhāya gaviṣe dyukṣāya dasmyaṃ vacaḥ |<BR>
(AVŚ_20,65.2c) ghṛtāt svādīyo madhunaś ca vocata ||2||<BR>
<BR>
(AVŚ_20,65.3a) yasyāmitāni vīryā na rādhaḥ paryetave |<BR>
(AVŚ_20,65.3c) jyotir na viśvam abhy asti dakṣiṇā ||3||<BR>
<BR>
<BR>
<BR>
(AVŚ_20,66.1a) stuhīndraṃ vyaśvavad anūrmiṃ vājinaṃ yamam |<BR>
(AVŚ_20,66.1c) aryo gayaṃ maṃhamānaṃ vi dāśuṣe ||1||<BR>
<BR>
(AVŚ_20,66.2a) evā nūnam upa stuhi vaiyaśva daśamaṃ navam |<BR>
(AVŚ_20,66.2c) suvidvāṃsaṃ carkṛtyaṃ caraṇīnām ||2||<BR>
<BR>
(AVŚ_20,66.3a) vetthā hi nirṛtīnāṃ vajrahasta parivṛjam |<BR>
(AVŚ_20,66.3c) aharahaḥ śundhyuḥ paripadām iva ||3||<BR>
<BR>
<BR>
<BR>
(AVŚ_20,67.1a) vanoti hi sunvan kṣayaṃ parīṇasaḥ sunvāno hi ṣmā yajaty ava dviṣo devānām ava dviṣaḥ |<BR>
(AVŚ_20,67.1c) sunvāna it siṣāsati sahasrā vājy avṛtaḥ |<BR>
(AVŚ_20,67.1e) sunvānāyendro dadāty ābhuvaṃ rayiṃ dadāty ābhuvam ||1||<BR>
<BR>
(AVŚ_20,67.2a) mo ṣu vo asmad abhi tāni pauṃsyā sanā bhūvan dyumnāni mota jāriṣur asmat purota jāriṣuḥ |<BR>
(AVŚ_20,67.2c) yad vaś citraṃ yugeyuge navyaṃ ghoṣād amartyam |<BR>
(AVŚ_20,67.2e) asmāsu tan maruto yac ca duṣṭaraṃ didhṛtā yac ca duṣṭaram ||2||<BR>
<BR>
(AVŚ_20,67.3a) agniṃ hotāram manye dāsvantaṃ vasuṃ sūnuṃ sahaso jātavedasaṃ vipraṃ na jātavedasam |<BR>
(AVŚ_20,67.3c) ya ūrdhvayā svadhvaro devo devācyā kṛpā |<BR>
(AVŚ_20,67.3e) ghṛtasya vibhrāṣṭim anu vaṣṭi śociṣājuhvānasya sarpiṣaḥ ||3||<BR>
<BR>
(AVŚ_20,67.4a) yajñaiḥ saṃmiślāḥ pṛṣatībhir ṛṣṭibhir yāmaṃ chubhrāso añjiṣu priyā uta |<BR>
(AVŚ_20,67.4c) āsadyā barhir bharatasya sūnavaḥ potrād ā somaṃ pibatā divo naraḥ ||4||<BR>
<BR>
(AVŚ_20,67.5a) ā vakṣi devāṃ iha vipra yakṣi cośan hotar ni ṣadā yoniṣu triṣu |<BR>
(AVŚ_20,67.5c) prati vīhi prasthitaṃ somyaṃ madhu pibāgnīdhrāt tava bhāgasya tṛsṇuhi ||5||<BR>
<BR>
(AVŚ_20,67.6a) eṣa sya te tanvo nṛmṇavardhanaḥ saha ojaḥ pradivi bāhvor hitaḥ |<BR>
(AVŚ_20,67.6c) tubhyaṃ suto maghavan tubhyam ābhṛtas tvam asya brāhmaṇād ā tṛpat piba ||6||<BR>
<BR>
(AVŚ_20,67.7a) yam u pūrvam ahuve tam idaṃ huve sed u havyo dadir yo nāma patyate |<BR>
(AVŚ_20,67.7c) adhvaryubhiḥ prasthitaṃ somyaṃ madhu potrāt somaṃ draviṇodaḥ piba ṛtubhiḥ ||7||<BR>
<BR>
<BR>
<BR>
(AVŚ_20,68.1a) surūpakṛtnum ūtaye sudughām iva goduhe |<BR>
(AVŚ_20,68.1c) juhūmasi dyavidyavi ||1||<BR>
<BR>
(AVŚ_20,68.2a) upa naḥ savanā gahi somasya somapāḥ piba |<BR>
(AVŚ_20,68.2c) godā id revato madaḥ ||2||<BR>
<BR>
(AVŚ_20,68.3a) athā te antamānāṃ vidyāma sumatīnām |<BR>
(AVŚ_20,68.3c) mā no ati khya ā gahi ||3||<BR>
<BR>
(AVŚ_20,68.4a) parehi vigram astṛtam indraṃ pṛchā vipaścitam |<BR>
(AVŚ_20,68.4c) yas te sakhibhya ā varam ||4||<BR>
<BR>
(AVŚ_20,68.5a) uta bruvantu no nido nir anyataś cid ārata |<BR>
(AVŚ_20,68.5c) dadhānā indra id duvaḥ ||5||<BR>
<BR>
(AVŚ_20,68.6a) uta naḥ subhagāṃ arir voceyur dasma kṛṣṭayaḥ |<BR>
(AVŚ_20,68.6c) syāmed indrasya śarmaṇi ||6||<BR>
<BR>
(AVŚ_20,68.7a) em āśum āśave bhara yajñaśriyaṃ nṛmādanam |<BR>
(AVŚ_20,68.7c) patayan mandayatsakham ||7||<BR>
<BR>
(AVŚ_20,68.8a) asya pītvā śatakrato ghano vṛtrāṇām abhavaḥ |<BR>
(AVŚ_20,68.8c) prāvo vājeṣu vājinam ||8||<BR>
<BR>
(AVŚ_20,68.9a) taṃ tvā vājeṣu vājinaṃ vājayāmaḥ śatakrato |<BR>
(AVŚ_20,68.9c) dhanānām indra sātaye ||9||<BR>
<BR>
(AVŚ_20,68.10a) yo rāyo 'vanir mahānt supāraḥ sunvataḥ sakhā |<BR>
(AVŚ_20,68.10c) tasmā indrāya gāyata ||10||<BR>
<BR>
(AVŚ_20,68.11a) ā tv etā ni ṣīdatendram abhi pra gāyata |<BR>
(AVŚ_20,68.11c) sakhāya stomavāhasaḥ ||11||<BR>
<BR>
(AVŚ_20,68.12a) purūtamaṃ purūṇām īśānaṃ vāryāṇām |<BR>
(AVŚ_20,68.12c) indraṃ some sacā sute ||12||<BR>
<BR>
<BR>
(AVŚ_20,69.1a) sa ghā no yoga ā bhuvat sa rāye sa puraṃdhyām |<BR>
(AVŚ_20,69.1c) gamad vājebhir ā sa naḥ ||1||<BR>
<BR>
(AVŚ_20,69.2a) yasya saṃsthe na vṛṇvate harī samatsu śatravaḥ |<BR>
(AVŚ_20,69.2c) tasmā indrāya gāyata ||2||<BR>
<BR>
(AVŚ_20,69.3a) sutapāvne sutā ime śucayo yanti vītaye |<BR>
(AVŚ_20,69.3c) somāso dadhyāśiraḥ ||3||<BR>
<BR>
(AVŚ_20,69.4a) tvaṃ sutasya pītaye sadyo vṛddho ajāyathāḥ |<BR>
(AVŚ_20,69.4c) indra jyaiṣṭhyāya sukrato ||4||<BR>
<BR>
(AVŚ_20,69.5a) ā tvā viśantv āśavaḥ somāsa indra girvaṇaḥ |<BR>
(AVŚ_20,69.5c) śaṃ te santu pracetase ||5||<BR>
<BR>
(AVŚ_20,69.6a) tvāṃ stomā avīvṛdhan tvām ukthā śatakrato |<BR>
(AVŚ_20,69.6c) tvāṃ vardhantu no giraḥ ||6||<BR>
<BR>
(AVŚ_20,69.7a) akṣitotiḥ saned imaṃ vājam indraḥ sahasriṇam |<BR>
(AVŚ_20,69.7c) yasmin viśvāni pauṃsyā ||7||<BR>
<BR>
(AVŚ_20,69.8a) mā no martā abhi druhan tanūnām indra girvaṇaḥ |<BR>
(AVŚ_20,69.8c) īśāno yavayā vadham ||8||<BR>
<BR>
(AVŚ_20,69.9a) yuñjanti bradhnam aruṣam carantaṃ pari tasthuṣaḥ |<BR>
(AVŚ_20,69.9c) rocante rocanā divi ||9||<BR>
<BR>
(AVŚ_20,69.10a) yuñjanty asya kāmyā harī vipakṣasā rathe |<BR>
(AVŚ_20,69.10c) śoṇā dhṛṣṇū nṛvāhasā ||10||<BR>
<BR>
(AVŚ_20,69.11a) ketuṃ kṛṇvann aketave peśo maryā apeśase |<BR>
(AVŚ_20,69.11c) sam uṣadbhir ajāyathāḥ ||11||<BR>
<BR>
(AVŚ_20,69.12a) ād aha svadhām anu punar garbhatvam erire |<BR>
(AVŚ_20,69.12c) dadhānā nāma yajñiyam ||12||<BR>
<BR>
<BR>
<BR>
(AVŚ_20,70.1a) vīlu cid ārujatnubhir guhā cid indra vahnibhiḥ |<BR>
(AVŚ_20,70.1c) avinda usriyā anu ||1||<BR>
<BR>
(AVŚ_20,70.2a) devayanto yathā matim achā vidadvasuṃ giraḥ |<BR>
(AVŚ_20,70.2c) mahām anūṣata śrutam ||2||<BR>
<BR>
(AVŚ_20,70.3a) indreṇa saṃ hi dṛkṣase saṃjagmāno abibhyuṣā |<BR>
(AVŚ_20,70.3c) mandū samānavarcasā ||3||<BR>
<BR>
(AVŚ_20,70.4a) anavadyair abhidyubhir makhaḥ sahasvad arcati |<BR>
(AVŚ_20,70.4c) gaṇair indrasya kāmyaiḥ ||4||<BR>
<BR>
(AVŚ_20,70.5a) ataḥ parijmann ā gahi divo vā rocanād adhi |<BR>
(AVŚ_20,70.5c) sam asminn ṛñjate giraḥ ||5||<BR>
<BR>
(AVŚ_20,70.6a) ito vā sātim īmahe divo vā pārthivād adhi |<BR>
(AVŚ_20,70.6c) indraṃ maho vā rajasaḥ ||6||<BR>
<BR>
(AVŚ_20,70.7a) indram id gathino bṛhad indram arkebhir arkiṇaḥ |<BR>
(AVŚ_20,70.7c) indraṃ vāṇīr anūṣata ||7||<BR>
<BR>
(AVŚ_20,70.8a) indra id dharyoḥ sacā saṃmiśla ā vacoyujā |<BR>
(AVŚ_20,70.8c) indro vajrī hiraṇyayaḥ ||8||<BR>
<BR>
(AVŚ_20,70.9a) indro dīrghāya cakṣasa ā sūryaṃ rohayad divi |<BR>
(AVŚ_20,70.9c) vi gobhir indram airayat ||9||<BR>
<BR>
(AVŚ_20,70.10a) indra vājeṣu no 'va sahasrapradhaneṣu ca |<BR>
(AVŚ_20,70.10c) ugra ugrābhir ūtibhiḥ ||10||<BR>
<BR>
(AVŚ_20,70.11a) indraṃ vayaṃ mahādhana indram arbhe havāmahe |<BR>
(AVŚ_20,70.11c) yujaṃ vṛtreṣu vajriṇam ||11||<BR>
<BR>
(AVŚ_20,70.12a) sa no vṛṣann amuṃ caruṃ satrādāvann apā vṛdhi |<BR>
(AVŚ_20,70.12c) asmabhyam apratiṣkutaḥ ||12||<BR>
<BR>
(AVŚ_20,70.13a) tuñjetuñje ya uttare stomā indrasya vajriṇaḥ |<BR>
(AVŚ_20,70.13c) na vindhe asya suṣṭutim ||13||<BR>
<BR>
(AVŚ_20,70.14a) vṛṣā yūtheva vaṃsagaḥ kṛṣṭīr iyarty ojasā |<BR>
(AVŚ_20,70.14c) īśāno apratiṣkutaḥ ||14||<BR>
<BR>
(AVŚ_20,70.15a) ya ekaś carṣaṇīnāṃ vasūnām irajyati |<BR>
(AVŚ_20,70.15c) indraḥ pañca kṣitīnām ||15||<BR>
<BR>
(AVŚ_20,70.16a) indraṃ vo viśvatas pari havāmahe janebhyaḥ |<BR>
(AVŚ_20,70.16c) asmākam astu kevalaḥ ||16||<BR>
<BR>
(AVŚ_20,70.17a) endra sānasiṃ rayiṃ sajitvānaṃ sadāsaham |<BR>
(AVŚ_20,70.17c) varṣiṣṭham ūtaye bhara ||17||<BR>
<BR>
(AVŚ_20,70.18a) ni yena muṣṭihatyayā ni vṛtrā ruṇadhāmahai |<BR>
(AVŚ_20,70.18c) tvotāso ny arvatā ||18||<BR>
<BR>
(AVŚ_20,70.19a) indra tvotāso ā vayaṃ vajraṃ ghanā dadīmahi |<BR>
(AVŚ_20,70.19c) jayema saṃ yudhi spṛdhaḥ ||19||<BR>
<BR>
(AVŚ_20,70.20a) vayaṃ śūrebhir astṛbhir indra tvayā yujā vayam |<BR>
(AVŚ_20,70.20c) sāsahyāma pṛtanyataḥ ||20||<BR>
<BR>
<BR>
<BR>
(AVŚ_20,71.1a) mahāṃ indraḥ paraś ca nu mahitvam astu vajriṇe |<BR>
(AVŚ_20,71.1c) dyaur na prathinā śavaḥ ||1||<BR>
<BR>
(AVŚ_20,71.2a) samohe vā ya āśata naras tokasya sanitau |<BR>
(AVŚ_20,71.2c) viprāso vā dhiyāyavaḥ ||2||<BR>
<BR>
(AVŚ_20,71.3a) yaḥ kukṣiḥ somapātamaḥ samudra iva pinvate |<BR>
(AVŚ_20,71.3c) urvīr āpo na kākudaḥ ||3||<BR>
<BR>
(AVŚ_20,71.4a) evā hy asya sūnṛtā virapśī gomatī mahī |<BR>
(AVŚ_20,71.4c) pakvā śākhā na dāśuṣe ||4||<BR>
<BR>
(AVŚ_20,71.5a) evā hi te vibhūtaya ūtaya indra māvate |<BR>
(AVŚ_20,71.5c) sadyaś cit santi dāśuṣe ||5||<BR>
<BR>
(AVŚ_20,71.6a) evā hy asya kāmyā stoma ukthaṃ ca śaṃsyā |<BR>
(AVŚ_20,71.6c) indrāya somapītaye ||6||<BR>
<BR>
(AVŚ_20,71.7a) indrehi matsy andhaso viśvebhiḥ somaparvabhiḥ |<BR>
(AVŚ_20,71.7c) mahāṃ abhiṣṭir ojasā ||7||<BR>
<BR>
(AVŚ_20,71.8a) em enaṃ sṛjatā sute mandim indrāya mandine |<BR>
(AVŚ_20,71.8c) cakriṃ viśvāni cakraye ||8||<BR>
<BR>
(AVŚ_20,71.9a) matsvā suśipra mandibhi stomebhir viśvacarṣaṇe |<BR>
(AVŚ_20,71.9c) sacaiṣu savaneṣv ā ||9||<BR>
<BR>
(AVŚ_20,71.10a) asṛgram indra te giraḥ prati tvām ud ahāsata |<BR>
(AVŚ_20,71.10c) ajoṣā vṛṣabhaṃ patim ||10||<BR>
<BR>
(AVŚ_20,71.11a) sam codaya citram arvāg rādha indra vareṇyam |<BR>
(AVŚ_20,71.11c) asad it te vibhu prabhu ||11||<BR>
<BR>
(AVŚ_20,71.12a) asmānt su tatra codayendra rāye rabhasvataḥ |<BR>
(AVŚ_20,71.12c) tuvidyumna yaśasvataḥ ||12||<BR>
<BR>
(AVŚ_20,71.13a) saṃ gomad indra vājavad asme pṛthu śravo bṛhat |<BR>
(AVŚ_20,71.13c) viśvāyur dhehy akṣitam ||13||<BR>
<BR>
(AVŚ_20,71.14a) asme dhehi śravo bṛhad dyumnaṃ sahasrasātamam |<BR>
(AVŚ_20,71.14c) indra tā rathinīr iṣaḥ ||14||<BR>
<BR>
(AVŚ_20,71.15a) vasor indram vasupatiṃ gīrbhir gṛṇanta ṛgmiyam |<BR>
(AVŚ_20,71.15c) homa gantāram ūtaye ||15||<BR>
<BR>
(AVŚ_20,71.16a) sutesute nyokase bṛhad bṛhata ed ariḥ |<BR>
(AVŚ_20,71.16c) indrāya śūṣam arcati ||16||<BR>
<BR>
<BR>
(AVŚ_20,72.1a) viśveṣu hi tvā savaneṣu tuñjate samānam ekaṃ vṛṣamaṇyavaḥ pṛthak svaḥ saniṣyavaḥ pṛthak |<BR>
(AVŚ_20,72.1c) taṃ tvā nāvaṃ na parṣaṇiṃ śūṣasya dhuri dhīmahi |<BR>
(AVŚ_20,72.1e) indraṃ na yajñaiś catayanta āyava stomebhir indram āyavaḥ ||1||<BR>
<BR>
(AVŚ_20,72.2a) vi tvā tatasre mithunā avasyavo vrajasya sātā gavyasya niḥsṛjaḥ sakṣanta indra niḥsṛjaḥ |<BR>
(AVŚ_20,72.2c) yad gavyantā dvā janā svar yantā samūhasi |<BR>
(AVŚ_20,72.2e) āviṣ karikrad vṛṣaṇaṃ sacābhuvaṃ vajram indra sacābhuvam ||2||<BR>
<BR>
(AVŚ_20,72.3a) uto no asyā uṣaso juṣeta hy arkasya bodhi haviṣo havīmabhiḥ svarṣātā havīmabhiḥ |<BR>
(AVŚ_20,72.3c) yad indra hantave mṛgho vṛṣā vajriṃ ciketasi |<BR>
(AVŚ_20,72.3e) ā me asya vedhaso navīyaso manma śrudhi navīyasaḥ ||3||<BR>
<BR>
<BR>
<BR>
(AVŚ_20,73.1a) tubhyed imā savanā śūra viśvā tubhyaṃ brahmāṇi vardhanā kṛṇomi |<BR>
(AVŚ_20,73.1c) tvaṃ nṛbhir havyo viśvadhāsi ||1||<BR>
<BR>
(AVŚ_20,73.2a) nū cin nu te manyamānasya dasmod aśnuvanti mahimānam ugra |<BR>
(AVŚ_20,73.2c) na vīryam indra te na rādhaḥ ||2||<BR>
<BR>
(AVŚ_20,73.3a) pra vo mahe mahivṛdhe bharadhvaṃ pracetase pra sumatiṃ kṛṇudhvam |<BR>
(AVŚ_20,73.3c) viśaḥ pūrvīḥ pra carā carṣaṇiprāḥ ||3||<BR>
<BR>
(AVŚ_20,73.4a) yadā vajraṃ hiraṇyam id athā rathaṃ harī yamasya vahato vi sūribhiḥ |<BR>
(AVŚ_20,73.4c) ā tiṣṭhati maghavā sanaśruta indro vājasya dīrghaśravasas patiḥ ||4||<BR>
<BR>
(AVŚ_20,73.5a) so cin nu vṛṣṭir yūthyā svā sacāṃ indraḥ śmaśrūṇi haritābhi pruṣṇute |<BR>
(AVŚ_20,73.5c) ava veti sukṣayaṃ sute madhūd id dhūṇoti vāto yathā vanam ||5||<BR>
<BR>
(AVŚ_20,73.6a) yo vācā vivāco mṛdhravācaḥ purū sahasrāśivā jaghāna |<BR>
(AVŚ_20,73.6c) tattad id asya pauṃsyaṃ gṛṇīmasi piteva yas taviṣīṃ vāvṛdhe śavaḥ ||6||<BR>
<BR>
<BR>
<BR>
(AVŚ_20,74.1a) yac cid dhi satya somapā anāśastā iva smasi |<BR>
(AVŚ_20,74.1c) ā tū na indra śaṃsaya goṣv aśveṣu śubhriṣu sahasreṣu tuvīmagha ||1||<BR>
<BR>
(AVŚ_20,74.2a) śiprin vājānāṃ pate śacīvas tava daṃsanā |<BR>
(AVŚ_20,74.2c) ā tū na indra śaṃsaya goṣv aśveṣu śubhriṣu sahasreṣu tuvīmagha ||2||<BR>
<BR>
(AVŚ_20,74.3a) ni ṣvāpayā mithūdṛśā sastām abudhyamāne |<BR>
(AVŚ_20,74.3c) ā tū na indra śaṃsaya goṣv aśveṣu śubhriṣu sahasreṣu tuvīmagha ||3||<BR>
<BR>
(AVŚ_20,74.4a) sasantu tyā arātayo bodhantu śūra rātayaḥ |<BR>
(AVŚ_20,74.4c) ā tū na indra śaṃsaya goṣv aśveṣu śubhriṣu sahasreṣu tuvīmagha ||4||<BR>
<BR>
(AVŚ_20,74.5a) sam indra gardabhaṃ mṛṇa nuvantaṃ papayāmuyā |<BR>
(AVŚ_20,74.5c) ā tū na indra śaṃsaya goṣv aśveṣu śubhriṣu sahasreṣu tuvīmagha ||5||<BR>
<BR>
(AVŚ_20,74.6a) patāti kuṇḍṛṇācyā dūraṃ vāto vanād adhi |<BR>
(AVŚ_20,74.6c) ā tū na indra śaṃsaya goṣv aśveṣu śubhriṣu sahasreṣu tuvīmagha ||6||<BR>
<BR>
(AVŚ_20,74.7a) sarvaṃ parikrośaṃ jahi jambhayā kṛkadāśvam |<BR>
(AVŚ_20,74.7c) ā tū na indra śaṃsaya goṣv aśveṣu śubhriṣu sahasreṣu tuvīmagha ||7||<BR>
<BR>
<BR>
<BR>
(AVŚ_20,75.1a) vi tvā tatasre mithunā avasyavo vrajasya sātā gavyasya niḥsṛjaḥ sakṣanta indra niḥsṛjaḥ |<BR>
(AVŚ_20,75.1c) yad gavyanta dvā janā svar yantā samūhasi |<BR>
(AVŚ_20,75.1e) āviṣ karikrad vṛṣaṇaṃ sacābhuvaṃ vajram indra sacābhuvam ||1||<BR>
<BR>
(AVŚ_20,75.2a) viduṣ ṭe asya vīryasya pūravaḥ puro yad indra śāradīr avātiraḥ sāsahāno avātiraḥ |<BR>
(AVŚ_20,75.2c) śāsas tam indra martyam ayajuṃ śavasas pate |<BR>
(AVŚ_20,75.2e) mahīm amuṣṇāḥ pṛthivīm imā apo mandasāna imā apaḥ ||2||<BR>
<BR>
(AVŚ_20,75.3a) ād it te asya vīryasya carkiran madeṣu vṛṣann uśijo yad āvitha sakhīyato yad āvitha |<BR>
(AVŚ_20,75.3c) cakartha kāram ebhyaḥ pṛtanāsu pravantave |<BR>
(AVŚ_20,75.3e) te anyāmanyāṃ nadyaṃ saniṣṇata śravasyantaḥ saniṣṇata ||3||<BR>
<BR>
<BR>
<BR>
(AVŚ_20,76.1a) vane na vā yo ny adhāyi cākraṃ chucir vāṃ stomo bhuraṇāv ajīgaḥ |<BR>
(AVŚ_20,76.1c) yasyed indraḥ purudineṣu hotā nṛṇāṃ narvo nṛtamaḥ kṣapāvān ||1||<BR>
<BR>
(AVŚ_20,76.2a) pra te asyā uṣasaḥ prāparasyā nṛtau syāma nṛtam asya nṛṇām |<BR>
(AVŚ_20,76.2c) anu triśokaḥ śatam āvahan nṝn kutsena ratho yo asat sasavān ||2||<BR>
<BR>
(AVŚ_20,76.3a) kas te mada indra rantyo bhūd duro giro abhy ugro vi dhāva |<BR>
(AVŚ_20,76.3c) kad vāho arvāg upa mā manīṣā ā tvā śakyām upamam rādho annaiḥ ||3||<BR>
<BR>
(AVŚ_20,76.4a) kad u dyumnam indra tvāvato nṝn kayā dhiyā karase kan na āgan |<BR>
(AVŚ_20,76.4c) mitro na satya urugāya bhṛtyā anne samasya yad asan manīṣāḥ ||4||<BR>
<BR>
(AVŚ_20,76.5a) preraya sūro arthaṃ na pāraṃ ye asya kāmaṃ janidhā iva gman |<BR>
(AVŚ_20,76.5c) giraś ca ye te tuvijāta pūrvīr nara indra pratiśikṣanty annaiḥ ||5||<BR>
<BR>
(AVŚ_20,76.6a) mātre nu te sumite indra pūrvī dyaur majmanā pṛthivī kāvyena |<BR>
(AVŚ_20,76.6c) varāya te ghṛtavantaḥ sutāsaḥ svādnan bhavantu pītaye madhūni ||6||<BR>
<BR>
(AVŚ_20,76.7a) ā madhvo asmā asicann amatram indrāya pūrṇaṃ sa hi satyarādhāḥ |<BR>
(AVŚ_20,76.7c) sa vāvṛdhe varimann ā pṛthivyā abhi kratvā naryaḥ pauṃsyaiś ca ||7||<BR>
<BR>
(AVŚ_20,76.8a) vy ānaḷ indraḥ pṛtanāḥ svojā āsmai yatante sakhyāya pūrvīḥ |<BR>
(AVŚ_20,76.8c) ā smā rathaṃ na pṛtanāsu tiṣṭha yaṃ bhadrayā sumatyā codayāse ||8||<BR>
<BR>
<BR>
<BR>
(AVŚ_20,77.1a) ā satyo yātu maghavāṃ ṛjīṣī dravantv asya haraya upa naḥ |<BR>
(AVŚ_20,77.1c) tasmā id andhaḥ suṣumā sudakṣam ihābhipitvaṃ karate gṛṇānaḥ ||1||<BR>
<BR>
(AVŚ_20,77.2a) ava sya śūrādhvano nānte 'smin no adya savane mandadhyai |<BR>
(AVŚ_20,77.2c) śaṃsāty uktham uśaneva vedhāś cikituṣe asuryāya manma ||2||<BR>
<BR>
(AVŚ_20,77.3a) kavir na niṇyaṃ vidathāni sādhan vṛṣā yat sekaṃ vipipāno arcāt |<BR>
(AVŚ_20,77.3c) diva itthā jījanat sapta kārūn ahnā cic cakrur vayunā gṛṇantaḥ ||3||<BR>
<BR>
(AVŚ_20,77.4a) svar yad vedi sudṛśīkam arkair mahi jyotī rurucur yad dha vastoḥ |<BR>
(AVŚ_20,77.4c) andhā tamāṃsi dudhitā vicakṣe nṛbhyaś cakāra nṛtamo abhiṣṭau ||4||<BR>
<BR>
(AVŚ_20,77.5a) vavakṣa indro amitam ṛjiṣy ubhe ā paprau rodasī mahitvā |<BR>
(AVŚ_20,77.5c) ataś cid asya mahimā vi recy abhi yo viśvā bhuvanā babhūva ||5||<BR>
<BR>
(AVŚ_20,77.6a) viśvāni śakro naryāṇi vidvān apo rireca sakhibhir nikāmaiḥ |<BR>
(AVŚ_20,77.6c) aśmānaṃ cid ye bibhidur vacobhir vrajam gomantam uśijo vi vavruḥ ||6||<BR>
<BR>
(AVŚ_20,77.7a) apo vṛtraṃ vavrivāṃsaṃ parāhan prāvat te vajraṃ pṛthivī sacetāḥ |<BR>
(AVŚ_20,77.7c) prārṇāṃsi samudriyāṇy ainoḥ patir bhavaṃ chavasā śūra dhṛṣṇo ||7||<BR>
<BR>
(AVŚ_20,77.8a) apo yad adriṃ puruhūta dardar āvir bhuvat saramā pūrvyaṃ te |<BR>
(AVŚ_20,77.8c) sa no netā vājam ā darṣi bhūriṃ gotrā rujann aṅgirobhir gṛṇānaḥ ||8||<BR>
<BR>
<BR>
<BR>
(AVŚ_20,78.1a) tad vo gāya sute sacā puruhūtāya satvane |<BR>
(AVŚ_20,78.1c) śaṃ yad gave na śākine ||1||<BR>
<BR>
(AVŚ_20,78.2a) na ghā vasur ni yamate dānaṃ vājasya gomataḥ |<BR>
(AVŚ_20,78.2c) yat sīm upa śravad giraḥ ||2||<BR>
<BR>
(AVŚ_20,78.3a) kuvitsasya pra hi vrajaṃ gomantaṃ dasyuhā gamat |<BR>
(AVŚ_20,78.3c) śacībhir apa no varat ||3||<BR>
<BR>
<BR>
<BR>
(AVŚ_20,79.1a) indra kratuṃ na ā bhara pitā putrebhyo yathā |<BR>
(AVŚ_20,79.1c) śikṣā ṇo asmin puruhūta yāmani jīvā jyotir aśīmahi ||1||<BR>
<BR>
(AVŚ_20,79.2a) mā no ajñātā vṛjanā durādhyo māśivāso ava kramuḥ |<BR>
(AVŚ_20,79.2c) tvayā vayaṃ pravataḥ śaśvatīr apo 'ti śūra tarāmasi ||2||<BR>
<BR>
<BR>
<BR>
(AVŚ_20,80.1a) indra jyeṣṭhaṃ na ā bharaṃ ojiṣṭhaṃ papuri śravaḥ |<BR>
(AVŚ_20,80.1c) yeneme citra vajrahasta rodasī obhe suśipra prāḥ ||1||<BR>
<BR>
(AVŚ_20,80.2a) tvām ugram avase carṣaṇīsahaṃ rājan deveṣu hūmahe |<BR>
(AVŚ_20,80.2c) viśvā su no vithurā pibdanā vaso 'mitrān suṣahān kṛdhi ||2||<BR>
<BR>
<BR>
<BR>
(AVŚ_20,81.1a) yad dyāva indra te śataṃ śataṃ bhūmir uta syuḥ |<BR>
(AVŚ_20,81.1c) na tvā vajrint sahasraṃ sūryā anu na jātam aṣṭa rodasī ||1||<BR>
<BR>
(AVŚ_20,81.2a) ā paprātha mahinā kṛṣṇyā vṛṣan viśvā śaviṣṭha śavasā |<BR>
(AVŚ_20,81.2c) asmāṃ ava maghavan gomati vraje vajrim citrābhir ūtibhiḥ ||2||<BR>
<BR>
<BR>
<BR>
(AVŚ_20,82.1a) yad indra yāvatas tvam etāvad aham īśīya |<BR>
(AVŚ_20,82.1c) stotāram id didhiṣeya radāvaso na pāpatvāya rāsīya ||1||<BR>
<BR>
(AVŚ_20,82.2a) śikṣeyam in mahayate divedive rāya ā kuhacidvide |<BR>
(AVŚ_20,82.2c) nahi tvad anyan maghavan na āpyaṃ vasyo asti pitā cana ||2||<BR>
<BR>
<BR>
<BR>
(AVŚ_20,83.1a) indra tridhātu śaraṇaṃ trivarūthaṃ svastimat |<BR>
(AVŚ_20,83.1c) chardir yacha maghavadbhyaś ca mahyaṃ ca yāvayā didyum ebhyaḥ ||1||<BR>
<BR>
(AVŚ_20,83.2a) ye gavyatā manasā śatrum ādabhur abhipraghnanti dhṛṣṇuyā |<BR>
(AVŚ_20,83.2c) agha smā no maghavann indra girvaṇas tanūpā antamo bhava ||2||<BR>
<BR>
<BR>
<BR>
(AVŚ_20,84.1a) indrā yāhi citrabhāno sutā ime tvāyavaḥ |<BR>
(AVŚ_20,84.1c) aṇvībhis tanā pūtāsaḥ ||1||<BR>
<BR>
(AVŚ_20,84.2a) indrā yāhi dhiyeṣito viprajutaḥ sutāvataḥ |<BR>
(AVŚ_20,84.2c) upa brahmāṇi vāghataḥ ||2||<BR>
<BR>
(AVŚ_20,84.3a) indrā yāhi tūtujāna upa brahmāṇi harivaḥ |<BR>
(AVŚ_20,84.3c) sute dadhiṣva naś canaḥ ||3||<BR>
<BR>
<BR>
<BR>
(AVŚ_20,85.1a) mā cid anyad vi śaṃsata sakhāyo mā riṣaṇyata |<BR>
(AVŚ_20,85.1c) indram it stotā vṛṣaṇaṃ sacā sute muhur ukthā ca śaṃsata ||1||<BR>
(AVŚ_20,85.2a) avakrakṣiṇaṃ vṛṣabhaṃ yathājuram gāṃ na carṣaṇīsaham |<BR>
(AVŚ_20,85.2c) vidveṣaṇaṃ saṃvananobhayaṃkaraṃ maṃhiṣṭham ubhayāvinam ||2||<BR>
<BR>
(AVŚ_20,85.3a) yac cid dhi tvā janā ime nānā havanta ūtaye |<BR>
(AVŚ_20,85.3c) asmākaṃ brahmedam indra bhūtu te 'hā viśvā ca vardhanam ||3||<BR>
<BR>
(AVŚ_20,85.4a) vi tartūryante maghavan vipaścito 'ryo vipo janānām |<BR>
(AVŚ_20,85.4c) upa kramasva pururūpam ā bhara vājaṃ nediṣṭham ūtaye ||4||<BR>
<BR>
<BR>
<BR>
(AVŚ_20,86.1a) brahmaṇā te brahmayujā yunajmi harī sakhāyā sadhamāda āśū |<BR>
(AVŚ_20,86.1c) sthiraṃ rathaṃ sukham indrādhitiṣṭhan prajānan vidvāṃ upa yāhi somam ||1||<BR>
<BR>
<BR>
<BR>
(AVŚ_20,87.1a) adhvaryavo 'ruṇaṃ dugdham aṃśuṃ juhotana vṛṣabhāya kṣitīnām |<BR>
(AVŚ_20,87.1c) gaurād vedīyāṃ avapānam indro viśvāhed yāti sutasomam ichan ||1||<BR>
<BR>
(AVŚ_20,87.2a) yad dadhiṣe pradivi cārv annaṃ divedive pītim id asya vakṣi |<BR>
(AVŚ_20,87.2c) uta hṛdota manasā juṣāṇa uśann indra prasthitān pāhi somān ||2||<BR>
<BR>
(AVŚ_20,87.3a) jajñānaḥ somaṃ sahase papātha pra te mātā mahimānam uvāca |<BR>
(AVŚ_20,87.3c) endra paprāthorv antarikṣaṃ yudhā devebhyo varivaś cakartha ||3||<BR>
<BR>
(AVŚ_20,87.4a) yad yodhayā mahato manyamānān sākṣāma tān bāhubhiḥ śāśadānān |<BR>
(AVŚ_20,87.4c) yad vā nṛbhir vṛta indrābhiyudhyās taṃ tvayājiṃ sauśravasaṃ jayema ||4||<BR>
<BR>
(AVŚ_20,87.5a) prendrasya vocaṃ prathamā kṛtāni pra nūtanā maghavā yā cakāra |<BR>
(AVŚ_20,87.5c) yaded adevīr asahiṣṭa māyā athābhavat kevalaḥ somo asya ||5||<BR>
<BR>
(AVŚ_20,87.6a) tavedaṃ viśvam abhitaḥ paśavyaṃ yat paśyasi cakṣasā sūryasya |<BR>
(AVŚ_20,87.6c) gavām asi gopatir eka indra bhakṣīmahi te prayatasya vasvaḥ ||6||<BR>
<BR>
(AVŚ_20,87.7a) bṛhaspate yuvam indraś ca vasvo divyasyeśāthe uta pārthivasya |<BR>
(AVŚ_20,87.7c) dhattaṃ rayiṃ stuvate kīraye cid yūyaṃ pāta svastibhiḥ sadā naḥ ||7||<BR>
<BR>
<BR>
<BR>
(AVŚ_20,88.1a) yas tastambha sahasā vi jmo antān bṛhaspatis triṣadhastho raveṇa |<BR>
(AVŚ_20,88.1c) taṃ pratnāsa ṛṣayo dīdhyānāḥ puro viprā dadhire mandrajihvam ||1||<BR>
<BR>
(AVŚ_20,88.2a) dhunetayaḥ supraketaṃ madanto bṛhaspate abhi ye nas tatasre |<BR>
(AVŚ_20,88.2c) pṛṣantaṃ sṛpram adabdham ūrvaṃ bṛhaspate rakṣatād asya yonim ||2||<BR>
<BR>
(AVŚ_20,88.3a) bṛhaspate yā paramā parāvad ata ā te ṛtaspṛśo ni ṣeduḥ |<BR>
(AVŚ_20,88.3c) tubhyaṃ khātā avatā adridugdhā madhva ścotanty abhito virapśam ||3||<BR>
<BR>
(AVŚ_20,88.4a) bṛhaspatiḥ prathamaṃ jāyamāno maho jyotiṣaḥ parame vyoman |<BR>
(AVŚ_20,88.4c) saptāsyas tuvijāto raveṇa vi saptaraśmir adhamat tamāṃsi ||4||<BR>
<BR>
(AVŚ_20,88.5a) sa suṣṭubhā sa ṛkvatā gaṇena valaṃ ruroja phaligaṃ ravena |<BR>
(AVŚ_20,88.5c) bṛhaspatir usriyā havyasūdaḥ kanikradad vāvaśatīr ud ājat ||5||<BR>
<BR>
(AVŚ_20,88.6a) evā pitre viśvadevāya vṛṣṇe yajñair vidhema namasā havirbhiḥ |<BR>
(AVŚ_20,88.6c) bṛhaspate suprajā vīravanto vayaṃ syāma patayo rayīṇām ||6||<BR>
<BR>
<BR>
(AVŚ_20,89.1a) asteva su prataraṃ lāyam asyan bhūṣann iva pra bharā stomam asmai |<BR>
(AVŚ_20,89.1c) vācā viprās tarata vācam aryo ni rāmaya jaritaḥ soma indram ||1||<BR>
<BR>
(AVŚ_20,89.2a) dohena gām upa śikṣā sakhāyaṃ pra bodhaya jaritar jāram indram |<BR>
(AVŚ_20,89.2c) kośaṃ na pūrṇaṃ vasunā nyṛṣṭam ā cyāvaya maghadeyāya śūram ||2||<BR>
<BR>
(AVŚ_20,89.3a) kim aṅga tvā maghavan bhojam āhuḥ śiśīhi mā śiśayaṃ tvā śṛṇomi |<BR>
(AVŚ_20,89.3c) apnasvatī mama dhīr astu śakra vasuvidaṃ bhagam indrā bharā naḥ ||3||<BR>
<BR>
(AVŚ_20,89.4a) tvāṃ janā mamasatyeṣv indra saṃtasthānā vi hvayante samīke |<BR>
(AVŚ_20,89.4c) atrā yujaṃ kṛṇute yo haviṣmān nāsunvatā sakhyaṃ vaṣṭi śūraḥ ||4||<BR>
<BR>
(AVŚ_20,89.5a) dhanaṃ na spandraṃ bahulaṃ yo asmai tīvrānt somāṃ āsunoti prayasvān |<BR>
(AVŚ_20,89.5c) tasmai śatrūnt sutukān prātar ahno ni svaṣṭrān yuvati hanti vṛtram ||5||<BR>
<BR>
(AVŚ_20,89.6a) yasmin vayaṃ dadhimā śaṃsam indre yaḥ śiśrāya maghavā kāmam asme |<BR>
(AVŚ_20,89.6c) ārāc cit san bhayatām asya śatrur ny asmai dyumnā janyā namantām ||6||<BR>
<BR>
(AVŚ_20,89.7a) ārāc chatrum apa bādhasva dūram ugro yaḥ śambaḥ puruhūta tena |<BR>
(AVŚ_20,89.7c) asme dhehi yavamad gomad indra kṛdhī dhiyaṃ jaritre vājaratnām ||7||<BR>
<BR>
(AVŚ_20,89.8a) pra yam antar vṛṣasavāso ajman tīvrāḥ somā bahulāntāsa indram |<BR>
(AVŚ_20,89.8c) nāha dāmānaṃ maghavā ni yaṃsan ni sunvate vahati bhūri vāmam ||8||<BR>
<BR>
(AVŚ_20,89.9a) uta prahām atidīvā jayati kṛtam iva śvaghnī vi cinoti kāle |<BR>
(AVŚ_20,89.9c) yo devakāmo na dhanaṃ ruṇaddhi sam it taṃ rāyaḥ sṛjati svadhābhiḥ ||9||<BR>
<BR>
(AVŚ_20,89.10a) gobhiṣ ṭaremāmatiṃ durevāṃ yavena vā kṣudhaṃ puruhūta viśve |<BR>
(AVŚ_20,89.10c) vayaṃ rājasu prathamā dhanāny ariṣṭāso vṛjanībhir jayema ||10||<BR>
<BR>
(AVŚ_20,89.11a) bṛhaspatir naḥ pari pātu paścād utottarasmād adharād aghayoḥ |<BR>
(AVŚ_20,89.11c) indraḥ purastād uta madhyato naḥ sakhā sakhibhyo varīyaḥ kṛṇotu ||11||<BR>
<BR>
<BR>
<BR>
(AVŚ_20,90.1a) yo adribhit prathamajā ṛtāvā bṛhaspatir āṅgiraso haviṣmān |<BR>
(AVŚ_20,90.1c) dvibarhajmā prāgharmasat pitā na ā rodasī vṛṣabho roravīti ||1||<BR>
<BR>
(AVŚ_20,90.2a) janāya cid ya īvate u lokaṃ bṛhaspatir devahūtau cakāra |<BR>
(AVŚ_20,90.2c) ghnan vṛtrāṇi vi puro dardarīti jayaṃ chatrūṃr amitrān pṛtsu sāhan ||2||<BR>
<BR>
(AVŚ_20,90.3a) bṛhaspatiḥ sam ajayad vasūni maho vrajān gomate deva eṣaḥ |<BR>
(AVŚ_20,90.3c) apaḥ siṣāsant svar apratīto bṛhaspatir hanty amitram arkaiḥ ||3||<BR>
<BR>
<BR>
<BR>
(AVŚ_20,91.1a) imāṃ dhiyaṃ saptaśīrṣṇīṃ pitā na ṛtaprajātāṃ bṛhatīm avindat |<BR>
(AVŚ_20,91.1c) turīyaṃ svij janayad viśvajanyo 'yāsya uktham indrāya śaṃsan ||1||<BR>
<BR>
(AVŚ_20,91.2a) ṛtaṃ śaṃsanta ṛju dīdhyānā divas putrāso asurasya vīrāḥ |<BR>
(AVŚ_20,91.2c) vipraṃ padam aṅgiraso dadhānā yajñasya dhāma prathamaṃ mananta ||2||<BR>
<BR>
(AVŚ_20,91.3a) haṃsair iva sakhibhir vāvadadbhir aśmanmayāni nahanā vyasyan |<BR>
(AVŚ_20,91.3c) bṛhaspatir abhikanikradad gā uta prāstaud uc ca vidvāṃ agāyat ||3||<BR>
<BR>
(AVŚ_20,91.4a) avo dvābhyāṃ para ekayā gā guhā tiṣṭhantīr anṛtasya setau |<BR>
(AVŚ_20,91.4c) bṛhaspatis tamasi jyotir ichan ud usrā ākar vi hi tisra āvaḥ ||4||<BR>
<BR>
(AVŚ_20,91.5a) vibhidyā puraṃ śayathem apācīṃ nis trīṇi sākam udadher akṛntat |<BR>
(AVŚ_20,91.5c) bṛhaspatir uṣasaṃ sūryaṃ gām arkaṃ viveda stanayann iva dyauḥ ||5||<BR>
<BR>
(AVŚ_20,91.6a) indro valaṃ rakṣitāraṃ dughānāṃ kareṇeva vi cakartā raveṇa |<BR>
(AVŚ_20,91.6c) svedāñjibhir āśiram ichamāno 'rodayat paṇim ā gā amuṣṇāt ||6||<BR>
<BR>
(AVŚ_20,91.7a) sa īṃ satyebhiḥ sakhibhiḥ śucadbhir godhāyasaṃ vi dhanasair adardaḥ |<BR>
(AVŚ_20,91.7c) brahmaṇas patir vṛṣabhir varāhair gharmasvedebhir draviṇaṃ vy ānaṭ ||7||<BR>
<BR>
(AVŚ_20,91.8a) te satyena manasā gopatiṃ gā iyānāsa iṣaṇayanta dhībhiḥ |<BR>
(AVŚ_20,91.8c) bṛhaspatir mithoavadyapebhir ud usriyā asṛjata svayugbhiḥ ||8||<BR>
<BR>
(AVŚ_20,91.9a) taṃ vardhayanto matibhiḥ śivābhiḥ siṃham iva nānadataṃ sadhasthe |<BR>
(AVŚ_20,91.9c) bṛhaspatiṃ vṛṣaṇaṃ śūrasātau bharebhare anu madema jiṣṇum ||9||<BR>
<BR>
(AVŚ_20,91.10a) yadā vājam asanad viśvarūpam ā dyām arukṣad uttarāṇi sadma |<BR>
(AVŚ_20,91.10c) bṛhaspatiṃ vṛṣaṇaṃ vardhayanto nānā santo bibhrato jyotir āsā ||10||<BR>
<BR>
(AVŚ_20,91.11a) satyam āśiṣaṃ kṛṇutā vayodhai kīriṃ cid dhy avatha svebhir evaiḥ |<BR>
(AVŚ_20,91.11c) paścā mṛdho apa bhavantu viśvās tad rodasī śṛṇutaṃ viśvaminve ||11||<BR>
<BR>
(AVŚ_20,91.12a) indro mahnā mahato arṇavasya vi mūrdhānam abhinad arbudasya |<BR>
(AVŚ_20,91.12c) ahann ahim ariṇāt sapta sindhūn devair dyāvāpṛthivī prāvataṃ naḥ ||12||<BR>
<BR>
<BR>
<BR>
(AVŚ_20,92.1a) abhi pra gopatiṃ girendram arca yathā vide |<BR>
(AVŚ_20,92.1c) sūtuṃ satyasya satpatim ||1||<BR>
<BR>
(AVŚ_20,92.2a) ā harayaḥ sasṛjrire 'ruṣīr adhi barhiṣi |<BR>
(AVŚ_20,92.2c) yatrābhi saṃnavāmahe ||2||<BR>
<BR>
(AVŚ_20,92.3a) indrāya gāva āśiraṃ duduhre vajriṇe madhu |<BR>
(AVŚ_20,92.3c) yat sīm upahvare vidat ||3||<BR>
<BR>
(AVŚ_20,92.4a) ud yad bradhnasya viṣṭapaṃ gṛham indraś ca ganvahi |<BR>
(AVŚ_20,92.4c) madhvaḥ pītvā sacevahi triḥ sapta sakhyuḥ pade ||4||<BR>
<BR>
(AVŚ_20,92.5a) arcata prārcata priyamedhāso arcata |<BR>
(AVŚ_20,92.5c) arcantu putrakā uta puraṃ na dhṛṣṇv arcata ||5||<BR>
<BR>
(AVŚ_20,92.6a) ava svarāti gargaro godhā pari saniṣvaṇat |<BR>
(AVŚ_20,92.6c) piṅgā pari caniṣkadad indrāya brahmodyatam ||6||<BR>
<BR>
(AVŚ_20,92.7a) ā yat patanty enyaḥ sudughā anapasphuraḥ |<BR>
(AVŚ_20,92.7c) apasphuraṃ gṛbhāyata somam indrāya pātave ||7||<BR>
<BR>
(AVŚ_20,92.8a) apād indro apād agnir viśve devā amatsata |<BR>
(AVŚ_20,92.8c) varuṇa id iha kṣayat tam āpo abhy anūṣata vatsaṃ saṃśiśvarīr iva ||8||<BR>
<BR>
(AVŚ_20,92.9a) sudevo asi varuṇa yasya te sapta sindhavaḥ |<BR>
(AVŚ_20,92.9c) anukṣaranti kākudaṃ sūryaṃ suṣirām iva ||9||<BR>
<BR>
(AVŚ_20,92.10a) yo vyatīṃr aphāṇayat suyuktāṃ upa dāśuṣe |<BR>
(AVŚ_20,92.10c) takvo netā tad id vapur upamā yo amucyata ||10||<BR>
<BR>
(AVŚ_20,92.11a) atīd u śakra ohata indro viśvā ati dviṣaḥ |<BR>
(AVŚ_20,92.11c) bhinat kanīna odanaṃ pacyamānaṃ paro girā ||11||<BR>
<BR>
(AVŚ_20,92.12a) arbhako na kumārako 'dhi tiṣṭhann avaṃ ratham |<BR>
(AVŚ_20,92.12c) sa pakṣan mahiṣaṃ mṛgaṃ pitre mātre vibhukratum ||12||<BR>
<BR>
(AVŚ_20,92.13a) ā tū suśipra daṃpate rathaṃ tiṣṭhā hiraṇyayam |<BR>
(AVŚ_20,92.13c) adha dyukṣaṃ sacevahi sahasrapādam aruṣaṃ svastigām anehasam ||13||<BR>
<BR>
(AVŚ_20,92.14a) tam ghem itthā namasvina upa svarājam āsate |<BR>
(AVŚ_20,92.14c) arthaṃ cid asya sudhitaṃ yad etave āvartayanti dāvane ||14||<BR>
<BR>
(AVŚ_20,92.15a) anu pratnasyaukasaḥ priyamedhāsa eṣām |<BR>
(AVŚ_20,92.15c) pūrvām anu prayatiṃ vṛktabarhiṣo hitaprayasa āśata ||15||<BR>
<BR>
(AVŚ_20,92.16a) yo rājā carṣaṇīnāṃ yātā rathebhir adhriguḥ |<BR>
(AVŚ_20,92.16c) viśvāsāṃ tarutā pṛtanānāṃ jyeṣṭho yo vṛtrahā gṛṇe ||16||<BR>
<BR>
(AVŚ_20,92.17a) indraṃ taṃ śumbha puruhanmann avase yasya dvitā vidhartari |<BR>
(AVŚ_20,92.17c) hastāya vajraḥ prati dhāyi darśato maho dive na sūryaḥ ||17||<BR>
<BR>
(AVŚ_20,92.18a) nakiṣ ṭaṃ karmaṇā naśad yaś cakāra sadāvṛdham |<BR>
(AVŚ_20,92.18c) indraṃ na yajñair viśvagūrtam ṛbhvasam adhṛṣṭaṃ dhṛṣṇvojasam ||18||<BR>
<BR>
(AVŚ_20,92.19a) aṣālham ugraṃ pṛtanāsu sāsahiṃ yasmin mahīr urujrayaḥ |<BR>
(AVŚ_20,92.19c) saṃ dhenavo jāyamāne anonavur dyāvaḥ kṣāmo anonavuḥ ||19||<BR>
<BR>
(AVŚ_20,92.20a) yad dyāva indra te śataṃ śataṃ bhūmīr uta syuḥ |<BR>
(AVŚ_20,92.20c) na tvā vajrint sahasraṃ sūryā anu na jātam aṣṭa rodasī ||20||<BR>
<BR>
(AVŚ_20,92.21a) ā paprātha mahinā vṛṣṇyā vṛṣan viśvā śaviṣṭha śavasā |<BR>
(AVŚ_20,92.21c) asmāṃ ava maghavan gomati vraje vajriṃ citrābhir ūtibhiḥ ||21||<BR>
<BR>
<BR>
(AVŚ_20,93.1a) ut tvā mandantu stomāḥ kṛṇuṣva rādho adrivaḥ |<BR>
(AVŚ_20,93.1c) ava brahmadviṣo jahi ||1||<BR>
<BR>
(AVŚ_20,93.2a) padā paṇīṃr arādhaso ni bādhasva mahāṃ asi |<BR>
(AVŚ_20,93.2c) nahi tvā kaś cana prati ||2||<BR>
<BR>
(AVŚ_20,93.3a) tvam īśiṣe sutānām indra tvam asutānām |<BR>
(AVŚ_20,93.3c) tvaṃ rājā janānām ||3||<BR>
<BR>
(AVŚ_20,93.4a) īṅkhayantīr apasyuva indraṃ jātam upāsate |<BR>
(AVŚ_20,93.4c) bhejānāsaḥ suvīryam ||4||<BR>
<BR>
(AVŚ_20,93.5a) tvam indra balād adhi sahaso jāta ojasaḥ |<BR>
(AVŚ_20,93.5c) tvaṃ vṛṣan vṛṣed asi ||5||<BR>
<BR>
(AVŚ_20,93.6a) tvam indrāsi vṛtrahā vy antarikṣam atiraḥ |<BR>
(AVŚ_20,93.6c) ud dyām astabhnā ojasā ||6||<BR>
<BR>
(AVŚ_20,93.7a) tvam indra sajoṣasam arkaṃ bibharṣi bāhvoḥ |<BR>
(AVŚ_20,93.7c) vajraṃ śiśāna ojasā ||7||<BR>
<BR>
(AVŚ_20,93.8a) tvam indrābhibhur asi viśvā jātāny ojasā |<BR>
(AVŚ_20,93.8c) sa viśvā bhuva ābhavaḥ ||8||<BR>
<BR>
<BR>
<BR>
(AVŚ_20,94.1a) ā yātv indraḥ svapatir madāya yo dharmaṇā tūtujānas tuviṣmān |<BR>
(AVŚ_20,94.1c) pratvakṣāṇo ati viśvā sahāṃsy apāreṇa mahatā vṛṣṇyena ||1||<BR>
<BR>
(AVŚ_20,94.2a) suṣṭhāmā rathaḥ suyamā harī te mimyakṣa vajro nṛpate gabhastau |<BR>
(AVŚ_20,94.2c) śībhaṃ rājan supathā yāhy arvāṅ vardhāma te papuso vṛṣṇyāni ||2||<BR>
<BR>
(AVŚ_20,94.3a) endravāho nṛpatiṃ vajrabāhum ugram ugrāsas taviṣāsa enam |<BR>
(AVŚ_20,94.3c) pratvakṣasaṃ vṛṣabhaṃ satyaśuṣmam em asmatrā sadhamādo vahantu ||3||<BR>
<BR>
(AVŚ_20,94.4a) evā patiṃ droṇasācaṃ sacetasam ūrja skambhaṃ dharuṇa ā vṛṣāyase |<BR>
(AVŚ_20,94.4c) ojaḥ kṛṣva saṃ gṛbhāya tve apy aso yathā kenipānām ino vṛdhe ||4||<BR>
<BR>
(AVŚ_20,94.5a) gamann asme vasūny ā hi śaṃsiṣaṃ svāśiṣaṃ bharam ā yāhi sominaḥ |<BR>
(AVŚ_20,94.5c) tvam īśiṣe sāsminn ā satsi barhiṣy anādhṛṣyā tava pātrāṇi dharmaṇā ||5||<BR>
<BR>
(AVŚ_20,94.6a) pṛthak prāyan prathamā devahūtayo 'kṛṇvata śravasyāni duṣṭarā |<BR>
(AVŚ_20,94.6c) na ye śekur yajñiyāṃ nāvam āruham irmaiva te ny aviśanta kepayaḥ ||6||<BR>
<BR>
(AVŚ_20,94.7a) evaivāpāg apare santu dūdhyo 'śvā yeṣāṃ duryuga āyuyujre |<BR>
(AVŚ_20,94.7c) itthā ye prāg upare santi dāvane purūṇi yatra vayunāni bhojanā ||7||<BR>
(AVŚ_20,94.8a) girīṃr ajrān rejamānāṃ adhārayad dyauḥ krandad antarikṣāṇi kopayat |<BR>
(AVŚ_20,94.8c) samīcīne dhiṣaṇe vi ṣkabhāyati vṛṣṇaḥ pītvā mada ukthāni śaṃsati ||8||<BR>
<BR>
(AVŚ_20,94.9a) imaṃ bibharmi sukṛtaṃ te aṅkuśaṃ yenārujāsi maghavaṃ chaphārujaḥ |<BR>
(AVŚ_20,94.9c) asmint su te savane astv oktyaṃ suta iṣṭau maghavan bodhy ābhagaḥ ||9||<BR>
<BR>
(AVŚ_20,94.10a) gobhiṣ ṭaremāmatiṃ durevāṃ yavena kṣudhaṃ puruhūta viśvām |<BR>
(AVŚ_20,94.10c) vayaṃ rājabhiḥ prathamā dhanāny asmākena vṛjanenā jayema ||10||<BR>
<BR>
(AVŚ_20,94.11a) bṛhaspatir naḥ pari pātu paścād utottarasmād adharād aghayoḥ |<BR>
(AVŚ_20,94.11c) indraḥ purastād uta madhyato naḥ sakhā sakhibhyo varivaḥ kṛṇotu ||11||<BR>
<BR>
<BR>
(AVŚ_20,95.1a) trikadrukeṣu mahiṣo yavāśiraṃ tuviśuṣmas tṛpat somam apibad viṣṇunā sutaṃ yathāvaśat |<BR>
(AVŚ_20,95.1c) sa īṃ mamāda mahi karma kartave mahām uruṃ sainaṃ saścad devo devaṃ satyam indraṃ satya induḥ ||1||<BR>
<BR>
(AVŚ_20,95.2a) pro ṣv asmai puroratham indrāya śūṣam arcata |<BR>
(AVŚ_20,95.2c) abhīke cid u lokakṛt saṃge samatsu vṛtrahāsmākaṃ bodhi coditā nabhantām anyakeṣāṃ jyākā adhi dhanvasu ||2||<BR>
<BR>
(AVŚ_20,95.3a) tvaṃ sindhūṃr avāsṛjo 'dharāco ahann ahim |<BR>
(AVŚ_20,95.3c) aśatrur indra jajñiṣe viśvaṃ puṣyasi vāryaṃ taṃ tvā pari ṣvajāmahe nabhantām anyakeṣāṃ jyākā adhi dhanvasu ||3||<BR>
<BR>
(AVŚ_20,95.4a) vi ṣu viśvā arātayo 'ryo naśanta no dhiyaḥ |<BR>
(AVŚ_20,95.4c) astāsi śatrave vadhaṃ yo na indra jighāṃsati yā te rātir dadir vasu |<BR>
(AVŚ_20,95.4e) nabhantām anyakeṣāṃ jyakā adhi dhanvasu ||4||<BR>
<BR>
<BR>
<BR>
(AVŚ_20,96.1a) tīvrasyābhivayaso asya pāhi sarvarathā vi harī iha muñca |<BR>
(AVŚ_20,96.1c) indra mā tvā yajamānāso anye ni rīraman tubhyam ime sutāsaḥ ||1||<BR>
<BR>
(AVŚ_20,96.2a) tubhyaṃ sutās tubhyam u sotvāsas tvāṃ giraḥ śvātryā ā hvayanti |<BR>
(AVŚ_20,96.2c) indredam adya savanaṃ juṣāṇo viśvasya vidvāṃ iha pāhi somam ||2||<BR>
<BR>
(AVŚ_20,96.3a) ya uśatā manasā somam asmai sarvahṛdā devakāmaḥ sunoti |<BR>
(AVŚ_20,96.3c) na gā indras tasya parā dadāti praśastam ic cārum asmai kṛṇoti ||3||<BR>
(AVŚ_20,96.4a) anuspaṣṭo bhavaty eṣo asya yo asmai revān na sunoti somam |<BR>
(AVŚ_20,96.4c) nir aratnau maghavā taṃ dadhāti brahmadviṣo hanty anānudiṣṭaḥ ||4||<BR>
<BR>
(AVŚ_20,96.5a) aśvāyanto gavyanto vājayanto havāmahe tvopagantavā u |<BR>
(AVŚ_20,96.5c) ābhūṣantas te sumatau navāyāṃ vayam indra tvā śunaṃ huvema ||5||<BR>
<BR>
(AVŚ_20,96.6a) muñcāmi tvā haviṣā jīvanāya kam ajñātayakṣmād uta rājayakṣmāt |<BR>
(AVŚ_20,96.6c) grāhir jagrāha yady etad tasyā indrāgnī pra mumuktam enam ||6||<BR>
<BR>
(AVŚ_20,96.7a) yadi kṣitāyur yadi vā pareto yadi mṛtyor antikaṃ nīta eva |<BR>
(AVŚ_20,96.7c) tam ā harāmi nirṛter upasthād aspārśam enaṃ śataśāradāya ||7||<BR>
<BR>
(AVŚ_20,96.8a) sahasrākṣeṇa śatavīryeṇa śatāyuṣā haviṣāhārṣam enam |<BR>
(AVŚ_20,96.8c) indro yathainaṃ śarado nayāty ati viśvasya duritasya pāram ||8||<BR>
<BR>
(AVŚ_20,96.9a) śataṃ jīva śarado vardhamānaḥ śataṃ hemantān chatam u vasantān |<BR>
(AVŚ_20,96.9c) śataṃ ta indro agniḥ savitā bṛhaspatiḥ śatāyuṣā haviṣāhārṣam enam ||9||<BR>
<BR>
(AVŚ_20,96.10a) āhārṣam avidaṃ tvā punar āgāḥ punarṇavaḥ |<BR>
(AVŚ_20,96.10c) sarvāṅga sarvaṃ te cakṣuḥ sarvam āyuś ca te 'vidam ||10||<BR>
(AVŚ_20,96.11a) brahmaṇāgniḥ samvidāno rakṣohā bādhatām itaḥ |<BR>
(AVŚ_20,96.11c) amīvā yas te garbhaṃ durṇāmā yonim āśaye ||11||<BR>
<BR>
(AVŚ_20,96.12a) yas te garbham amīvā durṇāmā yonim āśaye |<BR>
(AVŚ_20,96.12c) agniṣ ṭaṃ brahmaṇā saha niṣ kravyādam anīnaśat ||12||<BR>
<BR>
(AVŚ_20,96.13a) yas te hanti patayantaṃ niṣatsnuṃ yaḥ sarīsṛpam |<BR>
(AVŚ_20,96.13c) jātaṃ yas te jighāṃsati tam ito nāśayāmasi ||13||<BR>
<BR>
(AVŚ_20,96.14a) yas ta ūrū viharaty antarā dampatī śaye |<BR>
(AVŚ_20,96.14c) yoniṃ yo antar ārelhi tam ito nāśayāmasi ||14||<BR>
<BR>
(AVŚ_20,96.15a) yas tvā bhrātā patir bhūtvā jāro bhūtvā nipadyate |<BR>
(AVŚ_20,96.15c) prajāṃ yas te jighāṃsati tam ito nāśayāmasi ||15||<BR>
<BR>
(AVŚ_20,96.16a) yas tvā svapnena tamasā mohayitvā nipadyate |<BR>
(AVŚ_20,96.16c) prajāṃ yas te jighāṃsati tam ito nāśayāmasi ||16||<BR>
<BR>
(AVŚ_20,96.17a) akṣībhyāṃ te nāsikābhyāṃ karṇābhyāṃ chubukād adhi |<BR>
(AVŚ_20,96.17c) yakṣmaṃ śīrṣaṇyaṃ mastiṣkāj jihvāyā vi vṛhāmi te ||17||<BR>
<BR>
(AVŚ_20,96.18a) grīvābhyas ta uṣṇihābhyaḥ kīkasābhyo anūkyāt |<BR>
(AVŚ_20,96.18c) yakṣmaṃ doṣaṇyam aṃsābhyāṃ bāhubhyāṃ vi vṛhāmi te ||18||<BR>
<BR>
(AVŚ_20,96.19a) hṛdayāt te pari klomno halīkṣṇāt pārśvābhyām |<BR>
(AVŚ_20,96.19c) yakṣmaṃ matasnābhyāṃ plīhno yaknas te vi vṛhāmasi ||19||<BR>
<BR>
(AVŚ_20,96.20a) āntrebhyas te gudābhyo vaniṣṭhor udarād adhi |<BR>
(AVŚ_20,96.20c) yakṣmaṃ kukṣibhyāṃ plāśer nābhyā vi vṛhāmi te ||20||<BR>
<BR>
(AVŚ_20,96.21a) ūrubhyāṃ te aṣṭhīvadbhyāṃ pārṣṇibhyāṃ prapadābhyām |<BR>
(AVŚ_20,96.21c) yakṣmaṃ bhasadyaṃ śroṇibhyāṃ bhāsadaṃ bhāṃsaso vi vṛhāmi te ||21||<BR>
<BR>
(AVŚ_20,96.22[-]a) mehanād vanaṃkaraṇāl lomabhyas te nakhebhyaḥ |<BR>
(AVŚ_20,96.22[-]c) yakṣmaṃ sarvasmād ātmanas tam idaṃ vi vṛhāmi te ||22||<BR>
<BR>
(AVŚ_20,96.[-]22a) asthibhyas te majjabhyaḥ snāvabhyo dhamanibhyaḥ |<BR>
(AVŚ_20,96.[-]22b) yakṣmaṃ pāṇibhyām aṅgulibhyo nakhebhyo vi vṛhāmi te ||22||<BR>
<BR>
(AVŚ_20,96.23a) aṅgeaṅge lomnilomni yas te parvaṇiparvaṇi |<BR>
(AVŚ_20,96.23c) yakṣaṃ tvacasyaṃ te vayaṃ kaśyapasya vībarheṇa viṣvañcaṃ vi vṛhāmasi ||23||<BR>
<BR>
(AVŚ_20,96.24a) apehi manasas pate 'pa kāma paraś cara |<BR>
(AVŚ_20,96.24c) paro nirṛtyā ā cakṣva bahudhā jīvato manaḥ ||24||<BR>
<BR>
<BR>
<BR>
(AVŚ_20,97.1a) vayam enam idā hyopīpemeha vajriṇam |<BR>
(AVŚ_20,97.1c) tasmā u adya samanā sutaṃ bharā nūnaṃ bhūṣata śrute ||1||<BR>
<BR>
(AVŚ_20,97.2a) vṛkaś cid asya vāraṇa urāmathir ā vayuneṣu bhūṣati |<BR>
(AVŚ_20,97.2c) semaṃ naḥ stomaṃ jujuṣāṇa ā gahīndra pra citrayā dhiyā ||2||<BR>
<BR>
(AVŚ_20,97.3a) kad u nv asyākṛtam indrasyāsti pauṃsyam |<BR>
(AVŚ_20,97.3c) keno nu kaṃ śromatena na śuśruve januṣaḥ pari vṛtrahā ||3||<BR>
<BR>
<BR>
<BR>
(AVŚ_20,98.1a) tvām id dhi havāmahe sātā vājasya kāravaḥ |<BR>
(AVŚ_20,98.1c) tvāṃ vṛtreṣv indra satpatiṃ naras tvāṃ kāṣṭhāsv arvataḥ ||1||<BR>
<BR>
(AVŚ_20,98.2a) sa tvaṃ naś citra vajrahasta dhṛṣṇuyā maha stavāno adrivaḥ |<BR>
(AVŚ_20,98.2c) gām aśvaṃ rathyam indra saṃ kira satrā vājaṃ na jigyuṣe ||2||<BR>
<BR>
<BR>
<BR>
(AVŚ_20,99.1a) abhi tvā pūrvapītaya indra stomebhir āyavaḥ |<BR>
(AVŚ_20,99.1c) samīcīnāsa ṛbhavaḥ sam asvaran rudrā gṛṇanta pūrvyam ||1||<BR>
<BR>
(AVŚ_20,99.2a) asyed indro vāvṛdhe vṛṣṇyaṃ śavo made sutasya viṣṇavi |<BR>
(AVŚ_20,99.2c) adyā tam asya mahimānam āyavo 'nu ṣṭuvanti pūrvathā ||2||<BR>
<BR>
<BR>
<BR>
(AVŚ_20,100.1a) adhā hīndra girvaṇa upa tvā kāmān mahaḥ sasṛjmahe |<BR>
(AVŚ_20,100.1c) udeva yanta udabhiḥ ||1||<BR>
<BR>
(AVŚ_20,100.2a) vār ṇa tvā yavyābhir vardhanti śūra brahmāṇi |<BR>
(AVŚ_20,100.2c) vāvṛdhvāṃsaṃ cid adrivo divedive ||2||<BR>
<BR>
(AVŚ_20,100.3a) yuñjanti harī iṣirasya gāthayorau ratha uruyuge |<BR>
(AVŚ_20,100.3c) indravāhā vacoyujā ||3||<BR>
<BR>
<BR>
(AVŚ_20,101.1a) agniṃ dūtaṃ vṛṇīmahe hotāraṃ viśvavedasam |<BR>
(AVŚ_20,101.1c) asya yajñasya sukratum ||1||<BR>
<BR>
(AVŚ_20,101.2a) agnimagniṃ havīmabhiḥ sadā havanta viśpatim |<BR>
(AVŚ_20,101.2c) havyavāhaṃ purupriyam ||2||<BR>
<BR>
(AVŚ_20,101.3a) agne devāṃ ihā vaha jajñāno vṛktabarhiṣe |<BR>
(AVŚ_20,101.3c) asi hotā na īḍyaḥ ||3||<BR>
<BR>
<BR>
<BR>
(AVŚ_20,102.1a) īlenyo namasyas tiras tamāṃsi darśataḥ |<BR>
(AVŚ_20,102.1c) sam agnir idhyate vṛṣā ||1||<BR>
<BR>
(AVŚ_20,102.2a) vṛṣo agniḥ sam idhyate 'śvo na devavāhanaḥ |<BR>
(AVŚ_20,102.2c) taṃ haviṣmantaḥ īlate ||2||<BR>
<BR>
(AVŚ_20,102.3a) vṛṣaṇaṃ tvā vayaṃ vṛṣan vṛṣaṇaḥ sam idhīmahi |<BR>
(AVŚ_20,102.3c) agne dīdyataṃ bṛhat ||3||<BR>
<BR>
<BR>
<BR>
(AVŚ_20,103.1a) agnim īliṣvāvase gāthābhiḥ śīraśociṣam |<BR>
(AVŚ_20,103.1c) agniṃ rāye purumīlha śrutaṃ naro 'gniṃ sudītaye chardiḥ ||1||<BR>
<BR>
(AVŚ_20,103.2a) agna ā yāhy agnibhir hotāraṃ tvā vṛṇīmahe |<BR>
(AVŚ_20,103.2c) ā tvām anaktu prayatā haviṣmatī yajiṣṭhaṃ barhir āsade ||2||<BR>
<BR>
(AVŚ_20,103.3a) acha hi tvā sahasaḥ sūno aṅgiraḥ srucaś caranty adhvare |<BR>
(AVŚ_20,103.3c) ūrjo napātaṃ ghṛtakeśam īmahe 'gniṃ yajñeṣu pūrvyam ||3||<BR>
<BR>
<BR>
<BR>
(AVŚ_20,104.1a) imā u tvā purūvaso giro vardhantu yā mama |<BR>
(AVŚ_20,104.1c) pāvakavarṇāḥ śucayo vipaścito 'bhi stomair anūṣata ||1||<BR>
<BR>
(AVŚ_20,104.2a) ayaṃ sahasram ṛṣibhiḥ sahaskṛtaḥ samudra iva paprathe |<BR>
(AVŚ_20,104.2c) satyaḥ so asya mahimā gṛne śavo yajñeṣu viprarājye ||2||<BR>
<BR>
(AVŚ_20,104.3a) ā no viśvāsu havya indraḥ samatsu bhūṣatu |<BR>
(AVŚ_20,104.3c) upa brahmāṇi savanāni vṛtrahā paramajyā ṛcīṣamaḥ ||3||<BR>
<BR>
(AVŚ_20,104.4a) tvaṃ dātā prathamo rāghasām asy asi satya īśānakṛt |<BR>
(AVŚ_20,104.4c) tuvidyumnasya yujyā vṛṇīmahe putrasya śavaso mahaḥ ||4||<BR>
<BR>
<BR>
<BR>
(AVŚ_20,105.1a) tvam indra pratūrtiṣv abhi viśvā asi spṛdhaḥ |<BR>
(AVŚ_20,105.1c) aśastihā janitā viśvatūr asi tvaṃ tūrya taruṣyataḥ ||1||<BR>
<BR>
(AVŚ_20,105.2a) anu te śuṣmaṃ turayantam īyatuḥ kṣoṇī śiśuṃ na mātarā |<BR>
(AVŚ_20,105.2c) viśvās te spṛdhaḥ śnathayanta manyave vṛtraṃ yad indra tūrvasi ||2||<BR>
<BR>
(AVŚ_20,105.3a) ita ūtī vo ajaraṃ prahetāram aprahitam |<BR>
(AVŚ_20,105.3c) āśuṃ jetāraṃ hetāraṃ rathītamam atūrtaṃ tugryāvṛdham ||3||<BR>
<BR>
(AVŚ_20,105.4a) yo rājā carṣaṇīnāṃ yātā rathebhir adhriguḥ |<BR>
(AVŚ_20,105.4c) viśvāsāṃ tarutā pṛtanānāṃ jyeṣṭho yo vṛtrahā gṛṇe ||4||<BR>
<BR>
(AVŚ_20,105.5a) indraṃ taṃ śumbha puruhanmann avase yasya dvitā vidhartari |<BR>
(AVŚ_20,105.5c) hastāya vajraḥ prati dhāyi darśato maho dive na sūryaḥ ||5||<BR>
<BR>
<BR>
(AVŚ_20,106.1a) tava tyad indriyaṃ bṛhat tava śuṣmam uta kratum |<BR>
(AVŚ_20,106.1c) vajraṃ śiśāti dhiṣaṇā vareṇyam ||1||<BR>
<BR>
(AVŚ_20,106.2a) tava dyaur indra pauṃsyaṃ pṛthivī vardhati śravaḥ |<BR>
(AVŚ_20,106.2c) tvām āpaḥ parvatāsaś ca hinvire ||2||<BR>
<BR>
(AVŚ_20,106.3a) tvāṃ viṣṇur bṛhan kṣayo mitro gṛṇāti varuṇaḥ |<BR>
(AVŚ_20,106.3c) tvāṃ śardho madaty anu mārutam ||3||<BR>
<BR>
<BR>
<BR>
(AVŚ_20,107.1a) sam asya manyave viśo viśvā namanta kuṣṭayaḥ |<BR>
(AVŚ_20,107.1c) samudrāyeva sindhavaḥ ||1||<BR>
<BR>
(AVŚ_20,107.2a) ojas tad asya titviṣa ubhe yat samavartayat |<BR>
(AVŚ_20,107.2c) indraś carmeva rodasī ||2||<BR>
<BR>
(AVŚ_20,107.3a) vi cid vṛtrasya dodhato vajreṇa śataparvaṇā |<BR>
(AVŚ_20,107.3c) śiro bibhed vṛṣṇinā ||3||<BR>
<BR>
(AVŚ_20,107.4a) tad id āsa bhuvaneṣu jyeṣṭhaṃ yato jajña ugras tveṣanṛmṇaḥ |<BR>
(AVŚ_20,107.4c) sadyo jajñāno ni riṇāti śatrūn anu yad enaṃ madanti viśva ūmāḥ ||4||<BR>
<BR>
(AVŚ_20,107.5a) vāvṛdhānaḥ śavasā bhūryojāḥ śatrur dāsāya bhiyasaṃ dadhāti |<BR>
(AVŚ_20,107.5c) avyanac ca vyanac ca sasni saṃ te navanta prabhṛtā madeṣu ||5||<BR>
<BR>
(AVŚ_20,107.6a) tve kratum api pṛñcanti bhūri dvir yad ete trir bhavanty ūmāḥ |<BR>
(AVŚ_20,107.6c) svādoḥ svādīyaḥ svādunā sṛjā sam adaḥ su madhu madhunābhi yodhīḥ ||6||<BR>
<BR>
(AVŚ_20,107.7a) yadi cin nu tvā dhanā jayantaṃ raṇeraṇe anumadanti viprāḥ |<BR>
(AVŚ_20,107.7c) ojīyaḥ śuṣmint sthiram ā tanuṣva mā tvā dabhan durevāsaḥ kaśokāḥ ||7||<BR>
<BR>
(AVŚ_20,107.8a) tvayā vayaṃ śāśadmahe raṇeṣu prapaśyanto yudhenyāni bhūri |<BR>
(AVŚ_20,107.8c) codayāmi ta āyudhā vacobhiḥ saṃ te śiśāmi brahmaṇā vayāṃsi ||8||<BR>
<BR>
(AVŚ_20,107.9a) ni tad dadhiṣe 'vare pare ca yasminn āvithāvasā duroṇe |<BR>
(AVŚ_20,107.9c) ā sthāpayata mātaraṃ jigatnum ata invata karvarāṇi bhūri ||9||<BR>
<BR>
(AVŚ_20,107.10a) stuṣva varṣman puruvartmānaṃ sam ṛbhvāṇam inatamam āptam āptyānām |<BR>
(AVŚ_20,107.10c) ā darśati śavasā bhūryojāḥ pra sakṣati pratimānaṃ pṛthivyāḥ ||10||<BR>
<BR>
(AVŚ_20,107.11a) imā brahma bṛhaddivaḥ kṛṇavad indrāya śūṣam agniyaḥ svarṣāḥ |<BR>
(AVŚ_20,107.11c) maho gotrasya kṣayati svarājā turaś cid viśvam arṇavat tapasvān ||11||<BR>
<BR>
(AVŚ_20,107.12a) evā mahān bṛhaddivo atharvāvocat svāṃ tanvam indram eva |<BR>
(AVŚ_20,107.12c) svasārau mātaribhvarī aripre hinvanti caine śavasā vardhayanti ca ||12||<BR>
<BR>
(AVŚ_20,107.13a) citraṃ devānāṃ ketur anīkaṃ jyotiṣmān pradiśaḥ sūrya udyan |<BR>
(AVŚ_20,107.13c) divākaro 'ti dyumnais tamāṃsi viśvātārīd duritāni śukraḥ ||13||<BR>
<BR>
(AVŚ_20,107.14a) citraṃ devānām ud agād anīkaṃ cakṣur mitrasya varuṇasyāgneḥ |<BR>
(AVŚ_20,107.14c) āprād dyāvāpṛthivī antarikṣaṃ sūrya ātmā jagatas tasthuṣaś ca ||14||<BR>
<BR>
(AVŚ_20,107.15a) sūryo devīm uṣasaṃ rocamānāṃ maryo na yoṣām abhy eti paścāt |<BR>
(AVŚ_20,107.15c) yatrā naro devayanto yugāni vitanvate prati bhadrāya bhadram ||15||<BR>
<BR>
<BR>
<BR>
(AVŚ_20,108.1a) tvaṃ na indrā bharaṃ ojo nṛmṇaṃ śatakrato vicarṣaṇe |<BR>
(AVŚ_20,108.1c) ā vīraṃ pṛtanāṣaham ||1||<BR>
(AVŚ_20,108.2a) tvaṃ hi naḥ pitā vaso tvaṃ mātā śatakrato babhūvitha |<BR>
(AVŚ_20,108.2c) adhā te sumnam īmahe ||2||<BR>
<BR>
(AVŚ_20,108.3a) tvāṃ śuṣmin puruhūta vājayantam upa bruve śatakrato |<BR>
(AVŚ_20,108.3c) sa no rāsva suvīryam ||3||<BR>
<BR>
<BR>
<BR>
(AVŚ_20,109.1a) svādor itthā viṣuvato madhvaḥ pibanti gauryaḥ |<BR>
(AVŚ_20,109.1c) yā indreṇa sayāvarīr vṛṣṇā madanti śobhase vasvīr anu svarājyam ||1||<BR>
<BR>
(AVŚ_20,109.2a) tā asya pṛśanāyuvaḥ somaṃ śrīṇanti pṛśnayaḥ |<BR>
(AVŚ_20,109.2c) priyā indrasya dhenavo vajraṃ hinvanti sāyakaṃ vasvīr anu svarājyam ||2||<BR>
<BR>
(AVŚ_20,109.3a) tā asya namasā sahaḥ saparyanti pracetasaḥ |<BR>
(AVŚ_20,109.3c) vratāny asya saścire purūṇi pūrvacittaye vasvīr anu svarājyam ||3||<BR>
<BR>
<BR>
<BR>
(AVŚ_20,110.1a) indrāya madūne sutaṃ pari ṣṭobhantu no giraḥ |<BR>
(AVŚ_20,110.1c) arkam arcantu kāravaḥ ||1||<BR>
<BR>
(AVŚ_20,110.2a) yasmin viśvā adhi śriyo raṇanti sapta saṃsadaḥ |<BR>
(AVŚ_20,110.2c) indraṃ sute havāmahe ||2||<BR>
<BR>
(AVŚ_20,110.3a) trikadrukeṣu cetanaṃ devāso yajñam atnata |<BR>
(AVŚ_20,110.3c) tam id vardhantu no giraḥ ||3||<BR>
<BR>
<BR>
<BR>
(AVŚ_20,111.1a) yat somam indra viṣṇavi yad vā gha trita āptye |<BR>
(AVŚ_20,111.1c) yad vā marutsu mandase sam indubhiḥ ||1||<BR>
<BR>
(AVŚ_20,111.2a) yad vā śakra parāvati samudre adhi mandase |<BR>
(AVŚ_20,111.2c) asmākam it sute raṇā sam indubhiḥ ||2||<BR>
<BR>
(AVŚ_20,111.3a) yad vāsi sunvato vṛdho yajamānasya satpate |<BR>
(AVŚ_20,111.3c) ukthe vā yasya raṇyasi sam indubhiḥ ||3||<BR>
<BR>
<BR>
(AVŚ_20,112.1a) yad adya kac ca vṛtrahann udagā abhi sūrya |<BR>
(AVŚ_20,112.1c) sarvaṃ tad indra te vaśe ||1||<BR>
<BR>
(AVŚ_20,112.2a) yad vā pravṛddha satpate na marā iti manyase |<BR>
(AVŚ_20,112.2c) uto tat satyam it tava ||2||<BR>
<BR>
(AVŚ_20,112.3a) ye somāsaḥ parāvati ye arvāvati sunvire |<BR>
(AVŚ_20,112.3c) sarvāṃs tāṃ indra gachasi ||3||<BR>
<BR>
<BR>
<BR>
(AVŚ_20,113.1a) ubhayaṃ śṛṇavac ca na indro arvāg idaṃ vacaḥ |<BR>
(AVŚ_20,113.1c) satrācyā maghavā somapītaye dhiyā śaviṣṭha ā gamat ||1||<BR>
(AVŚ_20,113.2a) taṃ hi svarājaṃ vṛṣabhaṃ tam ojase dhiṣaṇe niṣṭatakṣatuḥ |<BR>
(AVŚ_20,113.2c) utopamānāṃ prathamo ni ṣīdasi somakāmaṃ hi te manaḥ ||2||<BR>
<BR>
<BR>
<BR>
(AVŚ_20,114.1a) abhrātṛvyo'anā tvam anāpir indra januṣā sanād asi |<BR>
(AVŚ_20,114.1c) yudhed āpitvam ichase ||1||<BR>
<BR>
(AVŚ_20,114.2a) nakī revantaṃ sakhyāya vindase pīyanti te surāśvaḥ |<BR>
(AVŚ_20,114.2c) yadā kṛṇoṣi nadanuṃ sam ūhasy ād it piteva hūyase ||2||<BR>
<BR>
<BR>
<BR>
(AVŚ_20,115.1a) aham id dhi pituṣ pari medhām ṛtasya jagrabha |<BR>
(AVŚ_20,115.1c) ahaṃ sūrya ivājani ||1||<BR>
<BR>
(AVŚ_20,115.2a) ahaṃ pratnena manmanā giraḥ śumbhāmi kaṇvavat |<BR>
(AVŚ_20,115.2c) yenendraḥ śuṣmam id dadhe ||2||<BR>
<BR>
(AVŚ_20,115.3a) ye tvām indra na tuṣṭuvur ṛṣayo ye ca tuṣṭuvuḥ |<BR>
(AVŚ_20,115.3c) mamed vardhasva suṣṭutaḥ ||3||<BR>
<BR>
<BR>
(AVŚ_20,116.1a) mā bhūma niṣṭyā ivendra tvad araṇā iva |<BR>
(AVŚ_20,116.1c) vanāni ni prajahitāny adrivo duroṣāso amanmahi ||1||<BR>
<BR>
(AVŚ_20,116.2a) amanmahīd anāśavo 'nugrāsaś ca vṛtrahan |<BR>
(AVŚ_20,116.2c) sukṛt su te mahatā śūra rādhasānu stomaṃ mudīmahi ||2||<BR>
<BR>
<BR>
<BR>
(AVŚ_20,117.1a) pibā somam indra mandatu tvā yaṃ te suṣāva haryaśvādriḥ |<BR>
(AVŚ_20,117.1c) sotur bāhubhyāṃ suyato nārvā ||1||<BR>
<BR>
(AVŚ_20,117.2a) yas te mado yujas cārur asti yena vṛtrāṇi haryaśva haṃsi |<BR>
(AVŚ_20,117.2c) sa tvām indra prabhūvaso mamattu ||2||<BR>
<BR>
(AVŚ_20,117.3a) bodhā su me maghavan vācam emāṃ yāṃ te vasiṣṭho arcati praśastim |<BR>
(AVŚ_20,117.3c) imā brahma sadhamāde juṣasva ||3||<BR>
<BR>
<BR>
<BR>
(AVŚ_20,118.1a) śagdhy ū ṣu śacīpata indra viśvābhir ūtibhiḥ |<BR>
(AVŚ_20,118.1c) bhagaṃ na hi tvā yaśasaṃ vasuvidam anu śūra carāmasi ||1||<BR>
<BR>
(AVŚ_20,118.2a) pauro aśvasya purukṛd gavām asy utso deva hiraṇyayaḥ |<BR>
(AVŚ_20,118.2c) nakir hi dānaṃ parimardhiṣat tve yadyad yāmi tad ā bhara ||2||<BR>
<BR>
(AVŚ_20,118.3a) indram id devatātaye indraṃ prayaty adhvare |<BR>
(AVŚ_20,118.3c) indraṃ samīke vanino havāmaha indraṃ dhanasya sātaye ||3||<BR>
<BR>
(AVŚ_20,118.4a) indro mahnā rodasī paprathac chava indraḥ sūryam arocayat |<BR>
(AVŚ_20,118.4c) indre ha viśvā bhuvanāni yemira indre suvānāsa indavaḥ ||4||<BR>
<BR>
<BR>
<BR>
(AVŚ_20,119.1a) astāvi manma pūrvyaṃ brahmendrāya vocata |<BR>
(AVŚ_20,119.1c) pūrvīr ṛtasya bṛhatīr anūṣata stotur meghā asṛkṣata ||1||<BR>
<BR>
(AVŚ_20,119.2a) turaṇyavo madhumantaṃ ghṛtaścutaṃ viprāso arkam ānṛcuḥ |<BR>
(AVŚ_20,119.2c) asme rayiḥ paprathe vṛṣṇyaṃ śavo 'sme suvānāsa indavaḥ ||2||<BR>
<BR>
<BR>
<BR>
(AVŚ_20,120.1a) yad indra prāg apāg udaṅ nyag vā hūyase nṛbhiḥ |<BR>
(AVŚ_20,120.1c) simā purū nṛṣūto asy ānave 'si praśardha turvaśe ||1||<BR>
<BR>
(AVŚ_20,120.2a) yad vā rume ruśame śyāvake kṛpa indra mādayase sacā |<BR>
(AVŚ_20,120.2c) kaṇvāsas tvā brahmabhi stomavāhasa indrā yachanty ā gahi ||2||<BR>
<BR>
<BR>
(AVŚ_20,121.1a) abhi tvā śūra nonumo 'dugdhā iva dhenavaḥ |<BR>
(AVŚ_20,121.1c) īśānam asya jagataḥ svardṛśam īśānam indra tasthuṣaḥ ||1||<BR>
<BR>
(AVŚ_20,121.2a) na tvāvāṃ anyo divyo na pārthivo na jāto na janiṣyate |<BR>
(AVŚ_20,121.2c) aśvāyanto maghavann indra vājino gavyantas tvā havāmahe ||2||<BR>
<BR>
<BR>
<BR>
(AVŚ_20,122.1a) revatīr naḥ sadhamāda indre santu tuvivājāḥ |<BR>
(AVŚ_20,122.1c) kṣumanto yābhir madema ||1||<BR>
<BR>
(AVŚ_20,122.2a) ā gha tvāvān tmanāpta stotṛbhyo dhṛṣṇav iyānaḥ |<BR>
(AVŚ_20,122.2c) ṛṇor akṣaṃ na cakrayoḥ ||2||<BR>
<BR>
(AVŚ_20,122.3a) ā yad duvaḥ śatakratav ā kāmaṃ jaritṝṇām |<BR>
(AVŚ_20,122.3c) ṛṇor akṣaṃ na śacībhiḥ ||3||<BR>
<BR>
<BR>
<BR>
(AVŚ_20,123.1a) tat sūryasya devatvaṃ tan mahitvaṃ madhyā kartor vitataṃ saṃ jabhāra |<BR>
(AVŚ_20,123.1c) yaded ayukta haritaḥ sadhasthād ād rātrī vāsas tanute simasmai ||1||<BR>
<BR>
(AVŚ_20,123.2a) tan mitrasya varuṇasyābhicakṣe sūryo rūpaṃ kṛṇute dyor upasthe |<BR>
(AVŚ_20,123.2c) anantam anyad ruśad asya prājaḥ kṛṣṇam anyad dharitaḥ saṃ bharanti ||2||<BR>
<BR>
<BR>
<BR>
(AVŚ_20,124.1a) kayā naś citra ā bhuvad ūtī sadāvṛdhaḥ sakhā |<BR>
(AVŚ_20,124.1c) kayā śaciṣṭhayā vṛtā ||1||<BR>
<BR>
(AVŚ_20,124.2a) kas tvā satyo madānāṃ maṃhiṣṭho matsad andhasaḥ |<BR>
(AVŚ_20,124.2c) dṛlhā cid āruje vasu ||2||<BR>
<BR>
(AVŚ_20,124.3a) abhī ṣu naḥ sakhīnām avitā jaritṝṇām |<BR>
(AVŚ_20,124.3c) śataṃ bhavāsy ūtibhiḥ ||3||<BR>
<BR>
(AVŚ_20,124.4a) imā nu kaṃ bhuvanā sīṣadhāmendraś ca viśve ca devāḥ |<BR>
(AVŚ_20,124.4c) yajñaṃ ca nas tanvaṃ ca prajāṃ cādityair indraḥ saha cīkḷpāti ||4||<BR>
<BR>
(AVŚ_20,124.5a) ādityair indraḥ sagaṇo marudbhir asmākaṃ bhūtv avitā tanūnām |<BR>
(AVŚ_20,124.5c) hatvāya devā asurān yad āyan devā devatvam abhirakṣamāṇāḥ ||5||<BR>
<BR>
(AVŚ_20,124.6a) pratyañcam arkam anayaṃ chacībhir ād it svadhām iṣirām pary apaśyan |<BR>
(AVŚ_20,124.6c) ayā vājaṃ devahitaṃ sanema madema śatahimāḥ suvīrāḥ ||6||<BR>
<BR>
<BR>
<BR>
(AVŚ_20,125.1a) apendra prāco maghavann amitrān apāpāco abhibhūte nudasva |<BR>
(AVŚ_20,125.1c) apodīco apa śūrādharāca urau yathā tava śarman madema ||1||<BR>
<BR>
(AVŚ_20,125.2a) kuvid aṅga yavamanto yavaṃ cid yathā dānty anupūrvaṃ viyūya |<BR>
(AVŚ_20,125.2c) ihehaiṣāṃ kṛṇuhi bhojanāni ye barhiṣo namovṛktiṃ na jagmuḥ ||2||<BR>
<BR>
(AVŚ_20,125.3a) nahi sthūry ṛtuthā yātam asti nota śravo vivide saṃgameṣu |<BR>
(AVŚ_20,125.3c) gavyanta indraṃ sakhyāya viprā aśvāyanto vṛṣaṇaṃ vājayantaḥ ||3||<BR>
<BR>
(AVŚ_20,125.4a) yuvaṃ surāmam aśvinā namucāv āsure sacā |<BR>
(AVŚ_20,125.4c) vipipānā śubhas patī indraṃ karmasv āvatam ||4||<BR>
<BR>
(AVŚ_20,125.5a) putram iva pitarāv aśvinobhendrāvathuḥ kāvyair daṃsanābhiḥ |<BR>
(AVŚ_20,125.5c) yat surāmaṃ vy apibaḥ śacībhiḥ sarasvatī tvā maghavann abhiṣṇak ||5||<BR>
<BR>
(AVŚ_20,125.6a) indraḥ sutrāmā svavāṃ avobhiḥ sumṛḍīko bhavatu viśvavedāḥ |<BR>
(AVŚ_20,125.6c) bādhatāṃ dveṣo abhayaṃ naḥ kṛṇotu suvīryasya patayaḥ syāma ||6||<BR>
<BR>
(AVŚ_20,125.7a) sa sutrāmā svavāṃ indro asmad ārāc cid dveṣaḥ sanutar yuyotu |<BR>
(AVŚ_20,125.7c) tasya vayaṃ sumatau yajñiyasyāpi bhadre saumanase syāma ||7||<BR>
<BR>
<BR>
<BR>
(AVŚ_20,126.1a) vi hi sotor asṛkṣata nendraṃ devam amaṃsata |<BR>
(AVŚ_20,126.1c) yatrāmadad vṛṣākapir aryaḥ puṣṭeṣu matsakhā viśvasmād indra uttaraḥ ||1||<BR>
<BR>
(AVŚ_20,126.2a) parā hīndra dhāvasi vṛṣākaper ati vyathiḥ |<BR>
(AVŚ_20,126.2c) no aha pra vindasy anyatra somapītaye viśvasmād indra uttaraḥ ||2||<BR>
<BR>
(AVŚ_20,126.3a) kim ayaṃ tvāṃ vṛṣākapiś cakāra harito mṛgaḥ |<BR>
(AVŚ_20,126.3c) yasmā irasyasīd u nv aryo vā puṣṭimad vasu viśvasmād indra uttaraḥ ||3||<BR>
<BR>
(AVŚ_20,126.4a) yam imaṃ tvaṃ vṛṣākapiṃ priyam indrābhirakṣasi |<BR>
(AVŚ_20,126.4c) śvā nv asya jambhiṣad api karṇe varāhayur viśvasmād indra uttaraḥ ||4||<BR>
<BR>
(AVŚ_20,126.5a) priyā taṣṭāni me kapir vyaktā vy adūduṣat |<BR>
(AVŚ_20,126.5c) śiro nv asya rāviṣaṃ na sugaṃ duṣkṛte bhuvaṃ viśvasmād indra uttaraḥ ||5||<BR>
<BR>
(AVŚ_20,126.6a) na mat strī subhasattarā na suyāśutarā bhuvat |<BR>
(AVŚ_20,126.6c) na mat praticyavīyasī na sakthy udyamīyasī viśvasmād indra uttaraḥ ||6||<BR>
<BR>
(AVŚ_20,126.7a) uve amba sulābhike yathevāṅgaṃ bhaviṣyati |<BR>
(AVŚ_20,126.7c) bhasan me amba sakthi me śiro me vīva hṛṣyati viśvasmād indra uttaraḥ ||7||<BR>
<BR>
(AVŚ_20,126.8a) kiṃ subāho svaṅgure pṛthuṣṭo pṛthujāghane |<BR>
(AVŚ_20,126.8c) kiṃ śūrapatni nas tvam abhy amīṣi vṛṣākapiṃ viśvasmād indra uttaraḥ ||8||<BR>
<BR>
(AVŚ_20,126.9a) avīrām iva mām ayaṃ śarārur abhi manyate |<BR>
(AVŚ_20,126.9c) utāham asmi vīriṇīndrapatnī marutsakhā viśvasmād indra uttaraḥ ||9||<BR>
<BR>
(AVŚ_20,126.10a) saṃhotraṃ sma purā nārī samanaṃ vāva gachati |<BR>
(AVŚ_20,126.10c) vedhā ṛtasya vīriṇīndrapatnī mahīyate viśvasmād indra uttaraḥ ||10||<BR>
<BR>
(AVŚ_20,126.11a) indrāṇīm āsu nāriṣu subhagām aham aśravam |<BR>
(AVŚ_20,126.11c) nahy asyā aparaṃ cana jarasā marate patir viśvasmād indra uttaraḥ ||11||<BR>
<BR>
(AVŚ_20,126.12a) nāham indrāṇi rāraṇa sakhyur vṛṣākaper ṛte |<BR>
(AVŚ_20,126.12c) yasyedam apyaṃ haviḥ priyaṃ deveṣu gachati viśvasmād indra uttaraḥ ||12||<BR>
<BR>
(AVŚ_20,126.13a) vṛsākapāyi revati suputra ād u susnuṣe |<BR>
(AVŚ_20,126.13c) ghasat ta indra ukṣaṇaḥ priyaṃ kācitkaraṃ havir viśvasmād indra uttaraḥ ||13||<BR>
<BR>
(AVŚ_20,126.14a) ukṣṇo hi me pañcadaśa sākaṃ pacanti viṃsatim |<BR>
(AVŚ_20,126.14c) utāham admi pīva id ubhā kukṣī pṛṇanti me viśvasmād indra uttaraḥ ||14||<BR>
<BR>
(AVŚ_20,126.15a) vṛṣabho na tigmaśṛṅgo 'ntar yūtheṣu roruvat |<BR>
(AVŚ_20,126.15c) manthas ta indra śaṃ hṛde yaṃ te sunoti bhāvayur viśvasmād indra uttaraḥ ||15||<BR>
<BR>
(AVŚ_20,126.16a) na seśe yasya rambate 'ntarā sakthyā kapṛt |<BR>
(AVŚ_20,126.16c) sedīśe yasya romaśaṃ niṣeduṣo vijṛmbhate viśvasmād indra uttaraḥ ||16||<BR>
<BR>
(AVŚ_20,126.17a) na seśe yasya romaśaṃ niṣeduṣo vijṛmbhate |<BR>
(AVŚ_20,126.17c) sedīśe yasya rambate 'ntarā sakthyā kapṛt viśvasmād indra uttaraḥ ||17||<BR>
<BR>
(AVŚ_20,126.18a) ayam indra vṛṣākapiḥ parasvantaṃ hataṃ vidat |<BR>
(AVŚ_20,126.18c) asiṃ sūnāṃ navaṃ carum ād edhasyāna ācitaṃ viśvasmād indra uttaraḥ ||18||<BR>
<BR>
(AVŚ_20,126.19a) ayam emi vicākaśad vicinvan dāsam āryam |<BR>
(AVŚ_20,126.19c) pibāmi pākasutvano 'bhi dhīram acākaśaṃ viśvasmād indra uttaraḥ ||19||<BR>
<BR>
(AVŚ_20,126.20a) dhanva ca yat kṛntatraṃ ca kati svit tā vi yojanā |<BR>
(AVŚ_20,126.20c) nedīyaso vṛṣākape 'stam ehi gṛhāṃ upa viśvasmād indra uttaraḥ ||20||<BR>
<BR>
(AVŚ_20,126.21a) punar ehi vṛṣākape suvitā kalpayāvahai |<BR>
(AVŚ_20,126.21c) ya eṣa svapnanaṃśano 'stam eṣi pathā punar viśvasmād indra uttaraḥ ||21||<BR>
<BR>
(AVŚ_20,126.22a) yad udañco vṛṣākape gṛham indrājagantana |<BR>
(AVŚ_20,126.22c) kva sya pulvagho mṛgaḥ kam agaṃ janayopano viśvasmād indra uttaraḥ ||22||<BR>
<BR>
(AVŚ_20,126.23a) parśur ha nāma mānavī sākaṃ sasūva viṃśatim |<BR>
(AVŚ_20,126.23c) bhadraṃ bhala tyasyā abhūd yasyā udaram āmayad viśvasmād indra uttaraḥ ||23||<BR>
<BR>
<BR>
(AVŚ_20,127.1a) idaṃ janā upa śruta narāśaṃsa staviṣyate |<BR>
(AVŚ_20,127.1c) ṣaṣṭiṃ sahasrā navatiṃ ca kaurama ā ruśameṣu dadmahe ||1||<BR>
<BR>
(AVŚ_20,127.2a) uṣṭrā yasya pravāhaṇo vadhūmanto dvirdaśa |<BR>
(AVŚ_20,127.2c) varṣmā rathasya ni jihīḍate diva īṣamāṇā upaspṛśaḥ ||2||<BR>
<BR>
(AVŚ_20,127.3a) eṣa iṣāya māmahe śataṃ niṣkān daśa srajaḥ |<BR>
(AVŚ_20,127.3c) trīṇi śatānyarvatāṃ sahasrā daśa gonām ||3||<BR>
<BR>
(AVŚ_20,127.4a) vacyasva rebha vacyasva vṛkṣe na pakve śakunaḥ |<BR>
(AVŚ_20,127.4c) naṣṭe jihvā carcarīti kṣuro na bhurijoriva ||4||<BR>
<BR>
(AVŚ_20,127.5a) pra rebhāso manīṣā vṛṣā gāva iverate |<BR>
(AVŚ_20,127.5c) amotaputrakā eṣāmamota gā ivāsate ||5||<BR>
<BR>
(AVŚ_20,127.6a) pra rebha dhīm bharasva govidaṃ vasuvidam |<BR>
(AVŚ_20,127.6c) devatremāṃ vācaṃ srīṇīhīṣurnāvīrastāram ||6||<BR>
<BR>
(AVŚ_20,127.7a) rājño viśvajanīnasya yo devomartyāṃ ati |<BR>
(AVŚ_20,127.7c) vaiśvānarasya suṣṭutimā sunotā parikṣitaḥ ||7||<BR>
<BR>
(AVŚ_20,127.8a) parichinnaḥ kṣemam akarot tama āsanamācaran |<BR>
(AVŚ_20,127.8c) kulāyan kṛṇvan kauravyaḥ patir vadati jāyayā ||8||<BR>
<BR>
(AVŚ_20,127.9a) katarat ta ā harāṇi dadhi manthāṃ pari śrutam |<BR>
(AVŚ_20,127.9c) jāyāḥ patiṃ vi pṛchati rāṣṭre rājñaḥ parikṣitaḥ ||9||<BR>
<BR>
(AVŚ_20,127.10a) abhīvasvaḥ pra jihīte yavaḥ pakvaḥ patho bilam |<BR>
(AVŚ_20,127.10c) janaḥ sa bhadram edhati rāṣṭre rājñaḥ parikṣitaḥ ||10||<BR>
<BR>
(AVŚ_20,127.11a) indraḥ kārum abūbudhad uttiṣṭha vi carā janam |<BR>
(AVŚ_20,127.11c) mamedugrasya carkṛdhi sarva it te pṛṇādariḥ ||11||<BR>
<BR>
(AVŚ_20,127.12a) iha gāvaḥ pra jāyadhvam ihāśvā iha pūruṣāḥ |<BR>
(AVŚ_20,127.12c) iho sahasradakṣiṇopi pūṣā ni ṣīdati ||12||<BR>
<BR>
(AVŚ_20,127.13a) nemā indra gāvo riṣan mo āsāṃ gopa rīriṣat |<BR>
(AVŚ_20,127.13c) māsām amitrayurjana indra mā stena īśata ||13||<BR>
<BR>
(AVŚ_20,127.14a) upa no na ramasi sūktena vacasā vayaṃ bhadreṇa vacasā vayam |<BR>
(AVŚ_20,127.14c) vanād adhidhvano giro na riṣyema kadā cana ||14||<BR>
<BR>
<BR>
(AVŚ_20,128.1a) yaḥ sabheyo vidathyaḥ sutvā yajvātha pūruṣaḥ |<BR>
(AVŚ_20,128.1c) sūryaṃ cāmū riśādasas tad devāḥ prāg akalpayan ||1||<BR>
<BR>
(AVŚ_20,128.2a) yo jāmyā aprathayas tad yat sakhāyaṃ dudhūrṣati |<BR>
(AVŚ_20,128.2c) jyeṣṭho yad apracetās tad āhur adharāg iti ||2||<BR>
<BR>
(AVŚ_20,128.3a) yad bhadrasya puruṣasya putro bhavati dādhṛṣiḥ |<BR>
(AVŚ_20,128.3c) tad vipro abravīd u tad gandharvaḥ kāmyaṃ vacaḥ ||3||<BR>
<BR>
(AVŚ_20,128.4a) yaśca paṇi raghujiṣṭhyo yaśca devāṃ adāśuriḥ |<BR>
(AVŚ_20,128.4c) dhīrāṇāṃ śaśvatām ahaṃ tad apāg iti śuśruma ||4||<BR>
<BR>
(AVŚ_20,128.5a) ye ca devā ayajantātho ye ca parādadiḥ |<BR>
(AVŚ_20,128.5c) sūryo divam iva gatvāya maghavā no vi rapśate ||5||<BR>
<BR>
(AVŚ_20,128.6a) yo'nāktākṣo anabhyakto amaṇivo ahiraṇyavaḥ |<BR>
(AVŚ_20,128.6c) abrahmā brahmaṇaḥ putrastotā kalpeṣu saṃmitā ||6||<BR>
(AVŚ_20,128.7a) ya āktākṣaḥ subhyaktaḥ sumaṇiḥ suhiraṇyavaḥ |<BR>
(AVŚ_20,128.7c) subrahmā brahmaṇaḥ putrastotā kalpeṣu saṃmitā ||7||<BR>
<BR>
(AVŚ_20,128.8a) aprapāṇā ca veśantā revāṃ apratidiśyayaḥ |<BR>
(AVŚ_20,128.8c) ayabhyā kanyā kalyāṇī totā kalpeṣu saṃmitā ||8||<BR>
<BR>
(AVŚ_20,128.9a) suprapāṇā ca veśantā revānt supratidiśyayaḥ |<BR>
(AVŚ_20,128.9c) suyabhyā kanyā kalyāṇī totā kalpeṣu saṃmitā ||9||<BR>
<BR>
(AVŚ_20,128.10a) parivṛktā ca mahiṣī svastyā ca yudhiṃ gamaḥ |<BR>
(AVŚ_20,128.10c) anāśuraścāyāmī totā kalpeṣu saṃmitā ||10||<BR>
<BR>
(AVŚ_20,128.11a) vāvātā ca mahiṣī svastyā ca yudhiṃ gamaḥ |<BR>
(AVŚ_20,128.11c) śvāśuraś cāyāmī totā kalpeṣu saṃmitā ||11||<BR>
<BR>
(AVŚ_20,128.12a) yad indrādo dāśarājñe mānuṣaṃ vi gāhathāḥ |<BR>
(AVŚ_20,128.12c) virūpaḥ sarvasmā āsīt saha yakṣāya kalpate ||12||<BR>
(AVŚ_20,128.13a) tvaṃ vṛṣākṣuṃ maghavann amraṃ maryākaro raviḥ |<BR>
(AVŚ_20,128.13c) tvaṃ rauhiṇaṃ vyāsyo vi vṛtrasyābhinac chiraḥ ||13||<BR>
<BR>
(AVŚ_20,128.14a) yaḥ parvatān vyadadhād yo apo vyagāhathāḥ |<BR>
(AVŚ_20,128.14c) indro yo vṛtrahānmahaṃ tasmād indra namo 'stu te ||14||<BR>
<BR>
(AVŚ_20,128.15a) pṛṣṭhaṃ dhāvantaṃ haryor auccaiḥ śravasam abruvan |<BR>
(AVŚ_20,128.15c) svastyaśva jaitrāyendram ā vaha susrajam ||15||<BR>
<BR>
(AVŚ_20,128.16a) ye tvā śvetā ajaiśravaso hāryo yuñjanti dakṣiṇam |<BR>
(AVŚ_20,128.16c) pūrvā namasya devānāṃ bibhrad indra mahīyate ||16||<BR>
<BR>
<BR>
<BR>
(AVŚ_20,129.1a) etā aśvā ā plavante ||1||<BR>
<BR>
(AVŚ_20,129.2a) pratīpaṃ prāti sutvanam ||2||<BR>
<BR>
(AVŚ_20,129.3a) tāsām ekā hariknikā ||3||<BR>
<BR>
(AVŚ_20,129.4a) hariknike kim ichāsi ||4||<BR>
<BR>
(AVŚ_20,129.5a) sādhuṃ putraṃ hiraṇyayam ||5||<BR>
<BR>
(AVŚ_20,129.6a) kvāhataṃ parāsyaḥ ||6||<BR>
<BR>
(AVŚ_20,129.7a) yatrāmūs tisraḥ śiṃśapāḥ ||7||<BR>
<BR>
(AVŚ_20,129.8a) pari trayaḥ ||8||<BR>
<BR>
(AVŚ_20,129.9a) pṛdākavaḥ ||9||<BR>
<BR>
(AVŚ_20,129.10a) śṛṅgaṃ dhamanta āsate ||10||<BR>
<BR>
(AVŚ_20,129.11a) ayanmahā te arvāhaḥ ||11||<BR>
<BR>
(AVŚ_20,129.12a) sa ichakaṃ saghāghate ||12||<BR>
<BR>
(AVŚ_20,129.13a) saghāghate gomīdyā gogatīr iti ||13||<BR>
<BR>
(AVŚ_20,129.14a) pumāṃ kuste nimichasi ||14||<BR>
<BR>
(AVŚ_20,129.15a) palpa baddha vayo iti ||15||<BR>
<BR>
(AVŚ_20,129.16a) baddha vo aghā iti ||16||<BR>
<BR>
(AVŚ_20,129.17a) ajāgāra kevikā ||17||<BR>
<BR>
(AVŚ_20,129.18a) aśvasya vāro gośapadyake ||18||<BR>
<BR>
(AVŚ_20,129.19a) śyenīpatī sā ||19||<BR>
<BR>
(AVŚ_20,129.20a) anāmayopajihvikā ||20||<BR>
<BR>
<BR>
<BR>
(AVŚ_20,130.1a) ko arya bahulimā iṣūni ||1||<BR>
<BR>
(AVŚ_20,130.2a) ko asidyāḥ payaḥ ||2||<BR>
<BR>
(AVŚ_20,130.3a) ko arjunyāḥ payaḥ ||3||<BR>
<BR>
(AVŚ_20,130.4a) kaḥ kārṣṇyāḥ payaḥ ||4||<BR>
<BR>
(AVŚ_20,130.5a) etaṃ pṛcha kuhaṃ pṛcha ||5||<BR>
<BR>
(AVŚ_20,130.6a) kuhākaṃ pakvakaṃ pṛcha ||6||<BR>
<BR>
(AVŚ_20,130.7a) yavāno yatiṣvabhiḥ kubhiḥ ||7||<BR>
(AVŚ_20,130.8a) akupyantaḥ kupāyakuḥ ||8||<BR>
<BR>
(AVŚ_20,130.9a) āmaṇako maṇatsakaḥ ||9||<BR>
<BR>
(AVŚ_20,130.10a) deva tvapratisūrya ||10||<BR>
<BR>
(AVŚ_20,130.11a) enaścipaṅktikā haviḥ ||11||<BR>
<BR>
(AVŚ_20,130.12a) pradudrudo maghāprati ||12||<BR>
<BR>
(AVŚ_20,130.13a) śṛṅga utpanna ||13||<BR>
<BR>
(AVŚ_20,130.14a) mā tvābhi sakhā no vidan ||14||<BR>
<BR>
(AVŚ_20,130.15a) vaśāyāḥ putram ā yanti ||15||<BR>
<BR>
(AVŚ_20,130.16a) irāvedumayaṃ data ||16||<BR>
<BR>
(AVŚ_20,130.17a) atho iyanniyann iti ||17||<BR>
<BR>
(AVŚ_20,130.18a) atho iyanniti ||18||<BR>
<BR>
(AVŚ_20,130.19a) atho śvā asthiro bhavan ||19||<BR>
<BR>
(AVŚ_20,130.20a) uyaṃ yakāṃśalokakā ||20||<BR>
<BR>
<BR>
<BR>
(AVŚ_20,131.1a) āminoniti bhadyate ||1||<BR>
<BR>
(AVŚ_20,131.2a) tasya anu nibhañjanam ||2||<BR>
<BR>
(AVŚ_20,131.3a) varuṇo yāti vasvabhiḥ ||3||<BR>
<BR>
(AVŚ_20,131.4a) śataṃ vā bhāratī śavaḥ ||4||<BR>
<BR>
(AVŚ_20,131.5a) śatamāśvā hiraṇyayāḥ |<BR>
(AVŚ_20,131.5c) śataṃ rathyā hiraṇyayāḥ |<BR>
(AVŚ_20,131.5e) śataṃ kuthā hiraṇyayāḥ |<BR>
<BR>
(AVŚ_20,131.6a) ahula kuśa varttaka ||6||<BR>
<BR>
(AVŚ_20,131.7a) śaphena iva ohate ||7||<BR>
<BR>
(AVŚ_20,131.8a) āya vanenatī janī ||8||<BR>
<BR>
(AVŚ_20,131.9a) vaniṣṭhā nāva gṛhyanti ||9||<BR>
<BR>
(AVŚ_20,131.10a) idaṃ mahyaṃ madūriti ||10||<BR>
<BR>
(AVŚ_20,131.11a) te vṛkṣāḥ saha tiṣṭhati ||11||<BR>
<BR>
(AVŚ_20,131.12a) pāka baliḥ ||12||<BR>
<BR>
(AVŚ_20,131.13a) śaka baliḥ ||13||<BR>
<BR>
(AVŚ_20,131.14a) aśvattha khadiro dhavaḥ ||14||<BR>
<BR>
(AVŚ_20,131.15a) araduparama ||15||<BR>
<BR>
(AVŚ_20,131.16a) śayo hata iva ||16||<BR>
<BR>
(AVŚ_20,131.17a) vyāpa pūruṣaḥ ||17||<BR>
<BR>
(AVŚ_20,131.18a) adūhamityāṃ pūṣakam ||18||<BR>
<BR>
(AVŚ_20,131.19a) atyardharca parasvataḥ ||19||<BR>
<BR>
(AVŚ_20,131.20a) dauva hastino dṛtī ||20||<BR>
<BR>
<BR>
<BR>
(AVŚ_20,132.1a) ādalābukamekakam ||1||<BR>
<BR>
(AVŚ_20,132.2a) alābukam nikhātakam ||2||<BR>
<BR>
(AVŚ_20,132.3a) karkariko nikhātakaḥ ||3||<BR>
<BR>
(AVŚ_20,132.4a) tad vāta unmathāyati ||4||<BR>
<BR>
(AVŚ_20,132.5a) kulāyaṃ kṛṇavāditi ||5||<BR>
<BR>
(AVŚ_20,132.6a) ugraṃ vaniṣadātatam ||6||<BR>
<BR>
(AVŚ_20,132.7a) na vaniṣadanātatam ||7||<BR>
<BR>
(AVŚ_20,132.8a) ka eṣāṃ karkarī likhat ||8||<BR>
<BR>
(AVŚ_20,132.9a) ka eṣāṃ dundubhiṃ hanat ||9||<BR>
<BR>
(AVŚ_20,132.10a) yadīyaṃ hanat kathaṃ hanat ||10||<BR>
<BR>
(AVŚ_20,132.11a) devī hanat kuhanat ||11||<BR>
<BR>
(AVŚ_20,132.12a) paryāgāraṃ punaḥpunaḥ ||12||<BR>
<BR>
(AVŚ_20,132.13a) trīṇyuṣṭrasya nāmāni ||13||<BR>
<BR>
(AVŚ_20,132.14a) hiraṇya ityeke abravīt ||14||<BR>
<BR>
(AVŚ_20,132.15a) dvau vā ye śiśavaḥ ||15||<BR>
<BR>
(AVŚ_20,132.16a) nīlaśikhaṇḍavāhanaḥ ||16||<BR>
<BR>
<BR>
<BR>
(AVŚ_20,133.1a) vitatau kiraṇau dvau tāvā pinaṣṭi pūruṣaḥ |<BR>
(AVŚ_20,133.1c) na vai kumāri tat tathā yathā kumāri manyase ||1||<BR>
<BR>
(AVŚ_20,133.2a) mātuṣṭe kiraṇau dvau nivṛttaḥ puruṣānṛte |<BR>
(AVŚ_20,133.2c) na vai kumāri tat tathā yathā kumāri manyase ||2||<BR>
<BR>
(AVŚ_20,133.3a) nigṛhya karṇakau dvau nirāyachasi madhyame |<BR>
(AVŚ_20,133.3c) na vai kumāri tat tathā yathā kumāri manyase ||3||<BR>
<BR>
(AVŚ_20,133.4a) uttānāyai śayānāyai tiṣṭhantī vāva gūhasi |<BR>
(AVŚ_20,133.4c) na vai kumāri tat tathā yathā kumāri manyase ||4||<BR>
(AVŚ_20,133.5a) ślakṣṇāyāṃ ślakṣṇikāyāṃ ślakṣṇamevāva gūhasi |<BR>
(AVŚ_20,133.5c) na vai kumāri tat tathā yathā kumāri manyase ||5||<BR>
<BR>
(AVŚ_20,133.6a) avaślakṣṇamiva bhraṃśad antarlomamati hrade |<BR>
(AVŚ_20,133.6c) na vai kumāri tat tathā yathā kumāri manyase ||6||<BR>
<BR>
<BR>
<BR>
(AVŚ_20,134.1a) ihettha prāgapāgudagadharāg arālāgudabhartsatha ||1||<BR>
<BR>
(AVŚ_20,134.2a) ihettha prāgapāgudagadharāg vatsāḥ puruṣanta āsate ||2||<BR>
<BR>
(AVŚ_20,134.3a) ihettha prāgapāgudagadharāk sthālīpāko vi līyate ||3||<BR>
<BR>
(AVŚ_20,134.4a) ihettha prāgapāgudagadharāk sa vai pṛthu līyate ||4||<BR>
<BR>
(AVŚ_20,134.5a) ihettha prāgapāgudagadharāg āste lāhaṇi līśāthī ||5||<BR>
<BR>
(AVŚ_20,134.6a) ihettha prāgapāgudagadharāg akṣlilī puchilīyate ||6||<BR>
<BR>
<BR>
(AVŚ_20,135.1a) bhug ity abhigataḥ śalityapakrāntaḥ phalityabhiṣṭhitaḥ |<BR>
(AVŚ_20,135.1c) dundubhim āhananābhyāṃ jaritarothāmo daiva ||1||<BR>
<BR>
(AVŚ_20,135.2a) kośabile rajani granther dhānam upānahi pādam |<BR>
(AVŚ_20,135.2c) uttamāṃ janimāṃ janyānuttamāṃ janīn vartmanyāt ||2||<BR>
<BR>
(AVŚ_20,135.3a) alābūni pṛṣātakānyaśvatthapalāśam |<BR>
(AVŚ_20,135.3c) pipīlikāvataśvaso vidyutsvāparṇaśapho gośapho jaritarothāmo daiva ||3||<BR>
<BR>
(AVŚ_20,135.4a) vīme devā akraṃsatādhvaryo kṣipraṃ pracara |<BR>
(AVŚ_20,135.4c) susatyam id gavām asyasi prakhudasi ||4||<BR>
<BR>
(AVŚ_20,135.5a) patnī yadṛśyate patnī yakṣyamāṇā jaritarothāmo daiva |<BR>
(AVŚ_20,135.5c) hotā viṣṭīmena jaritar othāmo daiva ||5||<BR>
<BR>
(AVŚ_20,135.6a) ādityā ha jaritar aṅgirobhyo dakṣiṇām anayan |<BR>
(AVŚ_20,135.6c) tāṃ ha jaritaḥ pratyāyaṃs tām u ha jaritaḥ pratyāyan ||6||<BR>
<BR>
(AVŚ_20,135.7a) tāṃ ha jaritar naḥ pratyagṛbhṇaṃs tām u ha jaritar naḥ pratyagṛbhṇaḥ |<BR>
(AVŚ_20,135.7c) ahānetarasaṃ na vi cetanāni yajñān etarasaṃ na purogavāmaḥ ||7||<BR>
<BR>
(AVŚ_20,135.8a) uta śveta āśupatvā uto padyābhir yaviṣṭhaḥ |<BR>
(AVŚ_20,135.8c) utem āśu mānaṃ piparti ||8||<BR>
<BR>
(AVŚ_20,135.9a) ādityā rudrā vasavas tvenu ta idaṃ rādhaḥ prati gṛbhṇīhy aṅgiraḥ |<BR>
(AVŚ_20,135.9c) idaṃ rādho vibhu prabhu idaṃ rādho bṛhat pṛthu ||9||<BR>
<BR>
(AVŚ_20,135.10a) devā dadatvāsuraṃ tad vo astu sucetanam |<BR>
(AVŚ_20,135.10c) yuṣmāṃ astu divedive pratyeva gṛbhāyat ||10||<BR>
<BR>
(AVŚ_20,135.11a) tvam indra śarmariṇā havyaṃ pārāvatebhyaḥ |<BR>
(AVŚ_20,135.11c) viprāya stuvate vasuvaniṃ duraśravase vaha ||11||<BR>
<BR>
(AVŚ_20,135.12a) tvam indra kapotāya chinnapakṣāya vañcate |<BR>
(AVŚ_20,135.12c) śyāmākaṃ pakvaṃ pīlu ca vārasmā akṛṇor bahuḥ ||12||<BR>
<BR>
(AVŚ_20,135.13a) araṃgaro vāvadīti tredhā baddho varatrayā |<BR>
(AVŚ_20,135.13c) irāmaha praśaṃsaty anirām apa sedhati ||13||<BR>
<BR>
<BR>
<BR>
(AVŚ_20,136.1a) yad asyā aṃhubhedyāḥ kṛdhu sthūlam upātasat |<BR>
(AVŚ_20,136.1c) muṣkāvidasyā ejato gośaphe śakulāv iva ||1||<BR>
<BR>
(AVŚ_20,136.2a) yadā sthūlena pasasāṇau muṣkā upāvadhīt |<BR>
(AVŚ_20,136.2c) viṣvañcā vasyā vardhataḥ sikatāsv eva gardabhau ||2||<BR>
<BR>
(AVŚ_20,136.3a) yad alpikāsvalpikā karkadhūkevaṣadyate |<BR>
(AVŚ_20,136.3c) vāsantikam iva tejanaṃ yanty avātāya vitpati ||3||<BR>
<BR>
(AVŚ_20,136.4a) yad devāso lalāmaguṃ praviṣṭīminam āviṣuḥ |<BR>
(AVŚ_20,136.4c) sakulā dediśyate nārī satyasyākṣibhuvo yathā ||4||<BR>
<BR>
(AVŚ_20,136.5a) mahānagnyatṛpnadvi mokradadasthānāsaran |<BR>
(AVŚ_20,136.5c) śaktikānanā svacamaśakaṃ saktu padyama ||5||<BR>
<BR>
(AVŚ_20,136.6a) mahānagnyulūkhalam atikrāmanty abravīt |<BR>
(AVŚ_20,136.6c) yathā tava vanaspate niraghnanti tathaiveti ||6||<BR>
<BR>
(AVŚ_20,136.7a) mahānagnyupa brūte bhraṣṭothāpyabhūbhuvaḥ |<BR>
(AVŚ_20,136.7c) yathaiva te vanaspate pippati tathaiveti ||7||<BR>
<BR>
(AVŚ_20,136.8a) mahānagnyupa brūte bhraṣṭothāpyabhūbhuvaḥ |<BR>
(AVŚ_20,136.8c) yathā vayo vidāhya svarge namavadahyate ||8||<BR>
<BR>
(AVŚ_20,136.9a) mahānagnyupa brūte svasāveśitaṃ pasaḥ |<BR>
(AVŚ_20,136.9c) itthaṃ phalasya vṛkṣasya śūrpe śūrpaṃ bhajemahi ||9||<BR>
<BR>
(AVŚ_20,136.10a) mahānagnī kṛkavākaṃ śamyayā pari dhāvati |<BR>
(AVŚ_20,136.10c) ayaṃ na vidma yo mṛgaḥ śīrṣṇā harati dhāṇikām ||10||<BR>
<BR>
(AVŚ_20,136.11a) mahānagnī mahānagnaṃ dhāvantam anu dhāvati |<BR>
(AVŚ_20,136.11c) imās tad asya gā rakṣa yabha mām addhyaudanam ||11||<BR>
<BR>
(AVŚ_20,136.12a) sudevas tvā mahānagnīr babādhate mahataḥ sādhu khodanam |<BR>
(AVŚ_20,136.12c) kusaṃ pīvaro navat ||12||<BR>
<BR>
(AVŚ_20,136.13a) vaśā dagdhām imāṅguriṃ prasṛjatogrataṃ pare |<BR>
(AVŚ_20,136.13c) mahān vai bhadro yabha mām addhyaudanam ||13||<BR>
<BR>
(AVŚ_20,136.14a) videvas tvā mahānagnīr vibādhate mahataḥ sādhu khodanam |<BR>
(AVŚ_20,136.14c) kumārikā piṅgalikā kārda bhasmā ku dhāvati ||14||<BR>
<BR>
(AVŚ_20,136.15a) mahān vai bhadro bilvo mahān bhadra udumbaraḥ |<BR>
(AVŚ_20,136.15c) mahāṃ abhikta bādhate mahataḥ sādhu khodanam ||15||<BR>
<BR>
(AVŚ_20,136.16a) yaḥ kumārī piṅgalikā vasantaṃ pīvarī labhet |<BR>
(AVŚ_20,136.16c) tailakuṇḍamimāṅguṣṭhaṃ rodantaṃ śudam uddharet ||16||<BR>
<BR>
<BR>
<BR>
(AVŚ_20,137.1a) yad dha prācīr ajagantoro maṇḍūradhāṇikīḥ |<BR>
(AVŚ_20,137.1c) hatā indrasya śatravaḥ sarve budbudayāśavaḥ ||1||<BR>
<BR>
(AVŚ_20,137.2a) kapṛn naraḥ kapṛtham ud dadhātana codayata khudata vājasātaye |<BR>
(AVŚ_20,137.2c) niṣṭigryaḥ putram ā cyāvayotaya indraṃ sabādha iha somapītaye ||2||<BR>
<BR>
(AVŚ_20,137.3a) dadhikrāvṇo akāriṣaṃ jiṣṇor aśvasya vājinaḥ |<BR>
(AVŚ_20,137.3c) surabhi no mukhā karat pra ṇa āyūṃṣi tāriṣat ||3||<BR>
<BR>
(AVŚ_20,137.4a) sutāso madhumattamāḥ somā indrāya mandinaḥ |<BR>
(AVŚ_20,137.4c) pavitravanto akṣaran devān gachantu vo madāḥ ||4||<BR>
<BR>
(AVŚ_20,137.5a) indur indrāya pavata iti devāso abruvan |<BR>
(AVŚ_20,137.5c) vācas patir makhasyate viśvasyeśāna ojasā ||5||<BR>
<BR>
(AVŚ_20,137.6a) sahasradhāraḥ pavate samudro vācamīṅkhayaḥ |<BR>
(AVŚ_20,137.6c) somaḥ patī rayīṇāṃ sakhendrasya divedive ||6||<BR>
<BR>
(AVŚ_20,137.7a) ava drapso aṃśumatīm atiṣṭhad iyānaḥ kṛṣṇo daśabhiḥ sahasraiḥ |<BR>
(AVŚ_20,137.7c) āvat tam indraḥ śacyā dhamantam apa snehitīr nṛmaṇā adhatta ||7||<BR>
<BR>
(AVŚ_20,137.8a) drapsam apaśyaṃ viṣuṇe carantam upahvare nadyo aṃśumatyāḥ |<BR>
(AVŚ_20,137.8c) nabho na kṛṣṇam avatasthivāṃsam iṣyāmi vo vṛṣaṇo yudhyatājau ||8||<BR>
<BR>
(AVŚ_20,137.9a) adha drapso aṃśumatyā upasthe 'dhārayat tanvaṃ titviṣāṇaḥ |<BR>
(AVŚ_20,137.9c) viśo adevīr abhy ācarantīr bṛhaspatinā yujendraḥ sasāhe ||9||<BR>
<BR>
(AVŚ_20,137.10a) tvaṃ ha tyat saptabhyo jāyamāno 'śatrubhyo abhavaḥ śatrur indra |<BR>
(AVŚ_20,137.10c) gūlhe dyāvāpṛthivī anv avindo vibhumadbhyo bhuvanebhyo raṇaṃ dhāḥ ||10||<BR>
<BR>
(AVŚ_20,137.11a) tvaṃ ha tyad apratimānam ojo vajreṇa vajrin dhṛṣito jaghantha |<BR>
(AVŚ_20,137.11c) tvaṃ śuṣṇasyāvātiro vadhatrais tvaṃ gā indra śacyed avindaḥ ||11||<BR>
<BR>
(AVŚ_20,137.12a) tam indraṃ vājayāmasi mahe vṛtrāya hantave |<BR>
(AVŚ_20,137.12c) sa vṛṣā vṛṣabho bhuvat ||12||<BR>
<BR>
(AVŚ_20,137.13a) indraḥ sa dāmane kṛta ojiṣṭhaḥ sa made hitaḥ |<BR>
(AVŚ_20,137.13c) dyumnī ślokī sa somyaḥ ||13||<BR>
<BR>
(AVŚ_20,137.14a) girā vajro na saṃbhṛtaḥ sabalo anapacyutaḥ |<BR>
(AVŚ_20,137.14c) vavakṣa ṛṣvo astṛtaḥ ||14||<BR>
<BR>
<BR>
<BR>
(AVŚ_20,138.1a) mahāṃ indro ya ojasā parjanyo vṛṣṭimāṃ iva |<BR>
(AVŚ_20,138.1c) stomair vatsasya vāvṛdhe ||1||<BR>
<BR>
(AVŚ_20,138.2a) prajām ṛtasya piprataḥ pra yad bharanta vahnayaḥ |<BR>
(AVŚ_20,138.2c) viprā ṛtasya vāhasā ||2||<BR>
<BR>
(AVŚ_20,138.3a) kaṇvāḥ indraṃ yad akrata stomair yajñasya sādhanam |<BR>
(AVŚ_20,138.3c) jāmi bruvata āyudham ||3||<BR>
<BR>
<BR>
<BR>
(AVŚ_20,139.1a) ā nūnam aśvinā yuvaṃ vatsasya gantam avase |<BR>
(AVŚ_20,139.1c) prāsmai yachatam avṛkam pṛthu chardir yuyutaṃ yā arātayaḥ ||1||<BR>
<BR>
(AVŚ_20,139.2a) yad antarikṣe yad divi yat pañca mānuṣāṃ anu |<BR>
(AVŚ_20,139.2c) nṛmnaṃ tad dhattam aśvinā ||2||<BR>
<BR>
(AVŚ_20,139.3a) ye vām daṃsāṃsy aśvinā viprāsaḥ parimāmṛśuḥ |<BR>
(AVŚ_20,139.3c) evet kāṇvasya bodhatam ||3||<BR>
<BR>
(AVŚ_20,139.4a) ayaṃ vāṃ gharmo aśvinā stomena pari ṣicyate |<BR>
(AVŚ_20,139.4c) ayaṃ somo madhumān vājinīvasū yena vṛtraṃ ciketathaḥ ||4||<BR>
<BR>
(AVŚ_20,139.5a) yad apsu yad vanaspatau yad oṣadhīṣu purudaṃsasā kṛtam |<BR>
(AVŚ_20,139.5c) tena māviṣṭam aśvinā ||5||<BR>
<BR>
<BR>
<BR>
(AVŚ_20,140.1a) yan nāsatyā bhuraṇyatho yad vā deva bhiṣajyathaḥ |<BR>
(AVŚ_20,140.1c) ayaṃ vāṃ vatso matibhir na vindhate haviṣmantaṃ hi gachathaḥ ||1||<BR>
<BR>
(AVŚ_20,140.2a) ā nūnam aśvinor ṛṣi stomaṃ ciketa vāmayā |<BR>
(AVŚ_20,140.2c) ā somaṃ madhumattamaṃ gharmaṃ siñcād atharvaṇi ||2||<BR>
<BR>
(AVŚ_20,140.3a) ā nūnaṃ raghuvartaniṃ rathaṃ tiṣṭhātho aśvinā |<BR>
(AVŚ_20,140.3c) ā vāṃ stomā ime mama nabho na cucyavīrata ||3||<BR>
<BR>
(AVŚ_20,140.4a) yad adya vāṃ nāsatyokthair ācucyuvīmahi |<BR>
(AVŚ_20,140.4c) yad vā vāṇībhir aśvinevet kaṇvasya bodhatam ||4||<BR>
<BR>
(AVŚ_20,140.5a) yad vāṃ kakṣīvāṃ uta yad vyaśva ṛṣir yad vāṃ dīrghatamā juhāva |<BR>
(AVŚ_20,140.5c) pṛthī yad vāṃ vainyaḥ sādaneṣv eved ato aśvinā cetayethām ||5||<BR>
<BR>
<BR>
<BR>
(AVŚ_20,141.1a) yātaṃ chardiṣpā uta paraspā bhūtaṃ jagatpā uta nas tanūpā |<BR>
(AVŚ_20,141.1c) vartis tokāya tanayāya yātam ||1||<BR>
<BR>
(AVŚ_20,141.2a) yad indreṇa sarathaṃ yātho aśvinā yad vā vāyunā bhavathaḥ samokasā |<BR>
(AVŚ_20,141.2c) yad ādityebhir ṛbhubhiḥ sajoṣasā yad vā viṣṇor vikramaṇeṣu tiṣṭhathaḥ ||2||<BR>
<BR>
(AVŚ_20,141.3a) yad adyāśvināv ahaṃ huveya vājasātaye |<BR>
(AVŚ_20,141.3c) yat pṛtsu turvaṇe sanas tac chreṣṭham aśvinor avaḥ ||3||<BR>
<BR>
(AVŚ_20,141.4a) ā nūnaṃ yātam aśvinemā havyāni vāṃ hitā |<BR>
(AVŚ_20,141.4c) ime somāso adhi turvaśe yadāv ime kaṇveṣu vām atha ||4||<BR>
<BR>
(AVŚ_20,141.5a) yan nāsatyā parāke arvāke asti bheṣajam |<BR>
(AVŚ_20,141.5c) tena nūnaṃ vimadāya pracetasā chardir vatsāya yachatam ||5||<BR>
<BR>
<BR>
<BR>
(AVŚ_20,142.1a) abhutsy u pra devyā sākaṃ vācāham aśvinoḥ |<BR>
(AVŚ_20,142.1c) vy āvar devy ā matiṃ vi rātiṃ martyebhyaḥ ||1||<BR>
<BR>
(AVŚ_20,142.2a) pra bodhayoṣo aśvinā pra devi sūnṛte mahi |<BR>
(AVŚ_20,142.2c) pra yajñahotar ānuṣak pra madāya śravo bṛhat ||2||<BR>
<BR>
(AVŚ_20,142.3a) yad uṣo yāsi bhānunā saṃ sūryeṇa rocase |<BR>
(AVŚ_20,142.3c) ā hāyam aśvino ratho vartir yāti nṛpāyyam ||3||<BR>
<BR>
(AVŚ_20,142.4a) yad āpītāso aṃśavo gāvo na duhra ūdhabhiḥ |<BR>
(AVŚ_20,142.4c) yad vā vāṇīr anuṣata pra devayanto aśvinā ||4||<BR>
<BR>
(AVŚ_20,142.5a) pra dyumnāya pra śavase pra nṛṣāhyāya śarmaṇe |<BR>
(AVŚ_20,142.5c) pra dakṣāya pracetasā ||5||<BR>
<BR>
(AVŚ_20,142.6a) yan nūnaṃ dhībhir aśvinā pitur yonā niṣīdathaḥ |<BR>
(AVŚ_20,142.6c) yad vā sumnebhir ukthyā ||6||<BR>
<BR>
<BR>
<BR>
(AVŚ_20,143.1a) taṃ vāṃ rathaṃ vayam adyā huvema pṛthujrayam aśvinā saṃgatiṃ goḥ |<BR>
(AVŚ_20,143.1c) yaḥ sūryāṃ vahati vandhurāyur girvāhasaṃ purutamaṃ vasūyum ||1||<BR>
<BR>
(AVŚ_20,143.2a) yuvaṃ śriyam aśvinā devatā tāṃ divo napātā vanathaḥ śacībhiḥ |<BR>
(AVŚ_20,143.2c) yuvor vapur abhi pṛkṣaḥ sacante vahanti yat kakuhāso rathe vām ||2||<BR>
<BR>
(AVŚ_20,143.3a) ko vām adyā karate rātahavya ūtaye vā sutapeyāya vārkaiḥ |<BR>
(AVŚ_20,143.3c) ṛtasya vā vanuṣe pūrvyāya namo yemāno aśvinā vavartat ||3||<BR>
<BR>
(AVŚ_20,143.4a) hiraṇyayena purubhū rathenemaṃ yajñaṃ nāsatyopa yātam |<BR>
(AVŚ_20,143.4c) pibātha in madhunaḥ somyasya dadhatho ratnaṃ vidhate janāya ||4||<BR>
<BR>
(AVŚ_20,143.5a) ā no yātaṃ divo acha pṛthivyā hiraṇyayena suvṛtā rathena |<BR>
(AVŚ_20,143.5c) mā vām anye ni yaman devayantaḥ saṃ yad dade nābhiḥ pūrvyā vām ||5||<BR>
<BR>
(AVŚ_20,143.6a) nū no rayiṃ puruvīraṃ bṛhantaṃ dasrā mimāthām ubhayeṣv asme |<BR>
(AVŚ_20,143.6c) naro yad vām aśvinā stomam āvant sadhastutim ājamīlhāso agman ||6||<BR>
<BR>
(AVŚ_20,143.7a) iheha yad vāṃ samanā papṛkṣe seyam asme sumatir vājaratnā |<BR>
(AVŚ_20,143.7c) uruṣyataṃ jaritāraṃ yuvaṃ ha śritaḥ kāmo nāsatyā yuvadrik ||7||<BR>
<BR>
(AVŚ_20,143.8a) madhumatīr oṣadhīr dyāva āpo madhuman no bhavatv antarikṣam |<BR>
(AVŚ_20,143.8c) kṣetrasya patir madhumān no astv ariṣyanto anv enaṃ carema ||8||<BR>
<BR>
(AVŚ_20,143.9a) panāyyaṃ tad aśvinā kṛtaṃ vāṃ vṛṣabho divo rajasaḥ pṛthivyāḥ |<BR>
(AVŚ_20,143.9c) sahasraṃ śaṃsā uta ye gaviṣṭau sarvāṃ it tāṃ upa yātā pibadhyai ||9||<BR>
<BR>
<BR>
<BR>
<BR>
<BR>
<BR>
<BR>
</body></html>
