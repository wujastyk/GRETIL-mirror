<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title>Bhagavata-Purana 1</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

<BR>
<BR>
<BR>
Bhagavata-Purana 1<BR>
Input by ...
<BR>
<BR>



<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>
<BR>
BhP_01.01.001/1 janmādyasya yato 'nvayāditarataścārtheṣvabhijñaḥ svarāṭ<BR>
BhP_01.01.001/2 tene brahma hṛdā ya ādikavaye muhyanti yat sūrayaḥ<BR>
BhP_01.01.001/3 tejovārimṛdāṃ yathā vinimayo yatra trisargo 'mṛṣā<BR>
BhP_01.01.001/4 dhāmnā svena sadā nirastakuhakaṃ satyaṃ paraṃ dhīmahi<BR>
BhP_01.01.002/1 dharmaḥ projjhitakaitavo 'tra paramo nirmatsarāṇāṃ satāṃ<BR>
BhP_01.01.002/2 vedyaṃ vāstavam atra vastu śivadaṃ tāpatrayonmūlanam<BR>
BhP_01.01.002/3 śrīmadbhāgavate mahāmunikṛte kiṃ vā parairīśvaraḥ<BR>
BhP_01.01.002/4 sadyo hṛdyavarudhyate 'tra kṛtibhiḥ śuśrūṣubhistatkṣaṇāt<BR>
BhP_01.01.003/1 nigamakalpatarorgalitaṃ phalaṃ<BR>
BhP_01.01.003/2 śukamukhādamṛtadravasaṃyutam<BR>
BhP_01.01.003/3 pibata bhāgavataṃ rasam ālayaṃ<BR>
BhP_01.01.003/4 muhuraho rasikā bhuvi bhāvukāḥ<BR>
BhP_01.01.004/1 naimiṣe 'nimiṣakṣetre īśayaḥ śaunakādayaḥ<BR>
BhP_01.01.004/3 satraṃ svargāya lokāya sahasrasamam āsata<BR>
BhP_01.01.005/1 ta ekadā tu munayaḥ prātarhutahutāgnayaḥ<BR>
BhP_01.01.005/3 satkṛtaṃ sūtam āsīnaṃ papracchuridam ādarāt<BR>
BhP_01.01.006/0 ṛṣaya ūcuḥ<BR>
BhP_01.01.006/1 tvayā khalu purāṇāni setihāsāni cānagha<BR>
BhP_01.01.006/3 ākhyātānyapyadhītāni dharmaśāstrāṇi yānyuta<BR>
BhP_01.01.007/1 yāni vedavidāṃ śreṣṭho bhagavān bādarāyaṇaḥ<BR>
BhP_01.01.007/3 anye ca munayaḥ sūta parāvaravido viduḥ<BR>
BhP_01.01.008/1 vettha tvaṃ saumya tat sarvaṃ tattvatastadanugrahāt<BR>
BhP_01.01.008/3 brūyuḥ snigdhasya śiṣyasya guravo guhyam apyuta<BR>
BhP_01.01.009/1 tatra tatrāñjasāyuṣman bhavatā yadviniścitam<BR>
BhP_01.01.009/3 puṃsām ekāntataḥ śreyastan naḥ śaṃsitum arhasi<BR>
BhP_01.01.010/1 prāyeṇālpāyuṣaḥ sabhya kalāvasmin yuge janāḥ<BR>
BhP_01.01.010/3 mandāḥ sumandamatayo mandabhāgyā hyupadrutāḥ<BR>
BhP_01.01.011/1 bhūrīṇi bhūrikarmāṇi śrotavyāni vibhāgaśaḥ<BR>
BhP_01.01.011/3 ataḥ sādho 'tra yat sāraṃ samuddhṛtya manīṣayā<BR>
BhP_01.01.011/5 brūhi bhadrāya bhūtānāṃ yenātmā suprasīdati<BR>
BhP_01.01.012/1 sūta jānāsi bhadraṃ te bhagavān sātvatāṃ patiḥ<BR>
BhP_01.01.012/3 devakyāṃ vasudevasya jāto yasya cikīrṣayā<BR>
BhP_01.01.013/1 tan naḥ śuṣrūṣamāṇānām arhasyaṅgānuvarṇitum<BR>
BhP_01.01.013/3 yasyāvatāro bhūtānāṃ kṣemāya ca bhavāya ca<BR>
BhP_01.01.014/1 āpannaḥ saṃsṛtiṃ ghorāṃ yannāma vivaśo gṛṇan<BR>
BhP_01.01.014/3 tataḥ sadyo vimucyeta yadbibheti svayaṃ bhayam<BR>
BhP_01.01.015/1 yatpādasaṃśrayāḥ sūta munayaḥ praśamāyanāḥ<BR>
BhP_01.01.015/3 sadyaḥ punantyupaspṛṣṭāḥ svardhunyāpo 'nusevayā<BR>
BhP_01.01.016/1 ko vā bhagavatastasya puṇyaślokeḍyakarmaṇaḥ<BR>
BhP_01.01.016/3 śuddhikāmo na śṛṇuyādyaśaḥ kalimalāpaham<BR>
BhP_01.01.017/1 tasya karmāṇyudārāṇi parigītāni sūribhiḥ<BR>
BhP_01.01.017/3 brūhi naḥ śraddadhānānāṃ līlayā dadhataḥ kalāḥ<BR>
BhP_01.01.018/1 athākhyāhi harerdhīmann avatārakathāḥ śubhāḥ<BR>
BhP_01.01.018/3 īlā vidadhataḥ svairam īśvarasyātmamāyayā<BR>
BhP_01.01.019/1 vayaṃ tu na vitṛpyāma uttamaślokavikrame<BR>
BhP_01.01.019/3 yacchṛṇvatāṃ rasajñānāṃ svādu svādu pade pade<BR>
BhP_01.01.020/1 kṛtavān kila karmāṇi saha rāmeṇa keśavaḥ<BR>
BhP_01.01.020/3 atimartyāni bhagavān gūḍhaḥ kapaṭamānuṣaḥ<BR>
BhP_01.01.021/1 kalim āgatam ājñāya kṣetre 'smin vaiṣṇave vayam<BR>
BhP_01.01.021/3 āsīnā dīrghasatreṇa kathāyāṃ sakṣaṇā hareḥ<BR>
BhP_01.01.022/1 tvaṃ naḥ sandarśito dhātrā dustaraṃ nistitīrṣatām<BR>
BhP_01.01.022/3 kaliṃ sattvaharaṃ puṃsāṃ karṇadhāra ivārṇavam<BR>
BhP_01.01.023/1 brūhi yogeśvare kṛṣṇe brahmaṇye dharmavarmaṇi<BR>
BhP_01.01.023/3 svāṃ kāṣṭhām adhunopete dharmaḥ kaṃ śaraṇaṃ gataḥ<BR>
BhP_01.02.001/0 vyāsa uvāca<BR>
BhP_01.02.001/1 iti sampraśnasaṃhṛṣṭo viprāṇāṃ raumaharśaṇiḥ<BR>
BhP_01.02.001/3 pratipūjya vacasteśāṃ pravaktum upacakrame<BR>
BhP_01.02.002/0 sūta uvāca<BR>
BhP_01.02.002/1 yaṃ pravrajantam anupetam apetakṛtyaṃ dvaipāyano virahakātara ājuhāva<BR>
BhP_01.02.002/3 putreti tanmayatayā taravo 'bhinedus taṃ sarvabhūtahṛdayaṃ munim ānato 'smi<BR>
BhP_01.02.003/1 yaḥ svānubhāvam akhilaśrutisāram ekam adhyātmadīpam atititīrṣatāṃ tamo 'ndham<BR>
BhP_01.02.003/3 saṃsāriṇāṃ karuṇayāha purāṇaguhyaṃ taṃ vyāsasūnum upayāmi guruṃ munīnām<BR>
BhP_01.02.004/1 nārāyaṇaṃ namaskṛtya naraṃ caiva narottamam<BR>
BhP_01.02.004/3 devīṃ sarasvatīṃ vyāsaṃ tato jayam udīrayet<BR>
BhP_01.02.005/1 munayaḥ sādhu pṛṣṭo 'haṃ bhavadbhirlokamaṅgalam<BR>
BhP_01.02.005/3 yat kṛtaḥ kṛṣṇasampraśno yenātmā suprasīdati<BR>
BhP_01.02.006/2 sa vai puṃsāṃ paro dharmo yato bhaktiradhokṣaje<BR>
BhP_01.02.006/3 ahaitukyapratihatā yayātmā suprasīdati<BR>
BhP_01.02.007/1 vāsudeve bhagavati bhaktiyogaḥ prayojitaḥ<BR>
BhP_01.02.007/3 janayatyāśu vairāgyaṃ jñānaṃ ca yadahaitukam<BR>
BhP_01.02.008/1 dharmaḥ svanuṣṭhitaḥ puṃsāṃ viṣvaksenakathāsu yaḥ<BR>
BhP_01.02.008/3 notpādayedyadi ratiṃ śrama eva hi kevalam<BR>
BhP_01.02.009/1 dharmasya hyāpavargyasya nārtho 'rthāyopakalpate<BR>
BhP_01.02.009/3 nārthasya dharmaikāntasya kāmo lābhāya hi smṛtaḥ<BR>
BhP_01.02.010/1 kāmasya nendriyaprītirlābho jīveta yāvatā<BR>
BhP_01.02.010/3 jīvasya tattvajijñāsā nārtho yaśceha karmabhiḥ<BR>
BhP_01.02.011/1 vadanti tat tattvavidastattvaṃ yaj jñānam advayam<BR>
BhP_01.02.011/3 brahmeti paramātmeti bhagavān iti śabdyate<BR>
BhP_01.02.012/1 tac chraddadhānā munayo jñānavairāgyayuktayā<BR>
BhP_01.02.012/3 paśyantyātmani cātmānaṃ bhaktyā śrutagṛhītayā<BR>
BhP_01.02.010/1 ataḥ pumbhirdvijaśreṣṭhā varṇāśramavibhāgaśaḥ<BR>
BhP_01.02.013/3 svanuṣṭhitasya dharmasya saṃsiddhirharitoṣaṇam<BR>
BhP_01.02.014/1 tasmādekena manasā bhagavān sātvatāṃ patiḥ<BR>
BhP_01.02.014/3 śrotavyaḥ kīrtitavyaśca dhyeyaḥ pūjyaśca nityadā<BR>
BhP_01.02.015/1 yadanudhyāsinā yuktāḥ karmagranthinibandhanam<BR>
BhP_01.02.015/3 chindanti kovidāstasya ko na kuryāt kathāratim<BR>
BhP_01.02.016/1 śuśrūṣoḥ śraddadhānasya vāsudevakathāruciḥ<BR>
BhP_01.02.016/3 syān mahatsevayā viprāḥ puṇyatīrthaniṣevaṇāt<BR>
BhP_01.02.017/1 śṛṇvatāṃ svakathāḥ kṛṣṇaḥ puṇyaśravaṇakīrtanaḥ<BR>
BhP_01.02.017/3 hṛdyantaḥstho hyabhadrāṇi vidhunoti suhṛtsatām<BR>
BhP_01.02.018/1 naṣṭaprāyeṣvabhadreṣu nityaṃ bhāgavatasevayā<BR>
BhP_01.02.018/3 bhagavatyuttamaśloke bhaktirbhavati naiṣṭhikī<BR>
BhP_01.02.019/1 tadā rajastamobhāvāḥ kāmalobhādayaśca ye<BR>
BhP_01.02.019/3 ceta etairanāviddhaṃ sthitaṃ sattve prasīdati<BR>
BhP_01.02.020/1 evaṃ prasannamanaso bhagavadbhaktiyogataḥ<BR>
BhP_01.02.020/3 bhagavattattvavijñānaṃ muktasaṅgasya jāyate<BR>
BhP_01.02.021/1 bhidyate hṛdayagranthiśchidyante sarvasaṃśayāḥ<BR>
BhP_01.02.021/3 kṣīyante cāsya karmāṇi dṛṣṭa evātmanīśvare<BR>
BhP_01.02.022/1 ato vai kavayo nityaṃ bhaktiṃ paramayā mudā<BR>
BhP_01.02.022/3 vāsudeve bhagavati kurvantyātmaprasādanīm<BR>
BhP_01.02.023/1 sattvaṃ rajastama iti prakṛterguṇāstair yuktaḥ paramapuruṣa eka ihāsya dhatte<BR>
BhP_01.02.023/3 sthityādaye hariviriñcihareti saṃjñāḥ śreyāṃsi tatra khalu sattvatanornṛṇāṃ syuḥ<BR>
BhP_01.02.024/1 pārthivāddāruṇo dhūmastasmādagnistrayīmayaḥ<BR>
BhP_01.02.024/3 tamasastu rajastasmāt sattvaṃ yadbrahmadarśanam<BR>
BhP_01.02.025/1 bhejire munayo 'thāgre bhagavantam adhokṣajam<BR>
BhP_01.02.025/3 sattvaṃ viśuddhaṃ kṣemāya kalpante ye 'nu tān iha<BR>
BhP_01.02.026/1 mumukṣavo ghorarūpān hitvā bhūtapatīn atha<BR>
BhP_01.02.026/3 nārāyaṇakalāḥ śāntā bhajanti hyanasūyavaḥ<BR>
BhP_01.02.027/1 rajastamaḥprakṛtayaḥ samaśīlā bhajanti vai<BR>
BhP_01.02.027/3 pitṛbhūtaprajeśādīn śriyaiśvaryaprajepsavaḥ<BR>
BhP_01.02.028/1 vāsudevaparā vedā vāsudevaparā makhāḥ<BR>
BhP_01.02.028/3 vāsudevaparā yoga vāsudevaparāḥ kriyāḥ<BR>
BhP_01.02.029/1 vāsudevaparaṃ jñānaṃ vāsudevaparaṃ tapaḥ<BR>
BhP_01.02.029/3 vāsudevaparo dharmo vāsudevaparā gatiḥ<BR>
BhP_01.02.030/1 sa evedaṃ sasarjāgre bhagavān ātmamāyayā<BR>
BhP_01.02.030/3 sadasadrūpayā cāsau guṇamayāguṇo vibhuḥ<BR>
BhP_01.02.031/1 tayā vilasiteṣveṣu guṇeṣu guṇavān iva<BR>
BhP_01.02.031/3 antaḥpraviṣṭa ābhāti vijñānena vijṛmbhitaḥ<BR>
BhP_01.02.032/1 yathā hyavahito vahnirdāruṣvekaḥ svayoniṣu<BR>
BhP_01.02.032/3 nāneva bhāti viśvātmā bhūteṣu ca tathā pumān<BR>
BhP_01.02.033/1 asau guṇamayairbhāvairbhūtasūkṣmendriyātmabhiḥ<BR>
BhP_01.02.033/3 svanirmiteṣu nirviṣṭo bhuṅkte bhūteṣu tadguṇān<BR>
BhP_01.02.034/1 bhāvayatyeṣa sattvena lokān vai lokabhāvanaḥ<BR>
BhP_01.02.034/3 līlāvatārānurato devatiryaṅnarādiṣu<BR>
BhP_01.03.001/0 sūta uvāca<BR>
BhP_01.03.001/1 jagṛhe pauruṣaṃ rūpaṃ bhagavān mahadādibhiḥ<BR>
BhP_01.03.001/3 sambhūtaṃ ṣoḍaśakalam ādau lokasisṛkṣayā<BR>
BhP_01.03.002/1 yasyāmbhasi śayānasya yoganidrāṃ vitanvataḥ<BR>
BhP_01.03.002/3 nābhihradāmbujādāsīdbrahmā viśvasṛjāṃ patiḥ<BR>
BhP_01.03.003/1 yasyāvayavasaṃsthānaiḥ kalpito lokavistaraḥ<BR>
BhP_01.03.003/3 tadvai bhagavato rūpaṃ viśuddhaṃ sattvam ūrjitam<BR>
BhP_01.03.004/1 paśyantyado rūpam adabhracakṣuṣā sahasrapādorubhujānanādbhutam<BR>
BhP_01.03.004/3 sahasramūrdhaśravaṇākṣināsikaṃ sahasramaulyambarakuṇḍalollasat<BR>
BhP_01.03.005/1 etan nānāvatārāṇāṃ nidhānaṃ bījam avyayam<BR>
BhP_01.03.005/3 yasyāṃśāṃśena sṛjyante devatiryaṅnarādayaḥ<BR>
BhP_01.03.006/1 sa eva prathamaṃ devaḥ kaumāraṃ sargam āśritaḥ<BR>
BhP_01.03.006/3 cacāra duścaraṃ brahmā brahmacaryam akhaṇḍitam<BR>
BhP_01.03.007/1 dvitīyaṃ tu bhavāyāsya rasātalagatāṃ mahīm<BR>
BhP_01.03.007/3 uddhariṣyann upādatta yajñeśaḥ saukaraṃ vapuḥ<BR>
BhP_01.03.008/1 tṛtīyam ṛṣisargaṃ vai devarṣitvam upetya saḥ<BR>
BhP_01.03.008/3 tantraṃ sātvatam ācaṣṭa naiṣkarmyaṃ karmaṇāṃ yataḥ<BR>
BhP_01.03.009/1 turye dharmakalāsarge naranārāyaṇāvṛṣī<BR>
BhP_01.03.009/3 bhūtvātmopaśamopetam akarodduścaraṃ tapaḥ<BR>
BhP_01.03.010/1 pañcamaḥ kapilo nāma siddheśaḥ kālaviplutam<BR>
BhP_01.03.010/3 provācāsuraye sāṅkhyaṃ tattvagrāmavinirṇayam<BR>
BhP_01.03.011/1 ṣaṣṭham atrerapatyatvaṃ vṛtaḥ prāpto 'nasūyayā<BR>
BhP_01.03.011/3 ānvīkṣikīm alarkāya prahlādādibhya ūcivān<BR>
BhP_01.03.012/1 tataḥ saptama ākūtyāṃ ruceryajño 'bhyajāyata<BR>
BhP_01.03.012/3 sa yāmādyaiḥ suragaṇairapāt svāyambhuvāntaram<BR>
BhP_01.03.013/1 aṣṭame merudevyāṃ tu nābherjāta urukramaḥ<BR>
BhP_01.03.013/3 darśayan vartma dhīrāṇāṃ sarvāśramanamaskṛtam<BR>
BhP_01.03.014/1 ṛṣibhiryācito bheje navamaṃ pārthivaṃ vapuḥ<BR>
BhP_01.03.014/3 dugdhemām oṣadhīrviprāstenāyaṃ sa uśattamaḥ<BR>
BhP_01.03.015/1 rūpaṃ sa jagṛhe mātsyaṃ cākṣuṣodadhisamplave<BR>
BhP_01.03.015/3 nāvyāropya mahīmayyām apādvaivasvataṃ manum<BR>
BhP_01.03.016/1 surāsurāṇām udadhiṃ mathnatāṃ mandarācalam<BR>
BhP_01.03.016/3 dadhre kamaṭharūpeṇa pṛṣṭha ekādaśe vibhuḥ<BR>
BhP_01.03.017/1 dhānvantaraṃ dvādaśamaṃ trayodaśamam eva ca<BR>
BhP_01.03.017/3 apāyayat surān anyān mohinyā mohayan striyā<BR>
BhP_01.03.018/1 caturdaśaṃ nārasiṃhaṃ bibhraddaityendram ūrjitam<BR>
BhP_01.03.018/3 dadāra karajairūrāverakāṃ kaṭakṛdyathā<BR>
BhP_01.03.019/1 pañcadaśaṃ vāmanakaṃ kṛtvāgādadhvaraṃ baleḥ<BR>
BhP_01.03.019/3 padatrayaṃ yācamānaḥ pratyāditsustripiṣṭapam<BR>
BhP_01.03.020/1 avatāre ṣoḍaśame paśyan brahmadruho nṛpān<BR>
BhP_01.03.020/3 triḥsaptakṛtvaḥ kupito niḥkṣatrām akaron mahīm<BR>
BhP_01.03.021/1 tataḥ saptadaśe jātaḥ satyavatyāṃ parāśarāt<BR>
BhP_01.03.021/3 cakre vedataroḥ śākhā dṛṣṭvā puṃso 'lpamedhasaḥ<BR>
BhP_01.03.022/1 naradevatvam āpannaḥ surakāryacikīrṣayā<BR>
BhP_01.03.022/3 samudranigrahādīni cakre vīryāṇyataḥ param<BR>
BhP_01.03.023/1 ekonaviṃśe viṃśatime vṛṣṇiṣu prāpya janmanī<BR>
BhP_01.03.023/3 rāmakṛṣṇāviti bhuvo bhagavān aharadbharam<BR>
BhP_01.03.024/1 tataḥ kalau sampravṛtte sammohāya suradviṣām<BR>
BhP_01.03.024/3 buddho nāmnāñjanasutaḥ kīkaṭeṣu bhaviṣyati<BR>
BhP_01.03.025/1 athāsau yugasandhyāyāṃ dasyuprāyeṣu rājasu<BR>
BhP_01.03.025/3 janitā viṣṇuyaśaso nāmnā kalkirjagatpatiḥ<BR>
BhP_01.03.026/1 avatārā hyasaṅkhyeyā hareḥ sattvanidherdvijāḥ<BR>
BhP_01.03.026/3 yathāvidāsinaḥ kulyāḥ sarasaḥ syuḥ sahasraśaḥ<BR>
BhP_01.03.027/1 ṛṣayo manavo devā manuputrā mahaujasaḥ<BR>
BhP_01.03.027/3 kalāḥ sarve harereva saprajāpatayaḥ smṛtāḥ<BR>
BhP_01.03.028/1 ete cāṃśakalāḥ puṃsaḥ kṛṣṇastu bhagavān svayam<BR>
BhP_01.03.028/3 indrārivyākulaṃ lokaṃ mṛḍayanti yuge yuge<BR>
BhP_01.03.029/1 janma guhyaṃ bhagavato ya etat prayato naraḥ<BR>
BhP_01.03.029/3 sāyaṃ prātargṛṇan bhaktyā duḥkhagrāmādvimucyate<BR>
BhP_01.03.030/1 etadrūpaṃ bhagavato hyarūpasya cidātmanaḥ<BR>
BhP_01.03.030/3 māyāguṇairviracitaṃ mahadādibhirātmani<BR>
BhP_01.03.031/1 yathā nabhasi meghaugho reṇurvā pārthivo 'nile<BR>
BhP_01.03.031/3 evaṃ draṣṭari dṛśyatvam āropitam abuddhibhiḥ<BR>
BhP_01.03.032/1 ataḥ paraṃ yadavyaktam avyūḍhaguṇabṛṃhitam<BR>
BhP_01.03.032/3 adṛṣṭāśrutavastutvāt sa jīvo yat punarbhavaḥ<BR>
BhP_01.03.033/1 yatreme sadasadrūpe pratiṣiddhe svasaṃvidā<BR>
BhP_01.03.033/3 avidyayātmani kṛte iti tadbrahmadarśanam<BR>
BhP_01.03.034/1 yadyeṣoparatā devī māyā vaiśāradī matiḥ<BR>
BhP_01.03.034/3 sampanna eveti vidurmahimni sve mahīyate<BR>
BhP_01.03.035/1 evaṃ ca janmāni karmāṇi hyakarturajanasya ca<BR>
BhP_01.03.035/3 varṇayanti sma kavayo vedaguhyāni hṛtpateḥ<BR>
BhP_01.03.036/1 sa vā idaṃ viśvam amoghalīlaḥ sṛjatyavatyatti na sajjate 'smin<BR>
BhP_01.03.036/3 bhūteṣu cāntarhita ātmatantraḥ ṣāḍvargikaṃ jighrati ṣaḍguṇeśaḥ<BR>
BhP_01.03.037/1 na cāsya kaścin nipuṇena dhātur avaiti jantuḥ kumanīṣa ūtīḥ<BR>
BhP_01.03.037/3 nāmāni rūpāṇi manovacobhiḥ santanvato naṭacaryām ivājñaḥ<BR>
BhP_01.03.038/1 sa veda dhātuḥ padavīṃ parasya durantavīryasya rathāṅgapāṇeḥ<BR>
BhP_01.03.038/3 yo 'māyayā santatayānuvṛttyā bhajeta tatpādasarojagandham<BR>
BhP_01.03.039/1 atheha dhanyā bhagavanta itthaṃ yadvāsudeve 'khilalokanāthe<BR>
BhP_01.03.039/3 kurvanti sarvātmakam ātmabhāvaṃ na yatra bhūyaḥ parivarta ugraḥ<BR>
BhP_01.03.040/1 idaṃ bhāgavataṃ nāma purāṇaṃ brahmasammitam<BR>
BhP_01.03.040/3 uttamaślokacaritaṃ cakāra bhagavān ṛṣiḥ<BR>
BhP_01.03.041/1 niḥśreyasāya lokasya dhanyaṃ svastyayanaṃ mahat<BR>
BhP_01.03.041/3 tadidaṃ grāhayām āsasutam ātmavatāṃ varam<BR>
BhP_01.03.042/1 sarvavedetihāsānāṃ sāraṃ sāraṃ samuddhṛtam<BR>
BhP_01.03.042/3 sa tu saṃśrāvayām āsamahārājaṃ parīkṣitam<BR>
BhP_01.03.043/1 prāyopaviṣṭaṃ gaṅgāyāṃ parītaṃ paramarṣibhiḥ<BR>
BhP_01.03.043/3 kṛṣṇe svadhāmopagate dharmajñānādibhiḥ saha<BR>
BhP_01.03.044/1 kalau naṣṭadṛśām eṣa purāṇārko 'dhunoditaḥ<BR>
BhP_01.03.044/3 tatra kīrtayato viprā viprarṣerbhūritejasaḥ<BR>
BhP_01.03.045/1 ahaṃ cādhyagamaṃ tatra niviṣṭastadanugrahāt<BR>
BhP_01.03.045/3 so 'haṃ vaḥ śrāvayiṣyāmi yathādhītaṃ yathāmati<BR>
BhP_01.04.001/0 vyāsa uvāca<BR>
BhP_01.04.001/1 iti bruvāṇaṃ saṃstūya munīnāṃ dīrghasatriṇām<BR>
BhP_01.04.001/3 vṛddhaḥ kulapatiḥ sūtaṃ bahvṛcaḥ śaunako 'bravīt<BR>
BhP_01.04.002/0 śaunaka uvāca<BR>
BhP_01.04.002/1 sūta sūta mahābhāga vada no vadatāṃ vara<BR>
BhP_01.04.002/3 kathāṃ bhāgavatīṃ puṇyāṃ yadāha bhagavāñ chukaḥ<BR>
BhP_01.04.003/1 kasmin yuge pravṛtteyaṃ sthāne vā kena hetunā<BR>
BhP_01.04.003/3 kutaḥ sañcoditaḥ kṛṣṇaḥ kṛtavān saṃhitāṃ muniḥ<BR>
BhP_01.04.004/1 tasya putro mahāyogī samadṛṅ nirvikalpakaḥ<BR>
BhP_01.04.004/3 ekāntamatirunnidro gūḍho mūḍha iveyate<BR>
BhP_01.04.005/1 dṛṣṭvānuyāntam ṛṣim ātmajam apyanagnaṃ devyo hriyā paridadhurna sutasya citram<BR>
BhP_01.04.005/3 tadvīkṣya pṛcchati munau jagadustavāsti strīpumbhidā na tu sutasya viviktadṛṣṭeḥ<BR>
BhP_01.04.006/1 katham ālakṣitaḥ pauraiḥ samprāptaḥ kurujāṅgalān<BR>
BhP_01.04.006/3 unmattamūkajaḍavadvicaran gajasāhvaye<BR>
BhP_01.04.007/1 kathaṃ vā pāṇḍaveyasya rājarṣermuninā saha<BR>
BhP_01.04.007/3 saṃvādaḥ samabhūt tāta yatraiṣā sātvatī śrutiḥ<BR>
BhP_01.04.008/1 sa godohanamātraṃ hi gṛheṣu gṛhamedhinām<BR>
BhP_01.04.008/3 avekṣate mahābhāgastīrthīkurvaṃstadāśramam<BR>
BhP_01.04.009/1 abhimanyusutaṃ sūta prāhurbhāgavatottamam<BR>
BhP_01.04.009/3 tasya janma mahāścaryaṃ karmāṇi ca gṛṇīhi naḥ<BR>
BhP_01.04.010/1 sa samrāṭ kasya vā hetoḥ pāṇḍūnāṃ mānavardhanaḥ<BR>
BhP_01.04.010/3 prāyopaviṣṭo gaṅgāyām anādṛtyādhirāṭśriyam<BR>
BhP_01.04.011/1 namanti yatpādaniketam ātmanaḥ śivāya hānīya dhanāni śatravaḥ<BR>
BhP_01.04.011/3 kathaṃ sa vīraḥ śriyam aṅga dustyajāṃ yuvaiṣatotsraṣṭum aho sahāsubhiḥ<BR>
BhP_01.04.012/1 śivāya lokasya bhavāya bhūtaye ya uttamaślokaparāyaṇā janāḥ<BR>
BhP_01.04.012/3 jīvanti nātmārtham asau parāśrayaṃ mumoca nirvidya kutaḥ kalevaram<BR>
BhP_01.04.013/1 tat sarvaṃ naḥ samācakṣva pṛṣṭo yadiha kiñcana<BR>
BhP_01.04.013/3 manye tvāṃ viṣaye vācāṃ snātam anyatra chāndasāt<BR>
BhP_01.04.014/0 sūta uvāca<BR>
BhP_01.04.014/1 dvāpare samanuprāpte tṛtīye yugaparyaye<BR>
BhP_01.04.014/3 jātaḥ parāśarādyogī vāsavyāṃ kalayā hareḥ<BR>
BhP_01.04.015/1 sa kadācit sarasvatyā upaspṛśya jalaṃ śuciḥ<BR>
BhP_01.04.015/3 vivikta eka āsīna udite ravimaṇḍale<BR>
BhP_01.04.016/1 parāvarajñaḥ sa ṛṣiḥ kālenāvyaktaraṃhasā<BR>
BhP_01.04.016/3 yugadharmavyatikaraṃ prāptaṃ bhuvi yuge yuge<BR>
BhP_01.04.017/1 bhautikānāṃ ca bhāvānāṃ śaktihrāsaṃ ca tatkṛtam<BR>
BhP_01.04.017/3 aśraddadhānān niḥsattvān durmedhān hrasitāyuṣaḥ<BR>
BhP_01.04.018/1 durbhagāṃśca janān vīkṣya munirdivyena cakṣuṣā<BR>
BhP_01.04.018/3 sarvavarṇāśramāṇāṃ yaddadhyau hitam amoghadṛk<BR>
BhP_01.04.019/1 cāturhotraṃ karma śuddhaṃ prajānāṃ vīkṣya vaidikam<BR>
BhP_01.04.019/3 vyadadhādyajñasantatyai vedam ekaṃ caturvidham<BR>
BhP_01.04.020/1 ṛgyajuḥsāmātharvākhyā vedāścatvāra uddhṛtāḥ<BR>
BhP_01.04.020/3 itihāsapurāṇaṃ ca pañcamo veda ucyate<BR>
BhP_01.04.021/1 tatrargvedadharaḥ pailaḥ sāmago jaiminiḥ kaviḥ<BR>
BhP_01.04.021/3 vaiśampāyana evaiko niṣṇāto yajuṣām uta<BR>
BhP_01.04.022/1 atharvāṅgirasām āsīt sumanturdāruṇo muniḥ<BR>
BhP_01.04.022/3 itihāsapurāṇānāṃ pitā me romaharṣaṇaḥ<BR>
BhP_01.04.023/1 ta eta ṛṣayo vedaṃ svaṃ svaṃ vyasyann anekadhā<BR>
BhP_01.04.023/3 śiṣyaiḥ praśiṣyaistacchiṣyairvedāste śākhino 'bhavan<BR>
BhP_01.04.024/1 ta eva vedā durmedhairdhāryante puruṣairyathā<BR>
BhP_01.04.024/3 evaṃ cakāra bhagavān vyāsaḥ kṛpaṇavatsalaḥ<BR>
BhP_01.04.025/1 strīśūdradvijabandhūnāṃ trayī na śrutigocarā<BR>
BhP_01.04.025/3 karmaśreyasi mūḍhānāṃ śreya evaṃ bhavediha<BR>
BhP_01.04.025/5 iti bhāratam ākhyānaṃ kṛpayā muninā kṛtam<BR>
BhP_01.04.026/1 evaṃ pravṛttasya sadā bhūtānāṃ śreyasi dvijāḥ<BR>
BhP_01.04.026/3 sarvātmakenāpi yadā nātuṣyaddhṛdayaṃ tataḥ<BR>
BhP_01.04.027/1 nātiprasīdaddhṛdayaḥ sarasvatyāstaṭe śucau<BR>
BhP_01.04.027/3 vitarkayan viviktastha idaṃ covāca dharmavit<BR>
BhP_01.04.028/1 dhṛtavratena hi mayā chandāṃsi guravo 'gnayaḥ<BR>
BhP_01.04.028/3 mānitā nirvyalīkena gṛhītaṃ cānuśāsanam<BR>
BhP_01.04.029/1 bhāratavyapadeśena hyāmnāyārthaśca pradarśitaḥ<BR>
BhP_01.04.029/3 dṛśyate yatra dharmādi strīśūdrādibhirapyuta<BR>
BhP_01.04.030/1 tathāpi bata me daihyo hyātmā caivātmanā vibhuḥ<BR>
BhP_01.04.030/3 asampanna ivābhāti brahmavarcasya sattamaḥ<BR>
BhP_01.04.031/1 kiṃ vā bhāgavatā dharmā na prāyeṇa nirūpitāḥ<BR>
BhP_01.04.031/3 priyāḥ paramahaṃsānāṃ ta eva hyacyutapriyāḥ<BR>
BhP_01.04.032/1 tasyaivaṃ khilam ātmānaṃ manyamānasya khidyataḥ<BR>
BhP_01.04.032/3 kṛṣṇasya nārado 'bhyāgādāśramaṃ prāg udāhṛtam<BR>
BhP_01.04.033/1 tam abhijñāya sahasā pratyutthāyāgataṃ muniḥ<BR>
BhP_01.04.033/3 pūjayām āsa vidhivan nāradaṃ surapūjitam<BR>
BhP_01.05.001/0 sūta uvāca<BR>
BhP_01.05.001/1 atha taṃ sukham āsīna upāsīnaṃ bṛhacchravāḥ<BR>
BhP_01.05.001/3 devarṣiḥ prāha viprarṣiṃ vīṇāpāṇiḥ smayann iva<BR>
BhP_01.05.002/0 nārada uvāca<BR>
BhP_01.05.002/1 pārāśarya mahābhāga bhavataḥ kaccidātmanā<BR>
BhP_01.05.002/3 parituṣyati śārīra ātmā mānasa eva vā<BR>
BhP_01.05.003/1 jijñāsitaṃ susampannam api te mahadadbhutam<BR>
BhP_01.05.003/3 kṛtavān bhārataṃ yastvaṃ sarvārthaparibṛṃhitam<BR>
BhP_01.05.004/1 jijñāsitam adhītaṃ ca brahma yat tat sanātanam<BR>
BhP_01.05.004/3 tathāpi śocasyātmānam akṛtārtha iva prabho<BR>
BhP_01.05.005/0 vyāsa uvāca<BR>
BhP_01.05.005/1 astyeva me sarvam idaṃ tvayoktaṃ tathāpi nātmā parituṣyate me<BR>
BhP_01.05.005/3 tanmūlam avyaktam agādhabodhaṃ pṛcchāmahe tvātmabhavātmabhūtam<BR>
BhP_01.05.006/1 sa vai bhavān veda samastaguhyam upāsito yat puruṣaḥ purāṇaḥ<BR>
BhP_01.05.006/3 parāvareśo manasaiva viśvaṃ sṛjatyavatyatti guṇairasaṅgaḥ<BR>
BhP_01.05.007/1 tvaṃ paryaṭann arka iva trilokīm antaścaro vāyurivātmasākṣī<BR>
BhP_01.05.007/3 parāvare brahmaṇi dharmato vrataiḥ snātasya me nyūnam alaṃ vicakṣva<BR>
BhP_01.05.008/0 śrīnārada uvāca<BR>
BhP_01.05.008/1 bhavatānuditaprāyaṃ yaśo bhagavato 'malam<BR>
BhP_01.05.008/3 yenaivāsau na tuṣyeta manye taddarśanaṃ khilam<BR>
BhP_01.05.009/1 yathā dharmādayaścārthā munivaryānukīrtitāḥ<BR>
BhP_01.05.009/3 na tathā vāsudevasya mahimā hyanuvarṇitaḥ<BR>
BhP_01.05.010/1 na yadvacaścitrapadaṃ hareryaśo jagatpavitraṃ pragṛṇīta karhicit<BR>
BhP_01.05.010/3 tadvāyasaṃ tīrtham uśanti mānasā na yatra haṃsā niramantyuśikkṣayāḥ<BR>
BhP_01.05.011/1 tadvāgvisargo janatāghaviplavo yasmin pratiślokam abaddhavatyapi<BR>
BhP_01.05.011/3 nāmānyanantasya yaśo 'ṅkitāni yat śṛṇvanti gāyanti gṛṇanti sādhavaḥ<BR>
BhP_01.05.012/1 naiṣkarmyam apyacyutabhāvavarjitaṃ na śobhate jñānam alaṃ nirañjanam<BR>
BhP_01.05.012/3 kutaḥ punaḥ śaśvadabhadram īśvare na cārpitaṃ karma yadapyakāraṇam<BR>
BhP_01.05.013/1 atho mahābhāga bhavān amoghadṛk śuciśravāḥ satyarato dhṛtavrataḥ<BR>
BhP_01.05.013/3 urukramasyākhilabandhamuktaye samādhinānusmara tadviceṣṭitam<BR>
BhP_01.05.014/1 tato 'nyathā kiñcana yadvivakṣataḥ pṛthag dṛśastatkṛtarūpanāmabhiḥ<BR>
BhP_01.05.014/3 na karhicit kvāpi ca duḥsthitā matir labheta vātāhatanaurivāspadam<BR>
BhP_01.05.015/1 jugupsitaṃ dharmakṛte 'nuśāsataḥ svabhāvaraktasya mahān vyatikramaḥ<BR>
BhP_01.05.015/3 yadvākyato dharma itītaraḥ sthito na manyate tasya nivāraṇaṃ janaḥ<BR>
BhP_01.05.016/1 vicakṣaṇo 'syārhati vedituṃ vibhor anantapārasya nivṛttitaḥ sukham<BR>
BhP_01.05.016/3 pravartamānasya guṇairanātmanas tato bhavān darśaya ceṣṭitaṃ vibhoḥ<BR>
BhP_01.05.017/1 tyaktvā svadharmaṃ caraṇāmbujaṃ harer bhajann apakvo 'tha patet tato yadi<BR>
BhP_01.05.017/3 yatra kva vābhadram abhūdamuṣya kiṃ ko vārtha āpto 'bhajatāṃ svadharmataḥ<BR>
BhP_01.05.018/1 tasyaiva hetoḥ prayateta kovido na labhyate yadbhramatām uparyadhaḥ<BR>
BhP_01.05.018/3 tal labhyate duḥkhavadanyataḥ sukhaṃ kālena sarvatra gabhīraraṃhasā<BR>
BhP_01.05.019/1 na vai jano jātu kathañcanāvrajen mukundasevyanyavadaṅga saṃsṛtim<BR>
BhP_01.05.019/3 smaran mukundāṅghryupagūhanaṃ punar vihātum icchen na rasagraho janaḥ<BR>
BhP_01.05.020/1 idaṃ hi viśvaṃ bhagavān ivetaro yato jagatsthānanirodhasambhavāḥ<BR>
BhP_01.05.020/3 taddhi svayaṃ veda bhavāṃstathāpi te prādeśamātraṃ bhavataḥ pradarśitam<BR>
BhP_01.05.021/1 tvam ātmanātmānam avehyamoghadṛk parasya puṃsaḥ paramātmanaḥ kalām<BR>
BhP_01.05.021/3 ajaṃ prajātaṃ jagataḥ śivāya tan mahānubhāvābhyudayo 'dhigaṇyatām<BR>
BhP_01.05.022/1 idaṃ hi puṃsastapasaḥ śrutasya vā sviṣṭasya sūktasya ca buddhidattayoḥ<BR>
BhP_01.05.022/3 avicyuto 'rthaḥ kavibhirnirūpito yaduttamaślokaguṇānuvarṇanam<BR>
BhP_01.05.023/1 ahaṃ purātītabhave 'bhavaṃ mune dāsyāstu kasyāścana vedavādinām<BR>
BhP_01.05.023/3 nirūpito bālaka eva yogināṃ śuśrūṣaṇe prāvṛṣi nirvivikṣatām<BR>
BhP_01.05.024/1 te mayyapetākhilacāpale 'rbhake dānte 'dhṛtakrīḍanake 'nuvartini<BR>
BhP_01.05.024/3 cakruḥ kṛpāṃ yadyapi tulyadarśanāḥ śuśrūṣamāṇe munayo 'lpabhāṣiṇi<BR>
BhP_01.05.025/1 ucchiṣṭalepān anumodito dvijaiḥ sakṛt sma bhuñje tadapāstakilbiṣaḥ<BR>
BhP_01.05.025/3 evaṃ pravṛttasya viśuddhacetasas taddharma evātmaruciḥ prajāyate<BR>
BhP_01.05.026/1 tatrānvahaṃ kṛṣṇakathāḥ pragāyatām anugraheṇāśṛṇavaṃ manoharāḥ<BR>
BhP_01.05.026/3 tāḥ śraddhayā me 'nupadaṃ viśṛṇvataḥ priyaśravasyaṅga mamābhavadruciḥ<BR>
BhP_01.05.027/1 tasmiṃstadā labdharucermahāmate priyaśravasyaskhalitā matirmama<BR>
BhP_01.05.027/3 yayāham etat sadasat svamāyayā paśye mayi brahmaṇi kalpitaṃ pare<BR>
BhP_01.05.028/1 itthaṃ śaratprāvṛṣikāvṛtū harer viśṛṇvato me 'nusavaṃ yaśo 'malam<BR>
BhP_01.05.028/3 saṅkīrtyamānaṃ munibhirmahātmabhir bhaktiḥ pravṛttātmarajastamopahā<BR>
BhP_01.05.029/1 tasyaivaṃ me 'nuraktasya praśritasya hatainasaḥ<BR>
BhP_01.05.029/3 śraddadhānasya bālasya dāntasyānucarasya ca<BR>
BhP_01.05.030/1 jñānaṃ guhyatamaṃ yat tat sākṣādbhagavatoditam<BR>
BhP_01.05.030/3 anvavocan gamiṣyantaḥ kṛpayā dīnavatsalāḥ<BR>
BhP_01.05.031/1 yenaivāhaṃ bhagavato vāsudevasya vedhasaḥ<BR>
BhP_01.05.031/3 māyānubhāvam avidaṃ yena gacchanti tatpadam<BR>
BhP_01.05.032/1 etat saṃsūcitaṃ brahmaṃstāpatrayacikitsitam<BR>
BhP_01.05.032/3 yadīśvare bhagavati karma brahmaṇi bhāvitam<BR>
BhP_01.05.033/1 āmayo yaśca bhūtānāṃ jāyate yena suvrata<BR>
BhP_01.05.033/3 tadeva hyāmayaṃ dravyaṃ na punāti cikitsitam<BR>
BhP_01.05.034/1 evaṃ nṛṇāṃ kriyāyogāḥ sarve saṃsṛtihetavaḥ<BR>
BhP_01.05.034/3 ta evātmavināśāya kalpante kalpitāḥ pare<BR>
BhP_01.05.035/1 yadatra kriyate karma bhagavatparitoṣaṇam<BR>
BhP_01.05.035/3 jñānaṃ yat tadadhīnaṃ hi bhaktiyogasamanvitam<BR>
BhP_01.05.036/1 kurvāṇā yatra karmāṇi bhagavacchikṣayāsakṛt<BR>
BhP_01.05.036/3 gṛṇanti guṇanāmāni kṛṣṇasyānusmaranti ca<BR>
BhP_01.05.037/1 oṃ namo bhagavate tubhyaṃ vāsudevāya dhīmahi<BR>
BhP_01.05.037/3 pradyumnāyāniruddhāya namaḥ saṅkarṣaṇāya ca<BR>
BhP_01.05.038/1 iti mūrtyabhidhānena mantramūrtim amūrtikam<BR>
BhP_01.05.038/3 yajate yajñapuruṣaṃ sa samyag darśanaḥ pumān<BR>
BhP_01.05.039/1 imaṃ svanigamaṃ brahmann avetya madanuṣṭhitam<BR>
BhP_01.05.039/3 adān me jñānam aiśvaryaṃ svasmin bhāvaṃ ca keśavaḥ<BR>
BhP_01.05.040/1 tvam apyadabhraśruta viśrutaṃ vibhoḥ samāpyate yena vidāṃ bubhutsitam<BR>
BhP_01.05.040/3 prākhyāhi duḥkhairmuhurarditātmanāṃ saṅkleśanirvāṇam uśanti nānyathā<BR>
BhP_01.06.001/0 sūta uvāca<BR>
BhP_01.06.001/1 evaṃ niśamya bhagavān devarṣerjanma karma ca<BR>
BhP_01.06.001/3 bhūyaḥ papraccha taṃ brahman vyāsaḥ satyavatīsutaḥ<BR>
BhP_01.06.002/0 vyāsa uvāca<BR>
BhP_01.06.002/1 bhikṣubhirvipravasite vijñānādeṣṭṛbhistava<BR>
BhP_01.06.002/3 vartamāno vayasyādye tataḥ kim akarodbhavān<BR>
BhP_01.06.003/1 svāyambhuva kayā vṛttyā vartitaṃ te paraṃ vayaḥ<BR>
BhP_01.06.003/3 kathaṃ cedam udasrākṣīḥ kāle prāpte kalevaram<BR>
BhP_01.06.004/1 prākkalpaviṣayām etāṃ smṛtiṃ te munisattama<BR>
BhP_01.06.004/3 na hyeṣa vyavadhāt kāla eṣa sarvanirākṛtiḥ<BR>
BhP_01.06.005/0 nārada uvāca<BR>
BhP_01.06.005/1 bhikṣubhirvipravasite vijñānādeṣṭṛbhirmama<BR>
BhP_01.06.005/3 vartamāno vayasyādye tata etadakāraṣam<BR>
BhP_01.06.006/1 ekātmajā me jananī yoṣin mūḍhā ca kiṅkarī<BR>
BhP_01.06.006/3 mayyātmaje 'nanyagatau cakre snehānubandhanam<BR>
BhP_01.06.007/1 sāsvatantrā na kalpāsīdyogakṣemaṃ mamecchatī<BR>
BhP_01.06.007/3 īśasya hi vaśe loko yoṣā dārumayī yathā<BR>
BhP_01.06.008/1 ahaṃ ca tadbrahmakule ūṣivāṃstadupekṣayā<BR>
BhP_01.06.008/3 digdeśakālāvyutpanno bālakaḥ pañcahāyanaḥ<BR>
BhP_01.06.009/1 ekadā nirgatāṃ gehādduhantīṃ niśi gāṃ pathi<BR>
BhP_01.06.009/3 sarpo 'daśat padā spṛṣṭaḥ kṛpaṇāṃ kālacoditaḥ<BR>
BhP_01.06.010/1 tadā tadaham īśasya bhaktānāṃ śam abhīpsataḥ<BR>
BhP_01.06.010/3 anugrahaṃ manyamānaḥ prātiṣṭhaṃ diśam uttarām<BR>
BhP_01.06.011/1 sphītāñ janapadāṃstatra puragrāmavrajākarān<BR>
BhP_01.06.011/3 kheṭakharvaṭavāṭīśca vanānyupavanāni ca<BR>
BhP_01.06.012/1 citradhātuvicitrādrīn ibhabhagnabhujadrumān<BR>
BhP_01.06.012/3 jalāśayāñ chivajalān nalinīḥ surasevitāḥ<BR>
BhP_01.06.013/1 citrasvanaiḥ patrarathairvibhramadbhramaraśriyaḥ<BR>
BhP_01.06.013/3 nalaveṇuśarastanba kuśakīcakagahvaram<BR>
BhP_01.06.014/1 eka evātiyāto 'ham adrākṣaṃ vipinaṃ mahat<BR>
BhP_01.06.014/3 ghoraṃ pratibhayākāraṃ vyālolūkaśivājiram<BR>
BhP_01.06.015/1 pariśrāntendriyātmāhaṃ tṛṭparīto bubhukṣitaḥ<BR>
BhP_01.06.015/3 snātvā pītvā hrade nadyā upaspṛṣṭo gataśramaḥ<BR>
BhP_01.06.016/1 tasmin nirmanuje 'raṇye pippalopastha āśritaḥ<BR>
BhP_01.06.016/3 ātmanātmānam ātmasthaṃ yathāśrutam acintayam<BR>
BhP_01.06.017/1 dhyāyataścaraṇāmbhojaṃ bhāvanirjitacetasā<BR>
BhP_01.06.017/3 autkaṇṭhyāśrukalākṣasya hṛdyāsīn me śanairhariḥ<BR>
BhP_01.06.018/1 premātibharanirbhinna pulakāṅgo 'tinirvṛtaḥ<BR>
BhP_01.06.018/3 ānandasamplave līno nāpaśyam ubhayaṃ mune<BR>
BhP_01.06.019/1 rūpaṃ bhagavato yat tan manaḥkāntaṃ śucāpaham<BR>
BhP_01.06.019/3 apaśyan sahasottasthe vaiklavyāddurmanā iva<BR>
BhP_01.06.020/1 didṛkṣustadahaṃ bhūyaḥ praṇidhāya mano hṛdi<BR>
BhP_01.06.020/3 vīkṣamāṇo 'pi nāpaśyam avitṛpta ivāturaḥ<BR>
BhP_01.06.021/1 evaṃ yatantaṃ vijane mām āhāgocaro girām<BR>
BhP_01.06.021/3 gambhīraślakṣṇayā vācā śucaḥ praśamayann iva<BR>
BhP_01.06.022/1 hantāsmiñ janmani bhavān mā māṃ draṣṭum ihārhati<BR>
BhP_01.06.022/3 avipakvakaṣāyāṇāṃ durdarśo 'haṃ kuyoginām<BR>
BhP_01.06.023/1 sakṛdyaddarśitaṃ rūpam etat kāmāya te 'nagha<BR>
BhP_01.06.023/3 matkāmaḥ śanakaiḥ sādhu sarvān muñcati hṛcchayān<BR>
BhP_01.06.024/1 satsevayādīrghayāpi jātā mayi dṛḍhā matiḥ<BR>
BhP_01.06.024/3 hitvāvadyam imaṃ lokaṃ gantā majjanatām asi<BR>
BhP_01.06.025/1 matirmayi nibaddheyaṃ na vipadyeta karhicit<BR>
BhP_01.06.025/3 prajāsarganirodhe 'pi smṛtiśca madanugrahāt<BR>
BhP_01.06.026/1 etāvaduktvopararāma tan mahad bhūtaṃ nabholiṅgam aliṅgam īśvaram<BR>
BhP_01.06.026/3 ahaṃ ca tasmai mahatāṃ mahīyase śīrṣṇāvanāmaṃ vidadhe 'nukampitaḥ<BR>
BhP_01.06.027/1 nāmānyanantasya hatatrapaḥ paṭhan guhyāni bhadrāṇi kṛtāni ca smaran<BR>
BhP_01.06.027/3 gāṃ paryaṭaṃstuṣṭamanā gataspṛhaḥ kālaṃ pratīkṣan vimado vimatsaraḥ<BR>
BhP_01.06.028/1 evaṃ kṛṣṇamaterbrahman nāsaktasyāmalātmanaḥ<BR>
BhP_01.06.028/3 kālaḥ prādurabhūt kāle taḍit saudāmanī yathā<BR>
BhP_01.06.029/1 prayujyamāne mayi tāṃ śuddhāṃ bhāgavatīṃ tanum<BR>
BhP_01.06.029/3 ārabdhakarmanirvāṇo nyapatat pāñcabhautikaḥ<BR>
BhP_01.06.030/1 kalpānta idam ādāya śayāne 'mbhasyudanvataḥ<BR>
BhP_01.06.030/3 śiśayiṣoranuprāṇaṃ viviśe 'ntarahaṃ vibhoḥ<BR>
BhP_01.06.031/1 sahasrayugaparyante utthāyedaṃ sisṛkṣataḥ<BR>
BhP_01.06.031/3 marīcimiśrā ṛṣayaḥ prāṇebhyo 'haṃ ca jajñire<BR>
BhP_01.06.032/1 antarbahiśca lokāṃstrīn paryemyaskanditavrataḥ<BR>
BhP_01.06.032/3 anugrahān mahāviṣṇoravighātagatiḥ kvacit<BR>
BhP_01.06.033/1 devadattām imāṃ vīṇāṃ svarabrahmavibhūṣitām<BR>
BhP_01.06.033/3 mūrcchayitvā harikathāṃ gāyamānaścarāmyaham<BR>
BhP_01.06.034/1 pragāyataḥ svavīryāṇi tīrthapādaḥ priyaśravāḥ<BR>
BhP_01.06.034/3 āhūta iva me śīghraṃ darśanaṃ yāti cetasi<BR>
BhP_01.06.035/1 etaddhyāturacittānāṃ mātrāsparśecchayā muhuḥ<BR>
BhP_01.06.035/3 bhavasindhuplavo dṛṣṭo haricaryānuvarṇanam<BR>
BhP_01.06.036/1 yamādibhiryogapathaiḥ kāmalobhahato muhuḥ<BR>
BhP_01.06.036/3 mukundasevayā yadvat tathātmāddhā na śāmyati<BR>
BhP_01.06.037/1 sarvaṃ tadidam ākhyātaṃ yat pṛṣṭo 'haṃ tvayānagha<BR>
BhP_01.06.037/3 janmakarmarahasyaṃ me bhavataścātmatoṣaṇam<BR>
BhP_01.06.038/0 sūta uvāca<BR>
BhP_01.06.038/1 evaṃ sambhāṣya bhagavān nārado vāsavīsutam<BR>
BhP_01.06.038/3 āmantrya vīṇāṃ raṇayan yayau yādṛcchiko muniḥ<BR>
BhP_01.06.039/1 aho devarṣirdhanyo 'yaṃ yatkīrtiṃ śārṅgadhanvanaḥ<BR>
BhP_01.06.039/3 gāyan mādyann idaṃ tantryā ramayatyāturaṃ jagat<BR>
BhP_01.07.001/0 śaunaka uvāca<BR>
BhP_01.07.001/1 nirgate nārade sūta bhagavān bādarāyaṇaḥ<BR>
BhP_01.07.001/1 śrutavāṃstadabhipretaṃ tataḥ kim akarodvibhuḥ<BR>
BhP_01.07.002/0 sūta uvāca<BR>
BhP_01.07.002/1 brahmanadyāṃ sarasvatyām āśramaḥ paścime taṭe<BR>
BhP_01.07.002/3 śamyāprāsa iti prokta ṛṣīṇāṃ satravardhanaḥ<BR>
BhP_01.07.003/1 tasmin sva āśrame vyāso badarīṣaṇḍamaṇḍite<BR>
BhP_01.07.003/3 āsīno 'pa upaspṛśya praṇidadhyau manaḥ svayam<BR>
BhP_01.07.004/1 bhaktiyogena manasi samyak praṇihite 'male<BR>
BhP_01.07.004/3 apaśyat puruṣaṃ pūrṇaṃ māyāṃ ca tadapāśrayam<BR>
BhP_01.07.005/1 yayā sammohito jīva ātmānaṃ triguṇātmakam<BR>
BhP_01.07.005/3 paro 'pi manute 'narthaṃ tatkṛtaṃ cābhipadyate<BR>
BhP_01.07.006/1 anarthopaśamaṃ sākṣādbhaktiyogam adhokṣaje<BR>
BhP_01.07.006/3 lokasyājānato vidvāṃścakre sātvatasaṃhitām<BR>
BhP_01.07.007/1 yasyāṃ vai śrūyamāṇāyāṃ kṛṣṇe paramapūruṣe<BR>
BhP_01.07.007/3 bhaktirutpadyate puṃsaḥ śokamohabhayāpahā<BR>
BhP_01.07.008/1 sa saṃhitāṃ bhāgavatīṃ kṛtvānukramya cātmajam<BR>
BhP_01.07.008/3 śukam adhyāpayām āsa nivṛttinirataṃ muniḥ<BR>
BhP_01.07.009/0 śaunaka uvāca<BR>
BhP_01.07.009/1 sa vai nivṛttinirataḥ sarvatropekṣako muniḥ<BR>
BhP_01.07.009/3 kasya vā bṛhatīm etām ātmārāmaḥ samabhyasat<BR>
BhP_01.07.010/0 sūta uvāca<BR>
BhP_01.07.010/1 ātmārāmāśca munayo nirgranthā apyurukrame<BR>
BhP_01.07.010/3 kurvantyahaitukīṃ bhaktim itthambhūtaguṇo hariḥ<BR>
BhP_01.07.011/1 harerguṇākṣiptamatirbhagavān bādarāyaṇiḥ<BR>
BhP_01.07.011/3 adhyagān mahadākhyānaṃ nityaṃ viṣṇujanapriyaḥ<BR>
BhP_01.07.012/1 parīkṣito 'tha rājarṣerjanmakarmavilāpanam<BR>
BhP_01.07.012/3 saṃsthāṃ ca pāṇḍuputrāṇāṃ vakṣye kṛṣṇakathodayam<BR>
BhP_01.07.013/1 yadā mṛdhe kauravasṛñjayānāṃ vīreṣvatho vīragatiṃ gateṣu<BR>
BhP_01.07.013/3 vṛkodarāviddhagadābhimarśa bhagnorudaṇḍe dhṛtarāṣṭraputre<BR>
BhP_01.07.014/1 bhartuḥ priyaṃ drauṇiriti sma paśyan kṛṣṇāsutānāṃ svapatāṃ śirāṃsi<BR>
BhP_01.07.014/3 upāharadvipriyam eva tasya jugupsitaṃ karma vigarhayanti<BR>
BhP_01.07.015/1 mātā śiśūnāṃ nidhanaṃ sutānāṃ niśamya ghoraṃ paritapyamānā<BR>
BhP_01.07.015/3 tadārudadvāṣpakalākulākṣī tāṃ sāntvayann āha kirīṭamālī<BR>
BhP_01.07.016/1 tadā śucaste pramṛjāmi bhadre yadbrahmabandhoḥ śira ātatāyinaḥ<BR>
BhP_01.07.016/3 gāṇḍīvamuktairviśikhairupāhare tvākramya yat snāsyasi dagdhaputrā<BR>
BhP_01.07.017/1 iti priyāṃ valguvicitrajalpaiḥ sa sāntvayitvācyutamitrasūtaḥ<BR>
BhP_01.07.017/3 anvādravaddaṃśita ugradhanvā kapidhvajo guruputraṃ rathena<BR>
BhP_01.07.018/1 tam āpatantaṃ sa vilakṣya dūrāt kumārahodvignamanā rathena<BR>
BhP_01.07.018/3 parādravat prāṇaparīpsururvyāṃ yāvadgamaṃ rudrabhayādyathā kaḥ<BR>
BhP_01.07.019/1 yadāśaraṇam ātmānam aikṣata śrāntavājinam<BR>
BhP_01.07.019/3 astraṃ brahmaśiro mene ātmatrāṇaṃ dvijātmajaḥ<BR>
BhP_01.07.020/1 athopaspṛśya salilaṃ sandadhe tat samāhitaḥ<BR>
BhP_01.07.020/3 ajānann api saṃhāraṃ prāṇakṛcchra upasthite<BR>
BhP_01.07.021/1 tataḥ prāduṣkṛtaṃ tejaḥ pracaṇḍaṃ sarvato diśam<BR>
BhP_01.07.021/3 prāṇāpadam abhiprekṣya viṣṇuṃ jiṣṇuruvāca ha<BR>
BhP_01.07.022/0 arjuna uvāca<BR>
BhP_01.07.022/1 kṛṣṇa kṛṣṇa mahābāho bhaktānām abhayaṅkara<BR>
BhP_01.07.022/3 tvam eko dahyamānānām apavargo 'si saṃsṛteḥ<BR>
BhP_01.07.023/1 tvam ādyaḥ puruṣaḥ sākṣādīśvaraḥ prakṛteḥ paraḥ<BR>
BhP_01.07.023/3 māyāṃ vyudasya cicchaktyā kaivalye sthita ātmani<BR>
BhP_01.07.024/1 sa eva jīvalokasya māyāmohitacetasaḥ<BR>
BhP_01.07.024/3 vidhatse svena vīryeṇa śreyo dharmādilakṣaṇam<BR>
BhP_01.07.025/1 tathāyaṃ cāvatāraste bhuvo bhārajihīrṣayā<BR>
BhP_01.07.025/3 svānāṃ cānanyabhāvānām anudhyānāya cāsakṛt<BR>
BhP_01.07.026/1 kim idaṃ svit kuto veti devadeva na vedmyaham<BR>
BhP_01.07.026/3 sarvato mukham āyāti tejaḥ paramadāruṇam<BR>
BhP_01.07.027/0 śrībhagavān uvāca<BR>
BhP_01.07.027/1 vetthedaṃ droṇaputrasya brāhmam astraṃ pradarśitam<BR>
BhP_01.07.027/3 naivāsau veda saṃhāraṃ prāṇabādha upasthite<BR>
BhP_01.07.028/1 na hyasyānyatamaṃ kiñcidastraṃ pratyavakarśanam<BR>
BhP_01.07.028/3 jahyastrateja unnaddham astrajño hyastratejasā<BR>
BhP_01.07.029/0 sūta uvāca<BR>
BhP_01.07.029/1 śrutvā bhagavatā proktaṃ phālgunaḥ paravīrahā<BR>
BhP_01.07.029/3 spṛṣṭvāpastaṃ parikramya brāhmaṃ brāhmāstraṃ sandadhe<BR>
BhP_01.07.030/1 saṃhatyānyonyam ubhayostejasī śarasaṃvṛte<BR>
BhP_01.07.030/3 āvṛtya rodasī khaṃ ca vavṛdhāte 'rkavahnivat<BR>
BhP_01.07.031/1 dṛṣṭvāstratejastu tayostrīl lokān pradahan mahat<BR>
BhP_01.07.031/3 dahyamānāḥ prajāḥ sarvāḥ sāṃvartakam amaṃsata<BR>
BhP_01.07.032/1 prajopadravam ālakṣya lokavyatikaraṃ ca tam<BR>
BhP_01.07.032/3 mataṃ ca vāsudevasya sañjahārārjuno dvayam<BR>
BhP_01.07.033/1 tata āsādya tarasā dāruṇaṃ gautamīsutam<BR>
BhP_01.07.033/3 babandhāmarṣatāmrākṣaḥ paśuṃ raśanayā yathā<BR>
BhP_01.07.034/1 śibirāya ninīṣantaṃ rajjvā baddhvā ripuṃ balāt<BR>
BhP_01.07.034/3 prāhārjunaṃ prakupito bhagavān ambujekṣaṇaḥ<BR>
BhP_01.07.035/1 mainaṃ pārthārhasi trātuṃ brahmabandhum imaṃ jahi<BR>
BhP_01.07.035/3 yo 'sāvanāgasaḥ suptān avadhīn niśi bālakān<BR>
BhP_01.07.036/1 mattaṃ pramattam unmattaṃ suptaṃ bālaṃ striyaṃ jaḍam<BR>
BhP_01.07.036/3 prapannaṃ virathaṃ bhītaṃ na ripuṃ hanti dharmavit<BR>
BhP_01.07.037/1 svaprāṇān yaḥ paraprāṇaiḥ prapuṣṇātyaghṛṇaḥ khalaḥ<BR>
BhP_01.07.037/3 tadvadhastasya hi śreyo yaddoṣādyātyadhaḥ pumān<BR>
BhP_01.07.038/1 pratiśrutaṃ ca bhavatā pāñcālyai śṛṇvato mama<BR>
BhP_01.07.038/3 āhariṣye śirastasya yaste mānini putrahā<BR>
BhP_01.07.039/1 tadasau vadhyatāṃ pāpa ātatāyyātmabandhuhā<BR>
BhP_01.07.039/3 bhartuśca vipriyaṃ vīra kṛtavān kulapāṃsanaḥ<BR>
BhP_01.07.040/0 sūta uvāca<BR>
BhP_01.07.040/1 evaṃ parīkṣatā dharmaṃ pārthaḥ kṛṣṇena coditaḥ<BR>
BhP_01.07.040/3 naicchaddhantuṃ gurusutaṃ yadyapyātmahanaṃ mahān<BR>
BhP_01.07.041/1 athopetya svaśibiraṃ govindapriyasārathiḥ<BR>
BhP_01.07.041/3 nyavedayat taṃ priyāyai śocantyā ātmajān hatān<BR>
BhP_01.07.042/1 tathāhṛtaṃ paśuvat pāśabaddham avāṅmukhaṃ karmajugupsitena<BR>
BhP_01.07.042/3 nirīkṣya kṛṣṇāpakṛtaṃ guroḥ sutaṃ vāmasvabhāvā kṛpayā nanāma ca<BR>
BhP_01.07.043/1 uvāca cāsahantyasya bandhanānayanaṃ satī<BR>
BhP_01.07.043/3 mucyatāṃ mucyatām eṣa brāhmaṇo nitarāṃ guruḥ<BR>
BhP_01.07.044/1 sarahasyo dhanurvedaḥ savisargopasaṃyamaḥ<BR>
BhP_01.07.044/3 astragrāmaśca bhavatā śikṣito yadanugrahāt<BR>
BhP_01.07.045/1 sa eṣa bhagavān droṇaḥ prajārūpeṇa vartate<BR>
BhP_01.07.045/3 tasyātmano 'rdhaṃ patnyāste nānvagādvīrasūḥ kṛpī<BR>
BhP_01.07.046/1 taddharmajña mahābhāga bhavadbhirgauravaṃ kulam<BR>
BhP_01.07.046/3 vṛjinaṃ nārhati prāptuṃ pūjyaṃ vandyam abhīkṣṇaśaḥ<BR>
BhP_01.07.047/1 mā rodīdasya jananī gautamī patidevatā<BR>
BhP_01.07.047/3 yathāhaṃ mṛtavatsārtā rodimyaśrumukhī muhuḥ<BR>
BhP_01.07.048/1 yaiḥ kopitaṃ brahmakulaṃ rājanyairajitātmabhiḥ<BR>
BhP_01.07.048/3 tat kulaṃ pradahatyāśu sānubandhaṃ śucārpitam<BR>
BhP_01.07.049/0 sūta uvāca<BR>
BhP_01.07.049/1 dharmyaṃ nyāyyaṃ sakaruṇaṃ nirvyalīkaṃ samaṃ mahat<BR>
BhP_01.07.049/3 rājā dharmasuto rājñyāḥpratyanandadvaco dvijāḥ<BR>
BhP_01.07.050/1 nakulaḥ sahadevaśca yuyudhāno dhanañjayaḥ<BR>
BhP_01.07.050/3 bhagavān devakīputro ye cānye yāśca yoṣitaḥ<BR>
BhP_01.07.051/1 tatrāhāmarṣito bhīmastasya śreyān vadhaḥ smṛtaḥ<BR>
BhP_01.07.051/3 na bharturnātmanaścārthe yo 'han suptān śiśūn vṛthā<BR>
BhP_01.07.052/1 niśamya bhīmagaditaṃ draupadyāśca caturbhujaḥ<BR>
BhP_01.07.052/3 ālokya vadanaṃ sakhyuridam āha hasann iva<BR>
BhP_01.07.053/0 śrībhagavān uvāca<BR>
BhP_01.07.053/1 brahmabandhurna hantavya ātatāyī vadhārhaṇaḥ<BR>
BhP_01.07.053/3 mayaivobhayam āmnātaṃ paripāhyanuśāsanam<BR>
BhP_01.07.054/1 kuru pratiśrutaṃ satyaṃ yat tat sāntvayatā priyām<BR>
BhP_01.07.054/3 priyaṃ ca bhīmasenasya pāñcālyā mahyam eva ca<BR>
BhP_01.07.055/0 sūta uvāca<BR>
BhP_01.07.055/1 arjunaḥ sahasājñāya harerhārdam athāsinā<BR>
BhP_01.07.055/3 maṇiṃ jahāra mūrdhanyaṃ dvijasya sahamūrdhajam<BR>
BhP_01.07.056/1 vimucya raśanābaddhaṃ bālahatyāhataprabham<BR>
BhP_01.07.056/3 tejasā maṇinā hīnaṃ śibirān nirayāpayat<BR>
BhP_01.07.057/1 vapanaṃ draviṇādānaṃ sthānān niryāpaṇaṃ tathā<BR>
BhP_01.07.057/3 eṣa hi brahmabandhūnāṃ vadho nānyo 'sti daihikaḥ<BR>
BhP_01.07.058/1 putraśokāturāḥ sarve pāṇḍavāḥ saha kṛṣṇayā<BR>
BhP_01.07.058/3 svānāṃ mṛtānāṃ yat kṛtyaṃ cakrurnirharaṇādikam<BR>
BhP_01.08.001/0 sūta uvāca<BR>
BhP_01.08.001/1 atha te samparetānāṃ svānām udakam icchatām<BR>
BhP_01.08.001/3 dātuṃ sakṛṣṇā gaṅgāyāṃ puraskṛtya yayuḥ striyaḥ<BR>
BhP_01.08.002/1 te ninīyodakaṃ sarve vilapya ca bhṛśaṃ punaḥ<BR>
BhP_01.08.002/3 āplutā haripādābjarajaḥpūtasarijjale<BR>
BhP_01.08.003/1 tatrāsīnaṃ kurupatiṃ dhṛtarāṣṭraṃ sahānujam<BR>
BhP_01.08.003/3 gāndhārīṃ putraśokārtāṃ pṛthāṃ kṛṣṇāṃ ca mādhavaḥ<BR>
BhP_01.08.004/1 sāntvayām āsa munibhirhatabandhūñ śucārpitān<BR>
BhP_01.08.004/3 bhūteṣu kālasya gatiṃ darśayan na pratikriyām<BR>
BhP_01.08.005/1 sādhayitvājātaśatroḥ svaṃ rājyaṃ kitavairhṛtam<BR>
BhP_01.08.005/3 ghātayitvāsato rājñaḥ kacasparśakṣatāyuṣaḥ<BR>
BhP_01.08.006/1 yājayitvāśvamedhaistaṃ tribhiruttamakalpakaiḥ<BR>
BhP_01.08.006/3 tadyaśaḥ pāvanaṃ dikṣu śatamanyorivātanot<BR>
BhP_01.08.007/1 āmantrya pāṇḍuputrāṃśca śaineyoddhavasaṃyutaḥ<BR>
BhP_01.08.007/3 dvaipāyanādibhirvipraiḥ pūjitaiḥ pratipūjitaḥ<BR>
BhP_01.08.008/1 gantuṃ kṛtamatirbrahman dvārakāṃ ratham āsthitaḥ<BR>
BhP_01.08.008/3 upalebhe 'bhidhāvantīm uttarāṃ bhayavihvalām<BR>
BhP_01.08.009/0 uttarovāca<BR>
BhP_01.08.009/1 pāhi pāhi mahāyogin devadeva jagatpate<BR>
BhP_01.08.009/3 nānyaṃ tvadabhayaṃ paśye yatra mṛtyuḥ parasparam<BR>
BhP_01.08.010/1 abhidravati mām īśa śarastaptāyaso vibho<BR>
BhP_01.08.010/3 kāmaṃ dahatu māṃ nātha mā me garbho nipātyatām<BR>
BhP_01.08.011/0 sūta uvāca<BR>
BhP_01.08.011/1 upadhārya vacastasyā bhagavān bhaktavatsalaḥ<BR>
BhP_01.08.011/3 apāṇḍavam idaṃ kartuṃ drauṇerastram abudhyata<BR>
BhP_01.08.012/1 tarhyevātha muniśreṣṭha pāṇḍavāḥ pañca sāyakān<BR>
BhP_01.08.012/3 ātmano 'bhimukhān dīptān ālakṣyāstrāṇyupādaduḥ<BR>
BhP_01.08.013/1 vyasanaṃ vīkṣya tat teṣām ananyaviṣayātmanām<BR>
BhP_01.08.013/3 sudarśanena svāstreṇa svānāṃ rakṣāṃ vyadhādvibhuḥ<BR>
BhP_01.08.014/1 antaḥsthaḥ sarvabhūtānām ātmā yogeśvaro hariḥ<BR>
BhP_01.08.014/3 svamāyayāvṛṇodgarbhaṃ vairāṭyāḥ kurutantave<BR>
BhP_01.08.015/1 yadyapyastraṃ brahmaśirastvamoghaṃ cāpratikriyam<BR>
BhP_01.08.015/3 vaiṣṇavaṃ teja āsādya samaśāmyadbhṛgūdvaha<BR>
BhP_01.08.016/1 mā maṃsthā hyetadāścaryaṃ sarvāścaryamaye ñcyute<BR>
BhP_01.08.016/3 ya idaṃ māyayā devyā sṛjatyavati hantyajaḥ<BR>
BhP_01.08.017/1 brahmatejovinirmuktairātmajaiḥ saha kṛṣṇayā<BR>
BhP_01.08.017/3 prayāṇābhimukhaṃ kṛṣṇam idam āha pṛthā satī<BR>
BhP_01.08.018/0 kuntyuvāca<BR>
BhP_01.08.018/1 namasye puruṣaṃ tvādyam īśvaraṃ prakṛteḥ param<BR>
BhP_01.08.018/3 alakṣyaṃ sarvabhūtānām antarbahiravasthitam<BR>
BhP_01.08.019/1 māyājavanikācchannam ajñādhokṣajam avyayam<BR>
BhP_01.08.019/3 na lakṣyase mūḍhadṛśā naṭo nāṭyadharo yathā<BR>
BhP_01.08.020/1 tathā paramahaṃsānāṃ munīnām amalātmanām<BR>
BhP_01.08.020/3 bhaktiyogavidhānārthaṃ kathaṃ paśyema hi striyaḥ<BR>
BhP_01.08.021/1 kṛṣṇāya vāsudevāya devakīnandanāya ca<BR>
BhP_01.08.021/3 nandagopakumārāya govindāya namo namaḥ<BR>
BhP_01.08.022/1 namaḥ paṅkajanābhāya namaḥ paṅkajamāline<BR>
BhP_01.08.022/3 namaḥ paṅkajanetrāya namaste paṅkajāṅghraye<BR>
BhP_01.08.023/1 yathā hṛṣīkeśa khalena devakī kaṃsena ruddhāticiraṃ śucārpitā<BR>
BhP_01.08.023/3 vimocitāhaṃ ca sahātmajā vibho tvayaiva nāthena muhurvipadgaṇāt<BR>
BhP_01.08.024/1 viṣān mahāgneḥ puruṣādadarśanād asatsabhāyā vanavāsakṛcchrataḥ<BR>
BhP_01.08.024/3 mṛdhe mṛdhe 'nekamahārathāstrato drauṇyastrataścāsma hare 'bhirakṣitāḥ<BR>
BhP_01.08.025/1 vipadaḥ santu tāḥ śaśvat tatra tatra jagadguro<BR>
BhP_01.08.025/3 bhavato darśanaṃ yat syādapunarbhavadarśanam<BR>
BhP_01.08.026/1 janmaiśvaryaśrutaśrībhiredhamānamadaḥ pumān<BR>
BhP_01.08.026/3 naivārhatyabhidhātuṃ vai tvām akiñcanagocaram<BR>
BhP_01.08.027/1 namo 'kiñcanavittāya nivṛttaguṇavṛttaye<BR>
BhP_01.08.027/3 ātmārāmāya śāntāya kaivalyapataye namaḥ<BR>
BhP_01.08.028/1 manye tvāṃ kālam īśānam anādinidhanaṃ vibhum<BR>
BhP_01.08.028/3 samaṃ carantaṃ sarvatra bhūtānāṃ yan mithaḥ kaliḥ<BR>
BhP_01.08.029/1 na veda kaścidbhagavaṃścikīrṣitaṃ tavehamānasya nṛṇāṃ viḍambanam<BR>
BhP_01.08.029/3 na yasya kaściddayito 'sti karhicid dveṣyaśca yasmin viṣamā matirnṛṇām<BR>
BhP_01.08.030/1 janma karma ca viśvātmann ajasyākarturātmanaḥ<BR>
BhP_01.08.030/3 tiryaṅnṝṣiṣu yādaḥsu tadatyantaviḍambanam<BR>
BhP_01.08.031/1 gopyādade tvayi kṛtāgasi dāma tāvad yā te daśāśrukalilāñjanasambhramākṣam<BR>
BhP_01.08.031/3 vaktraṃ ninīya bhayabhāvanayā sthitasya sā māṃ vimohayati bhīrapi yadbibheti<BR>
BhP_01.08.032/1 kecidāhurajaṃ jātaṃ puṇyaślokasya kīrtaye<BR>
BhP_01.08.032/3 yadoḥ priyasyānvavāye malayasyeva candanam<BR>
BhP_01.08.033/1 apare vasudevasya devakyāṃ yācito 'bhyagāt<BR>
BhP_01.08.033/3 ajastvam asya kṣemāya vadhāya ca suradviṣām<BR>
BhP_01.08.034/1 bhārāvatāraṇāyānye bhuvo nāva ivodadhau<BR>
BhP_01.08.034/3 sīdantyā bhūribhāreṇa jāto hyātmabhuvārthitaḥ<BR>
BhP_01.08.035/1 bhave 'smin kliśyamānānām avidyākāmakarmabhiḥ<BR>
BhP_01.08.035/3 śravaṇasmaraṇārhāṇi kariṣyann iti kecana<BR>
BhP_01.08.036/1 śṛṇvanti gāyanti gṛṇantyabhīkṣṇaśaḥ smaranti nandanti tavehitaṃ janāḥ<BR>
BhP_01.08.036/3 ta eva paśyantyacireṇa tāvakaṃ bhavapravāhoparamaṃ padāmbujam<BR>
BhP_01.08.037/1 apyadya nastvaṃ svakṛtehita prabho jihāsasi svit suhṛdo 'nujīvinaḥ<BR>
BhP_01.08.037/3 yeṣāṃ na cānyadbhavataḥ padāmbujāt parāyaṇaṃ rājasu yojitāṃhasām<BR>
BhP_01.08.038/1 ke vayaṃ nāmarūpābhyāṃ yadubhiḥ saha pāṇḍavāḥ<BR>
BhP_01.08.038/3 bhavato 'darśanaṃ yarhi hṛṣīkāṇām iveśituḥ<BR>
BhP_01.08.039/1 neyaṃ śobhiṣyate tatra yathedānīṃ gadādhara<BR>
BhP_01.08.039/3 tvatpadairaṅkitā bhāti svalakṣaṇavilakṣitaiḥ<BR>
BhP_01.08.040/1 ime janapadāḥ svṛddhāḥ supakvauṣadhivīrudhaḥ<BR>
BhP_01.08.040/3 vanādrinadyudanvanto hyedhante tava vīkṣitaiḥ<BR>
BhP_01.08.041/1 atha viśveśa viśvātman viśvamūrte svakeṣu me<BR>
BhP_01.08.041/3 snehapāśam imaṃ chindhi dṛḍhaṃ pāṇḍuṣu vṛṣṇiṣu<BR>
BhP_01.08.042/1 tvayi me 'nanyaviṣayā matirmadhupate 'sakṛt<BR>
BhP_01.08.042/3 ratim udvahatādaddhā gaṅgevaugham udanvati<BR>
BhP_01.08.043/1 śrīkṛṣṇa kṛṣṇasakha vṛṣṇyṛṣabhāvanidhrug rājanyavaṃśadahanānapavargavīrya<BR>
BhP_01.08.043/3 govinda godvijasurārtiharāvatāra yogeśvarākhilaguro bhagavan namaste<BR>
BhP_01.08.044/0 sūta uvāca<BR>
BhP_01.08.044/1 pṛthayetthaṃ kalapadaiḥ pariṇūtākhilodayaḥ<BR>
BhP_01.08.044/3 mandaṃ jahāsa vaikuṇṭho mohayann iva māyayā<BR>
BhP_01.08.045/1 tāṃ bāḍham ityupāmantrya praviśya gajasāhvayam<BR>
BhP_01.08.045/3 striyaśca svapuraṃ yāsyan premṇā rājñā nivāritaḥ<BR>
BhP_01.08.046/1 vyāsādyairīśvarehājñaiḥ kṛṣṇenādbhutakarmaṇā<BR>
BhP_01.08.046/3 prabodhito 'pītihāsairnābudhyata śucārpitaḥ<BR>
BhP_01.08.047/1 āha rājā dharmasutaścintayan suhṛdāṃ vadham<BR>
BhP_01.08.047/3 prākṛtenātmanā viprāḥ snehamohavaśaṃ gataḥ<BR>
BhP_01.08.048/1 aho me paśyatājñānaṃ hṛdi rūḍhaṃ durātmanaḥ<BR>
BhP_01.08.048/3 pārakyasyaiva dehasya bahvyo me 'kṣauhiṇīrhatāḥ<BR>
BhP_01.08.049/1 bāladvijasuhṛnmitra pitṛbhrātṛgurudruhaḥ<BR>
BhP_01.08.049/3 na me syān nirayān mokṣo hyapi varṣāyutāyutaiḥ<BR>
BhP_01.08.050/1 naino rājñaḥ prajābharturdharmayuddhe vadho dviṣām<BR>
BhP_01.08.050/3 iti me na tu bodhāya kalpate śāsanaṃ vacaḥ<BR>
BhP_01.08.051/1 strīṇāṃ maddhatabandhūnāṃ droho yo 'sāvihotthitaḥ<BR>
BhP_01.08.051/3 karmabhirgṛhamedhīyairnāhaṃ kalpo vyapohitum<BR>
BhP_01.08.052/1 yathā paṅkena paṅkāmbhaḥ surayā vā surākṛtam<BR>
BhP_01.08.052/3 bhūtahatyāṃ tathaivaikāṃ na yajñairmārṣṭum arhati<BR>
BhP_01.09.001/0 sūta uvāca<BR>
BhP_01.09.001/1 iti bhītaḥ prajādrohāt sarvadharmavivitsayā<BR>
BhP_01.09.001/3 tato vinaśanaṃ prāgādyatra devavrato 'patat<BR>
BhP_01.09.002/1 tadā te bhrātaraḥ sarve sadaśvaiḥ svarṇabhūṣitaiḥ<BR>
BhP_01.09.002/3 anvagacchan rathairviprā vyāsadhaumyādayastathā<BR>
BhP_01.09.003/1 bhagavān api viprarṣe rathena sadhanañjayaḥ<BR>
BhP_01.09.003/3 sa tairvyarocata nṛpaḥ kuvera iva guhyakaiḥ<BR>
BhP_01.09.004/1 dṛṣṭvā nipatitaṃ bhūmau divaścyutam ivāmaram<BR>
BhP_01.09.004/3 praṇemuḥ pāṇḍavā bhīṣmaṃ sānugāḥ saha cakriṇā<BR>
BhP_01.09.005/1 tatra brahmarṣayaḥ sarve devarṣayaśca sattama<BR>
BhP_01.09.005/3 rājarṣayaśca tatrāsan draṣṭuṃ bharatapuṅgavam<BR>
BhP_01.09.006/1 parvato nārado dhaumyo bhagavān bādarāyaṇaḥ<BR>
BhP_01.09.006/3 bṛhadaśvo bharadvājaḥ saśiṣyo reṇukāsutaḥ<BR>
BhP_01.09.007/1 vasiṣṭha indrapramadastrito gṛtsamado 'sitaḥ<BR>
BhP_01.09.007/3 kakṣīvān gautamo 'triśca kauśiko 'tha sudarśanaḥ<BR>
BhP_01.09.008/1 anye ca munayo brahman brahmarātādayo 'malāḥ<BR>
BhP_01.09.008/3 śiṣyairupetā ājagmuḥ kaśyapāṅgirasādayaḥ<BR>
BhP_01.09.009/1 tān sametān mahābhāgān upalabhya vasūttamaḥ<BR>
BhP_01.09.009/3 pūjayām āsa dharmajño deśakālavibhāgavit<BR>
BhP_01.09.010/1 kṛṣṇaṃ ca tatprabhāvajña āsīnaṃ jagadīśvaram<BR>
BhP_01.09.010/3 hṛdisthaṃ pūjayām āsa māyayopāttavigraham<BR>
BhP_01.09.011/1 pāṇḍuputrān upāsīnān praśrayapremasaṅgatān<BR>
BhP_01.09.011/3 abhyācaṣṭānurāgāśrairandhībhūtena cakṣuṣā<BR>
BhP_01.09.012/1 aho kaṣṭam aho 'nyāyyaṃ yadyūyaṃ dharmanandanāḥ<BR>
BhP_01.09.012/3 jīvituṃ nārhatha kliṣṭaṃ vipradharmācyutāśrayāḥ<BR>
BhP_01.09.013/1 saṃsthite 'tirathe pāṇḍau pṛthā bālaprajā vadhūḥ<BR>
BhP_01.09.013/3 yuṣmatkṛte bahūn kleśān prāptā tokavatī muhuḥ<BR>
BhP_01.09.014/1 sarvaṃ kālakṛtaṃ manye bhavatāṃ ca yadapriyam<BR>
BhP_01.09.014/3 sapālo yadvaśe loko vāyoriva ghanāvaliḥ<BR>
BhP_01.09.015/1 yatra dharmasuto rājā gadāpāṇirvṛkodaraḥ<BR>
BhP_01.09.015/3 kṛṣṇo 'strī gāṇḍivaṃ cāpaṃ suhṛt kṛṣṇastato vipat<BR>
BhP_01.09.016/1 na hyasya karhicidrājan pumān veda vidhitsitam<BR>
BhP_01.09.016/3 yadvijijñāsayā yuktā muhyanti kavayo 'pi hi<BR>
BhP_01.09.017/1 tasmādidaṃ daivatantraṃ vyavasya bharatarṣabha<BR>
BhP_01.09.017/3 tasyānuvihito 'nāthā nātha pāhi prajāḥ prabho<BR>
BhP_01.09.018/1 eṣa vai bhagavān sākṣādādyo nārāyaṇaḥ pumān<BR>
BhP_01.09.018/3 mohayan māyayā lokaṃ gūḍhaścarati vṛṣṇiṣu<BR>
BhP_01.09.019/1 asyānubhāvaṃ bhagavān veda guhyatamaṃ śivaḥ<BR>
BhP_01.09.019/3 devarṣirnāradaḥ sākṣādbhagavān kapilo nṛpa<BR>
BhP_01.09.020/1 yaṃ manyase mātuleyaṃ priyaṃ mitraṃ suhṛttamam<BR>
BhP_01.09.020/3 akaroḥ sacivaṃ dūtaṃ sauhṛdādatha sārathim<BR>
BhP_01.09.021/1 sarvātmanaḥ samadṛśo hyadvayasyānahaṅkṛteḥ<BR>
BhP_01.09.021/3 tatkṛtaṃ mativaiṣamyaṃ niravadyasya na kvacit<BR>
BhP_01.09.022/1 tathāpyekāntabhakteṣu paśya bhūpānukampitam<BR>
BhP_01.09.022/3 yan me 'sūṃstyajataḥ sākṣāt kṛṣṇo darśanam āgataḥ<BR>
BhP_01.09.023/1 bhaktyāveśya mano yasmin vācā yannāma kīrtayan<BR>
BhP_01.09.023/3 tyajan kalevaraṃ yogī mucyate kāmakarmabhiḥ<BR>
BhP_01.09.024/1 sa devadevo bhagavān pratīkṣatāṃ kalevaraṃ yāvadidaṃ hinomyaham<BR>
BhP_01.09.024/3 prasannahāsāruṇalocanollasan mukhāmbujo dhyānapathaścaturbhujaḥ<BR>
BhP_01.09.025/0 sūta uvāca<BR>
BhP_01.09.025/1 yudhiṣṭhirastadākarṇya śayānaṃ śarapañjare<BR>
BhP_01.09.025/3 apṛcchadvividhān dharmān ṛṣīṇāṃ cānuśṛṇvatām<BR>
BhP_01.09.026/1 puruṣasvabhāvavihitān yathāvarṇaṃ yathāśramam<BR>
BhP_01.09.026/3 vairāgyarāgopādhibhyām āmnātobhayalakṣaṇān<BR>
BhP_01.09.027/1 dānadharmān rājadharmān mokṣadharmān vibhāgaśaḥ<BR>
BhP_01.09.027/3 strīdharmān bhagavaddharmān samāsavyāsayogataḥ<BR>
BhP_01.09.028/1 dharmārthakāmamokṣāṃśca sahopāyān yathā mune<BR>
BhP_01.09.028/3 nānākhyānetihāseṣu varṇayām āsa tattvavit<BR>
BhP_01.09.029/1 dharmaṃ pravadatastasya sa kālaḥ pratyupasthitaḥ<BR>
BhP_01.09.029/3 yo yoginaśchandamṛtyorvāñchitastūttarāyaṇaḥ<BR>
BhP_01.09.030/1 tadopasaṃhṛtya giraḥ sahasraṇīr vimuktasaṅgaṃ mana ādipūruṣe<BR>
BhP_01.09.030/3 kṛṣṇe lasatpītapaṭe caturbhuje puraḥ sthite 'mīlitadṛg vyadhārayat<BR>
BhP_01.09.031/1 viśuddhayā dhāraṇayā hatāśubhas tadīkṣayaivāśu gatāyudhaśramaḥ<BR>
BhP_01.09.031/3 nivṛttasarvendriyavṛttivibhramas tuṣṭāva janyaṃ visṛjañ janārdanam<BR>
BhP_01.09.032/0 śrībhīṣma uvāca<BR>
BhP_01.09.032/1 iti matirupakalpitā vitṛṣṇā bhagavati sātvatapuṅgave vibhūmni<BR>
BhP_01.09.032/3 svasukham upagate kvacidvihartuṃ prakṛtim upeyuṣi yadbhavapravāhaḥ<BR>
BhP_01.09.033/1 tribhuvanakamanaṃ tamālavarṇaṃ ravikaragauravarāmbaraṃ dadhāne<BR>
BhP_01.09.033/3 vapuralakakulāvṛtānanābjaṃ vijayasakhe ratirastu me 'navadyā<BR>
BhP_01.09.034/1 yudhi turagarajovidhūmraviṣvak kacalulitaśramavāryalaṅkṛtāsye<BR>
BhP_01.09.034/3 mama niśitaśarairvibhidyamāna tvaci vilasatkavace 'stu kṛṣṇa ātmā<BR>
BhP_01.09.035/1 sapadi sakhivaco niśamya madhye nijaparayorbalayo rathaṃ niveśya<BR>
BhP_01.09.035/3 sthitavati parasainikāyurakṣṇā hṛtavati pārthasakhe ratirmamāstu<BR>
BhP_01.09.036/1 vyavahitapṛtanāmukhaṃ nirīkṣya svajanavadhādvimukhasya doṣabuddhyā<BR>
BhP_01.09.036/3 kumatim aharadātmavidyayā yaś caraṇaratiḥ paramasya tasya me 'stu<BR>
BhP_01.09.037/1 svanigamam apahāya matpratijñām ṛtam adhikartum avapluto rathasthaḥ<BR>
BhP_01.09.037/3 dhṛtarathacaraṇo 'bhyayāc caladgur haririva hantum ibhaṃ gatottarīyaḥ<BR>
BhP_01.09.038/1 śitaviśikhahato viśīrṇadaṃśaḥ kṣatajaparipluta ātatāyino me<BR>
BhP_01.09.038/3 prasabham abhisasāra madvadhārthaṃ sa bhavatu me bhagavān gatirmukundaḥ<BR>
BhP_01.09.039/1 vijayarathakuṭumba āttatotre dhṛtahayaraśmini tacchriyekṣaṇīye<BR>
BhP_01.09.039/3 bhagavati ratirastu me mumūrṣor yam iha nirīkṣya hatā gatāḥ svarūpam<BR>
BhP_01.09.040/1 lalitagativilāsavalguhāsa praṇayanirīkṣaṇakalpitorumānāḥ<BR>
BhP_01.09.040/3 kṛtamanukṛtavatya unmadāndhāḥ prakṛtim agan kila yasya gopavadhvaḥ<BR>
BhP_01.09.041/1 munigaṇanṛpavaryasaṅkule 'ntaḥ sadasi yudhiṣṭhirarājasūya eṣām<BR>
BhP_01.09.041/3 arhaṇam upapeda īkṣaṇīyo mama dṛśigocara eṣa āvirātmā<BR>
BhP_01.09.042/1 tam imam aham ajaṃ śarīrabhājāṃ hṛdi hṛdi dhiṣṭhitam ātmakalpitānām<BR>
BhP_01.09.042/3 pratidṛśam iva naikadhārkam ekaṃ samadhigato 'smi vidhūtabhedamohaḥ<BR>
BhP_01.09.043/0 sūta uvāca<BR>
BhP_01.09.043/1 kṛṣṇa evaṃ bhagavati manovāgdṛṣṭivṛttibhiḥ<BR>
BhP_01.09.043/3 ātmanyātmānam āveśya so 'ntaḥśvāsa upāramat<BR>
BhP_01.09.044/1 sampadyamānam ājñāya bhīṣmaṃ brahmaṇi niṣkale<BR>
BhP_01.09.044/3 sarve babhūvuste tūṣṇīṃ vayāṃsīva dinātyaye<BR>
BhP_01.09.045/1 tatra dundubhayo nedurdevamānavavāditāḥ<BR>
BhP_01.09.045/3 śaśaṃsuḥ sādhavo rājñāṃ khāt petuḥ puṣpavṛṣṭayaḥ<BR>
BhP_01.09.046/1 tasya nirharaṇādīni samparetasya bhārgava<BR>
BhP_01.09.046/3 yudhiṣṭhiraḥ kārayitvā muhūrtaṃ duḥkhito 'bhavat<BR>
BhP_01.09.047/1 tuṣṭuvurmunayo hṛṣṭāḥ kṛṣṇaṃ tadguhyanāmabhiḥ<BR>
BhP_01.09.047/3 tataste kṛṣṇahṛdayāḥ svāśramān prayayuḥ punaḥ<BR>
BhP_01.09.048/1 tato yudhiṣṭhiro gatvā sahakṛṣṇo gajāhvayam<BR>
BhP_01.09.048/3 pitaraṃ sāntvayām āsa gāndhārīṃ ca tapasvinīm<BR>
BhP_01.09.049/1 pitrā cānumato rājā vāsudevānumoditaḥ<BR>
BhP_01.09.049/3 cakāra rājyaṃ dharmeṇa pitṛpaitāmahaṃ vibhuḥ<BR>
BhP_01.10.001/0 śaunaka uvāca<BR>
BhP_01.10.001/1 hatvā svarikthaspṛdha ātatāyino yudhiṣṭhiro dharmabhṛtāṃ variṣṭhaḥ<BR>
BhP_01.10.001/3 sahānujaiḥ pratyavaruddhabhojanaḥ kathaṃ pravṛttaḥ kim akāraṣīt tataḥ<BR>
BhP_01.10.002/0 sūta uvāca<BR>
BhP_01.10.002/1 vaṃśaṃ kurorvaṃśadavāgninirhṛtaṃ saṃrohayitvā bhavabhāvano hariḥ<BR>
BhP_01.10.002/3 niveśayitvā nijarājya īśvaro yudhiṣṭhiraṃ prītamanā babhūva ha<BR>
BhP_01.10.003/1 niśamya bhīṣmoktam athācyutoktaṃ pravṛttavijñānavidhūtavibhramaḥ<BR>
BhP_01.10.003/3 śaśāsa gām indra ivājitāśrayaḥ paridhyupāntām anujānuvartitaḥ<BR>
BhP_01.10.004/1 kāmaṃ vavarṣa parjanyaḥ sarvakāmadughā mahī<BR>
BhP_01.10.004/3 siṣicuḥ sma vrajān gāvaḥ payasodhasvatīrmudā<BR>
BhP_01.10.005/1 nadyaḥ samudrā girayaḥ savanaspativīrudhaḥ<BR>
BhP_01.10.005/3 phalantyoṣadhayaḥ sarvāḥ kāmam anvṛtu tasya vai<BR>
BhP_01.10.006/1 nādhayo vyādhayaḥ kleśā daivabhūtātmahetavaḥ<BR>
BhP_01.10.006/3 ajātaśatrāvabhavan jantūnāṃ rājñi karhicit<BR>
BhP_01.10.007/1 uṣitvā hāstinapure māsān katipayān hariḥ<BR>
BhP_01.10.007/3 suhṛdāṃ ca viśokāya svasuśca priyakāmyayā<BR>
BhP_01.10.008/1 āmantrya cābhyanujñātaḥ pariṣvajyābhivādya tam<BR>
BhP_01.10.008/3 āruroha rathaṃ kaiścit pariṣvakto 'bhivāditaḥ<BR>
BhP_01.10.009/1 subhadrā draupadī kuntī virāṭatanayā tathā<BR>
BhP_01.10.009/3 gāndhārī dhṛtarāṣṭraśca yuyutsurgautamo yamau<BR>
BhP_01.10.010/1 vṛkodaraśca dhaumyaśca striyo matsyasutādayaḥ<BR>
BhP_01.10.010/3 na sehire vimuhyanto virahaṃ śārṅgadhanvanaḥ<BR>
BhP_01.10.011/1 satsaṅgān muktaduḥsaṅgo hātuṃ notsahate budhaḥ<BR>
BhP_01.10.011/3 kīrtyamānaṃ yaśo yasya sakṛdākarṇya rocanam<BR>
BhP_01.10.012/1 tasmin nyastadhiyaḥ pārthāḥ saheran virahaṃ katham<BR>
BhP_01.10.012/3 darśanasparśasaṃlāpa śayanāsanabhojanaiḥ<BR>
BhP_01.10.013/1 sarve te 'nimiṣairakṣaistam anu drutacetasaḥ<BR>
BhP_01.10.013/3 vīkṣantaḥ snehasambaddhā vicelustatra tatra ha<BR>
BhP_01.10.014/1 nyarundhann udgaladbāṣpam autkaṇṭhyāddevakīsute<BR>
BhP_01.10.014/3 niryātyagārān no 'bhadram iti syādbāndhavastriyaḥ<BR>
BhP_01.10.015/1 mṛdaṅgaśaṅkhabheryaśca vīṇāpaṇavagomukhāḥ<BR>
BhP_01.10.015/3 dhundhuryānakaghaṇṭādyā nedurdundubhayastathā<BR>
BhP_01.10.016/1 prāsādaśikharārūḍhāḥ kurunāryo didṛkṣayā<BR>
BhP_01.10.016/3 vavṛṣuḥ kusumaiḥ kṛṣṇaṃ premavrīḍāsmitekṣaṇāḥ<BR>
BhP_01.10.017/1 sitātapatraṃ jagrāha muktādāmavibhūṣitam<BR>
BhP_01.10.017/3 ratnadaṇḍaṃ guḍākeśaḥ priyaḥ priyatamasya ha<BR>
BhP_01.10.018/1 uddhavaḥ sātyakiścaiva vyajane paramādbhute<BR>
BhP_01.10.018/3 vikīryamāṇaḥ kusumai reje madhupatiḥ pathi<BR>
BhP_01.10.019/1 aśrūyantāśiṣaḥ satyāstatra tatra dvijeritāḥ<BR>
BhP_01.10.019/3 nānurūpānurūpāśca nirguṇasya guṇātmanaḥ<BR>
BhP_01.10.020/1 anyonyam āsīt sañjalpa uttamaślokacetasām<BR>
BhP_01.10.020/3 kauravendrapurastrīṇāṃ sarvaśrutimanoharaḥ<BR>
BhP_01.10.021/1 sa vai kilāyaṃ puruṣaḥ purātano ya eka āsīdaviśeṣa ātmani<BR>
BhP_01.10.021/3 agre guṇebhyo jagadātmanīśvare nimīlitātman niśi suptaśaktiṣu<BR>
BhP_01.10.022/1 sa eva bhūyo nijavīryacoditāṃ svajīvamāyāṃ prakṛtiṃ sisṛkṣatīm<BR>
BhP_01.10.022/3 anāmarūpātmani rūpanāmanī vidhitsamāno 'nusasāra śāstrakṛt<BR>
BhP_01.10.023/1 sa vā ayaṃ yat padam atra sūrayo jitendriyā nirjitamātariśvanaḥ<BR>
BhP_01.10.023/3 paśyanti bhaktyutkalitāmalātmanā nanveṣa sattvaṃ parimārṣṭum arhati<BR>
BhP_01.10.024/1 sa vā ayaṃ sakhyanugītasatkatho vedeṣu guhyeṣu ca guhyavādibhiḥ<BR>
BhP_01.10.024/3 ya eka īśo jagadātmalīlayā sṛjatyavatyatti na tatra sajjate<BR>
BhP_01.10.025/1 yadā hyadharmeṇa tamodhiyo nṛpā jīvanti tatraiṣa hi sattvataḥ kila<BR>
BhP_01.10.025/3 dhatte bhagaṃ satyam ṛtaṃ dayāṃ yaśo bhavāya rūpāṇi dadhadyuge yuge<BR>
BhP_01.10.026/1 aho alaṃ ślāghyatamaṃ yadoḥ kulam aho alaṃ puṇyatamaṃ madhorvanam<BR>
BhP_01.10.026/3 yadeṣa puṃsām ṛṣabhaḥ śriyaḥ patiḥ svajanmanā caṅkramaṇena cāñcati<BR>
BhP_01.10.027/1 aho bata svaryaśasastiraskarī kuśasthalī puṇyayaśaskarī bhuvaḥ<BR>
BhP_01.10.027/3 paśyanti nityaṃ yadanugraheṣitaṃ smitāvalokaṃ svapatiṃ sma yatprajāḥ<BR>
BhP_01.10.028/1 nūnaṃ vratasnānahutādineśvaraḥ samarcito hyasya gṛhītapāṇibhiḥ<BR>
BhP_01.10.028/3 pibanti yāḥ sakhyadharāmṛtaṃ muhur vrajastriyaḥ sammumuhuryadāśayāḥ<BR>
BhP_01.10.029/1 yā vīryaśulkena hṛtāḥ svayaṃvare pramathya caidyapramukhān hi śuṣmiṇaḥ<BR>
BhP_01.10.029/3 pradyumnasāmbāmbasutādayo 'parā yāścāhṛtā bhaumavadhe sahasraśaḥ<BR>
BhP_01.10.030/1 etāḥ paraṃ strītvam apāstapeśalaṃ nirastaśaucaṃ bata sādhu kurvate<BR>
BhP_01.10.030/3 yāsāṃ gṛhāt puṣkaralocanaḥ patir na jātvapaityāhṛtibhirhṛdi spṛśan<BR>
BhP_01.10.031/1 evaṃvidhā gadantīnāṃ sa giraḥ purayoṣitām<BR>
BhP_01.10.031/3 nirīkṣaṇenābhinandan sasmitena yayau hariḥ<BR>
BhP_01.10.032/1 ajātaśatruḥ pṛtanāṃ gopīthāya madhudviṣaḥ<BR>
BhP_01.10.032/3 parebhyaḥ śaṅkitaḥ snehāt prāyuṅkta caturaṅgiṇīm<BR>
BhP_01.10.033/1 atha dūrāgatān śauriḥ kauravān virahāturān<BR>
BhP_01.10.033/3 sannivartya dṛḍhaṃ snigdhān prāyāt svanagarīṃ priyaiḥ<BR>
BhP_01.10.034/1 kurujāṅgalapāñcālān śūrasenān sayāmunān<BR>
BhP_01.10.034/3 brahmāvartaṃ kurukṣetraṃ matsyān sārasvatān atha<BR>
BhP_01.10.035/1 marudhanvam atikramya sauvīrābhīrayoḥ parān<BR>
BhP_01.10.035/3 ānartān bhārgavopāgāc chrāntavāho manāg vibhuḥ<BR>
BhP_01.10.036/1 tatra tatra ha tatratyairhariḥ pratyudyatārhaṇaḥ<BR>
BhP_01.10.036/3 sāyaṃ bheje diśaṃ paścādgaviṣṭho gāṃ gatastadā<BR>
BhP_01.11.001/0 sūta uvāca<BR>
BhP_01.11.001/1 ānartān sa upavrajya svṛddhāñ janapadān svakān<BR>
BhP_01.11.001/3 dadhmau daravaraṃ teṣāṃ viṣādaṃ śamayann iva<BR>
BhP_01.11.002/1 sa uccakāśe dhavalodaro daro 'pyurukramasyādharaśoṇaśoṇimā<BR>
BhP_01.11.002/3 dādhmāyamānaḥ karakañjasampuṭe yathābjakhaṇḍe kalahaṃsa utsvanaḥ<BR>
BhP_01.11.003/1 tam upaśrutya ninadaṃ jagadbhayabhayāvaham<BR>
BhP_01.11.003/3 pratyudyayuḥ prajāḥ sarvā bhartṛdarśanalālasāḥ<BR>
BhP_01.11.004/1 tatropanītabalayo raverdīpam ivādṛtāḥ<BR>
BhP_01.11.004/3 ātmārāmaṃ pūrṇakāmaṃ nijalābhena nityadā<BR>
BhP_01.11.005/1 prītyutphullamukhāḥ procurharṣagadgadayā girā<BR>
BhP_01.11.005/3 pitaraṃ sarvasuhṛdam avitāram ivārbhakāḥ<BR>
BhP_01.11.006/1 natāḥ sma te nātha sadāṅghripaṅkajaṃ viriñcavairiñcyasurendravanditam<BR>
BhP_01.11.006/3 parāyaṇaṃ kṣemam ihecchatāṃ paraṃ na yatra kālaḥ prabhavet paraḥ prabhuḥ<BR>
BhP_01.11.007/1 bhavāya nastvaṃ bhava viśvabhāvana tvam eva mātātha suhṛtpatiḥ pitā<BR>
BhP_01.11.007/3 tvaṃ sadgururnaḥ paramaṃ ca daivataṃ yasyānuvṛttyā kṛtino babhūvima<BR>
BhP_01.11.008/1 aho sanāthā bhavatā sma yadvayaṃ traiviṣṭapānām api dūradarśanam<BR>
BhP_01.11.008/3 premasmitasnigdhanirīkṣaṇānanaṃ paśyema rūpaṃ tava sarvasaubhagam<BR>
BhP_01.11.009/1 yarhyambujākṣāpasasāra bho bhavān kurūn madhūn vātha suhṛddidṛkṣayā<BR>
BhP_01.11.009/3 tatrābdakoṭipratimaḥ kṣaṇo bhaved raviṃ vinākṣṇoriva nastavācyuta<BR>
BhP_01.11.010/1 kathaṃ vayaṃ nātha ciroṣite tvayi prasannadṛṣṭyākhilatāpaśoṣaṇam<BR>
BhP_01.11.010/3 jīvema te sundarahāsaśobhitam apaśyamānā vadanaṃ manoharam<BR>
BhP_01.11.011/1 iti codīritā vācaḥ prajānāṃ bhaktavatsalaḥ<BR>
BhP_01.11.011/3 śṛṇvāno 'nugrahaṃ dṛṣṭyā vitanvan prāviśat puram<BR>
BhP_01.11.012/1 madhubhojadaśārhārhakukurāndhakavṛṣṇibhiḥ<BR>
BhP_01.11.012/3 ātmatulyabalairguptāṃ nāgairbhogavatīm iva<BR>
BhP_01.11.013/1 sarvartusarvavibhavapuṇyavṛkṣalatāśramaiḥ<BR>
BhP_01.11.013/3 udyānopavanārāmairvṛtapadmākaraśriyam<BR>
BhP_01.11.014/1 gopuradvāramārgeṣu kṛtakautukatoraṇām<BR>
BhP_01.11.014/3 citradhvajapatākāgrairantaḥ pratihatātapām<BR>
BhP_01.11.015/1 sammārjitamahāmārga rathyāpaṇakacatvarām<BR>
BhP_01.11.015/3 siktāṃ gandhajalairuptāṃ phalapuṣpākṣatāṅkuraiḥ<BR>
BhP_01.11.016/1 dvāri dvāri gṛhāṇāṃ ca dadhyakṣataphalekṣubhiḥ<BR>
BhP_01.11.016/3 alaṅkṛtāṃ pūrṇakumbhairbalibhirdhūpadīpakaiḥ<BR>
BhP_01.11.017/1 niśamya preṣṭham āyāntaṃ vasudevo mahāmanāḥ<BR>
BhP_01.11.017/3 akrūraścograsenaśca rāmaścādbhutavikramaḥ<BR>
BhP_01.11.018/1 pradyumnaścārudeṣṇaśca sāmbo jāmbavatīsutaḥ<BR>
BhP_01.11.018/3 praharṣavegocchaśitaśayanāsanabhojanāḥ<BR>
BhP_01.11.019/1 vāraṇendraṃ puraskṛtya brāhmaṇaiḥ sasumaṅgalaiḥ<BR>
BhP_01.11.019/3 śaṅkhatūryaninādena brahmaghoṣeṇa cādṛtāḥ<BR>
BhP_01.11.019/5 pratyujjagmū rathairhṛṣṭāḥ praṇayāgatasādhvasāḥ<BR>
BhP_01.11.020/1 vāramukhyāśca śataśo yānaistaddarśanotsukāḥ<BR>
BhP_01.11.020/3 lasatkuṇḍalanirbhātakapolavadanaśriyaḥ<BR>
BhP_01.11.021/1 naṭanartakagandharvāḥ sūtamāgadhavandinaḥ<BR>
BhP_01.11.021/3 gāyanti cottamaślokacaritānyadbhutāni ca<BR>
BhP_01.11.022/1 bhagavāṃstatra bandhūnāṃ paurāṇām anuvartinām<BR>
BhP_01.11.022/3 yathāvidhyupasaṅgamya sarveṣāṃ mānam ādadhe<BR>
BhP_01.11.023/1 prahvābhivādanāśleṣakarasparśasmitekṣaṇaiḥ<BR>
BhP_01.11.023/3 āśvāsya cāśvapākebhyo varaiścābhimatairvibhuḥ<BR>
BhP_01.11.024/1 svayaṃ ca gurubhirvipraiḥ sadāraiḥ sthavirairapi<BR>
BhP_01.11.024/3 āśīrbhiryujyamāno 'nyairvandibhiścāviśat puram<BR>
BhP_01.11.025/1 rājamārgaṃ gate kṛṣṇe dvārakāyāḥ kulastriyaḥ<BR>
BhP_01.11.025/3 harmyāṇyāruruhurvipra tadīkṣaṇamahotsavāḥ<BR>
BhP_01.11.026/1 nityaṃ nirīkṣamāṇānāṃ yadapi dvārakaukasām<BR>
BhP_01.11.026/3 na vitṛpyanti hi dṛśaḥ śriyo dhāmāṅgam acyutam<BR>
BhP_01.11.027/1 śriyo nivāso yasyoraḥ pānapātraṃ mukhaṃ dṛśām<BR>
BhP_01.11.027/3 bāhavo lokapālānāṃ sāraṅgāṇāṃ padāmbujam<BR>
BhP_01.11.028/1 sitātapatravyajanairupaskṛtaḥ prasūnavarṣairabhivarṣitaḥ pathi<BR>
BhP_01.11.028/3 piśaṅgavāsā vanamālayā babhau ghano yathārkoḍupacāpavaidyutaiḥ<BR>
BhP_01.11.029/1 praviṣṭastu gṛhaṃ pitroḥ pariṣvaktaḥ svamātṛbhiḥ<BR>
BhP_01.11.029/3 vavande śirasā sapta devakīpramukhā mudā<BR>
BhP_01.11.030/1 tāḥ putram aṅkam āropya snehasnutapayodharāḥ<BR>
BhP_01.11.030/3 harṣavihvalitātmānaḥ siṣicurnetrajairjalaiḥ<BR>
BhP_01.11.031/1 athāviśat svabhavanaṃ sarvakāmam anuttamam<BR>
BhP_01.11.031/3 prāsādā yatra patnīnāṃ sahasrāṇi ca ṣoḍaśa<BR>
BhP_01.11.032/1 patnyaḥ patiṃ proṣya gṛhānupāgataṃ vilokya sañjātamanomahotsavāḥ<BR>
BhP_01.11.032/3 uttasthurārāt sahasāsanāśayāt sākaṃ vratairvrīḍitalocanānanāḥ<BR>
BhP_01.11.033/1 tam ātmajairdṛṣṭibhirantarātmanā durantabhāvāḥ parirebhire patim<BR>
BhP_01.11.033/3 niruddham apyāsravadambu netrayor vilajjatīnāṃ bhṛguvarya vaiklavāt<BR>
BhP_01.11.034/1 yadyapyasau pārśvagato rahogatas tathāpi tasyāṅghriyugaṃ navaṃ navam<BR>
BhP_01.11.034/3 pade pade kā virameta tatpadāc calāpi yac chrīrna jahāti karhicit<BR>
BhP_01.11.035/1 evaṃ nṛpāṇāṃ kṣitibhārajanmanām akṣauhiṇībhiḥ parivṛttatejasām<BR>
BhP_01.11.035/3 vidhāya vairaṃ śvasano yathānalaṃ mitho vadhenoparato nirāyudhaḥ<BR>
BhP_01.11.036/1 sa eṣa naraloke 'sminn avatīrṇaḥ svamāyayā<BR>
BhP_01.11.036/3 reme strīratnakūṭastho bhagavān prākṛto yathā<BR>
BhP_01.11.037/1 uddāmabhāvapiśunāmalavalguhāsa<BR>
BhP_01.11.037/2 vrīḍāvalokanihato madano 'pi yāsām<BR>
BhP_01.11.037/3 sammuhya cāpam ajahāt pramadottamāstā<BR>
BhP_01.11.037/4 yasyendriyaṃ vimathituṃ kuhakairna śekuḥ<BR>
BhP_01.11.038/1 tam ayaṃ manyate loko hyasaṅgam api saṅginam<BR>
BhP_01.11.038/3 ātmaupamyena manujaṃ vyāpṛṇvānaṃ yato 'budhaḥ<BR>
BhP_01.11.039/1 etadīśanam īśasya prakṛtistho 'pi tadguṇaiḥ<BR>
BhP_01.11.039/3 na yujyate sadātmasthairyathā buddhistadāśrayā<BR>
BhP_01.11.040/1 taṃ menire 'balā mūḍhāḥ straiṇaṃ cānuvrataṃ rahaḥ<BR>
BhP_01.11.040/3 apramāṇavido bharturīśvaraṃ matayo yathā<BR>
BhP_01.12.001/0 śaunaka uvāca<BR>
BhP_01.12.001/1 aśvatthāmnopasṛṣṭena brahmaśīrṣṇorutejasā<BR>
BhP_01.12.001/3 uttarāyā hato garbha īśenājīvitaḥ punaḥ<BR>
BhP_01.12.002/1 tasya janma mahābuddheḥ karmāṇi ca mahātmanaḥ<BR>
BhP_01.12.002/3 nidhanaṃ ca yathaivāsīt sa pretya gatavān yathā<BR>
BhP_01.12.003/1 tadidaṃ śrotum icchāmo gadituṃ yadi manyase<BR>
BhP_01.12.003/3 brūhi naḥ śraddadhānānāṃ yasya jñānam adāc chukaḥ<BR>
BhP_01.12.004/0 sūta uvāca<BR>
BhP_01.12.004/1 apīpaladdharmarājaḥ pitṛvadrañjayan prajāḥ<BR>
BhP_01.12.004/3 niḥspṛhaḥ sarvakāmebhyaḥ kṛṣṇapādānusevayā<BR>
BhP_01.12.005/1 sampadaḥ kratavo lokā mahiṣī bhrātaro mahī<BR>
BhP_01.12.005/3 jambūdvīpādhipatyaṃ ca yaśaśca tridivaṃ gatam<BR>
BhP_01.12.006/1 kiṃ te kāmāḥ suraspārhā mukundamanaso dvijāḥ<BR>
BhP_01.12.006/3 adhijahrurmudaṃ rājñaḥ kṣudhitasya yathetare<BR>
BhP_01.12.007/1 māturgarbhagato vīraḥ sa tadā bhṛgunandana<BR>
BhP_01.12.007/3 dadarśa puruṣaṃ kañciddahyamāno 'stratejasā<BR>
BhP_01.12.008/1 aṅguṣṭhamātram amalaṃ sphuratpuraṭamaulinam<BR>
BhP_01.12.008/3 apīvyadarśanaṃ śyāmaṃ taḍidvāsasam acyutam<BR>
BhP_01.12.009/1 śrīmaddīrghacaturbāhuṃ taptakāñcanakuṇḍalam<BR>
BhP_01.12.009/3 kṣatajākṣaṃ gadāpāṇim ātmanaḥ sarvato diśam<BR>
BhP_01.12.009/5 paribhramantam ulkābhāṃ bhrāmayantaṃ gadāṃ muhuḥ<BR>
BhP_01.12.010/1 astratejaḥ svagadayā nīhāram iva gopatiḥ<BR>
BhP_01.12.010/3 vidhamantaṃ sannikarṣe paryaikṣata ka ityasau<BR>
BhP_01.12.011/1 vidhūya tadameyātmā bhagavān dharmagub vibhuḥ<BR>
BhP_01.12.011/3 miṣato daśamāsasya tatraivāntardadhe hariḥ<BR>
BhP_01.12.012/1 tataḥ sarvaguṇodarke sānukūlagrahodaye<BR>
BhP_01.12.012/3 jajñe vaṃśadharaḥ pāṇḍorbhūyaḥ pāṇḍurivaujasā<BR>
BhP_01.12.013/1 tasya prītamanā rājā viprairdhaumyakṛpādibhiḥ<BR>
BhP_01.12.013/3 jātakaṃ kārayām āsa vācayitvā ca maṅgalam<BR>
BhP_01.12.014/1 hiraṇyaṃ gāṃ mahīṃ grāmān hastyaśvān nṛpatirvarān<BR>
BhP_01.12.014/3 prādāt svannaṃ ca viprebhyaḥ prajātīrthe sa tīrthavit<BR>
BhP_01.12.015/1 tam ūcurbrāhmaṇāstuṣṭā rājānaṃ praśrayānvitam<BR>
BhP_01.12.015/3 eṣa hyasmin prajātantau purūṇāṃ pauravarṣabha<BR>
BhP_01.12.016/1 daivenāpratighātena śukle saṃsthām upeyuṣi<BR>
BhP_01.12.016/3 rāto vo 'nugrahārthāya viṣṇunā prabhaviṣṇunā<BR>
BhP_01.12.017/1 tasmān nāmnā viṣṇurāta iti loke bhaviṣyati<BR>
BhP_01.12.017/3 na sandeho mahābhāga mahābhāgavato mahān<BR>
BhP_01.12.018/0 śrīrājovāca<BR>
BhP_01.12.018/1 apyeṣa vaṃśyān rājarṣīn puṇyaślokān mahātmanaḥ<BR>
BhP_01.12.018/3 anuvartitā svidyaśasā sādhuvādena sattamāḥ<BR>
BhP_01.12.019/0 brāhmaṇā ūcuḥ<BR>
BhP_01.12.019/1 pārtha prajāvitā sākṣādikṣvākuriva mānavaḥ<BR>
BhP_01.12.019/3 brahmaṇyaḥ satyasandhaśca rāmo dāśarathiryathā<BR>
BhP_01.12.020/1 eṣa dātā śaraṇyaśca yathā hyauśīnaraḥ śibiḥ<BR>
BhP_01.12.020/3 yaśo vitanitā svānāṃ dauṣyantiriva yajvanām<BR>
BhP_01.12.021/1 dhanvinām agraṇīreṣa tulyaścārjunayordvayoḥ<BR>
BhP_01.12.021/3 hutāśa iva durdharṣaḥ samudra iva dustaraḥ<BR>
BhP_01.12.022/1 mṛgendra iva vikrānto niṣevyo himavān iva<BR>
BhP_01.12.022/3 titikṣurvasudhevāsau sahiṣṇuḥ pitarāviva<BR>
BhP_01.12.023/1 pitāmahasamaḥ sāmye prasāde giriśopamaḥ<BR>
BhP_01.12.023/3 āśrayaḥ sarvabhūtānāṃ yathā devo ramāśrayaḥ<BR>
BhP_01.12.024/1 sarvasadguṇamāhātmye eṣa kṛṣṇam anuvrataḥ<BR>
BhP_01.12.024/3 rantideva ivodāro yayātiriva dhārmikaḥ<BR>
BhP_01.12.025/1 hṛtyā balisamaḥ kṛṣṇe prahrāda iva sadgrahaḥ<BR>
BhP_01.12.025/3 āhartaiṣo 'śvamedhānāṃ vṛddhānāṃ paryupāsakaḥ<BR>
BhP_01.12.026/1 rājarṣīṇāṃ janayitā śāstā cotpathagāminām<BR>
BhP_01.12.026/3 nigrahītā kalereṣa bhuvo dharmasya kāraṇāt<BR>
BhP_01.12.027/1 takṣakādātmano mṛtyuṃ dvijaputropasarjitāt<BR>
BhP_01.12.027/3 prapatsyata upaśrutya muktasaṅgaḥ padaṃ hareḥ<BR>
BhP_01.12.028/1 jijñāsitātmayāthārthyo munervyāsasutādasau<BR>
BhP_01.12.028/3 hitvedaṃ nṛpa gaṅgāyāṃ yāsyatyaddhākutobhayam<BR>
BhP_01.12.029/1 iti rājña upādiśya viprā jātakakovidāḥ<BR>
BhP_01.12.029/3 labdhāpacitayaḥ sarve pratijagmuḥ svakān gṛhān<BR>
BhP_01.12.030/1 sa eṣa loke vikhyātaḥ parīkṣiditi yat prabhuḥ<BR>
BhP_01.12.030/3 pūrvaṃ dṛṣṭam anudhyāyan parīkṣeta nareṣviha<BR>
BhP_01.12.031/1 sa rājaputro vavṛdhe āśu śukla ivoḍupaḥ<BR>
BhP_01.12.031/3 āpūryamāṇaḥ pitṛbhiḥ kāṣṭhābhiriva so 'nvaham<BR>
BhP_01.12.032/1 yakṣyamāṇo 'śvamedhena jñātidrohajihāsayā<BR>
BhP_01.12.032/3 rājā labdhadhano dadhyau nānyatra karadaṇḍayoḥ<BR>
BhP_01.12.033/1 tadabhipretam ālakṣya bhrātaro ñcyutacoditāḥ<BR>
BhP_01.12.033/3 dhanaṃ prahīṇam ājahrurudīcyāṃ diśi bhūriśaḥ<BR>
BhP_01.12.034/1 tena sambhṛtasambhāro dharmaputro yudhiṣṭhiraḥ<BR>
BhP_01.12.034/3 vājimedhaistribhirbhīto yajñaiḥ samayajaddharim<BR>
BhP_01.12.035/1 āhūto bhagavān rājñā yājayitvā dvijairnṛpam<BR>
BhP_01.12.035/3 uvāsa katicin māsān suhṛdāṃ priyakāmyayā<BR>
BhP_01.12.036/1 tato rājñābhyanujñātaḥ kṛṣṇayā sahabandhubhiḥ<BR>
BhP_01.12.036/3 yayau dvāravatīṃ brahman sārjuno yadubhirvṛtaḥ<BR>
BhP_01.13.001/0 sūta uvāca<BR>
BhP_01.13.001/1 vidurastīrthayātrāyāṃ maitreyādātmano gatim<BR>
BhP_01.13.001/3 jñātvāgāddhāstinapuraṃ tayāvāptavivitsitaḥ<BR>
BhP_01.13.002/1 yāvataḥ kṛtavān praśnān kṣattā kauṣāravāgrataḥ<BR>
BhP_01.13.002/3 jātaikabhaktirgovinde tebhyaścopararāma ha<BR>
BhP_01.13.003/1 taṃ bandhum āgataṃ dṛṣṭvā dharmaputraḥ sahānujaḥ<BR>
BhP_01.13.003/3 dhṛtarāṣṭro yuyutsuśca sūtaḥ śāradvataḥ pṛthā<BR>
BhP_01.13.004/1 gāndhārī draupadī brahman subhadrā cottarā kṛpī<BR>
BhP_01.13.004/3 anyāśca jāmayaḥ pāṇḍorjñātayaḥ sasutāḥ striyaḥ<BR>
BhP_01.13.005/1 pratyujjagmuḥ praharṣeṇa prāṇaṃ tanva ivāgatam<BR>
BhP_01.13.005/3 abhisaṅgamya vidhivat pariṣvaṅgābhivādanaiḥ<BR>
BhP_01.13.006/1 mumucuḥ premabāṣpaughaṃ virahautkaṇṭhyakātarāḥ<BR>
BhP_01.13.006/3 rājā tam arhayāṃ cakre kṛtāsanaparigraham<BR>
BhP_01.13.007/1 taṃ bhuktavantaṃ viśrāntam āsīnaṃ sukham āsane<BR>
BhP_01.13.007/3 praśrayāvanato rājā prāha teṣāṃ ca śṛṇvatām<BR>
BhP_01.13.008/0 yudhiṣṭhira uvāca<BR>
BhP_01.13.008/1 api smaratha no yuṣmatpakṣacchāyāsamedhitān<BR>
BhP_01.13.008/3 vipadgaṇādviṣāgnyādermocitā yat samātṛkāḥ<BR>
BhP_01.13.009/1 kayā vṛttyā vartitaṃ vaścaradbhiḥ kṣitimaṇḍalam<BR>
BhP_01.13.009/3 tīrthāni kṣetramukhyāni sevitānīha bhūtale<BR>
BhP_01.13.010/1 bhavadvidhā bhāgavatāstīrthabhūtāḥ svayaṃ vibho<BR>
BhP_01.13.010/3 tīrthīkurvanti tīrthāni svāntaḥsthena gadābhṛtā<BR>
BhP_01.13.011/1 api naḥ suhṛdastāta bāndhavāḥ kṛṣṇadevatāḥ<BR>
BhP_01.13.011/3 dṛṣṭāḥ śrutā vā yadavaḥ svapuryāṃ sukham āsate<BR>
BhP_01.13.012/1 ityukto dharmarājena sarvaṃ tat samavarṇayat<BR>
BhP_01.13.012/3 yathānubhūtaṃ kramaśo vinā yadukulakṣayam<BR>
BhP_01.13.013/1 nanvapriyaṃ durviṣahaṃ nṛṇāṃ svayam upasthitam<BR>
BhP_01.13.013/3 nāvedayat sakaruṇo duḥkhitān draṣṭum akṣamaḥ<BR>
BhP_01.13.014/1 kañcit kālam athāvātsīt satkṛto devavat sukham<BR>
BhP_01.13.014/3 bhrāturjyeṣṭhasya śreyaskṛt sarveṣāṃ sukham āvahan<BR>
BhP_01.13.015/1 abibhradaryamā daṇḍaṃ yathāvadaghakāriṣu<BR>
BhP_01.13.015/3 yāvaddadhāra śūdratvaṃ śāpādvarṣaśataṃ yamaḥ<BR>
BhP_01.13.016/1 yudhiṣṭhiro labdharājyo dṛṣṭvā pautraṃ kulandharam<BR>
BhP_01.13.016/3 bhrātṛbhirlokapālābhairmumude parayā śriyā<BR>
BhP_01.13.017/1 evaṃ gṛheṣu saktānāṃ pramattānāṃ tadīhayā<BR>
BhP_01.13.017/3 atyakrāmadavijñātaḥ kālaḥ paramadustaraḥ<BR>
BhP_01.13.018/1 vidurastadabhipretya dhṛtarāṣṭram abhāṣata<BR>
BhP_01.13.018/3 rājan nirgamyatāṃ śīghraṃ paśyedaṃ bhayam āgatam<BR>
BhP_01.13.019/1 pratikriyā na yasyeha kutaścit karhicit prabho<BR>
BhP_01.13.019/3 sa eṣa bhagavān kālaḥ sarveṣāṃ naḥ samāgataḥ<BR>
BhP_01.13.020/1 yena caivābhipanno 'yaṃ prāṇaiḥ priyatamairapi<BR>
BhP_01.13.020/3 janaḥ sadyo viyujyeta kim utānyairdhanādibhiḥ<BR>
BhP_01.13.021/1 pitṛbhrātṛsuhṛtputrā hatāste vigataṃ vayam<BR>
BhP_01.13.021/3 ātmā ca jarayā grastaḥ parageham upāsase<BR>
BhP_01.13.022/1 andhaḥ puraiva vadhiro mandaprajñāśca sāmpratam<BR>
BhP_01.13.022/3 viśīrṇadanto mandāgniḥ sarāgaḥ kapham udvahan<BR>
BhP_01.13.023/1 aho mahīyasī jantorjīvitāśā yathā bhavān<BR>
BhP_01.13.023/3 bhīmāpavarjitaṃ piṇḍam ādatte gṛhapālavat<BR>
BhP_01.13.024/1 agnirnisṛṣṭo dattaśca garo dārāśca dūṣitāḥ<BR>
BhP_01.13.024/3 hṛtaṃ kṣetraṃ dhanaṃ yeṣāṃ taddattairasubhiḥ kiyat<BR>
BhP_01.13.025/1 tasyāpi tava deho 'yaṃ kṛpaṇasya jijīviṣoḥ<BR>
BhP_01.13.025/3 paraityanicchato jīrṇo jarayā vāsasī iva<BR>
BhP_01.13.026/1 gatasvārtham imaṃ dehaṃ virakto muktabandhanaḥ<BR>
BhP_01.13.026/3 avijñātagatirjahyāt sa vai dhīra udāhṛtaḥ<BR>
BhP_01.13.027/1 yaḥ svakāt parato veha jātanirveda ātmavān<BR>
BhP_01.13.027/3 hṛdi kṛtvā hariṃ gehāt pravrajet sa narottamaḥ<BR>
BhP_01.13.028/1 athodīcīṃ diśaṃ yātu svairajñātagatirbhavān<BR>
BhP_01.13.028/3 ito 'rvāk prāyaśaḥ kālaḥ puṃsāṃ guṇavikarṣaṇaḥ<BR>
BhP_01.13.029/1 evaṃ rājā vidureṇānujena prajñācakṣurbodhita ājamīḍhaḥ<BR>
BhP_01.13.029/3 chittvā sveṣu snehapāśān draḍhimno niścakrāma bhrātṛsandarśitādhvā<BR>
BhP_01.13.030/1 patiṃ prayāntaṃ subalasya putrī pativratā cānujagāma sādhvī<BR>
BhP_01.13.030/3 himālayaṃ nyastadaṇḍapraharṣaṃ manasvinām iva sat samprahāraḥ<BR>
BhP_01.13.031/1 ajātaśatruḥ kṛtamaitro hutāgnir viprān natvā tilagobhūmirukmaiḥ<BR>
BhP_01.13.031/3 gṛhaṃ praviṣṭo guruvandanāya na cāpaśyat pitarau saubalīṃ ca<BR>
BhP_01.13.032/1 tatra sañjayam āsīnaṃ papracchodvignamānasaḥ<BR>
BhP_01.13.032/3 gāvalgaṇe kva nastāto vṛddho hīnaśca netrayoḥ<BR>
BhP_01.13.033/1 ambā ca hataputrārtā pitṛvyaḥ kva gataḥ suhṛt<BR>
BhP_01.13.033/3 api mayyakṛtaprajñe hatabandhuḥ sa bhāryayā<BR>
BhP_01.13.033/5 āśaṃsamānaḥ śamalaṃ gaṅgāyāṃ duḥkhito 'patat<BR>
BhP_01.13.034/1 pitaryuparate pāṇḍau sarvān naḥ suhṛdaḥ śiśūn<BR>
BhP_01.13.034/3 arakṣatāṃ vyasanataḥ pitṛvyau kva gatāvitaḥ<BR>
BhP_01.13.035/0 sūta uvāca<BR>
BhP_01.13.035/1 kṛpayā snehavaiklavyāt sūto virahakarśitaḥ<BR>
BhP_01.13.035/3 ātmeśvaram acakṣāṇo na pratyāhātipīḍitaḥ<BR>
BhP_01.13.036/1 vimṛjyāśrūṇi pāṇibhyāṃ viṣṭabhyātmānam ātmanā<BR>
BhP_01.13.036/3 ajātaśatruṃ pratyūce prabhoḥ pādāvanusmaran<BR>
BhP_01.13.037/0 sañjaya uvāca<BR>
BhP_01.13.037/1 nāhaṃ veda vyavasitaṃ pitrorvaḥ kulanandana<BR>
BhP_01.13.037/3 gāndhāryā vā mahābāho muṣito 'smi mahātmabhiḥ<BR>
BhP_01.13.038/1 athājagāma bhagavān nāradaḥ sahatumburuḥ<BR>
BhP_01.13.038/3 pratyutthāyābhivādyāha sānujo 'bhyarcayan munim<BR>
BhP_01.13.039/0 yudhiṣṭhira uvāca<BR>
BhP_01.13.039/1 nāhaṃ veda gatiṃ pitrorbhagavan kva gatāvitaḥ<BR>
BhP_01.13.039/3 ambā vā hataputrārtā kva gatā ca tapasvinī<BR>
BhP_01.13.040/1 karṇadhāra ivāpāre bhagavān pāradarśakaḥ<BR>
BhP_01.13.040/3 athābabhāṣe bhagavān nārado munisattamaḥ<BR>
BhP_01.13.041/0 nārada uvāca<BR>
BhP_01.13.041/1 mā kañcana śuco rājan yadīśvaravaśaṃ jagat<BR>
BhP_01.13.041/3 lokāḥ sapālā yasyeme vahanti balim īśituḥ<BR>
BhP_01.13.041/5 sa saṃyunakti bhūtāni sa eva viyunakti ca<BR>
BhP_01.13.042/1 yathā gāvo nasi protāstantyāṃ baddhāśca dāmabhiḥ<BR>
BhP_01.13.042/3 vāktantyāṃ nāmabhirbaddhā vahanti balim īśituḥ<BR>
BhP_01.13.043/1 yathā krīḍopaskarāṇāṃ saṃyogavigamāviha<BR>
BhP_01.13.043/3 icchayā krīḍituḥ syātāṃ tathaiveśecchayā nṛṇām<BR>
BhP_01.13.044/1 yan manyase dhruvaṃ lokam adhruvaṃ vā na cobhayam<BR>
BhP_01.13.044/3 sarvathā na hi śocyāste snehādanyatra mohajāt<BR>
BhP_01.13.045/1 tasmāj jahyaṅga vaiklavyam ajñānakṛtam ātmanaḥ<BR>
BhP_01.13.045/3 kathaṃ tvanāthāḥ kṛpaṇā varteraṃste ca māṃ vinā<BR>
BhP_01.13.046/1 kālakarmaguṇādhīno deho 'yaṃ pāñcabhautikaḥ<BR>
BhP_01.13.046/3 katham anyāṃstu gopāyet sarpagrasto yathā param<BR>
BhP_01.13.047/1 ahastāni sahastānām apadāni catuṣpadām<BR>
BhP_01.13.047/3 phalgūni tatra mahatāṃ jīvo jīvasya jīvanam<BR>
BhP_01.13.048/1 tadidaṃ bhagavān rājann eka ātmātmanāṃ svadṛk<BR>
BhP_01.13.048/3 antaro 'nantaro bhāti paśya taṃ māyayorudhā<BR>
BhP_01.13.049/1 so 'yam adya mahārāja bhagavān bhūtabhāvanaḥ<BR>
BhP_01.13.049/3 kālarūpo 'vatīrṇo 'syām abhāvāya suradviṣām<BR>
BhP_01.13.050/1 niṣpāditaṃ devakṛtyam avaśeṣaṃ pratīkṣate<BR>
BhP_01.13.050/3 tāvadyūyam avekṣadhvaṃ bhavedyāvadiheśvaraḥ<BR>
BhP_01.13.051/1 dhṛtarāṣṭraḥ saha bhrātrā gāndhāryā ca svabhāryayā<BR>
BhP_01.13.051/3 dakṣiṇena himavata ṛṣīṇām āśramaṃ gataḥ<BR>
BhP_01.13.052/1 srotobhiḥ saptabhiryā vai svardhunī saptadhā vyadhāt<BR>
BhP_01.13.052/3 saptānāṃ prītaye nānā saptasrotaḥ pracakṣate<BR>
BhP_01.13.053/1 snātvānusavanaṃ tasmin hutvā cāgnīn yathāvidhi<BR>
BhP_01.13.053/3 abbhakṣa upaśāntātmā sa āste vigataiṣaṇaḥ<BR>
BhP_01.13.054/1 jitāsano jitaśvāsaḥ pratyāhṛtaṣaḍindriyaḥ<BR>
BhP_01.13.054/3 haribhāvanayā dhvastarajaḥsattvatamomalaḥ<BR>
BhP_01.13.055/1 vijñānātmani saṃyojya kṣetrajñe pravilāpya tam<BR>
BhP_01.13.055/3 brahmaṇyātmānam ādhāre ghaṭāmbaram ivāmbare<BR>
BhP_01.13.056/1 dhvastamāyāguṇodarko niruddhakaraṇāśayaḥ<BR>
BhP_01.13.056/3 nivartitākhilāhāra āste sthāṇurivācalaḥ<BR>
BhP_01.13.056/5 tasyāntarāyo maivābhūḥ sannyastākhilakarmaṇaḥ<BR>
BhP_01.13.057/1 sa vā adyatanādrājan parataḥ pañcame 'hani<BR>
BhP_01.13.057/3 kalevaraṃ hāsyati svaṃ tac ca bhasmībhaviṣyati<BR>
BhP_01.13.058/1 dahyamāne 'gnibhirdehe patyuḥ patnī sahoṭaje<BR>
BhP_01.13.058/3 bahiḥ sthitā patiṃ sādhvī tam agnim anu vekṣyati<BR>
BhP_01.13.059/1 vidurastu tadāścaryaṃ niśāmya kurunandana<BR>
BhP_01.13.059/3 harṣaśokayutastasmādgantā tīrthaniṣevakaḥ<BR>
BhP_01.13.060/1 ityuktvāthāruhat svargaṃ nāradaḥ sahatumburuḥ<BR>
BhP_01.13.060/3 yudhiṣṭhiro vacastasya hṛdi kṛtvājahāc chucaḥ<BR>
BhP_01.14.001/0 sūta uvāca<BR>
BhP_01.14.001/1 samprasthite dvārakāyāṃjiṣṇau bandhudidṛkṣayā<BR>
BhP_01.14.001/3 jñātuṃ ca puṇyaślokasya kṛṣṇasya ca viceṣṭitam<BR>
BhP_01.14.002/1 vyatītāḥ katicin māsāstadā nāyāt tato 'rjunaḥ<BR>
BhP_01.14.002/3 dadarśa ghorarūpāṇi nimittāni kurūdvahaḥ<BR>
BhP_01.14.003/1 kālasya ca gatiṃ raudrāṃ viparyastartudharmiṇaḥ<BR>
BhP_01.14.003/3 pāpīyasīṃ nṛṇāṃ vārtāṃ krodhalobhānṛtātmanām<BR>
BhP_01.14.004/1 jihmaprāyaṃ vyavahṛtaṃ śāṭhyamiśraṃ ca sauhṛdam<BR>
BhP_01.14.004/3 pitṛmātṛsuhṛdbhrātṛdampatīnāṃ ca kalkanam<BR>
BhP_01.14.005/1 nimittānyatyariṣṭāni kāle tvanugate nṛṇām<BR>
BhP_01.14.005/3 lobhādyadharmaprakṛtiṃ dṛṣṭvovācānujaṃ nṛpaḥ<BR>
BhP_01.14.006/0 yudhiṣṭhira uvāca<BR>
BhP_01.14.006/1 sampreṣito dvārakāyāṃ jiṣṇurbandhudidṛkṣayāj<BR>
BhP_01.14.006/3 ñātuṃ ca puṇyaślokasya kṛṣṇasya ca viceṣṭitam<BR>
BhP_01.14.007/1 gatāḥ saptādhunā māsā bhīmasena tavānujaḥ<BR>
BhP_01.14.007/3 nāyāti kasya vā hetornāhaṃ vededam añjasā<BR>
BhP_01.14.008/1 api devarṣiṇādiṣṭaḥ sa kālo 'yam upasthitaḥ<BR>
BhP_01.14.008/3 yadātmano 'ṅgam ākrīḍaṃ bhagavān utsisṛkṣati<BR>
BhP_01.14.009/1 yasmān naḥ sampado rājyaṃ dārāḥ prāṇāḥ kulaṃ prajāḥ<BR>
BhP_01.14.009/3 āsan sapatnavijayo lokāśca yadanugrahāt<BR>
BhP_01.14.010/1 paśyotpātān naravyāghra divyān bhaumān sadaihikān<BR>
BhP_01.14.010/3 dāruṇān śaṃsato 'dūrādbhayaṃ no buddhimohanam<BR>
BhP_01.14.011/1 ūrvakṣibāhavo mahyaṃ sphurantyaṅga punaḥ punaḥ<BR>
BhP_01.14.011/3 vepathuścāpi hṛdaye ārāddāsyanti vipriyam<BR>
BhP_01.14.012/1 śivaiṣodyantam ādityam abhirautyanalānanā<BR>
BhP_01.14.012/3 mām aṅga sārameyo 'yam abhirebhatyabhīruvat<BR>
BhP_01.14.013/1 śastāḥ kurvanti māṃ savyaṃ dakṣiṇaṃ paśavo 'pare<BR>
BhP_01.14.013/3 vāhāṃśca puruṣavyāghra lakṣaye rudato mama<BR>
BhP_01.14.014/1 mṛtyudūtaḥ kapoto 'yam ulūkaḥ kampayan manaḥ<BR>
BhP_01.14.014/3 pratyulūkaśca kuhvānairviśvaṃ vai śūnyam icchataḥ<BR>
BhP_01.14.015/1 dhūmrā diśaḥ paridhayaḥ kampate bhūḥ sahādribhiḥ<BR>
BhP_01.14.015/3 nirghātaśca mahāṃstāta sākaṃ ca stanayitnubhiḥ<BR>
BhP_01.14.016/1 vāyurvāti kharasparśo rajasā visṛjaṃstamaḥ<BR>
BhP_01.14.016/3 asṛg varṣanti jaladā bībhatsam iva sarvataḥ<BR>
BhP_01.14.017/1 sūryaṃ hataprabhaṃ paśya grahamardaṃ mitho divi<BR>
BhP_01.14.017/3 sasaṅkulairbhūtagaṇairjvalite iva rodasī<BR>
BhP_01.14.018/1 nadyo nadāśca kṣubhitāḥ sarāṃsi ca manāṃsi ca<BR>
BhP_01.14.018/3 na jvalatyagnirājyena kālo 'yaṃ kiṃ vidhāsyati<BR>
BhP_01.14.019/1 na pibanti stanaṃ vatsā na duhyanti ca mātaraḥ<BR>
BhP_01.14.019/3 rudantyaśrumukhā gāvo na hṛṣyantyṛṣabhā vraje<BR>
BhP_01.14.020/1 daivatāni rudantīva svidyanti hyuccalanti ca<BR>
BhP_01.14.020/3 ime janapadā grāmāḥ purodyānākarāśramāḥ<BR>
BhP_01.14.020/5 bhraṣṭaśriyo nirānandāḥ kim aghaṃ darśayanti naḥ<BR>
BhP_01.14.021/1 manya etairmahotpātairnūnaṃ bhagavataḥ padaiḥ<BR>
BhP_01.14.021/3 ananyapuruṣaśrībhirhīnā bhūrhatasaubhagā<BR>
BhP_01.14.022/1 iti cintayatastasya dṛṣṭāriṣṭena cetasā<BR>
BhP_01.14.022/3 rājñaḥ pratyāgamadbrahman yadupuryāḥ kapidhvajaḥ<BR>
BhP_01.14.023/1 taṃ pādayornipatitam ayathāpūrvam āturam<BR>
BhP_01.14.023/3 adhovadanam abbindūn sṛjantaṃ nayanābjayoḥ<BR>
BhP_01.14.024/1 vilokyodvignahṛdayo vicchāyam anujaṃ nṛpaḥ<BR>
BhP_01.14.024/3 pṛcchati sma suhṛn madhye saṃsmaran nāraderitam<BR>
BhP_01.14.025/0 yudhiṣṭhira uvāca<BR>
BhP_01.14.025/1 kaccidānartapuryāṃ naḥ svajanāḥ sukham āsate<BR>
BhP_01.14.025/3 madhubhojadaśārhārha sātvatāndhakavṛṣṇayaḥ<BR>
BhP_01.14.026/1 śūro mātāmahaḥ kaccit svastyāste vātha māriṣaḥ<BR>
BhP_01.14.026/3 mātulaḥ sānujaḥ kaccit kuśalyānakadundubhiḥ<BR>
BhP_01.14.027/1 sapta svasārastatpatnyo mātulānyaḥ sahātmajāḥ<BR>
BhP_01.14.027/3 āsate sasnuṣāḥ kṣemaṃdevakīpramukhāḥ svayam<BR>
BhP_01.14.028/1 kaccidrājāhuko jīvatyasatputro 'sya cānujaḥ<BR>
BhP_01.14.028/3 hṛdīkaḥ sasuto 'krūro jayantagadasāraṇāḥ<BR>
BhP_01.14.029/1 āsate kuśalaṃ kaccidye ca śatrujidādayaḥ<BR>
BhP_01.14.029/3 kaccidāste sukhaṃ rāmo bhagavān sātvatāṃ prabhuḥ<BR>
BhP_01.14.030/1 pradyumnaḥ sarvavṛṣṇīnāṃ sukham āste mahārathaḥ<BR>
BhP_01.14.030/3 gambhīrarayo 'niruddho vardhate bhagavān uta<BR>
BhP_01.14.031/1 suṣeṇaścārudeṣṇaśca sāmbo jāmbavatīsutaḥ<BR>
BhP_01.14.031/3 anye ca kārṣṇipravarāḥ saputrā ṛṣabhādayaḥ<BR>
BhP_01.14.032/1 tathaivānucarāḥ śaureḥ śrutadevoddhavādayaḥ<BR>
BhP_01.14.032/3 sunandanandaśīrṣaṇyā ye cānye sātvatarṣabhāḥ<BR>
BhP_01.14.033/1 api svastyāsate sarve rāmakṛṣṇabhujāśrayāḥ<BR>
BhP_01.14.033/3 api smaranti kuśalam asmākaṃ baddhasauhṛdāḥ<BR>
BhP_01.14.034/1 bhagavān api govindo brahmaṇyo bhaktavatsalaḥ<BR>
BhP_01.14.034/3 kaccit pure sudharmāyāṃ sukham āste suhṛdvṛtaḥ<BR>
BhP_01.14.035/1 maṅgalāya ca lokānāṃ kṣemāya ca bhavāya ca<BR>
BhP_01.14.035/3 āste yadukulāmbhodhāvādyo 'nantasakhaḥ pumān<BR>
BhP_01.14.036/1 yadbāhudaṇḍaguptāyāṃ svapuryāṃ yadavo 'rcitāḥ<BR>
BhP_01.14.036/3 krīḍanti paramānandaṃ mahāpauruṣikā iva<BR>
BhP_01.14.037/1 yatpādaśuśrūṣaṇamukhyakarmaṇā satyādayo dvyaṣṭasahasrayoṣitaḥ<BR>
BhP_01.14.037/3 nirjitya saṅkhye tridaśāṃstadāśiṣo haranti vajrāyudhavallabhocitāḥ<BR>
BhP_01.14.038/1 yadbāhudaṇḍābhyudayānujīvino yadupravīrā hyakutobhayā muhuḥ<BR>
BhP_01.14.038/3 adhikramantyaṅghribhirāhṛtāṃ balāt sabhāṃ sudharmāṃ surasattamocitām<BR>
BhP_01.14.039/1 kaccit te 'nāmayaṃ tāta bhraṣṭatejā vibhāsi me<BR>
BhP_01.14.039/3 alabdhamāno 'vajñātaḥ kiṃ vā tāta ciroṣitaḥ<BR>
BhP_01.14.040/1 kaccin nābhihato 'bhāvaiḥ śabdādibhiramaṅgalaiḥ<BR>
BhP_01.14.040/3 na dattam uktam arthibhya āśayā yat pratiśrutam<BR>
BhP_01.14.041/1 kaccit tvaṃ brāhmaṇaṃ bālaṃ gāṃ vṛddhaṃ rogiṇaṃ striyam<BR>
BhP_01.14.041/3 śaraṇopasṛtaṃ sattvaṃ nātyākṣīḥ śaraṇapradaḥ<BR>
BhP_01.14.042/1 kaccit tvaṃ nāgamo 'gamyāṃ gamyāṃ vāsatkṛtāṃ striyam<BR>
BhP_01.14.042/3 parājito vātha bhavān nottamairnāsamaiḥ pathi<BR>
BhP_01.14.043/1 api svit paryabhuṅkthāstvaṃ sambhojyān vṛddhabālakān<BR>
BhP_01.14.043/3 jugupsitaṃ karma kiñcit kṛtavān na yadakṣamam<BR>
BhP_01.14.044/1 kaccit preṣṭhatamenātha hṛdayenātmabandhunā<BR>
BhP_01.14.044/3 śūnyo 'smi rahito nityaṃ manyase te 'nyathā na ruk<BR>
BhP_01.15.001/0 sūta uvāca<BR>
BhP_01.15.001/1 evaṃ kṛṣṇasakhaḥ kṛṣṇo bhrātrā rājñā vikalpitaḥ<BR>
BhP_01.15.001/3 nānāśaṅkāspadaṃ rūpaṃ kṛṣṇaviśleṣakarśitaḥ<BR>
BhP_01.15.002/1 śokena śuṣyadvadana hṛtsarojo hataprabhaḥ<BR>
BhP_01.15.002/3 vibhuṃ tam evānusmaran nāśaknot pratibhāṣitum<BR>
BhP_01.15.003/1 kṛcchreṇa saṃstabhya śucaḥ pāṇināmṛjya netrayoḥ<BR>
BhP_01.15.003/3 parokṣeṇa samunnaddha praṇayautkaṇṭhyakātaraḥ<BR>
BhP_01.15.004/1 sakhyaṃ maitrīṃ sauhṛdaṃ ca sārathyādiṣu saṃsmaran<BR>
BhP_01.15.004/3 nṛpam agrajam ityāha bāṣpagadgadayā girā<BR>
BhP_01.15.005/0 arjuna uvāca<BR>
BhP_01.15.005/1 vañcito 'haṃ mahārāja hariṇā bandhurūpiṇā<BR>
BhP_01.15.005/3 yena me 'pahṛtaṃ tejo devavismāpanaṃ mahat<BR>
BhP_01.15.006/1 yasya kṣaṇaviyogena loko hyapriyadarśanaḥ<BR>
BhP_01.15.006/3 ukthena rahito hyeṣa mṛtakaḥ procyate yathā<BR>
BhP_01.15.007/1 yatsaṃśrayāddrupadageham upāgatānāṃ rājñāṃ svayaṃvaramukhe smaradurmadānām<BR>
BhP_01.15.007/3 tejo hṛtaṃ khalu mayābhihataśca matsyaḥ sajjīkṛtena dhanuṣādhigatā ca kṛṣṇā<BR>
BhP_01.15.008/1 yatsannidhāvaham u khāṇḍavam agnaye 'dām indraṃ ca sāmaragaṇaṃ tarasā vijitya<BR>
BhP_01.15.008/3 labdhā sabhā mayakṛtādbhutaśilpamāyā digbhyo 'haran nṛpatayo balim adhvare te<BR>
BhP_01.15.009/1 yattejasā nṛpaśiro'ṅghrim ahan makhārtham āryo 'nujastava gajāyutasattvavīryaḥ<BR>
BhP_01.15.009/3 tenāhṛtāḥ pramathanāthamakhāya bhūpā yanmocitāstadanayan balim adhvare te<BR>
BhP_01.15.010/1 patnyāstavādhimakhakḷptamahābhiṣeka ślāghiṣṭhacārukabaraṃ kitavaiḥ sabhāyām<BR>
BhP_01.15.010/3 spṛṣṭaṃ vikīrya padayoḥ patitāśrumukhyā yastatstriyo 'kṛtahateśavimuktakeśāḥ<BR>
BhP_01.15.011/1 yo no jugopa vana etya durantakṛcchrād durvāsaso 'riracitādayutāgrabhug yaḥ<BR>
BhP_01.15.011/3 śākānnaśiṣṭam upayujya yatastrilokīṃ tṛptām amaṃsta salile vinimagnasaṅghaḥ<BR>
BhP_01.15.012/1 yattejasātha bhagavān yudhi śūlapāṇir vismāpitaḥ sagirijo 'stram adān nijaṃ me<BR>
BhP_01.15.012/3 anye 'pi cāham amunaiva kalevareṇa prāpto mahendrabhavane mahadāsanārdham<BR>
BhP_01.15.013/1 tatraiva me viharato bhujadaṇḍayugmaṃ gāṇḍīvalakṣaṇam arātivadhāya devāḥ<BR>
BhP_01.15.013/3 sendrāḥ śritā yadanubhāvitam ājamīḍha tenāham adya muṣitaḥ puruṣeṇa bhūmnā<BR>
BhP_01.15.014/1 yadbāndhavaḥ kurubalābdhim anantapāram eko rathena tatare 'ham atīryasattvam<BR>
BhP_01.15.014/3 pratyāhṛtaṃ bahu dhanaṃ ca mayā pareṣāṃ tejāspadaṃ maṇimayaṃ ca hṛtaṃ śirobhyaḥ<BR>
BhP_01.15.015/1 yo bhīṣmakarṇaguruśalyacamūṣvadabhra rājanyavaryarathamaṇḍalamaṇḍitāsu<BR>
BhP_01.15.015/3 agrecaro mama vibho rathayūthapānām āyurmanāṃsi ca dṛśā saha oja ārcchat<BR>
BhP_01.15.016/1 yaddoḥṣu mā praṇihitaṃ gurubhīṣmakarṇa naptṛtrigartaśalyasaindhavabāhlikādyaiḥ<BR>
BhP_01.15.016/3 astrāṇyamoghamahimāni nirūpitāni nopaspṛśurnṛharidāsam ivāsurāṇi<BR>
BhP_01.15.017/1 sautye vṛtaḥ kumatinātmada īśvaro me yatpādapadmam abhavāya bhajanti bhavyāḥ<BR>
BhP_01.15.017/3 māṃ śrāntavāham arayo rathino bhuviṣṭhaṃ na prāharan yadanubhāvanirastacittāḥ<BR>
BhP_01.15.018/1 narmāṇyudārarucirasmitaśobhitāni he pārtha he 'rjuna sakhe kurunandaneti<BR>
BhP_01.15.018/3 sañjalpitāni naradeva hṛdispṛśāni smarturluṭhanti hṛdayaṃ mama mādhavasya<BR>
BhP_01.15.019/1 śayyāsanāṭanavikatthanabhojanādiṣv aikyādvayasya ṛtavān iti vipralabdhaḥ<BR>
BhP_01.15.019/3 sakhyuḥ sakheva pitṛvat tanayasya sarvaṃ sehe mahān mahitayā kumateraghaṃ me<BR>
BhP_01.15.020/1 so 'haṃ nṛpendra rahitaḥ puruṣottamena sakhyā priyeṇa suhṛdā hṛdayena śūnyaḥ<BR>
BhP_01.15.020/3 adhvanyurukramaparigraham aṅga rakṣan gopairasadbhirabaleva vinirjito 'smi<BR>
BhP_01.15.021/1 tadvai dhanusta iṣavaḥ sa ratho hayāste so 'haṃ rathī nṛpatayo yata ānamanti<BR>
BhP_01.15.021/3 sarvaṃ kṣaṇena tadabhūdasadīśariktaṃ bhasman hutaṃ kuhakarāddham ivoptam ūṣyām<BR>
BhP_01.15.022/1 rājaṃstvayānupṛṣṭānāṃ suhṛdāṃ naḥ suhṛtpure<BR>
BhP_01.15.022/3 vipraśāpavimūḍhānāṃ nighnatāṃ muṣṭibhirmithaḥ<BR>
BhP_01.15.023/1 vāruṇīṃ madirāṃ pītvā madonmathitacetasām<BR>
BhP_01.15.023/3 ajānatām ivānyonyaṃ catuḥpañcāvaśeṣitāḥ<BR>
BhP_01.15.024/1 prāyeṇaitadbhagavata īśvarasya viceṣṭitam<BR>
BhP_01.15.024/3 mitho nighnanti bhūtāni bhāvayanti ca yan mithaḥ<BR>
BhP_01.15.025/1 jalaukasāṃ jale yadvan mahānto 'dantyaṇīyasaḥ<BR>
BhP_01.15.025/3 durbalān balino rājan mahānto balino mithaḥ<BR>
BhP_01.15.026/1 evaṃ baliṣṭhairyadubhirmahadbhiritarān vibhuḥ<BR>
BhP_01.15.026/3 yadūn yadubhiranyonyaṃ bhūbhārān sañjahāra ha<BR>
BhP_01.15.027/1 deśakālārthayuktāni hṛttāpopaśamāni ca<BR>
BhP_01.15.027/3 haranti smarataścittaṃ govindābhihitāni me<BR>
BhP_01.15.028/0 sūta uvāca<BR>
BhP_01.15.028/1 evaṃ cintayato jiṣṇoḥ kṛṣṇapādasaroruham<BR>
BhP_01.15.028/3 sauhārdenātigāḍhena śāntāsīdvimalā matiḥ<BR>
BhP_01.15.029/1 vāsudevāṅghryanudhyāna paribṛṃhitaraṃhasā<BR>
BhP_01.15.029/3 bhaktyā nirmathitāśeṣa kaṣāyadhiṣaṇo 'rjunaḥ<BR>
BhP_01.15.030/1 gītaṃ bhagavatā jñānaṃ yat tat saṅgrāmamūrdhani<BR>
BhP_01.15.030/3 kālakarmatamoruddhaṃ punaradhyagamat prabhuḥ<BR>
BhP_01.15.031/1 viśoko brahmasampattyā sañchinnadvaitasaṃśayaḥ<BR>
BhP_01.15.031/3 līnaprakṛtinairguṇyādaliṅgatvādasambhavaḥ<BR>
BhP_01.15.032/1 niśamya bhagavanmārgaṃ saṃsthāṃ yadukulasya ca<BR>
BhP_01.15.032/3 svaḥpathāya matiṃ cakre nibhṛtātmā yudhiṣṭhiraḥ<BR>
BhP_01.15.033/1 pṛthāpyanuśrutya dhanañjayoditaṃ nāśaṃ yadūnāṃ bhagavadgatiṃ ca tām<BR>
BhP_01.15.033/3 ekāntabhaktyā bhagavatyadhokṣaje niveśitātmopararāma saṃsṛteḥ<BR>
BhP_01.15.034/1 yayāharadbhuvo bhāraṃ tāṃ tanuṃ vijahāvajaḥ<BR>
BhP_01.15.034/3 kaṇṭakaṃ kaṇṭakeneva dvayaṃ cāpīśituḥ samam<BR>
BhP_01.15.035/1 yathā matsyādirūpāṇi dhatte jahyādyathā naṭaḥ<BR>
BhP_01.15.035/3 bhūbhāraḥ kṣapito yenajahau tac ca kalevaram<BR>
BhP_01.15.036/1 yadā mukundo bhagavān imāṃ mahīṃ jahau svatanvā śravaṇīyasatkathaḥ<BR>
BhP_01.15.036/3 tadāharevāpratibuddhacetasām abhadrahetuḥ kaliranvavartata<BR>
BhP_01.15.037/1 yudhiṣṭhirastat parisarpaṇaṃ budhaḥ pure ca rāṣṭre ca gṛhe tathātmani<BR>
BhP_01.15.037/3 vibhāvya lobhānṛtajihmahiṃsanādyadharmacakraṃ gamanāya paryadhāt<BR>
BhP_01.15.038/1 svarāṭ pautraṃ vinayinam ātmanaḥ susamaṃ guṇaiḥ<BR>
BhP_01.15.038/3 toyanīvyāḥ patiṃ bhūmerabhyaṣiñcadgajāhvaye<BR>
BhP_01.15.039/1 mathurāyāṃ tathā vajraṃ śūrasenapatiṃ tataḥ<BR>
BhP_01.15.039/3 prājāpatyāṃ nirūpyeṣṭim agnīn apibadīśvaraḥ<BR>
BhP_01.15.040/1 visṛjya tatra tat sarvaṃ dukūlavalayādikam<BR>
BhP_01.15.040/3 nirmamo nirahaṅkāraḥ sañchinnāśeṣabandhanaḥ<BR>
BhP_01.15.041/1 vācaṃ juhāva manasi tat prāṇa itare ca tam<BR>
BhP_01.15.041/3 mṛtyāvapānaṃ sotsargaṃ taṃ pañcatve hyajohavīt<BR>
BhP_01.15.042/1 tritve hutvā ca pañcatvaṃ tac caikatve ñjuhon muniḥ<BR>
BhP_01.15.042/3 sarvam ātmanyajuhavīdbrahmaṇyātmānam avyaye<BR>
BhP_01.15.043/1 cīravāsā nirāhāro baddhavāṅ muktamūrdhajaḥ<BR>
BhP_01.15.043/3 darśayann ātmano rūpaṃ jaḍonmattapiśācavat<BR>
BhP_01.15.044/1 anavekṣamāṇo niragādaśṛṇvan badhiro yathā<BR>
BhP_01.15.044/3 udīcīṃ praviveśāśāṃ gatapūrvāṃ mahātmabhiḥ<BR>
BhP_01.15.044/5 hṛdi brahma paraṃ dhyāyan nāvarteta yato gataḥ<BR>
BhP_01.15.045/1 sarve tam anunirjagmurbhrātaraḥ kṛtaniścayāḥ<BR>
BhP_01.15.045/3 kalinādharmamitreṇa dṛṣṭvā spṛṣṭāḥ prajā bhuvi<BR>
BhP_01.15.046/1 te sādhukṛtasarvārthā jñātvātyantikam ātmanaḥ<BR>
BhP_01.15.046/3 manasā dhārayām āsurvaikuṇṭhacaraṇāmbujam<BR>
BhP_01.15.047/1 taddhyānodriktayā bhaktyā viśuddhadhiṣaṇāḥ pare<BR>
BhP_01.15.047/3 tasmin nārāyaṇapade ekāntamatayo gatim<BR>
BhP_01.15.048/1 avāpurduravāpāṃ te asadbhirviṣayātmabhiḥ<BR>
BhP_01.15.048/3 vidhūtakalmaṣā sthānaṃ virajenātmanaiva hi<BR>
BhP_01.15.049/1 viduro 'pi parityajya prabhāse deham ātmanaḥ<BR>
BhP_01.15.049/3 kṛṣṇāveśena taccittaḥ pitṛbhiḥ svakṣayaṃ yayau<BR>
BhP_01.15.050/1 draupadī ca tadājñāya patīnām anapekṣatām<BR>
BhP_01.15.050/3 vāsudeve bhagavati hyekāntamatirāpa tam<BR>
BhP_01.15.051/1 yaḥ śraddhayaitadbhagavatpriyāṇāṃ pāṇḍoḥ sutānām iti samprayāṇam<BR>
BhP_01.15.051/3 śṛṇotyalaṃ svastyayanaṃ pavitraṃ labdhvā harau bhaktim upaiti siddhim<BR>
BhP_01.16.001/0 sūta uvāca<BR>
BhP_01.16.001/1 tataḥ parīkṣiddvijavaryaśikṣayā mahīṃ mahābhāgavataḥ śaśāsa ha<BR>
BhP_01.16.001/3 yathā hi sūtyām abhijātakovidāḥ samādiśan vipra mahadguṇastathā<BR>
BhP_01.16.002/1 sa uttarasya tanayām upayema irāvatīm<BR>
BhP_01.16.002/3 janamejayādīṃścaturastasyām utpādayat sutān<BR>
BhP_01.16.003/1 ājahārāśvamedhāṃstrīn gaṅgāyāṃ bhūridakṣiṇān<BR>
BhP_01.16.003/3 śāradvataṃ guruṃ kṛtvā devā yatrākṣigocarāḥ<BR>
BhP_01.16.004/1 nijagrāhaujasā vīraḥ kaliṃ digvijaye kvacit<BR>
BhP_01.16.004/3 nṛpaliṅgadharaṃ śūdraṃ ghnantaṃ gomithunaṃ padā<BR>
BhP_01.16.005/0 śaunaka uvāca<BR>
BhP_01.16.005/1 kasya hetornijagrāha kaliṃ digvijaye nṛpaḥ<BR>
BhP_01.16.005/3 nṛdevacihnadhṛk śūdra ko 'sau gāṃ yaḥ padāhanat<BR>
BhP_01.16.005/5 tat kathyatāṃ mahābhāga yadi kṛṣṇakathāśrayam<BR>
BhP_01.16.006/1 athavāsya padāmbhoja makarandalihāṃ satām<BR>
BhP_01.16.006/3 kim anyairasadālāpairāyuṣo yadasadvyayaḥ<BR>
BhP_01.16.007/1 kṣudrāyuṣāṃ nṛṇām aṅga martyānām ṛtam icchatām<BR>
BhP_01.16.007/3 ihopahūto bhagavān mṛtyuḥ śāmitrakarmaṇi<BR>
BhP_01.16.008/1 na kaścin mriyate tāvadyāvadāsta ihāntakaḥ<BR>
BhP_01.16.008/3 etadarthaṃ hi bhagavān āhūtaḥ paramarṣibhiḥ<BR>
BhP_01.16.008/5 aho nṛloke pīyeta harilīlāmṛtaṃ vacaḥ<BR>
BhP_01.16.009/1 mandasya mandaprajñasya vayo mandāyuṣaśca vai<BR>
BhP_01.16.009/3 nidrayā hriyate naktaṃ divā ca vyarthakarmabhiḥ<BR>
BhP_01.16.010/0 sūta uvāca<BR>
BhP_01.16.010/1 yadā parīkṣit kurujāṅgale 'vasat kaliṃ praviṣṭaṃ nijacakravartite<BR>
BhP_01.16.010/3 niśamya vārtām anatipriyāṃ tataḥ śarāsanaṃ saṃyugaśauṇḍirādade<BR>
BhP_01.16.011/1 svalaṅkṛtaṃ śyāmaturaṅgayojitaṃ rathaṃ mṛgendradhvajam āśritaḥ purāt<BR>
BhP_01.16.011/3 vṛto rathāśvadvipapattiyuktayā svasenayā digvijayāya nirgataḥ<BR>
BhP_01.16.012/1 bhadrāśvaṃ ketumālaṃ ca bhārataṃ cottarān kurūn<BR>
BhP_01.16.012/3 kimpuruṣādīni varṣāṇi vijitya jagṛhe balim<BR>
BhP_01.16.013/1 nagarāṃśca vanāṃścaiva nadīśca vimalodakāḥ<BR>
BhP_01.16.013/3 puruṣān devakalpāṃśca nārīśca priyadarśanāḥ<BR>
BhP_01.16.014/1 adṛṣṭapūrvān subhagān sa dadarśa dhanañjayaḥ<BR>
BhP_01.16.014/3 sadanāni ca śubhrāṇi nārīścāpsarasāṃ nibhāḥ<BR>
BhP_01.16.015/1 tatra tatropaśṛṇvānaḥ svapūrveṣāṃ mahātmanām<BR>
BhP_01.16.015/3 pragīyamāṇaṃ ca yaśaḥ kṛṣṇamāhātmyasūcakam<BR>
BhP_01.16.016/1 ātmānaṃ ca paritrātam aśvatthāmno 'stratejasaḥ<BR>
BhP_01.16.016/3 snehaṃ ca vṛṣṇipārthānāṃ teṣāṃ bhaktiṃ ca keśave<BR>
BhP_01.16.017/1 tebhyaḥ paramasantuṣṭaḥ prītyujjṛmbhitalocanaḥ<BR>
BhP_01.16.017/3 mahādhanāni vāsāṃsi dadau hārān mahāmanāḥ<BR>
BhP_01.16.018/1 sārathyapāraṣadasevanasakhyadautya<BR>
BhP_01.16.018/2 vīrāsanānugamanastavanapraṇāmān<BR>
BhP_01.16.018/3 snigdheṣu pāṇḍuṣu jagatpraṇatiṃ ca viṣṇor<BR>
BhP_01.16.018/4 bhaktiṃ karoti nṛpatiścaraṇāravinde<BR>
BhP_01.16.019/1 tasyaivaṃ vartamānasya pūrveṣāṃ vṛttim anvaham<BR>
BhP_01.16.019/3 nātidūre kilāścaryaṃ yadāsīt tan nibodha me<BR>
BhP_01.16.020/1 dharmaḥ padaikena caran vicchāyām upalabhya gām<BR>
BhP_01.16.020/3 pṛcchati smāśruvadanāṃ vivatsām iva mātaram<BR>
BhP_01.16.021/0 dharma uvāca<BR>
BhP_01.16.021/1 kaccidbhadre 'nāmayam ātmanaste vicchāyāsi mlāyateṣan mukhena<BR>
BhP_01.16.021/3 ālakṣaye bhavatīm antarādhiṃ dūre bandhuṃ śocasi kañcanāmba<BR>
BhP_01.16.022/1 pādairnyūnaṃ śocasi maikapādam ātmānaṃ vā vṛṣalairbhokṣyamāṇam<BR>
BhP_01.16.022/3 āho surādīn hṛtayajñabhāgān prajā uta svin maghavatyavarṣati<BR>
BhP_01.16.023/1 arakṣyamāṇāḥ striya urvi bālān śocasyatho puruṣādairivārtān<BR>
BhP_01.16.023/3 vācaṃ devīṃ brahmakule kukarmaṇyabrahmaṇye rājakule kulāgryān<BR>
BhP_01.16.024/1 kiṃ kṣatrabandhūn kalinopasṛṣṭān rāṣṭrāṇi vā tairavaropitāni<BR>
BhP_01.16.024/3 itastato vāśanapānavāsaḥ snānavyavāyonmukhajīvalokam<BR>
BhP_01.16.025/1 yadvāmba te bhūribharāvatāra kṛtāvatārasya harerdharitri<BR>
BhP_01.16.025/3 antarhitasya smaratī visṛṣṭā karmāṇi nirvāṇavilambitāni<BR>
BhP_01.16.026/1 idaṃ mamācakṣva tavādhimūlaṃ vasundhare yena vikarśitāsi<BR>
BhP_01.16.026/3 kālena vā te balināṃ balīyasā surārcitaṃ kiṃ hṛtam amba saubhagam<BR>
BhP_01.16.027/0 dharaṇyuvāca<BR>
BhP_01.16.027/1 bhavān hi veda tat sarvaṃ yan māṃ dharmānupṛcchasi<BR>
BhP_01.16.027/3 caturbhirvartase yena pādairlokasukhāvahaiḥ<BR>
BhP_01.16.028/1 satyaṃ śaucaṃ dayā kṣāntistyāgaḥ santoṣa ārjavam<BR>
BhP_01.16.028/3 śamo damastapaḥ sāmyaṃ titikṣoparatiḥ śrutam<BR>
BhP_01.16.029/1 jñānaṃ viraktiraiśvaryaṃ śauryaṃ tejo balaṃ smṛtiḥ<BR>
BhP_01.16.029/3 svātantryaṃ kauśalaṃ kāntirdhairyaṃ mārdavam eva ca<BR>
BhP_01.16.030/1 prāgalbhyaṃ praśrayaḥ śīlaṃ saha ojo balaṃ bhagaḥ<BR>
BhP_01.16.030/3 gāmbhīryaṃ sthairyam āstikyaṃ kīrtirmāno 'nahaṅkṛtiḥ<BR>
BhP_01.16.031/1 ete cānye ca bhagavan nityā yatra mahāguṇāḥ<BR>
BhP_01.16.031/3 prārthyā mahattvam icchadbhirna viyanti sma karhicit<BR>
BhP_01.16.032/1 tenāhaṃ guṇapātreṇa śrīnivāsena sāmpratam<BR>
BhP_01.16.032/3 śocāmi rahitaṃ lokaṃ pāpmanā kalinekṣitam<BR>
BhP_01.16.033/1 ātmānaṃ cānuśocāmi bhavantaṃ cāmarottamam<BR>
BhP_01.16.033/3 devān pitṝn ṛṣīn sādhūn sarvān varṇāṃstathāśramān<BR>
BhP_01.16.034/1 brahmādayo bahutithaṃ yadapāṅgamokṣa<BR>
BhP_01.16.034/2 kāmāstapaḥ samacaran bhagavatprapannāḥ<BR>
BhP_01.16.034/3 sā śrīḥ svavāsam aravindavanaṃ vihāya<BR>
BhP_01.16.034/4 yatpādasaubhagam alaṃ bhajate 'nuraktā<BR>
BhP_01.16.035/1 tasyāham abjakuliśāṅkuśaketuketaiḥ<BR>
BhP_01.16.035/2 śrīmatpadairbhagavataḥ samalaṅkṛtāṅgī<BR>
BhP_01.16.035/3 trīn atyaroca upalabhya tato vibhūtiṃ<BR>
BhP_01.16.035/4 lokān sa māṃ vyasṛjadutsmayatīṃ tadante<BR>
BhP_01.16.036/1 yo vai mamātibharam āsuravaṃśarājñām<BR>
BhP_01.16.036/2 akṣauhiṇīśatam apānudadātmatantraḥ<BR>
BhP_01.16.036/3 tvāṃ duḥstham ūnapadam ātmani pauruṣeṇa<BR>
BhP_01.16.036/4 sampādayan yaduṣu ramyam abibhradaṅgam<BR>
BhP_01.16.037/1 kā vā saheta virahaṃ puruṣottamasya<BR>
BhP_01.16.037/2 premāvalokarucirasmitavalgujalpaiḥ<BR>
BhP_01.16.037/3 sthairyaṃ samānam aharan madhumāninīnāṃ<BR>
BhP_01.16.037/4 romotsavo mama yadaṅghriviṭaṅkitāyāḥ<BR>
BhP_01.16.038/1 tayorevaṃ kathayatoḥ pṛthivīdharmayostadā<BR>
BhP_01.16.038/3 parīkṣin nāma rājarṣiḥ prāptaḥ prācīṃ sarasvatīm<BR>
BhP_01.17.001/0 sūta uvāca<BR>
BhP_01.17.001/1 tatra gomithunaṃ rājā hanyamānam anāthavat<BR>
BhP_01.17.001/3 daṇḍahastaṃ ca vṛṣalaṃ dadṛśe nṛpalāñchanam<BR>
BhP_01.17.002/1 vṛṣaṃ mṛṇāladhavalaṃ mehantam iva bibhyatam<BR>
BhP_01.17.002/3 vepamānaṃ padaikena sīdantaṃ śūdratāḍitam<BR>
BhP_01.17.003/1 gāṃ ca dharmadughāṃ dīnāṃ bhṛśaṃ śūdrapadāhatām<BR>
BhP_01.17.003/3 vivatsām āśruvadanāṃ kṣāmāṃ yavasam icchatīm<BR>
BhP_01.17.004/1 papraccha ratham ārūḍhaḥ kārtasvaraparicchadam<BR>
BhP_01.17.004/3 meghagambhīrayā vācā samāropitakārmukaḥ<BR>
BhP_01.17.005/1 kastvaṃ maccharaṇe loke balāddhaṃsyabalān balī<BR>
BhP_01.17.005/3 naradevo 'si veṣeṇa naṭavat karmaṇādvijaḥ<BR>
BhP_01.17.006/1 yastvaṃ kṛṣṇe gate dūraṃ sahagāṇḍīvadhanvanā<BR>
BhP_01.17.006/3 śocyo 'syaśocyān rahasi praharan vadham arhasi<BR>
BhP_01.17.007/1 tvaṃ vā mṛṇāladhavalaḥ pādairnyūnaḥ padā caran<BR>
BhP_01.17.007/3 vṛṣarūpeṇa kiṃ kaściddevo naḥ parikhedayan<BR>
BhP_01.17.008/1 na jātu kauravendrāṇāṃ dordaṇḍaparirambhite<BR>
BhP_01.17.008/3 bhūtale 'nupatantyasmin vinā te prāṇināṃ śucaḥ<BR>
BhP_01.17.009/1 mā saurabheyātra śuco vyetu te vṛṣalādbhayam<BR>
BhP_01.17.009/3 mā rodīramba bhadraṃ te khalānāṃ mayi śāstari<BR>
BhP_01.17.010/1 yasya rāṣṭre prajāḥ sarvāstrasyante sādhvyasādhubhiḥ<BR>
BhP_01.17.010/3 tasya mattasya naśyanti kīrtirāyurbhago gatiḥ<BR>
BhP_01.17.011/1 eṣa rājñāṃ paro dharmo hyārtānām ārtinigrahaḥ<BR>
BhP_01.17.011/3 ata enaṃ vadhiṣyāmi bhūtadruham asattamam<BR>
BhP_01.17.012/1 ko 'vṛścat tava pādāṃstrīn saurabheya catuṣpada<BR>
BhP_01.17.012/3 mā bhūvaṃstvādṛśā rāṣṭre rājñāṃ kṛṣṇānuvartinām<BR>
BhP_01.17.013/1 ākhyāhi vṛṣa bhadraṃ vaḥ sādhūnām akṛtāgasām<BR>
BhP_01.17.013/3 ātmavairūpyakartāraṃ pārthānāṃ kīrtidūṣaṇam<BR>
BhP_01.17.014/1 jane 'nāgasyaghaṃ yuñjan sarvato 'sya ca madbhayam<BR>
BhP_01.17.014/3 sādhūnāṃ bhadram eva syādasādhudamane kṛte<BR>
BhP_01.17.015/1 anāgaḥsviha bhūteṣu ya āgaskṛn niraṅkuśaḥ<BR>
BhP_01.17.015/3 āhartāsmi bhujaṃ sākṣādamartyasyāpi sāṅgadam<BR>
BhP_01.17.016/1 rājño hi paramo dharmaḥ svadharmasthānupālanam<BR>
BhP_01.17.016/3 śāsato 'nyān yathāśāstram anāpadyutpathān iha<BR>
BhP_01.17.017/0 dharma uvāca<BR>
BhP_01.17.017/1 etadvaḥ pāṇḍaveyānāṃ yuktam ārtābhayaṃ vacaḥ<BR>
BhP_01.17.017/3 yeṣāṃ guṇagaṇaiḥ kṛṣṇo dautyādau bhagavān kṛtaḥ<BR>
BhP_01.17.018/1 na vayaṃ kleśabījāni yataḥ syuḥ puruṣarṣabha<BR>
BhP_01.17.018/3 puruṣaṃ taṃ vijānīmo vākyabhedavimohitāḥ<BR>
BhP_01.17.019/1 kecidvikalpavasanā āhurātmānam ātmanaḥ<BR>
BhP_01.17.019/3 daivam anye 'pare karma svabhāvam apare prabhum<BR>
BhP_01.17.020/1 apratarkyādanirdeśyāditi keṣvapi niścayaḥ<BR>
BhP_01.17.020/3 atrānurūpaṃ rājarṣe vimṛśa svamanīṣayā<BR>
BhP_01.17.021/0 sūta uvāca<BR>
BhP_01.17.021/1 evaṃ dharme pravadati sa samrāḍdvijasattamāḥ<BR>
BhP_01.17.021/3 samāhitena manasā vikhedaḥ paryacaṣṭa tam<BR>
BhP_01.17.022/0 rājovāca<BR>
BhP_01.17.022/1 dharmaṃ bravīṣi dharmajña dharmo 'si vṛṣarūpadhṛk<BR>
BhP_01.17.022/3 yadadharmakṛtaḥ sthānaṃ sūcakasyāpi tadbhavet<BR>
BhP_01.17.023/1 athavā devamāyāyā nūnaṃ gatiragocarā<BR>
BhP_01.17.023/3 cetaso vacasaścāpi bhūtānām iti niścayaḥ<BR>
BhP_01.17.024/1 tapaḥ śaucaṃ dayā satyam iti pādāḥ kṛte kṛtāḥ<BR>
BhP_01.17.024/3 adharmāṃśaistrayo bhagnāḥ smayasaṅgamadaistava<BR>
BhP_01.17.025/1 idānīṃ dharma pādaste satyaṃ nirvartayedyataḥ<BR>
BhP_01.17.025/3 taṃ jighṛkṣatyadharmo 'yam anṛtenaidhitaḥ kaliḥ<BR>
BhP_01.17.026/1 iyaṃ ca bhūmirbhagavatā nyāsitorubharā satī<BR>
BhP_01.17.026/3 śrīmadbhistatpadanyāsaiḥ sarvataḥ kṛtakautukā<BR>
BhP_01.17.027/1 śocatyaśrukalā sādhvī durbhagevojjhitā satī<BR>
BhP_01.17.027/3 abrahmaṇyā nṛpavyājāḥ śūdrā bhokṣyanti mām iti<BR>
BhP_01.17.028/1 iti dharmaṃ mahīṃ caiva sāntvayitvā mahārathaḥ<BR>
BhP_01.17.028/3 niśātam ādade khaḍgaṃ kalaye 'dharmahetave<BR>
BhP_01.17.029/1 taṃ jighāṃsum abhipretya vihāya nṛpalāñchanam<BR>
BhP_01.17.029/3 tatpādamūlaṃ śirasā samagādbhayavihvalaḥ<BR>
BhP_01.17.030/1 patitaṃ pādayorvīraḥ kṛpayā dīnavatsalaḥ<BR>
BhP_01.17.030/3 śaraṇyo nāvadhīc chlokya āha cedaṃ hasann iva<BR>
BhP_01.17.031/0 rājovāca<BR>
BhP_01.17.031/1 na te guḍākeśayaśodharāṇāṃ baddhāñjalervai bhayam asti kiñcit<BR>
BhP_01.17.031/3 na vartitavyaṃ bhavatā kathañcana kṣetre madīye tvam adharmabandhuḥ<BR>
BhP_01.17.032/1 tvāṃ vartamānaṃ naradevadeheṣvanupravṛtto 'yam adharmapūgaḥ<BR>
BhP_01.17.032/3 lobho 'nṛtaṃ cauryam anāryam aṃho jyeṣṭhā ca māyā kalahaśca dambhaḥ<BR>
BhP_01.17.033/1 na vartitavyaṃ tadadharmabandho dharmeṇa satyena ca vartitavye<BR>
BhP_01.17.033/3 brahmāvarte yatra yajanti yajñairyajñeśvaraṃ yajñavitānavijñāḥ<BR>
BhP_01.17.034/1 yasmin harirbhagavān ijyamāna ijyātmamūrtiryajatāṃ śaṃ tanoti<BR>
BhP_01.17.034/3 kāmān amoghān sthirajaṅgamānām antarbahirvāyurivaiṣa ātmā<BR>
BhP_01.17.035/0 sūta uvāca<BR>
BhP_01.17.035/1 parīkṣitaivam ādiṣṭaḥ sa kalirjātavepathuḥ<BR>
BhP_01.17.035/3 tam udyatāsim āhedaṃ daṇḍapāṇim ivodyatam<BR>
BhP_01.17.036/0 kaliruvāca<BR>
BhP_01.17.036/1 yatra kva vātha vatsyāmi sārvabhauma tavājñayā<BR>
BhP_01.17.036/3 lakṣaye tatra tatrāpi tvām ātteṣuśarāsanam<BR>
BhP_01.17.037/1 tan me dharmabhṛtāṃ śreṣṭha sthānaṃ nirdeṣṭum arhasi<BR>
BhP_01.17.037/3 yatraiva niyato vatsya ātiṣṭhaṃste 'nuśāsanam<BR>
BhP_01.17.038/0 sūta uvāca<BR>
BhP_01.17.038/1 abhyarthitastadā tasmai sthānāni kalaye dadau<BR>
BhP_01.17.038/3 dyūtaṃ pānaṃ striyaḥ sūnā yatrādharmaścaturvidhaḥ<BR>
BhP_01.17.039/1 punaśca yācamānāya jātarūpam adāt prabhuḥ<BR>
BhP_01.17.039/3 tato 'nṛtaṃ madaṃ kāmaṃ rajo vairaṃ ca pañcamam<BR>
BhP_01.17.040/1 amūni pañca sthānāni hyadharmaprabhavaḥ kaliḥ<BR>
BhP_01.17.040/3 auttareyeṇa dattāni nyavasat tannideśakṛt<BR>
BhP_01.17.041/1 athaitāni na seveta bubhūṣuḥ puruṣaḥ kvacit<BR>
BhP_01.17.041/3 viśeṣato dharmaśīlo rājā lokapatirguruḥ<BR>
BhP_01.17.042/1 vṛṣasya naṣṭāṃstrīn pādān tapaḥ śaucaṃ dayām iti<BR>
BhP_01.17.042/3 pratisandadha āśvāsya mahīṃ ca samavardhayat<BR>
BhP_01.17.043/1 sa eṣa etarhyadhyāsta āsanaṃ pārthivocitam<BR>
BhP_01.17.043/3 pitāmahenopanyastaṃ rājñāraṇyaṃ vivikṣatā<BR>
BhP_01.17.044/1 āste 'dhunā sa rājarṣiḥ kauravendraśriyollasan<BR>
BhP_01.17.044/3 gajāhvaye mahābhāgaścakravartī bṛhacchravāḥ<BR>
BhP_01.17.045/1 itthambhūtānubhāvo 'yam abhimanyusuto nṛpaḥ<BR>
BhP_01.17.045/3 yasya pālayataḥ kṣauṇīṃ yūyaṃ satrāya dīkṣitāḥ<BR>
BhP_01.18.001/0 sūta uvāca<BR>
BhP_01.18.001/1 yo vai drauṇyastravipluṣṭo na māturudare mṛtaḥ<BR>
BhP_01.18.001/3 anugrahādbhagavataḥ kṛṣṇasyādbhutakarmaṇaḥ<BR>
BhP_01.18.002/1 brahmakopotthitādyastu takṣakāt prāṇaviplavāt<BR>
BhP_01.18.002/3 na sammumohorubhayādbhagavatyarpitāśayaḥ<BR>
BhP_01.18.003/1 utsṛjya sarvataḥ saṅgaṃ vijñātājitasaṃsthitiḥ<BR>
BhP_01.18.003/3 vaiyāsakerjahau śiṣyo gaṅgāyāṃ svaṃ kalevaram<BR>
BhP_01.18.004/1 nottamaślokavārtānāṃ juṣatāṃ tatkathāmṛtam<BR>
BhP_01.18.004/3 syāt sambhramo 'ntakāle 'pi smaratāṃ tatpadāmbujam<BR>
BhP_01.18.005/1 tāvat kalirna prabhavet praviṣṭo 'pīha sarvataḥ<BR>
BhP_01.18.005/3 yāvadīśo mahān urvyām ābhimanyava ekarāṭ<BR>
BhP_01.18.006/1 yasminn ahani yarhyeva bhagavān utsasarja gām<BR>
BhP_01.18.006/3 tadaivehānuvṛtto 'sāvadharmaprabhavaḥ kaliḥ<BR>
BhP_01.18.007/1 nānudveṣṭi kaliṃ samrāṭ sāraṅga iva sārabhuk<BR>
BhP_01.18.007/3 kuśalānyāśu siddhyanti netarāṇi kṛtāni yat<BR>
BhP_01.18.008/1 kiṃ nu bāleṣu śūreṇa kalinā dhīrabhīruṇā<BR>
BhP_01.18.008/3 apramattaḥ pramatteṣu yo vṛko nṛṣu vartate<BR>
BhP_01.18.009/1 upavarṇitam etadvaḥ puṇyaṃ pārīkṣitaṃ mayā<BR>
BhP_01.18.009/3 vāsudevakathopetam ākhyānaṃ yadapṛcchata<BR>
BhP_01.18.010/1 yā yāḥ kathā bhagavataḥ kathanīyorukarmaṇaḥ<BR>
BhP_01.18.010/3 guṇakarmāśrayāḥ pumbhiḥ saṃsevyāstā bubhūṣubhiḥ<BR>
BhP_01.18.011/0 ṛṣaya ūcuḥ<BR>
BhP_01.18.011/1 sūta jīva samāḥ saumya śāśvatīrviśadaṃ yaśaḥ<BR>
BhP_01.18.011/3 yastvaṃ śaṃsasi kṛṣṇasya martyānām amṛtaṃ hi naḥ<BR>
BhP_01.18.012/1 karmaṇyasminn anāśvāse dhūmadhūmrātmanāṃ bhavān<BR>
BhP_01.18.012/3 āpāyayati govinda pādapadmāsavaṃ madhu<BR>
BhP_01.18.013/1 tulayāma lavenāpi na svargaṃ nāpunarbhavam<BR>
BhP_01.18.013/3 bhagavatsaṅgisaṅgasya martyānāṃ kim utāśiṣaḥ<BR>
BhP_01.18.014/1 ko nāma tṛpyedrasavit kathāyāṃ mahattamaikāntaparāyaṇasya<BR>
BhP_01.18.014/3 nāntaṃ guṇānām aguṇasya jagmur yogeśvarā ye bhavapādmamukhyāḥ<BR>
BhP_01.18.015/1 tan no bhavān vai bhagavatpradhāno mahattamaikāntaparāyaṇasya<BR>
BhP_01.18.015/3 harerudāraṃ caritaṃ viśuddhaṃ śuśrūṣatāṃ no vitanotu vidvan<BR>
BhP_01.18.016/1 sa vai mahābhāgavataḥ parīkṣid yenāpavargākhyam adabhrabuddhiḥ<BR>
BhP_01.18.016/3 jñānena vaiyāsakiśabditena bheje khagendradhvajapādamūlam<BR>
BhP_01.18.017/1 tan naḥ paraṃ puṇyam asaṃvṛtārtham ākhyānam atyadbhutayoganiṣṭham<BR>
BhP_01.18.017/3 ākhyāhyanantācaritopapannaṃ pārīkṣitaṃ bhāgavatābhirāmam<BR>
BhP_01.18.018/0 sūta uvāca<BR>
BhP_01.18.018/1 aho vayaṃ janmabhṛto 'dya hāsma vṛddhānuvṛttyāpi vilomajātāḥ<BR>
BhP_01.18.018/3 dauṣkulyam ādhiṃ vidhunoti śīghraṃ mahattamānām abhidhānayogaḥ<BR>
BhP_01.18.019/1 kutaḥ punargṛṇato nāma tasya mahattamaikāntaparāyaṇasya<BR>
BhP_01.18.019/3 yo 'nantaśaktirbhagavān ananto mahadguṇatvādyam anantam āhuḥ<BR>
BhP_01.18.020/1 etāvatālaṃ nanu sūcitena guṇairasāmyānatiśāyanasya<BR>
BhP_01.18.020/3 hitvetarān prārthayato vibhūtir yasyāṅghrireṇuṃ juṣate 'nabhīpsoḥ<BR>
BhP_01.18.021/1 athāpi yatpādanakhāvasṛṣṭaṃ jagadviriñcopahṛtārhaṇāmbhaḥ<BR>
BhP_01.18.021/3 seśaṃ punātyanyatamo mukundāt ko nāma loke bhagavatpadārthaḥ<BR>
BhP_01.18.022/1 yatrānuraktāḥ sahasaiva dhīrā vyapohya dehādiṣu saṅgam ūḍham<BR>
BhP_01.18.022/3 vrajanti tat pāramahaṃsyam antyaṃ yasminn ahiṃsopaśamaḥ svadharmaḥ<BR>
BhP_01.18.023/1 ahaṃ hi pṛṣṭo 'ryamaṇo bhavadbhir ācakṣa ātmāvagamo 'tra yāvān<BR>
BhP_01.18.023/3 nabhaḥ patantyātmasamaṃ patattriṇas tathā samaṃ viṣṇugatiṃ vipaścitaḥ<BR>
BhP_01.18.024/1 ekadā dhanurudyamya vicaran mṛgayāṃ vane<BR>
BhP_01.18.024/3 mṛgān anugataḥ śrāntaḥ kṣudhitastṛṣito bhṛśam<BR>
BhP_01.18.025/1 jalāśayam acakṣāṇaḥ praviveśa tam āśramam<BR>
BhP_01.18.025/3 dadarśa munim āsīnaṃ śāntaṃ mīlitalocanam<BR>
BhP_01.18.026/1 pratiruddhendriyaprāṇa manobuddhim upāratam<BR>
BhP_01.18.026/3 sthānatrayāt paraṃ prāptaṃ brahmabhūtam avikriyam<BR>
BhP_01.18.027/1 viprakīrṇajaṭācchannaṃ rauraveṇājinena ca<BR>
BhP_01.18.027/3 viśuṣyattālurudakaṃ tathābhūtam ayācata<BR>
BhP_01.18.028/1 alabdhatṛṇabhūmyādirasamprāptārghyasūnṛtaḥ<BR>
BhP_01.18.028/3 avajñātam ivātmānaṃ manyamānaścukopa ha<BR>
BhP_01.18.029/1 abhūtapūrvaḥ sahasā kṣuttṛḍbhyām arditātmanaḥ<BR>
BhP_01.18.029/3 brāhmaṇaṃ pratyabhūdbrahman matsaro manyureva ca<BR>
BhP_01.18.030/1 sa tu brahmaṛṣeraṃse gatāsum uragaṃ ruṣā<BR>
BhP_01.18.030/3 vinirgacchan dhanuṣkoṭyā nidhāya puram āgataḥ<BR>
BhP_01.18.031/1 eṣa kiṃ nibhṛtāśeṣa karaṇo mīlitekṣaṇaḥ<BR>
BhP_01.18.031/3 mṛṣāsamādhirāhosvit kiṃ nu syāt kṣatrabandhubhiḥ<BR>
BhP_01.18.032/1 tasya putro 'titejasvī viharan bālako 'rbhakaiḥ<BR>
BhP_01.18.032/3 rājñāghaṃ prāpitaṃ tātaṃ śrutvā tatredam abravīt<BR>
BhP_01.18.033/1 aho adharmaḥ pālānāṃ pīvnāṃ balibhujām iva<BR>
BhP_01.18.033/3 svāminyaghaṃ yaddāsānāṃ dvārapānāṃ śunām iva<BR>
BhP_01.18.034/1 brāhmaṇaiḥ kṣatrabandhurhi gṛhapālo nirūpitaḥ<BR>
BhP_01.18.034/3 sa kathaṃ tadgṛhe dvāḥsthaḥ sabhāṇḍaṃ bhoktum arhati<BR>
BhP_01.18.035/1 kṛṣṇe gate bhagavati śāstaryutpathagāminām<BR>
BhP_01.18.035/3 tadbhinnasetūn adyāhaṃ śāsmi paśyata me balam<BR>
BhP_01.18.036/1 ityuktvā roṣatāmrākṣo vayasyān ṛṣibālakaḥ<BR>
BhP_01.18.036/3 kauśikyāpa upaspṛśya vāgvajraṃ visasarja ha<BR>
BhP_01.18.037/1 iti laṅghitamaryādaṃ takṣakaḥ saptame 'hani<BR>
BhP_01.18.037/3 daṅkṣyati sma kulāṅgāraṃ codito me tatadruham<BR>
BhP_01.18.038/1 tato 'bhyetyāśramaṃ bālo gale sarpakalevaram<BR>
BhP_01.18.038/3 pitaraṃ vīkṣya duḥkhārto muktakaṇṭho ruroda ha<BR>
BhP_01.18.039/1 sa vā āṅgiraso brahman śrutvā sutavilāpanam<BR>
BhP_01.18.039/3 unmīlya śanakairnetre dṛṣṭvā cāṃse mṛtoragam<BR>
BhP_01.18.040/1 visṛjya taṃ ca papraccha vatsa kasmāddhi rodiṣi<BR>
BhP_01.18.040/3 kena vā te 'pakṛtam ityuktaḥ sa nyavedayat<BR>
BhP_01.18.041/1 niśamya śaptam atadarhaṃ narendraṃ sa brāhmaṇo nātmajam abhyanandat<BR>
BhP_01.18.041/3 aho batāṃho mahadadya te kṛtam alpīyasi droha ururdamo dhṛtaḥ<BR>
BhP_01.18.042/1 na vai nṛbhirnaradevaṃ parākhyaṃ sammātum arhasyavipakvabuddhe<BR>
BhP_01.18.042/3 yattejasā durviṣaheṇa guptā vindanti bhadrāṇyakutobhayāḥ prajāḥ<BR>
BhP_01.18.043/1 alakṣyamāṇe naradevanāmni rathāṅgapāṇāvayam aṅga lokaḥ<BR>
BhP_01.18.043/3 tadā hi caurapracuro vinaṅkṣyatyarakṣyamāṇo 'vivarūthavat kṣaṇāt<BR>
BhP_01.18.044/1 tadadya naḥ pāpam upaityananvayaṃ yan naṣṭanāthasya vasorvilumpakāt<BR>
BhP_01.18.044/3 parasparaṃ ghnanti śapanti vṛñjate paśūn striyo 'rthān purudasyavo janāḥ<BR>
BhP_01.18.045/1 tadāryadharmaḥ pravilīyate nṛṇāṃ varṇāśramācārayutastrayīmayaḥ<BR>
BhP_01.18.045/3 tato 'rthakāmābhiniveśitātmanāṃ śunāṃ kapīnām iva varṇasaṅkaraḥ<BR>
BhP_01.18.046/1 dharmapālo narapatiḥ sa tu samrāḍbṛhacchravāḥ<BR>
BhP_01.18.046/3 sākṣān mahābhāgavato rājarṣirhayamedhayāṭ<BR>
BhP_01.18.046/5 kṣuttṛṭśramayuto dīno naivāsmac chāpam arhati<BR>
BhP_01.18.047/1 apāpeṣu svabhṛtyeṣu bālenāpakvabuddhinā<BR>
BhP_01.18.047/3 pāpaṃ kṛtaṃ tadbhagavān sarvātmā kṣantum arhati<BR>
BhP_01.18.048/1 tiraskṛtā vipralabdhāḥ śaptāḥ kṣiptā hatā api<BR>
BhP_01.18.048/3 nāsya tat pratikurvanti tadbhaktāḥ prabhavo 'pi hi<BR>
BhP_01.18.049/1 iti putrakṛtāghena so 'nutapto mahāmuniḥ<BR>
BhP_01.18.049/3 svayaṃ viprakṛto rājñā naivāghaṃ tadacintayat<BR>
BhP_01.18.050/1 prāyaśaḥ sādhavo loke parairdvandveṣu yojitāḥ<BR>
BhP_01.18.050/3 na vyathanti na hṛṣyanti yata ātmāguṇāśrayaḥ<BR>
BhP_01.19.001/0 sūta uvāca<BR>
BhP_01.19.001/1 mahīpatistvatha tatkarma garhyaṃ vicintayann ātmakṛtaṃ sudurmanāḥ<BR>
BhP_01.19.001/3 aho mayā nīcam anāryavat kṛtaṃ nirāgasi brahmaṇi gūḍhatejasi<BR>
BhP_01.19.002/1 dhruvaṃ tato me kṛtadevahelanād duratyayaṃ vyasanaṃ nātidīrghāt<BR>
BhP_01.19.002/3 tadastu kāmaṃ hyaghaniṣkṛtāya me yathā na kuryāṃ punarevam addhā<BR>
BhP_01.19.003/1 adyaiva rājyaṃ balam ṛddhakośaṃ prakopitabrahmakulānalo me<BR>
BhP_01.19.003/3 dahatvabhadrasya punarna me 'bhūt pāpīyasī dhīrdvijadevagobhyaḥ<BR>
BhP_01.19.004/1 sa cintayann ittham athāśṛṇodyathā muneḥ sutokto nirṛtistakṣakākhyaḥ<BR>
BhP_01.19.004/3 sa sādhu mene na cireṇa takṣakā nalaṃ prasaktasya viraktikāraṇam<BR>
BhP_01.19.005/1 atho vihāyemam amuṃ ca lokaṃ vimarśitau heyatayā purastāt<BR>
BhP_01.19.005/3 kṛṣṇāṅghrisevām adhimanyamāna upāviśat prāyam amartyanadyām<BR>
BhP_01.19.006/1 yā vai lasacchrītulasīvimiśra kṛṣṇāṅghrireṇvabhyadhikāmbunetrī<BR>
BhP_01.19.006/3 punāti lokān ubhayatra seśān kastāṃ na seveta mariṣyamāṇaḥ<BR>
BhP_01.19.007/1 iti vyavacchidya sa pāṇḍaveyaḥ prāyopaveśaṃ prati viṣṇupadyām<BR>
BhP_01.19.007/3 dadhau mukundāṅghrim ananyabhāvo munivrato muktasamastasaṅgaḥ<BR>
BhP_01.19.008/1 tatropajagmurbhuvanaṃ punānā mahānubhāvā munayaḥ saśiṣyāḥ<BR>
BhP_01.19.008/3 prāyeṇa tīrthābhigamāpadeśaiḥ svayaṃ hi tīrthāni punanti santaḥ<BR>
BhP_01.19.009/1 atrirvasiṣṭhaścyavanaḥ śaradvān ariṣṭanemirbhṛguraṅgirāśca<BR>
BhP_01.19.009/3 parāśaro gādhisuto 'tha rāma utathya indrapramadedhmavāhau<BR>
BhP_01.19.010/1 medhātithirdevala ārṣṭiṣeṇo bhāradvājo gautamaḥ pippalādaḥ<BR>
BhP_01.19.010/3 maitreya aurvaḥ kavaṣaḥ kumbhayonir dvaipāyano bhagavān nāradaśca<BR>
BhP_01.19.011/1 anye ca devarṣibrahmarṣivaryā rājarṣivaryā aruṇādayaśca<BR>
BhP_01.19.011/3 nānārṣeyapravarān sametān abhyarcya rājā śirasā vavande<BR>
BhP_01.19.012/1 sukhopaviṣṭeṣvatha teṣu bhūyaḥ kṛtapraṇāmaḥ svacikīrṣitaṃ yat<BR>
BhP_01.19.012/3 vijñāpayām āsa viviktacetā upasthito 'gre 'bhigṛhītapāṇiḥ<BR>
BhP_01.19.013/0 rājovāca<BR>
BhP_01.19.013/1 aho vayaṃ dhanyatamā nṛpāṇāṃ mahattamānugrahaṇīyaśīlāḥ<BR>
BhP_01.19.013/3 rājñāṃ kulaṃ brāhmaṇapādaśaucād dūrādvisṛṣṭaṃ bata garhyakarma<BR>
BhP_01.19.014/1 tasyaiva me 'ghasya parāvareśo vyāsaktacittasya gṛheṣvabhīkṣṇam<BR>
BhP_01.19.014/3 nirvedamūlo dvijaśāparūpo yatra prasakto bhayam āśu dhatte<BR>
BhP_01.19.015/1 taṃ mopayātaṃ pratiyantu viprā gaṅgā ca devī dhṛtacittam īśe<BR>
BhP_01.19.015/3 dvijopasṛṣṭaḥ kuhakastakṣako vā daśatvalaṃ gāyata viṣṇugāthāḥ<BR>
BhP_01.19.016/1 punaśca bhūyādbhagavatyanante ratiḥ prasaṅgaśca tadāśrayeṣu<BR>
BhP_01.19.016/3 mahatsu yāṃ yām upayāmi sṛṣṭiṃ maitryastu sarvatra namo dvijebhyaḥ<BR>
BhP_01.19.017/1 iti sma rājādhyavasāyayuktaḥ prācīnamūleṣu kuśeṣu dhīraḥ<BR>
BhP_01.19.017/3 udaṅmukho dakṣiṇakūla āste samudrapatnyāḥ svasutanyastabhāraḥ<BR>
BhP_01.19.018/1 evaṃ ca tasmin naradevadeve prāyopaviṣṭe divi devasaṅghāḥ<BR>
BhP_01.19.018/3 praśasya bhūmau vyakiran prasūnair mudā muhurdundubhayaśca neduḥ<BR>
BhP_01.19.019/1 maharṣayo vai samupāgatā ye praśasya sādhvityanumodamānāḥ<BR>
BhP_01.19.019/3 ūcuḥ prajānugrahaśīlasārā yaduttamaślokaguṇābhirūpam<BR>
BhP_01.19.020/1 na vā idaṃ rājarṣivarya citraṃ bhavatsu kṛṣṇaṃ samanuvrateṣu<BR>
BhP_01.19.020/3 ye 'dhyāsanaṃ rājakirīṭajuṣṭaṃ sadyo jahurbhagavatpārśvakāmāḥ<BR>
BhP_01.19.021/1 sarve vayaṃ tāvadihāsmahe 'tha kalevaraṃ yāvadasau vihāya<BR>
BhP_01.19.021/3 lokaṃ paraṃ virajaskaṃ viśokaṃ yāsyatyayaṃ bhāgavatapradhānaḥ<BR>
BhP_01.19.022/1 āśrutya tadṛṣigaṇavacaḥ parīkṣit samaṃ madhucyudguru cāvyalīkam<BR>
BhP_01.19.022/3 ābhāṣatainān abhinandya yuktān śuśrūṣamāṇaścaritāni viṣṇoḥ<BR>
BhP_01.19.023/1 samāgatāḥ sarvata eva sarve vedā yathā mūrtidharāstripṛṣṭhe<BR>
BhP_01.19.023/3 nehātha nāmutra ca kaścanārtha ṛte parānugraham ātmaśīlam<BR>
BhP_01.19.024/1 tataśca vaḥ pṛcchyam imaṃ vipṛcche viśrabhya viprā iti kṛtyatāyām<BR>
BhP_01.19.024/3 sarvātmanā mriyamāṇaiśca kṛtyaṃ śuddhaṃ ca tatrāmṛśatābhiyuktāḥ<BR>
BhP_01.19.025/1 tatrābhavadbhagavān vyāsaputro yadṛcchayā gām aṭamāno 'napekṣaḥ<BR>
BhP_01.19.025/3 alakṣyaliṅgo nijalābhatuṣṭo vṛtaśca bālairavadhūtaveṣaḥ<BR>
BhP_01.19.026/1 taṃ dvyaṣṭavarṣaṃ sukumārapāda karorubāhvaṃsakapolagātram<BR>
BhP_01.19.026/3 cārvāyatākṣonnasatulyakarṇa subhrvānanaṃ kambusujātakaṇṭham<BR>
BhP_01.19.027/1 nigūḍhajatruṃ pṛthutuṅgavakṣasam āvartanābhiṃ valivalgūdaraṃ ca<BR>
BhP_01.19.027/3 digambaraṃ vaktravikīrṇakeśaṃ pralambabāhuṃ svamarottamābham<BR>
BhP_01.19.028/1 śyāmaṃ sadāpīvyavayo'ṅgalakṣmyā strīṇāṃ manojñaṃ rucirasmitena<BR>
BhP_01.19.028/3 pratyutthitāste munayaḥ svāsanebhyas tallakṣaṇajñā api gūḍhavarcasam<BR>
BhP_01.19.029/1 sa viṣṇurāto 'tithaya āgatāya tasmai saparyāṃ śirasājahāra<BR>
BhP_01.19.029/3 tato nivṛttā hyabudhāḥ striyo 'rbhakā mahāsane sopaviveśa pūjitaḥ<BR>
BhP_01.19.030/1 sa saṃvṛtastatra mahān mahīyasāṃ brahmarṣirājarṣidevarṣisaṅghaiḥ<BR>
BhP_01.19.030/3 vyarocatālaṃ bhagavān yathendur graharkṣatārānikaraiḥ parītaḥ<BR>
BhP_01.19.031/1 praśāntam āsīnam akuṇṭhamedhasaṃ muniṃ nṛpo bhāgavato 'bhyupetya<BR>
BhP_01.19.031/3 praṇamya mūrdhnāvahitaḥ kṛtāñjalir natvā girā sūnṛtayānvapṛcchat<BR>
BhP_01.19.032/0 parīkṣiduvāca<BR>
BhP_01.19.032/1 aho adya vayaṃ brahman satsevyāḥ kṣatrabandhavaḥ<BR>
BhP_01.19.032/3 kṛpayātithirūpeṇa bhavadbhistīrthakāḥ kṛtāḥ<BR>
BhP_01.19.033/1 yeṣāṃ saṃsmaraṇāt puṃsāṃ sadyaḥ śuddhyanti vai gṛhāḥ<BR>
BhP_01.19.033/3 kiṃ punardarśanasparśa pādaśaucāsanādibhiḥ<BR>
BhP_01.19.034/1 sānnidhyāt te mahāyogin pātakāni mahāntyapi<BR>
BhP_01.19.034/3 sadyo naśyanti vai puṃsāṃ viṣṇoriva suretarāḥ<BR>
BhP_01.19.035/1 api me bhagavān prītaḥ kṛṣṇaḥ pāṇḍusutapriyaḥ<BR>
BhP_01.19.035/3 paitṛṣvaseyaprītyarthaṃ tadgotrasyāttabāndhavaḥ<BR>
BhP_01.19.036/1 anyathā te 'vyaktagaterdarśanaṃ naḥ kathaṃ nṛṇām<BR>
BhP_01.19.036/3 nitarāṃ mriyamāṇānāṃ saṃsiddhasya vanīyasaḥ<BR>
BhP_01.19.037/1 ataḥ pṛcchāmi saṃsiddhiṃ yogināṃ paramaṃ gurum<BR>
BhP_01.19.037/3 puruṣasyeha yat kāryaṃ mriyamāṇasya sarvathā<BR>
BhP_01.19.038/1 yac chrotavyam atho japyaṃ yat kartavyaṃ nṛbhiḥ prabho<BR>
BhP_01.19.038/3 smartavyaṃ bhajanīyaṃ vā brūhi yadvā viparyayam<BR>
BhP_01.19.039/1 nūnaṃ bhagavato brahman gṛheṣu gṛhamedhinām<BR>
BhP_01.19.039/3 na lakṣyate hyavasthānam api godohanaṃ kvacit<BR>
BhP_01.19.040/0 sūta uvāca<BR>
BhP_01.19.040/1 evam ābhāṣitaḥ pṛṣṭaḥ sa rājñā ślakṣṇayā girā<BR>
BhP_01.19.040/3 pratyabhāṣata dharmajño bhagavān bādarāyaṇiḥ<BR>
<BR>
<BR>
</body></html>
