<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title>Mahabharata: Asramavasikaparvan</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

% Mahabharata: Asramavasikaparvan<BR>
% Electronic text (C) Bhandarkar Oriental Research Institute,<BR>
% Pune, India, 1999<BR>
<BR>
% On the basis of the text entered by Muneo Tokunaga et al., <BR>
% revised by John Smith, Cambridge, et al.<BR>
<BR>
<BR>


<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>


<BR>
15,000.000*0001_01	nārāyaṇaṃ namaskṛtya naraṃ caiva narottamam<BR>
15,000.000*0001_02	devīṃ sarasvatīṃ caiva tato jayam udīrayet<BR>
15,000.000*0002_01	jayati parāśarasūnuḥ satyavatīhṛdayanandano vyāsaḥ<BR>
15,000.000*0002_02	yasyāsyakamalagalitaṃ vāṅmayam amṛtaṃ jagat pibati<BR>
15,000.000*0003_01	kastūrinikarākāraṃ vastūtīkṛtarakṣaṇam (sic)<BR>
15,000.000*0003_02	astu bhūr dadhidugdhābhyām astu muktyaiva muktaye<BR>
15,001.001	janamejaya uvāca<BR>
15,001.001a	prāpya rājyaṃ mahābhāgāḥ pāṇḍavā me pitāmahāḥ<BR>
15,001.001c	katham āsan mahārāje dhṛtarāṣṭre mahātmani<BR>
15,001.002a	sa hi rājā hatāmātyo hataputro nirāśrayaḥ<BR>
15,001.002c	katham āsīd dhataiśvaryo gāndhārī ca yaśasvinī<BR>
15,001.003a	kiyantaṃ caiva kālaṃ te pitaro mama pūrvakāḥ<BR>
15,001.003c	sthitā rājye mahātmānas tan me vyākhyātum arhasi<BR>
15,001.004	vaiśaṃpāyana uvāca<BR>
15,001.004a	prāpya rājyaṃ mahātmānaḥ pāṇḍavā hataśatravaḥ<BR>
15,001.004c	dhṛtarāṣṭraṃ puraskṛtya pṛthivīṃ paryapālayan<BR>
15,001.005a	dhṛtarāṣṭram upātiṣṭhad viduraḥ saṃjayas tathā<BR>
15,001.005c	yuyutsuś cāpi medhāvī vaiśyāputraḥ sa kauravaḥ<BR>
15,001.006a	pāṇḍavāḥ sarvakāryāṇi saṃpṛcchanti sma taṃ nṛpam<BR>
15,001.006c	cakrus tenābhyanujñātā varṣāṇi daśa pañca ca<BR>
15,001.007a	sadā hi gatvā te vīrāḥ paryupāsanta taṃ nṛpam<BR>
15,001.007c	pādābhivandanaṃ kṛtvā dharmarājamate sthitāḥ<BR>
15,001.007e	te mūrdhni samupāghrātāḥ sarvakāryāṇi cakrire<BR>
15,001.007f*0004_01	rājann etāni sarvāṇi sa ca tān anvavartata<BR>
15,001.007f*0005_01	tathāvidhāṃś ca tān dṛṣṭvā dhṛtarāṣṭro 'bhyanandata<BR>
15,001.008a	kuntibhojasutā caiva gāndhārīm anvavartata<BR>
15,001.008c	draupadī ca subhadrā ca yāś cānyāḥ pāṇḍavastriyaḥ<BR>
15,001.008e	samāṃ vṛttim avartanta tayoḥ śvaśrvor yathāvidhi<BR>
15,001.009a	śayanāni mahārhāṇi vāsāṃsy ābharaṇāni ca<BR>
15,001.009c	rājārhāṇi ca sarvāṇi bhakṣyabhojyāny anekaśaḥ<BR>
15,001.009e	yudhiṣṭhiro mahārāja dhṛtarāṣṭre 'bhyupāharat<BR>
15,001.010a	tathaiva kuntī gāndhāryāṃ guruvṛttim avartata<BR>
15,001.010c	viduraḥ saṃjayaś caiva yuyutsuś caiva kauravaḥ<BR>
15,001.010e	upāsate sma taṃ vṛddhaṃ hataputraṃ janādhipam<BR>
15,001.011a	syālo droṇasya yaś caiko dayito brāhmaṇo mahān<BR>
15,001.011c	sa ca tasmin maheṣvāsaḥ kṛpaḥ samabhavat tadā<BR>
15,001.012a	vyāsaś ca bhagavān nityaṃ vāsaṃ cakre nṛpeṇa ha<BR>
15,001.012c	kathāḥ kurvan purāṇarṣir devarṣinṛparakṣasām<BR>
15,001.013a	dharmayuktāni kāryāṇi vyavahārānvitāni ca<BR>
15,001.013c	dhṛtarāṣṭrābhyanujñāto viduras tāny akārayat<BR>
15,001.014a	sāmantebhyaḥ priyāṇy asya kāryāṇi sugurūṇy api<BR>
15,001.014c	prāpyante 'rthaiḥ sulaghubhiḥ prabhāvād vidurasya vai<BR>
15,001.015a	akarod bandhamokṣāṃś ca vadhyānāṃ mokṣaṇaṃ tathā<BR>
15,001.015c	na ca dharmātmajo rājā kadā cit kiṃ cid abravīt<BR>
15,001.016a	vihārayātrāsu punaḥ kururājo yudhiṣṭhiraḥ<BR>
15,001.016c	sarvān kāmān mahātejāḥ pradadāv ambikāsute<BR>
15,001.017a	ārālikāḥ sūpakārā rāgakhāṇḍavikās tathā<BR>
15,001.017c	upātiṣṭhanta rājānaṃ dhṛtarāṣṭraṃ yathā purā<BR>
15,001.018a	vāsāṃsi ca mahārhāṇi mālyāni vividhāni ca<BR>
15,001.018c	upājahrur yathānyāyaṃ dhṛtarāṣṭrasya pāṇḍavāḥ<BR>
15,001.019a	maireyaṃ madhu māṃsāni pānakāni laghūni ca<BR>
15,001.019c	citrān bhakṣyavikārāṃś ca cakrur asya yathā purā<BR>
15,001.020a	ye cāpi pṛthivīpālāḥ samājagmuḥ samantataḥ<BR>
15,001.020c	upātiṣṭhanta te sarve kauravendraṃ yathā purā<BR>
15,001.021a	kuntī ca draupadī caiva sātvatī caiva bhāminī<BR>
15,001.021c	ulūpī nāgakanyā ca devī citrāṅgadā tathā<BR>
15,001.022a	dhṛṣṭaketoś ca bhaginī jarāsaṃdhasya cātmajā<BR>
15,001.022b*0006_01	etāś cānyāś ca bahvyo vai yoṣito bharatarṣabha<BR>
15,001.022c	kiṃkarāḥ smopatiṣṭhanti sarvāḥ subalajāṃ tathā<BR>
15,001.023a	yathā putraviyukto 'yaṃ na kiṃ cid duḥkham āpnuyāt<BR>
15,001.023c	iti rājānvaśād bhrātṝn nityam eva yudhiṣṭhiraḥ<BR>
15,001.024a	evaṃ te dharmarājasya śrutvā vacanam arthavat<BR>
15,001.024c	saviśeṣam avartanta bhīmam ekaṃ vinā tadā<BR>
15,001.025a	na hi tat tasya vīrasya hṛdayād apasarpati<BR>
15,001.025c	dhṛtarāṣṭrasya durbuddher yad vṛttaṃ dyūtakāritam<BR>
15,002.001	vaiśaṃpāyana uvāca<BR>
15,002.001a	evaṃ saṃpūjito rājā pāṇḍavair ambikāsutaḥ<BR>
15,002.001c	vijahāra yathāpūrvam ṛṣibhiḥ paryupāsitaḥ<BR>
15,002.002a	brahmadeyāgrahārāṃś ca pradadau sa kurūdvahaḥ<BR>
15,002.002c	tac ca kuntīsuto rājā sarvam evānvamodata<BR>
15,002.003a	ānṛśaṃsyaparo rājā prīyamāṇo yudhiṣṭhiraḥ<BR>
15,002.003c	uvāca sa tadā bhrātṝn amātyāṃś ca mahīpatiḥ<BR>
15,002.004a	mayā caiva bhavadbhiś ca mānya eṣa narādhipaḥ<BR>
15,002.004c	nideśe dhṛtarāṣṭrasya yaḥ sthāsyati sa me suhṛt<BR>
15,002.004e	viparītaś ca me śatrur nirasyaś ca bhaven naraḥ<BR>
15,002.005a	paridṛṣṭeṣu cāhaḥsu putrāṇāṃ śrāddhakarmaṇi<BR>
15,002.005c	dadātu rājā sarveṣāṃ yāvad asya cikīrṣitam<BR>
15,002.006a	tataḥ sa rājā kauravyo dhṛtarāṣṭro mahāmanāḥ<BR>
15,002.006c	brāhmaṇebhyo mahārhebhyo dadau vittāny anekaśaḥ<BR>
15,002.007a	dharmarājaś ca bhīmaś ca savyasācī yamāv api<BR>
15,002.007c	tat sarvam anvavartanta dhṛtarāṣṭravyapekṣayā<BR>
15,002.008a	kathaṃ nu rājā vṛddhaḥ san putraśokasamāhataḥ<BR>
15,002.008c	śokam asmatkṛtaṃ prāpya na mriyeteti cintyate<BR>
15,002.009a	yāvad dhi kurumukhyasya jīvatputrasya vai sukham<BR>
15,002.009c	babhūva tad avāpnotu bhogāṃś ceti vyavasthitāḥ<BR>
15,002.010a	tatas te sahitāḥ sarve bhrātaraḥ pañca pāṇḍavāḥ<BR>
15,002.010c	tathāśīlāḥ samātasthur dhṛtarāṣṭrasya śāsane<BR>
15,002.011a	dhṛtarāṣṭraś ca tān vīrān vinītān vinaye sthitān<BR>
15,002.011c	śiṣyavṛttau sthitān nityaṃ guruvat paryapaśyata<BR>
15,002.012a	gāndhārī caiva putrāṇāṃ vividhaiḥ śrāddhakarmabhiḥ<BR>
15,002.012c	ānṛṇyam agamat kāmān viprebhyaḥ pratipādya vai<BR>
15,002.013a	evaṃ dharmabhṛtāṃ śreṣṭho dharmarājo yudhiṣṭhiraḥ<BR>
15,002.013c	bhrātṛbhiḥ sahito dhīmān pūjayām āsa taṃ nṛpam<BR>
15,003.001	vaiśaṃpāyana uvāca<BR>
15,003.001a	sa rājā sumahātejā vṛddhaḥ kurukulodvahaḥ<BR>
15,003.001c	nāpaśyata tadā kiṃ cid apriyaṃ pāṇḍunandane<BR>
15,003.002a	vartamāneṣu sadvṛttiṃ pāṇḍaveṣu mahātmasu<BR>
15,003.002c	prītimān abhavad rājā dhṛtarāṣṭro 'mbikāsutaḥ<BR>
15,003.003a	saubaleyī ca gāndhārī putraśokam apāsya tam<BR>
15,003.003c	sadaiva prītimaty āsīt tanayeṣu nijeṣv iva<BR>
15,003.004a	priyāṇy eva tu kauravyo nāpriyāṇi kurūdvaha<BR>
15,003.004c	vaicitravīrye nṛpatau samācarati nityadā<BR>
15,003.005a	yad yad brūte ca kiṃ cit sa dhṛtarāṣṭro narādhipaḥ<BR>
15,003.005c	guru vā laghu vā kāryaṃ gāndhārī ca yaśasvinī<BR>
15,003.006a	tat sa rājā mahārāja pāṇḍavānāṃ dhuraṃdharaḥ<BR>
15,003.006c	pūjayitvā vacas tat tad akārṣīt paravīrahā<BR>
15,003.007a	tena tasyābhavat prīto vṛttena sa narādhipaḥ<BR>
15,003.007c	anvatapyac ca saṃsmṛtya putraṃ mandam acetasam<BR>
15,003.008a	sadā ca prātar utthāya kṛtajapyaḥ śucir nṛpaḥ<BR>
15,003.008c	āśāste pāṇḍuputrāṇāṃ samareṣv aparājayam<BR>
15,003.009a	brāhmaṇān vācayitvā ca hutvā caiva hutāśanam<BR>
15,003.009c	āyuṣyaṃ pāṇḍuputrāṇām āśāste sa narādhipaḥ<BR>
15,003.010a	na tāṃ prītiṃ parām āpa putrebhyaḥ sa mahīpatiḥ<BR>
15,003.010c	yāṃ prītiṃ pāṇḍuputrebhyaḥ samavāpa tadā nṛpaḥ<BR>
15,003.011a	brāhmaṇānāṃ ca vṛddhānāṃ kṣatriyāṇāṃ ca bhārata<BR>
15,003.011c	tathā viṭśūdrasaṃghānām abhavat supriyas tadā<BR>
15,003.012a	yac ca kiṃ cit purā pāpaṃ dhṛtarāṣṭrasutaiḥ kṛtam<BR>
15,003.012c	akṛtvā hṛdi tad rājā taṃ nṛpaṃ so 'nvavartata<BR>
15,003.013a	yaś ca kaś cin naraḥ kiṃ cid apriyaṃ cāmbikāsute<BR>
15,003.013c	kurute dveṣyatām eti sa kaunteyasya dhīmataḥ<BR>
15,003.014a	na rājño dhṛtarāṣṭrasya na ca duryodhanasya vai<BR>
15,003.014c	uvāca duṣkṛtaṃ kiṃ cid yudhiṣṭhirabhayān naraḥ<BR>
15,003.015a	dhṛtyā tuṣṭo narendrasya gāndhārī viduras tathā<BR>
15,003.015c	śaucena cājātaśatror na tu bhīmasya śatruhan<BR>
15,003.016a	anvavartata bhīmo 'pi niṣṭanan dharmajaṃ nṛpam<BR>
15,003.016c	dhṛtarāṣṭraṃ ca saṃprekṣya sadā bhavati durmanāḥ<BR>
15,003.017a	rājānam anuvartantaṃ dharmaputraṃ mahāmatim<BR>
15,003.017c	anvavartata kauravyo hṛdayena parāṅmukhaḥ<BR>
15,004.001	vaiśaṃpāyana uvāca<BR>
15,004.001a	yudhiṣṭhirasya nṛpater duryodhanapitus tathā<BR>
15,004.001c	nāntaraṃ dadṛśū rājan puruṣāḥ praṇayaṃ prati<BR>
15,004.002a	yadā tu kauravo rājā putraṃ sasmāra bāliśam<BR>
15,004.002c	tadā bhīmaṃ hṛdā rājann apadhyāti sa pārthivaḥ<BR>
15,004.003a	tathaiva bhīmaseno 'pi dhṛtarāṣṭraṃ janādhipam<BR>
15,004.003c	nāmarṣayata rājendra sadaivātuṣṭavad dhṛdā<BR>
15,004.003d*0007_01	kauravaś caiva bhīmaś ca hṛdānyonyam amṛṣyatām<BR>
15,004.003d*0007_02	dhyāyantau ślakṣṇayā vācā anyonyām abhitiṣṭhatām<BR>
15,004.004a	aprakāśāny apriyāṇi cakārāsya vṛkodaraḥ<BR>
15,004.004c	ājñāṃ pratyaharac cāpi kṛtakaiḥ puruṣaiḥ sadā<BR>
15,004.004d*0008_01	saṃvatsarāṇy athaivaṃ te vṛttavantaś ca kāni cit<BR>
15,004.004d*0009_01	smaran durmantritaṃ tasya vṛttāny apy asya kāni cit<BR>
15,004.004d*0010_01	asakṛc cāpy uvācedaṃ hatās te mandacetasaḥ<BR>
15,004.005a	atha bhīmaḥ suhṛnmadhye bāhuśabdaṃ tathākarot<BR>
15,004.005c	saṃśrave dhṛtarāṣṭrasya gāndhāryāś cāpy amarṣaṇaḥ<BR>
15,004.006a	smṛtvā duryodhanaṃ śatruṃ karṇaduḥśāsanāv api<BR>
15,004.006c	provācātha susaṃrabdho bhīmaḥ sa paruṣaṃ vacaḥ<BR>
15,004.007a	andhasya nṛpateḥ putrā mayā parighabāhunā<BR>
15,004.007c	nītā lokam amuṃ sarve nānāśastrāttajīvitāḥ<BR>
15,004.007d*0011_01	asakṛc cāpy uvācedaṃ hatās te mandacetasaḥ<BR>
15,004.008a	imau tau parighaprakhyau bhujau mama durāsadau<BR>
15,004.008c	yayor antaram āsādya dhārtarāṣṭrāḥ kṣayaṃ gatāḥ<BR>
15,004.008d*0012_01	imau pīnau suvṛttau me nāgarājakaropamau<BR>
15,004.008d*0012_02	yāv āsādya raṇe mūḍhā dhārtarāṣṭrāḥ kṣayaṃ gatāḥ<BR>
15,004.009a	tāv imau candanenāktau vandanīyau ca me bhujau<BR>
15,004.009c	yābhyāṃ duryodhano nītaḥ kṣayaṃ sasutabāndhavaḥ<BR>
15,004.010a	etāś cānyāś ca vividhāḥ śalyabhūtā janādhipaḥ<BR>
15,004.010c	vṛkodarasya tā vācaḥ śrutvā nirvedam āgamat<BR>
15,004.010d*0013_01	śrutvā nirvedam āpede bhīmavāgbāṇacoditaḥ<BR>
15,004.011a	sā ca buddhimatī devī kālaparyāyavedinī<BR>
15,004.011c	gāndhārī sarvadharmajñā tāny alīkāni śuśruve<BR>
15,004.011d*0014_01	kuntyāḥ saparyāṃ saṃvīkṣya śāpe nāsyākaron matim<BR>
15,004.012a	tataḥ pañcadaśe varṣe samatīte narādhipaḥ<BR>
15,004.012c	rājā nirvedam āpede bhīmavāgbāṇapīḍitaḥ<BR>
15,004.012d*0015_01	sukhāsaktaṃ kṛcchraparaṃ jñātvā caiva yudhiṣṭhiram<BR>
15,004.012d*0015_02	tapoyogāt tapas taptuṃ manaś cakre mahāmatiḥ<BR>
15,004.013a	nānvabudhyata tad rājā kuntīputro yudhiṣṭhiraḥ<BR>
15,004.013c	śvetāśvo vātha kuntī vā draupadī vā yaśasvinī<BR>
15,004.014a	mādrīputrau ca bhīmasya cittajñāv anvamodatām<BR>
15,004.014c	rājñas tu cittaṃ rakṣantau nocatuḥ kiṃ cid apriyam<BR>
15,004.015a	tataḥ samānayām āsa dhṛtarāṣṭraḥ suhṛjjanam<BR>
15,004.015c	bāṣpasaṃdigdham atyartham idam āha vaco bhṛśam<BR>
15,004.015d*0016_01	sa bhīmavākyāgnividīpitāṅgo<BR>
15,004.015d*0016_02	nirviṇṇacetā nṛpatiḥ saśokaḥ<BR>
15,004.015d*0016_03	sapaurabhṛtyaṃ janam ānināya<BR>
15,004.015d*0016_04	vanaṃ yiyāsur vacanaṃ babhāṣe<BR>
15,005.001	dhṛtarāṣṭra uvāca<BR>
15,005.001*0017_01	vartamāneṣu sadvṛttiṃ pāṇḍaveṣu mahātmasu<BR>
15,005.001*0017_02	prītimānam abhavad rājā kuntīputro yudhiṣṭhiraḥ<BR>
15,005.001a	viditaṃ bhavatām etad yathā vṛttaḥ kurukṣayaḥ<BR>
15,005.001c	mamāparādhāt tat sarvam iti jñeyaṃ tu kauravāḥ<BR>
15,005.002a	yo 'haṃ duṣṭamatiṃ mūḍhaṃ jñātīnāṃ bhayavardhanam<BR>
15,005.002c	duryodhanaṃ kauravāṇām ādhipatye 'bhyaṣecayam<BR>
15,005.003a	yac cāhaṃ vāsudevasya vākyaṃ nāśrauṣam arthavat<BR>
15,005.003c	vadhyatāṃ sādhv ayaṃ pāpaḥ sāmātya iti durmatiḥ<BR>
15,005.004a	putrasnehābhibhūtaś ca hitam ukto manīṣibhiḥ<BR>
15,005.004c	vidureṇātha bhīṣmeṇa droṇena ca kṛpeṇa ca<BR>
15,005.005a	pade pade bhagavatā vyāsena ca mahātmanā<BR>
15,005.005c	saṃjayenātha gāndhāryā tad idaṃ tapyate 'dya mām<BR>
15,005.006a	yac cāhaṃ pāṇḍuputreṇa guṇavatsu mahātmasu<BR>
15,005.006c	na dattavāñ śriyaṃ dīptāṃ pitṛpaitāmahīm imām<BR>
15,005.007a	vināśaṃ paśyamāno hi sarvarājñāṃ gadāgrajaḥ<BR>
15,005.007c	etac chreyaḥ sa paramam amanyata janārdanaḥ<BR>
15,005.007d*0018_01	tasya trailokyanāthasya samupetyābhiyācataḥ<BR>
15,005.007d*0018_02	akṛtvā vacanaṃ paścāt tapsyāmy adya sudurmatiḥ<BR>
15,005.008a	so 'ham etāny alīkāni nivṛttāny ātmanaḥ sadā<BR>
15,005.008c	hṛdaye śalyabhūtāni dhārayāmi sahasraśaḥ<BR>
15,005.009a	viśeṣatas tu dahyāmi varṣaṃ pañcadaśaṃ hi vai<BR>
15,005.009c	asya pāpasya śuddhyarthaṃ niyato 'smi sudurmatiḥ<BR>
15,005.010a	caturthe niyate kāle kadā cid api cāṣṭame<BR>
15,005.010c	tṛṣṇāvinayanaṃ bhuñje gāndhārī veda tan mama<BR>
15,005.011a	karoty āhāram iti māṃ sarvaḥ parijanaḥ sadā<BR>
15,005.011c	yudhiṣṭhirabhayād vetti bhṛśaṃ tapyati pāṇḍavaḥ<BR>
15,005.012a	bhūmau śaye japyaparo darbheṣv ajinasaṃvṛtaḥ<BR>
15,005.012c	niyamavyapadeśena gāndhārī ca yaśasvinī<BR>
15,005.013a	hataṃ putraśataṃ śūraṃ saṃgrāmeṣv apalāyinam<BR>
15,005.013b*0019_01	hataṃ śataṃ tu putrāṇāṃ yayor yuddhe 'palāyinām<BR>
15,005.013c	nānutapyāmi tac cāhaṃ kṣatradharmaṃ hi taṃ viduḥ<BR>
15,005.013e	ity uktvā dharmarājānam abhyabhāṣata kauravaḥ<BR>
15,005.014a	bhadraṃ te yādavīmātar vākyaṃ cedaṃ nibodha me<BR>
15,005.014c	sukham asmy uṣitaḥ putra tvayā suparipālitaḥ<BR>
15,005.015a	mahādānāni dattāni śrāddhāni ca punaḥ punaḥ<BR>
15,005.015c	prakṛṣṭaṃ me vayaḥ putra puṇyaṃ cīrṇaṃ yathābalam<BR>
15,005.015e	gāndhārī hataputreyaṃ dhairyeṇodīkṣate ca mām<BR>
15,005.016a	draupadyā hy apakartāras tava caiśvaryahāriṇaḥ<BR>
15,005.016c	samatītā nṛśaṃsās te dharmeṇa nihatā yudhi<BR>
15,005.017a	na teṣu pratikartavyaṃ paśyāmi kurunandana<BR>
15,005.017c	sarve śastrajitāṃl lokān gatās te 'bhimukhaṃ hatāḥ<BR>
15,005.018a	ātmanas tu hitaṃ mukhyaṃ pratikartavyam adya me<BR>
15,005.018c	gāndhāryāś caiva rājendra tad anujñātum arhasi<BR>
15,005.019a	tvaṃ hi dharmabhṛtāṃ śreṣṭhaḥ satataṃ dharmavatsalaḥ<BR>
15,005.019c	rājā guruḥ prāṇabhṛtāṃ tasmād etad bravīmy aham<BR>
15,005.020a	anujñātas tvayā vīra saṃśrayeyaṃ vanāny aham<BR>
15,005.020c	cīravalkalabhṛd rājan gāndhāryā sahito 'nayā<BR>
15,005.020e	tavāśiṣaḥ prayuñjāno bhaviṣyāmi vanecaraḥ<BR>
15,005.021a	ucitaṃ naḥ kule tāta sarveṣāṃ bharatarṣabha<BR>
15,005.021c	putreṣv aiśvaryam ādhāya vayaso 'nte vanaṃ nṛpa<BR>
15,005.022a	tatrāhaṃ vāyubhakṣo vā nirāhāro 'pi vā vasan<BR>
15,005.022c	patnyā sahānayā vīra cariṣyāmi tapaḥ param<BR>
15,005.023a	tvaṃ cāpi phalabhāk tāta tapasaḥ pārthivo hy asi<BR>
15,005.023c	phalabhājo hi rājānaḥ kalyāṇasyetarasya vā<BR>
15,006.000*0021_00	vaiśaṃpāyanaḥ<BR>
15,006.000*0021_01	tarasā manasā dhyātvā gamanaṃ sa vanaṃ prati<BR>
15,006.000*0021_02	tasya rājñas tadā rājā provācedaṃ vacaḥ śubham<BR>
15,006.001	yudhiṣṭhira uvāca<BR>
15,006.001a	na māṃ prīṇayate rājyaṃ tvayy evaṃ duḥkhite nṛpa<BR>
15,006.001c	dhiṅ mām astu sudurbuddhiṃ rājyasaktaṃ pramādinam<BR>
15,006.002a	yo 'haṃ bhavantaṃ duḥkhārtam upavāsakṛśaṃ nṛpa<BR>
15,006.002c	yatāhāraṃ kṣitiśayaṃ nāvindaṃ bhrātṛbhiḥ saha<BR>
15,006.003a	aho 'smi vañcito mūḍho bhavatā gūḍhabuddhinā<BR>
15,006.003c	viśvāsayitvā pūrvaṃ māṃ yad idaṃ duḥkham aśnuthāḥ<BR>
15,006.004a	kiṃ me rājyena bhogair vā kiṃ yajñaiḥ kiṃ sukhena vā<BR>
15,006.004c	yasya me tvaṃ mahīpāla duḥkhāny etāny avāptavān<BR>
15,006.005a	pīḍitaṃ cāpi jānāmi rājyam ātmānam eva ca<BR>
15,006.005c	anena vacasā tubhyaṃ duḥkhitasya janeśvara<BR>
15,006.006a	bhavān pitā bhavān mātā bhavān naḥ paramo guruḥ<BR>
15,006.006c	bhavatā viprahīṇā hi kva nu tiṣṭhāmahe vayam<BR>
15,006.007a	auraso bhavataḥ putro yuyutsur nṛpasattama<BR>
15,006.007c	astu rājā mahārāja yaṃ cānyaṃ manyate bhavān<BR>
15,006.008a	ahaṃ vanaṃ gamiṣyāmi bhavān rājyaṃ praśāstv idam<BR>
15,006.008c	na mām ayaśasā dagdhaṃ bhūyas tvaṃ dagdhum arhasi<BR>
15,006.009a	nāhaṃ rājā bhavān rājā bhavatā paravān aham<BR>
15,006.009c	kathaṃ guruṃ tvāṃ dharmajñam anujñātum ihotsahe<BR>
15,006.010a	na manyur hṛdi naḥ kaś cid duryodhanakṛte 'nagha<BR>
15,006.010c	bhavitavyaṃ tathā tad dhi vayaṃ te caiva mohitāḥ<BR>
15,006.011a	vayaṃ hi putrā bhavato yathā duryodhanādayaḥ<BR>
15,006.011c	gāndhārī caiva kuntī ca nirviśeṣe mate mama<BR>
15,006.012a	sa māṃ tvaṃ yadi rājendra parityajya gamiṣyasi<BR>
15,006.012c	pṛṣṭhatas tvānuyāsyāmi satyenātmānam ālabhe<BR>
15,006.013a	iyaṃ hi vasusaṃpūrṇā mahī sāgaramekhalā<BR>
15,006.013c	bhavatā viprahīṇasya na me prītikarī bhavet<BR>
15,006.014a	bhavadīyam idaṃ sarvaṃ śirasā tvāṃ prasādaye<BR>
15,006.014c	tvadadhīnāḥ sma rājendra vyetu te mānaso jvaraḥ<BR>
15,006.015a	bhavitavyam anuprāptaṃ manye tvāṃ taj janādhipa<BR>
15,006.015c	diṣṭyā śuśrūṣamāṇas tvāṃ mokṣyāmi manaso jvaram<BR>
15,006.016	dhṛtarāṣṭra uvāca<BR>
15,006.016a	tāpasye me manas tāta vartate kurunandana<BR>
15,006.016c	ucitaṃ hi kule 'smākam araṇyagamanaṃ prabho<BR>
15,006.017a	ciram asmy uṣitaḥ putra ciraṃ śuśrūṣitas tvayā<BR>
15,006.017c	vṛddhaṃ mām abhyanujñātuṃ tvam arhasi janādhipa<BR>
15,006.018	vaiśaṃpāyana uvāca<BR>
15,006.018a	ity uktvā dharmarājānaṃ vepamānaḥ kṛtāñjalim<BR>
15,006.018c	uvāca vacanaṃ rājā dhṛtarāṣṭro 'mbikāsutaḥ<BR>
15,006.019a	saṃjayaṃ ca mahāmātraṃ kṛpaṃ cāpi mahāratham<BR>
15,006.019c	anunetum ihecchāmi bhavadbhiḥ pṛthivīpatim<BR>
15,006.020a	glāyate me mano hīdaṃ mukhaṃ ca pariśuṣyati<BR>
15,006.020c	vayasā ca prakṛṣṭena vāgvyāyāmena caiva hi<BR>
15,006.021a	ity uktvā sa tu dharmātmā vṛddho rājā kurūdvahaḥ<BR>
15,006.021c	gāndhārīṃ śiśriye dhīmān sahasaiva gatāsuvat<BR>
15,006.022a	taṃ tu dṛṣṭvā tathāsīnaṃ niśceṣṭaṃ kurupārthivam<BR>
15,006.022c	ārtiṃ rājā yayau tūrṇaṃ kaunteyaḥ paravīrahā<BR>
15,006.023	yudhiṣṭhira uvāca<BR>
15,006.023a	yasya nāgasahasreṇa daśasaṃkhyena vai balam<BR>
15,006.023c	so 'yaṃ nārīm upāśritya śete rājā gatāsuvat<BR>
15,006.024a	āyasī pratimā yena bhīmasenasya vai purā<BR>
15,006.024c	cūrṇīkṛtā balavatā sa balārthī śritaḥ striyam<BR>
15,006.025a	dhig astu mām adharmajñaṃ dhig buddhiṃ dhik ca me śrutam<BR>
15,006.025c	yatkṛte pṛthivīpālaḥ śete 'yam atathocitaḥ<BR>
15,006.026a	aham apy upavatsyāmi yathaivāyaṃ gurur mama<BR>
15,006.026c	yadi rājā na bhuṅkte 'yaṃ gāndhārī ca yaśasvinī<BR>
15,006.027	vaiśaṃpāyana uvāca<BR>
15,006.027a	tato 'sya pāṇinā rājā jalaśītena pāṇḍavaḥ<BR>
15,006.027c	uro mukhaṃ ca śanakaiḥ paryamārjata dharmavit<BR>
15,006.028a	tena ratnauṣadhimatā puṇyena ca sugandhinā<BR>
15,006.028c	pāṇisparśena rājñas tu rājā saṃjñām avāpa ha<BR>
15,007.001	dhṛtarāṣṭra uvāca<BR>
15,007.001a	spṛśa māṃ pāṇinā bhūyaḥ pariṣvaja ca pāṇḍava<BR>
15,007.001b*0022_01	uvāca rājadharmajño dhṛtarāṣṭraḥ śubhaṃ vacaḥ<BR>
15,007.001c	jīvāmīva hi saṃsparśāt tava rājīvalocana<BR>
15,007.002a	mūrdhānaṃ ca tavāghrātum icchāmi manujādhipa<BR>
15,007.002c	pāṇibhyāṃ ca parispraṣṭuṃ prāṇā hi na jahur mama<BR>
15,007.003a	aṣṭamo hy adya kālo 'yam āhārasya kṛtasya me<BR>
15,007.003c	yenāhaṃ kuruśārdūla na śaknomi viceṣṭitum<BR>
15,007.004a	vyāyāmaś cāyam atyarthaṃ kṛtas tvām abhiyācatā<BR>
15,007.004c	tato glānamanās tāta naṣṭasaṃjña ivābhavam<BR>
15,007.005a	tavāmṛtasamasparśaṃ hastasparśam imaṃ vibho<BR>
15,007.005c	labdhvā saṃjīvito 'smīti manye kurukulodvaha<BR>
15,007.006	vaiśaṃpāyana uvāca<BR>
15,007.006a	evam uktas tu kaunteyaḥ pitrā jyeṣṭhena bhārata<BR>
15,007.006c	pasparśa sarvagātreṣu sauhārdāt taṃ śanais tadā<BR>
15,007.007a	upalabhya tataḥ prāṇān dhṛtarāṣṭro mahīpatiḥ<BR>
15,007.007c	bāhubhyāṃ saṃpariṣvajya mūrdhny ājighrata pāṇḍavam<BR>
15,007.008a	vidurādayaś ca te sarve rurudur duḥkhitā bhṛśam<BR>
15,007.008c	atiduḥkhāc ca rājānaṃ nocuḥ kiṃ cana pāṇḍavāḥ<BR>
15,007.009a	gāndhārī tv eva dharmajñā manasodvahatī bhṛśam<BR>
15,007.009c	duḥkhāny avārayad rājan maivam ity eva cābravīt<BR>
15,007.010a	itarās tu striyaḥ sarvāḥ kuntyā saha suduḥkhitāḥ<BR>
15,007.010c	netrair āgatavikledaiḥ parivārya sthitābhavan<BR>
15,007.011a	athābravīt punar vākyaṃ dhṛtarāṣṭro yudhiṣṭhiram<BR>
15,007.011c	anujānīhi māṃ rājaṃs tāpasye bharatarṣabha<BR>
15,007.012a	glāyate me manas tāta bhūyo bhūyaḥ prajalpataḥ<BR>
15,007.012c	na mām ataḥ paraṃ putra parikleṣṭum ihārhasi<BR>
15,007.013a	tasmiṃs tu kauravendre taṃ tathā bruvati pāṇḍavam<BR>
15,007.013c	sarveṣām avarodhānām ārtanādo mahān abhūt<BR>
15,007.014a	dṛṣṭvā kṛśaṃ vivarṇaṃ ca rājānam atathocitam<BR>
15,007.014c	upavāsapariśrāntaṃ tvagasthiparivāritam<BR>
15,007.015a	dharmaputraḥ sa pitaraṃ pariṣvajya mahābhujaḥ<BR>
15,007.015c	śokajaṃ bāṣpam utsṛjya punar vacanam abravīt<BR>
15,007.016a	na kāmaye naraśreṣṭha jīvitaṃ pṛthivīṃ tathā<BR>
15,007.016c	yathā tava priyaṃ rājaṃś cikīrṣāmi paraṃtapa<BR>
15,007.017a	yadi tv aham anugrāhyo bhavato dayito 'pi vā<BR>
15,007.017c	kriyatāṃ tāvad āhāras tato vetsyāmahe vayam<BR>
15,007.018a	tato 'bravīn mahātejā dharmaputraṃ sa pārthivaḥ<BR>
15,007.018c	anujñātas tvayā putra bhuñjīyām iti kāmaye<BR>
15,007.019a	iti bruvati rājendre dhṛtarāṣṭre yudhiṣṭhiram<BR>
15,007.019c	ṛṣiḥ satyavatīputro vyāso 'bhyetya vaco 'bravīt<BR>
15,008.001	vyāsa uvāca<BR>
15,008.001a	yudhiṣṭhira mahābāho yad āha kurunandanaḥ<BR>
15,008.001c	dhṛtarāṣṭro mahātmā tvāṃ tat kuruṣvāvicārayan<BR>
15,008.002a	ayaṃ hi vṛddho nṛpatir hataputro viśeṣataḥ<BR>
15,008.002c	nedaṃ kṛcchraṃ cirataraṃ sahed iti matir mama<BR>
15,008.003a	gāndhārī ca mahābhāgā prājñā karuṇavedinī<BR>
15,008.003c	putraśokaṃ mahārāja dhairyeṇodvahate bhṛśam<BR>
15,008.004a	aham apy etad eva tvāṃ bravīmi kuru me vacaḥ<BR>
15,008.004c	anujñāṃ labhatāṃ rājā mā vṛtheha mariṣyati<BR>
15,008.004d*0023_01	svastho bhavatv ayaṃ dhīmān vaneṣu madhugandhiṣu<BR>
15,008.005a	rājarṣīṇāṃ purāṇānām anuyātu gatiṃ nṛpaḥ<BR>
15,008.005c	rājarṣīṇāṃ hi sarveṣām ante vanam upāśrayaḥ<BR>
15,008.006	vaiśaṃpāyana uvāca<BR>
15,008.006a	ity uktaḥ sa tadā rājā vyāsenādbhutakarmaṇā<BR>
15,008.006c	pratyuvāca mahātejā dharmarājo yudhiṣṭhiraḥ<BR>
15,008.007a	bhagavān eva no mānyo bhagavān eva no guruḥ<BR>
15,008.007c	bhagavān asya rājyasya kulasya ca parāyaṇam<BR>
15,008.008a	ahaṃ tu putro bhagavān pitā rājā guruś ca me<BR>
15,008.008c	nideśavartī ca pituḥ putro bhavati dharmataḥ<BR>
15,008.009a	ity uktaḥ sa tu taṃ prāha vyāso dharmabhṛtāṃ varaḥ<BR>
15,008.009c	yudhiṣṭhiraṃ mahātejāḥ punar eva viśāṃ pate<BR>
15,008.010a	evam etan mahābāho yathā vadasi bhārata<BR>
15,008.010c	rājāyaṃ vṛddhatāṃ prāptaḥ pramāṇe parame sthitaḥ<BR>
15,008.011a	so 'yaṃ mayābhyanujñātas tvayā ca pṛthivīpate<BR>
15,008.011c	karotu svam abhiprāyaṃ māsya vighnakaro bhava<BR>
15,008.012a	eṣa eva paro dharmo rājarṣīṇāṃ yudhiṣṭhira<BR>
15,008.012c	samare vā bhaven mṛtyur vane vā vidhipūrvakam<BR>
15,008.013a	pitrā tu tava rājendra pāṇḍunā pṛthivīkṣitā<BR>
15,008.013c	śiṣyabhūtena rājāyaṃ guruvat paryupāsitaḥ<BR>
15,008.014a	kratubhir dakṣiṇāvadbhir annaparvataśobhitaiḥ<BR>
15,008.014c	mahadbhir iṣṭaṃ bhogāś ca bhuktāḥ putrāś ca pālitāḥ<BR>
15,008.015a	putrasaṃsthaṃ ca vipulaṃ rājyaṃ viproṣite tvayi<BR>
15,008.015c	trayodaśasamā bhuktaṃ dattaṃ ca vividhaṃ vasu<BR>
15,008.016a	tvayā cāyaṃ naravyāghra guruśuśrūṣayā nṛpaḥ<BR>
15,008.016c	ārādhitaḥ sabhṛtyena gāndhārī ca yaśasvinī<BR>
15,008.017a	anujānīhi pitaraṃ samayo 'sya tapovidhau<BR>
15,008.017c	na manyur vidyate cāsya susūkṣmo 'pi yudhiṣṭhira<BR>
15,008.018a	etāvad uktvā vacanam anujñāpya ca pārthivam<BR>
15,008.018c	tathāstv iti ca tenoktaḥ kaunteyena yayau vanam<BR>
15,008.019a	gate bhagavati vyāse rājā pāṇḍusutas tataḥ<BR>
15,008.019c	provāca pitaraṃ vṛddhaṃ mandaṃ mandam ivānataḥ<BR>
15,008.020a	yad āha bhagavān vyāso yac cāpi bhavato matam<BR>
15,008.020c	yad āha ca maheṣvāsaḥ kṛpo vidura eva ca<BR>
15,008.021a	yuyutsuḥ saṃjayaś caiva tat kartāsmy aham añjasā<BR>
15,008.021c	sarve hy ete 'numānyā me kulasyāsya hitaiṣiṇaḥ<BR>
15,008.022a	idaṃ tu yāce nṛpate tvām ahaṃ śirasā nataḥ<BR>
15,008.022c	kriyatāṃ tāvad āhāras tato gacchāśramaṃ prati<BR>
15,009.001	vaiśaṃpāyana uvāca<BR>
15,009.001a	tato rājñābhyanujñāto dhṛtarāṣṭraḥ pratāpavān<BR>
15,009.001c	yayau svabhavanaṃ rājā gāndhāryānugatas tadā<BR>
15,009.002a	mandaprāṇagatir dhīmān kṛcchrād iva samuddharan<BR>
15,009.002c	padātiḥ sa mahīpālo jīrṇo gajapatir yathā<BR>
15,009.003a	tam anvagacchad viduro vidvān sūtaś ca saṃjayaḥ<BR>
15,009.003c	sa cāpi parameṣvāsaḥ kṛpaḥ śāradvatas tathā<BR>
15,009.004a	sa praviśya gṛhaṃ rājā kṛtapūrvāhṇikakriyaḥ<BR>
15,009.004c	tarpayitvā dvijaśreṣṭhān āhāram akarot tadā<BR>
15,009.005a	gāndhārī caiva dharmajñā kuntyā saha manasvinī<BR>
15,009.005c	vadhūbhir upacāreṇa pūjitābhuṅkta bhārata<BR>
15,009.006a	kṛtāhāraṃ kṛtāhārāḥ sarve te vidurādayaḥ<BR>
15,009.006c	pāṇḍavāś ca kuruśreṣṭham upātiṣṭhanta taṃ nṛpam<BR>
15,009.007a	tato 'bravīn mahārāja kuntīputram upahvare<BR>
15,009.007c	niṣaṇṇaṃ pāṇinā pṛṣṭhe saṃspṛśann ambikāsutaḥ<BR>
15,009.008a	apramādas tvayā kāryaḥ sarvathā kurunandana<BR>
15,009.008c	aṣṭāṅge rājaśārdūla rājye dharmapuraskṛte<BR>
15,009.009a	tat tu śakyaṃ yathā tāta rakṣituṃ pāṇḍunandana<BR>
15,009.009c	rājyaṃ dharmaṃ ca kaunteya vidvān asi nibodha tat<BR>
15,009.010a	vidyāvṛddhān sadaiva tvam upāsīthā yudhiṣṭhira<BR>
15,009.010c	śṛṇuyās te ca yad brūyuḥ kuryāś caivāvicārayan<BR>
15,009.011a	prātar utthāya tān rājan pūjayitvā yathāvidhi<BR>
15,009.011c	kṛtyakāle samutpanne pṛcchethāḥ kāryam ātmanaḥ<BR>
15,009.012a	te tu saṃmānitā rājaṃs tvayā rājyahitārthinā<BR>
15,009.012c	pravakṣyanti hitaṃ tāta sarvaṃ kauravanandana<BR>
15,009.013a	indriyāṇi ca sarvāṇi vājivat paripālaya<BR>
15,009.013c	hitāya vai bhaviṣyanti rakṣitaṃ draviṇaṃ yathā<BR>
15,009.014a	amātyān upadhātītān pitṛpaitāmahāñ śucīn<BR>
15,009.014c	dāntān karmasu sarveṣu mukhyān mukhyeṣu yojayeḥ<BR>
15,009.015a	cārayethāś ca satataṃ cārair aviditaiḥ parān<BR>
15,009.015c	parīkṣitair bahuvidhaṃ svarāṣṭreṣu pareṣu ca<BR>
15,009.016a	puraṃ ca te suguptaṃ syād dṛḍhaprākāratoraṇam<BR>
15,009.016c	aṭṭāṭṭālakasaṃbādhaṃ ṣaṭpathaṃ sarvatodiśam<BR>
15,009.017a	tasya dvārāṇi kāryāṇi paryāptāni bṛhanti ca<BR>
15,009.017c	sarvataḥ suvibhaktāni yantrair ārakṣitāni ca<BR>
15,009.018a	puruṣair alam arthajñair viditaiḥ kulaśīlataḥ<BR>
15,009.018c	ātmā ca rakṣyaḥ satataṃ bhojanādiṣu bhārata<BR>
15,009.019a	vihārāhārakāleṣu mālyaśayyāsaneṣu ca<BR>
15,009.019c	striyaś ca te suguptāḥ syur vṛddhair āptair adhiṣṭhitāḥ<BR>
15,009.019e	śīlavadbhiḥ kulīnaiś ca vidvadbhiś ca yudhiṣṭhira<BR>
15,009.020a	mantriṇaś caiva kurvīthā dvijān vidyāviśāradān<BR>
15,009.020c	vinītāṃś ca kulīnāṃś ca dharmārthakuśalān ṛjūn<BR>
15,009.021a	taiḥ sārdhaṃ mantrayethās tvaṃ nātyarthaṃ bahubhiḥ saha<BR>
15,009.021c	samastair api ca vyastair vyapadeśena kena cit<BR>
15,009.022a	susaṃvṛtaṃ mantragṛhaṃ sthalaṃ cāruhya mantrayeḥ<BR>
15,009.022c	araṇye niḥśalāke vā na ca rātrau kathaṃ cana<BR>
15,009.023a	vānarāḥ pakṣiṇaś caiva ye manuṣyānukāriṇaḥ<BR>
15,009.023c	sarve mantragṛhe varjyā ye cāpi jaḍapaṅgukāḥ<BR>
15,009.024a	mantrabhede hi ye doṣā bhavanti pṛthivīkṣitām<BR>
15,009.024c	na te śakyāḥ samādhātuṃ kathaṃ cid iti me matiḥ<BR>
15,009.025a	doṣāṃś ca mantrabhedeṣu brūyās tvaṃ mantrimaṇḍale<BR>
15,009.025c	abhede ca guṇān rājan punaḥ punar ariṃdama<BR>
15,009.026a	paurajānapadānāṃ ca śaucāśaucaṃ yudhiṣṭhira<BR>
15,009.026c	yathā syād viditaṃ rājaṃs tathā kāryam ariṃdama<BR>
15,010.001	dhṛtarāṣṭra uvāca<BR>
15,010.001a	vyavahārāś ca te tāta nityam āptair adhiṣṭhitāḥ<BR>
15,010.001c	yojyās tuṣṭair hitai rājan nityaṃ cārair anuṣṭhitāḥ<BR>
15,010.001d*0024_01	alubdhaiś cāsya vyasanibhiḥ snigdhair ātmasamaiḥ sadā<BR>
15,010.002a	parimāṇaṃ viditvā ca daṇḍaṃ daṇḍyeṣu bhārata<BR>
15,010.002c	praṇayeyur yathānyāyaṃ puruṣās te yudhiṣṭhira<BR>
15,010.003a	ādānarucayaś caiva paradārābhimarśakāḥ<BR>
15,010.003c	ugradaṇḍapradhānāś ca mithyā vyāhāriṇas tathā<BR>
15,010.004a	ākroṣṭāraś ca lubdhāś ca hantāraḥ sāhasapriyāḥ<BR>
15,010.004c	sabhāvihārabhettāro varṇānāṃ ca pradūṣakāḥ<BR>
15,010.004e	hiraṇyadaṇḍyā vadhyāś ca kartavyā deśakālataḥ<BR>
15,010.004f*0025_01	avarodhabhūmau bhṛtyais tu saha pānaṃ vivarjayet<BR>
15,010.004f*0025_02	ākrośanty anumattās te kalatraṃ cāpi gṛhṇate<BR>
15,010.004f*0025_03	jighāṃsanty api śastreṇa naṣṭāḥ krīḍanti cotkaṭāḥ<BR>
15,010.004f*0025_04	nānākṣepā vyāharanti gamyāgamyaṃ na jānate<BR>
15,010.004f*0025_05	atipānena rājāpi sarvakośaṃ vināśayet<BR>
15,010.004f*0025_06	vitared gāyakebhyaś ca pradhānadravyasaṃcayam<BR>
15,010.004f*0025_07	buddhvemān pānadoṣāṃs tu pibed ekaḥ svajāyayā<BR>
15,010.004f*0025_08	yuktyā prakāśaṃ matimān svavīryasyābhivṛddhaye<BR>
15,010.005a	prātar eva hi paśyethā ye kuryur vyayakarma te<BR>
15,010.005c	alaṃkāram atho bhojyam ata ūrdhvaṃ samācareḥ<BR>
15,010.006a	paśyethāś ca tato yodhān sadā tvaṃ pariharṣayan<BR>
15,010.006c	dūtānāṃ ca carāṇāṃ ca pradoṣas te sadā bhavet<BR>
15,010.007a	sadā cāpararātraṃ te bhavet kāryārthanirṇaye<BR>
15,010.007c	madhyarātre vihāras te madhyāhne ca sadā bhavet<BR>
15,010.008a	sarve tv ātyayikāḥ kālāḥ kāryāṇāṃ bharatarṣabha<BR>
15,010.008c	tathaivālaṃkṛtaḥ kāle tiṣṭhethā bhūridakṣiṇaḥ<BR>
15,010.008d*0026_01	na vṛthā vyavatiṣṭheta pārihāryādibhūṣaṇam<BR>
15,010.008d*0026_02	prayojyaṃ sarvadeveha māṅgalyaṃ pāpanāśanam<BR>
15,010.008e	cakravat karmaṇāṃ tāta paryāyo hy eṣa nityaśaḥ<BR>
15,010.009a	kośasya saṃcaye yatnaṃ kurvīthā nyāyataḥ sadā<BR>
15,010.009c	dvividhasya mahārāja viparītaṃ vivarjayeḥ<BR>
15,010.010a	cārair viditvā śatrūṃś ca ye te rājyāntarāyiṇaḥ<BR>
15,010.010c	tān āptaiḥ puruṣair dūrād ghātayethāḥ parasparam<BR>
15,010.011a	karmadṛṣṭyātha bhṛtyāṃs tvaṃ varayethāḥ kurūdvaha<BR>
15,010.011c	kārayethāś ca karmāṇi yuktāyuktair adhiṣṭhitaiḥ<BR>
15,010.012a	senāpraṇetā ca bhavet tava tāta dṛḍhavrataḥ<BR>
15,010.012c	śūraḥ kleśasahaś caiva priyaś ca tava mānavaḥ<BR>
15,010.013a	sarve jānapadāś caiva tava karmāṇi pāṇḍava<BR>
15,010.013c	paurogavāś ca sabhyāś ca kuryur ye vyavahāriṇaḥ<BR>
15,010.014a	svarandhraṃ pararandhraṃ ca sveṣu caiva pareṣu ca<BR>
15,010.014c	upalakṣayitavyaṃ te nityam eva yudhiṣṭhira<BR>
15,010.015a	deśāntarasthāś ca narā vikrāntāḥ sarvakarmasu<BR>
15,010.015c	mātrābhir anurūpābhir anugrāhyā hitās tvayā<BR>
15,010.016a	guṇārthināṃ guṇaḥ kāryo viduṣāṃ te janādhipa<BR>
15,010.016c	avicālyāś ca te te syur yathā merur mahāgiriḥ<BR>
15,011.001	dhṛtarāṣṭra uvāca<BR>
15,011.001a	maṇḍalāni ca budhyethāḥ pareṣām ātmanas tathā<BR>
15,011.001c	udāsīnaguṇānāṃ ca madhyamānāṃ tathaiva ca<BR>
15,011.002a	caturṇāṃ śatrujātānāṃ sarveṣām ātatāyinām<BR>
15,011.002c	mitraṃ cāmitramitraṃ ca boddhavyaṃ te 'rikarśana<BR>
15,011.003a	tathāmātyā janapadā durgāṇi viṣamāṇi ca<BR>
15,011.003c	balāni ca kuruśreṣṭha bhavanty eṣāṃ yathecchakam<BR>
15,011.004a	te ca dvādaśa kaunteya rājñāṃ vai vividhātmakāḥ<BR>
15,011.004c	mantripradhānāś ca guṇāḥ ṣaṣṭir dvādaśa ca prabho<BR>
15,011.005a	etan maṇḍalam ity āhur ācāryā nītikovidāḥ<BR>
15,011.005c	atra ṣāḍguṇyam āyattaṃ yudhiṣṭhira nibodha tat<BR>
15,011.006a	vṛddhikṣayau ca vijñeyau sthānaṃ ca kurunandana<BR>
15,011.006c	dvisaptatyā mahābāho tataḥ ṣāḍguṇyacāriṇaḥ<BR>
15,011.007a	yadā svapakṣo balavān parapakṣas tathābalaḥ<BR>
15,011.007c	vigṛhya śatrūn kaunteya yāyāt kṣitipatis tadā<BR>
15,011.007e	yadā svapakṣo 'balavāṃs tadā saṃdhiṃ samāśrayet<BR>
15,011.007e*0027_01	**** **** svapakṣaś caiva durbalaḥ<BR>
15,011.007e*0027_02	sārdhaṃ vidvāṃs tadā kṣīṇaḥ<BR>
15,011.008a	dravyāṇāṃ saṃcayaś caiva kartavyaḥ syān mahāṃs tathā<BR>
15,011.008c	yadā samartho yānāya nacireṇaiva bhārata<BR>
15,011.009a	tadā sarvaṃ vidheyaṃ syāt sthānaṃ ca na vibhājayet<BR>
15,011.009c	bhūmir alpaphalā deyā viparītasya bhārata<BR>
15,011.010a	hiraṇyaṃ kupyabhūyiṣṭhaṃ mitraṃ kṣīṇam akośavat<BR>
15,011.010c	viparītān na gṛhṇīyāt svayaṃ saṃdhiviśāradaḥ<BR>
15,011.011a	saṃdhyarthaṃ rājaputraṃ ca lipsethā bharatarṣabha<BR>
15,011.011c	viparītas tu te 'deyaḥ putra kasyāṃ cid āpadi<BR>
15,011.011e	tasya pramokṣe yatnaṃ ca kuryāḥ sopāyamantravit<BR>
15,011.012a	prakṛtīnāṃ ca kaunteya rājā dīnāṃ vibhāvayet<BR>
15,011.012c	krameṇa yugapad dvaṃdvaṃ vyasanānāṃ balābalam<BR>
15,011.013a	pīḍanaṃ stambhanaṃ caiva kośabhaṅgas tathaiva ca<BR>
15,011.013c	kāryaṃ yatnena śatrūṇāṃ svarāṣṭraṃ rakṣatā svayam<BR>
15,011.014a	na ca hiṃsyo 'bhyupagataḥ sāmanto vṛddhim icchatā<BR>
15,011.014c	kaunteya taṃ na hiṃseta yo mahīṃ vijigīṣate<BR>
15,011.015a	gaṇānāṃ bhedane yogaṃ gacchethāḥ saha mantribhiḥ<BR>
15,011.015c	sādhusaṃgrahaṇāc caiva pāpanigrahaṇāt tathā<BR>
15,011.016a	durbalāś cāpi satataṃ nāvaṣṭabhyā balīyasā<BR>
15,011.016c	tiṣṭhethā rājaśārdūla vaitasīṃ vṛttim āsthitaḥ<BR>
15,011.017a	yady evam abhiyāyāc ca durbalaṃ balavān nṛpaḥ<BR>
15,011.017c	sāmādibhir upāyais taṃ krameṇa vinivartayet<BR>
15,011.018a	aśaknuvaṃs tu yuddhāya niṣpatet saha mantribhiḥ<BR>
15,011.018c	kośena paurair daṇḍena ye cānye priyakāriṇaḥ<BR>
15,011.019a	asaṃbhave tu sarvasya yathāmukhyena niṣpatet<BR>
15,011.019c	krameṇānena mokṣaḥ syāc charīram api kevalam<BR>
15,012.001	dhṛtarāṣṭra uvāca<BR>
15,012.001a	saṃdhivigraham apy atra paśyethā rājasattama<BR>
15,012.001c	dviyoniṃ trividhopāyaṃ bahukalpaṃ yudhiṣṭhira<BR>
15,012.002a	rājendra paryupāsīthāś chittvā dvaividhyam ātmanaḥ<BR>
15,012.002c	tuṣṭapuṣṭabalaḥ śatrur ātmavān iti ca smaret<BR>
15,012.003a	paryupāsanakāle tu viparītaṃ vidhīyate<BR>
15,012.003c	āmardakāle rājendra vyapasarpas tato varaḥ<BR>
15,012.004a	vyasanaṃ bhedanaṃ caiva śatrūṇāṃ kārayet tataḥ<BR>
15,012.004c	karśanaṃ bhīṣaṇaṃ caiva yuddhe cāpi bahukṣayam<BR>
15,012.005a	prayāsyamāno nṛpatis trividhaṃ paricintayet<BR>
15,012.005c	ātmanaś caiva śatroś ca śaktiṃ śāstraviśāradaḥ<BR>
15,012.006a	utsāhaprabhuśaktibhyāṃ mantraśaktyā ca bhārata<BR>
15,012.006c	upapanno naro yāyād viparītam ato 'nyathā<BR>
15,012.007a	ādadīta balaṃ rājā maulaṃ mitrabalaṃ tathā<BR>
15,012.007c	aṭavībalaṃ bhṛtaṃ caiva tathā śreṇībalaṃ ca yat<BR>
15,012.008a	tatra mitrabalaṃ rājan maulena na viśiṣyate<BR>
15,012.008c	śreṇībalaṃ bhṛtaṃ caiva tulya eveti me matiḥ<BR>
15,012.009a	tathā cārabalaṃ caiva parasparasamaṃ nṛpa<BR>
15,012.009c	vijñeyaṃ balakāleṣu rājñā kāla upasthite<BR>
15,012.010a	āpadaś cāpi boddhavyā bahurūpā narādhipa<BR>
15,012.010c	bhavanti rājñāṃ kauravya yās tāḥ pṛthag ataḥ śṛṇu<BR>
15,012.011a	vikalpā bahavo rājann āpadāṃ pāṇḍunandana<BR>
15,012.011c	sāmādibhir upanyasya śamayet tān nṛpaḥ sadā<BR>
15,012.012a	yātrāṃ yāyād balair yukto rājā ṣaḍbhiḥ paraṃtapa<BR>
15,012.012c	saṃyukto deśakālābhyāṃ balair ātmaguṇais tathā<BR>
15,012.013a	tuṣṭapuṣṭabalo yāyād rājā vṛddhyudaye rataḥ<BR>
15,012.013c	āhūtaś cāpy atho yāyād anṛtāv api pārthivaḥ<BR>
15,012.014a	sthūṇāśmānaṃ vājirathapradhānāṃ; dhvajadrumaiḥ saṃvṛtakūlarodhasam<BR>
15,012.014c	padātināgair bahukardamāṃ nadīṃ; sapatnanāśe nṛpatiḥ prayāyāt<BR>
15,012.015a	athopapattyā śakaṭaṃ padmaṃ vajraṃ ca bhārata<BR>
15,012.015c	uśanā veda yac chāstraṃ tatraitad vihitaṃ vibho<BR>
15,012.016a	sādayitvā parabalaṃ kṛtvā ca balaharṣaṇam<BR>
15,012.016c	svabhūmau yojayed yuddhaṃ parabhūmau tathaiva ca<BR>
15,012.017a	labdhaṃ praśamayed rājā nikṣiped dhanino narān<BR>
15,012.017c	jñātvā svaviṣayaṃ taṃ ca sāmādibhir upakramet<BR>
15,012.018a	sarvathaiva mahārāja śarīraṃ dhārayed iha<BR>
15,012.018c	pretyeha caiva kartavyam ātmaniḥśreyasaṃ param<BR>
15,012.019a	evaṃ kurvañ śubhā vāco loke 'smiñ śṛṇute nṛpaḥ<BR>
15,012.019c	pretya svargaṃ tathāpnoti prajā dharmeṇa pālayan<BR>
15,012.020a	evaṃ tvayā kuruśreṣṭha vartitavyaṃ prajāhitam<BR>
15,012.020c	ubhayor lokayos tāta prāptaye nityam eva ca<BR>
15,012.021a	bhīṣmeṇa pūrvam ukto 'si kṛṣṇena vidureṇa ca<BR>
15,012.021c	mayāpy avaśyaṃ vaktavyaṃ prītyā te nṛpasattama<BR>
15,012.022a	etat sarvaṃ yathānyāyaṃ kurvīthā bhūridakṣiṇa<BR>
15,012.022c	priyas tathā prajānāṃ tvaṃ svarge sukham avāpsyasi<BR>
15,012.023a	aśvamedhasahasreṇa yo yajet pṛthivīpatiḥ<BR>
15,012.023c	pālayed vāpi dharmeṇa prajās tulyaṃ phalaṃ labhet<BR>
15,013.001	yudhiṣṭhira uvāca<BR>
15,013.001a	evam etat kariṣyāmi yathāttha pṛthivīpate<BR>
15,013.001c	bhūyaś caivānuśāsyo 'haṃ bhavatā pārthivarṣabha<BR>
15,013.002a	bhīṣme svargam anuprāpte gate ca madhusūdane<BR>
15,013.002c	vidure saṃjaye caiva ko 'nyo māṃ vaktum arhati<BR>
15,013.003a	yat tu mām anuśāstīha bhavān adya hite sthitaḥ<BR>
15,013.003c	kartāsmy etan mahīpāla nirvṛto bhava bhārata<BR>
15,013.004	vaiśaṃpāyana uvāca<BR>
15,013.004a	evam uktaḥ sa rājarṣir dharmarājena dhīmatā<BR>
15,013.004c	kaunteyaṃ samanujñātum iyeṣa bharatarṣabha<BR>
15,013.005a	putra viśramyatāṃ tāvan mamāpi balavāñ śramaḥ<BR>
15,013.005c	ity uktvā prāviśad rājā gāndhāryā bhavanaṃ tadā<BR>
15,013.006a	tam āsanagataṃ devī gāndhārī dharmacāriṇī<BR>
15,013.006c	uvāca kāle kālajñā prajāpatisamaṃ patim<BR>
15,013.007a	anujñātaḥ svayaṃ tena vyāsenāpi maharṣiṇā<BR>
15,013.007c	yudhiṣṭhirasyānumate kadāraṇyaṃ gamiṣyasi<BR>
15,013.008	dhṛtarāṣṭra uvāca<BR>
15,013.008a	gāndhāry aham anujñātaḥ svayaṃ pitrā mahātmanā<BR>
15,013.008c	yudhiṣṭhirasyānumate gantāsmi nacirād vanam<BR>
15,013.009a	ahaṃ hi nāma sarveṣāṃ teṣāṃ durdyūtadevinām<BR>
15,013.009c	putrāṇāṃ dātum icchāmi pretyabhāvānugaṃ vasu<BR>
15,013.009e	sarvaprakṛtisāṃnidhyaṃ kārayitvā svaveśmani<BR>
15,013.009f*0028_01	dhṛtarāṣṭraḥ sa tān sarvān pretakāryārtham abravīt<BR>
15,013.009f*0029_01	āpṛṣṭvā gantum icchāmi vanaṃ subalanandini<BR>
15,013.010	vaiśaṃpāyana uvāca<BR>
15,013.010a	ity uktvā dharmarājāya preṣayām āsa pārthivaḥ<BR>
15,013.010c	sa ca tadvacanāt sarvaṃ samāninye mahīpatiḥ<BR>
15,013.011a	tato niṣkramya nṛpatis tasmād antaḥpurāt tadā<BR>
15,013.011c	sarvaṃ suhṛjjanaṃ caiva sarvāś ca prakṛtīs tathā<BR>
15,013.011e	samavetāṃś ca tān sarvān paurajānapadān atha<BR>
15,013.011f*0030_01	tān āgatān abhiprekṣya samastaṃ ca suhṛjjanam<BR>
15,013.012a	brāhmaṇāṃś ca mahīpālān nānādeśasamāgatān<BR>
15,013.012c	tataḥ prāha mahātejā dhṛtarāṣṭro mahīpatiḥ<BR>
15,013.013a	śṛṇvanty ekāgramanaso brāhmaṇāḥ kurujāṅgalāḥ<BR>
15,013.013c	kṣatriyāś caiva vaiśyāś ca śūdrāś caiva samāgatāḥ<BR>
15,013.014a	bhavantaḥ kuravaś caiva bahukālaṃ sahoṣitāḥ<BR>
15,013.014c	parasparasya suhṛdaḥ parasparahite ratāḥ<BR>
15,013.015a	yad idānīm ahaṃ brūyām asmin kāla upasthite<BR>
15,013.015c	tathā bhavadbhiḥ kartavyam avicārya vaco mama<BR>
15,013.016a	araṇyagamane buddhir gāndhārīsahitasya me<BR>
15,013.016c	vyāsasyānumate rājñas tathā kuntīsutasya ca<BR>
15,013.016e	bhavanto 'py anujānantu mā vo 'nyā bhūd vicāraṇā<BR>
15,013.017a	asmākaṃ bhavatāṃ caiva yeyaṃ prītir hi śāśvatī<BR>
15,013.017c	na cānyeṣv asti deśeṣu rājñām iti matir mama<BR>
15,013.018a	śrānto 'smi vayasānena tathā putravinākṛtaḥ<BR>
15,013.018c	upavāsakṛśaś cāsmi gāndhārīsahito 'naghāḥ<BR>
15,013.019a	yudhiṣṭhiragate rājye prāptaś cāsmi sukhaṃ mahat<BR>
15,013.019c	manye duryodhanaiśvaryād viśiṣṭam iti sattamāḥ<BR>
15,013.020a	mama tv andhasya vṛddhasya hataputrasya kā gatiḥ<BR>
15,013.020c	ṛte vanaṃ mahābhāgās tan mānujñātum arhatha<BR>
15,013.021a	tasya tad vacanaṃ śrutvā sarve te kurujāṅgalāḥ<BR>
15,013.021c	bāṣpasaṃdigdhayā vācā rurudur bharatarṣabha<BR>
15,013.022a	tān avibruvataḥ kiṃ cid duḥkhaśokaparāyaṇān<BR>
15,013.022c	punar eva mahātejā dhṛtarāṣṭro 'bravīd idam<BR>
15,014.001	dhṛtarāṣṭra uvāca<BR>
15,014.001a	śaṃtanuḥ pālayām āsa yathāvat pṛthivīm imām<BR>
15,014.001c	tathā vicitravīryaś ca bhīṣmeṇa paripālitaḥ<BR>
15,014.001e	pālayām āsa vas tāto viditaṃ vo nasaṃśayaḥ<BR>
15,014.001f*0031_01	anantaraṃ sa pāṇḍuś ca pālayām āsa medinīm<BR>
15,014.002a	yathā ca pāṇḍur bhrātā me dayito bhavatām abhūt<BR>
15,014.002c	sa cāpi pālayām āsa yathāvat tac ca vettha ha<BR>
15,014.002d*0032_01	anantaraṃ hi pitaram anujāto yudhiṣṭhiraḥ<BR>
15,014.002d*0032_02	nātra kiṃ cin mṛṣā jātu bhaviteti matir mama<BR>
15,014.003a	mayā ca bhavatāṃ samyak chuśrūṣā yā kṛtānaghāḥ<BR>
15,014.003c	asamyag vā mahābhāgās tat kṣantavyam atandritaiḥ<BR>
15,014.004a	yac ca duryodhanenedaṃ rājyaṃ bhuktam akaṇṭakam<BR>
15,014.004c	api tatra na vo mando durbuddhir aparāddhavān<BR>
15,014.005a	tasyāparādhād durbuddher abhimānān mahīkṣitām<BR>
15,014.005c	vimardaḥ sumahān āsīd anayān matkṛtād atha<BR>
15,014.005d*0033_01	ghātitāḥ kuravo yac ca pṛthivī ca vināśitā<BR>
15,014.006a	tan mayā sādhu vāpīdaṃ yadi vāsādhu vai kṛtam<BR>
15,014.006c	tad vo hṛdi na kartavyaṃ mām anujñātum arhatha<BR>
15,014.007a	vṛddho 'yaṃ hataputro 'yaṃ duḥkhito 'yaṃ janādhipaḥ<BR>
15,014.007c	pūrvarājñāṃ ca putro 'yam iti kṛtvānujānata<BR>
15,014.008a	iyaṃ ca kṛpaṇā vṛddhā hataputrā tapasvinī<BR>
15,014.008c	gāndhārī putraśokārtā tulyaṃ yācati vo mayā<BR>
15,014.009a	hataputrāv imau vṛddhau viditvā duḥkhitau tathā<BR>
15,014.009c	anujānīta bhadraṃ vo vrajāvaḥ śaraṇaṃ ca vaḥ<BR>
15,014.010a	ayaṃ ca kauravo rājā kuntīputro yudhiṣṭhiraḥ<BR>
15,014.010c	sarvair bhavadbhir draṣṭavyaḥ sameṣu viṣameṣu ca<BR>
15,014.010e	na jātu viṣamaṃ caiva gamiṣyati kadā cana<BR>
15,014.011a	catvāraḥ sacivā yasya bhrātaro vipulaujasaḥ<BR>
15,014.011c	lokapālopamā hy ete sarve dharmārthadarśinaḥ<BR>
15,014.011d*0034_01	caturṇāṃ lokapālānāṃ madhye viparivartate<BR>
15,014.012a	brahmeva bhagavān eṣa sarvabhūtajagatpatiḥ<BR>
15,014.012b*0035_01	evam eṣa mahābāhur bhīmārjunayamair vṛtaḥ<BR>
15,014.012c	yudhiṣṭhiro mahātejā bhavataḥ pālayiṣyati<BR>
15,014.013a	avaśyam eva vaktavyam iti kṛtvā bravīmi vaḥ<BR>
15,014.013c	eṣa nyāso mayā dattaḥ sarveṣāṃ vo yudhiṣṭhiraḥ<BR>
15,014.013e	bhavanto 'sya ca vīrasya nyāsabhūtā mayā kṛtāḥ<BR>
15,014.014a	yady eva taiḥ kṛtaṃ kiṃ cid vyalīkaṃ vā sutair mama<BR>
15,014.014c	yady anyena madīyena tad anujñātum arhatha<BR>
15,014.015a	bhavadbhir hi na me manyuḥ kṛtapūrvaḥ kathaṃ cana<BR>
15,014.015c	atyantagurubhaktānām eṣo 'ñjalir idaṃ namaḥ<BR>
15,014.016a	teṣām asthirabuddhīnāṃ lubdhānāṃ kāmacāriṇām<BR>
15,014.016c	kṛte yācāmi vaḥ sarvān gāndhārīsahito 'naghāḥ<BR>
15,014.017a	ity uktās tena te rājñā paurajānapadā janāḥ<BR>
15,014.017b*0036_01	ity evaṃ bruvatas tasya dhṛtarāṣṭrasya dhīmataḥ<BR>
15,014.017c	nocur bāṣpakalāḥ kiṃ cid vīkṣāṃ cakruḥ parasparam<BR>
15,015.001	vaiśaṃpāyana uvāca<BR>
15,015.001a	evam uktās tu te tena paurajānapadā janāḥ<BR>
15,015.001c	vṛddhena rājñā kauravya naṣṭasaṃjñā ivābhavan<BR>
15,015.002a	tūṣṇīṃbhūtāṃs tatas tāṃs tu bāṣpakaṇṭhān mahīpatiḥ<BR>
15,015.002c	dhṛtarāṣṭro mahīpālaḥ punar evābhyabhāṣata<BR>
15,015.003a	vṛddhaṃ māṃ hataputraṃ ca dharmapatnyā sahānayā<BR>
15,015.003c	vilapantaṃ bahuvidhaṃ kṛpaṇaṃ caiva sattamāḥ<BR>
15,015.004a	pitrā svayam anujñātaṃ kṛṣṇadvaipāyanena vai<BR>
15,015.004c	vanavāsāya dharmajñā dharmajñena nṛpeṇa ca<BR>
15,015.005a	so 'haṃ punaḥ punar yāce śirasāvanato 'naghāḥ<BR>
15,015.005c	gāndhāryā sahitaṃ tan māṃ samanujñātum arhatha<BR>
15,015.006a	śrutvā tu kururājasya vākyāni karuṇāni te<BR>
15,015.006c	ruruduḥ sarvato rājan sametāḥ kurujāṅgalāḥ<BR>
15,015.007a	uttarīyaiḥ karaiś cāpi saṃchādya vadanāni te<BR>
15,015.007c	ruruduḥ śokasaṃtaptā muhūrtaṃ pitṛmātṛvat<BR>
15,015.008a	hṛdayaiḥ śūnyabhūtais te dhṛtarāṣṭrapravāsajam<BR>
15,015.008c	duḥkhaṃ saṃdhārayantaḥ sma naṣṭasaṃjñā ivābhavan<BR>
15,015.009a	te vinīya tam āyāsaṃ kururājaviyogajam<BR>
15,015.009c	śanaiḥ śanais tadānyonyam abruvan svamatāny uta<BR>
15,015.010a	tataḥ saṃdhāya te sarve vākyāny atha samāsataḥ<BR>
15,015.010c	ekasmin brāhmaṇe rājann āveśyocur narādhipam<BR>
15,015.011a	tataḥ svacaraṇe vṛddhaḥ saṃmato 'rthaviśāradaḥ<BR>
15,015.011c	sāmbākhyo bahvṛco rājan vaktuṃ samupacakrame<BR>
15,015.012a	anumānya mahārājaṃ tat sadaḥ saṃprabhāṣya ca<BR>
15,015.012c	vipraḥ pragalbho medhāvī sa rājānam uvāca ha<BR>
15,015.013a	rājan vākyaṃ janasyāsya mayi sarvaṃ samarpitam<BR>
15,015.013c	vakṣyāmi tad ahaṃ vīra taj juṣasva narādhipa<BR>
15,015.014a	yathā vadasi rājendra sarvam etat tathā vibho<BR>
15,015.014c	nātra mithyā vacaḥ kiṃ cit suhṛt tvaṃ naḥ parasparam<BR>
15,015.015a	na jātv asya tu vaṃśasya rājñāṃ kaś cit kadā cana<BR>
15,015.015c	rājāsīd yaḥ prajāpālaḥ prajānām apriyo bhavet<BR>
15,015.016a	pitṛvad bhrātṛvac caiva bhavantaḥ pālayanti naḥ<BR>
15,015.016c	na ca duryodhanaḥ kiṃ cid ayuktaṃ kṛtavān nṛpa<BR>
15,015.016d*0037_01	priyāṇi kurvan sarveṣām anuvṛttyartham udyataḥ<BR>
15,015.017a	yathā bravīti dharmajño muniḥ satyavatīsutaḥ<BR>
15,015.017c	tathā kuru mahārāja sa hi naḥ paramo guruḥ<BR>
15,015.018a	tyaktā vayaṃ tu bhavatā duḥkhaśokaparāyaṇāḥ<BR>
15,015.018c	bhaviṣyāmaś ciraṃ rājan bhavadguṇaśatair hṛtāḥ<BR>
15,015.019a	yathā śaṃtanunā guptā rājñā citrāṅgadena ca<BR>
15,015.019c	bhīṣmavīryopagūḍhena pitrā ca tava pārthiva<BR>
15,015.020a	bhavadbuddhiyujā caiva pāṇḍunā pṛthivīkṣitā<BR>
15,015.020c	tathā duryodhanenāpi rājñā suparipālitāḥ<BR>
15,015.021a	na svalpam api putras te vyalīkaṃ kṛtavān nṛpa<BR>
15,015.021c	pitarīva suviśvastās tasminn api narādhipe<BR>
15,015.021e	vayam āsma yathā samyag bhavato viditaṃ tathā<BR>
15,015.022a	tathā varṣasahasrāya kuntīputreṇa dhīmatā<BR>
15,015.022c	pālyamānā dhṛtimatā sukhaṃ vindāmahe nṛpa<BR>
15,015.023a	rājarṣīṇāṃ purāṇānāṃ bhavatāṃ vaṃśadhāriṇām<BR>
15,015.023c	kurusaṃvaraṇādīnāṃ bharatasya ca dhīmataḥ<BR>
15,015.024a	vṛttaṃ samanuyāty eṣa dharmātmā bhūridakṣiṇaḥ<BR>
15,015.024c	nātra vācyaṃ mahārāja susūkṣmam api vidyate<BR>
15,015.025a	uṣitāḥ sma sukhaṃ nityaṃ bhavatā paripālitāḥ<BR>
15,015.025c	susūkṣmaṃ ca vyalīkaṃ te saputrasya na vidyate<BR>
15,015.026a	yat tu jñātivimarde 'sminn āttha duryodhanaṃ prati<BR>
15,015.026c	bhavantam anuneṣyāmi tatrāpi kurunandana<BR>
15,016.001	brāhmaṇa uvāca<BR>
15,016.001a	na tad duryodhanakṛtaṃ na ca tad bhavatā kṛtam<BR>
15,016.001c	na karṇasaubalābhyāṃ ca kuravo yat kṣayaṃ gatāḥ<BR>
15,016.002a	daivaṃ tat tu vijānīmo yan na śakyaṃ prabādhitum<BR>
15,016.002c	daivaṃ puruṣakāreṇa na śakyam ativartitum<BR>
15,016.003a	akṣauhiṇyo mahārāja daśāṣṭau ca samāgatāḥ<BR>
15,016.003c	aṣṭādaśāhena hatā daśabhir yodhapuṃgavaiḥ<BR>
15,016.004a	bhīṣmadroṇakṛpādyaiś ca karṇena ca mahātmanā<BR>
15,016.004c	yuyudhānena vīreṇa dhṛṣṭadyumnena caiva ha<BR>
15,016.005a	caturbhiḥ pāṇḍuputraiś ca bhīmārjunayamair nṛpa<BR>
15,016.005c	janakṣayo 'yaṃ nṛpate kṛto daivabalātkṛtaiḥ<BR>
15,016.006a	avaśyam eva saṃgrāme kṣatriyeṇa viśeṣataḥ<BR>
15,016.006c	kartavyaṃ nidhanaṃ loke śastreṇa kṣatrabandhunā<BR>
15,016.007a	tair iyaṃ puruṣavyāghrair vidyābāhubalānvitaiḥ<BR>
15,016.007c	pṛthivī nihatā sarvā sahayā sarathadvipā<BR>
15,016.008a	na sa rājāparādhnoti putras tava mahāmanāḥ<BR>
15,016.008b*0038_01	na sa rājñāṃ vadhe sūnuḥ kāraṇaṃ te mahātmanām<BR>
15,016.008c	na bhavān na ca te bhṛtyā na karṇo na ca saubalaḥ<BR>
15,016.009a	yad vinaṣṭāḥ kuruśreṣṭhā rājānaś ca sahasraśaḥ<BR>
15,016.009c	sarvaṃ daivakṛtaṃ tad vai ko 'tra kiṃ vaktum arhati<BR>
15,016.010a	gurur mato bhavān asya kṛtsnasya jagataḥ prabhuḥ<BR>
15,016.010c	dharmātmānam atas tubhyam anujānīmahe sutam<BR>
15,016.011a	labhatāṃ vīralokān sa sasahāyo narādhipaḥ<BR>
15,016.011c	dvijāgryaiḥ samanujñātas tridive modatāṃ sukhī<BR>
15,016.012a	prāpsyate ca bhavān puṇyaṃ dharme ca paramāṃ sthitim<BR>
15,016.012b*0039_01	tad eva puṇyaṃ dharme ca dharme ca paramāṃ gatim<BR>
15,016.012c	veda puṇyaṃ ca kārtsnyena samyag bharatasattama<BR>
15,016.012d*0040_01	veda dharmaṃ mahābāho laukyaṃ vaidikam eva ca<BR>
15,016.013a	dṛṣṭāpadānāś cāsmābhiḥ pāṇḍavāḥ puruṣarṣabhāḥ<BR>
15,016.013b*0041_01	dṛṣṭipradānam api te pāṇḍavān prati no vṛthā<BR>
15,016.013c	samarthās tridivasyāpi pālane kiṃ punaḥ kṣiteḥ<BR>
15,016.014a	anuvatsyanti cāpīmāḥ sameṣu viṣameṣu ca<BR>
15,016.014c	prajāḥ kurukulaśreṣṭha pāṇḍavāñ śīlabhūṣaṇān<BR>
15,016.015a	brahmadeyāgrahārāṃś ca parihārāṃś ca pārthiva<BR>
15,016.015c	pūrvarājātisargāṃś ca pālayaty eva pāṇḍavaḥ<BR>
15,016.016a	dīrghadarśī kṛtaprajñaḥ sadā vaiśravaṇo yathā<BR>
15,016.016c	akṣudrasacivaś cāyaṃ kuntīputro mahāmanāḥ<BR>
15,016.017a	apy amitre dayāvāṃś ca śuciś ca bharatarṣabha<BR>
15,016.017c	ṛju paśyati medhāvī putravat pāti naḥ sadā<BR>
15,016.018a	vipriyaṃ ca janasyāsya saṃsargād dharmajasya vai<BR>
15,016.018c	na kariṣyanti rājarṣe tathā bhīmārjunādayaḥ<BR>
15,016.019a	mandā mṛduṣu kauravyās tīkṣṇeṣv āśīviṣopamāḥ<BR>
15,016.019c	vīryavanto mahātmānaḥ paurāṇāṃ ca hite ratāḥ<BR>
15,016.020a	na kuntī na ca pāñcālī na colūpī na sātvatī<BR>
15,016.020c	asmiñ jane kariṣyanti pratikūlāni karhi cit<BR>
15,016.021a	bhavatkṛtam imaṃ snehaṃ yudhiṣṭhiravivardhitam<BR>
15,016.021c	na pṛṣṭhataḥ kariṣyanti paurajānapadā janāḥ<BR>
15,016.022a	adharmiṣṭhān api sataḥ kuntīputrā mahārathāḥ<BR>
15,016.022c	mānavān pālayiṣyanti bhūtvā dharmaparāyaṇāḥ<BR>
15,016.023a	sa rājan mānasaṃ duḥkham apanīya yudhiṣṭhirāt<BR>
15,016.023c	kuru kāryāṇi dharmyāṇi namas te bharatarṣabha<BR>
15,016.024	vaiśaṃpāyana uvāca<BR>
15,016.024a	tasya tad vacanaṃ dharmyam anubandhaguṇottaram<BR>
15,016.024c	sādhu sādhv iti sarvaḥ sa janaḥ pratigṛhītavān<BR>
15,016.025a	dhṛtarāṣṭraś ca tad vākyam abhipūjya punaḥ punaḥ<BR>
15,016.025c	visarjayām āsa tadā sarvās tu prakṛtīḥ śanaiḥ<BR>
15,016.026a	sa taiḥ saṃpūjito rājā śivenāvekṣitas tadā<BR>
15,016.026c	prāñjaliḥ pūjayām āsa taṃ janaṃ bharatarṣabha<BR>
15,016.027a	tato viveśa bhuvanaṃ gāndhāryā sahito nṛpaḥ<BR>
15,016.027c	vyuṣṭāyāṃ caiva śarvaryāṃ yac cakāra nibodha tat<BR>
15,016.027d*0042_01	āgatāyāṃ ca śarvaryāṃ sukhaṃ śete narādhipaḥ<BR>
15,017.001	vaiśaṃpāyana uvāca<BR>
15,017.001a	vyuṣitāyāṃ rajanyāṃ tu dhṛtarāṣṭro 'mbikāsutaḥ<BR>
15,017.001c	viduraṃ preṣayām āsa yudhiṣṭhiraniveśanam<BR>
15,017.002a	sa gatvā rājavacanād uvācācyutam īśvaram<BR>
15,017.002c	yudhiṣṭhiraṃ mahātejāḥ sarvabuddhimatāṃ varaḥ<BR>
15,017.003a	dhṛtarāṣṭro mahārāja vanavāsāya dīkṣitaḥ<BR>
15,017.003c	gamiṣyati vanaṃ rājan kārttikīm āgatām imām<BR>
15,017.004a	sa tvā kurukulaśreṣṭha kiṃ cid artham abhīpsati<BR>
15,017.004c	śrāddham icchati dātuṃ sa gāṅgeyasya mahātmanaḥ<BR>
15,017.005a	droṇasya somadattasya bāhlīkasya ca dhīmataḥ<BR>
15,017.005c	putrāṇāṃ caiva sarveṣāṃ ye cāsya suhṛdo hatāḥ<BR>
15,017.005e	yadi cābhyanujānīṣe saindhavāpasadasya ca<BR>
15,017.006a	etac chrutvā tu vacanaṃ vidurasya yudhiṣṭhiraḥ<BR>
15,017.006c	hṛṣṭaḥ saṃpūjayām āsa guḍākeśaś ca pāṇḍavaḥ<BR>
15,017.007a	na tu bhīmo dṛḍhakrodhas tad vaco jagṛhe tadā<BR>
15,017.007c	vidurasya mahātejā duryodhanakṛtaṃ smaran<BR>
15,017.008a	abhiprāyaṃ viditvā tu bhīmasenasya phalgunaḥ<BR>
15,017.008c	kirīṭī kiṃ cid ānamya bhīmaṃ vacanam abravīt<BR>
15,017.009a	bhīma rājā pitā vṛddho vanavāsāya dīkṣitaḥ<BR>
15,017.009c	dātum icchati sarveṣāṃ suhṛdām aurdhvadehikam<BR>
15,017.010a	bhavatā nirjitaṃ vittaṃ dātum icchati kauravaḥ<BR>
15,017.010c	bhīṣmādīnāṃ mahābāho tad anujñātum arhasi<BR>
15,017.011a	diṣṭyā tv adya mahābāho dhṛtarāṣṭraḥ prayācati<BR>
15,017.011c	yācito yaḥ purāsmābhiḥ paśya kālasya paryayam<BR>
15,017.012a	yo 'sau pṛthivyāḥ kṛtsnāyā bhartā bhūtvā narādhipaḥ<BR>
15,017.012c	parair vinihatāpatyo vanaṃ gantum abhīpsati<BR>
15,017.013a	mā te 'nyat puruṣavyāghra dānād bhavatu darśanam<BR>
15,017.013c	ayaśasyam ato 'nyat syād adharmyaṃ ca mahābhuja<BR>
15,017.014a	rājānam upatiṣṭhasva jyeṣṭhaṃ bhrātaram īśvaram<BR>
15,017.014c	arhas tvam asi dātuṃ vai nādātuṃ bharatarṣabha<BR>
15,017.014e	evaṃ bruvāṇaṃ kaunteyaṃ dharmarājo 'bhyapūjayat<BR>
15,017.015a	bhīmasenas tu sakrodhaḥ provācedaṃ vacas tadā<BR>
15,017.015c	vayaṃ bhīṣmasya kurmeha pretakāryāṇi phalguna<BR>
15,017.016a	somadattasya nṛpater bhūriśravasa eva ca<BR>
15,017.016c	bāhlīkasya ca rājarṣer droṇasya ca mahātmanaḥ<BR>
15,017.017a	anyeṣāṃ caiva suhṛdāṃ kuntī karṇāya dāsyati<BR>
15,017.017c	śrāddhāni puruṣavyāghra mādāt kauravako nṛpaḥ<BR>
15,017.018a	iti me vartate buddhir mā vo nandantu śatravaḥ<BR>
15,017.018c	kaṣṭāt kaṣṭataraṃ yāntu sarve duryodhanādayaḥ<BR>
15,017.018e	yair iyaṃ pṛthivī sarvā ghātitā kulapāṃsanaiḥ<BR>
15,017.019a	kutas tvam adya vismṛtya vairaṃ dvādaśavārṣikam<BR>
15,017.019c	ajñātavāsagamanaṃ draupadīśokavardhanam<BR>
15,017.019e	kva tadā dhṛtarāṣṭrasya sneho 'smāsv abhavat tadā<BR>
15,017.020a	kṛṣṇājinopasaṃvīto hṛtābharaṇabhūṣaṇaḥ<BR>
15,017.020c	sārdhaṃ pāñcālaputryā tvaṃ rājānam upajagmivān<BR>
15,017.020e	kva tadā droṇabhīṣmau tau somadatto 'pi vābhavat<BR>
15,017.021a	yatra trayodaśa samā vane vanyena jīvasi<BR>
15,017.021c	na tadā tvā pitā jyeṣṭhaḥ pitṛtvenābhivīkṣate<BR>
15,017.022a	kiṃ te tad vismṛtaṃ pārtha yad eṣa kulapāṃsanaḥ<BR>
15,017.022c	durvṛtto viduraṃ prāha dyūte kiṃ jitam ity uta<BR>
15,017.023a	tam evaṃvādinaṃ rājā kuntīputro yudhiṣṭhiraḥ<BR>
15,017.023c	uvāca bhrātaraṃ dhīmāñ joṣam āsveti bhartsayan<BR>
15,018.001	arjuna uvāca<BR>
15,018.001a	bhīma jyeṣṭho gurur me tvaṃ nāto 'nyad vaktum utsahe<BR>
15,018.001c	dhṛtarāṣṭro hi rājarṣiḥ sarvathā mānam arhati<BR>
15,018.002a	na smaranty aparāddhāni smaranti sukṛtāni ca<BR>
15,018.002c	asaṃbhinnārthamaryādāḥ sādhavaḥ puruṣottamāḥ<BR>
15,018.002d*0043_01	iti tasya vacaḥ śrutvā phalgunasya mahātmanaḥ<BR>
15,018.002d*0043_02	viduraṃ prāha dharmātmā kuntīputro yudhiṣṭhiraḥ<BR>
15,018.003a	idaṃ madvacanāt kṣattaḥ kauravaṃ brūhi pārthivam<BR>
15,018.003c	yāvad icchati putrāṇāṃ dātuṃ tāvad dadāmy aham<BR>
15,018.004a	bhīṣmādīnāṃ ca sarveṣāṃ suhṛdām upakāriṇām<BR>
15,018.004c	mama kośād iti vibho mā bhūd bhīmaḥ sudurmanāḥ<BR>
15,018.005	vaiśaṃpāyana uvāca<BR>
15,018.005a	ity ukte dharmarājas tam arjunaṃ pratyapūjayat<BR>
15,018.005c	bhīmasenaḥ kaṭākṣeṇa vīkṣāṃ cakre dhanaṃjayam<BR>
15,018.006a	tataḥ sa viduraṃ dhīmān vākyam āha yudhiṣṭhiraḥ<BR>
15,018.006c	na bhīmasene kopaṃ sa nṛpatiḥ kartum arhati<BR>
15,018.007a	parikliṣṭo hi bhīmo 'yaṃ himavṛṣṭyātapādibhiḥ<BR>
15,018.007c	duḥkhair bahuvidhair dhīmān araṇye viditaṃ tava<BR>
15,018.008a	kiṃ tu madvacanād brūhi rājānaṃ bharatarṣabham<BR>
15,018.008c	yad yad icchasi yāvac ca gṛhyatāṃ madgṛhād iti<BR>
15,018.009a	yan mātsaryam ayaṃ bhīmaḥ karoti bhṛśaduḥkhitaḥ<BR>
15,018.009c	na tan manasi kartavyam iti vācyaḥ sa pārthivaḥ<BR>
15,018.010a	yan mamāsti dhanaṃ kiṃ cid arjunasya ca veśmani<BR>
15,018.010c	tasya svāmī mahārāja iti vācyaḥ sa pārthivaḥ<BR>
15,018.011a	dadātu rājā viprebhyo yatheṣṭaṃ kriyatāṃ vyayaḥ<BR>
15,018.011c	putrāṇāṃ suhṛdāṃ caiva gacchatv ānṛṇyam adya saḥ<BR>
15,018.012a	idaṃ cāpi śarīraṃ me tavāyattaṃ janādhipa<BR>
15,018.012c	dhanāni ceti viddhi tvaṃ kṣattar nāsty atra saṃśayaḥ<BR>
15,019.001	vaiśaṃpāyana uvāca<BR>
15,019.001a	evam uktas tu rājñā sa viduro buddhisattamaḥ<BR>
15,019.001c	dhṛtarāṣṭram upetyedaṃ vākyam āha mahārthavat<BR>
15,019.002a	ukto yudhiṣṭhiro rājā bhavadvacanam āditaḥ<BR>
15,019.002c	sa ca saṃśrutya vākyaṃ te praśaśaṃsa mahādyutiḥ<BR>
15,019.003a	bībhatsuś ca mahātejā nivedayati te gṛhān<BR>
15,019.003c	vasu tasya gṛhe yac ca prāṇān api ca kevalān<BR>
15,019.004a	dharmarājaś ca putras te rājyaṃ prāṇān dhanāni ca<BR>
15,019.004c	anujānāti rājarṣe yac cānyad api kiṃ cana<BR>
15,019.004d*0044_01	nakulaḥ sahadevaś ca tad anujñātavān vibho<BR>
15,019.005a	bhīmas tu sarvaduḥkhāni saṃsmṛtya bahulāny uta<BR>
15,019.005c	kṛcchrād iva mahābāhur anumanye viniḥśvasan<BR>
15,019.006a	sa rājñā dharmaśīlena bhrātrā bībhatsunā tathā<BR>
15,019.006c	anunīto mahābāhuḥ sauhṛde sthāpito 'pi ca<BR>
15,019.007a	na ca manyus tvayā kārya iti tvāṃ prāha dharmarāṭ<BR>
15,019.007c	saṃsmṛtya bhīmas tad vairaṃ yad anyāyavad ācaret<BR>
15,019.008a	evaṃprāyo hi dharmo 'yaṃ kṣatriyāṇāṃ narādhipa<BR>
15,019.008c	yuddhe kṣatriyadharme ca nirato 'yaṃ vṛkodaraḥ<BR>
15,019.009a	vṛkodarakṛte cāham arjunaś ca punaḥ punaḥ<BR>
15,019.009c	prasādayāva nṛpate bhavān prabhur ihāsti yat<BR>
15,019.010a	pradadātu bhavān vittaṃ yāvad icchasi pārthiva<BR>
15,019.010c	tvam īśvaro no rājyasya prāṇānāṃ ceti bhārata<BR>
15,019.011a	brahmadeyāgrahārāṃś ca putrāṇāṃ caurdhvadehikam<BR>
15,019.011c	ito ratnāni gāś caiva dāsīdāsam ajāvikam<BR>
15,019.012a	ānayitvā kuruśreṣṭho brāhmaṇebhyaḥ prayacchatu<BR>
15,019.012c	dīnāndhakṛpaṇebhyaś ca tatra tatra nṛpājñayā<BR>
15,019.013a	bahvannarasapānāḍhyāḥ sabhā vidura kāraya<BR>
15,019.013c	gavāṃ nipānāny anyac ca vividhaṃ puṇyakarma yat<BR>
15,019.014a	iti mām abravīd rājā pārthaś caiva dhanaṃjayaḥ<BR>
15,019.014c	yad atrānantaraṃ kāryaṃ tad bhavān vaktum arhati<BR>
15,019.015a	ity ukto vidureṇātha dhṛtarāṣṭro 'bhinandya tat<BR>
15,019.015c	manaś cakre mahādāne kārttikyāṃ janamejaya<BR>
15,019.015d*0045_01	itīdam ukto vidureṇa rājā<BR>
15,019.015d*0045_02	tasyābhinandyātha vaco vicintya<BR>
15,019.015d*0045_03	gantuṃ sa cakre vanam eva vegāt<BR>
15,019.015d*0045_04	tadā manaḥ kārtikapaurṇamāsyām<BR>
15,020.001	vaiśaṃpāyana uvāca<BR>
15,020.001a	vidureṇaivam uktas tu dhṛtarāṣṭro janādhipaḥ<BR>
15,020.001c	prītimān abhavad rājā rājño jiṣṇoś ca karmaṇā<BR>
15,020.002a	tato 'bhirūpān bhīṣmāya brāhmaṇān ṛṣisattamān<BR>
15,020.002c	putrārthe suhṛdāṃ caiva sa samīkṣya sahasraśaḥ<BR>
15,020.003a	kārayitvānnapānāni yānāny ācchādanāni ca<BR>
15,020.003c	suvarṇamaṇiratnāni dāsīdāsaparicchadān<BR>
15,020.004a	kambalājinaratnāni grāmān kṣetrān ajāvikam<BR>
15,020.004c	alaṃkārān gajān aśvān kanyāś caiva varastriyaḥ<BR>
15,020.004e	ādiśyādiśya viprebhyo dadau sa nṛpasattamaḥ<BR>
15,020.005a	droṇaṃ saṃkīrtya bhīṣmaṃ ca somadattaṃ ca bāhlikam<BR>
15,020.005c	duryodhanaṃ ca rājānaṃ putrāṃś caiva pṛthak pṛthak<BR>
15,020.005e	jayadrathapurogāṃś ca suhṛdaś caiva sarvaśaḥ<BR>
15,020.006a	sa śrāddhayajño vavṛdhe bahugodhanadakṣiṇaḥ<BR>
15,020.006c	anekadhanaratnaugho yudhiṣṭhiramate tadā<BR>
15,020.007a	aniśaṃ yatra puruṣā gaṇakā lekhakās tathā<BR>
15,020.007c	yudhiṣṭhirasya vacanāt tad āpṛcchanti taṃ nṛpam<BR>
15,020.008a	ājñāpaya kim etebhyaḥ pradeyaṃ dīyatām iti<BR>
15,020.008c	tad upasthitam evātra vacanānte pradṛśyate<BR>
15,020.009a	śate deye daśaśataṃ sahasre cāyutaṃ tathā<BR>
15,020.009c	dīyate vacanād rājñaḥ kuntīputrasya dhīmataḥ<BR>
15,020.010a	evaṃ sa vasudhārābhir varṣamāṇo nṛpāmbudaḥ<BR>
15,020.010c	tarpayām āsa viprāṃs tān varṣan bhūmim ivāmbudaḥ<BR>
15,020.011a	tato 'nantaram evātra sarvavarṇān mahīpatiḥ<BR>
15,020.011c	annapānarasaughena plāvayām āsa pārthivaḥ<BR>
15,020.012a	savastraphenaratnaugho mṛdaṅganinadasvanaḥ<BR>
15,020.012c	gavāśvamakarāvarto nārīratnamahākaraḥ<BR>
15,020.013a	grāmāgrahārakulyāḍhyo maṇihemajalārṇavaḥ<BR>
15,020.013c	jagat saṃplāvayām āsa dhṛtarāṣṭradayāmbudhiḥ<BR>
15,020.014a	evaṃ sa putrapautrāṇāṃ pitṝṇām ātmanas tathā<BR>
15,020.014c	gāndhāryāś ca mahārāja pradadāv aurdhvadehikam<BR>
15,020.015a	pariśrānto yadāsīt sa dadad dānāny anekaśaḥ<BR>
15,020.015c	tato nirvartayām āsa dānayajñaṃ kurūdvahaḥ<BR>
15,020.016a	evaṃ sa rājā kauravyaś cakre dānamahotsavam<BR>
15,020.016c	naṭanartakalāsyāḍhyaṃ bahvannarasadakṣiṇam<BR>
15,020.017a	daśāham evaṃ dānāni dattvā rājāmbikāsutaḥ<BR>
15,020.017c	babhūva putrapautrāṇām anṛṇo bharatarṣabha<BR>
15,021.001	vaiśaṃpāyana uvāca<BR>
15,021.001a	tataḥ prabhāte rājā sa dhṛtarāṣṭro 'mbikāsutaḥ<BR>
15,021.001c	āhūya pāṇḍavān vīrān vanavāsakṛtakṣaṇaḥ<BR>
15,021.002a	gāndhārīsahito dhīmān abhinandya yathāvidhi<BR>
15,021.002c	kārttikyāṃ kārayitveṣṭiṃ brāhmaṇair vedapāragaiḥ<BR>
15,021.003a	agnihotraṃ puraskṛtya valkalājinasaṃvṛtaḥ<BR>
15,021.003c	vadhūparivṛto rājā niryayau bhavanāt tataḥ<BR>
15,021.004a	tataḥ striyaḥ kauravapāṇḍavānāṃ; yāś cāpy anyāḥ kauravarājavaṃśyāḥ<BR>
15,021.004c	tāsāṃ nādaḥ prādurāsīt tadānīṃ; vaicitravīrye nṛpatau prayāte<BR>
15,021.005a	tato lājaiḥ sumanobhiś ca rājā; vicitrābhis tad gṛhaṃ pūjayitvā<BR>
15,021.005c	saṃyojyārthair bhṛtyajanaṃ ca sarvaṃ; tataḥ samutsṛjya yayau narendraḥ<BR>
15,021.006a	tato rājā prāñjalir vepamāno; yudhiṣṭhiraḥ sasvanaṃ bāṣpakaṇṭhaḥ<BR>
15,021.006c	vilapyoccair hā mahārāja sādho; kva gantāsīty apatat tāta bhūmau<BR>
15,021.007a	tathārjunas tīvraduḥkhābhitapto; muhur muhur niḥśvasan bhāratāgryaḥ<BR>
15,021.007c	yudhiṣṭhiraṃ maivam ity evam uktvā; nigṛhyāthodīdharat sīdamānaḥ<BR>
15,021.008a	vṛkodaraḥ phalgunaś caiva vīrau; mādrīputrau viduraḥ saṃjayaś ca<BR>
15,021.008c	vaiśyāputraḥ sahito gautamena; dhaumyo viprāś cānvayur bāṣpakaṇṭhāḥ<BR>
15,021.009a	kuntī gāndhārīṃ baddhanetrāṃ vrajantīṃ; skandhāsaktaṃ hastam athodvahantī<BR>
15,021.009c	rājā gāndhāryāḥ skandhadeśe 'vasajya; pāṇiṃ yayau dhṛtarāṣṭraḥ pratītaḥ<BR>
15,021.010a	tathā kṛṣṇā draupadī yādavī ca; bālāpatyā cottarā kauravī ca<BR>
15,021.010c	citrāṅgadā yāś ca kāś cit striyo 'nyāḥ; sārdhaṃ rājñā prasthitās tā vadhūbhiḥ<BR>
15,021.011a	tāsāṃ nādo rudatīnāṃ tadāsīd; rājan duḥkhāt kurarīṇām ivoccaiḥ<BR>
15,021.011c	tato niṣpetur brāhmaṇakṣatriyāṇāṃ; viṭśūdrāṇāṃ caiva nāryaḥ samantāt<BR>
15,021.012a	tanniryāṇe duḥkhitaḥ pauravargo; gajāhvaye 'tīva babhūva rājan<BR>
15,021.012c	yathā pūrvaṃ gacchatāṃ pāṇḍavānāṃ; dyūte rājan kauravāṇāṃ sabhāyām<BR>
15,021.013a	yā nāpaśyac candramā naiva sūryo; rāmāḥ kadā cid api tasmin narendre<BR>
15,021.013c	mahāvanaṃ gacchati kauravendre; śokenārtā rājamārgaṃ prapeduḥ<BR>
15,022.001	vaiśaṃpāyana uvāca<BR>
15,022.001a	tataḥ prāsādaharmyeṣu vasudhāyāṃ ca pārthiva<BR>
15,022.001c	strīṇāṃ ca puruṣāṇāṃ ca sumahān nisvano 'bhavat<BR>
15,022.002a	sa rājā rājamārgeṇa nṛnārīsaṃkulena ca<BR>
15,022.002c	kathaṃ cin niryayau dhīmān vepamānaḥ kṛtāñjaliḥ<BR>
15,022.003a	sa vardhamānadvāreṇa niryayau gajasāhvayāt<BR>
15,022.003c	visarjayām āsa ca taṃ janaughaṃ sa muhur muhuḥ<BR>
15,022.004a	vanaṃ gantuṃ ca viduro rājñā saha kṛtakṣaṇaḥ<BR>
15,022.004c	saṃjayaś ca mahāmātraḥ sūto gāvalgaṇis tathā<BR>
15,022.005a	kṛpaṃ nivartayām āsa yuyutsuṃ ca mahāratham<BR>
15,022.005c	dhṛtarāṣṭro mahīpālaḥ paridāya yudhiṣṭhire<BR>
15,022.006a	nivṛtte pauravarge tu rājā sāntaḥpuras tadā<BR>
15,022.006c	dhṛtarāṣṭrābhyanujñāto nivartitum iyeṣa saḥ<BR>
15,022.007a	so 'bravīn mātaraṃ kuntīm upetya bharatarṣabha<BR>
15,022.007c	ahaṃ rājānam anviṣye bhavatī vinivartatām<BR>
15,022.008a	vadhūparivṛtā rājñi nagaraṃ gantum arhasi<BR>
15,022.008c	rājā yātv eṣa dharmātmā tapase dhṛtaniścayaḥ<BR>
15,022.009a	ity uktā dharmarājena bāṣpavyākulalocanā<BR>
15,022.009c	jagādaivaṃ tadā kuntī gāndhārīṃ parigṛhya ha<BR>
15,022.010a	sahadeve mahārāja mā pramādaṃ kṛthāḥ kva cit<BR>
15,022.010c	eṣa mām anurakto hi rājaṃs tvāṃ caiva nityadā<BR>
15,022.011a	karṇaṃ smarethāḥ satataṃ saṃgrāmeṣv apalāyinam<BR>
15,022.011c	avakīrṇo hi sa mayā vīro duṣprajñayā tadā<BR>
15,022.012a	āyasaṃ hṛdayaṃ nūnaṃ mandāyā mama putraka<BR>
15,022.012c	yat sūryajam apaśyantyāḥ śatadhā na vidīryate<BR>
15,022.013a	evaṃgate tu kiṃ śakyaṃ mayā kartum ariṃdama<BR>
15,022.013c	mama doṣo 'yam atyarthaṃ khyāpito yan na sūryajaḥ<BR>
15,022.013e	tannimittaṃ mahābāho dānaṃ dadyās tvam uttamam<BR>
15,022.014a	sadaiva bhrātṛbhiḥ sārdham agrajasyārimardana<BR>
15,022.014c	draupadyāś ca priye nityaṃ sthātavyam arikarśana<BR>
15,022.015a	bhīmasenārjunau caiva nakulaś ca kurūdvaha<BR>
15,022.015c	samādheyās tvayā vīra tvayy adya kuladhūr gatā<BR>
15,022.016a	śvaśrūśvaśurayoḥ pādāñ śuśrūṣantī vane tv aham<BR>
15,022.016c	gāndhārīsahitā vatsye tāpasī malapaṅkinī<BR>
15,022.017a	evam uktaḥ sa dharmātmā bhrātṛbhiḥ sahito vaśī<BR>
15,022.017c	viṣādam agamat tīvraṃ na ca kiṃ cid uvāca ha<BR>
15,022.018a	sa muhūrtam iva dhyātvā dharmaputro yudhiṣṭhiraḥ<BR>
15,022.018c	uvāca mātaraṃ dīnaś cintāśokaparāyaṇaḥ<BR>
15,022.019a	kim idaṃ te vyavasitaṃ naivaṃ tvaṃ vaktum arhasi<BR>
15,022.019c	na tvām abhyanujānāmi prasādaṃ kartum arhasi<BR>
15,022.020a	vyarocayaḥ purā hy asmān utsāhya priyadarśane<BR>
15,022.020c	vidurāyā vacobhis tvam asmān na tyaktum arhasi<BR>
15,022.021a	nihatya pṛthivīpālān rājyaṃ prāptam idaṃ mayā<BR>
15,022.021c	tava prajñām upaśrutya vāsudevān nararṣabhāt<BR>
15,022.022a	kva sā buddhir iyaṃ cādya bhavatyā yā śrutā mayā<BR>
15,022.022c	kṣatradharme sthitiṃ hy uktvā tasyāś calitum icchasi<BR>
15,022.023a	asmān utsṛjya rājyaṃ ca snuṣāṃ cemāṃ yaśasvinīm<BR>
15,022.023c	kathaṃ vatsyasi śūnyeṣu vaneṣv amba prasīda me<BR>
15,022.024a	iti bāṣpakalāṃ vācaṃ kuntī putrasya śṛṇvatī<BR>
15,022.024c	jagāmaivāśrupūrṇākṣī bhīmas tām idam abravīt<BR>
15,022.025a	yadā rājyam idaṃ kunti bhoktavyaṃ putranirjitam<BR>
15,022.025c	prāptavyā rājadharmāś ca tadeyaṃ te kuto matiḥ<BR>
15,022.026a	kiṃ vayaṃ kāritāḥ pūrvaṃ bhavatyā pṛthivīkṣayam<BR>
15,022.026c	kasya hetoḥ parityajya vanaṃ gantum abhīpsasi<BR>
15,022.027a	vanāc cāpi kim ānītā bhavatyā bālakā vayam<BR>
15,022.027c	duḥkhaśokasamāviṣṭau mādrīputrāv imau tathā<BR>
15,022.028a	prasīda mātar mā gās tvaṃ vanam adya yaśasvini<BR>
15,022.028c	śriyaṃ yaudhiṣṭhirīṃ tāvad bhuṅkṣva pārthabalārjitām<BR>
15,022.029a	iti sā niścitaivātha vanavāsakṛtakṣaṇā<BR>
15,022.029c	lālapyatāṃ bahuvidhaṃ putrāṇāṃ nākarod vacaḥ<BR>
15,022.030a	draupadī cānvayāc chvaśrūṃ viṣaṇṇavadanā tadā<BR>
15,022.030c	vanavāsāya gacchantīṃ rudatī bhadrayā saha<BR>
15,022.031a	sā putrān rudataḥ sarvān muhur muhur avekṣatī<BR>
15,022.031c	jagāmaiva mahāprājñā vanāya kṛtaniścayā<BR>
15,022.032a	anvayuḥ pāṇḍavās tāṃ tu sabhṛtyāntaḥpurās tadā<BR>
15,022.032c	tataḥ pramṛjya sāśrūṇi putrān vacanam abravīt<BR>
15,023.001	kunty uvāca<BR>
15,023.001a	evam etan mahābāho yathā vadasi pāṇḍava<BR>
15,023.001c	kṛtam uddharṣaṇaṃ pūrvaṃ mayā vaḥ sīdatāṃ nṛpa<BR>
15,023.002a	dyūtāpahṛtarājyānāṃ patitānāṃ sukhād api<BR>
15,023.002c	jñātibhiḥ paribhūtānāṃ kṛtam uddharṣaṇaṃ mayā<BR>
15,023.003a	kathaṃ pāṇḍor na naśyeta saṃtatiḥ puruṣarṣabhāḥ<BR>
15,023.003c	yaśaś ca vo na naśyeta iti coddharṣaṇaṃ kṛtam<BR>
15,023.004a	yūyam indrasamāḥ sarve devatulyaparākramāḥ<BR>
15,023.004c	mā pareṣāṃ mukhaprekṣāḥ sthety evaṃ tat kṛtaṃ mayā<BR>
15,023.005a	kathaṃ dharmabhṛtāṃ śreṣṭho rājā tvaṃ vāsavopamaḥ<BR>
15,023.005c	punar vane na duḥkhī syā iti coddharṣaṇaṃ kṛtam<BR>
15,023.006a	nāgāyutasamaprāṇaḥ khyātavikramapauruṣaḥ<BR>
15,023.006c	nāyaṃ bhīmo 'tyayaṃ gacched iti coddharṣaṇaṃ kṛtam<BR>
15,023.007a	bhīmasenād avarajas tathāyaṃ vāsavopamaḥ<BR>
15,023.007c	vijayo nāvasīdeta iti coddharṣaṇaṃ kṛtam<BR>
15,023.008a	nakulaḥ sahadevaś ca tathemau guruvartinau<BR>
15,023.008c	kṣudhā kathaṃ na sīdetām iti coddharṣaṇaṃ kṛtam<BR>
15,023.009a	iyaṃ ca bṛhatī śyāmā śrīmaty āyatalocanā<BR>
15,023.009c	vṛthā sabhātale kliṣṭā mā bhūd iti ca tat kṛtam<BR>
15,023.010a	prekṣantyā me tadā hīmāṃ vepantīṃ kadalīm iva<BR>
15,023.010c	strīdharmiṇīm anindyāṅgīṃ tathā dyūtaparājitām<BR>
15,023.011a	duḥśāsano yadā mauḍhyād dāsīvat paryakarṣata<BR>
15,023.011c	tadaiva viditaṃ mahyaṃ parābhūtam idaṃ kulam<BR>
15,023.012a	viṣaṇṇāḥ kuravaś caiva tadā me śvaśurādayaḥ<BR>
15,023.012c	yadaiṣā nātham icchantī vyalapat kurarī yathā<BR>
15,023.013a	keśapakṣe parāmṛṣṭā pāpena hatabuddhinā<BR>
15,023.013c	yadā duḥśāsanenaiṣā tadā muhyāmy ahaṃ nṛpa<BR>
15,023.014a	yuṣmattejovivṛddhyarthaṃ mayā hy uddharṣaṇaṃ kṛtam<BR>
15,023.014c	tadānīṃ vidurāvākyair iti tad vitta putrakāḥ<BR>
15,023.015a	kathaṃ na rājavaṃśo 'yaṃ naśyet prāpya sutān mama<BR>
15,023.015c	pāṇḍor iti mayā putra tasmād uddharṣaṇaṃ kṛtam<BR>
15,023.016a	na tasya putraḥ pautrau vā kuta eva sa pārthiva<BR>
15,023.016c	labhate sukṛtāṃl lokān yasmād vaṃśaḥ praṇaśyati<BR>
15,023.017a	bhuktaṃ rājyaphalaṃ putrā bhartur me vipulaṃ purā<BR>
15,023.017c	mahādānāni dattāni pītaḥ somo yathāvidhi<BR>
15,023.018a	sāhaṃ nātmaphalārthaṃ vai vāsudevam acūcudam<BR>
15,023.018c	vidurāyāḥ pralāpais taiḥ plāvanārthaṃ tu tat kṛtam<BR>
15,023.019a	nāhaṃ rājyaphalaṃ putra kāmaye putranirjitam<BR>
15,023.019c	patilokān ahaṃ puṇyān kāmaye tapasā vibho<BR>
15,023.020a	śvaśrūśvaśurayoḥ kṛtvā śuśrūṣāṃ vanavāsinoḥ<BR>
15,023.020c	tapasā śoṣayiṣyāmi yudhiṣṭhira kalevaram<BR>
15,023.021a	nivartasva kuruśreṣṭha bhīmasenādibhiḥ saha<BR>
15,023.021c	dharme te dhīyatāṃ buddhir manas te mahad astu ca<BR>
15,024.001	vaiśaṃpāyana uvāca<BR>
15,024.001a	kuntyās tu vacanaṃ śrutvā pāṇḍavā rājasattama<BR>
15,024.001c	vrīḍitāḥ saṃnyavartanta pāñcālyā sahitānaghāḥ<BR>
15,024.002a	tataḥ śabdo mahān āsīt sarveṣām eva bhārata<BR>
15,024.002c	antaḥpurāṇāṃ rudatāṃ dṛṣṭvā kuntīṃ tathāgatām<BR>
15,024.003a	pradakṣiṇam athāvṛtya rājānaṃ pāṇḍavās tadā<BR>
15,024.003c	abhivādya nyavartanta pṛthāṃ tām anivartya vai<BR>
15,024.004a	tato 'bravīn mahārājo dhṛtarāṣṭro 'mbikāsutaḥ<BR>
15,024.004c	gāndhārīṃ viduraṃ caiva samābhāṣya nigṛhya ca<BR>
15,024.005a	yudhiṣṭhirasya jananī devī sādhu nivartyatām<BR>
15,024.005c	yathā yudhiṣṭhiraḥ prāha tat sarvaṃ satyam eva hi<BR>
15,024.006a	putraiśvaryaṃ mahad idam apāsya ca mahāphalam<BR>
15,024.006c	kā nu gacched vanaṃ durgaṃ putrān utsṛjya mūḍhavat<BR>
15,024.007a	rājyasthayā tapas taptaṃ dānaṃ dattaṃ vrataṃ kṛtam<BR>
15,024.007c	anayā śakyam adyeha śrūyatāṃ ca vaco mama<BR>
15,024.008a	gāndhāri parituṣṭo 'smi vadhvāḥ śuśrūṣaṇena vai<BR>
15,024.008c	tasmāt tvam enāṃ dharmajñe samanujñātum arhasi<BR>
15,024.009a	ity uktā saubaleyī tu rājñā kuntīm uvāca ha<BR>
15,024.009c	tat sarvaṃ rājavacanaṃ svaṃ ca vākyaṃ viśeṣavat<BR>
15,024.010a	na ca sā vanavāsāya devīṃ kṛtamatiṃ tadā<BR>
15,024.010c	śaknoty upāvartayituṃ kuntīṃ dharmaparāṃ satīm<BR>
15,024.011a	tasyās tu taṃ sthiraṃ jñātvā vyavasāyaṃ kurustriyaḥ<BR>
15,024.011c	nivṛttāṃś ca kuruśreṣṭhān dṛṣṭvā prarurudus tadā<BR>
15,024.012a	upāvṛtteṣu pārtheṣu sarveṣv antaḥpureṣu ca<BR>
15,024.012c	yayau rājā mahāprājño dhṛtarāṣṭro vanaṃ tadā<BR>
15,024.013a	pāṇḍavā api dīnās te duḥkhaśokaparāyaṇāḥ<BR>
15,024.013c	yānaiḥ strīsahitāḥ sarve puraṃ praviviśus tadā<BR>
15,024.014a	tad ahṛṣṭam ivākūjaṃ gatotsavam ivābhavat<BR>
15,024.014c	nagaraṃ hāstinapuraṃ sastrīvṛddhakumārakam<BR>
15,024.015a	sarve cāsan nirutsāhāḥ pāṇḍavā jātamanyavaḥ<BR>
15,024.015c	kuntyā hīnāḥ suduḥkhārtā vatsā iva vinākṛtāḥ<BR>
15,024.016a	dhṛtarāṣṭras tu tenāhnā gatvā sumahad antaram<BR>
15,024.016c	tato bhāgīrathītīre nivāsam akarot prabhuḥ<BR>
15,024.017a	prāduṣkṛtā yathānyāyam agnayo vedapāragaiḥ<BR>
15,024.017c	vyarājanta dvijaśreṣṭhais tatra tatra tapodhanaiḥ<BR>
15,024.017e	prāduṣkṛtāgnir abhavat sa ca vṛddho narādhipaḥ<BR>
15,024.018a	sa rājāgnīn paryupāsya hutvā ca vidhivat tadā<BR>
15,024.018c	saṃdhyāgataṃ sahasrāṃśum upātiṣṭhata bhārata<BR>
15,024.019a	viduraḥ saṃjayaś caiva rājñaḥ śayyāṃ kuśais tataḥ<BR>
15,024.019c	cakratuḥ kuruvīrasya gāndhāryāś cāvidūrataḥ<BR>
15,024.020a	gāndhāryāḥ saṃnikarṣe tu niṣasāda kuśeṣv atha<BR>
15,024.020c	yudhiṣṭhirasya jananī kuntī sādhuvrate sthitā<BR>
15,024.021a	teṣāṃ saṃśravaṇe cāpi niṣedur vidurādayaḥ<BR>
15,024.021c	yājakāś ca yathoddeśaṃ dvijā ye cānuyāyinaḥ<BR>
15,024.022a	prādhītadvijamukhyā sā saṃprajvālitapāvakā<BR>
15,024.022c	babhūva teṣāṃ rajanī brāhmīva prītivardhanī<BR>
15,024.023a	tato rātryāṃ vyatītāyāṃ kṛtapūrvāhṇikakriyāḥ<BR>
15,024.023c	hutvāgniṃ vidhivat sarve prayayus te yathākramam<BR>
15,024.023e	udaṅmukhā nirīkṣanta upavāsaparāyaṇāḥ<BR>
15,024.024a	sa teṣām atiduḥkho 'bhūn nivāsaḥ prathame 'hani<BR>
15,024.024c	śocatāṃ śocyamānānāṃ paurajānapadair janaiḥ<BR>
15,025.001	vaiśaṃpāyana uvāca<BR>
15,025.001a	tato bhāgīrathītīre medhye puṇyajanocite<BR>
15,025.001c	nivāsam akarod rājā vidurasya mate sthitaḥ<BR>
15,025.002a	tatrainaṃ paryupātiṣṭhan brāhmaṇā rāṣṭravāsinaḥ<BR>
15,025.002c	kṣatraviṭśūdrasaṃghāś ca bahavo bharatarṣabha<BR>
15,025.003a	sa taiḥ parivṛto rājā kathābhir abhinandya tān<BR>
15,025.003c	anujajñe saśiṣyān vai vidhivat pratipūjya ca<BR>
15,025.004a	sāyāhne sa mahīpālas tato gaṅgām upetya ha<BR>
15,025.004c	cakāra vidhivac chaucaṃ gāndhārī ca yaśasvinī<BR>
15,025.005a	tathaivānye pṛthak sarve tīrtheṣv āplutya bhārata<BR>
15,025.005c	cakruḥ sarvāḥ kriyās tatra puruṣā vidurādayaḥ<BR>
15,025.006a	kṛtaśaucaṃ tato vṛddhaṃ śvaśuraṃ kuntibhojajā<BR>
15,025.006c	gāndhārīṃ ca pṛthā rājan gaṅgātīram upānayat<BR>
15,025.007a	rājñas tu yājakais tatra kṛto vedīparistaraḥ<BR>
15,025.007c	juhāva tatra vahniṃ sa nṛpatiḥ satyasaṃgaraḥ<BR>
15,025.008a	tato bhāgīrathītīrāt kurukṣetraṃ jagāma saḥ<BR>
15,025.008c	sānugo nṛpatir vidvān niyataḥ saṃyatendriyaḥ<BR>
15,025.009a	tatrāśramapadaṃ dhīmān abhigamya sa pārthivaḥ<BR>
15,025.009c	āsasādātha rājarṣiḥ śatayūpaṃ manīṣiṇam<BR>
15,025.010a	sa hi rājā mahān āsīt kekayeṣu paraṃtapaḥ<BR>
15,025.010c	sa putraṃ manujaiśvarye niveśya vanam āviśat<BR>
15,025.011a	tenāsau sahito rājā yayau vyāsāśramaṃ tadā<BR>
15,025.011c	tatrainaṃ vidhivad rājan pratyagṛhṇāt kurūdvaham<BR>
15,025.012a	sa dīkṣāṃ tatra saṃprāpya rājā kauravanandanaḥ<BR>
15,025.012c	śatayūpāśrame tasmin nivāsam akarot tadā<BR>
15,025.013a	tasmai sarvaṃ vidhiṃ rājan rājācakhyau mahāmatiḥ<BR>
15,025.013c	āraṇyakaṃ mahārāja vyāsasyānumate tadā<BR>
15,025.014a	evaṃ sa tapasā rājā dhṛtarāṣṭro mahāmanāḥ<BR>
15,025.014c	yojayām āsa cātmānaṃ tāṃś cāpy anucarāṃs tadā<BR>
15,025.015a	tathaiva devī gāndhārī valkalājinavāsinī<BR>
15,025.015c	kuntyā saha mahārāja samānavratacāriṇī<BR>
15,025.016a	karmaṇā manasā vācā cakṣuṣā cāpi te nṛpa<BR>
15,025.016c	saṃniyamyendriyagrāmam āsthitāḥ paramaṃ tapaḥ<BR>
15,025.017a	tvagasthibhūtaḥ pariśuṣkamāṃso; jaṭājinī valkalasaṃvṛtāṅgaḥ<BR>
15,025.017c	sa pārthivas tatra tapaś cacāra; maharṣivat tīvram apetadoṣaḥ<BR>
15,025.018a	kṣattā ca dharmārthavid agryabuddhiḥ; sasaṃjayas taṃ nṛpatiṃ sadāram<BR>
15,025.018c	upācarad ghoratapo jitātmā; tadā kṛśo valkalacīravāsāḥ<BR>
15,026.001	vaiśaṃpāyana uvāca<BR>
15,026.001a	tatas tasmin muniśreṣṭhā rājānaṃ draṣṭum abhyayuḥ<BR>
15,026.001c	nāradaḥ parvataś caiva devalaś ca mahātapāḥ<BR>
15,026.002a	dvaipāyanaḥ saśiṣyaś ca siddhāś cānye manīṣiṇaḥ<BR>
15,026.002c	śatayūpaś ca rājarṣir vṛddhaḥ paramadhārmikaḥ<BR>
15,026.003a	teṣāṃ kuntī mahārāja pūjāṃ cakre yathāvidhi<BR>
15,026.003c	te cāpi tutuṣus tasyās tāpasāḥ paricaryayā<BR>
15,026.004a	tatra dharmyāḥ kathās tāta cakrus te paramarṣayaḥ<BR>
15,026.004c	ramayanto mahātmānaṃ dhṛtarāṣṭraṃ janādhipam<BR>
15,026.005a	kathāntare tu kasmiṃś cid devarṣir nāradas tadā<BR>
15,026.005c	kathām imām akathayat sarvapratyakṣadarśivān<BR>
15,026.006a	purā prajāpatisamo rājāsīd akutobhayaḥ<BR>
15,026.006c	sahasracitya ity uktaḥ śatayūpapitāmahaḥ<BR>
15,026.007a	sa putre rājyam āsajya jyeṣṭhe paramadhārmike<BR>
15,026.007c	sahasracityo dharmātmā praviveśa vanaṃ nṛpaḥ<BR>
15,026.007d*0046_01	vanaṃ viveśa dharmātmā śatacityo mahīpatiḥ<BR>
15,026.008a	sa gatvā tapasaḥ pāraṃ dīptasya sa narādhipaḥ<BR>
15,026.008c	puraṃdarasya saṃsthānaṃ pratipede mahāmanāḥ<BR>
15,026.009a	dṛṣṭapūrvaḥ sa bahuśo rājan saṃpatatā mayā<BR>
15,026.009c	mahendrasadane rājā tapasā dagdhakilbiṣaḥ<BR>
15,026.010a	tathā śailālayo rājā bhagadattapitāmahaḥ<BR>
15,026.010c	tapobalenaiva nṛpo mahendrasadanaṃ gataḥ<BR>
15,026.011a	tathā pṛṣadhro nāmāsīd rājā vajradharopamaḥ<BR>
15,026.011c	sa cāpi tapasā lebhe nākapṛṣṭham ito nṛpaḥ<BR>
15,026.012a	asminn araṇye nṛpate māndhātur api cātmajaḥ<BR>
15,026.012c	purukutso nṛpaḥ siddhiṃ mahatīṃ samavāptavān<BR>
15,026.013a	bhāryā samabhavad yasya narmadā saritāṃ varā<BR>
15,026.013c	so 'sminn araṇye nṛpatis tapas taptvā divaṃ gataḥ<BR>
15,026.014a	śaśalomā ca nāmāsīd rājā paramadhārmikaḥ<BR>
15,026.014c	sa cāpy asmin vane taptvā tapo divam avāptavān<BR>
15,026.015a	dvaipāyanaprasādāc ca tvam apīdaṃ tapovanam<BR>
15,026.015c	rājann avāpya duṣprāpāṃ siddhim agryāṃ gamiṣyasi<BR>
15,026.016a	tvaṃ cāpi rājaśārdūla tapaso 'nte śriyā vṛtaḥ<BR>
15,026.016c	gāndhārīsahito gantā gatiṃ teṣāṃ mahātmanām<BR>
15,026.017a	pāṇḍuḥ smarati nityaṃ ca balahantuḥ samīpataḥ<BR>
15,026.017c	tvāṃ sadaiva mahīpāla sa tvāṃ śreyasi yokṣyati<BR>
15,026.018a	tava śuśrūṣayā caiva gāndhāryāś ca yaśasvinī<BR>
15,026.018c	bhartuḥ salokatāṃ kuntī gamiṣyati vadhūs tava<BR>
15,026.019a	yudhiṣṭhirasya jananī sa hi dharmaḥ sanātanaḥ<BR>
15,026.019c	vayam etat prapaśyāmo nṛpate divyacakṣuṣā<BR>
15,026.020a	pravekṣyati mahātmānaṃ viduraś ca yudhiṣṭhiram<BR>
15,026.020c	saṃjayas tvadanudhyānāt pūtaḥ svargam avāpsyati<BR>
15,026.021a	etac chrutvā kauravendro mahātmā; sahaiva patnyā prītimān pratyagṛhṇāt<BR>
15,026.021c	vidvān vākyaṃ nāradasya praśasya; cakre pūjāṃ cātulāṃ nāradāya<BR>
15,026.022a	tathā sarve nāradaṃ viprasaṃghāḥ; saṃpūjayām āsur atīva rājan<BR>
15,026.022c	rājñaḥ prītyā dhṛtarāṣṭrasya te vai; punaḥ punaḥ samahṛṣṭās tadānīm<BR>
15,027.001	vaiśaṃpāyana uvāca<BR>
15,027.001a	nāradasya tu tad vākyaṃ praśaśaṃsur dvijottamāḥ<BR>
15,027.001c	śatayūpas tu rājarṣir nāradaṃ vākyam abravīt<BR>
15,027.002a	aho bhagavatā śraddhā kururājasya vardhitā<BR>
15,027.002c	sarvasya ca janasyāsya mama caiva mahādyute<BR>
15,027.003a	asti kā cid vivakṣā tu mama tāṃ gadataḥ śṛṇu<BR>
15,027.003c	dhṛtarāṣṭraṃ prati nṛpaṃ devarṣe lokapūjita<BR>
15,027.004a	sarvavṛttāntatattvajño bhavān divyena cakṣuṣā<BR>
15,027.004c	yuktaḥ paśyasi devarṣe gatīr vai vividhā nṛṇām<BR>
15,027.005a	uktavān nṛpatīnāṃ tvaṃ mahendrasya salokatām<BR>
15,027.005c	na tv asya nṛpater lokāḥ kathitās te mahāmune<BR>
15,027.006a	sthānam asya kṣitipateḥ śrotum icchāmy ahaṃ vibho<BR>
15,027.006c	tvattaḥ kīdṛk kadā veti tan mamācakṣva pṛcchataḥ<BR>
15,027.007a	ity ukto nāradas tena vākyaṃ sarvamanonugam<BR>
15,027.007c	vyājahāra satāṃ madhye divyadarśī mahātapāḥ<BR>
15,027.008a	yadṛcchayā śakrasado gatvā śakraṃ śacīpatim<BR>
15,027.008c	dṛṣṭavān asmi rājarṣe tatra pāṇḍuṃ narādhipam<BR>
15,027.008d*0047_01	mādryā saha mahātmānam indrārdhāsanasaṃsthitam<BR>
15,027.008d*0047_02	yudhiṣṭhirādisatputrakṛtapuṇyopabṛṃhitam<BR>
15,027.009a	tatreyaṃ dhṛtarāṣṭrasya kathā samabhavan nṛpa<BR>
15,027.009c	tapaso duścarasyāsya yad ayaṃ tapyate nṛpaḥ<BR>
15,027.010a	tatrāham idam aśrauṣaṃ śakrasya vadato nṛpa<BR>
15,027.010c	varṣāṇi trīṇi śiṣṭāni rājño 'sya paramāyuṣaḥ<BR>
15,027.011a	tataḥ kuberabhavanaṃ gāndhārīsahito nṛpaḥ<BR>
15,027.011c	vihartā dhṛtarāṣṭro 'yaṃ rājarājābhipūjitaḥ<BR>
15,027.012a	kāmagena vimānena divyābharaṇabhūṣitaḥ<BR>
15,027.012c	ṛṣiputro mahābhāgas tapasā dagdhakilbiṣaḥ<BR>
15,027.013a	saṃcariṣyati lokāṃś ca devagandharvarakṣasām<BR>
15,027.013c	svacchandeneti dharmātmā yan māṃ tvaṃ paripṛcchasi<BR>
15,027.014a	devaguhyam idaṃ prītyā mayā vaḥ kathitaṃ mahat<BR>
15,027.014c	bhavanto hi śrutadhanās tapasā dagdhakilbiṣāḥ<BR>
15,027.015a	iti te tasya tac chrutvā devarṣer madhuraṃ vacaḥ<BR>
15,027.015c	sarve sumanasaḥ prītā babhūvuḥ sa ca pārthivaḥ<BR>
15,027.016a	evaṃ kathābhir anvāsya dhṛtarāṣṭraṃ manīṣiṇaḥ<BR>
15,027.016c	viprajagmur yathākāmaṃ te siddhagatim āsthitāḥ<BR>
15,028.001	vaiśaṃpāyana uvāca<BR>
15,028.001a	vanaṃ gate kauravendre duḥkhaśokasamāhatāḥ<BR>
15,028.001c	babhūvuḥ pāṇḍavā rājan mātṛśokena cārditāḥ<BR>
15,028.002a	tathā paurajanaḥ sarvaḥ śocann āste janādhipam<BR>
15,028.002c	kurvāṇāś ca kathās tatra brāhmaṇā nṛpatiṃ prati<BR>
15,028.002d*0048_01	tatra tatra kathā hy āsan dvijānāṃ kauravān prati<BR>
15,028.003a	kathaṃ nu rājā vṛddhaḥ sa vane vasati nirjane<BR>
15,028.003c	gāndhārī ca mahābhāgā sā ca kuntī pṛthā katham<BR>
15,028.004a	sukhārhaḥ sa hi rājarṣir na sukhaṃ tan mahāvanam<BR>
15,028.004c	kimavasthaḥ samāsādya prajñācakṣur hatātmajaḥ<BR>
15,028.005a	suduṣkaraṃ kṛtavatī kuntī putrān apaśyatī<BR>
15,028.005c	rājyaśriyaṃ parityajya vanavāsam arocayat<BR>
15,028.006a	viduraḥ kimavasthaś ca bhrātuḥ śuśrūṣur ātmavān<BR>
15,028.006c	sa ca gāvalgaṇir dhīmān bhartṛpiṇḍānupālakaḥ<BR>
15,028.007a	ākumāraṃ ca paurās te cintāśokasamāhatāḥ<BR>
15,028.007c	tatra tatra kathāś cakruḥ samāsādya parasparam<BR>
15,028.008a	pāṇḍavāś caiva te sarve bhṛśaṃ śokaparāyaṇāḥ<BR>
15,028.008c	śocanto mātaraṃ vṛddhām ūṣur nāticiraṃ pure<BR>
15,028.009a	tathaiva pitaraṃ vṛddhaṃ hataputraṃ janeśvaram<BR>
15,028.009c	gāndhārīṃ ca mahābhāgāṃ viduraṃ ca mahāmatim<BR>
15,028.010a	naiṣāṃ babhūva saṃprītis tān vicintayatāṃ tadā<BR>
15,028.010c	na rājye na ca nārīṣu na vedādhyayane tathā<BR>
15,028.011a	paraṃ nirvedam agamaṃś cintayanto narādhipam<BR>
15,028.011c	tac ca jñātivadhaṃ ghoraṃ saṃsmarantaḥ punaḥ punaḥ<BR>
15,028.012a	abhimanyoś ca bālasya vināśaṃ raṇamūrdhani<BR>
15,028.012c	karṇasya ca mahābāhoḥ saṃgrāmeṣv apalāyinaḥ<BR>
15,028.013a	tathaiva draupadeyānām anyeṣāṃ suhṛdām api<BR>
15,028.013c	vadhaṃ saṃsmṛtya te vīrā nātipramanaso 'bhavan<BR>
15,028.014a	hatapravīrāṃ pṛthivīṃ hataratnāṃ ca bhārata<BR>
15,028.014c	sadaiva cintayantas te na nidrām upalebhire<BR>
15,028.015a	draupadī hataputrā ca subhadrā caiva bhāminī<BR>
15,028.015c	nātiprītiyute devyau tadāstām aprahṛṣṭavat<BR>
15,028.016a	vairāṭyās tu sutaṃ dṛṣṭvā pitaraṃ te parikṣitam<BR>
15,028.016c	dhārayanti sma te prāṇāṃs tava pūrvapitāmahāḥ<BR>
15,028.016d*0049_01	te śokavegābhihatā vicetaso<BR>
15,028.016d*0049_02	dine dine taiḥ puravāsibhiḥ saha<BR>
15,028.016d*0049_03	vihāya bhogān pararāṣṭramardanāḥ<BR>
15,028.016d*0049_04	pratyaktakāmās tv avatasthur ādṛtāḥ<BR>
15,029.001	vaiśaṃpāyana uvāca<BR>
15,029.001a	evaṃ te puruṣavyāghrāḥ pāṇḍavā mātṛnandanāḥ<BR>
15,029.001c	smaranto mātaraṃ vīrā babhūvur bhṛśaduḥkhitāḥ<BR>
15,029.002a	ye rājakāryeṣu purā vyāsaktā nityaśo 'bhavan<BR>
15,029.002c	te rājakāryāṇi tadā nākārṣuḥ sarvataḥ pure<BR>
15,029.003a	āviṣṭā iva śokena nābhyanandanta kiṃ cana<BR>
15,029.003c	saṃbhāṣyamāṇā api te na kiṃ cit pratyapūjayan<BR>
15,029.004a	te sma vīrā durādharṣā gāmbhīrye sāgaropamāḥ<BR>
15,029.004c	śokopahatavijñānā naṣṭasaṃjñā ivābhavan<BR>
15,029.005a	anusmaranto jananīṃ tatas te kurunandanāḥ<BR>
15,029.005c	kathaṃ nu vṛddhamithunaṃ vahaty adya pṛthā kṛśā<BR>
15,029.006a	kathaṃ ca sa mahīpālo hataputro nirāśrayaḥ<BR>
15,029.006c	patnyā saha vasaty eko vane śvāpadasevite<BR>
15,029.007a	sā ca devī mahābhāgā gāndhārī hatabāndhavā<BR>
15,029.007c	patim andhaṃ kathaṃ vṛddham anveti vijane vane<BR>
15,029.008a	evaṃ teṣāṃ kathayatām autsukyam abhavat tadā<BR>
15,029.008c	gamane cābhavad buddhir dhṛtarāṣṭradidṛkṣayā<BR>
15,029.009a	sahadevas tu rājānaṃ praṇipatyedam abravīt<BR>
15,029.009c	aho me bhavato dṛṣṭaṃ hṛdayaṃ gamanaṃ prati<BR>
15,029.010a	na hi tvā gauraveṇāham aśakaṃ vaktum ātmanā<BR>
15,029.010c	gamanaṃ prati rājendra tad idaṃ samupasthitam<BR>
15,029.011a	diṣṭyā drakṣyāmi tāṃ kuntīṃ vartayantīṃ tapasvinīm<BR>
15,029.011c	jaṭilāṃ tāpasīṃ vṛddhāṃ kuśakāśaparikṣatām<BR>
15,029.012a	prāsādaharmyasaṃvṛddhām atyantasukhabhāginīm<BR>
15,029.012c	kadā nu jananīṃ śrāntāṃ drakṣyāmi bhṛśaduḥkhitām<BR>
15,029.013a	anityāḥ khalu martyānāṃ gatayo bharatarṣabha<BR>
15,029.013c	kuntī rājasutā yatra vasaty asukhinī vane<BR>
15,029.014a	sahadevavacaḥ śrutvā draupadī yoṣitāṃ varā<BR>
15,029.014c	uvāca devī rājānam abhipūjyābhinandya ca<BR>
15,029.015a	kadā drakṣyāmi tāṃ devīṃ yadi jīvati sā pṛthā<BR>
15,029.015c	jīvantyā hy adya naḥ prītir bhaviṣyati narādhipa<BR>
15,029.016a	eṣā te 'stu matir nityaṃ dharme te ramatāṃ manaḥ<BR>
15,029.016c	yo 'dya tvam asmān rājendra śreyasā yojayiṣyasi<BR>
15,029.017a	agrapādasthitaṃ cemaṃ viddhi rājan vadhūjanam<BR>
15,029.017c	kāṅkṣantaṃ darśanaṃ kuntyā gāndhāryāḥ śvaśurasya ca<BR>
15,029.018a	ity uktaḥ sa nṛpo devyā pāñcālyā bharatarṣabha<BR>
15,029.018c	senādhyakṣān samānāyya sarvān idam athābravīt<BR>
15,029.019a	niryātayata me senāṃ prabhūtarathakuñjarām<BR>
15,029.019c	drakṣyāmi vanasaṃsthaṃ ca dhṛtarāṣṭraṃ mahīpatim<BR>
15,029.020a	stryadhyakṣāṃś cābravīd rājā yānāni vividhāni me<BR>
15,029.020c	sajjīkriyantāṃ sarvāṇi śibikāś ca sahasraśaḥ<BR>
15,029.021a	śakaṭāpaṇaveśāś ca kośaśilpina eva ca<BR>
15,029.021c	niryāntu kośapālāś ca kurukṣetrāśramaṃ prati<BR>
15,029.022a	yaś ca paurajanaḥ kaś cid draṣṭum icchati pārthivam<BR>
15,029.022c	anāvṛtaḥ suvihitaḥ sa ca yātu surakṣitaḥ<BR>
15,029.023a	sūdāḥ paurogavāś caiva sarvaṃ caiva mahānasam<BR>
15,029.023c	vividhaṃ bhakṣyabhojyaṃ ca śakaṭair uhyatāṃ mama<BR>
15,029.024a	prayāṇaṃ ghuṣyatāṃ caiva śvobhūta iti mā ciram<BR>
15,029.024c	kriyantāṃ pathi cāpy adya veśmāni vividhāni ca<BR>
15,029.025a	evam ājñāpya rājā sa bhrātṛbhiḥ saha pāṇḍavaḥ<BR>
15,029.025c	śvobhūte niryayau rājā sastrībālapuraskṛtaḥ<BR>
15,029.026a	sa bahir divasān evaṃ janaughaṃ paripālayan<BR>
15,029.026c	nyavasan nṛpatiḥ pañca tato 'gacchad vanaṃ prati<BR>
15,030.001	vaiśaṃpāyana uvāca<BR>
15,030.001a	ājñāpayām āsa tataḥ senāṃ bharatasattamaḥ<BR>
15,030.001c	arjunapramukhair guptāṃ lokapālopamair naraiḥ<BR>
15,030.002a	yogo yoga iti prītyā tataḥ śabdo mahān abhūt<BR>
15,030.002c	krośatāṃ sādināṃ tatra yujyatāṃ yujyatām iti<BR>
15,030.003a	ke cid yānair narā jagmuḥ ke cid aśvair manojavaiḥ<BR>
15,030.003c	rathaiś ca nagarākāraiḥ pradīptajvalanopamaiḥ<BR>
15,030.004a	gajendraiś ca tathaivānye ke cid uṣṭrair narādhipa<BR>
15,030.004c	padātinas tathaivānye nakharaprāsayodhinaḥ<BR>
15,030.005a	paurajānapadāś caiva yānair bahuvidhais tathā<BR>
15,030.005c	anvayuḥ kururājānaṃ dhṛtarāṣṭradidṛkṣayā<BR>
15,030.006a	sa cāpi rājavacanād ācāryo gautamaḥ kṛpaḥ<BR>
15,030.006c	senām ādāya senānī prayayāv āśramaṃ prati<BR>
15,030.007a	tato dvijair vṛtaḥ śrīmān kururājo yudhiṣṭhiraḥ<BR>
15,030.007c	saṃstūyamāno bahubhiḥ sūtamāgadhabandibhiḥ<BR>
15,030.008a	pāṇḍureṇātapatreṇa dhriyamāṇena mūrdhani<BR>
15,030.008c	rathānīkena mahatā niryayau kurunandanaḥ<BR>
15,030.009a	gajaiś cācalasaṃkāśair bhīmakarmā vṛkodaraḥ<BR>
15,030.009c	sajjayantrāyudhopetaiḥ prayayau mārutātmajaḥ<BR>
15,030.010a	mādrīputrāv api tathā hayārohaiḥ susaṃvṛtau<BR>
15,030.010c	jagmatuḥ prītijananau saṃnaddhakavacadhvajau<BR>
15,030.011a	arjunaś ca mahātejā rathenādityavarcasā<BR>
15,030.011c	vaśī śvetair hayair divyair yuktenānvagaman nṛpam<BR>
15,030.012a	draupadīpramukhāś cāpi strīsaṃghāḥ śibikāgatāḥ<BR>
15,030.012c	stryadhyakṣayuktāḥ prayayur visṛjanto 'mitaṃ vasu<BR>
15,030.013a	samṛddhanaranāgāśvaṃ veṇuvīṇānināditam<BR>
15,030.013c	śuśubhe pāṇḍavaṃ sainyaṃ tat tadā bharatarṣabha<BR>
15,030.014a	nadītīreṣu ramyeṣu saratsu ca viśāṃ pate<BR>
15,030.014c	vāsān kṛtvā krameṇātha jagmus te kurupuṃgavāḥ<BR>
15,030.015a	yuyutsuś ca mahātejā dhaumyaś caiva purohitaḥ<BR>
15,030.015c	yudhiṣṭhirasya vacanāt puraguptiṃ pracakratuḥ<BR>
15,030.016a	tato yudhiṣṭhiro rājā kurukṣetram avātarat<BR>
15,030.016c	krameṇottīrya yamunāṃ nadīṃ paramapāvanīm<BR>
15,030.017a	sa dadarśāśramaṃ dūrād rājarṣes tasya dhīmataḥ<BR>
15,030.017c	śatayūpasya kauravya dhṛtarāṣṭrasya caiva ha<BR>
15,030.018a	tataḥ pramuditaḥ sarvo janas tad vanam añjasā<BR>
15,030.018c	viveśa sumahānādair āpūrya bharatarṣabha<BR>
15,031.001	vaiśaṃpāyana uvāca<BR>
15,031.001a	tatas te pāṇḍavā dūrād avatīrya padātayaḥ<BR>
15,031.001c	abhijagmur narapater āśramaṃ vinayānatāḥ<BR>
15,031.002a	sa ca paurajanaḥ sarvo ye ca rāṣṭranivāsinaḥ<BR>
15,031.002c	striyaś ca kurumukhyānāṃ padbhir evānvayus tadā<BR>
15,031.003a	āśramaṃ te tato jagmur dhṛtarāṣṭrasya pāṇḍavāḥ<BR>
15,031.003c	śūnyaṃ mṛgagaṇākīrṇaṃ kadalīvanaśobhitam<BR>
15,031.004a	tatas tatra samājagmus tāpasā vividhavratāḥ<BR>
15,031.004c	pāṇḍavān āgatān draṣṭuṃ kautūhalasamanvitāḥ<BR>
15,031.005a	tān apṛcchat tato rājā kvāsau kauravavaṃśabhṛt<BR>
15,031.005c	pitā jyeṣṭho gato 'smākam iti bāṣpapariplutaḥ<BR>
15,031.006a	tam ūcus te tato vākyaṃ yamunām avagāhitum<BR>
15,031.006c	puṣpāṇām udakumbhasya cārthe gata iti prabho<BR>
15,031.007a	tair ākhyātena mārgeṇa tatas te prayayus tadā<BR>
15,031.007c	dadṛśuś cāvidūre tān sarvān atha padātayaḥ<BR>
15,031.008a	tatas te satvarā jagmuḥ pitur darśanakāṅkṣiṇaḥ<BR>
15,031.008c	sahadevas tu vegena prādhāvad yena sā pṛthā<BR>
15,031.009a	sasvanaṃ prarudan dhīmān mātuḥ pādāv upaspṛśan<BR>
15,031.009c	sā ca bāṣpāvilamukhī pradadarśa priyaṃ sutam<BR>
15,031.010a	bāhubhyāṃ saṃpariṣvajya samunnāmya ca putrakam<BR>
15,031.010c	gāndhāryāḥ kathayām āsa sahadevam upasthitam<BR>
15,031.011a	anantaraṃ ca rājānaṃ bhīmasenam athārjunam<BR>
15,031.011c	nakulaṃ ca pṛthā dṛṣṭvā tvaramāṇopacakrame<BR>
15,031.012a	sā hy agre 'gacchata tayor daṃpatyor hataputrayoḥ<BR>
15,031.012c	karṣantī tau tatas te tāṃ dṛṣṭvā saṃnyapatan bhuvi<BR>
15,031.012d*0050_01	tayos tu pādayo rājan nyapatan hataputrayoḥ<BR>
15,031.013a	tān rājā svarayogena sparśena ca mahāmanāḥ<BR>
15,031.013c	pratyabhijñāya medhāvī samāśvāsayata prabhuḥ<BR>
15,031.014a	tatas te bāṣpam utsṛjya gāndhārīsahitaṃ nṛpam<BR>
15,031.014c	upatasthur mahātmāno mātaraṃ ca yathāvidhi<BR>
15,031.015a	sarveṣāṃ toyakalaśāñ jagṛhus te svayaṃ tadā<BR>
15,031.015c	pāṇḍavā labdhasaṃjñās te mātrā cāśvāsitāḥ punaḥ<BR>
15,031.016a	tato nāryo nṛsiṃhānāṃ sa ca yodhajanas tadā<BR>
15,031.016c	paurajānapadāś caiva dadṛśus taṃ narādhipam<BR>
15,031.017a	nivedayām āsa tadā janaṃ taṃ nāmagotrataḥ<BR>
15,031.017c	yudhiṣṭhiro narapatiḥ sa cainān pratyapūjayat<BR>
15,031.018a	sa taiḥ parivṛto mene harṣabāṣpāvilekṣaṇaḥ<BR>
15,031.018c	rājātmānaṃ gṛhagataṃ pureva gajasāhvaye<BR>
15,031.019a	abhivādito vadhūbhiś ca kṛṣṇādyābhiḥ sa pārthivaḥ<BR>
15,031.019c	gāndhāryā sahito dhīmān kuntyā ca pratyanandata<BR>
15,031.020a	tataś cāśramam āgacchat siddhacāraṇasevitam<BR>
15,031.020c	didṛkṣubhiḥ samākīrṇaṃ nabhas tārāgaṇair iva<BR>
15,032.001	vaiśaṃpāyana uvāca<BR>
15,032.001a	sa taiḥ saha naravyāghrair bhrātṛbhir bharatarṣabha<BR>
15,032.001c	rājā rucirapadmākṣair āsāṃ cakre tadāśrame<BR>
15,032.002a	tāpasaiś ca mahābhāgair nānādeśasamāgataiḥ<BR>
15,032.002c	draṣṭuṃ kurupateḥ putrān pāṇḍavān pṛthuvakṣasaḥ<BR>
15,032.003a	te 'bruvañ jñātum icchāmaḥ katamo 'tra yudhiṣṭhiraḥ<BR>
15,032.003c	bhīmārjunayamāś caiva draupadī ca yaśasvinī<BR>
15,032.004a	tān ācakhyau tadā sūtaḥ sarvān nāmābhināmataḥ<BR>
15,032.004c	saṃjayo draupadīṃ caiva sarvāś cānyāḥ kurustriyaḥ<BR>
15,032.005a	ya eṣa jāmbūnadaśuddhagaura;tanur mahāsiṃha iva pravṛddhaḥ<BR>
15,032.005c	pracaṇḍaghoṇaḥ pṛthudīrghanetras; tāmrāyatāsyaḥ kururāja eṣaḥ<BR>
15,032.006a	ayaṃ punar mattagajendragāmī; prataptacāmīkaraśuddhagauraḥ<BR>
15,032.006c	pṛthvāyatāṃsaḥ pṛthudīrghabāhur; vṛkodaraḥ paśyata paśyatainam<BR>
15,032.007a	yas tv eṣa pārśve 'sya mahādhanuṣmāñ; śyāmo yuvā vāraṇayūthapābhaḥ<BR>
15,032.007c	siṃhonnatāṃso gajakhelagāmī; padmāyatākṣo 'rjuna eṣa vīraḥ<BR>
15,032.008a	kuntīsamīpe puruṣottamau tu; yamāv imau viṣṇumahendrakalpau<BR>
15,032.008c	manuṣyaloke sakale samo 'sti; yayor na rūpe na bale na śīle<BR>
15,032.009a	iyaṃ punaḥ padmadalāyatākṣī; madhyaṃ vayaḥ kiṃ cid iva spṛśantī<BR>
15,032.009c	nīlotpalābhā puradevateva; kṛṣṇā sthitā mūrtimatīva lakṣmīḥ<BR>
15,032.010a	asyās tu pārśve kanakottamābhā; yaiṣā prabhā mūrtimatīva gaurī<BR>
15,032.010c	madhye sthitaiṣā bhaginī dvijāgryā; cakrāyudhasyāpratimasya tasya<BR>
15,032.010d*0051_01	iyaṃ ca jāmbūnadaśuddhagaurī<BR>
15,032.010d*0051_02	pārthasya bhāryā bhujagendrakanyā<BR>
15,032.010d*0051_03	citrāṅgadā caiva narendrakanyā<BR>
15,032.010d*0051_04	yaiṣā savarṇāgryamadhūkapuṣpaiḥ<BR>
15,032.011a	iyaṃ svasā rājacamūpates tu; pravṛddhanīlotpaladāmavarṇā<BR>
15,032.011c	paspardha kṛṣṇena nṛpaḥ sadā yo; vṛkodarasyaiṣa parigraho 'gryaḥ<BR>
15,032.012a	iyaṃ ca rājño magadhādhipasya; sutā jarāsaṃdha iti śrutasya<BR>
15,032.012c	yavīyaso mādravatīsutasya; bhāryā matā campakadāmagaurī<BR>
15,032.013a	indīvaraśyāmatanuḥ sthitā tu; yaiṣāparāsannamahītale ca<BR>
15,032.013c	bhāryā matā mādravatīsutasya; jyeṣṭhasya seyaṃ kamalāyatākṣī<BR>
15,032.014a	iyaṃ tu niṣṭaptasuvarṇagaurī; rājño virāṭasya sutā saputrā<BR>
15,032.014c	bhāryābhimanyor nihato raṇe yo; droṇādibhis tair viratho rathasthaiḥ<BR>
15,032.015a	etās tu sīmantaśiroruhā yāḥ; śuklottarīyā nararājapatnyaḥ<BR>
15,032.015c	rājño 'sya vṛddhasya paraṃśatākhyāḥ; snuṣā vivīrā hataputranāthāḥ<BR>
15,032.016a	etā yathāmukhyam udāhṛtā vo; brāhmaṇyabhāvād ṛjubuddhisattvāḥ<BR>
15,032.016c	sarvā bhavadbhiḥ paripṛcchyamānā; narendrapatnyaḥ suviśuddhasattvāḥ<BR>
15,032.017a	evaṃ sa rājā kuruvṛddhavaryaḥ; samāgatas tair naradevaputraiḥ<BR>
15,032.017c	papraccha sarvān kuśalaṃ tadānīṃ; gateṣu sarveṣv atha tāpaseṣu<BR>
15,032.018a	yodheṣu cāpy āśramamaṇḍalaṃ taṃ; muktvā niviṣṭeṣu vimucya patram<BR>
15,032.018c	strīvṛddhabāle ca susaṃniviṣṭe; yathārhataḥ kuśalaṃ paryapṛcchat<BR>
15,033.001	dhṛtarāṣṭra uvāca<BR>
15,033.001a	yudhiṣṭhira mahābāho kaccit tāta kuśaly asi<BR>
15,033.001c	sahito bhrātṛbhiḥ sarvaiḥ paurajānapadais tathā<BR>
15,033.002a	ye ca tvām upajīvanti kaccit te 'pi nirāmayāḥ<BR>
15,033.002c	sacivā bhṛtyavargāś ca guravaś caiva te vibho<BR>
15,033.002d*0052_01	kaccit te 'pi nirātaṅkā vasanti viṣaye tava<BR>
15,033.003a	kaccid vartasi paurāṇīṃ vṛttiṃ rājarṣisevitām<BR>
15,033.003c	kaccid dāyān anucchidya kośas te 'bhiprapūryate<BR>
15,033.004a	arimadhyasthamitreṣu vartase cānurūpataḥ<BR>
15,033.004c	brāhmaṇān agrahārair vā yathāvad anupaśyasi<BR>
15,033.005a	kaccit te parituṣyanti śīlena bharatarṣabha<BR>
15,033.005c	śatravo guravaḥ paurā bhṛtyā vā svajano 'pi vā<BR>
15,033.006a	kaccid yajasi rājendra śraddhāvān pitṛdevatāḥ<BR>
15,033.006c	atithīṃś cānnapānena kaccid arcasi bhārata<BR>
15,033.007a	kaccic ca viṣaye viprāḥ svakarmaniratās tava<BR>
15,033.007c	kṣatriyā vaiśyavargā vā śūdrā vāpi kuṭumbinaḥ<BR>
15,033.007d*0053_01	sarve te āśramā varṇā dharmasthā ye ca vittamāḥ<BR>
15,033.008a	kaccit strībālavṛddhaṃ te na śocati na yācate<BR>
15,033.008c	jāmayaḥ pūjitāḥ kaccit tava gehe nararṣabha<BR>
15,033.009a	kaccid rājarṣivaṃśo 'yaṃ tvām āsādya mahīpatim<BR>
15,033.009c	yathocitaṃ mahārāja yaśasā nāvasīdati<BR>
15,033.010	vaiśaṃpāyana uvāca<BR>
15,033.010a	ity evaṃvādinaṃ taṃ sa nyāyavit pratyabhāṣata<BR>
15,033.010c	kuśalapraśnasaṃyuktaṃ kuśalo vākyakarmaṇi<BR>
15,033.011a	kaccit te vardhate rājaṃs tapo mandaśramasya te<BR>
15,033.011c	api me jananī ceyaṃ śuśrūṣur vigataklamā<BR>
15,033.011e	apy asyāḥ saphalo rājan vanavāso bhaviṣyati<BR>
15,033.012a	iyaṃ ca mātā jyeṣṭhā me vītavātādhvakarśitā<BR>
15,033.012c	ghoreṇa tapasā yuktā devī kaccin na śocati<BR>
15,033.013a	hatān putrān mahāvīryān kṣatradharmaparāyaṇān<BR>
15,033.013c	nāpadhyāyati vā kaccid asmān pāpakṛtaḥ sadā<BR>
15,033.014a	kva cāsau viduro rājan nainaṃ paśyāmahe vayam<BR>
15,033.014c	saṃjayaḥ kuśalī cāyaṃ kaccin nu tapasi sthitaḥ<BR>
15,033.015a	ity uktaḥ pratyuvācedaṃ dhṛtarāṣṭro janādhipam<BR>
15,033.015c	kuśalī viduraḥ putra tapo ghoraṃ samāsthitaḥ<BR>
15,033.016a	vāyubhakṣo nirāhāraḥ kṛśo dhamanisaṃtataḥ<BR>
15,033.016c	kadā cid dṛśyate vipraiḥ śūnye 'smin kānane kva cit<BR>
15,033.017a	ity evaṃ vadatas tasya jaṭī vīṭāmukhaḥ kṛśaḥ<BR>
15,033.017a*0054_01	**** **** dhṛtarāṣṭrasya dhīmataḥ<BR>
15,033.017a*0054_02	jagāma sa vanaṃ rājā dharmarājo yudhiṣṭhiraḥ<BR>
15,033.017a*0054_03	dṛśyate viduras tatra<BR>
15,033.017c	digvāsā maladigdhāṅgo vanareṇusamukṣitaḥ<BR>
15,033.018a	dūrād ālakṣitaḥ kṣattā tatrākhyāto mahīpateḥ<BR>
15,033.018b*0055_01	viduras tv eṣa dharmātmā janaṃ dṛṣṭvā nivartate<BR>
15,033.018b*0056_01	tūṣṇīṃ gacchantam ekāgre viduraṃ samudaikṣata<BR>
15,033.018c	nivartamānaḥ sahasā janaṃ dṛṣṭvāśramaṃ prati<BR>
15,033.019a	tam anvadhāvan nṛpatir eka eva yudhiṣṭhiraḥ<BR>
15,033.019c	praviśantaṃ vanaṃ ghoraṃ lakṣyālakṣyaṃ kva cit kva cit<BR>
15,033.020a	bho bho vidura rājāhaṃ dayitas te yudhiṣṭhiraḥ<BR>
15,033.020c	iti bruvan narapatis taṃ yatnād abhyadhāvata<BR>
15,033.021a	tato vivikta ekānte tasthau buddhimatāṃ varaḥ<BR>
15,033.021c	viduro vṛkṣam āśritya kaṃ cit tatra vanāntare<BR>
15,033.022a	taṃ rājā kṣīṇabhūyiṣṭham ākṛtīmātrasūcitam<BR>
15,033.022c	abhijajñe mahābuddhiṃ mahābuddhir yudhiṣṭhiraḥ<BR>
15,033.023a	yudhiṣṭhiro 'ham asmīti vākyam uktvāgrataḥ sthitaḥ<BR>
15,033.023c	vidurasyāśrave rājā sa ca pratyāha saṃjñayā<BR>
15,033.024a	tataḥ so 'nimiṣo bhūtvā rājānaṃ samudaikṣata<BR>
15,033.024c	saṃyojya viduras tasmin dṛṣṭiṃ dṛṣṭyā samāhitaḥ<BR>
15,033.025a	viveśa viduro dhīmān gātrair gātrāṇi caiva ha<BR>
15,033.025c	prāṇān prāṇeṣu ca dadhad indriyāṇīndriyeṣu ca<BR>
15,033.026a	sa yogabalam āsthāya viveśa nṛpates tanum<BR>
15,033.026c	viduro dharmarājasya tejasā prajvalann iva<BR>
15,033.027a	vidurasya śarīraṃ tat tathaiva stabdhalocanam<BR>
15,033.027c	vṛkṣāśritaṃ tadā rājā dadarśa gatacetanam<BR>
15,033.028a	balavantaṃ tathātmānaṃ mene bahuguṇaṃ tadā<BR>
15,033.028c	dharmarājo mahātejās tac ca sasmāra pāṇḍavaḥ<BR>
15,033.029a	paurāṇam ātmanaḥ sarvaṃ vidyāvān sa viśāṃ pate<BR>
15,033.029c	yogadharmaṃ mahātejā vyāsena kathitaṃ yathā<BR>
15,033.030a	dharmarājas tu tatrainaṃ saṃcaskārayiṣus tadā<BR>
15,033.030c	dagdhukāmo 'bhavad vidvān atha vai vāg abhāṣata<BR>
15,033.031a	bho bho rājan na dagdhavyam etad vidurasaṃjñakam<BR>
15,033.031c	kalevaram ihaitat te dharma eṣa sanātanaḥ<BR>
15,033.031d*0057_01	na dagdhavyo na dagdhavya eṣa rājan mahātapāḥ<BR>
15,033.031d*0057_02	jñānadagdhasya dehasya punardāho na vidyate<BR>
15,033.032a	lokāḥ saṃtānakā nāma bhaviṣyanty asya pārthiva<BR>
15,033.032c	yatidharmam avāpto 'sau naiva śocyaḥ paraṃtapa<BR>
15,033.033a	ity ukto dharmarājaḥ sa vinivṛtya tataḥ punaḥ<BR>
15,033.033c	rājño vaicitravīryasya tat sarvaṃ pratyavedayat<BR>
15,033.034a	tataḥ sa rājā dyutimān sa ca sarvo janas tadā<BR>
15,033.034c	bhīmasenādayaś caiva paraṃ vismayam āgatāḥ<BR>
15,033.035a	tac chrutvā prītimān rājā bhūtvā dharmajam abravīt<BR>
15,033.035b*0058_01	atha rājābravīd vṛddhaḥ kururājo yudhiṣṭhiram<BR>
15,033.035c	āpo mūlaṃ phalaṃ caiva mamedaṃ pratigṛhyatām<BR>
15,033.036a	yadanno hi naro rājaṃs tadanno 'syātithiḥ smṛtaḥ<BR>
15,033.036c	ity uktaḥ sa tathety eva prāha dharmātmajo nṛpam<BR>
15,033.036e	phalaṃ mūlaṃ ca bubhuje rājñā dattaṃ sahānujaḥ<BR>
15,033.037a	tatas te vṛkṣamūleṣu kṛtavāsaparigrahāḥ<BR>
15,033.037c	tāṃ rātriṃ nyavasan sarve phalamūlajalāśanāḥ<BR>
15,034.001	vaiśaṃpāyana uvāca<BR>
15,034.001a	evaṃ sā rajanī teṣām āśrame puṇyakarmaṇām<BR>
15,034.001c	śivā nakṣatrasaṃpannā sā vyatīyāya bhārata<BR>
15,034.002a	tatra tatra kathāś cāsaṃs teṣāṃ dharmārthalakṣaṇāḥ<BR>
15,034.002c	vicitrapadasaṃcārā nānāśrutibhir anvitāḥ<BR>
15,034.003a	pāṇḍavās tv abhito mātur dharaṇyāṃ suṣupus tadā<BR>
15,034.003c	utsṛjya sumahārhāṇi śayanāni narādhipa<BR>
15,034.004a	yadāhāro 'bhavad rājā dhṛtarāṣṭro mahāmanāḥ<BR>
15,034.004c	tadāhārā nṛvīrās te nyavasaṃs tāṃ niśāṃ tadā<BR>
15,034.005a	vyatītāyāṃ tu śarvaryāṃ kṛtapūrvāhṇikakriyaḥ<BR>
15,034.005c	bhrātṛbhiḥ saha kaunteyo dadarśāśramamaṇḍalam<BR>
15,034.006a	sāntaḥpuraparīvāraḥ sabhṛtyaḥ sapurohitaḥ<BR>
15,034.006c	yathāsukhaṃ yathoddeśaṃ dhṛtarāṣṭrābhyanujñayā<BR>
15,034.007a	dadarśa tatra vedīś ca saṃprajvalitapāvakāḥ<BR>
15,034.007c	kṛtābhiṣekair munibhir hutāgnibhir upasthitāḥ<BR>
15,034.008a	vāneyapuṣpanikarair ājyadhūmodgamair api<BR>
15,034.008c	brāhmeṇa vapuṣā yuktā yuktā munigaṇaiś ca tāḥ<BR>
15,034.009a	mṛgayūthair anudvignais tatra tatra samāśritaiḥ<BR>
15,034.009c	aśaṅkitaiḥ pakṣigaṇaiḥ pragītair iva ca prabho<BR>
15,034.010a	kekābhir nīlakaṇṭhānāṃ dātyūhānāṃ ca kūjitaiḥ<BR>
15,034.010c	kokilānāṃ ca kuharaiḥ śubhaiḥ śrutimanoharaiḥ<BR>
15,034.011a	prādhītadvijaghoṣaiś ca kva cit kva cid alaṃkṛtam<BR>
15,034.011c	phalamūlasamudvāhair mahadbhiś copaśobhitam<BR>
15,034.012a	tataḥ sa rājā pradadau tāpasārtham upāhṛtān<BR>
15,034.012c	kalaśān kāñcanān rājaṃs tathaivaudumbarān api<BR>
15,034.013a	ajināni praveṇīś ca sruksruvaṃ ca mahīpatiḥ<BR>
15,034.013c	kamaṇḍalūṃs tathā sthālīḥ piṭharāṇi ca bhārata<BR>
15,034.014a	bhājanāni ca lauhāni pātrīś ca vividhā nṛpa<BR>
15,034.014c	yad yad icchati yāvac ca yad anyad api kāṅkṣitam<BR>
15,034.014d*0059_01	tat sarvaṃ pradadau rājā kuntīputro yudhiṣṭhiraḥ<BR>
15,034.015a	evaṃ sa rājā dharmātmā parītyāśramamaṇḍalam<BR>
15,034.015c	vasu viśrāṇya tat sarvaṃ punar āyān mahīpatiḥ<BR>
15,034.016a	kṛtāhnikaṃ ca rājānaṃ dhṛtarāṣṭraṃ manīṣiṇam<BR>
15,034.016c	dadarśāsīnam avyagraṃ gāndhārīsahitaṃ tadā<BR>
15,034.017a	mātaraṃ cāvidūrasthāṃ śiṣyavat praṇatāṃ sthitām<BR>
15,034.017c	kuntīṃ dadarśa dharmātmā satataṃ dharmacāriṇīm<BR>
15,034.018a	sa tam abhyarcya rājānaṃ nāma saṃśrāvya cātmanaḥ<BR>
15,034.018c	niṣīdety abhyanujñāto bṛsyām upaviveśa ha<BR>
15,034.019a	bhīmasenādayaś caiva pāṇḍavāḥ kauravarṣabham<BR>
15,034.019c	abhivādyopasaṃgṛhya niṣeduḥ pārthivājñayā<BR>
15,034.020a	sa taiḥ parivṛto rājā śuśubhe 'tīva kauravaḥ<BR>
15,034.020c	bibhrad brāhmīṃ śriyaṃ dīptāṃ devair iva bṛhaspatiḥ<BR>
15,034.021a	tathā teṣūpaviṣṭeṣu samājagmur maharṣayaḥ<BR>
15,034.021c	śatayūpaprabhṛtayaḥ kurukṣetranivāsinaḥ<BR>
15,034.022a	vyāsaś ca bhagavān vipro devarṣigaṇapūjitaḥ<BR>
15,034.022c	vṛtaḥ śiṣyair mahātejā darśayām āsa taṃ nṛpam<BR>
15,034.023a	tataḥ sa rājā kauravyaḥ kuntīputraś ca vīryavān<BR>
15,034.023c	bhīmasenādayaś caiva samutthāyābhyapūjayan<BR>
15,034.024a	samāgatas tato vyāsaḥ śatayūpādibhir vṛtaḥ<BR>
15,034.024c	dhṛtarāṣṭraṃ mahīpālam āsyatām ity abhāṣata<BR>
15,034.025a	navaṃ tu viṣṭaraṃ kauśyaṃ kṛṣṇājinakuśottaram<BR>
15,034.025c	pratipede tadā vyāsas tadartham upakalpitam<BR>
15,034.026a	te ca sarve dvijaśreṣṭhā viṣṭareṣu samantataḥ<BR>
15,034.026c	dvaipāyanābhyanujñātā niṣedur vipulaujasaḥ<BR>
15,035.001	vaiśaṃpāyana uvāca<BR>
15,035.001a	tathā samupaviṣṭeṣu pāṇḍaveṣu mahātmasu<BR>
15,035.001c	vyāsaḥ satyavatīputraḥ provācāmantrya pārthivam<BR>
15,035.002a	dhṛtarāṣṭra mahābāho kaccit te vardhate tapaḥ<BR>
15,035.002c	kaccin manas te prīṇāti vanavāse narādhipa<BR>
15,035.003a	kaccid dhṛdi na te śoko rājan putravināśajaḥ<BR>
15,035.003c	kaccij jñānāni sarvāṇi prasannāni tavānagha<BR>
15,035.004a	kaccid buddhiṃ dṛḍhāṃ kṛtvā carasy āraṇyakaṃ vidhim<BR>
15,035.004c	kaccid vadhūś ca gāndhārī na śokenābhibhūyate<BR>
15,035.005a	mahāprajñā buddhimatī devī dharmārthadarśinī<BR>
15,035.005c	āgamāpāyatattvajñā kaccid eṣā na śocati<BR>
15,035.006a	kaccit kuntī ca rājaṃs tvāṃ śuśrūṣur anahaṃkṛtā<BR>
15,035.006c	yā parityajya rājyaṃ svaṃ guruśuśrūṣaṇe ratā<BR>
15,035.007a	kaccid dharmasuto rājā tvayā prītyābhinanditaḥ<BR>
15,035.007c	bhīmārjunayamāś caiva kaccid ete 'pi sāntvitāḥ<BR>
15,035.008a	kaccin nandasi dṛṣṭvaitān kaccit te nirmalaṃ manaḥ<BR>
15,035.008c	kaccid viśuddhabhāvo 'si jātajñāno narādhipa<BR>
15,035.009a	etad dhi tritayaṃ śreṣṭhaṃ sarvabhūteṣu bhārata<BR>
15,035.009c	nirvairatā mahārāja satyam adroha eva ca<BR>
15,035.010a	kaccit te nānutāpo 'sti vanavāsena bhārata<BR>
15,035.010c	svadate vanyam annaṃ vā munivāsāṃsi vā vibho<BR>
15,035.011a	viditaṃ cāpi me rājan vidurasya mahātmanaḥ<BR>
15,035.011c	gamanaṃ vidhinā yena dharmasya sumahātmanaḥ<BR>
15,035.012a	māṇḍavyaśāpād dhi sa vai dharmo viduratāṃ gataḥ<BR>
15,035.012c	mahābuddhir mahāyogī mahātmā sumahāmanāḥ<BR>
15,035.013a	bṛhaspatir vā deveṣu śukro vāpy asureṣu yaḥ<BR>
15,035.013c	na tathā buddhisaṃpanno yathā sa puruṣarṣabhaḥ<BR>
15,035.014a	tapobalavyayaṃ kṛtvā sumahac cirasaṃbhṛtam<BR>
15,035.014c	māṇḍavyenarṣiṇā dharmo hy abhibhūtaḥ sanātanaḥ<BR>
15,035.015a	niyogād brahmaṇaḥ pūrvaṃ mayā svena balena ca<BR>
15,035.015c	vaicitravīryake kṣetre jātaḥ sa sumahāmatiḥ<BR>
15,035.016a	bhrātā tava mahārāja devadevaḥ sanātanaḥ<BR>
15,035.016c	dhāraṇāc chreyaso dhyānād yaṃ dharmaṃ kavayo viduḥ<BR>
15,035.017a	satyena saṃvardhayati damena niyamena ca<BR>
15,035.017c	ahiṃsayā ca dānena tapasā ca sanātanaḥ<BR>
15,035.018a	yena yogabalāj jātaḥ kururājo yudhiṣṭhiraḥ<BR>
15,035.018c	dharma ity eṣa nṛpate prājñenāmitabuddhinā<BR>
15,035.018d*0060_01	pratyakṣaṃ pūjito yena cittasthaś cinmayo hariḥ<BR>
15,035.018d*0060_02	śuddhāśayasya bhaktyā ca saṃbhramārādhitaḥ purā<BR>
15,035.019a	yathā hy agnir yathā vāyur yathāpaḥ pṛthivī yathā<BR>
15,035.019c	yathākāśaṃ tathā dharma iha cāmutra ca sthitaḥ<BR>
15,035.020a	sarvagaś caiva kauravya sarvaṃ vyāpya carācaram<BR>
15,035.020c	dṛśyate devadevaḥ sa siddhair nirdagdhakilbiṣaiḥ<BR>
15,035.021a	yo hi dharmaḥ sa viduro viduro yaḥ sa pāṇḍavaḥ<BR>
15,035.021c	sa eṣa rājan vaśyas te pāṇḍavaḥ preṣyavat sthitaḥ<BR>
15,035.022a	praviṣṭaḥ sa svam ātmānaṃ bhrātā te buddhisattamaḥ<BR>
15,035.022c	diṣṭyā mahātmā kaunteyaṃ mahāyogabalānvitaḥ<BR>
15,035.023a	tvāṃ cāpi śreyasā yokṣye nacirād bharatarṣabha<BR>
15,035.023c	saṃśayacchedanārthaṃ hi prāptaṃ māṃ viddhi putraka<BR>
15,035.024a	na kṛtaṃ yat purā kaiś cit karma loke maharṣibhiḥ<BR>
15,035.024c	āścaryabhūtaṃ tapasaḥ phalaṃ saṃdarśayāmi vaḥ<BR>
15,035.025a	kim icchasi mahīpāla mattaḥ prāptum amānuṣam<BR>
15,035.025c	draṣṭuṃ spraṣṭum atha śrotuṃ vada kartāsmi tat tathā<BR>
15,036.001	janamejaya uvāca<BR>
15,036.001a	vanavāsaṃ gate vipra dhṛtarāṣṭre mahīpatau<BR>
15,036.001c	sabhārye nṛpaśārdūle vadhvā kuntyā samanvite<BR>
15,036.002a	vidure cāpi saṃsiddhe dharmarājaṃ vyapāśrite<BR>
15,036.002c	vasatsu pāṇḍuputreṣu sarveṣv āśramamaṇḍale<BR>
15,036.003a	yat tad āścaryam iti vai kariṣyāmīty uvāca ha<BR>
15,036.003c	vyāsaḥ paramatejasvī maharṣis tad vadasva me<BR>
15,036.004a	vanavāse ca kauravyaḥ kiyantaṃ kālam acyutaḥ<BR>
15,036.004c	yudhiṣṭhiro narapatir nyavasat sajano dvija<BR>
15,036.005a	kimāhārāś ca te tatra sasainyā nyavasan prabho<BR>
15,036.005c	sāntaḥpurā mahātmāna iti tad brūhi me 'nagha<BR>
15,036.006	vaiśaṃpāyana uvāca<BR>
15,036.006*0061_01	vanavāsagataṃ rājan dhṛtarāṣṭraṃ mahīpatim<BR>
15,036.006*0061_02	yudhiṣṭhiro 'bhyayād draṣṭuṃ sasainyo bhrātṛbhiḥ saha<BR>
15,036.006*0061_03	prathame divase caiṣām āpo mūlaṃ phalaṃ tathā<BR>
15,036.006*0061_04	bhojanaṃ bhūmiśayyā ca tatrāsīd bharatarṣabha<BR>
15,036.006a	te 'nujñātās tadā rājan kururājena pāṇḍavāḥ<BR>
15,036.006c	vividhāny annapānāni viśrāmyānubhavanti te<BR>
15,036.007a	māsam ekaṃ vijahrus te sasainyāntaḥpurā vane<BR>
15,036.007c	atha tatrāgamad vyāso yathoktaṃ te mayānagha<BR>
15,036.008a	tathā tu teṣāṃ sarveṣāṃ kathābhir nṛpasaṃnidhau<BR>
15,036.008c	vyāsam anvāsatāṃ rājann ājagmur munayo 'pare<BR>
15,036.009a	nāradaḥ parvataś caiva devalaś ca mahātapāḥ<BR>
15,036.009c	viśvāvasus tumburuś ca citrasenaś ca bhārata<BR>
15,036.010a	teṣām api yathānyāyaṃ pūjāṃ cakre mahāmanāḥ<BR>
15,036.010c	dhṛtarāṣṭrābhyanujñātaḥ kururājo yudhiṣṭhiraḥ<BR>
15,036.011a	niṣedus te tataḥ sarve pūjāṃ prāpya yudhiṣṭhirāt<BR>
15,036.011c	āsaneṣv atha puṇyeṣu barhiṣkeṣu vareṣu ca<BR>
15,036.012a	teṣu tatropaviṣṭeṣu sa tu rājā mahāmatiḥ<BR>
15,036.012c	pāṇḍuputraiḥ parivṛto niṣasāda kurūdvahaḥ<BR>
15,036.013a	gāndhārī caiva kuntī ca draupadī sātvatī tathā<BR>
15,036.013c	striyaś cānyās tathānyābhiḥ sahopaviviśus tataḥ<BR>
15,036.014a	teṣāṃ tatra kathā divyā dharmiṣṭhāś cābhavan nṛpa<BR>
15,036.014c	ṛṣīṇāṃ ca purāṇānāṃ devāsuravimiśritāḥ<BR>
15,036.015a	tataḥ kathānte vyāsas taṃ prajñācakṣuṣam īśvaram<BR>
15,036.015c	provāca vadatāṃ śreṣṭhaḥ punar eva sa tad vacaḥ<BR>
15,036.015e	prīyamāṇo mahātejāḥ sarvavedavidāṃ varaḥ<BR>
15,036.016a	viditaṃ mama rājendra yat te hṛdi vivakṣitam<BR>
15,036.016c	dahyamānasya śokena tava putrakṛtena vai<BR>
15,036.017a	gāndhāryāś caiva yad duḥkhaṃ hṛdi tiṣṭhati pārthiva<BR>
15,036.017c	kuntyāś ca yan mahārāja draupadyāś ca hṛdi sthitam<BR>
15,036.018a	yac ca dhārayate tīvraṃ duḥkhaṃ putravināśajam<BR>
15,036.018c	subhadrā kṛṣṇabhaginī tac cāpi viditaṃ mama<BR>
15,036.019a	śrutvā samāgamam imaṃ sarveṣāṃ vas tato nṛpa<BR>
15,036.019c	saṃśayacchedanāyāhaṃ prāptaḥ kauravanandana<BR>
15,036.019d*0062_01	prāpto 'smi kuruśārdūla saṃśayacchedanāya vaḥ<BR>
15,036.020a	ime ca devagandharvāḥ sarve caiva maharṣayaḥ<BR>
15,036.020c	paśyantu tapaso vīryam adya me cirasaṃbhṛtam<BR>
15,036.021a	tad ucyatāṃ mahābāho kaṃ kāmaṃ pradiśāmi te<BR>
15,036.021c	pravaṇo 'smi varaṃ dātuṃ paśya me tapaso balam<BR>
15,036.022a	evam uktaḥ sa rājendro vyāsenāmitabuddhinā<BR>
15,036.022c	muhūrtam iva saṃcintya vacanāyopacakrame<BR>
15,036.023a	dhanyo 'smy anugṛhīto 'smi saphalaṃ jīvitaṃ ca me<BR>
15,036.023c	yan me samāgamo 'dyeha bhavadbhiḥ saha sādhubhiḥ<BR>
15,036.024a	adya cāpy avagacchāmi gatim iṣṭām ihātmanaḥ<BR>
15,036.024c	bhavadbhir brahmakalpair yat sameto 'haṃ tapodhanāḥ<BR>
15,036.025a	darśanād eva bhavatāṃ pūto 'haṃ nātra saṃśayaḥ<BR>
15,036.025c	vidyate na bhayaṃ cāpi paralokān mamānaghāḥ<BR>
15,036.026a	kiṃ tu tasya sudurbuddher mandasyāpanayair bhṛśam<BR>
15,036.026c	dūyate me mano nityaṃ smarataḥ putragṛddhinaḥ<BR>
15,036.027a	apāpāḥ pāṇḍavā yena nikṛtāḥ pāpabuddhinā<BR>
15,036.027c	ghātitā pṛthivī ceyaṃ sahasā sanaradvipā<BR>
15,036.028a	rājānaś ca mahātmāno nānājanapadeśvarāḥ<BR>
15,036.028c	āgamya mama putrārthe sarve mṛtyuvaśaṃ gatāḥ<BR>
15,036.029a	ye te putrāṃś ca dārāś ca prāṇāṃś ca manasaḥ priyān<BR>
15,036.029b*0063_01	bhogāṃś ca vividhāṃs tāta iṣṭāpūrtāṃs tathaiva ca<BR>
15,036.029c	parityajya gatāḥ śūrāḥ pretarājaniveśanam<BR>
15,036.030a	kā nu teṣāṃ gatir brahman mitrārthe ye hatā mṛdhe<BR>
15,036.030c	tathaiva putrapautrāṇāṃ mama ye nihatā yudhi<BR>
15,036.031a	dūyate me mano 'bhīkṣṇaṃ ghātayitvā mahābalam<BR>
15,036.031c	bhīṣmaṃ śāṃtanavaṃ vṛddhaṃ droṇaṃ ca dvijasattamam<BR>
15,036.032a	mama putreṇa mūḍhena pāpena suhṛdadviṣā<BR>
15,036.032c	kṣayaṃ nītaṃ kulaṃ dīptaṃ pṛthivīrājyam icchatā<BR>
15,036.033a	etat sarvam anusmṛtya dahyamāno divāniśam<BR>
15,036.033c	na śāntim adhigacchāmi duḥkhaśokasamāhataḥ<BR>
15,036.033e	iti me cintayānasya pitaḥ śarma na vidyate<BR>
15,037.001	vaiśaṃpāyana uvāca<BR>
15,037.001a	tac chrutvā vividhaṃ tasya rājarṣeḥ paridevitam<BR>
15,037.001c	punar navīkṛtaḥ śoko gāndhāryā janamejaya<BR>
15,037.002a	kuntyā drupadaputryāś ca subhadrāyās tathaiva ca<BR>
15,037.002c	tāsāṃ ca varanārīṇāṃ vadhūnāṃ kauravasya ha<BR>
15,037.003a	putraśokasamāviṣṭā gāndhārī tv idam abravīt<BR>
15,037.003c	śvaśuraṃ baddhanayanā devī prāñjalir utthitā<BR>
15,037.003d*0064_01	lokāntaragatān putrān ayaṃ kāṅkṣati mānada<BR>
15,037.003d*0064_02	tac cāsya mānasaṃ jñātaṃ bhagavaṃs tapasā tvayā<BR>
15,037.004a	ṣoḍaśemāni varṣāṇi gatāni munipuṃgava<BR>
15,037.004c	asya rājño hatān putrāñ śocato na śamo vibho<BR>
15,037.005a	putraśokasamāviṣṭo niḥśvasan hy eṣa bhūmipaḥ<BR>
15,037.005c	na śete vasatīḥ sarvā dhṛtarāṣṭro mahāmune<BR>
15,037.006a	lokān anyān samartho 'si sraṣṭuṃ sarvāṃs tapobalāt<BR>
15,037.006c	kim u lokāntaragatān rājño darśayituṃ sutān<BR>
15,037.007a	iyaṃ ca draupadī kṛṣṇā hatajñātisutā bhṛśam<BR>
15,037.007c	śocaty atīva sādhvī te snuṣāṇāṃ dayitā snuṣā<BR>
15,037.008a	tathā kṛṣṇasya bhaginī subhadrā bhadrabhāṣiṇī<BR>
15,037.008c	saubhadravadhasaṃtaptā bhṛśaṃ śocati bhāminī<BR>
15,037.009a	iyaṃ ca bhūriśravaso bhāryā paramaduḥkhitā<BR>
15,037.009c	bhartṛvyasanaśokārtā na śete vasatīḥ prabho<BR>
15,037.010a	yasyās tu śvaśuro dhīmān bāhlīkaḥ sa kurūdvahaḥ<BR>
15,037.010c	nihataḥ somadattaś ca pitrā saha mahāraṇe<BR>
15,037.011a	śrīmac cāsya mahābuddheḥ saṃgrāmeṣv apalāyinaḥ<BR>
15,037.011c	putrasya te putraśataṃ nihataṃ yad raṇājire<BR>
15,037.012a	tasya bhāryāśatam idaṃ putraśokasamāhatam<BR>
15,037.012c	punaḥ punar vardhayānaṃ śokaṃ rājño mamaiva ca<BR>
15,037.012e	tenārambheṇa mahatā mām upāste mahāmune<BR>
15,037.013a	ye ca śūrā mahātmānaḥ śvaśurā me mahārathāḥ<BR>
15,037.013c	somadattaprabhṛtayaḥ kā nu teṣāṃ gatiḥ prabho<BR>
15,037.014a	tava prasādād bhagavan viśoko 'yaṃ mahīpatiḥ<BR>
15,037.014c	kuryāt kālam ahaṃ caiva kuntī ceyaṃ vadhūs tava<BR>
15,037.015a	ity uktavatyāṃ gāndhāryāṃ kuntī vratakṛśānanā<BR>
15,037.015c	pracchannajātaṃ putraṃ taṃ sasmārādityasaṃbhavam<BR>
15,037.016a	tām ṛṣir varado vyāso dūraśravaṇadarśanaḥ<BR>
15,037.016c	apaśyad duḥkhitāṃ devīṃ mātaraṃ savyasācinaḥ<BR>
15,037.017a	tām uvāca tato vyāso yat te kāryaṃ vivakṣitam<BR>
15,037.017c	tad brūhi tvaṃ mahāprājñe yat te manasi vartate<BR>
15,037.018a	tataḥ kuntī śvaśurayoḥ praṇamya śirasā tadā<BR>
15,037.018c	uvāca vākyaṃ savrīḍaṃ vivṛṇvānā purātanam<BR>
15,038.001	kunty uvāca<BR>
15,038.001a	bhagavañ śvaśuro me 'si daivatasyāpi daivatam<BR>
15,038.001c	sa me devātidevas tvaṃ śṛṇu satyāṃ giraṃ mama<BR>
15,038.002a	tapasvī kopano vipro durvāsā nāma me pituḥ<BR>
15,038.002c	bhikṣām upāgato bhoktuṃ tam ahaṃ paryatoṣayam<BR>
15,038.003a	śaucena tv āgasas tyāgaiḥ śuddhena manasā tathā<BR>
15,038.003c	kopasthāneṣv api mahatsv akupyaṃ na kadā cana<BR>
15,038.004a	sa me varam adāt prītaḥ kṛtam ity aham abruvam<BR>
15,038.004b*0065_01	sa prīto varado me 'bhūt kṛtakṛtyo mahāmuniḥ<BR>
15,038.004c	avaśyaṃ te grahītavyam iti māṃ so 'bravīd vacaḥ<BR>
15,038.004d*0066_01	tam ahaṃ bhayasaṃvignā yāce sānunayaṃ dvijam<BR>
15,038.005a	tataḥ śāpabhayād vipram avocaṃ punar eva tam<BR>
15,038.005c	evam astv iti ca prāha punar eva sa māṃ dvijaḥ<BR>
15,038.006a	dharmasya jananī bhadre bhavitrī tvaṃ varānane<BR>
15,038.006c	vaśe sthāsyanti te devā yāṃs tvam āvāhayiṣyasi<BR>
15,038.007a	ity uktvāntarhito vipras tato 'haṃ vismitābhavam<BR>
15,038.007c	na ca sarvāsv avasthāsu smṛtir me vipraṇaśyati<BR>
15,038.008a	atha harmyatalasthāhaṃ ravim udyantam īkṣatī<BR>
15,038.008c	saṃsmṛtya tad ṛṣer vākyaṃ spṛhayantī divākaram<BR>
15,038.008e	sthitāhaṃ bālabhāvena tatra doṣam abudhyatī<BR>
15,038.009a	atha devaḥ sahasrāṃśur matsamīpagato 'bhavat<BR>
15,038.009c	dvidhā kṛtvātmano dehaṃ bhūmau ca gagane 'pi ca<BR>
15,038.009e	tatāpa lokān ekena dvitīyenāgamac ca mām<BR>
15,038.010a	sa mām uvāca vepantīṃ varaṃ matto vṛṇīṣva ha<BR>
15,038.010c	gamyatām iti taṃ cāhaṃ praṇamya śirasāvadam<BR>
15,038.011a	sa mām uvāca tigmāṃśur vṛthāhvānaṃ na te kṣamam<BR>
15,038.011c	dhakṣyāmi tvāṃ ca vipraṃ ca yena datto varas tava<BR>
15,038.012a	tam ahaṃ rakṣatī vipraṃ śāpād anaparādhinam<BR>
15,038.012c	putro me tvatsamo deva bhaved iti tato 'bruvam<BR>
15,038.013a	tato māṃ tejasāviśya mohayitvā ca bhānumān<BR>
15,038.013c	uvāca bhavitā putras tavety abhyagamad divam<BR>
15,038.014a	tato 'ham antarbhavane pitur vṛttāntarakṣiṇī<BR>
15,038.014c	gūḍhotpannaṃ sutaṃ bālaṃ jale karṇam avāsṛjam<BR>
15,038.015a	nūnaṃ tasyaiva devasya prasādāt punar eva tu<BR>
15,038.015c	kanyāham abhavaṃ vipra yathā prāha sa mām ṛṣiḥ<BR>
15,038.016a	sa mayā mūḍhayā putro jñāyamāno 'py upekṣitaḥ<BR>
15,038.016c	tan māṃ dahati viprarṣe yathā suviditaṃ tava<BR>
15,038.017a	yadi pāpam apāpaṃ vā tad etad vivṛtaṃ mayā<BR>
15,038.017c	tan me bhayaṃ tvaṃ bhagavan vyapanetum ihārhasi<BR>
15,038.018a	yac cāsya rājño viditaṃ hṛdisthaṃ bhavato 'nagha<BR>
15,038.018c	taṃ cāyaṃ labhatāṃ kāmam adyaiva munisattama<BR>
15,038.019a	ity uktaḥ pratyuvācedaṃ vyāso vedavidāṃ varaḥ<BR>
15,038.019c	sādhu sarvam idaṃ tathyam evam eva yathāttha mām<BR>
15,038.019d*0067_01	sthityarthaṃ tena devena buddhis te parivartitā<BR>
15,038.020a	aparādhaś ca te nāsti kanyābhāvaṃ gatā hy asi<BR>
15,038.020c	devāś caiśvaryavanto vai śarīrāṇy āviśanti vai<BR>
15,038.021a	santi devanikāyāś ca saṃkalpāj janayanti ye<BR>
15,038.021c	vācā dṛṣṭyā tathā sparśāt saṃgharṣeṇeti pañcadhā<BR>
15,038.022a	manuṣyadharmo daivena dharmeṇa na hi yujyate<BR>
15,038.022c	iti kunti vyajānīhi vyetu te mānaso jvaraḥ<BR>
15,038.023a	sarvaṃ balavatāṃ pathyaṃ sarvaṃ balavatāṃ śuci<BR>
15,038.023c	sarvaṃ balavatāṃ dharmaḥ sarvaṃ balavatāṃ svakam<BR>
15,039.001	vyāsa uvāca<BR>
15,039.001a	bhadre drakṣyasi gāndhāri putrān bhrātṝn sakhīṃs tathā<BR>
15,039.001c	vadhūś ca patibhiḥ sārdhaṃ niśi suptotthitā iva<BR>
15,039.002a	karṇaṃ drakṣyati kuntī ca saubhadraṃ cāpi yādavī<BR>
15,039.002c	draupadī pañca putrāṃś ca pitṝn bhrātṝṃs tathaiva ca<BR>
15,039.003a	pūrvam evaiṣa hṛdaye vyavasāyo 'bhavan mama<BR>
15,039.003c	yathāsmi codito rājñā bhavatyā pṛthayaiva ca<BR>
15,039.004a	na te śocyā mahātmānaḥ sarva eva nararṣabhāḥ<BR>
15,039.004c	kṣatradharmaparāḥ santas tathā hi nidhanaṃ gatāḥ<BR>
15,039.005a	bhavitavyam avaśyaṃ tat surakāryam anindite<BR>
15,039.005c	avaterus tataḥ sarve devabhāgair mahītalam<BR>
15,039.006a	gandharvāpsarasaś caiva piśācā guhyarākṣasāḥ<BR>
15,039.006c	tathā puṇyajanāś caiva siddhā devarṣayo 'pi ca<BR>
15,039.007a	devāś ca dānavāś caiva tathā brahmarṣayo 'malāḥ<BR>
15,039.007c	ta ete nidhanaṃ prāptāḥ kurukṣetre raṇājire<BR>
15,039.008a	gandharvarājo yo dhīmān dhṛtarāṣṭra iti śrutaḥ<BR>
15,039.008c	sa eva mānuṣe loke dhṛtarāṣṭraḥ patis tava<BR>
15,039.009a	pāṇḍuṃ marudgaṇaṃ viddhi viśiṣṭatamam acyutam<BR>
15,039.009c	dharmasyāṃśo 'bhavat kṣattā rājā cāyaṃ yudhiṣṭhiraḥ<BR>
15,039.010a	kaliṃ duryodhanaṃ viddhi śakuniṃ dvāparaṃ tathā<BR>
15,039.010c	duḥśāsanādīn viddhi tvaṃ rākṣasāñ śubhadarśane<BR>
15,039.011a	marudgaṇād bhīmasenaṃ balavantam ariṃdamam<BR>
15,039.011c	viddhi ca tvaṃ naram ṛṣim imaṃ pārthaṃ dhanaṃjayam<BR>
15,039.011e	nārāyaṇaṃ hṛṣīkeśam aśvinau yamajāv ubhau<BR>
15,039.012a	dvidhā kṛtvātmano deham ādityaṃ tapatāṃ varam<BR>
15,039.012c	lokāṃś ca tāpayānaṃ vai viddhi karṇaṃ ca śobhane<BR>
15,039.012e	yaś ca vairārtham udbhūtaḥ saṃgharṣajananas tathā<BR>
15,039.012f*0068_01	taṃ karṇaṃ viddhi kalyāṇi bhāskaraṃ śubhadarśane<BR>
15,039.013a	yaś ca pāṇḍavadāyādo hataḥ ṣaḍbhir mahārathaiḥ<BR>
15,039.013c	sa soma iha saubhadro yogād evābhavad dvidhā<BR>
15,039.014a	draupadyā saha saṃbhūtaṃ dhṛṣṭadyumnaṃ ca pāvakāt<BR>
15,039.014c	agner bhāgaṃ śubhaṃ viddhi rākṣasaṃ tu śikhaṇḍinam<BR>
15,039.015a	droṇaṃ bṛhaspater bhāgaṃ viddhi drauṇiṃ ca rudrajam<BR>
15,039.015c	bhīṣmaṃ ca viddhi gāṅgeyaṃ vasuṃ mānuṣatāṃ gatam<BR>
15,039.015d*0069_01	gāṅgeyo vasuvīryeṇa devo mānuṣatāṃ gataḥ<BR>
15,039.016a	evam ete mahāprājñe devā mānuṣyam etya hi<BR>
15,039.016c	tataḥ punar gatāḥ svargaṃ kṛte karmaṇi śobhane<BR>
15,039.017a	yac ca vo hṛdi sarveṣāṃ duḥkham enac ciraṃ sthitam<BR>
15,039.017c	tad adya vyapaneṣyāmi paralokakṛtād bhayāt<BR>
15,039.018a	sarve bhavanto gacchantu nadīṃ bhāgīrathīṃ prati<BR>
15,039.018c	tatra drakṣyatha tān sarvān ye hatāsmin raṇājire<BR>
15,039.019	vaiśaṃpāyana uvāca<BR>
15,039.019a	iti vyāsasya vacanaṃ śrutvā sarvo janas tadā<BR>
15,039.019c	mahatā siṃhanādena gaṅgām abhimukho yayau<BR>
15,039.020a	dhṛtarāṣṭraś ca sāmātyaḥ prayayau saha pāṇḍavaiḥ<BR>
15,039.020c	sahito muniśārdūlair gandharvaiś ca samāgataiḥ<BR>
15,039.021a	tato gaṅgāṃ samāsādya krameṇa sa janārṇavaḥ<BR>
15,039.021c	nivāsam akarot sarvo yathāprīti yathāsukham<BR>
15,039.022a	rājā ca pāṇḍavaiḥ sārdham iṣṭe deśe sahānugaḥ<BR>
15,039.022c	nivāsam akarod dhīmān sastrīvṛddhapuraḥsaraḥ<BR>
15,039.023a	jagāma tad ahaś cāpi teṣāṃ varṣaśataṃ yathā<BR>
15,039.023c	niśāṃ pratīkṣamāṇānāṃ didṛkṣūṇāṃ mṛtān nṛpān<BR>
15,039.024a	atha puṇyaṃ girivaram astam abhyagamad raviḥ<BR>
15,039.024c	tataḥ kṛtābhiṣekās te naiśaṃ karma samācaran<BR>
15,040.001	vaiśaṃpāyana uvāca<BR>
15,040.001a	tato niśāyāṃ prāptāyāṃ kṛtasāyāhnikakriyāḥ<BR>
15,040.001c	vyāsam abhyagaman sarve ye tatrāsan samāgatāḥ<BR>
15,040.002a	dhṛtarāṣṭras tu dharmātmā pāṇḍavaiḥ sahitas tadā<BR>
15,040.002c	śucir ekamanāḥ sārdham ṛṣibhis tair upāviśat<BR>
15,040.003a	gāndhāryā saha nāryas tu sahitāḥ samupāviśan<BR>
15,040.003c	paurajānapadaś cāpi janaḥ sarvo yathāvayaḥ<BR>
15,040.004a	tato vyāso mahātejāḥ puṇyaṃ bhāgīrathījalam<BR>
15,040.004c	avagāhyājuhāvātha sarvāṃl lokān mahāmuniḥ<BR>
15,040.005a	pāṇḍavānāṃ ca ye yodhāḥ kauravāṇāṃ ca sarvaśaḥ<BR>
15,040.005c	rājānaś ca mahābhāgā nānādeśanivāsinaḥ<BR>
15,040.005d*0070_01	pratīkṣya tasthus te sarve teṣām āgamanaṃ prati<BR>
15,040.006a	tataḥ sutumulaḥ śabdo jalāntar janamejaya<BR>
15,040.006c	prādurāsīd yathā pūrvaṃ kurupāṇḍavasenayoḥ<BR>
15,040.007a	tatas te pārthivāḥ sarve bhīṣmadroṇapurogamāḥ<BR>
15,040.007c	sasainyāḥ salilāt tasmāt samuttasthuḥ sahasraśaḥ<BR>
15,040.008a	virāṭadrupadau cobhau saputrau sahasainikau<BR>
15,040.008c	draupadeyāś ca saubhadro rākṣasaś ca ghaṭotkacaḥ<BR>
15,040.009a	karṇaduryodhanau cobhau śakuniś ca mahārathaḥ<BR>
15,040.009c	duḥśāsanādayaś caiva dhārtarāṣṭrā mahārathāḥ<BR>
15,040.010a	jārāsaṃdhir bhagadatto jalasaṃdhaś ca pārthivaḥ<BR>
15,040.010c	bhūriśravāḥ śalaḥ śalyo vṛṣasenaś ca sānujaḥ<BR>
15,040.011a	lakṣmaṇo rājaputraś ca dhṛṣṭadyumnasya cātmajāḥ<BR>
15,040.011c	śikhaṇḍiputrāḥ sarve ca dhṛṣṭaketuś ca sānujaḥ<BR>
15,040.012a	acalo vṛṣakaś caiva rākṣasaś cāpy alāyudhaḥ<BR>
15,040.012c	bāhlīkaḥ somadattaś ca cekitānaś ca pārthivaḥ<BR>
15,040.013a	ete cānye ca bahavo bahutvād ye na kīrtitāḥ<BR>
15,040.013c	sarve bhāsuradehās te samuttasthur jalāt tataḥ<BR>
15,040.014a	yasya vīrasya yo veṣo yo dhvajo yac ca vāhanam<BR>
15,040.014c	tena tena vyadṛśyanta samupetā narādhipāḥ<BR>
15,040.014d*0071_01	yad varma yat praharaṇaṃ tena tena sa dṛśyate<BR>
15,040.015a	divyāmbaradharāḥ sarve sarve bhrājiṣṇukuṇḍalāḥ<BR>
15,040.015c	nirvairā nirahaṃkārā vigatakrodhamanyavaḥ<BR>
15,040.016a	gandharvair upagīyantaḥ stūyamānāś ca bandibhiḥ<BR>
15,040.016c	divyamālyāmbaradharā vṛtāś cāpsarasāṃ gaṇaiḥ<BR>
15,040.017a	dhṛtarāṣṭrasya ca tadā divyaṃ cakṣur narādhipa<BR>
15,040.017c	muniḥ satyavatīputraḥ prītaḥ prādāt tapobalāt<BR>
15,040.018a	divyajñānabalopetā gāndhārī ca yaśasvinī<BR>
15,040.018c	dadarśa putrāṃs tān sarvān ye cānye 'pi raṇe hatāḥ<BR>
15,040.019a	tad adbhutam acintyaṃ ca sumahad romaharṣaṇam<BR>
15,040.019c	vismitaḥ sa janaḥ sarvo dadarśānimiṣekṣaṇaḥ<BR>
15,040.020a	tad utsavamadodagraṃ hṛṣṭanārīnarākulam<BR>
15,040.020c	dadṛśe balam āyāntaṃ citraṃ paṭagataṃ yathā<BR>
15,040.021a	dhṛtarāṣṭras tu tān sarvān paśyan divyena cakṣuṣā<BR>
15,040.021c	mumude bharataśreṣṭha prasādāt tasya vai muneḥ<BR>
15,041.001	vaiśaṃpāyana uvāca<BR>
15,041.001a	tatas te bharataśreṣṭhāḥ samājagmuḥ parasparam<BR>
15,041.001c	vigatakrodhamātsaryāḥ sarve vigatakalmaṣāḥ<BR>
15,041.002a	vidhiṃ paramam āsthāya brahmarṣivihitaṃ śubham<BR>
15,041.002c	saṃprītamanasaḥ sarve devaloka ivāmarāḥ<BR>
15,041.003a	putraḥ pitrā ca mātrā ca bhāryā ca patinā saha<BR>
15,041.003c	bhrātā bhrātrā sakhā caiva sakhyā rājan samāgatāḥ<BR>
15,041.004a	pāṇḍavās tu maheṣvāsaṃ karṇaṃ saubhadram eva ca<BR>
15,041.004c	saṃpraharṣāt samājagmur draupadeyāṃś ca sarvaśaḥ<BR>
15,041.004d*0072_01	duryodhano dharmarājam abhivādyāpatad bhuvi<BR>
15,041.004d*0072_02	gāḍhaṃ pariṣvajya suyodhanaṃ taṃ<BR>
15,041.004d*0072_03	sabhrātṛkaṃ sahitaḥ sodaraiḥ svaiḥ<BR>
15,041.004d*0072_04	karṇaḥ pādāv abhivādya pūrvaṃ<BR>
15,041.004d*0072_05	bhīṣmaṃ ca sarvān abhipūjya tasthau<BR>
15,041.004d*0072_06	dharmarājaṃ samāśliṣya bhīmaṃ ca yamajāv api<BR>
15,041.004d*0072_07	pṛṣataṃ sodaraṃ jiṣṇuṃ sugāḍhaṃ pariṣasvaje<BR>
15,041.004d*0072_08	draupadīṃ ca subhadrāṃ ca saubhadro mahiṣīṃ svakām<BR>
15,041.004d*0072_09	samāśvāsya sthito vīraḥ paśyan putraṃ parikṣitam<BR>
15,041.005a	tatas te prīyamāṇā vai karṇena saha pāṇḍavāḥ<BR>
15,041.005c	sametya pṛthivīpālāḥ sauhṛde 'vasthitābhavan<BR>
15,041.005d*0073_01	parasparaṃ samāgamya yodhās te bharatarṣabha<BR>
15,041.006a	ṛṣiprasādāt te 'nye ca kṣatriyā naṣṭamanyavaḥ<BR>
15,041.006c	asauhṛdaṃ parityajya sauhṛde paryavasthitāḥ<BR>
15,041.007a	evaṃ samāgatāḥ sarve gurubhir bāndhavais tathā<BR>
15,041.007c	putraiś ca puruṣavyāghrāḥ kuravo 'nye ca mānavāḥ<BR>
15,041.008a	tāṃ rātrim ekāṃ kṛtsnāṃ te vihṛtya prītamānasāḥ<BR>
15,041.008c	menire paritoṣeṇa nṛpāḥ svargasado yathā<BR>
15,041.009a	nātra śoko bhayaṃ trāso nāratir nāyaśo 'bhavat<BR>
15,041.009c	parasparaṃ samāgamya yodhānāṃ bharatarṣabha<BR>
15,041.010a	samāgatās tāḥ pitṛbhir bhrātṛbhiḥ patibhiḥ sutaiḥ<BR>
15,041.010c	mudaṃ paramikāṃ prāpya nāryo duḥkham athātyajan<BR>
15,041.010d*0074_01	devalokaṃ gatā ye ca ye ca brahmasado gatāḥ<BR>
15,041.010d*0074_02	ye cāpi vāruṇaṃ lokaṃ ye ca golokam āśritāḥ<BR>
15,041.010d*0074_03	tathā vaivasvataṃ lokaṃ ye ca yakṣān upāgatāḥ<BR>
15,041.010d*0074_04	rākṣasāṃś ca piśācāṃś ca kurūṃś cāpi tathottarān<BR>
15,041.010d*0074_05	vicitrāś ca gati[tī]r anye ye prāptāḥ karmanirbharāḥ<BR>
15,041.010d*0074_06	sarve te tadvayorūpaveṣās tatra samabhyayuḥ<BR>
15,041.010d*0075_01	ye ca gāndharvam āśritāḥ<BR>
15,041.010d*0076_01	rājānaḥ puṇyakarmibhiḥ<BR>
15,041.011a	ekāṃ rātriṃ vihṛtyaivaṃ te vīrās tāś ca yoṣitaḥ<BR>
15,041.011c	āmantryānyonyam āśliṣya tato jagmur yathāgatam<BR>
15,041.012a	tato visarjayām āsa lokāṃs tān munipuṃgavaḥ<BR>
15,041.012c	kṣaṇenāntarhitāś caiva prekṣatām eva te 'bhavan<BR>
15,041.013a	avagāhya mahātmānaḥ puṇyāṃ tripathagāṃ nadīm<BR>
15,041.013c	sarathāḥ sadhvajāś caiva svāni sthānāni bhejire<BR>
15,041.014a	devalokaṃ yayuḥ ke cit ke cid brahmasadas tathā<BR>
15,041.014c	ke cic ca vāruṇaṃ lokaṃ ke cit kauberam āpnuvan<BR>
15,041.015a	tathā vaivasvataṃ lokaṃ ke cic caivāpnuvan nṛpāḥ<BR>
15,041.015c	rākṣasānāṃ piśācānāṃ ke cic cāpy uttarān kurūn<BR>
15,041.016a	vicitragatayaḥ sarve yā avāpyāmaraiḥ saha<BR>
15,041.016c	ājagmus te mahātmānaḥ savāhāḥ sapadānugāḥ<BR>
15,041.017a	gateṣu teṣu sarveṣu salilastho mahāmuniḥ<BR>
15,041.017c	dharmaśīlo mahātejāḥ kurūṇāṃ hitakṛt sadā<BR>
15,041.017e	tataḥ provāca tāḥ sarvāḥ kṣatriyā nihateśvarāḥ<BR>
15,041.018a	yā yāḥ patikṛtāṃl lokān icchanti paramastriyaḥ<BR>
15,041.018c	tā jāhnavījalaṃ kṣipram avagāhantv atandritāḥ<BR>
15,041.019a	tatas tasya vacaḥ śrutvā śraddadhānā varāṅganāḥ<BR>
15,041.019c	śvaśuraṃ samanujñāpya viviśur jāhnavījalam<BR>
15,041.019d*0077_01	uttarādyāḥ pradāyātha putrān svān anumānya ca<BR>
15,041.019d*0077_02	ta * * bhūriśravaso droṇādīn anumānya ca<BR>
15,041.020a	vimuktā mānuṣair dehais tatas tā bhartṛbhiḥ saha<BR>
15,041.020c	samājagmus tadā sādhvyaḥ sarvā eva viśāṃ pate<BR>
15,041.021a	evaṃ krameṇa sarvās tāḥ śīlavatyaḥ kulastriyaḥ<BR>
15,041.021a*0078_01	**** **** gacchadhvaṃ patibhiḥ sadā<BR>
15,041.021a*0078_02	tatas tāḥ kṣatriyā rājan yā yā vinihateśvarāḥ<BR>
15,041.021c	praviśya toyaṃ nirmuktā jagmur bhartṛsalokatām<BR>
15,041.022a	divyarūpasamāyuktā divyābharaṇabhūṣitāḥ<BR>
15,041.022c	divyamālyāmbaradharā yathāsāṃ patayas tathā<BR>
15,041.023a	tāḥ śīlasattvasaṃpannā vitamaskā gataklamāḥ<BR>
15,041.023c	sarvāḥ sarvaguṇair yuktāḥ svaṃ svaṃ sthānaṃ prapedire<BR>
15,041.024a	yasya yasya ca yaḥ kāmas tasmin kāle 'bhavat tadā<BR>
15,041.024c	taṃ taṃ visṛṣṭavān vyāso varado dharmavatsalaḥ<BR>
15,041.025a	tac chrutvā naradevānāṃ punarāgamanaṃ narāḥ<BR>
15,041.025c	jahṛṣur muditāś cāsann anyadehagatā api<BR>
15,041.025d*0079_01	te naṣṭabhayasaṃkalpā narā vigatakalmaṣāḥ<BR>
15,041.025d*0079_02	babhūvuḥ pauravāḥ sarve tad dṛṣṭvāścaryam uttamam<BR>
15,041.026a	priyaiḥ samāgamaṃ teṣāṃ ya imaṃ śṛṇuyān naraḥ<BR>
15,041.026c	priyāṇi labhate nityam iha ca pretya caiva ha<BR>
15,041.027a	iṣṭabāndhavasaṃyogam anāyāsam anāmayam<BR>
15,041.027c	ya imaṃ śrāvayed vidvān saṃsiddhiṃ prāpnuyāt parām<BR>
15,041.027d*0080_01	sa yaśaḥ prāpnuyāl loke paratra ca śubhāṃ gatim<BR>
15,041.028a	svādhyāyayuktāḥ puruṣāḥ kriyāyuktāś ca bhārata<BR>
15,041.028b*0081_01	sādhvācārā damopetā dānanirdhūtakalmaṣāḥ<BR>
15,041.028b*0081_02	ṛjavaḥ śucayaḥ śāntā hiṃsānṛtavivarjitāḥ<BR>
15,041.028c	adhyātmayogayuktāś ca dhṛtimantaś ca mānavāḥ<BR>
15,041.028d*0082_01	punas te darśanaṃ prāptāḥ punaś ca parikīrtitāḥ<BR>
15,041.028d*0082_02	punaḥ punaḥ prayacchanti śṛṇvatām abhayaṃ sadā<BR>
15,041.028e	śrutvā parva tv idaṃ nityam avāpsyanti parāṃ gatim<BR>
15,042.001	sūta uvāca<BR>
15,042.001a	etac chrutvā nṛpo vidvān hṛṣṭo 'bhūj janamejayaḥ<BR>
15,042.001c	pitāmahānāṃ sarveṣāṃ gamanāgamanaṃ tadā<BR>
15,042.002a	abravīc ca mudā yuktaḥ punarāgamanaṃ prati<BR>
15,042.002c	kathaṃ nu tyaktadehānāṃ punas tad rūpadarśanam<BR>
15,042.003a	ity uktaḥ sa dvijaśreṣṭho vyāsaśiṣyaḥ pratāpavān<BR>
15,042.003c	provāca vadatāṃ śreṣṭhas taṃ nṛpaṃ janamejayam<BR>
15,042.004a	avipraṇāśaḥ sarveṣāṃ karmaṇām iti niścayaḥ<BR>
15,042.004c	karmajāni śarīrāṇi tathaivākṛtayo nṛpa<BR>
15,042.005a	mahābhūtāni nityāni bhūtādhipatisaṃśrayāt<BR>
15,042.005c	teṣāṃ ca nityasaṃvāso na vināśo viyujyatām<BR>
15,042.006a	anāśāya kṛtaṃ karma tasya ceṣṭaḥ phalāgamaḥ<BR>
15,042.006c	ātmā caibhiḥ samāyuktaḥ sukhaduḥkham upāśnute<BR>
15,042.007a	avināśī tathā nityaṃ kṣetrajña iti niścayaḥ<BR>
15,042.007c	bhūtānām ātmabhāvo yo dhruvo 'sau saṃvijānatām<BR>
15,042.008a	yāvan na kṣīyate karma tāvad asya svarūpatā<BR>
15,042.008c	saṃkṣīṇakarmā puruṣo rūpānyatvaṃ niyacchati<BR>
15,042.009a	nānābhāvās tathaikatvaṃ śarīraṃ prāpya saṃhatāḥ<BR>
15,042.009c	bhavanti te tathā nityāḥ pṛthagbhāvaṃ vijānatām<BR>
15,042.010a	aśvamedhe śrutiś ceyam aśvasaṃjñapanaṃ prati<BR>
15,042.010c	lokāntaragatā nityaṃ prāṇā nityā hi vājinaḥ<BR>
15,042.011a	ahaṃ hitaṃ vadāmy etat priyaṃ cet tava pārthiva<BR>
15,042.011c	devayānā hi panthānaḥ śrutās te yajñasaṃstare<BR>
15,042.012a	sukṛto yatra te yajñas tatra devā hitās tava<BR>
15,042.012c	yadā samanvitā devāḥ paśūnāṃ gamaneśvarāḥ<BR>
15,042.012e	gatimantaś ca teneṣṭvā nānye nityā bhavanti te<BR>
15,042.013a	nitye 'smin pañcake varge nitye cātmani yo naraḥ<BR>
15,042.013c	asya nānāsamāyogaṃ yaḥ paśyati vṛthāmatiḥ<BR>
15,042.013e	viyoge śocate 'tyarthaṃ sa bāla iti me matiḥ<BR>
15,042.014a	viyoge doṣadarśī yaḥ saṃyogam iha varjayet<BR>
15,042.014c	asaṅge saṃgamo nāsti duḥkhaṃ bhuvi viyogajam<BR>
15,042.015a	parāparajñas tu naro nābhimānād udīritaḥ<BR>
15,042.015c	aparajñaḥ parāṃ buddhiṃ spṛṣṭvā mohād vimucyate<BR>
15,042.016a	adarśanād āpatitaḥ punaś cādarśanaṃ gataḥ<BR>
15,042.016c	nāhaṃ taṃ vedmi nāsau māṃ na ca me 'sti virāgatā<BR>
15,042.017a	yena yena śarīreṇa karoty ayam anīśvaraḥ<BR>
15,042.017c	tena tena śarīreṇa tad avaśyam upāśnute<BR>
15,042.017e	mānasaṃ manasāpnoti śārīraṃ ca śarīravān<BR>
15,043.001	vaiśaṃpāyana uvāca<BR>
15,043.001a	adṛṣṭvā tu nṛpaḥ putrān darśanaṃ pratilabdhavān<BR>
15,043.001c	ṛṣiprasādāt putrāṇāṃ svarūpāṇāṃ kurūdvaha<BR>
15,043.002a	sa rājā rājadharmāṃś ca brahmopaniṣadaṃ tathā<BR>
15,043.002c	avāptavān naraśreṣṭho buddhiniścayam eva ca<BR>
15,043.003a	viduraś ca mahāprājño yayau siddhiṃ tapobalāt<BR>
15,043.003c	dhṛtarāṣṭraḥ samāsādya vyāsaṃ cāpi tapasvinam<BR>
15,043.004	janamejaya uvāca<BR>
15,043.004a	mamāpi varado vyāso darśayet pitaraṃ yadi<BR>
15,043.004c	tad rūpaveṣavayasaṃ śraddadhyāṃ sarvam eva te<BR>
15,043.005a	priyaṃ me syāt kṛtārthaś ca syām ahaṃ kṛtaniścayaḥ<BR>
15,043.005c	prasādād ṛṣiputrasya mama kāmaḥ samṛdhyatām<BR>
15,043.006	sūta uvāca<BR>
15,043.006a	ity uktavacane tasmin nṛpe vyāsaḥ pratāpavān<BR>
15,043.006c	prasādam akarod dhīmān ānayac ca parikṣitam<BR>
15,043.007a	tatas tadrūpavayasam āgataṃ nṛpatiṃ divaḥ<BR>
15,043.007c	śrīmantaṃ pitaraṃ rājā dadarśa janamejayaḥ<BR>
15,043.008a	śamīkaṃ ca mahātmānaṃ putraṃ taṃ cāsya śṛṅgiṇam<BR>
15,043.008c	amātyā ye babhūvuś ca rājñas tāṃś ca dadarśa ha<BR>
15,043.009a	tataḥ so 'vabhṛthe rājā mudito janamejayaḥ<BR>
15,043.009c	pitaraṃ snāpayām āsa svayaṃ sasnau ca pārthivaḥ<BR>
15,043.010a	snātvā ca bharataśreṣṭhaḥ so ''stīkam idam abravīt<BR>
15,043.010c	yāyāvarakulotpannaṃ jaratkārusutaṃ tadā<BR>
15,043.011a	āstīka vividhāścaryo yajño 'yam iti me matiḥ<BR>
15,043.011c	yad adyāyaṃ pitā prāpto mama śokapraṇāśanaḥ<BR>
15,043.012	āstīka uvāca<BR>
15,043.012a	ṛṣir dvaipāyano yatra purāṇas tapaso nidhiḥ<BR>
15,043.012c	yajñe kurukulaśreṣṭha tasya lokāv ubhau jitau<BR>
15,043.013a	śrutaṃ vicitram ākhyānaṃ tvayā pāṇḍavanandana<BR>
15,043.013c	sarpāś ca bhasmasān nītā gatāś ca padavīṃ pituḥ<BR>
15,043.014a	kathaṃ cit takṣako muktaḥ satyatvāt tava pārthiva<BR>
15,043.014c	ṛṣayaḥ pūjitāḥ sarve gatiṃ dṛṣṭvā mahātmanaḥ<BR>
15,043.015a	prāptaḥ suvipulo dharmaḥ śrutvā pāpavināśanam<BR>
15,043.015c	vimukto hṛdayagranthir udārajanadarśanāt<BR>
15,043.016a	ye ca pakṣadharā dharme sadvṛttarucayaś ca ye<BR>
15,043.016c	yān dṛṣṭvā hīyate pāpaṃ tebhyaḥ kāryā namaskriyāḥ<BR>
15,043.017	sūta uvāca<BR>
15,043.017a	etac chrutvā dvijaśreṣṭhāt sa rājā janamejayaḥ<BR>
15,043.017b*0084_01	vaiśaṃpāyana uvāca<BR>
15,043.017b*0084_01	dṛṣṭvā ca pitaraṃ vṛttaṃ pūjayām āsa taṃ munim<BR>
15,043.017b*0084_02	dhṛtarāṣṭro mahārāja prasādāt tasya vai muneḥ<BR>
15,043.017c	pūjayām āsa tam ṛṣim anumānya punaḥ punaḥ<BR>
15,043.017d*0085_01	parikṣid api tatraiva babhūva ca tirohitaḥ<BR>
15,043.018a	papraccha tam ṛṣiṃ cāpi vaiśaṃpāyanam acyutam<BR>
15,043.018c	kathāvaśeṣaṃ dharmajño vanavāsasya sattama<BR>
15,044.001	janamejaya uvāca<BR>
15,044.001a	dṛṣṭvā putrāṃs tathā pautrān sānubandhāñ janādhipaḥ<BR>
15,044.001c	dhṛtarāṣṭraḥ kim akarod rājā caiva yudhiṣṭhiraḥ<BR>
15,044.002	vaiśaṃpāyana uvāca<BR>
15,044.002a	tad dṛṣṭvā mahad āścaryaṃ putrāṇāṃ darśanaṃ punaḥ<BR>
15,044.002c	vītaśokaḥ sa rājarṣiḥ punar āśramam āgamat<BR>
15,044.003a	itaras tu janaḥ sarvas te caiva paramarṣayaḥ<BR>
15,044.003c	pratijagmur yathākāmaṃ dhṛtarāṣṭrābhyanujñayā<BR>
15,044.004a	pāṇḍavās tu mahātmāno laghubhūyiṣṭhasainikāḥ<BR>
15,044.004c	anujagmur mahātmānaṃ sadāraṃ taṃ mahīpatim<BR>
15,044.005a	tam āśramagataṃ dhīmān brahmarṣir lokapūjitaḥ<BR>
15,044.005c	muniḥ satyavatīputro dhṛtarāṣṭram abhāṣata<BR>
15,044.005d*0086_01	dvaipāyana upāgamya rājānam idam abravīt<BR>
15,044.006a	dhṛtarāṣṭra mahābāho śṛṇu kauravanandana<BR>
15,044.006c	śrutaṃ te jñānavṛddhānām ṛṣīṇāṃ puṇyakarmaṇām<BR>
15,044.007a	ṛddhābhijanavṛddhānāṃ vedavedāṅgavedinām<BR>
15,044.007c	dharmajñānāṃ purāṇānāṃ vadatāṃ vividhāḥ kathāḥ<BR>
15,044.007d*0087_01	yathāyaṃ vāsudevas tu dhṛtarāṣṭra balena vai<BR>
15,044.007d*0087_02	jagatpati yathā dharmo loke tiṣṭhan kalāv api<BR>
15,044.007d*0087_03	tatprasādena rājāsau mahān dharmam avāpnuyāt<BR>
15,044.007d*0087_04	tatpādakamalaspṛṣṭāṃ kalir neyān mahīm imām<BR>
15,044.008a	mā sma śoke manaḥ kārṣīr diṣṭena vyathate budhaḥ<BR>
15,044.008c	śrutaṃ devarahasyaṃ te nāradād devadarśanāt<BR>
15,044.009a	gatās te kṣatradharmeṇa śastrapūtāṃ gatiṃ śubhām<BR>
15,044.009c	yathā dṛṣṭās tvayā putrā yathākāmavihāriṇaḥ<BR>
15,044.010a	yudhiṣṭhiras tv ayaṃ dhīmān bhavantam anurudhyate<BR>
15,044.010c	sahito bhrātṛbhiḥ sarvaiḥ sadāraḥ sasuhṛjjanaḥ<BR>
15,044.011a	visarjayainaṃ yātv eṣa svarājyam anuśāsatām<BR>
15,044.011c	māsaḥ samadhiko hy eṣām atīto vasatāṃ vane<BR>
15,044.012a	etad dhi nityaṃ yatnena padaṃ rakṣyaṃ paraṃtapa<BR>
15,044.012c	bahupratyarthikaṃ hy etad rājyaṃ nāma narādhipa<BR>
15,044.013a	ity uktaḥ kauravo rājā vyāsenāmitabuddhinā<BR>
15,044.013c	yudhiṣṭhiram athāhūya vāgmī vacanam abravīt<BR>
15,044.014a	ajātaśatro bhadraṃ te śṛṇu me bhrātṛbhiḥ saha<BR>
15,044.014c	tvatprasādān mahīpāla śoko nāsmān prabādhate<BR>
15,044.015a	rame cāhaṃ tvayā putra pureva gajasāhvaye<BR>
15,044.015c	nāthenānugato vidvan priyeṣu parivartinā<BR>
15,044.016a	prāptaṃ putraphalaṃ tvattaḥ prītir me vipulā tvayi<BR>
15,044.016c	na me manyur mahābāho gamyatāṃ putra mā ciram<BR>
15,044.017a	bhavantaṃ ceha saṃprekṣya tapo me parihīyate<BR>
15,044.017c	tapoyuktaṃ śarīraṃ ca tvāṃ dṛṣṭvā dhāritaṃ punaḥ<BR>
15,044.018a	mātarau te tathaiveme śīrṇaparṇakṛtāśane<BR>
15,044.018c	mama tulyavrate putra naciraṃ vartayiṣyataḥ<BR>
15,044.019a	duryodhanaprabhṛtayo dṛṣṭā lokāntaraṃ gatāḥ<BR>
15,044.019c	vyāsasya tapaso vīryād bhavataś ca samāgamāt<BR>
15,044.020a	prayojanaṃ ciraṃ vṛttaṃ jīvitasya ca me 'nagha<BR>
15,044.020c	ugraṃ tapaḥ samāsthāsye tvam anujñātum arhasi<BR>
15,044.021a	tvayy adya piṇḍaḥ kīrtiś ca kulaṃ cedaṃ pratiṣṭhitam<BR>
15,044.021c	śvo vādya vā mahābāho gamyatāṃ putra mā ciram<BR>
15,044.022a	rājanītiḥ subahuśaḥ śrutā te bharatarṣabha<BR>
15,044.022c	saṃdeṣṭavyaṃ na paśyāmi kṛtam etāvatā vibho<BR>
15,044.023a	ity uktavacanaṃ tāta nṛpo rājānam abravīt<BR>
15,044.023b*0088_01	tatkālayuktaṃ tathyaṃ ca buddhimān sa yudhiṣṭhiraḥ<BR>
15,044.023c	na mām arhasi dharmajña parityaktum anāgasam<BR>
15,044.024a	kāmaṃ gacchantu me sarve bhrātaro 'nucarās tathā<BR>
15,044.024c	bhavantam aham anviṣye mātarau ca yatavrate<BR>
15,044.025a	tam uvācātha gāndhārī maivaṃ putra śṛṇuṣva me<BR>
15,044.025c	tvayy adhīnaṃ kurukulaṃ piṇḍaś ca śvaśurasya me<BR>
15,044.026a	gamyatāṃ putra paryāptam etāvat pūjitā vayam<BR>
15,044.026c	rājā yad āha tat kāryaṃ tvayā putra pitur vacaḥ<BR>
15,044.027a	ity uktaḥ sa tu gāndhāryā kuntīm idam uvāca ha<BR>
15,044.027c	snehabāṣpākule netre pramṛjya rudatīṃ vacaḥ<BR>
15,044.028a	visarjayati māṃ rājā gāndhārī ca yaśasvinī<BR>
15,044.028b*0089_01	kuntī uvāca<BR>
15,044.028b*0089_01	śuśrūṣātikṛśā tvaṃ ca nātaḥ puṇyaṃ paraṃ mama<BR>
15,044.028b*0089_02	na yuktaṃ tapaso vighnaṃ kartuṃ dīkṣākṛśā vayam<BR>
15,044.028b*0089_03	antakāle na yuktaṃ hi apatyādiparigraham<BR>
15,044.028c	bhavatyāṃ baddhacittas tu kathaṃ yāsyāmi duḥkhitaḥ<BR>
15,044.029a	na cotsahe tapovighnaṃ kartuṃ te dharmacāriṇi<BR>
15,044.029c	tapaso hi paraṃ nāsti tapasā vindate mahat<BR>
15,044.030a	mamāpi na tathā rājñi rājye buddhir yathā purā<BR>
15,044.030c	tapasy evānuraktaṃ me manaḥ sarvātmanā tathā<BR>
15,044.031a	śūnyeyaṃ ca mahī sarvā na me prītikarī śubhe<BR>
15,044.031c	bāndhavā naḥ parikṣīṇā balaṃ no na yathā purā<BR>
15,044.032a	pāñcālāḥ subhṛśaṃ kṣīṇāḥ kanyāmātrāvaśeṣitāḥ<BR>
15,044.032c	na teṣāṃ kulakartāraṃ kaṃ cit paśyāmy ahaṃ śubhe<BR>
15,044.033a	sarve hi bhasmasān nītā droṇenaikena saṃyuge<BR>
15,044.033c	avaśeṣās tu nihatā droṇaputreṇa vai niśi<BR>
15,044.034a	cedayaś caiva matsyāś ca dṛṣṭapūrvās tathaiva naḥ<BR>
15,044.034c	kevalaṃ vṛṣṇicakraṃ tu vāsudevaparigrahāt<BR>
15,044.034d*0090_01	sa vṛddhaṃ prīyate nityaṃ sa ca devaḥ parātmabhūḥ<BR>
15,044.034e	yaṃ dṛṣṭvā sthātum icchāmi dharmārthaṃ nānyahetukam<BR>
15,044.035a	śivena paśya naḥ sarvān durlabhaṃ darśanaṃ tava<BR>
15,044.035c	bhaviṣyaty amba rājā hi tīvram ārapsyate tapaḥ<BR>
15,044.036a	etac chrutvā mahābāhuḥ sahadevo yudhāṃ patiḥ<BR>
15,044.036c	yudhiṣṭhiram uvācedaṃ bāṣpavyākulalocanaḥ<BR>
15,044.037a	notsahe 'haṃ parityaktuṃ mātaraṃ pārthivarṣabha<BR>
15,044.037c	pratiyātu bhavān kṣipraṃ tapas tapsyāmy ahaṃ vane<BR>
15,044.038a	ihaiva śoṣayiṣyāmi tapasāhaṃ kalevaram<BR>
15,044.038c	pādaśuśrūṣaṇe yukto rājño mātros tathānayoḥ<BR>
15,044.039a	tam uvāca tataḥ kuntī pariṣvajya mahābhujam<BR>
15,044.039c	gamyatāṃ putra maiva tvaṃ vocaḥ kuru vaco mama<BR>
15,044.040a	āgamā vaḥ śivāḥ santu svasthā bhavata putrakāḥ<BR>
15,044.040c	uparodho bhaved evam asmākaṃ tapasaḥ kṛte<BR>
15,044.041a	tvatsnehapāśabaddhā ca hīyeyaṃ tapasaḥ parāt<BR>
15,044.041c	tasmāt putraka gaccha tvaṃ śiṣṭam alpaṃ hi naḥ prabho<BR>
15,044.042a	evaṃ saṃstambhitaṃ vākyaiḥ kuntyā bahuvidhair manaḥ<BR>
15,044.042c	sahadevasya rājendra rājñaś caiva viśeṣataḥ<BR>
15,044.043a	te mātrā samanujñātā rājñā ca kurupuṃgavāḥ<BR>
15,044.043c	abhivādya kuruśreṣṭham āmantrayitum ārabhan<BR>
15,044.044a	rājan pratigamiṣyāmaḥ śivena pratinanditāḥ<BR>
15,044.044b*0091_01	ājñāpaya mahābāho sarve tvacchāsanānugāḥ<BR>
15,044.044c	anujñātās tvayā rājan gamiṣyāmo vikalmaṣāḥ<BR>
15,044.045a	evam uktaḥ sa rājarṣir dharmarājñā mahātmanā<BR>
15,044.045c	anujajñe jayāśīrbhir abhinandya yudhiṣṭhiram<BR>
15,044.046a	bhīmaṃ ca balināṃ śreṣṭhaṃ sāntvayām āsa pārthivaḥ<BR>
15,044.046c	sa cāsya samyaṅ medhāvī pratyapadyata vīryavān<BR>
15,044.047a	arjunaṃ ca samāśliṣya yamau ca puruṣarṣabhau<BR>
15,044.047c	anujajñe sa kauravyaḥ pariṣvajyābhinandya ca<BR>
15,044.048a	gāndhāryā cābhyanujñātāḥ kṛtapādābhivandanāḥ<BR>
15,044.048c	jananyā samupāghrātāḥ pariṣvaktāś ca te nṛpam<BR>
15,044.048e	cakruḥ pradakṣiṇaṃ sarve vatsā iva nivāraṇe<BR>
15,044.049a	punaḥ punar nirīkṣantaḥ prajagmus te pradakṣiṇam<BR>
15,044.049c	tathaiva draupadī sādhvī sarvāḥ kauravayoṣitaḥ<BR>
15,044.050a	nyāyataḥ śvaśure vṛttiṃ prayujya prayayus tataḥ<BR>
15,044.050c	śvaśrūbhyāṃ samanujñātāḥ pariṣvajyābhinanditāḥ<BR>
15,044.050e	saṃdiṣṭāś cetikartavyaṃ prayayur bhartṛbhiḥ saha<BR>
15,044.051a	tataḥ prajajñe ninadaḥ sūtānāṃ yujyatām iti<BR>
15,044.051c	uṣṭrāṇāṃ krośatāṃ caiva hayānāṃ heṣatām api<BR>
15,044.052a	tato yudhiṣṭhiro rājā sadāraḥ sahasainikaḥ<BR>
15,044.052c	nagaraṃ hāstinapuraṃ punar āyāt sabāndhavaḥ<BR>
15,045.001	vaiśaṃpāyana uvāca<BR>
15,045.001a	dvivarṣopanivṛtteṣu pāṇḍaveṣu yadṛcchayā<BR>
15,045.001b*0092_01	kadā cin nagare nāgasāhvaye ca yadṛcchayā<BR>
15,045.001c	devarṣir nārado rājann ājagāma yudhiṣṭhiram<BR>
15,045.002a	tam abhyarcya mahābāhuḥ kururājo yudhiṣṭhiraḥ<BR>
15,045.002c	āsīnaṃ pariviśvastaṃ provāca vadatāṃ varaḥ<BR>
15,045.002d*0093_01	uvāca vacanaṃ vāgmī praśrayāvanataḥ sudhīḥ<BR>
15,045.003a	cirasya khalu paśyāmi bhagavantam upasthitam<BR>
15,045.003c	kaccit te kuśalaṃ vipra śubhaṃ vā pratyupasthitam<BR>
15,045.003d*0094_01	abhivādyābravīd rājan bhrātṛbhiḥ saha pāṇḍavaḥ<BR>
15,045.004a	ke deśāḥ paridṛṣṭās te kiṃ ca kāryaṃ karomi te<BR>
15,045.004c	tad brūhi dvijamukhya tvam asmākaṃ ca priyo 'tithiḥ<BR>
15,045.005	nārada uvāca<BR>
15,045.005a	ciradṛṣṭo 'si me rājann āgato 'smi tapovanāt<BR>
15,045.005c	paridṛṣṭāni tīrthāni gaṅgā caiva mayā nṛpa<BR>
15,045.006	yudhiṣṭhira uvāca<BR>
15,045.006a	vadanti puruṣā me 'dya gaṅgātīranivāsinaḥ<BR>
15,045.006c	dhṛtarāṣṭraṃ mahātmānam āsthitaṃ paramaṃ tapaḥ<BR>
15,045.006d*0095_01	vadanti pitaraṃ jyeṣṭham āsthitaṃ paramaṃ tapaḥ<BR>
15,045.006d*0095_02	taṃ draṣṭuṃ tatra gatvāham āgato nṛpasattamam<BR>
15,045.007a	api dṛṣṭas tvayā tatra kuśalī sa kurūdvahaḥ<BR>
15,045.007c	gāndhārī ca pṛthā caiva sūtaputraś ca saṃjayaḥ<BR>
15,045.008a	kathaṃ ca vartate cādya pitā mama sa pārthivaḥ<BR>
15,045.008c	śrotum icchāmi bhagavan yadi dṛṣṭas tvayā nṛpaḥ<BR>
15,045.009	nārada uvāca<BR>
15,045.009a	sthirībhūya mahārāja śṛṇu sarvaṃ yathātatham<BR>
15,045.009c	yathā śrutaṃ ca dṛṣṭaṃ ca mayā tasmiṃs tapovane<BR>
15,045.010a	vanavāsanivṛtteṣu bhavatsu kurunandana<BR>
15,045.010c	kurukṣetrāt pitā tubhyaṃ gaṅgādvāraṃ yayau nṛpa<BR>
15,045.011a	gāndhāryā sahito dhīmān vadhvā kuntyā samanvitaḥ<BR>
15,045.011c	saṃjayena ca sūtena sāgnihotraḥ sayājakaḥ<BR>
15,045.012a	ātasthe sa tapas tīvraṃ pitā tava tapodhanaḥ<BR>
15,045.012b*0096_01	tatrograṃ tapa āsthāya dhṛtarāṣṭro mahāmanāḥ<BR>
15,045.012c	vīṭāṃ mukhe samādhāya vāyubhakṣo 'bhavan muniḥ<BR>
15,045.013a	vane sa munibhiḥ sarvaiḥ pūjyamāno mahātapāḥ<BR>
15,045.013c	tvagasthimātraśeṣaḥ sa ṣaṇmāsān abhavan nṛpaḥ<BR>
15,045.014a	gāndhārī tu jalāhārā kuntī māsopavāsinī<BR>
15,045.014c	saṃjayaḥ ṣaṣṭhabhaktena vartayām āsa bhārata<BR>
15,045.015a	agnīṃs tu yājakās tatra juhuvur vidhivat prabho<BR>
15,045.015c	dṛśyato 'dṛśyataś caiva vane tasmin nṛpasya ha<BR>
15,045.016a	aniketo 'tha rājā sa babhūva vanagocaraḥ<BR>
15,045.016c	te cāpi sahite devyau saṃjayaś ca tam anvayuḥ<BR>
15,045.017a	saṃjayo nṛpater netā sameṣu viṣameṣu ca<BR>
15,045.017c	gāndhāryās tu pṛthā rājaṃś cakṣur āsīd aninditā<BR>
15,045.018a	tataḥ kadā cid gaṅgāyāḥ kacche sa nṛpasattamaḥ<BR>
15,045.018c	gaṅgāyām āpluto dhīmān āśramābhimukho 'bhavat<BR>
15,045.019a	atha vāyuḥ samudbhūto dāvāgnir abhavan mahān<BR>
15,045.019c	dadāha tad vanaṃ sarvaṃ parigṛhya samantataḥ<BR>
15,045.020a	dahyatsu mṛgayūtheṣu dvijihveṣu samantataḥ<BR>
15,045.020c	varāhāṇāṃ ca yūtheṣu saṃśrayatsu jalāśayān<BR>
15,045.021a	samāviddhe vane tasmin prāpte vyasana uttame<BR>
15,045.021c	nirāhāratayā rājā mandaprāṇaviceṣṭitaḥ<BR>
15,045.021e	asamartho 'pasaraṇe sukṛśau mātarau ca te<BR>
15,045.022a	tataḥ sa nṛpatir dṛṣṭvā vahnim āyāntam antikāt<BR>
15,045.022c	idam āha tataḥ sūtaṃ saṃjayaṃ pṛthivīpate<BR>
15,045.023a	gaccha saṃjaya yatrāgnir na tvāṃ dahati karhi cit<BR>
15,045.023c	vayam atrāgninā yuktā gamiṣyāmaḥ parāṃ gatim<BR>
15,045.024a	tam uvāca kilodvignaḥ saṃjayo vadatāṃ varaḥ<BR>
15,045.024c	rājan mṛtyur aniṣṭo 'yaṃ bhavitā te vṛthāgninā<BR>
15,045.025a	na copāyaṃ prapaśyāmi mokṣaṇe jātavedasaḥ<BR>
15,045.025c	yad atrānantaraṃ kāryaṃ tad bhavān vaktum arhati<BR>
15,045.026a	ity uktaḥ saṃjayenedaṃ punar āha sa pārthivaḥ<BR>
15,045.026c	naiṣa mṛtyur aniṣṭo no niḥsṛtānāṃ gṛhāt svayam<BR>
15,045.027a	jalam agnis tathā vāyur atha vāpi vikarśanam<BR>
15,045.027c	tāpasānāṃ praśasyante gaccha saṃjaya māciram<BR>
15,045.028a	ity uktvā saṃjayaṃ rājā samādhāya manas tadā<BR>
15,045.028c	prāṅmukhaḥ saha gāndhāryā kuntyā copāviśat tadā<BR>
15,045.029a	saṃjayas taṃ tathā dṛṣṭvā pradakṣiṇam athākarot<BR>
15,045.029c	uvāca cainaṃ medhāvī yuṅkṣvātmānam iti prabho<BR>
15,045.030a	ṛṣiputro manīṣī sa rājā cakre 'sya tad vacaḥ<BR>
15,045.030c	saṃnirudhyendriyagrāmam āsīt kāṣṭhopamas tadā<BR>
15,045.031a	gāndhārī ca mahābhāgā jananī ca pṛthā tava<BR>
15,045.031c	dāvāgninā samāyukte sa ca rājā pitā tava<BR>
15,045.032a	saṃjayas tu mahāmātras tasmād dāvād amucyata<BR>
15,045.032c	gaṅgākūle mayā dṛṣṭas tāpasaiḥ parivāritaḥ<BR>
15,045.033a	sa tān āmantrya tejasvī nivedyaitac ca sarvaśaḥ<BR>
15,045.033c	prayayau saṃjayaḥ sūto himavantaṃ mahīdharam<BR>
15,045.034a	evaṃ sa nidhanaṃ prāptaḥ kururājo mahāmanāḥ<BR>
15,045.034c	gāndhārī ca pṛthā caiva jananyau te narādhipa<BR>
15,045.035a	yadṛcchayānuvrajatā mayā rājñaḥ kalevaram<BR>
15,045.035c	tayoś ca devyor ubhayor dṛṣṭāni bharatarṣabha<BR>
15,045.036a	tatas tapovane tasmin samājagmus tapodhanāḥ<BR>
15,045.036c	śrutvā rājñas tathā niṣṭhāṃ na tv aśocan gatiṃ ca te<BR>
15,045.037a	tatrāśrauṣam ahaṃ sarvam etat puruṣasattama<BR>
15,045.037c	yathā ca nṛpatir dagdho devyau te ceti pāṇḍava<BR>
15,045.038a	na śocitavyaṃ rājendra svantaḥ sa pṛthivīpatiḥ<BR>
15,045.038c	prāptavān agnisaṃyogaṃ gāndhārī jananī ca te<BR>
15,045.039	vaiśaṃpāyana uvāca<BR>
15,045.039a	etac chrutvā tu sarveṣāṃ pāṇḍavānāṃ mahātmanām<BR>
15,045.039c	niryāṇaṃ dhṛtarāṣṭrasya śokaḥ samabhavan mahān<BR>
15,045.040a	antaḥpurāṇāṃ ca tadā mahān ārtasvaro 'bhavat<BR>
15,045.040c	paurāṇāṃ ca mahārāja śrutvā rājñas tadā gatim<BR>
15,045.041a	aho dhig iti rājā tu vikruśya bhṛśaduḥkhitaḥ<BR>
15,045.041c	ūrdhvabāhuḥ smaran mātuḥ praruroda yudhiṣṭhiraḥ<BR>
15,045.041e	bhīmasenapurogāś ca bhrātaraḥ sarva eva te<BR>
15,045.041f*0097_01	rurudur duḥkhasaṃtaptā varṇayantaḥ pṛthāṃ tadā<BR>
15,045.042a	antaḥpureṣu ca tadā sumahān ruditasvanaḥ<BR>
15,045.042b*0098_01	antaḥpureṣu sumahāṃs tato ruditanisvanaḥ<BR>
15,045.042c	prādurāsīn mahārāja pṛthāṃ śrutvā tathāgatām<BR>
15,045.043a	taṃ ca vṛddhaṃ tathā dagdhaṃ hataputraṃ narādhipam<BR>
15,045.043c	anvaśocanta te sarve gāndhārīṃ ca tapasvinīm<BR>
15,045.044a	tasminn uparate śabde muhūrtād iva bhārata<BR>
15,045.044c	nigṛhya bāṣpaṃ dhairyeṇa dharmarājo 'bravīd idam<BR>
15,046.001	yudhiṣṭhira uvāca<BR>
15,046.001a	tathā mahātmanas tasya tapasy ugre ca vartataḥ<BR>
15,046.001c	anāthasyeva nidhanaṃ tiṣṭhatsv asmāsu bandhuṣu<BR>
15,046.002a	durvijñeyā hi gatayaḥ puruṣāṇāṃ matā mama<BR>
15,046.002c	yatra vaicitravīryo 'sau dagdha evaṃ davāgninā<BR>
15,046.003a	yasya putraśataṃ śrīmad abhavad bāhuśālinaḥ<BR>
15,046.003c	nāgāyutabalo rājā sa dagdho hi davāgninā<BR>
15,046.004a	yaṃ purā paryavījanta tālavṛntair varastriyaḥ<BR>
15,046.004c	taṃ gṛdhrāḥ paryavījanta dāvāgniparikālitam<BR>
15,046.005a	sūtamāgadhasaṃghaiś ca śayāno yaḥ prabodhyate<BR>
15,046.005c	dharaṇyāṃ sa nṛpaḥ śete pāpasya mama karmabhiḥ<BR>
15,046.006a	na tu śocāmi gāndhārīṃ hataputrāṃ yaśasvinīm<BR>
15,046.006c	patilokam anuprāptāṃ tathā bhartṛvrate sthitām<BR>
15,046.007a	pṛthām eva tu śocāmi yā putraiśvaryam ṛddhimat<BR>
15,046.007c	utsṛjya sumahad dīptaṃ vanavāsam arocayat<BR>
15,046.008a	dhig rājyam idam asmākaṃ dhig balaṃ dhik parākramam<BR>
15,046.008c	kṣatradharmaṃ ca dhig yasmān mṛtā jīvāmahe vayam<BR>
15,046.009a	susūkṣmā kila kālasya gatir dvijavarottama<BR>
15,046.009c	yat samutsṛjya rājyaṃ sā vanavāsam arocayat<BR>
15,046.010a	yudhiṣṭhirasya jananī bhīmasya vijayasya ca<BR>
15,046.010c	anāthavat kathaṃ dagdhā iti muhyāmi cintayan<BR>
15,046.011a	vṛthā saṃtoṣito vahniḥ khāṇḍave savyasācinā<BR>
15,046.011c	upakāram ajānan sa kṛtaghna iti me matiḥ<BR>
15,046.012a	yatrādahat sa bhagavān mātaraṃ savyasācinaḥ<BR>
15,046.012c	kṛtvā yo brāhmaṇacchadma bhikṣārthī samupāgataḥ<BR>
15,046.012e	dhig agniṃ dhik ca pārthasya viśrutāṃ satyasaṃdhatām<BR>
15,046.012f*0099_01	dahate mātaraṃ mahyaṃ yasya te gatir īdṛśī<BR>
15,046.013a	idaṃ kaṣṭataraṃ cānyad bhagavan pratibhāti me<BR>
15,046.013c	vṛthāgninā samāyogo yad abhūt pṛthivīpateḥ<BR>
15,046.014a	tathā tapasvinas tasya rājarṣeḥ kauravasya ha<BR>
15,046.014c	katham evaṃvidho mṛtyuḥ praśāsya pṛthivīm imām<BR>
15,046.015a	tiṣṭhatsu mantrapūteṣu tasyāgniṣu mahāvane<BR>
15,046.015c	vṛthāgninā samāyukto niṣṭhāṃ prāptaḥ pitā mama<BR>
15,046.016a	manye pṛthā vepamānā kṛśā dhamanisaṃtatā<BR>
15,046.016c	hā tāta dharmarājeti samākrandan mahābhaye<BR>
15,046.017a	bhīma paryāpnuhi bhayād iti caivābhivāśatī<BR>
15,046.017b*0100_01	bhīma māṃ trāhi dāvāgner bhayād ity abhiyācatī<BR>
15,046.017c	samantataḥ parikṣiptā mātā me 'bhūd davāgninā<BR>
15,046.018a	sahadevaḥ priyas tasyāḥ putrebhyo 'dhika eva tu<BR>
15,046.018c	na caināṃ mokṣayām āsa vīro mādravatīsutaḥ<BR>
15,046.019a	tac chrutvā ruruduḥ sarve samāliṅgya parasparam<BR>
15,046.019c	pāṇḍavāḥ pañca duḥkhārtā bhūtānīva yugakṣaye<BR>
15,046.020a	teṣāṃ tu puruṣendrāṇāṃ rudatāṃ ruditasvanaḥ<BR>
15,046.020c	prāsādābhogasaṃruddho anvarautsīt sa rodasī<BR>
15,046.020d*0101_01	anyonyaṃ vīkṣya vīkṣyaivaṃ smṛtvā mātur upaplavam<BR>
15,046.020d*0101_02	sehire na mahīpālā nipetuḥ pṛthivītale<BR>
15,046.020d*0101_03	punar utthāya cāliṅgya rudanto viṣamasvanāḥ<BR>
15,046.020d*0101_04	nipetuḥ pāṇḍavāḥ śokād dharmarājasya pādayoḥ<BR>
15,047.001	nārada uvāca<BR>
15,047.001a	nāsau vṛthāgninā dagdho yathā tatra śrutaṃ mayā<BR>
15,047.001c	vaicitravīryo nṛpatis tat te vakṣyāmi bhārata<BR>
15,047.002a	vanaṃ praviśatā tena vāyubhakṣeṇa dhīmatā<BR>
15,047.002c	agnayaḥ kārayitveṣṭim utsṛṣṭā iti naḥ śrutam<BR>
15,047.003a	yājakās tu tatas tasya tān agnīn nirjane vane<BR>
15,047.003c	samutsṛjya yathākāmaṃ jagmur bharatasattama<BR>
15,047.004a	sa vivṛddhas tadā vahnir vane tasminn abhūt kila<BR>
15,047.004c	tena tad vanam ādīptam iti me tāpasābruvan<BR>
15,047.005a	sa rājā jāhnavīkacche yathā te kathitaṃ mayā<BR>
15,047.005c	tenāgninā samāyuktaḥ svenaiva bharatarṣabha<BR>
15,047.006a	evam āvedayām āsur munayas te mamānagha<BR>
15,047.006c	ye te bhāgīrathītīre mayā dṛṣṭā yudhiṣṭhira<BR>
15,047.007a	evaṃ svenāgninā rājā samāyukto mahīpate<BR>
15,047.007c	mā śocithās tvaṃ nṛpatiṃ gataḥ sa paramāṃ gatim<BR>
15,047.008a	guruśuśrūṣayā caiva jananī tava pāṇḍava<BR>
15,047.008c	prāptā sumahatīṃ siddhim iti me nātra saṃśayaḥ<BR>
15,047.009a	kartum arhasi kauravya teṣāṃ tvam udakakriyām<BR>
15,047.009c	bhrātṛbhiḥ sahitaḥ sarvair etad atra vidhīyatām<BR>
15,047.010	vaiśaṃpāyana uvāca<BR>
15,047.010a	tataḥ sa pṛthivīpālaḥ pāṇḍavānāṃ dhuraṃdharaḥ<BR>
15,047.010c	niryayau saha sodaryaiḥ sadāro bharatarṣabha<BR>
15,047.011a	paurajānapadāś caiva rājabhaktipuraskṛtāḥ<BR>
15,047.011c	gaṅgāṃ prajagmur abhito vāsasaikena saṃvṛtāḥ<BR>
15,047.012a	tato 'vagāhya salilaṃ sarve te kurupuṃgavāḥ<BR>
15,047.012c	yuyutsum agrataḥ kṛtvā dadus toyaṃ mahātmane<BR>
15,047.013a	gāndhāryāś ca pṛthāyāś ca vidhivan nāmagotrataḥ<BR>
15,047.013c	śaucaṃ nivartayantas te tatroṣur nagarād bahiḥ<BR>
15,047.014a	preṣayām āsa sa narān vidhijñān āptakāriṇaḥ<BR>
15,047.014c	gaṅgādvāraṃ kuruśreṣṭho yatra dagdho 'bhavan nṛpaḥ<BR>
15,047.015a	tatraiva teṣāṃ kulyāni gaṅgādvāre 'nvaśāt tadā<BR>
15,047.015c	kartavyānīti puruṣān dattadeyān mahīpatiḥ<BR>
15,047.016a	dvādaśe 'hani tebhyaḥ sa kṛtaśauco narādhipaḥ<BR>
15,047.016c	dadau śrāddhāni vidhivad dakṣiṇāvanti pāṇḍavaḥ<BR>
15,047.017a	dhṛtarāṣṭraṃ samuddiśya dadau sa pṛthivīpatiḥ<BR>
15,047.017c	suvarṇaṃ rajataṃ gāś ca śayyāś ca sumahādhanāḥ<BR>
15,047.018a	gāndhāryāś caiva tejasvī pṛthāyāś ca pṛthak pṛthak<BR>
15,047.018b*0102_01	bahūni caiva ratnāni vāsāṃsi vividhāni ca<BR>
15,047.018b*0102_02	mahārhāṇi vicitrāṇi dadau kauravanandanaḥ<BR>
15,047.018c	saṃkīrtya nāmanī rājā dadau dānam anuttamam<BR>
15,047.018d*0103_01	saṃkīrtya nāmāni dadau rājan dānāni pārthivaḥ<BR>
15,047.019a	yo yad icchati yāvac ca tāvat sa labhate dvijaḥ<BR>
15,047.019b*0104_01	yāvad icchanti viprās tu tāvanti prāpnuyur dvijāḥ<BR>
15,047.019c	śayanaṃ bhojanaṃ yānaṃ maṇiratnam atho dhanam<BR>
15,047.020a	yānam ācchādanaṃ bhogān dāsīś ca paricārikāḥ<BR>
15,047.020c	dadau rājā samuddiśya tayor mātror mahīpatiḥ<BR>
15,047.021a	tataḥ sa pṛthivīpālo dattvā śrāddhāny anekaśaḥ<BR>
15,047.021c	praviveśa punar dhīmān nagaraṃ vāraṇāhvayam<BR>
15,047.021d*0105_01	siktasaṃmārjitapathaṃ patākātoraṇocchritam<BR>
15,047.021d*0105_02	hṛṣṭapuṣṭajanākīrṇaṃ puraṃ teṣāṃ praveśane<BR>
15,047.022a	te cāpi rājavacanāt puruṣā ye gatābhavan<BR>
15,047.022b*0106_01	dhṛtarāṣṭrasya gāndhāryāḥ kuntyāś cakruś ca saṃghaśaḥ<BR>
15,047.022b*0106_02	gaṅgādvāre śubhe puṇye yathoddiṣṭaṃ mahātmanā<BR>
15,047.022c	saṃkalpya teṣāṃ kulyāni punaḥ pratyāgamaṃs tataḥ<BR>
15,047.023a	mālyair gandhaiś ca vividhaiḥ pūjayitvā yathāvidhi<BR>
15,047.023c	kulyāni teṣāṃ saṃyojya tadācakhyur mahīpateḥ<BR>
15,047.024a	samāśvāsya ca rājānaṃ dharmātmānaṃ yudhiṣṭhiram<BR>
15,047.024c	nārado 'py agamad rājan paramarṣir yathepsitam<BR>
15,047.024d*0107_01	dvārakāyāṃ tataḥ kṛṣṇaṃ vāsudevaṃ janārdanam<BR>
15,047.024d*0107_02	anādinidhanaṃ viṣṇuṃ śaṅkhacakragadādharam<BR>
15,047.024d*0107_03	rahasyakathane yuktaṃ nārāyaṇam anāmayam<BR>
15,047.025a	evaṃ varṣāṇy atītāni dhṛtarāṣṭrasya dhīmataḥ<BR>
15,047.025c	vanavāse tadā trīṇi nagare daśa pañca ca<BR>
15,047.026a	hataputrasya saṃgrāme dānāni dadataḥ sadā<BR>
15,047.026c	jñātisaṃbandhimitrāṇāṃ bhrātṝṇāṃ svajanasya ca<BR>
15,047.027a	yudhiṣṭhiras tu nṛpatir nātiprītamanās tadā<BR>
15,047.027c	dhārayām āsa tad rājyaṃ nihatajñātibāndhavaḥ<BR>
15,047.027d*0108_01	tathāśramavāsike tu parvaṇy api samāhitaḥ<BR>
15,047.027d*0108_02	gandhamālyādiyuktaṃ ca haviṣyaṃ bhojayed dvijān<BR>
<BR>
<BR>
<BR>
</body></html>
