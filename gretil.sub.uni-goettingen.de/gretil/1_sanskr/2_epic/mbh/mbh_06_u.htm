<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title>Mahabharata: Bhismaparvan</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

% Mahabharata: Bhismaparvan<BR>
% Electronic text (C) Bhandarkar Oriental Research Institute,<BR>
% Pune, India, 1999<BR>
<BR>
% On the basis of the text entered by Muneo Tokunaga et al., <BR>
% revised by John Smith, Cambridge, et al.<BR>
<BR>
<BR>


<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>


06,001.000*0001_01	nārāyaṇaṃ namaskṛtya naraṃ caiva narottamam<BR>
06,001.000*0001_02	devīṃ sarasvatīṃ caiva tato jayam udīrayet<BR>
06,001.000*0002_01	vyāsaṃ vasiṣṭhanaptāraṃ śakteḥ pautram akalmaṣam<BR>
06,001.000*0002_02	parāśarātmajaṃ vande śukatātaṃ taponidhim<BR>
06,001.000*0002_03	vyāsāya viṣṇurūpāya vyāsarūpāya viṣṇave<BR>
06,001.000*0002_04	namo vai brahmanidhaye vāsiṣṭhāya namo namaḥ<BR>
06,001.001	janamejaya uvāca<BR>
06,001.001a	kathaṃ yuyudhire vīrāḥ kurupāṇḍavasomakāḥ<BR>
06,001.001c	pārthivāś ca mahābhāgā nānādeśasamāgatāḥ<BR>
06,001.001d*0003_01	pratyayudhyanta samare bhīṣmeṇāmitrakarṣiṇā<BR>
06,001.001d*0003_02	kathaṃ vā kauravāḥ sarve bhīmasene camūpatau<BR>
06,001.001d*0004_01	niveśaṃ cakrire yoddhuṃ tan me śaṃsa mahāmate<BR>
06,001.002	vaiśaṃpāyana uvāca<BR>
06,001.002a	yathā yuyudhire vīrāḥ kurupāṇḍavasomakāḥ<BR>
06,001.002c	kurukṣetre tapaḥkṣetre śṛṇu tat pṛthivīpate<BR>
06,001.003a	avatīrya kurukṣetraṃ pāṇḍavāḥ sahasomakāḥ<BR>
06,001.003c	kauravān abhyavartanta jigīṣanto mahābalāḥ<BR>
06,001.004a	vedādhyayanasaṃpannāḥ sarve yuddhābhinandinaḥ<BR>
06,001.004c	āśaṃsanto jayaṃ yuddhe vadhaṃ vābhimukhā raṇe<BR>
06,001.004d*0005_01	pūrvabhāge tu kṣetrasya sthitāḥ pratyaṅmukhā yudhi<BR>
06,001.005a	abhiyāya ca durdharṣāṃ dhārtarāṣṭrasya vāhinīm<BR>
06,001.005c	prāṅmukhāḥ paścime bhāge nyaviśanta sasainikāḥ<BR>
06,001.006a	samantapañcakād bāhyaṃ śibirāṇi sahasraśaḥ<BR>
06,001.006c	kārayām āsa vidhivat kuntīputro yudhiṣṭhiraḥ<BR>
06,001.007a	śūnyeva pṛthivī sarvā bālavṛddhāvaśeṣitā<BR>
06,001.007c	niraśvapuruṣā cāsīd rathakuñjaravarjitā<BR>
06,001.008a	yāvat tapati sūryo hi jambūdvīpasya maṇḍalam<BR>
06,001.008c	tāvad eva samāvṛttaṃ balaṃ pārthivasattama<BR>
06,001.009a	ekasthāḥ sarvavarṇās te maṇḍalaṃ bahuyojanam<BR>
06,001.009c	paryākrāmanta deśāṃś ca nadīḥ śailān vanāni ca<BR>
06,001.010a	teṣāṃ yudhiṣṭhiro rājā sarveṣāṃ puruṣarṣabha<BR>
06,001.010c	ādideśa savāhānāṃ bhakṣyabhojyam anuttamam<BR>
06,001.011a	saṃjñāś ca vividhās tās tās teṣāṃ cakre yudhiṣṭhiraḥ<BR>
06,001.011c	evaṃvādī veditavyaḥ pāṇḍaveyo 'yam ity uta<BR>
06,001.012a	abhijñānāni sarveṣāṃ saṃjñāś cābharaṇāni ca<BR>
06,001.012c	yojayām āsa kauravyo yuddhakāla upasthite<BR>
06,001.013a	dṛṣṭvā dhvajāgraṃ pārthānāṃ dhārtarāṣṭro mahāmanāḥ<BR>
06,001.013c	saha sarvair mahīpālaiḥ pratyavyūhata pāṇḍavān<BR>
06,001.014a	pāṇḍureṇātapatreṇa dhriyamāṇena mūrdhani<BR>
06,001.014c	madhye nāgasahasrasya bhrātṛbhiḥ parivāritam<BR>
06,001.015a	dṛṣṭvā duryodhanaṃ hṛṣṭāḥ sarve pāṇḍavasainikāḥ<BR>
06,001.015a*0006_01	. . . . . . . . prahṛṣṭavadanaṃ tataḥ<BR>
06,001.015a*0006_02	āyodhanaṃ praviviśuḥ . . . . . . . .<BR>
06,001.015c	dadhmuḥ sarve mahāśaṅkhān bherīr jaghnuḥ sahasraśaḥ<BR>
06,001.016a	tataḥ prahṛṣṭāṃ svāṃ senām abhivīkṣyātha pāṇḍavāḥ<BR>
06,001.016c	babhūvur hṛṣṭamanaso vāsudevaś ca vīryavān<BR>
06,001.017a	tato yodhān harṣayantau vāsudevadhanaṃjayau<BR>
06,001.017c	dadhmatuḥ puruṣavyāghrau divyau śaṅkhau rathe sthitau<BR>
06,001.018a	pāñcajanyasya nirghoṣaṃ devadattasya cobhayoḥ<BR>
06,001.018c	śrutvā savāhanā yodhāḥ śakṛnmūtraṃ prasusruvuḥ<BR>
06,001.019a	yathā siṃhasya nadataḥ svanaṃ śrutvetare mṛgāḥ<BR>
06,001.019c	traseyus tadvad evāsīd dhārtarāṣṭrabalaṃ tadā<BR>
06,001.020a	udatiṣṭhad rajo bhaumaṃ na prājñāyata kiṃ cana<BR>
06,001.020c	antardhīyata cādityaḥ sainyena rajasāvṛtaḥ<BR>
06,001.021a	vavarṣa cātra parjanyo māṃsaśoṇitavṛṣṭimān<BR>
06,001.021c	vyukṣan sarvāṇy anīkāni tad adbhutam ivābhavat<BR>
06,001.022a	vāyus tataḥ prādurabhūn nīcaiḥ śarkarakarṣaṇaḥ<BR>
06,001.022c	vinighnaṃs tāny anīkāni vidhamaṃś caiva tad rajaḥ<BR>
06,001.023a	ubhe sene tadā rājan yuddhāya mudite bhṛśam<BR>
06,001.023c	kurukṣetre sthite yatte sāgarakṣubhitopame<BR>
06,001.024a	tayos tu senayor āsīd adbhutaḥ sa samāgamaḥ<BR>
06,001.024c	yugānte samanuprāpte dvayoḥ sāgarayor iva<BR>
06,001.025a	śūnyāsīt pṛthivī sarvā bālavṛddhāvaśeṣitā<BR>
06,001.025c	tena senāsamūhena samānītena kauravaiḥ<BR>
06,001.025d*0007_01	tatas te samayaṃ yuddhe syāt prītiś ca parasparam<BR>
06,001.025d*0008_01	samantān nagakalpena garjamānena *rvataḥ<BR>
06,001.026a	tatas te samayaṃ cakruḥ kurupāṇḍavasomakāḥ<BR>
06,001.026c	dharmāṃś ca sthāpayām āsur yuddhānāṃ bharatarṣabha<BR>
06,001.027a	nivṛtte caiva no yuddhe prītiś ca syāt parasparam<BR>
06,001.027c	yathāpuraṃ yathāyogaṃ na ca syāc chalanaṃ punaḥ<BR>
06,001.028a	vācā yuddhe pravṛtte no vācaiva pratiyodhanam<BR>
06,001.028c	niṣkrāntaḥ pṛtanāmadhyān na hantavyaḥ kathaṃ cana<BR>
06,001.029a	rathī ca rathinā yodhyo gajena gajadhūrgataḥ<BR>
06,001.029c	aśvenāśvī padātiś ca padātenaiva bhārata<BR>
06,001.030a	yathāyogaṃ yathāvīryaṃ yathotsāhaṃ yathāvayaḥ<BR>
06,001.030c	samābhāṣya prahartavyaṃ na viśvaste na vihvale<BR>
06,001.031a	pareṇa saha saṃyuktaḥ pramatto vimukhas tathā<BR>
06,001.031c	kṣīṇaśastro vivarmā ca na hantavyaḥ kathaṃ cana<BR>
06,001.032a	na sūteṣu na dhuryeṣu na ca śastropanāyiṣu<BR>
06,001.032c	na bherīśaṅkhavādeṣu prahartavyaṃ kathaṃ cana<BR>
06,001.033a	evaṃ te samayaṃ kṛtvā kurupāṇḍavasomakāḥ<BR>
06,001.033c	vismayaṃ paramaṃ jagmuḥ prekṣamāṇāḥ parasparam<BR>
06,001.034a	niviśya ca mahātmānas tatas te puruṣarṣabhāḥ<BR>
06,001.034c	hṛṣṭarūpāḥ sumanaso babhūvuḥ sahasainikāḥ<BR>
06,002.001	vaiśaṃpāyana uvāca<BR>
06,002.001a	tataḥ pūrvāpare saṃdhye samīkṣya bhagavān ṛṣiḥ<BR>
06,002.001c	sarvavedavidāṃ śreṣṭho vyāsaḥ satyavatīsutaḥ<BR>
06,002.002a	bhaviṣyati raṇe ghore bharatānāṃ pitāmahaḥ<BR>
06,002.002c	pratyakṣadarśī bhagavān bhūtabhavyabhaviṣyavit<BR>
06,002.003a	vaicitravīryaṃ rājānaṃ sa rahasyaṃ bravīd idam<BR>
06,002.003c	śocantam ārtaṃ dhyāyantaṃ putrāṇām anayaṃ tadā<BR>
06,002.004	vyāsa uvāca<BR>
06,002.004a	rājan parītakālās te putrāś cānye ca bhūmipāḥ<BR>
06,002.004c	te haniṣyanti saṃgrāme samāsādyetaretaram<BR>
06,002.005a	teṣu kālaparīteṣu vinaśyatsu ca bhārata<BR>
06,002.005c	kālaparyāyam ājñāya mā sma śoke manaḥ kṛthāḥ<BR>
06,002.006a	yadi tv icchasi saṃgrāme draṣṭum enaṃ viśāṃ pate<BR>
06,002.006c	cakṣur dadāni te hanta yuddham etan niśāmaya<BR>
06,002.007	dhṛtarāṣṭra uvāca<BR>
06,002.007a	na rocaye jñātivadhaṃ draṣṭuṃ brahmarṣisattama<BR>
06,002.007c	yuddham etat tv aśeṣeṇa śṛṇuyāṃ tava tejasā<BR>
06,002.008	vaiśaṃpāyana uvāca<BR>
06,002.008a	tasminn anicchati draṣṭuṃ saṃgrāmaṃ śrotum icchati<BR>
06,002.008c	varāṇām īśvaro dātā saṃjayāya varaṃ dadau<BR>
06,002.009	vyāsa uvāca<BR>
06,002.009a	eṣa te saṃjayo rājan yuddham etad vadiṣyati<BR>
06,002.009c	etasya sarvaṃ saṃgrāme naparokṣaṃ bhaviṣyati<BR>
06,002.010a	cakṣuṣā saṃjayo rājan divyenaiṣa samanvitaḥ<BR>
06,002.010c	kathayiṣyati te yuddhaṃ sarvajñaś ca bhaviṣyati<BR>
06,002.011a	prakāśaṃ vā rahasyaṃ vā rātrau vā yadi vā divā<BR>
06,002.011c	manasā cintitam api sarvaṃ vetsyati saṃjayaḥ<BR>
06,002.012a	nainaṃ śastrāṇi bhetsyanti nainaṃ bādhiṣyate śramaḥ<BR>
06,002.012c	gāvalgaṇir ayaṃ jīvan yuddhād asmād vimokṣyate<BR>
06,002.013a	ahaṃ ca kīrtim eteṣāṃ kurūṇāṃ bharatarṣabha<BR>
06,002.013c	pāṇḍavānāṃ ca sarveṣāṃ prathayiṣyāmi mā śucaḥ<BR>
06,002.014a	diṣṭam etat purā caiva nātra śocitum arhasi<BR>
06,002.014c	na caiva śakyaṃ saṃyantuṃ yato dharmas tato jayaḥ<BR>
06,002.015	vaiśaṃpāyana uvāca<BR>
06,002.015a	evam uktvā sa bhagavān kurūṇāṃ prapitāmahaḥ<BR>
06,002.015c	punar eva mahābāhuṃ dhṛtarāṣṭram uvāca ha<BR>
06,002.016a	iha yuddhe mahārāja bhaviṣyati mahān kṣayaḥ<BR>
06,002.016c	yathemāni nimittāni bhayāyādyopalakṣaye<BR>
06,002.017a	śyenā gṛdhrāś ca kākāś ca kaṅkāś ca sahitā balaiḥ<BR>
06,002.017c	saṃpatanti vanānteṣu samavāyāṃś ca kurvate<BR>
06,002.018a	atyugraṃ ca prapaśyanti yuddham ānandino dvijāḥ<BR>
06,002.018c	kravyādā bhakṣayiṣyanti māṃsāni gajavājinām<BR>
06,002.019a	khaṭākhaṭeti vāśanto bhairavaṃ bhayavedinaḥ<BR>
06,002.019c	kahvāḥ prayānti madhyena dakṣiṇām abhito diśam<BR>
06,002.020a	ubhe pūrvāpare saṃdhye nityaṃ paśyāmi bhārata<BR>
06,002.020a*0009_01	. . . . . . . . rajoyukte ca bhārata<BR>
06,002.020a*0009_02	durnimittāni sarvāṇi . . . . . . . .<BR>
06,002.020c	udayāstamane sūryaṃ kabandhaiḥ parivāritam<BR>
06,002.021a	śvetalohitaparyantāḥ kṛṣṇagrīvāḥ savidyutaḥ<BR>
06,002.021c	trivarṇāḥ parighāḥ saṃdhau bhānum āvārayanty uta<BR>
06,002.022a	jvalitārkendunakṣatraṃ nirviśeṣadinakṣapam<BR>
06,002.022c	ahorātraṃ mayā dṛṣṭaṃ tatkṣayāya bhaviṣyati<BR>
06,002.023a	alakṣyaḥ prabhayā hīnaḥ paurṇamāsīṃ ca kārttikīm<BR>
06,002.023c	candro 'bhūd agnivarṇaś ca samavarṇe nabhastale<BR>
06,002.024a	svapsyanti nihatā vīrā bhūmim āvṛtya pārthivāḥ<BR>
06,002.024c	rājāno rājaputrāś ca śūrāḥ parighabāhavaḥ<BR>
06,002.025a	antarikṣe varāhasya vṛṣadaṃśasya cobhayoḥ<BR>
06,002.025c	praṇādaṃ yudhyato rātrau raudraṃ nityaṃ pralakṣaye<BR>
06,002.026a	devatāpratimāś cāpi kampanti ca hasanti ca<BR>
06,002.026c	vamanti rudhiraṃ cāsyaiḥ svidyanti prapatanti ca<BR>
06,002.027a	anāhatā dundubhayaḥ praṇadanti viśāṃ pate<BR>
06,002.027c	ayuktāś ca pravartante kṣatriyāṇāṃ mahārathāḥ<BR>
06,002.028a	kokilāḥ śatapatrāś ca cāṣā bhāsāḥ śukās tathā<BR>
06,002.028c	sārasāś ca mayūrāś ca vāco muñcanti dāruṇāḥ<BR>
06,002.029a	gṛhītaśastrābharaṇā varmiṇo vājipṛṣṭhagāḥ<BR>
06,002.029c	aruṇodayeṣu dṛśyante śataśaḥ śalabhavrajāḥ<BR>
06,002.030a	ubhe saṃdhye prakāśete diśāṃ dāhasamanvite<BR>
06,002.030c	āsīd rudhiravarṣaṃ ca asthivarṣaṃ ca bhārata<BR>
06,002.031a	yā caiṣā viśrutā rājaṃs trailokye sādhusaṃmatā<BR>
06,002.031c	arundhatī tayāpy eṣa vasiṣṭhaḥ pṛṣṭhataḥ kṛtaḥ<BR>
06,002.032a	rohiṇīṃ pīḍayann eṣa sthito rājañ śanaiścaraḥ<BR>
06,002.032c	vyāvṛttaṃ lakṣma somasya bhaviṣyati mahad bhayam<BR>
06,002.033a	anabhre ca mahāghoraṃ stanitaṃ śrūyate 'niśam<BR>
06,002.033c	vāhanānāṃ ca rudatāṃ prapatanty aśrubindavaḥ<BR>
06,003.001	vyāsa uvāca<BR>
06,003.001a	kharā goṣu prajāyante ramante mātṛbhiḥ sutāḥ<BR>
06,003.001c	anārtavaṃ puṣpaphalaṃ darśayanti vane drumāḥ<BR>
06,003.002a	garbhiṇyo rājaputryaś ca janayanti vibhīṣaṇān<BR>
06,003.002c	kravyādān pakṣiṇaś caiva gomāyūn aparān mṛgān<BR>
06,003.003a	triviṣāṇāś caturnetrāḥ pañcapādā dvimehanāḥ<BR>
06,003.003c	dviśīrṣāś ca dvipucchāś ca daṃṣṭriṇaḥ paśavo 'śivāḥ<BR>
06,003.004a	jāyante vivṛtāsyāś ca vyāharanto 'śivā giraḥ<BR>
06,003.004c	tripadāḥ śikhinas tārkṣyāś caturdaṃṣṭrā viṣāṇinaḥ<BR>
06,003.005a	tathaivānyāś ca dṛśyante striyaś ca brahmavādinām<BR>
06,003.005c	vainateyān mayūrāṃś ca janayantyaḥ pure tava<BR>
06,003.006a	govatsaṃ vaḍavā sūte śvā sṛgālaṃ mahīpate<BR>
06,003.006c	krakarāñ śārikāś caiva śukāṃś cāśubhavādinaḥ<BR>
06,003.007a	striyaḥ kāś cit prajāyante catasraḥ pañca kanyakāḥ<BR>
06,003.007c	tā jātamātrā nṛtyanti gāyanti ca hasanti ca<BR>
06,003.008a	pṛthagjanasya kuḍakāḥ stanapāḥ stenaveśmani<BR>
06,003.008c	nṛtyanti parigāyanti vedayanto mahad bhayam<BR>
06,003.009a	pratimāś cālikhanty anye saśastrāḥ kālacoditāḥ<BR>
06,003.009c	anyonyam abhidhāvanti śiśavo daṇḍapāṇayaḥ<BR>
06,003.009e	uparundhanti kṛtvā ca nagarāṇi yuyutsavaḥ<BR>
06,003.010a	padmotpalāni vṛkṣeṣu jāyante kumudāni ca<BR>
06,003.010c	viṣvagvātāś ca vānty ugrā rajo na vyupaśāmyati<BR>
06,003.011a	abhīkṣṇaṃ kampate bhūmir arkaṃ rāhus tathāgrasat<BR>
06,003.011c	śveto grahas tathā citrāṃ samatikramya tiṣṭhati<BR>
06,003.012a	abhāvaṃ hi viśeṣeṇa kurūṇāṃ pratipaśyati<BR>
06,003.012c	dhūmaketur mahāghoraḥ puṣyam ākramya tiṣṭhati<BR>
06,003.013a	senayor aśivaṃ ghoraṃ kariṣyati mahāgrahaḥ<BR>
06,003.013c	maghāsv aṅgārako vakraḥ śravaṇe ca bṛhaspatiḥ<BR>
06,003.014a	bhāgyaṃ nakṣatram ākramya sūryaputreṇa pīḍyate<BR>
06,003.014c	śukraḥ proṣṭhapade pūrve samāruhya viśāṃ pate<BR>
06,003.014e	uttare tu parikramya sahitaḥ pratyudīkṣate<BR>
06,003.015a	śyāmo grahaḥ prajvalitaḥ sadhūmaḥ sahapāvakaḥ<BR>
06,003.015c	aindraṃ tejasvi nakṣatraṃ jyeṣṭhām ākramya tiṣṭhati<BR>
06,003.016a	dhruvaḥ prajvalito ghoram apasavyaṃ pravartate<BR>
06,003.016b*0010_01	rohiṇīṃ pīḍayaty evam ubhau ca śaśibhāskarau<BR>
06,003.016c	citrāsvātyantare caiva dhiṣṭhitaḥ paruṣo grahaḥ<BR>
06,003.017a	vakrānuvakraṃ kṛtvā ca śravaṇe pāvakaprabhaḥ<BR>
06,003.017c	brahmarāśiṃ samāvṛtya lohitāṅgo vyavasthitaḥ<BR>
06,003.018a	sarvasasyapraticchannā pṛthivī phalamālinī<BR>
06,003.018c	pañcaśīrṣā yavāś caiva śataśīrṣāś ca śālayaḥ<BR>
06,003.019a	pradhānāḥ sarvalokasya yāsv āyattam idaṃ jagat<BR>
06,003.019c	tā gāvaḥ prasnutā vatsaiḥ śoṇitaṃ prakṣaranty uta<BR>
06,003.020a	niścerur apidhānebhyaḥ khaḍgāḥ prajvalitā bhṛśam<BR>
06,003.020c	vyaktaṃ paśyanti śastrāṇi saṃgrāmaṃ samupasthitam<BR>
06,003.021a	agnivarṇā yathā bhāsaḥ śastrāṇām udakasya ca<BR>
06,003.021c	kavacānāṃ dhvajānāṃ ca bhaviṣyati mahān kṣayaḥ<BR>
06,003.021d*0011_01	pṛthivī śoṇitāvartā dhvajoḍupasamākulā<BR>
06,003.021d*0011_02	kurūṇāṃ vaiśase rājan pāṇḍavaiḥ saha bhārata<BR>
06,003.022a	dikṣu prajvalitāsyāś ca vyāharanti mṛgadvijāḥ<BR>
06,003.022c	atyāhitaṃ darśayanto vedayanti mahad bhayam<BR>
06,003.023a	ekapakṣākṣicaraṇaḥ śakuniḥ khacaro niśi<BR>
06,003.023c	raudraṃ vadati saṃrabdhaḥ śoṇitaṃ chardayan muhuḥ<BR>
06,003.024a	grahau tāmrāruṇaśikhau prajvalantāv iva sthitau<BR>
06,003.024c	saptarṣīṇām udārāṇāṃ samavacchādya vai prabhām<BR>
06,003.025a	saṃvatsarasthāyinau ca grahau prajvalitāv ubhau<BR>
06,003.025c	viśākhayoḥ samīpasthau bṛhaspatiśanaiścarau<BR>
06,003.026a	kṛttikāsu grahas tīvro nakṣatre prathame jvalan<BR>
06,003.026c	vapūṃṣy apaharan bhāsā dhūmaketur iva sthitaḥ<BR>
06,003.026d*0012_01	viṣamaṃ vedayanty eta ākrandajananaṃ mahat<BR>
06,003.027a	triṣu pūrveṣu sarveṣu nakṣatreṣu viśāṃ pate<BR>
06,003.027c	budhaḥ saṃpatate 'bhīkṣṇaṃ janayan sumahad bhayam<BR>
06,003.028a	caturdaśīṃ pañcadaśīṃ bhūtapūrvāṃ ca ṣoḍaśīm<BR>
06,003.028c	imāṃ tu nābhijānāmi amāvāsyāṃ trayodaśīm<BR>
06,003.029a	candrasūryāv ubhau grastāv ekamāse trayodaśīm<BR>
06,003.029c	aparvaṇi grahāv etau prajāḥ saṃkṣapayiṣyataḥ<BR>
06,003.030a	rajovṛtā diśaḥ sarvāḥ pāṃsuvarṣaiḥ samantataḥ<BR>
06,003.030c	utpātameghā raudrāś ca rātrau varṣanti śoṇitam<BR>
06,003.031a	māṃsavarṣaṃ punas tīvram āsīt kṛṣṇacaturdaśīm<BR>
06,003.031c	ardharātre mahāghoram atṛpyaṃs tatra rākṣasāḥ<BR>
06,003.032a	pratisroto 'vahan nadyaḥ saritaḥ śoṇitodakāḥ<BR>
06,003.032c	phenāyamānāḥ kūpāś ca nardanti vṛṣabhā iva<BR>
06,003.032e	patanty ulkāḥ sanirghātāḥ śuṣkāśanivimiśritāḥ<BR>
06,003.033a	adya caiva niśāṃ vyuṣṭām udaye bhānur āhataḥ<BR>
06,003.033c	jvalantībhir maholkābhiś caturbhiḥ sarvatodiśam<BR>
06,003.034a	ādityam upatiṣṭhadbhis tatra coktaṃ maharṣibhiḥ<BR>
06,003.034c	bhūmipālasahasrāṇāṃ bhūmiḥ pāsyati śoṇitam<BR>
06,003.035a	kailāsamandarābhyāṃ tu tathā himavato gireḥ<BR>
06,003.035c	sahasraśo mahāśabdaṃ śikharāṇi patanti ca<BR>
06,003.036a	mahābhūtā bhūmikampe caturaḥ sāgarān pṛthak<BR>
06,003.036c	velām udvartayanti sma kṣobhayantaḥ punaḥ punaḥ<BR>
06,003.037a	vṛkṣān unmathya vānty ugrā vātāḥ śarkarakarṣiṇaḥ<BR>
06,003.037b*0013_01	ābhagnāḥ sumahāvātair aśanībhiḥ samāhatāḥ<BR>
06,003.037c	patanti caityavṛkṣāś ca grāmeṣu nagareṣu ca<BR>
06,003.038a	pītalohitanīlaś ca jvalaty agnir huto dvijaiḥ<BR>
06,003.038c	vāmārciḥ śāvagandhī ca dhūmaprāyaḥ kharasvanaḥ<BR>
06,003.038e	sparśā gandhā rasāś caiva viparītā mahīpate<BR>
06,003.039a	dhūmāyante dhvajā rājñāṃ kampamānā muhur muhuḥ<BR>
06,003.039c	muñcanty aṅgāravarṣāṇi bheryo 'tha paṭahās tathā<BR>
06,003.040a	prāsādaśikharāgreṣu puradvāreṣu caiva hi<BR>
06,003.040c	gṛdhrāḥ paripatanty ugrā vāmaṃ maṇḍalam āśritāḥ<BR>
06,003.041a	pakvāpakveti subhṛśaṃ vāvāśyante vayāṃsi ca<BR>
06,003.041c	nilīyante dhvajāgreṣu kṣayāya pṛthivīkṣitām<BR>
06,003.042a	dhyāyantaḥ prakirantaś ca vālān vepathusaṃyutāḥ<BR>
06,003.042c	rudanti dīnās turagā mātaṅgāś ca sahasraśaḥ<BR>
06,003.042d*0014_01	gṛhakṣa[?kṣe]trakhalādyeṣu valmīkā madhukāni ca<BR>
06,003.042d*0014_02	hastyaśvarathaśālās tu [?su] kapotāś cāśritās tathā<BR>
06,003.042d*0014_03	ete cānye ca bahava utpātā ghoradarśanāḥ<BR>
06,003.042d*0014_04	pṛthivīpālalokānāṃ sarve vai nāśakārakāḥ<BR>
06,003.042d*0015_01	evaṃvidhaṃ durnimittaṃ kṣayāya pṛthivīkṣitām<BR>
06,003.042d*0015_02	bhaumaṃ divyaṃ cāntarikṣaṃ trividhaṃ jāyate 'niśam<BR>
06,003.043a	etac chrutvā bhavān atra prāptakālaṃ vyavasyatām<BR>
06,003.043c	yathā lokaḥ samucchedaṃ nāyaṃ gaccheta bhārata<BR>
06,003.044	vaiśaṃpāyana uvāca<BR>
06,003.044a	pitur vaco niśamyaitad dhṛtarāṣṭro 'bravīd idam<BR>
06,003.044c	diṣṭam etat purā manye bhaviṣyati na saṃśayaḥ<BR>
06,003.045a	kṣatriyāḥ kṣatradharmeṇa vadhyante yadi saṃyuge<BR>
06,003.045c	vīralokaṃ samāsādya sukhaṃ prāpsyanti kevalam<BR>
06,003.046a	iha kīrtiṃ pare loke dīrghakālaṃ mahat sukham<BR>
06,003.046c	prāpsyanti puruṣavyāghrāḥ prāṇāṃs tyaktvā mahāhave<BR>
06,004.001	vaiśaṃpāyana uvāca<BR>
06,004.001a	evam ukto munis tattvaṃ kavīndro rājasattama<BR>
06,004.001c	putreṇa dhṛtarāṣṭreṇa dhyānam anvagamat param<BR>
06,004.002a	punar evābravīd vākyaṃ kālavādī mahātapāḥ<BR>
06,004.002c	asaṃśayaṃ pārthivendra kālaḥ saṃkṣipate jagat<BR>
06,004.003a	sṛjate ca punar lokān neha vidyati śāśvatam<BR>
06,004.003c	jñātīnāṃ ca kurūṇāṃ ca saṃbandhisuhṛdāṃ tathā<BR>
06,004.004a	dharmyaṃ deśaya panthānaṃ samartho hy asi vāraṇe<BR>
06,004.004c	kṣudraṃ jñātivadhaṃ prāhur mā kuruṣva mamāpriyam<BR>
06,004.005a	kālo 'yaṃ putrarūpeṇa tava jāto viśāṃ pate<BR>
06,004.005c	na vadhaḥ pūjyate vede hitaṃ naitat kathaṃ cana<BR>
06,004.006a	hanyāt sa eva yo hanyāt kuladharmaṃ svakāṃ tanum<BR>
06,004.006c	kālenotpathagantāsi śakye sati yathāpathi<BR>
06,004.007a	kulasyāsya vināśāya tathaiva ca mahīkṣitām<BR>
06,004.007c	anartho rājyarūpeṇa tyajyatām asukhāvahaḥ<BR>
06,004.008a	luptaprajñaḥ pareṇāsi dharmaṃ darśaya vai sutān<BR>
06,004.008c	kiṃ te rājyena durdharṣa yena prāpto 'si kilbiṣam<BR>
06,004.009a	yaśo dharmaṃ ca kīrtiṃ ca pālayan svargam āpsyasi<BR>
06,004.009c	labhantāṃ pāṇḍavā rājyaṃ śamaṃ gacchantu kauravāḥ<BR>
06,004.009d*0016_01	yudhiṣṭhiraṃ ca bhīmaṃ ca vārayiṣyāmi saṃyuge<BR>
06,004.010a	evaṃ bruvati viprendre dhṛtarāṣṭro 'mbikāsutaḥ<BR>
06,004.010c	ākṣipya vākyaṃ vākyajño vākpathenāpy ayāt punaḥ<BR>
06,004.011	dhṛtarāṣṭra uvāca<BR>
06,004.011a	yathā bhavān veda tathāsmi vettā; bhāvābhāvau viditau me yathāvat<BR>
06,004.011c	svārthe hi saṃmuhyati tāta loko; māṃ cāpi lokātmakam eva viddhi<BR>
06,004.012a	prasādaye tvām atulaprabhāvaṃ; tvaṃ no gatir darśayitā ca dhīraḥ<BR>
06,004.012c	na cāpi te vaśagā me maharṣe; na kalmaṣaṃ kartum ihārhase mām<BR>
06,004.013a	tvaṃ hi dharmaḥ pavitraṃ ca yaśaḥ kīrtir dhṛtiḥ smṛtiḥ<BR>
06,004.013c	kurūṇāṃ pāṇḍavānāṃ ca mānyaś cāsi pitāmahaḥ<BR>
06,004.013d*0017_01	kuruṣva kāryaṃ yat satyaṃ tvatto mānyo na vidyate<BR>
06,004.014	vyāsa uvāca<BR>
06,004.014a	vaicitravīrya nṛpate yat te manasi vartate<BR>
06,004.014c	abhidhatsva yathākāmaṃ chettāsmi tava saṃśayam<BR>
06,004.015	dhṛtarāṣṭra uvāca<BR>
06,004.015a	yāni liṅgāni saṃgrāme bhavanti vijayiṣyatām<BR>
06,004.015c	tāni sarvāṇi bhagavañ śrotum icchāmi tattvataḥ<BR>
06,004.016	vyāsa uvāca<BR>
06,004.016a	prasannabhāḥ pāvaka ūrdhvaraśmiḥ; pradakṣiṇāvartaśikho vidhūmaḥ<BR>
06,004.016c	puṇyā gandhāś cāhutīnāṃ pravānti; jayasyaitad bhāvino rūpam āhuḥ<BR>
06,004.017a	gambhīraghoṣāś ca mahāsvanāś ca; śaṅkhā mṛdaṅgāś ca nadanti yatra<BR>
06,004.017c	viśuddharaśmis tapanaḥ śaśī ca; jayasyaitad bhāvino rūpam āhuḥ<BR>
06,004.018a	iṣṭā vācaḥ pṛṣṭhato vāyasānāṃ; saṃprasthitānāṃ ca gamiṣyatāṃ ca<BR>
06,004.018c	ye pṛṣṭhatas te tvarayanti rājan; ye tv agratas te pratiṣedhayanti<BR>
06,004.019a	kalyāṇavācaḥ śakunā rājahaṃsāḥ; śukāḥ krauñcāḥ śatapatrāś ca yatra<BR>
06,004.019c	pradakṣiṇāś caiva bhavanti saṃkhye; dhruvaṃ jayaṃ tatra vadanti viprāḥ<BR>
06,004.020a	alaṃkāraiḥ kavacaiḥ ketubhiś ca; mukhaprasādair hemavarṇaiś ca nṝṇām<BR>
06,004.020c	bhrājiṣmatī duṣpratiprekṣaṇīyā; yeṣāṃ camūs te vijayanti śatrūn<BR>
06,004.021a	hṛṣṭā vācas tathā sattvaṃ yodhānāṃ yatra bhārata<BR>
06,004.021c	na mlāyante srajaś caiva te taranti raṇe ripūn<BR>
06,004.022a	iṣṭo vātaḥ praviṣṭasya dakṣiṇā pravivikṣataḥ<BR>
06,004.022c	paścāt saṃsādhayaty arthaṃ purastāt pratiṣedhate<BR>
06,004.023a	śabdarūparasasparśagandhāś cāviṣkṛtāḥ śubhāḥ<BR>
06,004.023c	sadā yodhāś ca hṛṣṭāś ca yeṣāṃ teṣāṃ dhruvaṃ jayaḥ<BR>
06,004.024a	anv eva vāyavo vānti tathābhrāṇi vayāṃsi ca<BR>
06,004.024c	anuplavante meghāś ca tathaivendradhanūṃṣi ca<BR>
06,004.025a	etāni jayamānānāṃ lakṣaṇāni viśāṃ pate<BR>
06,004.025c	bhavanti viparītāni mumūrṣūṇāṃ janādhipa<BR>
06,004.026a	alpāyāṃ vā mahatyāṃ vā senāyām iti niścitam<BR>
06,004.026c	harṣo yodhagaṇasyaikaṃ jayalakṣaṇam ucyate<BR>
06,004.027a	eko dīrṇo dārayati senāṃ sumahatīm api<BR>
06,004.027c	taṃ dīrṇam anudīryante yodhāḥ śūratamā api<BR>
06,004.028a	durnivāratamā caiva prabhagnā mahatī camūḥ<BR>
06,004.028c	apām iva mahāvegas trastā mṛgagaṇā iva<BR>
06,004.029a	naiva śakyā samādhātuṃ saṃnipāte mahācamūḥ<BR>
06,004.029c	dīrṇā ity eva dīryante yodhāḥ śūratamā api<BR>
06,004.029e	bhītān bhagnāṃś ca saṃprekṣya bhayaṃ bhūyo vivardhate<BR>
06,004.030a	prabhagnā sahasā rājan diśo vibhrāmitā paraiḥ<BR>
06,004.030c	naiva sthāpayituṃ śakyā śūrair api mahācamūḥ<BR>
06,004.031a	saṃbhṛtya mahatīṃ senāṃ caturaṅgāṃ mahīpatiḥ<BR>
06,004.031b*0018_01	śaknoti na samādhātuṃ dīrṇām indrasamo yudhi<BR>
06,004.031c	upāyapūrvaṃ medhāvī yateta satatotthitaḥ<BR>
06,004.032a	upāyavijayaṃ śreṣṭham āhur bhedena madhyamam<BR>
06,004.032c	jaghanya eṣa vijayo yo yuddhena viśāṃ pate<BR>
06,004.032e	mahādoṣaḥ saṃnipātas tato vyaṅgaḥ sa ucyate<BR>
06,004.032f*0019_01	paraspareṇa saṃdṛṣṭā surair api mahācamūḥ<BR>
06,004.032f*0019_02	naiva sthāpayituṃ śakyā prabhagnā bhayavihvalā<BR>
06,004.033a	parasparajñāḥ saṃhṛṣṭā vyavadhūtāḥ suniścitāḥ<BR>
06,004.033c	pañcāśad api ye śūrā mathnanti mahatīṃ camūm<BR>
06,004.033e	atha vā pañca ṣaṭ sapta vijayanty anivartinaḥ<BR>
06,004.034a	na vainateyo garuḍaḥ praśaṃsati mahājanam<BR>
06,004.034c	dṛṣṭvā suparṇopacitiṃ mahatīm api bhārata<BR>
06,004.035a	na bāhulyena senāyā jayo bhavati bhārata<BR>
06,004.035c	adhruvo hi jayo nāma daivaṃ cātra parāyaṇam<BR>
06,004.035e	jayanto hy api saṃgrāme kṣayavanto bhavanty uta<BR>
06,005.001	vaiśaṃpāyana uvāca<BR>
06,005.001a	evam uktvā yayau vyāso dhṛtarāṣṭrāya dhīmate<BR>
06,005.001c	dhṛtarāṣṭro 'pi tac chrutvā dhyānam evānvapadyata<BR>
06,005.002a	sa muhūrtam iva dhyātvā viniḥśvasya muhur muhuḥ<BR>
06,005.002c	saṃjayaṃ saṃśitātmānam apṛcchad bharatarṣabha<BR>
06,005.003a	saṃjayeme mahīpālāḥ śūrā yuddhābhinandinaḥ<BR>
06,005.003c	anyonyam abhinighnanti śastrair uccāvacair api<BR>
06,005.004a	pārthivāḥ pṛthivīhetoḥ samabhityaktajīvitāḥ<BR>
06,005.004c	na ca śāmyanti nighnanto vardhayanto yamakṣayam<BR>
06,005.005a	bhaumam aiśvaryam icchanto na mṛṣyante parasparam<BR>
06,005.005c	manye bahuguṇā bhūmis tan mamācakṣva saṃjaya<BR>
06,005.006a	bahūni ca sahasrāṇi prayutāny arbudāni ca<BR>
06,005.006c	koṭyaś ca lokavīrāṇāṃ sametāḥ kurujāṅgale<BR>
06,005.007a	deśānāṃ ca parīmāṇaṃ nagarāṇāṃ ca saṃjaya<BR>
06,005.007c	śrotum icchāmi tattvena yata ete samāgatāḥ<BR>
06,005.008a	divyabuddhipradīpena yuktas tvaṃ jñānacakṣuṣā<BR>
06,005.008c	prasādāt tasya viprarṣer vyāsasyāmitatejasaḥ<BR>
06,005.009	saṃjaya uvāca<BR>
06,005.009a	yathāprajñaṃ mahāprājña bhaumān vakṣyāmi te guṇān<BR>
06,005.009c	śāstracakṣur avekṣasva namas te bharatarṣabha<BR>
06,005.010a	dvividhānīha bhūtāni trasāni sthāvarāṇi ca<BR>
06,005.010c	trasānāṃ trividhā yonir aṇḍasvedajarāyujāḥ<BR>
06,005.011a	trasānāṃ khalu sarveṣāṃ śreṣṭhā rājañ jarāyujāḥ<BR>
06,005.011c	jarāyujānāṃ pravarā mānavāḥ paśavaś ca ye<BR>
06,005.012a	nānārūpāṇi bibhrāṇās teṣāṃ bhedāś caturdaśa<BR>
06,005.012c	araṇyavāsinaḥ sapta saptaiṣāṃ grāmavāsinaḥ<BR>
06,005.013a	siṃhavyāghravarāhāś ca mahiṣā vāraṇās tathā<BR>
06,005.013c	ṛkṣāś ca vānarāś caiva saptāraṇyāḥ smṛtā nṛpa<BR>
06,005.014a	gaur ajo manujo meṣo vājyaśvataragardabhāḥ<BR>
06,005.014c	ete grāmyāḥ samākhyātāḥ paśavaḥ sapta sādhubhiḥ<BR>
06,005.015a	ete vai paśavo rājan grāmyāraṇyāś caturdaśa<BR>
06,005.015c	vedoktāḥ pṛthivīpāla yeṣu yajñāḥ pratiṣṭhitāḥ<BR>
06,005.016a	grāmyāṇāṃ puruṣaḥ śreṣṭhaḥ siṃhaś cāraṇyavāsinām<BR>
06,005.016c	sarveṣām eva bhūtānām anyonyenābhijīvanam<BR>
06,005.017a	udbhijjāḥ sthāvarāḥ proktās teṣāṃ pañcaiva jātayaḥ<BR>
06,005.017c	vṛkṣagulmalatāvallyas tvaksārās tṛṇajātayaḥ<BR>
06,005.018a	eṣāṃ viṃśatir ekonā mahābhūteṣu pañcasu<BR>
06,005.018c	caturviṃśatir uddiṣṭā gāyatrī lokasaṃmatā<BR>
06,005.019a	ya etāṃ veda gāyatrīṃ puṇyāṃ sarvaguṇānvitām<BR>
06,005.019c	tattvena bharataśreṣṭha sa lokān na praṇaśyati<BR>
06,005.020a	bhūmau hi jāyate sarvaṃ bhūmau sarvaṃ praṇaśyati<BR>
06,005.020c	bhūmiḥ pratiṣṭhā bhūtānāṃ bhūmir eva parāyaṇam<BR>
06,005.021a	yasya bhūmis tasya sarvaṃ jagat sthāvarajaṅgamam<BR>
06,005.021c	tatrābhigṛddhā rājāno vinighnantītaretaram<BR>
06,006.001	dhṛtarāṣṭra uvāca<BR>
06,006.001a	nadīnāṃ parvatānāṃ ca nāmadheyāni saṃjaya<BR>
06,006.001c	tathā janapadānāṃ ca ye cānye bhūmim āśritāḥ<BR>
06,006.002a	pramāṇaṃ ca pramāṇajña pṛthivyā api sarvaśaḥ<BR>
06,006.002c	nikhilena samācakṣva kānanāni ca saṃjaya<BR>
06,006.003	saṃjaya uvāca<BR>
06,006.003a	pañcemāni mahārāja mahābhūtāni saṃgrahāt<BR>
06,006.003c	jagat sthitāni sarvāṇi samāny āhur manīṣiṇaḥ<BR>
06,006.004a	bhūmir āpas tathā vāyur agnir ākāśam eva ca<BR>
06,006.004c	guṇottarāṇi sarvāṇi teṣāṃ bhūmiḥ pradhānataḥ<BR>
06,006.005a	śabdaḥ sparśaś ca rūpaṃ ca raso gandhaś ca pañcamaḥ<BR>
06,006.005c	bhūmer ete guṇāḥ proktā ṛṣibhis tattvavedibhiḥ<BR>
06,006.005d*0020_01	śabdaḥ sparśaś ca rūpaṃ ca rasaś cāpi prakīrtitāḥ<BR>
06,006.006a	catvāro 'psu guṇā rājan gandhas tatra na vidyate<BR>
06,006.006c	śabdaḥ sparśaś ca rūpaṃ ca tejaso 'tha guṇās trayaḥ<BR>
06,006.006e	śabdaḥ sparśaś ca vāyos tu ākāśe śabda eva ca<BR>
06,006.007a	ete pañca guṇā rājan mahābhūteṣu pañcasu<BR>
06,006.007c	vartante sarvalokeṣu yeṣu lokāḥ pratiṣṭhitāḥ<BR>
06,006.008a	anyonyaṃ nābhivartante sāmyaṃ bhavati vai yadā<BR>
06,006.008c	yadā tu viṣamībhāvam āviśanti parasparam<BR>
06,006.008e	tadā dehair dehavanto vyatirohanti nānyathā<BR>
06,006.008f*0021_01	bhāvaṃ na ca bhajantas te nāśaṃ gacchanti nānyathā<BR>
06,006.009a	ānupūrvyād vinaśyanti jāyante cānupūrvaśaḥ<BR>
06,006.009c	sarvāṇy aparimeyāni tad eṣāṃ rūpam aiśvaram<BR>
06,006.010a	tatra tatra hi dṛśyante dhātavaḥ pāñcabhautikāḥ<BR>
06,006.010c	teṣāṃ manuṣyās tarkeṇa pramāṇāni pracakṣate<BR>
06,006.011a	acintyāḥ khalu ye bhāvā na tāṃs tarkeṇa sādhayet<BR>
06,006.011c	prakṛtibhyaḥ paraṃ yat tu tad acintyasya lakṣaṇam<BR>
06,006.012a	sudarśanaṃ pravakṣyāmi dvīpaṃ te kurunandana<BR>
06,006.012c	parimaṇḍalo mahārāja dvīpo 'sau cakrasaṃsthitaḥ<BR>
06,006.013a	nadījalapraticchannaḥ parvataiś cābhrasaṃnibhaiḥ<BR>
06,006.013c	puraiś ca vividhākārai ramyair janapadais tathā<BR>
06,006.014a	vṛkṣaiḥ puṣpaphalopetaiḥ saṃpannadhanadhānyavān<BR>
06,006.014c	lāvaṇena samudreṇa samantāt parivāritaḥ<BR>
06,006.015a	yathā ca puruṣaḥ paśyed ādarśe mukham ātmanaḥ<BR>
06,006.015c	evaṃ sudarśanadvīpo dṛśyate candramaṇḍale<BR>
06,006.016a	dvir aṃśe pippalas tatra dvir aṃśe ca śaśo mahān<BR>
06,006.016c	sarvauṣadhisamāvāpaiḥ sarvataḥ paribṛṃhitaḥ<BR>
06,006.016e	āpas tato 'nyā vijñeyā eṣa saṃkṣepa ucyate<BR>
06,006.016f*0022_01	tato 'nya ucyate cāyam enaṃ saṃkṣepataḥ śṛṇu<BR>
06,007.001	dhṛtarāṣṭra uvāca<BR>
06,007.001a	ukto dvīpasya saṃkṣepo vistaraṃ brūhi saṃjaya<BR>
06,007.001a*0023_01	. . . . . . . . vidhivad buddhimaṃs tvayā<BR>
06,007.001a*0023_02	tattvajñaś cāsi sarvasya . . . . . . . .<BR>
06,007.001c	yāvad bhūmyavakāśo 'yaṃ dṛśyate śaśalakṣaṇe<BR>
06,007.001e	tasya pramāṇaṃ prabrūhi tato vakṣyasi pippalam<BR>
06,007.002	vaiśaṃpāyana uvāca<BR>
06,007.002a	evam uktaḥ sa rājñā tu saṃjayo vākyam abravīt<BR>
06,007.002c	prāgāyatā mahārāja ṣaḍ ete ratnaparvatāḥ<BR>
06,007.002d*0024_01	sthitā samudram ākramya avarūḍhā bhavaṃs tataḥ<BR>
06,007.002e	avagāḍhā hy ubhayataḥ samudrau pūrvapaścimau<BR>
06,007.003a	himavān hemakūṭaś ca niṣadhaś ca nagottamaḥ<BR>
06,007.003c	nīlaś ca vaiḍūryamayaḥ śvetaś ca rajataprabhaḥ<BR>
06,007.003e	sarvadhātuvinaddhaś ca śṛṅgavān nāma parvataḥ<BR>
06,007.004a	ete vai parvatā rājan siddhacāraṇasevitāḥ<BR>
06,007.004c	teṣām antaraviṣkambho yojanāni sahasraśaḥ<BR>
06,007.005a	tatra puṇyā janapadās tāni varṣāṇi bhārata<BR>
06,007.005c	vasanti teṣu sattvāni nānājātīni sarvaśaḥ<BR>
06,007.005d*0025_01	gandharvādyā vasanti sma hy apsarogaṇasevitāḥ<BR>
06,007.006a	idaṃ tu bhārataṃ varṣaṃ tato haimavataṃ param<BR>
06,007.006b*0026_01	tataḥ kiṃpuruṣāvāsaṃ varṣaṃ himavataḥ param<BR>
06,007.006c	hemakūṭāt paraṃ caiva harivarṣaṃ pracakṣate<BR>
06,007.007a	dakṣiṇena tu nīlasya niṣadhasyottareṇa ca<BR>
06,007.007c	prāgāyato mahārāja mālyavān nāma parvataḥ<BR>
06,007.008a	tataḥ paraṃ mālyavataḥ parvato gandhamādanaḥ<BR>
06,007.008b*0027_01	tenaiva kramayogena parvato gandhamādanaḥ<BR>
06,007.008c	parimaṇḍalas tayor madhye meruḥ kanakaparvataḥ<BR>
06,007.009a	ādityataruṇābhāso vidhūma iva pāvakaḥ<BR>
06,007.009c	yojanānāṃ sahasrāṇi ṣoḍaśādhaḥ kila smṛtaḥ<BR>
06,007.010a	uccaiś ca caturāśītir yojanānāṃ mahīpate<BR>
06,007.010c	ūrdhvam antaś ca tiryak ca lokān āvṛtya tiṣṭhati<BR>
06,007.011a	tasya pārśve tv ime dvīpāś catvāraḥ saṃsthitāḥ prabho<BR>
06,007.011c	bhadrāśvaḥ ketumālaś ca jambūdvīpaś ca bhārata<BR>
06,007.011d*0028_01	ketumālaś caturthaś ca meroḥ paścimataḥ sthitaḥ<BR>
06,007.011e	uttarāś caiva kuravaḥ kṛtapuṇyapratiśrayāḥ<BR>
06,007.012a	vihagaḥ sumukho yatra suparṇasyātmajaḥ kila<BR>
06,007.012c	sa vai vicintayām āsa sauvarṇān prekṣya vāyasān<BR>
06,007.013a	merur uttamamadhyānām adhamānāṃ ca pakṣiṇām<BR>
06,007.013c	aviśeṣakaro yasmāt tasmād enaṃ tyajāmy aham<BR>
06,007.014a	tam ādityo 'nuparyeti satataṃ jyotiṣāṃ patiḥ<BR>
06,007.014c	candramāś ca sanakṣatro vāyuś caiva pradakṣiṇam<BR>
06,007.015a	sa parvato mahārāja divyapuṣpaphalānvitaḥ<BR>
06,007.015c	bhavanair āvṛtaḥ sarvair jāmbūnadamayaiḥ śubhaiḥ<BR>
06,007.016a	tatra devagaṇā rājan gandharvāsurarākṣasāḥ<BR>
06,007.016c	apsarogaṇasaṃyuktāḥ śaile krīḍanti nityaśaḥ<BR>
06,007.017a	tatra brahmā ca rudraś ca śakraś cāpi sureśvaraḥ<BR>
06,007.017c	sametya vividhair yajñair yajante 'nekadakṣiṇaiḥ<BR>
06,007.018a	tumburur nāradaś caiva viśvāvasur hahā huhūḥ<BR>
06,007.018c	abhigamyāmaraśreṣṭhāḥ stavai stunvanti cābhibho<BR>
06,007.019a	saptarṣayo mahātmānaḥ kaśyapaś ca prajāpatiḥ<BR>
06,007.019c	tatra gacchanti bhadraṃ te sadā parvaṇi parvaṇi<BR>
06,007.020a	tasyaiva mūrdhany uśanāḥ kāvyo daityair mahīpate<BR>
06,007.020c	tasya hīmāni ratnāni tasyeme ratnaparvatāḥ<BR>
06,007.021a	tasmāt kubero bhagavāṃś caturthaṃ bhāgam aśnute<BR>
06,007.021c	tataḥ kalāṃśaṃ vittasya manuṣyebhyaḥ prayacchati<BR>
06,007.022a	pārśve tasyottare divyaṃ sarvartukusumaṃ śivam<BR>
06,007.022c	karṇikāravanaṃ ramyaṃ śilājālasamudgatam<BR>
06,007.023a	tatra sākṣāt paśupatir divyair bhūtaiḥ samāvṛtaḥ<BR>
06,007.023c	umāsahāyo bhagavān ramate bhūtabhāvanaḥ<BR>
06,007.024a	karṇikāramayīṃ mālāṃ bibhrat pādāvalambinīm<BR>
06,007.024c	tribhir netraiḥ kṛtoddyotas tribhiḥ sūryair ivoditaiḥ<BR>
06,007.025a	tam ugratapasaḥ siddhāḥ suvratāḥ satyavādinaḥ<BR>
06,007.025c	paśyanti na hi durvṛttaiḥ śakyo draṣṭuṃ maheśvaraḥ<BR>
06,007.026a	tasya śailasya śikharāt kṣīradhārā nareśvara<BR>
06,007.026c	triṃśad bāhuparigrāhyā bhīmanirghātanisvanā<BR>
06,007.027a	puṇyā puṇyatamair juṣṭā gaṅgā bhāgīrathī śubhā<BR>
06,007.027c	pataty ajasravegena hrade cāndramase śubhe<BR>
06,007.027e	tayā hy utpāditaḥ puṇyaḥ sa hradaḥ sāgaropamaḥ<BR>
06,007.028a	tāṃ dhārayām āsa purā durdharāṃ parvatair api<BR>
06,007.028c	śataṃ varṣasahasrāṇāṃ śirasā vai maheśvaraḥ<BR>
06,007.029a	meros tu paścime pārśve ketumālo mahīpate<BR>
06,007.029c	jambūṣaṇḍaś ca tatraiva sumahān nandanopamaḥ<BR>
06,007.030a	āyur daśa sahasrāṇi varṣāṇāṃ tatra bhārata<BR>
06,007.030c	suvarṇavarṇāś ca narāḥ striyaś cāpsarasopamāḥ<BR>
06,007.031a	anāmayā vītaśokā nityaṃ muditamānasāḥ<BR>
06,007.031c	jāyante mānavās tatra niṣṭaptakanakaprabhāḥ<BR>
06,007.031d*0029_01	pūrveṇa yasya vikhyātaḥ parvato gandhamādanaḥ<BR>
06,007.032a	gandhamādanaśṛṅgeṣu kuberaḥ saha rākṣasaiḥ<BR>
06,007.032c	saṃvṛto 'psarasāṃ saṃghair modate guhyakādhipaḥ<BR>
06,007.033a	gandhamādanapādeṣu pareṣv aparagaṇḍikāḥ<BR>
06,007.033c	ekādaśa sahasrāṇi varṣāṇāṃ paramāyuṣaḥ<BR>
06,007.034a	tatra kṛṣṇā narā rājaṃs tejoyuktā mahābalāḥ<BR>
06,007.034c	striyaś cotpalapatrābhāḥ sarvāḥ supriyadarśanāḥ<BR>
06,007.035a	nīlāt parataraṃ śvetaṃ śvetād dhairaṇyakaṃ param<BR>
06,007.035b*0030_01	hiraṇmayaṃ ca śvetādreḥ paraṃ varṣaṃ narādhipa<BR>
06,007.035b*0030_02	kuruvarṣaṃ tato rājañ śṛṅgavat parvatāt param<BR>
06,007.035c	varṣam airāvataṃ nāma tataḥ śṛṅgavataḥ param<BR>
06,007.036a	dhanuḥsaṃsthe mahārāja dve varṣe dakṣiṇottare<BR>
06,007.036c	ilāvṛtaṃ madhyamaṃ tu pañca varṣāṇi caiva ha<BR>
06,007.037a	uttarottaram etebhyo varṣam udricyate guṇaiḥ<BR>
06,007.037c	āyuṣpramāṇam ārogyaṃ dharmataḥ kāmato 'rthataḥ<BR>
06,007.038a	samanvitāni bhūtāni teṣu varṣeṣu bhārata<BR>
06,007.038c	evam eṣā mahārāja parvataiḥ pṛthivī citā<BR>
06,007.039a	hemakūṭas tu sumahān kailāso nāma parvataḥ<BR>
06,007.039c	yatra vaiśravaṇo rājā guhyakaiḥ saha modate<BR>
06,007.039d*0031_01	tatra devo mahādevo nityam āste sahomayā<BR>
06,007.039d*0031_02	citre śilātale ramye devarṣigaṇapūjitaḥ<BR>
06,007.040a	asty uttareṇa kailāsaṃ mainākaṃ parvataṃ prati<BR>
06,007.040c	hiraṇyaśṛṅgaḥ sumahān divyo maṇimayo giriḥ<BR>
06,007.041a	tasya pārśve mahad divyaṃ śubhaṃ kāñcanavālukam<BR>
06,007.041c	ramyaṃ bindusaro nāma yatra rājā bhagīrathaḥ<BR>
06,007.041e	dṛṣṭvā bhāgīrathīṃ gaṅgām uvāsa bahulāḥ samāḥ<BR>
06,007.042a	yūpā maṇimayās tatra cityāś cāpi hiraṇmayāḥ<BR>
06,007.042c	tatreṣṭvā tu gataḥ siddhiṃ sahasrākṣo mahāyaśāḥ<BR>
06,007.043a	sṛṣṭvā bhūtapatir yatra sarvalokān sanātanaḥ<BR>
06,007.043c	upāsyate tigmatejā vṛto bhūtaiḥ samāgataiḥ<BR>
06,007.043e	naranārāyaṇau brahmā manuḥ sthāṇuś ca pañcamaḥ<BR>
06,007.044a	tatra tripathagā devī prathamaṃ tu pratiṣṭhitā<BR>
06,007.044c	brahmalokād apakrāntā saptadhā pratipadyate<BR>
06,007.045a	vasvokasārā nalinī pāvanā ca sarasvatī<BR>
06,007.045c	jambūnadī ca sītā ca gaṅgā sindhuś ca saptamī<BR>
06,007.046a	acintyā divyasaṃkalpā prabhor eṣaiva saṃvidhiḥ<BR>
06,007.046c	upāsate yatra satraṃ sahasrayugaparyaye<BR>
06,007.047a	dṛśyādṛśyā ca bhavati tatra tatra sarasvatī<BR>
06,007.047c	etā divyāḥ sapta gaṅgās triṣu lokeṣu viśrutāḥ<BR>
06,007.048a	rakṣāṃsi vai himavati hemakūṭe tu guhyakāḥ<BR>
06,007.048c	sarpā nāgāś ca niṣadhe gokarṇe ca tapodhanāḥ<BR>
06,007.049a	devāsurāṇāṃ ca gṛhaṃ śvetaḥ parvata ucyate<BR>
06,007.049c	gandharvā niṣadhe śaile nīle brahmarṣayo nṛpa<BR>
06,007.049e	śṛṅgavāṃs tu mahārāja pitṝṇāṃ pratisaṃcaraḥ<BR>
06,007.050a	ity etāni mahārāja sapta varṣāṇi bhāgaśaḥ<BR>
06,007.050c	bhūtāny upaniviṣṭāni gatimanti dhruvāṇi ca<BR>
06,007.051a	teṣām ṛddhir bahuvidhā dṛśyate daivamānuṣī<BR>
06,007.051c	aśakyā parisaṃkhyātuṃ śraddheyā tu bubhūṣatā<BR>
06,007.052a	yāṃ tu pṛcchasi mā rājan divyām etāṃ śaśākṛtim<BR>
06,007.052b*0032_01	jambūdvīpasya sarvasya ākṛtiṃ candramaṇḍale<BR>
06,007.052b*0033_01	sa vai sudarśanadvīpo dṛśyate śaśavadvidhau<BR>
06,007.052c	pārśve śaśasya dve varṣe ubhaye dakṣiṇottare<BR>
06,007.052d*0034_01	anyāni pañca varṣāṇi galāntaṃ kalpitāni ca<BR>
06,007.052e	karṇau tu nāgadvīpaṃ ca kaśyapadvīpam eva ca<BR>
06,007.053a	tāmravarṇaḥ śiro rājañ śrīmān malayaparvataḥ<BR>
06,007.053c	etad dvitīyaṃ dvīpasya dṛśyate śaśasaṃsthitam<BR>
06,008.001	dhṛtarāṣṭra uvāca<BR>
06,008.001a	meror athottaraṃ pārśvaṃ pūrvaṃ cācakṣva saṃjaya<BR>
06,008.001c	nikhilena mahābuddhe mālyavantaṃ ca parvatam<BR>
06,008.002	saṃjaya uvāca<BR>
06,008.002a	dakṣiṇena tu nīlasya meroḥ pārśve tathottare<BR>
06,008.002c	uttarāḥ kuravo rājan puṇyāḥ siddhaniṣevitāḥ<BR>
06,008.003a	tatra vṛkṣā madhuphalā nityapuṣpaphalopagāḥ<BR>
06,008.003c	puṣpāṇi ca sugandhīni rasavanti phalāni ca<BR>
06,008.004a	sarvakāmaphalās tatra ke cid vṛkṣā janādhipa<BR>
06,008.004c	apare kṣīriṇo nāma vṛkṣās tatra narādhipa<BR>
06,008.005a	ye kṣaranti sadā kṣīraṃ ṣaḍrasaṃ hy amṛtopamam<BR>
06,008.005c	vastrāṇi ca prasūyante phaleṣv ābharaṇāni ca<BR>
06,008.006a	sarvā maṇimayī bhūmiḥ sūkṣmakāñcanavālukā<BR>
06,008.006b*0035_01	maṇiratnanibhaṃ ramyaṃ vajravaiḍūryasaṃnibham<BR>
06,008.006b*0035_02	bhūbhāgo dṛśyate tatra padmarāgasamaprabham<BR>
06,008.006c	sarvatra sukhasaṃsparśā niṣpaṅkā ca janādhipa<BR>
06,008.006d*0036_01	puṣkariṇyaḥ śubhās tatra sukhasparśā manoharāḥ<BR>
06,008.007a	devalokacyutāḥ sarve jāyante tatra mānavāḥ<BR>
06,008.007c	tulyarūpaguṇopetāḥ sameṣu viṣameṣu ca<BR>
06,008.008a	mithunāni ca jāyante striyaś cāpsarasopamāḥ<BR>
06,008.008c	teṣāṃ te kṣīriṇāṃ kṣīraṃ pibanty amṛtasaṃnibham<BR>
06,008.009a	mithunaṃ jāyamānaṃ vai samaṃ tac ca pravardhate<BR>
06,008.009c	tulyarūpaguṇopetaṃ samaveṣaṃ tathaiva ca<BR>
06,008.009e	ekaikam anuraktaṃ ca cakravākasamaṃ vibho<BR>
06,008.009f*0037_01	mṛtyuś ca samakālaṃ ca tayor mithunayugmayoḥ<BR>
06,008.010a	nirāmayā vītaśokā nityaṃ muditamānasāḥ<BR>
06,008.010c	daśa varṣasahasrāṇi daśa varṣaśatāni ca<BR>
06,008.010e	jīvanti te mahārāja na cānyonyaṃ jahaty uta<BR>
06,008.011a	bhāruṇḍā nāma śakunās tīkṣṇatuṇḍā mahābalāḥ<BR>
06,008.011c	te nirharanti hi mṛtān darīṣu prakṣipanti ca<BR>
06,008.012a	uttarāḥ kuravo rājan vyākhyātās te samāsataḥ<BR>
06,008.012c	meroḥ pārśvam ahaṃ pūrvaṃ vakṣyāmy atha yathātatham<BR>
06,008.012d*0038_01	bhadrāśvaṃ nāma varṣaṃ tu puro vai gandhamādanāt<BR>
06,008.013a	tasya pūrvābhiṣekas tu bhadrāśvasya viśāṃ pate<BR>
06,008.013c	bhadrasālavanaṃ yatra kālāmraś ca mahādrumaḥ<BR>
06,008.014a	kālāmraś ca mahārāja nityapuṣpaphalaḥ śubhaḥ<BR>
06,008.014c	dvīpaś ca yojanotsedhaḥ siddhacāraṇasevitaḥ<BR>
06,008.015a	tatra te puruṣāḥ śvetās tejoyuktā mahābalāḥ<BR>
06,008.015c	striyaḥ kumudavarṇāś ca sundaryaḥ priyadarśanāḥ<BR>
06,008.016a	candraprabhāś candravarṇāḥ pūrṇacandranibhānanāḥ<BR>
06,008.016c	candraśītalagātryaś ca nṛttagītaviśāradāḥ<BR>
06,008.017a	daśa varṣasahasrāṇi tatrāyur bharatarṣabha<BR>
06,008.017c	kālāmrarasapītās te nityaṃ saṃsthitayauvanāḥ<BR>
06,008.018a	dakṣiṇena tu nīlasya niṣadhasyottareṇa tu<BR>
06,008.018c	sudarśano nāma mahāñ jambūvṛkṣaḥ sanātanaḥ<BR>
06,008.019a	sarvakāmaphalaḥ puṇyaḥ siddhacāraṇasevitaḥ<BR>
06,008.019c	tasya nāmnā samākhyāto jambūdvīpaḥ sanātanaḥ<BR>
06,008.020a	yojanānāṃ sahasraṃ ca śataṃ ca bharatarṣabha<BR>
06,008.020c	utsedho vṛkṣarājasya divaspṛṅ manujeśvara<BR>
06,008.021a	aratnīnāṃ sahasraṃ ca śatāni daśa pañca ca<BR>
06,008.021c	pariṇāhas tu vṛkṣasya phalānāṃ rasabhedinām<BR>
06,008.022a	patamānāni tāny urvyāṃ kurvanti vipulaṃ svanam<BR>
06,008.022c	muñcanti ca rasaṃ rājaṃs tasmin rajatasaṃnibham<BR>
06,008.023a	tasyā jambvāḥ phalaraso nadī bhūtvā janādhipa<BR>
06,008.023c	meruṃ pradakṣiṇaṃ kṛtvā saṃprayāty uttarān kurūn<BR>
06,008.024a	pibanti tad rasaṃ hṛṣṭā janā nityaṃ janādhipa<BR>
06,008.024c	tasmin phalarase pīte na jarā bādhate ca tān<BR>
06,008.025a	tatra jāmbūnadaṃ nāma kanakaṃ devabhūṣaṇam<BR>
06,008.025b*0039_01	indragopakasaṃkāśaṃ jāyate bhāsvaraṃ tu tat<BR>
06,008.025c	taruṇādityavarṇāś ca jāyante tatra mānavāḥ<BR>
06,008.026a	tathā mālyavataḥ śṛṅge dīpyate tatra havyavāṭ<BR>
06,008.026c	nāmnā saṃvartako nāma kālāgnir bharatarṣabha<BR>
06,008.027a	tathā mālyavataḥ śṛṅge pūrve pūrvāntagaṇḍikā<BR>
06,008.027c	yojanānāṃ sahasrāṇi pañcāśan mālyavān sthitaḥ<BR>
06,008.028a	mahārajatasaṃkāśā jāyante tatra mānavāḥ<BR>
06,008.028c	brahmalokāc cyutāḥ sarve sarve ca brahmavādinaḥ<BR>
06,008.029a	tapas tu tapyamānās te bhavanti hy ūrdhvaretasaḥ<BR>
06,008.029c	rakṣaṇārthaṃ tu bhūtānāṃ praviśanti divākaram<BR>
06,008.030a	ṣaṣṭis tāni sahasrāṇi ṣaṣṭir eva śatāni ca<BR>
06,008.030c	aruṇasyāgrato yānti parivārya divākaram<BR>
06,008.031a	ṣaṣṭiṃ varṣasahasrāṇi ṣaṣṭim eva śatāni ca<BR>
06,008.031c	ādityatāpataptās te viśanti śaśimaṇḍalam<BR>
06,009.001	dhṛtarāṣṭra uvāca<BR>
06,009.001a	varṣāṇāṃ caiva nāmāni parvatānāṃ ca saṃjaya<BR>
06,009.001c	ācakṣva me yathātattvaṃ ye ca parvatavāsinaḥ<BR>
06,009.002	saṃjaya uvāca<BR>
06,009.002a	dakṣiṇena tu śvetasya nīlasyaivottareṇa tu<BR>
06,009.002c	varṣaṃ ramaṇakaṃ nāma jāyante tatra mānavāḥ<BR>
06,009.003a	śuklābhijanasaṃpannāḥ sarve supriyadarśanāḥ<BR>
06,009.003c	ratipradhānāś ca tathā jāyante tatra mānavāḥ<BR>
06,009.004a	daśa varṣasahasrāṇi śatāni daśa pañca ca<BR>
06,009.004c	jīvanti te mahārāja nityaṃ muditamānasāḥ<BR>
06,009.005a	dakṣiṇe śṛṅgiṇaś caiva śvetasyāthottareṇa ca<BR>
06,009.005c	varṣaṃ hairaṇvataṃ nāma yatra hairaṇvatī nadī<BR>
06,009.005d*0040_01	yatra cāyaṃ mahārāja pakṣirāṭ patagottamaḥ<BR>
06,009.006a	yakṣānugā mahārāja dhaninaḥ priyadarśanāḥ<BR>
06,009.006c	mahābalās tatra sadā rājan muditamānasāḥ<BR>
06,009.006d*0041_01	yakṣaḥ so 'pi mahārāja yakṣarājānugauta[? -gotta]maḥ<BR>
06,009.007a	ekādaśa sahasrāṇi varṣāṇāṃ te janādhipa<BR>
06,009.007c	āyuṣpramāṇaṃ jīvanti śatāni daśa pañca ca<BR>
06,009.008a	śṛṅgāṇi vai śṛṅgavatas trīṇy eva manujādhipa<BR>
06,009.008c	ekaṃ maṇimayaṃ tatra tathaikaṃ raukmam adbhutam<BR>
06,009.009a	sarvaratnamayaṃ caikaṃ bhavanair upaśobhitam<BR>
06,009.009c	tatra svayaṃprabhā devī nityaṃ vasati śāṇḍilī<BR>
06,009.010a	uttareṇa tu śṛṅgasya samudrānte janādhipa<BR>
06,009.010c	varṣam airāvataṃ nāma tasmāc chṛṅgavataḥ param<BR>
06,009.011a	na tatra sūryas tapati na te jīryanti mānavāḥ<BR>
06,009.011c	candramāś ca sanakṣatro jyotir bhūta ivāvṛtaḥ<BR>
06,009.012a	padmaprabhāḥ padmavarṇāḥ padmapatranibhekṣaṇāḥ<BR>
06,009.012c	padmapatrasugandhāś ca jāyante tatra mānavāḥ<BR>
06,009.013a	aniṣpandāḥ sugandhāś ca nirāhārā jitendriyāḥ<BR>
06,009.013c	devalokacyutāḥ sarve tathā virajaso nṛpa<BR>
06,009.014a	trayodaśa sahasrāṇi varṣāṇāṃ te janādhipa<BR>
06,009.014c	āyuṣpramāṇaṃ jīvanti narā bharatasattama<BR>
06,009.015a	kṣīrodasya samudrasya tathaivottarataḥ prabhuḥ<BR>
06,009.015c	harir vasati vaikuṇṭhaḥ śakaṭe kanakātmake<BR>
06,009.016a	aṣṭacakraṃ hi tad yānaṃ bhūtayuktaṃ manojavam<BR>
06,009.016c	agnivarṇaṃ mahāvegaṃ jāmbūnadapariṣkṛtam<BR>
06,009.017a	sa prabhuḥ sarvabhūtānāṃ vibhuś ca bharatarṣabha<BR>
06,009.017c	saṃkṣepo vistaraś caiva kartā kārayitā ca saḥ<BR>
06,009.018a	pṛthivy āpas tathākāśaṃ vāyus tejaś ca pārthiva<BR>
06,009.018c	sa yajñaḥ sarvabhūtānām āsyaṃ tasya hutāśanaḥ<BR>
06,009.018d*0042_01	sthitaḥ sthānasahasreṣu vyāpya vai sa carācaram<BR>
06,009.019	vaiśaṃpāyana uvāca<BR>
06,009.019a	evam uktaḥ saṃjayena dhṛtarāṣṭro mahāmanāḥ<BR>
06,009.019c	dhyānam anvagamad rājā putrān prati janādhipa<BR>
06,009.020a	sa vicintya mahārāja punar evābravīd vacaḥ<BR>
06,009.020c	asaṃśayaṃ sūtaputra kālaḥ saṃkṣipate jagat<BR>
06,009.020e	sṛjate ca punaḥ sarvaṃ neha vidyati śāśvatam<BR>
06,009.021a	naro nārāyaṇaś caiva sarvajñaḥ sarvabhūtabhṛt<BR>
06,009.021c	devā vaikuṇṭha ity āhur vedā viṣṇur iti prabhum<BR>
06,010.001	dhṛtarāṣṭra uvāca<BR>
06,010.001a	yad idaṃ bhārataṃ varṣaṃ yatredaṃ mūrchitaṃ balam<BR>
06,010.001c	yatrātimātraṃ lubdho 'yaṃ putro duryodhano mama<BR>
06,010.002a	yatra gṛddhāḥ pāṇḍusutā yatra me sajjate manaḥ<BR>
06,010.002c	etan me tattvam ācakṣva kuśalo hy asi saṃjaya<BR>
06,010.003	saṃjaya uvāca<BR>
06,010.003a	na tatra pāṇḍavā gṛddhāḥ śṛṇu rājan vaco mama<BR>
06,010.003c	gṛddho duryodhanas tatra śakuniś cāpi saubalaḥ<BR>
06,010.004a	apare kṣatriyāś cāpi nānājanapadeśvarāḥ<BR>
06,010.004c	ye gṛddhā bhārate varṣe na mṛṣyanti parasparam<BR>
06,010.005a	atra te varṇayiṣyāmi varṣaṃ bhārata bhāratam<BR>
06,010.005c	priyam indrasya devasya manor vaivasvatasya ca<BR>
06,010.006a	pṛthoś ca rājan vainyasya tathekṣvākor mahātmanaḥ<BR>
06,010.006c	yayāter ambarīṣasya māndhātur nahuṣasya ca<BR>
06,010.007a	tathaiva mucukundasya śiber auśīnarasya ca<BR>
06,010.007c	ṛṣabhasya tathailasya nṛgasya nṛpates tathā<BR>
06,010.007d*0043_01	kuśikasya ca durdharṣa gādheś caiva mahātmanaḥ<BR>
06,010.007d*0043_02	somakasya ca durdharṣa dilīpasya tathaiva ca<BR>
06,010.008a	anyeṣāṃ ca mahārāja kṣatriyāṇāṃ balīyasām<BR>
06,010.008c	sarveṣām eva rājendra priyaṃ bhārata bhāratam<BR>
06,010.009a	tat te varṣaṃ pravakṣyāmi yathāśrutam ariṃdama<BR>
06,010.009c	śṛṇu me gadato rājan yan māṃ tvaṃ paripṛcchasi<BR>
06,010.010a	mahendro malayaḥ sahyaḥ śuktimān ṛkṣavān api<BR>
06,010.010c	vindhyaś ca pāriyātraś ca saptaite kulaparvatāḥ<BR>
06,010.011a	teṣāṃ sahasraśo rājan parvatās tu samīpataḥ<BR>
06,010.011c	abhijñātāḥ sāravanto vipulāś citrasānavaḥ<BR>
06,010.012a	anye tato 'parijñātā hrasvā hrasvopajīvinaḥ<BR>
06,010.012c	āryā mlecchāś ca kauravya tair miśrāḥ puruṣā vibho<BR>
06,010.013a	nadīḥ pibanti bahulā gaṅgāṃ sindhuṃ sarasvatīm<BR>
06,010.013c	godāvarīṃ narmadāṃ ca bāhudāṃ ca mahānadīm<BR>
06,010.014a	śatadruṃ candrabhāgāṃ ca yamunāṃ ca mahānadīm<BR>
06,010.014c	dṛṣadvatīṃ vipāśāṃ ca vipāpāṃ sthūlavālukām<BR>
06,010.015a	nadīṃ vetravatīṃ caiva kṛṣṇaveṇāṃ ca nimnagām<BR>
06,010.015c	irāvatīṃ vitastāṃ ca payoṣṇīṃ devikām api<BR>
06,010.016a	vedasmṛtiṃ vetasinīṃ tridivām iṣkumālinīm<BR>
06,010.016c	karīṣiṇīṃ citravahāṃ citrasenāṃ ca nimnagām<BR>
06,010.017a	gomatīṃ dhūtapāpāṃ ca vandanāṃ ca mahānadīm<BR>
06,010.017c	kauśikīṃ tridivāṃ kṛtyāṃ vicitrāṃ lohatāriṇīm<BR>
06,010.018a	rathasthāṃ śatakumbhāṃ ca sarayūṃ ca nareśvara<BR>
06,010.018c	carmaṇvatīṃ vetravatīṃ hastisomāṃ diśaṃ tathā<BR>
06,010.019a	śatāvarīṃ payoṣṇīṃ ca parāṃ bhaimarathīṃ tathā<BR>
06,010.019c	kāverīṃ culukāṃ cāpi vāpīṃ śatabalām api<BR>
06,010.020a	nicīrāṃ mahitāṃ cāpi suprayogāṃ narādhipa<BR>
06,010.020c	pavitrāṃ kuṇḍalāṃ sindhuṃ vājinīṃ puramālinīm<BR>
06,010.021a	pūrvābhirāmāṃ vīrāṃ ca bhīmām oghavatīṃ tathā<BR>
06,010.021c	palāśinīṃ pāpaharāṃ mahendrāṃ pippalāvatīm<BR>
06,010.022a	pāriṣeṇām asiknīṃ ca saralāṃ bhāramardinīm<BR>
06,010.022c	puruhīṃ pravarāṃ menāṃ moghāṃ ghṛtavatīṃ tathā<BR>
06,010.023a	dhūmatyām atikṛṣṇāṃ ca sūcīṃ chāvīṃ ca kaurava<BR>
06,010.023c	sadānīrām adhṛṣyāṃ ca kuśadhārāṃ mahānadīm<BR>
06,010.024a	śaśikāntāṃ śivāṃ caiva tathā vīravatīm api<BR>
06,010.024c	vāstuṃ suvāstuṃ gaurīṃ ca kampanāṃ sahiraṇvatīm<BR>
06,010.025a	hiraṇvatīṃ citravatīṃ citrasenāṃ ca nimnagām<BR>
06,010.025c	rathacitrāṃ jyotirathāṃ viśvāmitrāṃ kapiñjalām<BR>
06,010.026a	upendrāṃ bahulāṃ caiva kucarām ambuvāhinīm<BR>
06,010.026c	vainandīṃ piñjalāṃ veṇṇāṃ tuṅgaveṇāṃ mahānadīm<BR>
06,010.027a	vidiśāṃ kṛṣṇaveṇṇāṃ ca tāmrāṃ ca kapilām api<BR>
06,010.027c	śaluṃ suvāmāṃ vedāśvāṃ harisrāvāṃ mahāpagām<BR>
06,010.028a	śīghrāṃ ca picchilāṃ caiva bhāradvājīṃ ca nimnagām<BR>
06,010.028c	kauśikīṃ nimnagāṃ śoṇāṃ bāhudām atha candanām<BR>
06,010.029a	durgām antaḥśilāṃ caiva brahmamedhyāṃ bṛhadvatīm<BR>
06,010.029c	carakṣāṃ mahirohīṃ ca tathā jambunadīm api<BR>
06,010.030a	sunasāṃ tamasāṃ dāsīṃ trasām anyāṃ varāṇasīm<BR>
06,010.030c	loloddhṛtakarāṃ caiva pūrṇāśāṃ ca mahānadīm<BR>
06,010.031a	mānavīṃ vṛṣabhāṃ caiva mahānadyo janādhipa<BR>
06,010.031c	sadānirāmayāṃ vṛtyāṃ mandagāṃ mandavāhinīm<BR>
06,010.031d*0044_01	brahmamedhyāṃ bṛhadvatīm<BR>
06,010.031d*0044_02	etāś cānyāś ca bahudhā<BR>
06,010.032a	brahmāṇīṃ ca mahāgaurīṃ durgām api ca bhārata<BR>
06,010.032c	citropalāṃ citrabarhāṃ mañjuṃ makaravāhinīm<BR>
06,010.033a	mandākinīṃ vaitaraṇīṃ kokāṃ caiva mahānadīm<BR>
06,010.033c	śuktimatīm araṇyāṃ ca puṣpaveṇyutpalāvatīm<BR>
06,010.034a	lohityāṃ karatoyāṃ ca tathaiva vṛṣabhaṅginīm<BR>
06,010.034c	kumārīm ṛṣikulyāṃ ca brahmakulyāṃ ca bhārata<BR>
06,010.035a	sarasvatīḥ supuṇyāś ca sarvā gaṅgāś ca māriṣa<BR>
06,010.035b*0045_01	brahmāṇīṃ ca mahāgaurīṃ suvaśyām api bhārata<BR>
06,010.035b*0046_01	mānavīṃ vṛṣabhāṃ caiva mahānadyo janādhipa<BR>
06,010.035c	viśvasya mātaraḥ sarvāḥ sarvāś caiva mahābalāḥ<BR>
06,010.036a	tathā nadyas tv aprakāśāḥ śataśo 'tha sahasraśaḥ<BR>
06,010.036c	ity etāḥ sarito rājan samākhyātā yathāsmṛti<BR>
06,010.037a	ata ūrdhvaṃ janapadān nibodha gadato mama<BR>
06,010.037c	tatreme kurupāñcālāḥ śālvamādreyajāṅgalāḥ<BR>
06,010.037d*0047_01	videhā māgadhāḥ siṃhā mahadāyatayas tathā<BR>
06,010.038a	śūrasenāḥ kaliṅgāś ca bodhā maukās tathaiva ca<BR>
06,010.038c	matsyāḥ sukuṭyaḥ saubalyāḥ kuntalāḥ kāśikośalāḥ<BR>
06,010.039a	cedivatsāḥ karūṣāś ca bhojāḥ sindhupulindakāḥ<BR>
06,010.039c	uttamaujā daśārṇāś ca mekalāś cotkalaiḥ saha<BR>
06,010.040a	pāñcālāḥ kauśijāś caiva ekapṛṣṭhā yugaṃdharāḥ<BR>
06,010.040c	saudhā madrā bhujiṅgāś ca kāśayo 'parakāśayaḥ<BR>
06,010.041a	jaṭharāḥ kukkuśāś caiva sudāśārṇāś ca bhārata<BR>
06,010.041c	kuntayo 'vantayaś caiva tathaivāparakuntayaḥ<BR>
06,010.042a	govindā mandakāḥ ṣaṇḍā vidarbhānūpavāsikāḥ<BR>
06,010.042c	aśmakāḥ pāṃsurāṣṭrāś ca goparāṣṭrāḥ panītakāḥ<BR>
06,010.043a	ādirāṣṭrāḥ sukuṭṭāś ca balirāṣṭraṃ ca kevalam<BR>
06,010.043c	vānarāsyāḥ pravāhāś ca vakrā vakrabhayāḥ śakāḥ<BR>
06,010.044a	videhakā māgadhāś ca suhmāś ca vijayās tathā<BR>
06,010.044c	aṅgā vaṅgāḥ kaliṅgāś ca yakṛllomāna eva ca<BR>
06,010.045a	mallāḥ sudeṣṇāḥ prāhūtās tathā māhiṣakārṣikāḥ<BR>
06,010.045c	vāhīkā vāṭadhānāś ca ābhīrāḥ kālatoyakāḥ<BR>
06,010.046a	aparandhrāś ca śūdrāś ca pahlavāś carmakhaṇḍikāḥ<BR>
06,010.046c	aṭavīśabarāś caiva marubhaumāś ca māriṣa<BR>
06,010.047a	upāvṛścānupāvṛścasurāṣṭrāḥ kekayās tathā<BR>
06,010.047c	kuṭṭāparāntā dvaidheyāḥ kākṣāḥ sāmudraniṣkuṭāḥ<BR>
06,010.047d*0048_01	kaṭyāś ca pātavaibodhā yākāḥ sāmudraniṣkadāḥ<BR>
06,010.048a	andhrāś ca bahavo rājann antargiryās tathaiva ca<BR>
06,010.048c	bahirgiryāṅgamaladā māgadhā mānavarjakāḥ<BR>
06,010.048d*0049_01	antargiryās tathā caiva bahirgiryās tathaiva ca<BR>
06,010.049a	mahyuttarāḥ prāvṛṣeyā bhārgavāś ca janādhipa<BR>
06,010.049c	puṇḍrā bhārgāḥ kirātāś ca sudoṣṇāḥ pramudās tathā<BR>
06,010.050a	śakā niṣādā niṣadhās tathaivānartanairṛtāḥ<BR>
06,010.050c	dugūlāḥ pratimatsyāś ca kuśalāḥ kunaṭās tathā<BR>
06,010.051a	tīragrāhās taratoyā rājikā rasyakāgaṇāḥ<BR>
06,010.051c	tilakāḥ pārasīkāś ca madhumantaḥ prakutsakāḥ<BR>
06,010.052a	kāśmīrāḥ sindhusauvīrā gāndhārā darśakās tathā<BR>
06,010.052c	abhīsārā kulūtāś ca śaivalā bāhlikās tathā<BR>
06,010.053a	darvīkāḥ sakacā darvā vātajāmarathoragāḥ<BR>
06,010.053c	bahuvādyāś ca kauravya sudāmānaḥ sumallikāḥ<BR>
06,010.054a	vadhrāḥ karīṣakāś cāpi kulindopatyakās tathā<BR>
06,010.054c	vanāyavo daśāpārśvā romāṇaḥ kuśabindavaḥ<BR>
06,010.055a	kacchā gopālakacchāś ca lāṅgalāḥ paravallakāḥ<BR>
06,010.055c	kirātā barbarāḥ siddhā videhās tāmraliṅgakāḥ<BR>
06,010.056a	oṣṭrāḥ puṇḍrāḥ sasairandhrāḥ pārvatīyāś ca māriṣa<BR>
06,010.056c	athāpare janapadā dakṣiṇā bharatarṣabha<BR>
06,010.057a	draviḍāḥ keralāḥ prācyā bhūṣikā vanavāsinaḥ<BR>
06,010.057c	unnatyakā māhiṣakā vikalpā mūṣakās tathā<BR>
06,010.058a	karṇikāḥ kuntikāś caiva saudbhidā nalakālakāḥ<BR>
06,010.058c	kaukuṭṭakās tathā colāḥ koṅkaṇā mālavāṇakāḥ<BR>
06,010.059a	samaṅgāḥ kopanāś caiva kukurāṅgadamāriṣāḥ<BR>
06,010.059c	dhvajiny utsavasaṃketās trigartāḥ sarvasenayaḥ<BR>
06,010.060a	tryaṅgāḥ kekarakāḥ proṣṭhāḥ parasaṃcarakās tathā<BR>
06,010.060c	tathaiva vindhyapulakāḥ pulindāḥ kalkalaiḥ saha<BR>
06,010.061a	mālakā mallakāś caiva tathaivāparavartakāḥ<BR>
06,010.061c	kulindāḥ kulakāś caiva karaṇṭhāḥ kurakās tathā<BR>
06,010.062a	mūṣakā stanabālāś ca satiyaḥ pattipañjakāḥ<BR>
06,010.062c	ādidāyāḥ sirālāś ca stūbakā stanapās tathā<BR>
06,010.063a	hṛṣīvidarbhāḥ kāntīkās taṅgaṇāḥ parataṅgaṇāḥ<BR>
06,010.063c	uttarāś cāpare mlecchā janā bharatasattama<BR>
06,010.064a	yavanāś ca sakāmbojā dāruṇā mlecchajātayaḥ<BR>
06,010.064c	sakṣaddruhaḥ kuntalāś ca hūṇāḥ pāratakaiḥ saha<BR>
06,010.065a	tathaiva maradhāś cīnās tathaiva daśamālikāḥ<BR>
06,010.065c	kṣatriyopaniveśāś ca vaiśyaśūdrakulāni ca<BR>
06,010.066a	śūdrābhīrātha daradāḥ kāśmīrāḥ paśubhiḥ saha<BR>
06,010.066c	khaśikāś ca tukhārāś ca pallavā girigahvarāḥ<BR>
06,010.067a	ātreyāḥ sabharadvājās tathaiva stanayoṣikāḥ<BR>
06,010.067c	aupakāś ca kaliṅgāś ca kirātānāṃ ca jātayaḥ<BR>
06,010.067d*0050_01	kāraskarāś ca vaṃśāś ca āndhrāś ca dramiḍās tathā<BR>
06,010.067d*0050_02	colāś caiva tathā pāṇḍyāś cerāś caiva susiṃhalāḥ<BR>
06,010.068a	tāmarā haṃsamārgāś ca tathaiva karabhañjakāḥ<BR>
06,010.068b*0051_01	ete cānye janapadāḥ prācyodīcyās tathaiva ca<BR>
06,010.068c	uddeśamātreṇa mayā deśāḥ saṃkīrtitāḥ prabho<BR>
06,010.069a	yathāguṇabalaṃ cāpi trivargasya mahāphalam<BR>
06,010.069c	duhyed dhenuḥ kāmadhuk ca bhūmiḥ samyag anuṣṭhitā<BR>
06,010.070a	tasyāṃ gṛdhyanti rājānaḥ śūrā dharmārthakovidāḥ<BR>
06,010.070c	te tyajanty āhave prāṇān rasāgṛddhās tarasvinaḥ<BR>
06,010.071a	devamānuṣakāyānāṃ kāmaṃ bhūmiḥ parāyaṇam<BR>
06,010.071c	anyonyasyāvalumpanti sārameyā ivāmiṣam<BR>
06,010.072a	rājāno bharataśreṣṭha bhoktukāmā vasuṃdharām<BR>
06,010.072c	na cāpi tṛptiḥ kāmānāṃ vidyate ceha kasya cit<BR>
06,010.073a	tasmāt parigrahe bhūmer yatante kurupāṇḍavāḥ<BR>
06,010.073c	sāmnā dānena bhedena daṇḍenaiva ca pārthiva<BR>
06,010.074a	pitā mātā ca putraś ca khaṃ dyauś ca narapuṃgava<BR>
06,010.074c	bhūmir bhavati bhūtānāṃ samyag acchidradarśinī<BR>
06,011.001	dhṛtarāṣṭra uvāca<BR>
06,011.001a	bhāratasyāsya varṣasya tathā haimavatasya ca<BR>
06,011.001c	pramāṇam āyuṣaḥ sūta phalaṃ cāpi śubhāśubham<BR>
06,011.002a	anāgatam atikrāntaṃ vartamānaṃ ca saṃjaya<BR>
06,011.002c	ācakṣva me vistareṇa harivarṣaṃ tathaiva ca<BR>
06,011.003	saṃjaya uvāca<BR>
06,011.003a	catvāri bhārate varṣe yugāni bharatarṣabha<BR>
06,011.003c	kṛtaṃ tretā dvāparaṃ ca puṣyaṃ ca kuruvardhana<BR>
06,011.004a	pūrvaṃ kṛtayugaṃ nāma tatas tretāyugaṃ vibho<BR>
06,011.004c	saṃkṣepād dvāparasyātha tataḥ puṣyaṃ pravartate<BR>
06,011.005a	catvāri ca sahasrāṇi varṣāṇāṃ kurusattama<BR>
06,011.005c	āyuḥsaṃkhyā kṛtayuge saṃkhyātā rājasattama<BR>
06,011.006a	tathā trīṇi sahasrāṇi tretāyāṃ manujādhipa<BR>
06,011.006c	dvisahasraṃ dvāpare tu śate tiṣṭhati saṃprati<BR>
06,011.007a	na pramāṇasthitir hy asti puṣye 'smin bharatarṣabha<BR>
06,011.007c	garbhasthāś ca mriyante 'tra tathā jātā mriyanti ca<BR>
06,011.008a	mahābalā mahāsattvāḥ prajāguṇasamanvitāḥ<BR>
06,011.008b*0052_01	prajāyante ca jātāś ca śataśo 'tha sahasraśaḥ<BR>
06,011.008c	ajāyanta kṛte rājan munayaḥ sutapodhanāḥ<BR>
06,011.009a	mahotsāhā mahātmāno dhārmikāḥ satyavādinaḥ<BR>
06,011.009c	jātāḥ kṛtayuge rājan dhaninaḥ priyadarśanāḥ<BR>
06,011.010a	āyuṣmanto mahāvīrā dhanurdharavarā yudhi<BR>
06,011.010b*0053_01	varārhā yudhi jāyante kṣatriyāḥ śūrasattamāḥ<BR>
06,011.010c	jāyante kṣatriyāḥ śūrās tretāyāṃ cakravartinaḥ<BR>
06,011.011a	sarvavarṇā mahārāja jāyante dvāpare sati<BR>
06,011.011c	mahotsāhā mahāvīryāḥ parasparavadhaiṣiṇaḥ<BR>
06,011.012a	tejasālpena saṃyuktāḥ krodhanāḥ puruṣā nṛpa<BR>
06,011.012c	lubdhāś cānṛtakāś caiva puṣye jāyanti bhārata<BR>
06,011.013a	īrṣyā mānas tathā krodho māyāsūyā tathaiva ca<BR>
06,011.013c	puṣye bhavanti martyānāṃ rāgo lobhaś ca bhārata<BR>
06,011.014a	saṃkṣepo vartate rājan dvāpare 'smin narādhipa<BR>
06,011.014c	guṇottaraṃ haimavataṃ harivarṣaṃ tataḥ param<BR>
06,012.001	dhṛtarāṣṭra uvāca<BR>
06,012.001a	jambūkhaṇḍas tvayā prokto yathāvad iha saṃjaya<BR>
06,012.001c	viṣkambham asya prabrūhi parimāṇaṃ ca tattvataḥ<BR>
06,012.002a	samudrasya pramāṇaṃ ca samyag acchidradarśana<BR>
06,012.002c	śākadvīpaṃ ca me brūhi kuśadvīpaṃ ca saṃjaya<BR>
06,012.003a	śālmalaṃ caiva tattvena krauñcadvīpaṃ tathaiva ca<BR>
06,012.003c	brūhi gāvalgaṇe sarvaṃ rāhoḥ somārkayos tathā<BR>
06,012.004	saṃjaya uvāca<BR>
06,012.004a	rājan subahavo dvīpā yair idaṃ saṃtataṃ jagat<BR>
06,012.004c	sapta tv ahaṃ pravakṣyāmi candrādityau grahāṃs tathā<BR>
06,012.005a	aṣṭādaśa sahasrāṇi yojanānāṃ viśāṃ pate<BR>
06,012.005c	ṣaṭśatāni ca pūrṇāni viṣkambho jambuparvataḥ<BR>
06,012.006a	lāvaṇasya samudrasya viṣkambho dviguṇaḥ smṛtaḥ<BR>
06,012.006c	nānājanapadākīrṇo maṇividrumacitritaḥ<BR>
06,012.007a	naikadhātuvicitraiś ca parvatair upaśobhitaḥ<BR>
06,012.007c	siddhacāraṇasaṃkīrṇaḥ sāgaraḥ parimaṇḍalaḥ<BR>
06,012.008a	śākadvīpaṃ ca vakṣyāmi yathāvad iha pārthiva<BR>
06,012.008c	śṛṇu me tvaṃ yathānyāyaṃ bruvataḥ kurunandana<BR>
06,012.009a	jambūdvīpapramāṇena dviguṇaḥ sa narādhipa<BR>
06,012.009c	viṣkambheṇa mahārāja sāgaro 'pi vibhāgaśaḥ<BR>
06,012.009d*0054_01	śalmaliś ca kuśa[ḥ] krauñco dviguṇo hy uttarottaram<BR>
06,012.009d*0054_02	yathāsaṃkhyaṃ parivṛttaḥ surāsarpiḥpayodhibhiḥ<BR>
06,012.009e	kṣīrodo bharataśreṣṭha yena saṃparivāritaḥ<BR>
06,012.010a	tatra puṇyā janapadā na tatra mriyate janaḥ<BR>
06,012.010c	kuta eva hi durbhikṣaṃ kṣamātejoyutā hi te<BR>
06,012.011a	śākadvīpasya saṃkṣepo yathāvad bharatarṣabha<BR>
06,012.011c	ukta eṣa mahārāja kim anyac chrotum icchasi<BR>
06,012.012	dhṛtarāṣṭra uvāca<BR>
06,012.012a	śākadvīpasya saṃkṣepo yathāvad iha saṃjaya<BR>
06,012.012c	uktas tvayā mahābhāga vistaraṃ brūhi tattvataḥ<BR>
06,012.013	saṃjaya uvāca<BR>
06,012.013a	tathaiva parvatā rājan saptātra maṇibhūṣitāḥ<BR>
06,012.013c	ratnākarās tathā nadyas teṣāṃ nāmāni me śṛṇu<BR>
06,012.013e	atīvaguṇavat sarvaṃ tatra puṇyaṃ janādhipa<BR>
06,012.014a	devarṣigandharvayutaḥ paramo merur ucyate<BR>
06,012.014c	prāgāyato mahārāja malayo nāma parvataḥ<BR>
06,012.014e	yato meghāḥ pravartante prabhavanti ca sarvaśaḥ<BR>
06,012.015a	tataḥ pareṇa kauravya jaladhāro mahāgiriḥ<BR>
06,012.015c	yatra nityam upādatte vāsavaḥ paramaṃ jalam<BR>
06,012.015e	yato varṣaṃ prabhavati varṣākāle janeśvara<BR>
06,012.016a	uccair girī raivatako yatra nityaṃ pratiṣṭhitaḥ<BR>
06,012.016c	revatī divi nakṣatraṃ pitāmahakṛto vidhiḥ<BR>
06,012.017a	uttareṇa tu rājendra śyāmo nāma mahāgiriḥ<BR>
06,012.017b*0055_01	navameghaprabhaḥ prāṃśuḥ śrīmān ujjvalavigrahaḥ<BR>
06,012.017c	yataḥ śyāmatvam āpannāḥ prajā janapadeśvara<BR>
06,012.018	dhṛtarāṣṭra uvāca<BR>
06,012.018a	sumahān saṃśayo me 'dya proktaṃ saṃjaya yat tvayā<BR>
06,012.018c	prajāḥ kathaṃ sūtaputra saṃprāptāḥ śyāmatām iha<BR>
06,012.019	saṃjaya uvāca<BR>
06,012.019a	sarveṣv eva mahāprājña dvīpeṣu kurunandana<BR>
06,012.019c	gauraḥ kṛṣṇaś ca varṇau dvau tayor varṇāntaraṃ nṛpa<BR>
06,012.020a	śyāmo yasmāt pravṛtto vai tat te vakṣyāmi bhārata<BR>
06,012.020c	āste 'tra bhagavān kṛṣṇas tat kāntyā śyāmatāṃ gataḥ<BR>
06,012.021a	tataḥ paraṃ kauravendra durgaśailo mahodayaḥ<BR>
06,012.021c	kesarī kesarayuto yato vātaḥ pravāyati<BR>
06,012.022a	teṣāṃ yojanaviṣkambho dviguṇaḥ pravibhāgaśaḥ<BR>
06,012.022c	varṣāṇi teṣu kauravya saṃproktāni manīṣibhiḥ<BR>
06,012.023a	mahāmerur mahākāśo jaladaḥ kumudottaraḥ<BR>
06,012.023c	jaladhārāt paro rājan sukumāra iti smṛtaḥ<BR>
06,012.024a	raivatasya tu kaumāraḥ śyāmasya tu maṇīcakaḥ<BR>
06,012.024c	kesarasyātha modākī pareṇa tu mahāpumān<BR>
06,012.025a	parivārya tu kauravya dairghyaṃ hrasvatvam eva ca<BR>
06,012.025c	jambūdvīpena vikhyātas tasya madhye mahādrumaḥ<BR>
06,012.026a	śāko nāma mahārāja tasya dvīpasya madhyagaḥ<BR>
06,012.026c	tatra puṇyā janapadāḥ pūjyate tatra śaṃkaraḥ<BR>
06,012.027a	tatra gacchanti siddhāś ca cāraṇā daivatāni ca<BR>
06,012.027c	dhārmikāś ca prajā rājaṃś catvāro 'tīva bhārata<BR>
06,012.028a	varṇāḥ svakarmaniratā na ca steno 'tra dṛśyate<BR>
06,012.028c	dīrghāyuṣo mahārāja jarāmṛtyuvivarjitāḥ<BR>
06,012.029a	prajās tatra vivardhante varṣāsv iva samudragāḥ<BR>
06,012.029c	nadyaḥ puṇyajalās tatra gaṅgā ca bahudhāgatiḥ<BR>
06,012.030a	sukumārī kumārī ca sītā kāverakā tathā<BR>
06,012.030c	mahānadī ca kauravya tathā maṇijalā nadī<BR>
06,012.030e	ikṣuvardhanikā caiva tathā bharatasattama<BR>
06,012.031a	tataḥ pravṛttāḥ puṇyodā nadyaḥ kurukulodvaha<BR>
06,012.031c	sahasrāṇāṃ śatāny eva yato varṣati vāsavaḥ<BR>
06,012.032a	na tāsāṃ nāmadheyāni parimāṇaṃ tathaiva ca<BR>
06,012.032c	śakyate parisaṃkhyātuṃ puṇyās tā hi saridvarāḥ<BR>
06,012.033a	tatra puṇyā janapadāś catvāro lokasaṃmatāḥ<BR>
06,012.033c	magāś ca maśakāś caiva mānasā mandagās tathā<BR>
06,012.034a	magā brāhmaṇabhūyiṣṭhāḥ svakarmaniratā nṛpa<BR>
06,012.034c	maśakeṣu tu rājanyā dhārmikāḥ sarvakāmadāḥ<BR>
06,012.035a	mānaseṣu mahārāja vaiśyāḥ karmopajīvinaḥ<BR>
06,012.035c	sarvakāmasamāyuktāḥ śūrā dharmārthaniścitāḥ<BR>
06,012.035e	śūdrās tu mandage nityaṃ puruṣā dharmaśīlinaḥ<BR>
06,012.036a	na tatra rājā rājendra na daṇḍo na ca daṇḍikāḥ<BR>
06,012.036c	svadharmeṇaiva dharmaṃ ca te rakṣanti parasparam<BR>
06,012.037a	etāvad eva śakyaṃ tu tasmin dvīpe prabhāṣitum<BR>
06,012.037c	etāvad eva śrotavyaṃ śākadvīpe mahaujasi<BR>
06,013.001	saṃjaya uvāca<BR>
06,013.001a	uttareṣu tu kauravya dvīpeṣu śrūyate kathā<BR>
06,013.001c	yathāśrutaṃ mahārāja bruvatas tan nibodha me<BR>
06,013.001d*0056_01	dugdhodakasamudro 'nyaḥ punar ikṣurasodakaḥ<BR>
06,013.002a	ghṛtatoyaḥ samudro 'tra dadhimaṇḍodako 'paraḥ<BR>
06,013.002c	surodaḥ sāgaraś caiva tathānyo gharmasāgaraḥ<BR>
06,013.002d*0057_01	ikṣūdaś ca surodaś ca sarpiḥkṣīrodadhis tadā<BR>
06,013.002d*0057_02	dadhimaṇḍodadhiś cānyaḥ śuddhodadhir atho mahān<BR>
06,013.003a	paraspareṇa dviguṇāḥ sarve dvīpā narādhipa<BR>
06,013.003c	sarvataś ca mahārāja parvataiḥ parivāritāḥ<BR>
06,013.004a	gauras tu madhyame dvīpe girir mānaḥśilo mahān<BR>
06,013.004c	parvataḥ paścimaḥ kṛṣṇo nārāyaṇanibho nṛpa<BR>
06,013.005a	tatra ratnāni divyāni svayaṃ rakṣati keśavaḥ<BR>
06,013.005c	prajāpatim upāsīnaḥ prajānāṃ vidadhe sukham<BR>
06,013.006a	kuśadvīpe kuśastambo madhye janapadasya ha<BR>
06,013.006b*0058_01	saṃpūjyate hi plakṣaś ca svadī[?dvī]pakhyātikṛd yathā<BR>
06,013.006c	saṃpūjyate śalmaliś ca dvīpe śālmalike nṛpa<BR>
06,013.007a	krauñcadvīpe mahākrauñco girī ratnacayākaraḥ<BR>
06,013.007c	saṃpūjyate mahārāja cāturvarṇyena nityadā<BR>
06,013.008a	gomandaḥ parvato rājan sumahān sarvadhātumān<BR>
06,013.008c	yatra nityaṃ nivasati śrīmān kamalalocanaḥ<BR>
06,013.008e	mokṣibhiḥ saṃstuto nityaṃ prabhur nārāyaṇo hariḥ<BR>
06,013.009a	kuśadvīpe tu rājendra parvato vidrumaiś citaḥ<BR>
06,013.009c	sudhāmā nāma durdharṣo dvitīyo hemaparvataḥ<BR>
06,013.010a	dyutimān nāma kauravya tṛtīyaḥ kumudo giriḥ<BR>
06,013.010c	caturthaḥ puṣpavān nāma pañcamas tu kuśeśayaḥ<BR>
06,013.011a	ṣaṣṭho harigirir nāma ṣaḍ ete parvatottamāḥ<BR>
06,013.011c	teṣām antaraviṣkambho dviguṇaḥ pravibhāgaśaḥ<BR>
06,013.012a	audbhidaṃ prathamaṃ varṣaṃ dvitīyaṃ veṇumaṇḍalam<BR>
06,013.012c	tṛtīyaṃ vai rathākāraṃ caturthaṃ pālanaṃ smṛtam<BR>
06,013.013a	dhṛtimat pañcamaṃ varṣaṃ ṣaṣṭhaṃ varṣaṃ prabhākaram<BR>
06,013.013c	saptamaṃ kāpilaṃ varṣaṃ saptaite varṣapuñjakāḥ<BR>
06,013.014a	eteṣu devagandharvāḥ prajāś ca jagatīśvara<BR>
06,013.014c	viharanti ramante ca na teṣu mriyate janaḥ<BR>
06,013.015a	na teṣu dasyavaḥ santi mlecchajātyo 'pi vā nṛpa<BR>
06,013.015c	gauraprāyo janaḥ sarvaḥ sukumāraś ca pārthiva<BR>
06,013.016a	avaśiṣṭeṣu varṣeṣu vakṣyāmi manujeśvara<BR>
06,013.016c	yathāśrutaṃ mahārāja tad avyagramanāḥ śṛṇu<BR>
06,013.017a	krauñcadvīpe mahārāja krauñco nāma mahāgiriḥ<BR>
06,013.017c	krauñcāt paro vāmanako vāmanād andhakārakaḥ<BR>
06,013.018a	andhakārāt paro rājan mainākaḥ parvatottamaḥ<BR>
06,013.018c	mainākāt parato rājan govindo girir uttamaḥ<BR>
06,013.019a	govindāt tu paro rājan nibiḍo nāma parvataḥ<BR>
06,013.019c	paras tu dviguṇas teṣāṃ viṣkambho vaṃśavardhana<BR>
06,013.020a	deśāṃs tatra pravakṣyāmi tan me nigadataḥ śṛṇu<BR>
06,013.020c	krauñcasya kuśalo deśo vāmanasya manonugaḥ<BR>
06,013.021a	manonugāt paraś coṣṇo deśaḥ kurukulodvaha<BR>
06,013.021c	uṣṇāt paraḥ prāvarakaḥ prāvarād andhakārakaḥ<BR>
06,013.022a	andhakārakadeśāt tu munideśaḥ paraḥ smṛtaḥ<BR>
06,013.022c	munideśāt paraś caiva procyate dundubhisvanaḥ<BR>
06,013.023a	siddhacāraṇasaṃkīrṇo gauraprāyo janādhipa<BR>
06,013.023c	ete deśā mahārāja devagandharvasevitāḥ<BR>
06,013.024a	puṣkare puṣkaro nāma parvato maṇiratnamān<BR>
06,013.024c	tatra nityaṃ nivasati svayaṃ devaḥ prajāpatiḥ<BR>
06,013.025a	taṃ paryupāsate nityaṃ devāḥ sarve maharṣibhiḥ<BR>
06,013.025c	vāgbhir manonukūlābhiḥ pūjayanto janādhipa<BR>
06,013.026a	jambūdvīpāt pravartante ratnāni vividhāny uta<BR>
06,013.026c	dvīpeṣu teṣu sarveṣu prajānāṃ kurunandana<BR>
06,013.027a	viprāṇāṃ brahmacaryeṇa satyena ca damena ca<BR>
06,013.027c	ārogyāyuḥpramāṇābhyāṃ dviguṇaṃ dviguṇaṃ tataḥ<BR>
06,013.028a	eko janapado rājan dvīpeṣv eteṣu bhārata<BR>
06,013.028c	uktā janapadā yeṣu dharmaś caikaḥ pradṛśyate<BR>
06,013.029a	īśvaro daṇḍam udyamya svayam eva prajāpatiḥ<BR>
06,013.029c	dvīpān etān mahārāja rakṣaṃs tiṣṭhati nityadā<BR>
06,013.030a	sa rājā sa śivo rājan sa pitā sa pitāmahaḥ<BR>
06,013.030c	gopāyati naraśreṣṭha prajāḥ sajaḍapaṇḍitāḥ<BR>
06,013.031a	bhojanaṃ cātra kauravya prajāḥ svayam upasthitam<BR>
06,013.031c	siddham eva mahārāja bhuñjate tatra nityadā<BR>
06,013.032a	tataḥ paraṃ samā nāma dṛśyate lokasaṃsthitiḥ<BR>
06,013.032c	caturaśrā mahārāja trayas triṃśat tu maṇḍalam<BR>
06,013.033a	tatra tiṣṭhanti kauravya catvāro lokasaṃmatāḥ<BR>
06,013.033c	diggajā bharataśreṣṭha vāmanairāvatādayaḥ<BR>
06,013.033e	supratīkas tathā rājan prabhinnakaraṭāmukhaḥ<BR>
06,013.034a	tasyāhaṃ parimāṇaṃ tu na saṃkhyātum ihotsahe<BR>
06,013.034c	asaṃkhyātaḥ sa nityaṃ hi tiryag ūrdhvam adhas tathā<BR>
06,013.035a	tatra vai vāyavo vānti digbhyaḥ sarvābhya eva ca<BR>
06,013.035c	asaṃbādhā mahārāja tān nigṛhṇanti te gajāḥ<BR>
06,013.036a	puṣkaraiḥ padmasaṃkāśair varṣmavadbhir mahāprabhaiḥ<BR>
06,013.036c	te śanaiḥ punar evāśu vāyūn muñcanti nityaśaḥ<BR>
06,013.037a	śvasadbhir mucyamānās tu diggajair iha mārutāḥ<BR>
06,013.037c	āgacchanti mahārāja tatas tiṣṭhanti vai prajāḥ<BR>
06,013.038	dhṛtarāṣṭra uvāca<BR>
06,013.038a	paro vai vistaro 'tyarthaṃ tvayā saṃjaya kīrtitaḥ<BR>
06,013.038c	darśitaṃ dvīpasaṃsthānam uttaraṃ brūhi saṃjaya<BR>
06,013.039	saṃjaya uvāca<BR>
06,013.039a	uktā dvīpā mahārāja grahān me śṛṇu tattvataḥ<BR>
06,013.039c	svarbhānuḥ kauravaśreṣṭha yāvad eṣa prabhāvataḥ<BR>
06,013.040a	parimaṇḍalo mahārāja svarbhānuḥ śrūyate grahaḥ<BR>
06,013.040c	yojanānāṃ sahasrāṇi viṣkambho dvādaśāsya vai<BR>
06,013.041a	pariṇāhena ṣaṭtriṃśad vipulatvena cānagha<BR>
06,013.041c	ṣaṣṭim āhuḥ śatāny asya budhāḥ paurāṇikās tathā<BR>
06,013.042a	candramās tu sahasrāṇi rājann ekādaśa smṛtaḥ<BR>
06,013.042c	viṣkambheṇa kuruśreṣṭha trayastriṃśat tu maṇḍalam<BR>
06,013.042e	ekonaṣaṣṭir vaipulyāc chītaraśmer mahātmanaḥ<BR>
06,013.043a	sūryas tv aṣṭau sahasrāṇi dve cānye kurunandana<BR>
06,013.043c	viṣkambheṇa tato rājan maṇḍalaṃ triṃśataṃ samam<BR>
06,013.044a	aṣṭapañcāśataṃ rājan vipulatvena cānagha<BR>
06,013.044c	śrūyate paramodāraḥ pataṃgo 'sau vibhāvasuḥ<BR>
06,013.044e	etat pramāṇam arkasya nirdiṣṭam iha bhārata<BR>
06,013.045a	sa rāhuś chādayaty etau yathākālaṃ mahattayā<BR>
06,013.045c	candrādityau mahārāja saṃkṣepo 'yam udāhṛtaḥ<BR>
06,013.046a	ity etat te mahārāja pṛcchataḥ śāstracakṣuṣā<BR>
06,013.046c	sarvam uktaṃ yathātattvaṃ tasmāc chamam avāpnuhi<BR>
06,013.047a	yathādṛṣṭaṃ mayā proktaṃ saniryāṇam idaṃ jagat<BR>
06,013.047c	tasmād āśvasa kauravya putraṃ duryodhanaṃ prati<BR>
06,013.048a	śrutvedaṃ bharataśreṣṭha bhūmiparva manonugam<BR>
06,013.048c	śrīmān bhavati rājanyaḥ siddhārthaḥ sādhusaṃmataḥ<BR>
06,013.048e	āyur balaṃ ca vīryaṃ ca tasya tejaś ca vardhate<BR>
06,013.049a	yaḥ śṛṇoti mahīpāla parvaṇīdaṃ yatavrataḥ<BR>
06,013.049c	prīyante pitaras tasya tathaiva ca pitāmahāḥ<BR>
06,013.050a	idaṃ tu bhārataṃ varṣaṃ yatra vartāmahe vayam<BR>
06,013.050c	pūrvaṃ pravartate puṇyaṃ tat sarvaṃ śrutavān asi<BR>
06,014.001	vaiśaṃpāyana uvāca<BR>
06,014.001*0059_01	vacanād dhṛtarāṣṭrasya kurukṣetraṃ jagāma ha<BR>
06,014.001*0059_02	vyāsasya varadānena tvaramāṇas tu saṃjayaḥ<BR>
06,014.001*0059_03	dṛṣṭvā tu samare rājan kṣaṇenaiva samāgataḥ<BR>
06,014.001a	atha gāvalgaṇir dhīmān samarād etya saṃjayaḥ<BR>
06,014.001c	pratyakṣadarśī sarvasya bhūtabhavyabhaviṣyavit<BR>
06,014.002a	dhyāyate dhṛtarāṣṭrāya sahasopetya duḥkhitaḥ<BR>
06,014.002c	ācaṣṭa nihataṃ bhīṣmaṃ bharatānām amadhyamam<BR>
06,014.003a	saṃjayo 'haṃ mahārāja namas te bharatarṣabha<BR>
06,014.003c	hato bhīṣmaḥ śāṃtanavo bharatānāṃ pitāmahaḥ<BR>
06,014.004a	kakudaṃ sarvayodhānāṃ dhāma sarvadhanuṣmatām<BR>
06,014.004c	śaratalpagataḥ so 'dya śete kurupitāmahaḥ<BR>
06,014.005a	yasya vīryaṃ samāśritya dyūtaṃ putras tavākarot<BR>
06,014.005c	sa śete nihato rājan saṃkhye bhīṣmaḥ śikhaṇḍinā<BR>
06,014.006a	yaḥ sarvān pṛthivīpālān samavetān mahāmṛdhe<BR>
06,014.006c	jigāyaikarathenaiva kāśipuryāṃ mahārathaḥ<BR>
06,014.007a	jāmadagnyaṃ raṇe rāmam āyodhya vasusaṃbhavaḥ<BR>
06,014.007c	na hato jāmadagnyena sa hato 'dya śikhaṇḍinā<BR>
06,014.008a	mahendrasadṛśaḥ śaurye sthairye ca himavān iva<BR>
06,014.008c	samudra iva gāmbhīrye sahiṣṇutve dharāsamaḥ<BR>
06,014.009a	śaradaṃṣṭro dhanurvaktraḥ khaḍgajihvo durāsadaḥ<BR>
06,014.009c	narasiṃhaḥ pitā te 'dya pāñcālyena nipātitaḥ<BR>
06,014.010a	pāṇḍavānāṃ mahat sainyaṃ yaṃ dṛṣṭvodyantam āhave<BR>
06,014.010c	pravepata bhayodvignaṃ siṃhaṃ dṛṣṭveva gogaṇaḥ<BR>
06,014.011a	parirakṣya sa senāṃ te daśarātram anīkahā<BR>
06,014.011c	jagāmāstam ivādityaḥ kṛtvā karma suduṣkaram<BR>
06,014.012a	yaḥ sa śakra ivākṣobhyo varṣan bāṇān sahasraśaḥ<BR>
06,014.012c	jaghāna yudhi yodhānām arbudaṃ daśabhir dinaiḥ<BR>
06,014.013a	sa śete niṣṭanan bhūmau vātarugṇa iva drumaḥ<BR>
06,014.013c	tava durmantrite rājan yathā nārhaḥ sa bhārata<BR>
06,015.001	dhṛtarāṣṭra uvāca<BR>
06,015.001a	kathaṃ kurūṇām ṛṣabho hato bhīṣmaḥ śikhaṇḍinā<BR>
06,015.001c	kathaṃ rathāt sa nyapatat pitā me vāsavopamaḥ<BR>
06,015.002a	katham āsaṃś ca me putrā hīnā bhīṣmeṇa saṃjaya<BR>
06,015.002c	balinā devakalpena gurvarthe brahmacāriṇā<BR>
06,015.003a	tasmin hate mahāsattve maheṣvāse mahābale<BR>
06,015.003c	mahārathe naravyāghre kim u āsīn manas tadā<BR>
06,015.004a	ārtiḥ parā māviśati yataḥ śaṃsasi me hatam<BR>
06,015.004c	kurūṇām ṛṣabhaṃ vīram akampyaṃ puruṣarṣabham<BR>
06,015.005a	ke taṃ yāntam anupreyuḥ ke cāsyāsan purogamāḥ<BR>
06,015.005c	ke 'tiṣṭhan ke nyavartanta ke 'bhyavartanta saṃjaya<BR>
06,015.006a	ke śūrā rathaśārdūlam acyutaṃ kṣatriyarṣabham<BR>
06,015.006c	rathānīkaṃ gāhamānaṃ sahasā pṛṣṭhato 'nvayuḥ<BR>
06,015.007a	yas tamo 'rka ivāpohan parasainyam amitrahā<BR>
06,015.007c	sahasraraśmipratimaḥ pareṣāṃ bhayam ādadhat<BR>
06,015.007e	akarod duṣkaraṃ karma raṇe kauravaśāsanāt<BR>
06,015.008a	grasamānam anīkāni ya enaṃ paryavārayan<BR>
06,015.008c	kṛtinaṃ taṃ durādharṣaṃ samyag yāsyantam antike<BR>
06,015.008e	kathaṃ śāṃtanavaṃ yuddhe pāṇḍavāḥ pratyavārayan<BR>
06,015.009a	nikṛntantam anīkāni śaradaṃṣṭraṃ tarasvinam<BR>
06,015.009c	cāpavyāttānanaṃ ghoram asijihvaṃ durāsadam<BR>
06,015.010a	atyanyān puruṣavyāghrān hrīmantam aparājitam<BR>
06,015.010c	pātayām āsa kaunteyaḥ kathaṃ tam ajitaṃ yudhi<BR>
06,015.011a	ugradhanvānam ugreṣuṃ vartamānaṃ rathottame<BR>
06,015.011c	pareṣām uttamāṅgāni pracinvantaṃ śiteṣubhiḥ<BR>
06,015.012a	pāṇḍavānāṃ mahat sainyaṃ yaṃ dṛṣṭvodyantam āhave<BR>
06,015.012c	kālāgnim iva durdharṣaṃ samaveṣṭata nityaśaḥ<BR>
06,015.013a	parikṛṣya sa senāṃ me daśarātram anīkahā<BR>
06,015.013c	jagāmāstam ivādityaḥ kṛtvā karma suduṣkaram<BR>
06,015.014a	yaḥ sa śakra ivākṣayyaṃ varṣaṃ śaramayaṃ sṛjan<BR>
06,015.014c	jaghāna yudhi yodhānām arbudaṃ daśabhir dinaiḥ<BR>
06,015.015a	sa śete niṣṭanan bhūmau vātarugṇa iva drumaḥ<BR>
06,015.015c	mama durmantritenāsau yathā nārhaḥ sa bhārataḥ<BR>
06,015.016a	kathaṃ śāṃtanavaṃ dṛṣṭvā pāṇḍavānām anīkinī<BR>
06,015.016c	prahartum aśakat tatra bhīṣmaṃ bhīmaparākramam<BR>
06,015.017a	kathaṃ bhīṣmeṇa saṃgrāmam akurvan pāṇḍunandanāḥ<BR>
06,015.017c	kathaṃ ca nājayad bhīṣmo droṇe jīvati saṃjaya<BR>
06,015.018a	kṛpe saṃnihite tatra bharadvājātmaje tathā<BR>
06,015.018c	bhīṣmaḥ praharatāṃ śreṣṭhaḥ kathaṃ sa nidhanaṃ gataḥ<BR>
06,015.019a	kathaṃ cātirathas tena pāñcālyena śikhaṇḍinā<BR>
06,015.019c	bhīṣmo vinihato yuddhe devair api durutsahaḥ<BR>
06,015.020a	yaḥ spardhate raṇe nityaṃ jāmadagnyaṃ mahābalam<BR>
06,015.020c	ajitaṃ jāmadagnyena śakratulyaparākramam<BR>
06,015.021a	taṃ hataṃ samare bhīṣmaṃ mahārathabalocitam<BR>
06,015.021c	saṃjayācakṣva me vīraṃ yena śarma na vidmahe<BR>
06,015.022a	māmakāḥ ke maheṣvāsā nājahuḥ saṃjayācyutam<BR>
06,015.022c	duryodhanasamādiṣṭāḥ ke vīrāḥ paryavārayan<BR>
06,015.023a	yac chikhaṇḍimukhāḥ sarve pāṇḍavā bhīṣmam abhyayuḥ<BR>
06,015.023c	kaccin na kuravo bhītās tatyajuḥ saṃjayācyutam<BR>
06,015.024a	maurvīghoṣastanayitnuḥ pṛṣatkapṛṣato mahān<BR>
06,015.024c	dhanurhvādamahāśabdo mahāmegha ivonnataḥ<BR>
06,015.025a	yad abhyavarṣat kaunteyān sapāñcālān sasṛñjayān<BR>
06,015.025c	nighnan pararathān vīro dānavān iva vajrabhṛt<BR>
06,015.026a	iṣvastrasāgaraṃ ghoraṃ bāṇagrāhaṃ durāsadam<BR>
06,015.026c	kārmukormiṇam akṣayyam advīpaṃ samare 'plavam<BR>
06,015.026e	gadāsimakarāvartaṃ hayagrāhaṃ gajākulam<BR>
06,015.026f*0060_01	padātimatsyakalilaṃ śaṅkhadundubhinisvanam<BR>
06,015.027a	hayān gajān padātāṃś ca rathāṃś ca tarasā bahūn<BR>
06,015.027c	nimajjayantaṃ samare paravīrāpahāriṇam<BR>
06,015.028a	vidahyamānaṃ kopena tejasā ca paraṃtapam<BR>
06,015.028c	veleva makarāvāsaṃ ke vīrāḥ paryavārayan<BR>
06,015.029a	bhīṣmo yad akarot karma samare saṃjayārihā<BR>
06,015.029c	duryodhanahitārthāya ke tadāsya puro 'bhavan<BR>
06,015.030a	ke 'rakṣan dakṣiṇaṃ cakraṃ bhīṣmasyāmitatejasaḥ<BR>
06,015.030c	pṛṣṭhataḥ ke parān vīrā upāsedhan yatavratāḥ<BR>
06,015.031a	ke purastād avartanta rakṣanto bhīṣmam antike<BR>
06,015.031c	ke 'rakṣann uttaraṃ cakraṃ vīrā vīrasya yudhyataḥ<BR>
06,015.032a	vāme cakre vartamānāḥ ke 'ghnan saṃjaya sṛñjayān<BR>
06,015.032c	sametāgram anīkeṣu ke 'bhyarakṣan durāsadam<BR>
06,015.033a	pārśvataḥ ke 'bhyavartanta gacchanto durgamāṃ gatim<BR>
06,015.033c	samūhe ke parān vīrān pratyayudhyanta saṃjaya<BR>
06,015.034a	rakṣyamāṇaḥ kathaṃ vīrair gopyamānāś ca tena te<BR>
06,015.034c	durjayānām anīkāni nājayaṃs tarasā yudhi<BR>
06,015.035a	sarvalokeśvarasyeva parameṣṭhiprajāpateḥ<BR>
06,015.035c	kathaṃ prahartum api te śekuḥ saṃjaya pāṇḍavāḥ<BR>
06,015.036a	yasmin dvīpe samāśritya yudhyanti kuravaḥ paraiḥ<BR>
06,015.036c	taṃ nimagnaṃ naravyāghraṃ bhīṣmaṃ śaṃsasi saṃjaya<BR>
06,015.037a	yasya vīrye samāśvasya mama putro bṛhadbalaḥ<BR>
06,015.037c	na pāṇḍavān agaṇayat kathaṃ sa nihataḥ paraiḥ<BR>
06,015.038a	yaḥ purā vibudhaiḥ sendraiḥ sāhāyye yuddhadurmadaḥ<BR>
06,015.038c	kāṅkṣito dānavān ghnadbhiḥ pitā mama mahāvrataḥ<BR>
06,015.039a	yasmiñ jāte mahāvīrye śaṃtanur lokaśaṃkare<BR>
06,015.039c	śokaṃ duḥkhaṃ ca dainyaṃ ca prājahāt putralakṣmaṇi<BR>
06,015.040a	prajñā parāyaṇaṃ tajjñaṃ saddharmanirataṃ śucim<BR>
06,015.040c	vedavedāṅgatattvajñaṃ kathaṃ śaṃsasi me hatam<BR>
06,015.041a	sarvāstravinayopetaṃ dāntaṃ śāntaṃ manasvinam<BR>
06,015.041c	hataṃ śāṃtanavaṃ śrutvā manye śeṣaṃ balaṃ hatam<BR>
06,015.042a	dharmād adharmo balavān saṃprāpta iti me matiḥ<BR>
06,015.042c	yatra vṛddhaṃ guruṃ hatvā rājyam icchanti pāṇḍavāḥ<BR>
06,015.043a	jāmadagnyaḥ purā rāmaḥ sarvāstravid anuttamaḥ<BR>
06,015.043c	ambārtham udyataḥ saṃkhye bhīṣmeṇa yudhi nirjitaḥ<BR>
06,015.044a	tam indrasamakarmāṇaṃ kakudaṃ sarvadhanvinām<BR>
06,015.044c	hataṃ śaṃsasi bhīṣmaṃ me kiṃ nu duḥkham ataḥ param<BR>
06,015.045a	asakṛt kṣatriyavrātāḥ saṃkhye yena vinirjitāḥ<BR>
06,015.045c	jāmadagnyas tathā rāmaḥ paravīranighātinā<BR>
06,015.045d*0061_01	na hato yo mahābuddhiḥ sa hato 'dya śikhaṇḍinā<BR>
06,015.046a	tasmān nūnaṃ mahāvīryād bhārgavād yuddhadurmadāt<BR>
06,015.046c	tejovīryabalair bhūyāñ śikhaṇḍī drupadātmajaḥ<BR>
06,015.047a	yaḥ śūraṃ kṛtinaṃ yuddhe sarvaśāstraviśāradam<BR>
06,015.047c	paramāstravidaṃ vīraṃ jaghāna bharatarṣabham<BR>
06,015.048a	ke vīrās tam amitraghnam anvayuḥ śatrusaṃsadi<BR>
06,015.048c	śaṃsa me tad yathā vṛttaṃ yuddhaṃ bhīṣmasya pāṇḍavaiḥ<BR>
06,015.049a	yoṣeva hatavīrā me senā putrasya saṃjaya<BR>
06,015.049c	agopam iva codbhrāntaṃ gokulaṃ tad balaṃ mama<BR>
06,015.050a	pauruṣaṃ sarvalokasya paraṃ yasya mahāhave<BR>
06,015.050c	parāsikte ca vas tasmin katham āsīn manas tadā<BR>
06,015.051a	jīvite 'py adya sāmarthyaṃ kim ivāsmāsu saṃjaya<BR>
06,015.051c	ghātayitvā mahāvīryaṃ pitaraṃ lokadhārmikam<BR>
06,015.052a	agādhe salile magnāṃ nāvaṃ dṛṣṭveva pāragāḥ<BR>
06,015.052c	bhīṣme hate bhṛśaṃ duḥkhān manye śocanti putrakāḥ<BR>
06,015.053a	adrisāramayaṃ nūnaṃ sudṛḍhaṃ hṛdayaṃ mama<BR>
06,015.053c	yac chrutvā puruṣavyāghraṃ hataṃ bhīṣmaṃ na dīryate<BR>
06,015.054a	yasminn astraṃ ca medhā ca nītiś ca bharatarṣabhe<BR>
06,015.054c	aprameyāṇi durdharṣe kathaṃ sa nihato yudhi<BR>
06,015.055a	na cāstreṇa na śauryeṇa tapasā medhayā na ca<BR>
06,015.055c	na dhṛtyā na punas tyāgān mṛtyoḥ kaś cid vimucyate<BR>
06,015.056a	kālo nūnaṃ mahāvīryaḥ sarvalokaduratyayaḥ<BR>
06,015.056c	yatra śāṃtanavaṃ bhīṣmaṃ hataṃ śaṃsasi saṃjaya<BR>
06,015.057a	putraśokābhisaṃtapto mahad duḥkham acintayan<BR>
06,015.057c	āśaṃse 'haṃ purā trāṇaṃ bhīṣmāc chaṃtanunandanāt<BR>
06,015.058a	yadādityam ivāpaśyat patitaṃ bhuvi saṃjaya<BR>
06,015.058c	duryodhanaḥ śāṃtanavaṃ kiṃ tadā pratyapadyata<BR>
06,015.059a	nāhaṃ sveṣāṃ pareṣāṃ vā buddhyā saṃjaya cintayan<BR>
06,015.059c	śeṣaṃ kiṃ cit prapaśyāmi pratyanīke mahīkṣitām<BR>
06,015.060a	dāruṇaḥ kṣatradharmo 'yam ṛṣibhiḥ saṃpradarśitaḥ<BR>
06,015.060c	yatra śāṃtanavaṃ hatvā rājyam icchanti pāṇḍavāḥ<BR>
06,015.061a	vayaṃ vā rājyam icchāmo ghātayitvā pitāmaham<BR>
06,015.061c	kṣatradharme sthitāḥ pārthā nāparādhyanti putrakāḥ<BR>
06,015.062a	etad āryeṇa kartavyaṃ kṛcchrāsv āpatsu saṃjaya<BR>
06,015.062c	parākramaḥ paraṃ śaktyā tac ca tasmin pratiṣṭhitam<BR>
06,015.063a	anīkāni vinighnantaṃ hrīmantam aparājitam<BR>
06,015.063c	kathaṃ śāṃtanavaṃ tāta pāṇḍuputrā nyapātayan<BR>
06,015.064a	kathaṃ yuktāny anīkāni kathaṃ yuddhaṃ mahātmabhiḥ<BR>
06,015.064c	kathaṃ vā nihato bhīṣmaḥ pitā saṃjaya me paraiḥ<BR>
06,015.065a	duryodhanaś ca karṇaś ca śakuniś cāpi saubalaḥ<BR>
06,015.065c	duḥśāsanaś ca kitavo hate bhīṣme kim abruvan<BR>
06,015.066a	yac charīrair upastīrṇāṃ naravāraṇavājinām<BR>
06,015.066c	śaraśaktigadākhaḍgatomarākṣāṃ bhayāvahām<BR>
06,015.067a	prāviśan kitavā mandāḥ sabhāṃ yudhi durāsadām<BR>
06,015.067c	prāṇadyūte pratibhaye ke 'dīvyanta nararṣabhāḥ<BR>
06,015.068a	ke 'jayan ke jitās tatra hṛtalakṣā nipātitāḥ<BR>
06,015.068c	anye bhīṣmāc chāṃtanavāt tan mamācakṣva saṃjaya<BR>
06,015.069a	na hi me śāntir astīha yudhi devavrataṃ hatam<BR>
06,015.069c	pitaraṃ bhīmakarmāṇaṃ śrutvā me duḥkham āviśat<BR>
06,015.070a	ārtiṃ me hṛdaye rūḍhāṃ mahatīṃ putrakāritām<BR>
06,015.070c	tvaṃ siñcan sarpiṣevāgnim uddīpayasi saṃjaya<BR>
06,015.071a	mahāntaṃ bhāram udyamya viśrutaṃ sārvalaukikam<BR>
06,015.071b*0062_01	taṃ vimagnaṃ naravyāghraṃ bhīṣmaṃ śaṃsasi saṃjaya<BR>
06,015.071c	dṛṣṭvā vinihataṃ bhīṣmaṃ manye śocanti putrakāḥ<BR>
06,015.072a	śroṣyāmi tāni duḥkhāni duryodhanakṛtāny aham<BR>
06,015.072c	tasmān me sarvam ācakṣva yad vṛttaṃ tatra saṃjaya<BR>
06,015.073a	saṃgrāme pṛthivīśānāṃ mandasyābuddhisaṃbhavam<BR>
06,015.073c	apanītaṃ sunītaṃ vā tan mamācakṣva saṃjaya<BR>
06,015.074a	yat kṛtaṃ tatra bhīṣmeṇa saṃgrāme jayam icchatā<BR>
06,015.074c	tejoyuktaṃ kṛtāstreṇa śaṃsa tac cāpy aśeṣataḥ<BR>
06,015.075a	yathā tad abhavad yuddhaṃ kurupāṇḍavasenayoḥ<BR>
06,015.075c	krameṇa yena yasmiṃś ca kāle yac ca yathā ca tat<BR>
06,015.075d*0063_01	yac ca yasmiṃś ca kāle ca vṛttaṃ yac ca yathā ca tat<BR>
06,016.001	saṃjaya uvāca<BR>
06,016.001a	tvadyukto 'yam anupraśno mahārāja yathārhasi<BR>
06,016.001c	na tu duryodhane doṣam imam āsaktum arhasi<BR>
06,016.002a	ya ātmano duścaritād aśubhaṃ prāpnuyān naraḥ<BR>
06,016.002c	enasā tena nānyaṃ sa upāśaṅkitum arhati<BR>
06,016.003a	mahārāja manuṣyeṣu nindyaṃ yaḥ sarvam ācaret<BR>
06,016.003c	sa vadhyaḥ sarvalokasya ninditāni samācaran<BR>
06,016.004a	nikāro nikṛtiprajñaiḥ pāṇḍavais tvatpratīkṣayā<BR>
06,016.004c	anubhūtaḥ sahāmātyaiḥ kṣāntaṃ ca suciraṃ vane<BR>
06,016.005a	hayānāṃ ca gajānāṃ ca śūrāṇāṃ cāmitaujasām<BR>
06,016.005c	pratyakṣaṃ yan mayā dṛṣṭaṃ dṛṣṭaṃ yogabalena ca<BR>
06,016.006a	śṛṇu tat pṛthivīpāla mā ca śoke manaḥ kṛthāḥ<BR>
06,016.006c	diṣṭam etat purā nūnam evaṃbhāvi narādhipa<BR>
06,016.007a	namaskṛtvā pitus te 'haṃ pārāśaryāya dhīmate<BR>
06,016.007c	yasya prasādād divyaṃ me prāptaṃ jñānam anuttamam<BR>
06,016.008a	dṛṣṭiś cātīndriyā rājan dūrāc chravaṇam eva ca<BR>
06,016.008c	paracittasya vijñānam atītānāgatasya ca<BR>
06,016.009a	vyutthitotpattivijñānam ākāśe ca gatiḥ sadā<BR>
06,016.009c	śastrair asaṅgo yuddheṣu varadānān mahātmanaḥ<BR>
06,016.010a	śṛṇu me vistareṇedaṃ vicitraṃ paramādbhutam<BR>
06,016.010c	bhāratānāṃ mahad yuddhaṃ yathābhūl lomaharṣaṇam<BR>
06,016.011a	teṣv anīkeṣu yat teṣu vyūḍheṣu ca vidhānataḥ<BR>
06,016.011c	duryodhano mahārāja duḥśāsanam athābravīt<BR>
06,016.012a	duḥśāsana rathās tūrṇaṃ yujyantāṃ bhīṣmarakṣiṇaḥ<BR>
06,016.012c	anīkāni ca sarvāṇi śīghraṃ tvam anucodaya<BR>
06,016.013a	ayaṃ mā samanuprāpto varṣapūgābhicintitaḥ<BR>
06,016.013c	pāṇḍavānāṃ sasainyānāṃ kurūṇāṃ ca samāgamaḥ<BR>
06,016.014a	nātaḥ kāryatamaṃ manye raṇe bhīṣmasya rakṣaṇāt<BR>
06,016.014c	hanyād gupto hy asau pārthān somakāṃś ca sasṛñjayān<BR>
06,016.015a	abravīc ca viśuddhātmā nāhaṃ hanyāṃ śikhaṇḍinam<BR>
06,016.015c	śrūyate strī hy asau pūrvaṃ tasmād varjyo raṇe mama<BR>
06,016.016a	tasmād bhīṣmo rakṣitavyo viśeṣeṇeti me matiḥ<BR>
06,016.016c	śikhaṇḍino vadhe yattāḥ sarve tiṣṭhantu māmakāḥ<BR>
06,016.017a	tathā prācyāḥ pratīcyāś ca dākṣiṇātyottarāpathāḥ<BR>
06,016.017c	sarvaśastrāstrakuśalās te rakṣantu pitāmaham<BR>
06,016.018a	arakṣyamāṇaṃ hi vṛko hanyāt siṃhaṃ mahābalam<BR>
06,016.018c	mā siṃhaṃ jambukeneva ghātayāmaḥ śikhaṇḍinā<BR>
06,016.019a	vāmaṃ cakraṃ yudhāmanyur uttamaujāś ca dakṣiṇam<BR>
06,016.019c	goptārau phalgunasyaitau phalguno 'pi śikhaṇḍinaḥ<BR>
06,016.020a	saṃrakṣyamāṇaḥ pārthena bhīṣmeṇa ca vivarjitaḥ<BR>
06,016.020c	yathā na hanyād gāṅgeyaṃ duḥśāsana tathā kuru<BR>
06,016.021a	tato rajanyāṃ vyuṣṭāyāṃ śabdaḥ samabhavan mahān<BR>
06,016.021c	krośatāṃ bhūmipālānāṃ yujyatāṃ yujyatām iti<BR>
06,016.022a	śaṅkhadundubhinirghoṣaiḥ siṃhanādaiś ca bhārata<BR>
06,016.022c	hayaheṣitaśabdaiś ca rathanemisvanais tathā<BR>
06,016.023a	gajānāṃ bṛṃhatāṃ caiva yodhānāṃ cābhigarjatām<BR>
06,016.023c	kṣveḍitāsphoṭitotkruṣṭais tumulaṃ sarvato 'bhavat<BR>
06,016.024a	udatiṣṭhan mahārāja sarvaṃ yuktam aśeṣataḥ<BR>
06,016.024c	sūryodaye mahat sainyaṃ kurupāṇḍavasenayoḥ<BR>
06,016.024e	tava rājendra putrāṇāṃ pāṇḍavānāṃ tathaiva ca<BR>
06,016.024f*0064_01	duṣpradhṛṣyāṇi cāstrāṇi saśastrakavacāni ca<BR>
06,016.024f*0064_02	tataḥ prakāśe sainyāni samadṛśyanta bhārata<BR>
06,016.024f*0064_03	tvadīyānāṃ pareṣāṃ ca śastravanti mahānti ca<BR>
06,016.025a	tatra nāgā rathāś caiva jāmbūnadapariṣkṛtāḥ<BR>
06,016.025c	vibhrājamānā dṛśyante meghā iva savidyutaḥ<BR>
06,016.025d*0065_01	saṃnāhāḥ samadṛśyanta sveṣv anīkeṣv avasthitāḥ<BR>
06,016.026a	rathānīkāny adṛśyanta nagarāṇīva bhūriśaḥ<BR>
06,016.026c	atīva śuśubhe tatra pitā te pūrṇacandravat<BR>
06,016.027a	dhanurbhir ṛṣṭibhiḥ khaḍgair gadābhiḥ śaktitomaraiḥ<BR>
06,016.027c	yodhāḥ praharaṇaiḥ śubhraiḥ sveṣv anīkeṣv avasthitāḥ<BR>
06,016.028a	gajā rathāḥ padātāś ca turagāś ca viśāṃ pate<BR>
06,016.028c	vyatiṣṭhan vāgurākārāḥ śataśo 'tha sahasraśaḥ<BR>
06,016.029a	dhvajā bahuvidhākārā vyadṛśyanta samucchritāḥ<BR>
06,016.029c	sveṣāṃ caiva pareṣāṃ ca dyutimantaḥ sahasraśaḥ<BR>
06,016.030a	kāñcanā maṇicitrāṅgā jvalanta iva pāvakāḥ<BR>
06,016.030c	arciṣmanto vyarocanta dhvajā rājñāṃ sahasraśaḥ<BR>
06,016.031a	mahendraketavaḥ śubhrā mahendrasadaneṣv iva<BR>
06,016.031c	saṃnaddhās teṣu te vīrā dadṛśur yuddhakāṅkṣiṇaḥ<BR>
06,016.032a	udyatair āyudhaiś citrās talabaddhāḥ kalāpinaḥ<BR>
06,016.032c	ṛṣabhākṣā manuṣyendrāś camūmukhagatā babhuḥ<BR>
06,016.033a	śakuniḥ saubalaḥ śalyaḥ saindhavo 'tha jayadrathaḥ<BR>
06,016.033c	vindānuvindāv āvantyau kāmbojaś ca sudakṣiṇaḥ<BR>
06,016.033d*0066_01	bhagadatto mahāvīryaḥ kausalyaś ca bṛhadrathaḥ<BR>
06,016.034a	śrutāyudhaś ca kāliṅgo jayatsenaś ca pārthivaḥ<BR>
06,016.034c	bṛhadbalaś ca kauśalyaḥ kṛtavarmā ca sātvataḥ<BR>
06,016.035a	daśaite puruṣavyāghrāḥ śūrāḥ parighabāhavaḥ<BR>
06,016.035c	akṣauhiṇīnāṃ patayo yajvāno bhūridakṣiṇāḥ<BR>
06,016.036a	ete cānye ca bahavo duryodhanavaśānugāḥ<BR>
06,016.036c	rājāno rājaputrāś ca nītimanto mahābalāḥ<BR>
06,016.037a	saṃnaddhāḥ samadṛśyanta sveṣv anīkeṣv avasthitāḥ<BR>
06,016.037c	baddhakṛṣṇājināḥ sarve dhvajino muñjamālinaḥ<BR>
06,016.038a	sṛṣṭā duryodhanasyārthe brahmalokāya dīkṣitāḥ<BR>
06,016.038c	samṛddhā daśa vāhinyaḥ parigṛhya vyavasthitāḥ<BR>
06,016.039a	ekādaśī dhārtarāṣṭrī kauravāṇāṃ mahācamūḥ<BR>
06,016.039c	agrataḥ sarvasainyānāṃ yatra śāṃtanavo 'graṇīḥ<BR>
06,016.040a	śvetoṣṇīṣaṃ śvetahayaṃ śvetavarmāṇam acyutam<BR>
06,016.040c	apaśyāma mahārāja bhīṣmaṃ candram ivoditam<BR>
06,016.041a	hematāladhvajaṃ bhīṣmaṃ rājate syandane sthitam<BR>
06,016.041c	śvetābhra iva tīkṣṇāṃśuṃ dadṛśuḥ kurupāṇḍavāḥ<BR>
06,016.042a	dṛṣṭvā camūmukhe bhīṣmaṃ samakampanta pāṇḍavāḥ<BR>
06,016.042c	sṛñjayāś ca maheṣvāsā dhṛṣṭadyumnapurogamāḥ<BR>
06,016.043a	jṛmbhamāṇaṃ mahāsiṃhaṃ dṛṣṭvā kṣudramṛgā yathā<BR>
06,016.043c	dhṛṣṭadyumnamukhāḥ sarve samudvivijire muhuḥ<BR>
06,016.044a	ekādaśaitāḥ śrījuṣṭā vāhinyas tava bhārata<BR>
06,016.044c	pāṇḍavānāṃ tathā sapta mahāpuruṣapālitāḥ<BR>
06,016.045a	unmattamakarāvartau mahāgrāhasamākulau<BR>
06,016.045c	yugānte samupetau dvau dṛśyete sāgarāv iva<BR>
06,016.046a	naiva nas tādṛśo rājan dṛṣṭapūrvo na ca śrutaḥ<BR>
06,016.046c	anīkānāṃ sametānāṃ samavāyas tathāvidhaḥ<BR>
06,017.000*0067_00	dhṛtarāṣṭraḥ<BR>
06,017.000*0067_01	ubhayoḥ senayos tatra dṛṣṭvā ca kurupāṇḍavān<BR>
06,017.000*0067_02	animittāny atho brūhi kuśalo hy asi saṃjaya<BR>
06,017.001	saṃjaya uvāca<BR>
06,017.001a	yathā sa bhagavān vyāsaḥ kṛṣṇadvaipāyano 'bravīt<BR>
06,017.001c	tathaiva sahitāḥ sarve samājagmur mahīkṣitaḥ<BR>
06,017.002a	maghāviṣayagaḥ somas tad dinaṃ pratyapadyata<BR>
06,017.002c	dīpyamānāś ca saṃpetur divi sapta mahāgrahāḥ<BR>
06,017.003a	dvidhābhūta ivāditya udaye pratyadṛśyata<BR>
06,017.003c	jvalantyā śikhayā bhūyo bhānumān udito divi<BR>
06,017.004a	vavāśire ca dīptāyāṃ diśi gomāyuvāyasāḥ<BR>
06,017.004c	lipsamānāḥ śarīrāṇi māṃsaśoṇitabhojanāḥ<BR>
06,017.005a	ahany ahani pārthānāṃ vṛddhaḥ kurupitāmahaḥ<BR>
06,017.005c	bharadvājātmajaś caiva prātar utthāya saṃyatau<BR>
06,017.006a	jayo 'stu pāṇḍuputrāṇām ity ūcatur ariṃdamau<BR>
06,017.006c	yuyudhāte tavārthāya yathā sa samayaḥ kṛtaḥ<BR>
06,017.007a	sarvadharmaviśeṣajñaḥ pitā devavratas tava<BR>
06,017.007c	samānīya mahīpālān idaṃ vacanam abravīt<BR>
06,017.008a	idaṃ vaḥ kṣatriyā dvāraṃ svargāyāpāvṛtaṃ mahat<BR>
06,017.008c	gacchadhvaṃ tena śakrasya brahmaṇaś ca salokatām<BR>
06,017.009a	eṣa vaḥ śāśvataḥ panthāḥ pūrvaiḥ pūrvatarair gataḥ<BR>
06,017.009c	saṃbhāvayata cātmānam avyagramanaso yudhi<BR>
06,017.010a	nābhāgo hi yayātiś ca māndhātā nahuṣo nṛgaḥ<BR>
06,017.010b*0068_01	arjunaḥ sagaro vainyo ye cānye kṣatriyottamāḥ<BR>
06,017.010c	saṃsiddhāḥ paramaṃ sthānaṃ gatāḥ karmabhir īdṛśaiḥ<BR>
06,017.011a	adharmaḥ kṣatriyasyaiṣa yad vyādhimaraṇaṃ gṛhe<BR>
06,017.011c	yad ājau nidhanaṃ yāti so 'sya dharmaḥ sanātanaḥ<BR>
06,017.012a	evam uktā mahīpālā bhīṣmeṇa bharatarṣabha<BR>
06,017.012c	niryayuḥ svāny anīkāni śobhayanto rathottamaiḥ<BR>
06,017.013a	sa tu vaikartanaḥ karṇaḥ sāmātyaḥ saha bandhubhiḥ<BR>
06,017.013c	nyāsitaḥ samare śastraṃ bhīṣmeṇa bharatarṣabha<BR>
06,017.014a	apetakarṇāḥ putrās te rājānaś caiva tāvakāḥ<BR>
06,017.014c	niryayuḥ siṃhanādena nādayanto diśo daśa<BR>
06,017.015a	śvetaiś chatraiḥ patākābhir dhvajavāraṇavājibhiḥ<BR>
06,017.015c	tāny anīkāny aśobhanta rathair atha padātibhiḥ<BR>
06,017.016a	bherīpaṇavaśabdaiś ca paṭahānāṃ ca nisvanaiḥ<BR>
06,017.016c	rathanemininādaiś ca babhūvākulitā mahī<BR>
06,017.017a	kāñcanāṅgadakeyūraiḥ kārmukaiś ca mahārathāḥ<BR>
06,017.017c	bhrājamānā vyadṛśyanta jaṅgamāḥ parvatā iva<BR>
06,017.018a	tālena mahatā bhīṣmaḥ pañcatāreṇa ketunā<BR>
06,017.018c	vimalādityasaṃkāśas tasthau kurucamūpatiḥ<BR>
06,017.019a	ye tvadīyā maheṣvāsā rājāno bharatarṣabha<BR>
06,017.019b*0069_01	putrāś ca tava rājendra sārohā sarathā gajaiḥ<BR>
06,017.019c	avartanta yathādeśaṃ rājañ śāṃtanavasya te<BR>
06,017.020a	sa tu govāsanaḥ śaibyaḥ sahitaḥ sarvarājabhiḥ<BR>
06,017.020c	yayau mātaṅgarājena rājārheṇa patākinā<BR>
06,017.020e	padmavarṇas tv anīkānāṃ sarveṣām agrataḥ sthitaḥ<BR>
06,017.021a	aśvatthāmā yayau yattaḥ siṃhalāṅgūlaketanaḥ<BR>
06,017.021c	śrutāyuś citrasenaś ca purumitro viviṃśatiḥ<BR>
06,017.022a	śalyo bhūriśravāś caiva vikarṇaś ca mahārathaḥ<BR>
06,017.022c	ete sapta maheṣvāsā droṇaputrapurogamāḥ<BR>
06,017.022e	syandanair varavarṇābhair bhīṣmasyāsan puraḥsarāḥ<BR>
06,017.023a	teṣām api mahotsedhāḥ śobhayanto rathottamān<BR>
06,017.023c	bhrājamānā vyadṛśyanta jāmbūnadamayā dhvajāḥ<BR>
06,017.024a	jāmbūnadamayī vediḥ kamaṇḍaluvibhūṣitā<BR>
06,017.024c	ketur ācāryamukhyasya droṇasya dhanuṣā saha<BR>
06,017.025a	anekaśatasāhasram anīkam anukarṣataḥ<BR>
06,017.025c	mahān duryodhanasyāsīn nāgo maṇimayo dhvajaḥ<BR>
06,017.026a	tasya pauravakāliṅgau kāmbojaś ca sudakṣiṇaḥ<BR>
06,017.026c	kṣemadhanvā sumitraś ca tasthuḥ pramukhato rathāḥ<BR>
06,017.027a	syandanena mahārheṇa ketunā vṛṣabheṇa ca<BR>
06,017.027c	prakarṣann iva senāgraṃ māgadhaś ca nṛpo yayau<BR>
06,017.028a	tad aṅgapatinā guptaṃ kṛpeṇa ca mahātmanā<BR>
06,017.028c	śāradābhracayaprakhyaṃ prācyānām abhavad balam<BR>
06,017.029a	anīkapramukhe tiṣṭhan varāheṇa mahāyaśāḥ<BR>
06,017.029c	śuśubhe ketumukhyena rājatena jayadrathaḥ<BR>
06,017.030a	śataṃ rathasahasrāṇāṃ tasyāsan vaśavartinaḥ<BR>
06,017.030c	aṣṭau nāgasahasrāṇi sādinām ayutāni ṣaṭ<BR>
06,017.031a	tat sindhupatinā rājan pālitaṃ dhvajinīmukham<BR>
06,017.031c	anantarathanāgāśvam aśobhata mahad balam<BR>
06,017.032a	ṣaṣṭyā rathasahasrais tu nāgānām ayutena ca<BR>
06,017.032c	patiḥ sarvakaliṅgānāṃ yayau ketumatā saha<BR>
06,017.033a	tasya parvatasaṃkāśā vyarocanta mahāgajāḥ<BR>
06,017.033c	yantratomaratūṇīraiḥ patākābhiś ca śobhitāḥ<BR>
06,017.034a	śuśubhe ketumukhyena pādapena kaliṅgapaḥ<BR>
06,017.034c	śvetacchatreṇa niṣkeṇa cāmaravyajanena ca<BR>
06,017.035a	ketumān api mātaṅgaṃ vicitraparamāṅkuśam<BR>
06,017.035c	āsthitaḥ samare rājan meghastha iva bhānumān<BR>
06,017.036a	tejasā dīpyamānas tu vāraṇottamam āsthitaḥ<BR>
06,017.036c	bhagadatto yayau rājā yathā vajradharas tathā<BR>
06,017.037a	gajaskandhagatāv āstāṃ bhagadattena saṃmitau<BR>
06,017.037c	vindānuvindāv āvantyau ketumantam anuvratau<BR>
06,017.038a	sa rathānīkavān vyūho hastyaṅgottamaśīrṣavān<BR>
06,017.038c	vājipakṣaḥ patann ugraḥ prāharat sarvatomukhaḥ<BR>
06,017.039a	droṇena vihito rājan rājñā śāṃtanavena ca<BR>
06,017.039c	tathaivācāryaputreṇa bāhlīkena kṛpeṇa ca<BR>
06,018.001	saṃjaya uvāca<BR>
06,018.001a	tato muhūrtāt tumulaḥ śabdo hṛdayakampanaḥ<BR>
06,018.001c	aśrūyata mahārāja yodhānāṃ prayuyutsatām<BR>
06,018.002a	śaṅkhadundubhinirghoṣair vāraṇānāṃ ca bṛṃhitaiḥ<BR>
06,018.002c	rathānāṃ nemighoṣaiś ca dīryatīva vasuṃdharā<BR>
06,018.003a	hayānāṃ heṣamāṇānāṃ yodhānāṃ tatra garjatām<BR>
06,018.003c	kṣaṇena khaṃ diśaś caiva śabdenāpūritaṃ tadā<BR>
06,018.004a	putrāṇāṃ tava durdharṣa pāṇḍavānāṃ tathaiva ca<BR>
06,018.004c	samakampanta sainyāni parasparasamāgame<BR>
06,018.005a	tatra nāgā rathāś caiva jāmbūnadavibhūṣitāḥ<BR>
06,018.005c	bhrājamānā vyadṛśyanta meghā iva savidyutaḥ<BR>
06,018.006a	dhvajā bahuvidhākārās tāvakānāṃ narādhipa<BR>
06,018.006c	kāñcanāṅgadino rejur jvalitā iva pāvakāḥ<BR>
06,018.007a	sveṣāṃ caiva pareṣāṃ ca samadṛśyanta bhārata<BR>
06,018.007c	mahendraketavaḥ śubhrā mahendrasadaneṣv iva<BR>
06,018.008a	kāñcanaiḥ kavacair vīrā jvalanārkasamaprabhaiḥ<BR>
06,018.008c	saṃnaddhāḥ pratyadṛśyanta grahāḥ prajvalitā iva<BR>
06,018.008d*0070_01	kuruyodhavarā rājan vicitrāyudhakārmukāḥ<BR>
06,018.009a	udyatair āyudhaiś citrais talabaddhāḥ patākinaḥ<BR>
06,018.009c	ṛṣabhākṣā maheṣvāsāś camūmukhagatā babhuḥ<BR>
06,018.010a	pṛṣṭhagopās tu bhīṣmasya putrās tava narādhipa<BR>
06,018.010c	duḥśāsano durviṣaho durmukho duḥsahas tathā<BR>
06,018.011a	viviṃśatiś citraseno vikarṇaś ca mahārathaḥ<BR>
06,018.011c	satyavrataḥ purumitro jayo bhūriśravāḥ śalaḥ<BR>
06,018.012a	rathā viṃśatisāhasrās tathaiṣām anuyāyinaḥ<BR>
06,018.012c	abhīṣāhāḥ śūrasenāḥ śibayo 'tha vasātayaḥ<BR>
06,018.013a	śālvā matsyās tathāmbaṣṭhās trigartāḥ kekayās tathā<BR>
06,018.013c	sauvīrāḥ kitavāḥ prācyāḥ pratīcyodīcyamālavāḥ<BR>
06,018.014a	dvādaśaite janapadāḥ sarve śūrās tanutyajaḥ<BR>
06,018.014c	mahatā rathavaṃśena te 'bhyarakṣan pitāmaham<BR>
06,018.015a	anīkaṃ daśasāhasraṃ kuñjarāṇāṃ tarasvinām<BR>
06,018.015c	māgadho yena nṛpatis tad rathānīkam anvayāt<BR>
06,018.016a	rathānāṃ cakrarakṣāś ca pādarakṣāś ca dantinām<BR>
06,018.016c	abhūvan vāhinīmadhye śatānām ayutāni ṣaṭ<BR>
06,018.017a	pādātāś cāgrato 'gacchan dhanuścarmāsipāṇayaḥ<BR>
06,018.017c	anekaśatasāhasrā nakharaprāsayodhinaḥ<BR>
06,018.018a	akṣauhiṇyo daśaikā ca tava putrasya bhārata<BR>
06,018.018c	adṛśyanta mahārāja gaṅgeva yamunāntare<BR>
06,019.001	dhṛtarāṣṭra uvāca<BR>
06,019.001a	akṣauhiṇyo daśaikāṃ ca vyūḍhāṃ dṛṣṭvā yudhiṣṭhiraḥ<BR>
06,019.001c	katham alpena sainyena pratyavyūhata pāṇḍavaḥ<BR>
06,019.002a	yo veda mānuṣaṃ vyūhaṃ daivaṃ gāndharvam āsuram<BR>
06,019.002c	kathaṃ bhīṣmaṃ sa kaunteyaḥ pratyavyūhata pāṇḍavaḥ<BR>
06,019.003	saṃjaya uvāca<BR>
06,019.003a	dhārtarāṣṭrāṇy anīkāni dṛṣṭvā vyūḍhāni pāṇḍavaḥ<BR>
06,019.003c	abhyabhāṣata dharmātmā dharmarājo dhanaṃjayam<BR>
06,019.004a	maharṣer vacanāt tāta vedayanti bṛhaspateḥ<BR>
06,019.004c	saṃhatān yodhayed alpān kāmaṃ vistārayed bahūn<BR>
06,019.005a	sūcīmukham anīkaṃ syād alpānāṃ bahubhiḥ saha<BR>
06,019.005c	asmākaṃ ca tathā sainyam alpīyaḥ sutarāṃ paraiḥ<BR>
06,019.006a	etad vacanam ājñāya maharṣer vyūha pāṇḍava<BR>
06,019.006c	tac chrutvā dharmarājasya pratyabhāṣata phalguṇaḥ<BR>
06,019.007a	eṣa vyūhāmi te rājan vyūhaṃ paramadurjayam<BR>
06,019.007c	acalaṃ nāma vajrākhyaṃ vihitaṃ vajrapāṇinā<BR>
06,019.008a	yaḥ sa vāta ivoddhūtaḥ samare duḥsahaḥ paraiḥ<BR>
06,019.008c	sa naḥ puro yotsyati vai bhīmaḥ praharatāṃ varaḥ<BR>
06,019.008d*0071_01	dhṛṣṭadyumno 'grato yātu ripusainyāni bhīṣayan<BR>
06,019.009a	tejāṃsi ripusainyānāṃ mṛdnan puruṣasattamaḥ<BR>
06,019.009c	agre 'graṇīr yāsyati no yuddhopāyavicakṣaṇaḥ<BR>
06,019.009d*0072_01	senāpraṇetā yogyo 'yaṃ devānām iva pāvakiḥ<BR>
06,019.010a	yaṃ dṛṣṭvā pārthivāḥ sarve duryodhanapurogamāḥ<BR>
06,019.010c	nivartiṣyanti saṃbhrāntāḥ siṃhaṃ kṣudramṛgā iva<BR>
06,019.011a	taṃ sarve saṃśrayiṣyāmaḥ prākāram akutobhayam<BR>
06,019.011c	bhīmaṃ praharatāṃ śreṣṭhaṃ vajrapāṇim ivāmarāḥ<BR>
06,019.012a	na hi so 'sti pumāṃl loke yaḥ saṃkruddhaṃ vṛkodaram<BR>
06,019.012c	draṣṭum atyugrakarmāṇaṃ viṣaheta nararṣabham<BR>
06,019.013a	bhīmaseno gadāṃ bibhrad vajrasāramayīṃ dṛḍhām<BR>
06,019.013c	caran vegena mahatā samudram api śoṣayet<BR>
06,019.014a	kekayā dhṛṣṭaketuś ca cekitānaś ca vīryavān<BR>
06,019.014c	eta tiṣṭhanti sāmātyāḥ prekṣakās te nareśvara<BR>
06,019.014d*0073_01	bhīmasenaṃ tadā rājan darśayan sa mahābalam<BR>
06,019.015a	dhṛtarāṣṭrasya dāyādā iti bībhatsur abravīt<BR>
06,019.015c	bruvāṇaṃ tu tathā pārthaṃ sarvasainyāni māriṣa<BR>
06,019.015e	apūjayaṃs tadā vāgbhir anukūlābhir āhave<BR>
06,019.016a	evam uktvā mahābāhus tathā cakre dhanaṃjayaḥ<BR>
06,019.016c	vyūhya tāni balāny āśu prayayau phalgunas tadā<BR>
06,019.017a	saṃprayātān kurūn dṛṣṭvā pāṇḍavānāṃ mahācamūḥ<BR>
06,019.017c	gaṅgeva pūrṇā stimitā syandamānā vyadṛśyata<BR>
06,019.018a	bhīmaseno 'graṇīs teṣāṃ dhṛṣṭadyumnaś ca pārṣataḥ<BR>
06,019.018c	nakulaḥ sahadevaś ca dhṛṣṭaketuś ca vīryavān<BR>
06,019.019a	samudyojya tataḥ paścād rājāpy akṣauhiṇīvṛtaḥ<BR>
06,019.019c	bhrātṛbhiḥ saha putraiś ca so 'bhyarakṣata pṛṣṭhataḥ<BR>
06,019.020a	cakrarakṣau tu bhīmasya mādrīputrau mahādyutī<BR>
06,019.020c	draupadeyāḥ sasaubhadrāḥ pṛṣṭhagopās tarasvinaḥ<BR>
06,019.021a	dhṛṣṭadyumnaś ca pāñcālyas teṣāṃ goptā mahārathaḥ<BR>
06,019.021c	sahitaḥ pṛtanāśūrai rathamukhyaiḥ prabhadrakaiḥ<BR>
06,019.022a	śikhaṇḍī tu tataḥ paścād arjunenābhirakṣitaḥ<BR>
06,019.022c	yatto bhīṣmavināśāya prayayau bharatarṣabha<BR>
06,019.023a	pṛṣṭhagopo 'rjunasyāpi yuyudhāno mahārathaḥ<BR>
06,019.023c	cakrarakṣau tu pāñcālyau yudhāmanyūttamaujasau<BR>
06,019.024a	rājā tu madhyamānīke kuntīputro yudhiṣṭhiraḥ<BR>
06,019.024c	bṛhadbhiḥ kuñjarair mattaiś caladbhir acalair iva<BR>
06,019.025a	akṣauhiṇyā ca pāñcālyo yajñaseno mahāmanāḥ<BR>
06,019.025c	virāṭam anvayāt paścāt pāṇḍavārthe parākramī<BR>
06,019.026a	teṣām ādityacandrābhāḥ kanakottamabhūṣaṇāḥ<BR>
06,019.026c	nānācihnadharā rājan ratheṣv āsan mahādhvajāḥ<BR>
06,019.027a	samutsarpya tataḥ paścād dhṛṣṭadyumno mahārathaḥ<BR>
06,019.027c	bhrātṛbhiḥ saha putraiś ca so 'bhyarakṣad yudhiṣṭhiram<BR>
06,019.028a	tvadīyānāṃ pareṣāṃ ca ratheṣu vividhān dhvajān<BR>
06,019.028c	abhibhūyārjunasyaiko dhvajas tasthau mahākapiḥ<BR>
06,019.028d*0074_01	dhvajāgre ruvato bhīmaṃ kapes tasya punaḥ punaḥ<BR>
06,019.028d*0074_02	śrūyate bhīmaninado nādayāno diśo daśa<BR>
06,019.028d*0074_03	dṛṣṭvā ca bhīṣayām āsa virāvair vānareśvaraḥ<BR>
06,019.028d*0074_04	bhrūkṣepotkṣepavikṣepair lāṅgūlena punaḥ kapiḥ<BR>
06,019.028d*0074_05	ākāśe darśayām āsa pratiśabde mahāsvanam<BR>
06,019.029a	pādātās tv agrato 'gacchann asiśaktyṛṣṭipāṇayaḥ<BR>
06,019.029c	anekaśatasāhasrā bhīmasenasya rakṣiṇaḥ<BR>
06,019.030a	vāraṇā daśasāhasrāḥ prabhinnakaraṭāmukhāḥ<BR>
06,019.030c	śūrā hemamayair jālair dīpyamānā ivācalāḥ<BR>
06,019.030d*0075_01	saghaṇṭā hemakakṣyābhiḥ patākābhir alaṃkṛtāḥ<BR>
06,019.031a	kṣaranta iva jīmūtā madārdrāḥ padmagandhinaḥ<BR>
06,019.031c	rājānam anvayuḥ paścāc calanta iva parvatāḥ<BR>
06,019.032a	bhīmaseno gadāṃ bhīmāṃ prakarṣan parighopamām<BR>
06,019.032c	pracakarṣa mahat sainyaṃ durādharṣo mahāmanāḥ<BR>
06,019.033a	tam arkam iva duṣprekṣyaṃ tapantaṃ raśmimālinam<BR>
06,019.033c	na śekuḥ sarvato yodhāḥ prativīkṣitum antike<BR>
06,019.034a	vajro nāmaiṣa tu vyūho durbhidaḥ sarvatomukhaḥ<BR>
06,019.034c	cāpavidyuddhvajo ghoro gupto gāṇḍīvadhanvanā<BR>
06,019.035a	yaṃ prativyūhya tiṣṭhanti pāṇḍavās tava vāhinīm<BR>
06,019.035c	ajeyo mānuṣe loke pāṇḍavair abhirakṣitaḥ<BR>
06,019.036a	saṃdhyāṃ tiṣṭhatsu sainyeṣu sūryasyodayanaṃ prati<BR>
06,019.036c	prāvāt sapṛṣato vāyur anabhre stanayitnumān<BR>
06,019.037a	viṣvagvātāś ca vānty ugrā nīcaiḥ śarkarakarṣiṇaḥ<BR>
06,019.037c	rajaś coddhūyamānaṃ tu tamasāc chādayaj jagat<BR>
06,019.038a	papāta mahatī colkā prāṅmukhī bharatarṣabha<BR>
06,019.038c	udyantaṃ sūryam āhatya vyaśīryata mahāsvanā<BR>
06,019.039a	atha sajjīyamāneṣu sainyeṣu bharatarṣabha<BR>
06,019.039c	niṣprabho 'bhyudiyāt sūryaḥ saghoṣo bhūś cacāla ha<BR>
06,019.039e	vyaśīryata sanādā ca tadā bharatasattama<BR>
06,019.040a	nirghātā bahavo rājan dikṣu sarvāsu cābhavan<BR>
06,019.040c	prādurāsīd rajas tīvraṃ na prājñāyata kiṃ cana<BR>
06,019.041a	dhvajānāṃ dhūyamānānāṃ sahasā mātariśvanā<BR>
06,019.041c	kiṅkiṇījālanaddhānāṃ kāñcanasragvatāṃ ravaiḥ<BR>
06,019.042a	mahatāṃ sapatākānām ādityasamatejasām<BR>
06,019.042c	sarvaṃ jhaṇajhaṇībhūtam āsīt tālavaneṣv iva<BR>
06,019.043a	evaṃ te puruṣavyāghrāḥ pāṇḍavā yuddhanandinaḥ<BR>
06,019.043c	vyavasthitāḥ prativyūhya tava putrasya vāhinīm<BR>
06,019.044a	sraṃsanta iva majjāno yodhānāṃ bharatarṣabha<BR>
06,019.044c	dṛṣṭvāgrato bhīmasenaṃ gadāpāṇim avasthitam<BR>
06,020.001	dhṛtarāṣṭra uvāca<BR>
06,020.001a	sūryodaye saṃjaya ke nu pūrvaṃ; yuyutsavo hṛṣyamāṇā ivāsan<BR>
06,020.001c	māmakā vā bhīṣmanetrāḥ samīke; pāṇḍavā vā bhīmanetrās tadānīm<BR>
06,020.002a	keṣāṃ jaghanyau somasūryau savāyū; keṣāṃ senāṃ śvāpadā vyābhaṣanta<BR>
06,020.002c	keṣāṃ yūnāṃ mukhavarṇāḥ prasannāḥ; sarvaṃ hy etad brūhi tattvaṃ yathāvat<BR>
06,020.003	saṃjaya uvāca<BR>
06,020.003a	ubhe sene tulyam ivopayāte; ubhe vyūhe hṛṣṭarūpe narendra<BR>
06,020.003c	ubhe citre vanarājiprakāśe; tathaivobhe nāgarathāśvapūrṇe<BR>
06,020.004a	ubhe sene bṛhatī bhīmarūpe; tathaivobhe bhārata durviṣahye<BR>
06,020.004c	tathaivobhe svargajayāya sṛṣṭe; tathā hy ubhe satpuruṣāryagupte<BR>
06,020.005a	paścānmukhāḥ kuravo dhārtarāṣṭrāḥ; sthitāḥ pārthāḥ prāṅmukhā yotsyamānāḥ<BR>
06,020.005c	daityendraseneva ca kauravāṇāṃ; devendraseneva ca pāṇḍavānām<BR>
06,020.006a	śukro vāyuḥ pṛṣṭhataḥ pāṇḍavānāṃ; dhārtarāṣṭrāñ śvāpadā vyābhaṣanta<BR>
06,020.006c	gajendrāṇāṃ madagandhāṃś ca tīvrān; na sehire tava putrasya nāgāḥ<BR>
06,020.007a	duryodhano hastinaṃ padmavarṇaṃ; suvarṇakakṣyaṃ jātibalaṃ prabhinnam<BR>
06,020.007c	samāsthito madhyagataḥ kurūṇāṃ; saṃstūyamāno bandibhir māgadhaiś ca<BR>
06,020.008a	candraprabhaṃ śvetam asyātapatraṃ; sauvarṇī srag bhrājate cottamāṅge<BR>
06,020.008c	taṃ sarvataḥ śakuniḥ pārvatīyaiḥ; sārdhaṃ gāndhāraiḥ pāti gāndhārarājaḥ<BR>
06,020.009a	bhīṣmo 'grataḥ sarvasainyasya vṛddhaḥ; śvetacchatraḥ śvetadhanuḥ saśaṅkhaḥ<BR>
06,020.009c	śvetoṣṇīṣaḥ pāṇḍureṇa dhvajena; śvetair aśvaiḥ śvetaśailaprakāśaḥ<BR>
06,020.010a	tasya sainyaṃ dhārtarāṣṭrāś ca sarve; bāhlīkānām ekadeśaḥ śalaś ca<BR>
06,020.010c	ye cāmbaṣṭhāḥ kṣatriyā ye ca sindhau; tathā sauvīrāḥ pañcanadāś ca śūrāḥ<BR>
06,020.011a	śoṇair hayai rukmaratho mahātmā; droṇo mahābāhur adīnasattvaḥ<BR>
06,020.011c	āste guruḥ prayaśāḥ sarvarājñāṃ; paścāc camūm indra ivābhirakṣan<BR>
06,020.012a	vārddhakṣatriḥ sarvasainyasya madhye; bhūriśravāḥ purumitro jayaś ca<BR>
06,020.012c	śālvā matsyāḥ kekayāś cāpi sarve; gajānīkair bhrātaro yotsyamānāḥ<BR>
06,020.013a	śāradvataś cottaradhūr mahātmā; maheṣvāso gautamaś citrayodhī<BR>
06,020.013c	śakaiḥ kirātair yavanaiḥ pahlavaiś ca; sārdhaṃ camūm uttarato 'bhipāti<BR>
06,020.014a	mahārathair andhakavṛṣṇibhojaiḥ; saurāṣṭrakair nairṛtair āttaśastraiḥ<BR>
06,020.014c	bṛhadbalaḥ kṛtavarmābhigupto; balaṃ tvadīyaṃ dakṣiṇato 'bhipāti<BR>
06,020.015a	saṃśaptakānām ayutaṃ rathānāṃ; mṛtyur jayo vārjunasyeti sṛṣṭāḥ<BR>
06,020.015c	yenārjunas tena rājan kṛtāstrāḥ; prayātā vai te trigartāś ca śūrāḥ<BR>
06,020.016a	sāgraṃ śatasahasraṃ tu nāgānāṃ tava bhārata<BR>
06,020.016c	nāge nāge rathaśataṃ śataṃ cāśvā rathe rathe<BR>
06,020.017a	aśve 'śve daśa dhānuṣkā dhānuṣke daśa carmiṇaḥ<BR>
06,020.017c	evaṃ vyūḍhāny anīkāni bhīṣmeṇa tava bhārata<BR>
06,020.017d*0076_01	devair api na śakyeta balaṃ kṣobhayituṃ nṛpa<BR>
06,020.018a	avyūhan mānuṣaṃ vyūhaṃ daivaṃ gāndharvam āsuram<BR>
06,020.018c	divase divase prāpte bhīṣmaḥ śāṃtanavo 'graṇīḥ<BR>
06,020.019a	mahārathaughavipulaḥ samudra iva parvaṇi<BR>
06,020.019c	bhīṣmeṇa dhārtarāṣṭrāṇāṃ vyūhaḥ pratyaṅmukho yudhi<BR>
06,020.020a	anantarūpā dhvajinī tvadīyā; narendra bhīmā na tu pāṇḍavānām<BR>
06,020.020c	tāṃ tv eva manye bṛhatīṃ duṣpradhṛṣyāṃ; yasyā netārau keśavaś cārjunaś ca<BR>
06,021.001	saṃjaya uvāca<BR>
06,021.001a	bṛhatīṃ dhārtarāṣṭrāṇāṃ dṛṣṭvā senāṃ samudyatām<BR>
06,021.001c	viṣādam agamad rājā kuntīputro yudhiṣṭhiraḥ<BR>
06,021.002a	vyūhaṃ bhīṣmeṇa cābhedyaṃ kalpitaṃ prekṣya pāṇḍavaḥ<BR>
06,021.002c	abhedyam iva saṃprekṣya viṣaṇṇo 'rjunam abravīt<BR>
06,021.003a	dhanaṃjaya kathaṃ śakyam asmābhir yoddhum āhave<BR>
06,021.003c	dhārtarāṣṭrair mahābāho yeṣāṃ yoddhā pitāmahaḥ<BR>
06,021.004a	akṣobhyo 'yam abhedyaś ca bhīṣmeṇāmitrakarśinā<BR>
06,021.004c	kalpitaḥ śāstradṛṣṭena vidhinā bhūritejasā<BR>
06,021.005a	te vayaṃ saṃśayaṃ prāptāḥ sasainyāḥ śatrukarśana<BR>
06,021.005c	katham asmān mahāvyūhād udyānaṃ no bhaviṣyati<BR>
06,021.006a	athārjuno 'bravīt pārthaṃ yudhiṣṭhiram amitrahā<BR>
06,021.006c	viṣaṇṇam abhisaṃprekṣya tava rājann anīkinīm<BR>
06,021.007a	prajñayābhyadhikāñ śūrān guṇayuktān bahūn api<BR>
06,021.007c	jayanty alpatarā yena tan nibodha viśāṃ pate<BR>
06,021.008a	tat tu te kāraṇaṃ rājan pravakṣyāmy anasūyave<BR>
06,021.008c	nāradas tam ṛṣir veda bhīṣmadroṇau ca pāṇḍava<BR>
06,021.009a	etam evārtham āśritya yuddhe devāsure 'bravīt<BR>
06,021.009c	pitāmahaḥ kila purā mahendrādīn divaukasaḥ<BR>
06,021.010a	na tathā balavīryābhyāṃ vijayante jigīṣavaḥ<BR>
06,021.010c	yathā satyānṛśaṃsyābhyāṃ dharmeṇaivodyamena ca<BR>
06,021.011a	tyaktvādharmaṃ ca lobhaṃ ca mohaṃ codyamam āsthitāḥ<BR>
06,021.011c	yudhyadhvam anahaṃkārā yato dharmas tato jayaḥ<BR>
06,021.012a	evaṃ rājan vijānīhi dhruvo 'smākaṃ raṇe jayaḥ<BR>
06,021.012c	yathā me nāradaḥ prāha yataḥ kṛṣṇas tato jayaḥ<BR>
06,021.012d*0077_01	yatra kṛṣṇaś ca vedātmā sarvasarveśvaro hariḥ<BR>
06,021.012d*0077_02	jayas tatra mahābāho yathā me prāha nāradaḥ<BR>
06,021.013a	guṇabhūto jayaḥ kṛṣṇe pṛṣṭhato 'nveti mādhavam<BR>
06,021.013c	anyathā vijayaś cāsya saṃnatiś cāparo guṇaḥ<BR>
06,021.014a	anantatejā govindaḥ śatrupūgeṣu nirvyathaḥ<BR>
06,021.014c	puruṣaḥ sanātanatamo yataḥ kṛṣṇas tato jayaḥ<BR>
06,021.015a	purā hy eṣa harir bhūtvā vaikuṇṭho 'kuṇṭhasāyakaḥ<BR>
06,021.015c	surāsurān avasphūrjann abravīt ke jayantv iti<BR>
06,021.016a	anu kṛṣṇaṃ jayemeti yair uktaṃ tatra tair jitam<BR>
06,021.016c	tatprasādād dhi trailokyaṃ prāptaṃ śakrādibhiḥ suraiḥ<BR>
06,021.017a	tasya te na vyathāṃ kāṃ cid iha paśyāmi bhārata<BR>
06,021.017c	yasya te jayam āśāste viśvabhuk tridaśeśvaraḥ<BR>
06,022.001	saṃjaya uvāca<BR>
06,022.001a	tato yudhiṣṭhiro rājā svāṃ senāṃ samacodayat<BR>
06,022.001c	prativyūhann anīkāni bhīṣmasya bharatarṣabha<BR>
06,022.002a	yathoddiṣṭāny anīkāni pratyavyūhanta pāṇḍavāḥ<BR>
06,022.002c	svargaṃ param abhīpsantaḥ suyuddhena kurūdvahāḥ<BR>
06,022.003a	madhye śikhaṇḍino 'nīkaṃ rakṣitaṃ savyasācinā<BR>
06,022.003b*0078_01	bhīmasenamukhaṃ sainyaṃ dhṛṣṭadyumnena pālitam<BR>
06,022.003b*0079_01	bhīmasenādibhir yasya pṛtanā dikṣu pālitā<BR>
06,022.003c	dhṛṣṭadyumnasya ca svayaṃ bhīmena paripālitam<BR>
06,022.004a	anīkaṃ dakṣiṇaṃ rājan yuyudhānena pālitam<BR>
06,022.004c	śrīmatā sātvatāgryeṇa śakreṇeva dhanuṣmatā<BR>
06,022.005a	mahendrayānapratimaṃ rathaṃ tu; sopaskaraṃ hāṭakaratnacitram<BR>
06,022.005c	yudhiṣṭhiraḥ kāñcanabhāṇḍayoktraṃ; samāsthito nāgakulasya madhye<BR>
06,022.006a	samucchritaṃ dāntaśalākam asya; supāṇḍuraṃ chatram atīva bhāti<BR>
06,022.006c	pradakṣiṇaṃ cainam upācaranti; maharṣayaḥ saṃstutibhir narendram<BR>
06,022.007a	purohitāḥ śatruvadhaṃ vadanto; maharṣivṛddhāḥ śrutavanta eva<BR>
06,022.007c	japyaiś ca mantraiś ca tathauṣadhībhiḥ; samantataḥ svasty ayanaṃ pracakruḥ<BR>
06,022.007d*0080_01	japan hi vedādhyayanaṃ mahāntaṃ<BR>
06,022.007d*0080_02	jayāya dhaumyo 'pi jayāya mantrān<BR>
06,022.007d*0081_01	yudhiṣṭhiraṃ parivavruḥ sametāḥ<BR>
06,022.008a	tataḥ sa vastrāṇi tathaiva gāś ca; phalāni puṣpāṇi tathaiva niṣkān<BR>
06,022.008c	kurūttamo brāhmaṇasān mahātmā; kurvan yayau śakra ivāmarebhyaḥ<BR>
06,022.008d*0082_01	tathaiva vipreṣu mahārhajātaṃ<BR>
06,022.008d*0082_02	rukmamaṇimauktikahemaraupyam<BR>
06,022.009a	sahasrasūryaḥ śatakiṅkiṇīkaḥ; parārdhyajāmbūnadahemacitraḥ<BR>
06,022.009c	ratho 'rjunasyāgnir ivārcimālī; vibhrājate śvetahayaḥ sucakraḥ<BR>
06,022.010a	tam āsthitaḥ keśavasaṃgṛhītaṃ; kapidhvajaṃ gāṇḍivabāṇahastaḥ<BR>
06,022.010c	dhanurdharo yasya samaḥ pṛthivyāṃ; na vidyate no bhavitā vā kadā cit<BR>
06,022.011a	udvartayiṣyaṃs tava putrasenām; atīva raudraṃ sa bibharti rūpam<BR>
06,022.011c	anāyudho yaḥ subhujo bhujābhyāṃ; narāśvanāgān yudhi bhasma kuryāt<BR>
06,022.012a	sa bhīmasenaḥ sahito yamābhyāṃ; vṛkodaro vīrarathasya goptā<BR>
06,022.012c	taṃ prekṣya mattarṣabhasiṃhakhelaṃ; loke mahendrapratimānakalpam<BR>
06,022.013a	samīkṣya senāgragataṃ durāsadaṃ; pravivyathuḥ paṅkagatā ivoṣṭrāḥ<BR>
06,022.013c	vṛkodaraṃ vāraṇarājadarpaṃ; yodhās tvadīyā bhayavignasattvāḥ<BR>
06,022.013d*0083_01	viṣaṇṇarūpāḥ kurusainyamukhyā<BR>
06,022.013d*0083_02	babhūvire śuṣkakaṇṭhā virūpāḥ<BR>
06,022.014a	anīkamadhye tiṣṭhantaṃ rājaputraṃ durāsadam<BR>
06,022.014c	abravīd bharataśreṣṭhaṃ guḍākeśaṃ janārdanaḥ<BR>
06,022.015	vāsudeva uvāca<BR>
06,022.015a	ya eṣa goptā pratapan balastho; yo naḥ senāṃ siṃha ivekṣate ca<BR>
06,022.015c	sa eṣa bhīṣmaḥ kuruvaṃśaketur; yenāhṛtās triṃśato vājimedhāḥ<BR>
06,022.016a	etāny anīkāni mahānubhāvaṃ; gūhanti meghā iva gharmaraśmim<BR>
06,022.016c	etāni hatvā puruṣapravīra; kāṅkṣasva yuddhaṃ bharatarṣabheṇa<BR>
06,022.016d@001_0000	saṃjaya uvāca<BR>
06,022.016d@001_0001	dhārtarāṣṭrabalaṃ dṛṣṭvā yuddhāya samupasthitam<BR>
06,022.016d@001_0002	śrībhagavān uvāca<BR>
06,022.016d@001_0002	arjunasya hitārthāya kṛṣṇo vacanam abravīt<BR>
06,022.016d@001_0003	śucir bhūtvā mahābāho saṃgrāmābhimukhe sthitaḥ<BR>
06,022.016d@001_0004	parājayāya śatrūṇāṃ durgāstotram udīraya<BR>
06,022.016d@001_0004	saṃjaya uvāca<BR>
06,022.016d@001_0005	evam ukto 'rjunaḥ saṃkhye vāsudevena dhīmatā<BR>
06,022.016d@001_0006	arjuna uvāca<BR>
06,022.016d@001_0006	avatīrya rathāt pārthaḥ stotram āha kṛtāñjaliḥ<BR>
06,022.016d@001_0007	oṃ namas te siddhasenāni ārye mandaravāsini<BR>
06,022.016d@001_0008	kumāri kāli kāpāli kapile kṛṣṇapiṅgale<BR>
06,022.016d@001_0009	bhadrakāli namas tubhyaṃ mahākāli namo 'stu te<BR>
06,022.016d@001_0010	caṇḍi caṇḍe namas tubhyaṃ tāriṇi varavarṇini<BR>
06,022.016d@001_0011	kātyāyani mahābhāge karāli vijaye jaye<BR>
06,022.016d@001_0012	śikhipicchadhvajadhare nānābharaṇabhūṣite<BR>
06,022.016d@001_0013	aṭṭaśūlapraharaṇe khaḍgakheṭakadhāriṇi<BR>
06,022.016d@001_0014	gopendrasyānuje jyeṣṭhe nandagopakulodbhave<BR>
06,022.016d@001_0015	mahiṣāsṛkpriye nityaṃ kauśiki pītavāsini<BR>
06,022.016d@001_0016	aṭṭahāse kokamukhe namas te 'stu raṇapriye<BR>
06,022.016d@001_0017	ume śākaṃbhari śvete kṛṣṇe kaiṭabhanāśini<BR>
06,022.016d@001_0018	hiraṇyākṣi virūpākṣi sudhūmrākṣi namo 'stu te<BR>
06,022.016d@001_0019	vedaśruti mahāpuṇye brahmaṇye jātavedasi<BR>
06,022.016d@001_0020	jambūkaṭakacaityeṣu nityaṃ saṃnihitālaye<BR>
06,022.016d@001_0021	tvaṃ brahmavidyā vidyānāṃ mahānidrā ca dehinām<BR>
06,022.016d@001_0022	skandamātar bhagavati durge kāntāravāsini<BR>
06,022.016d@001_0023	svāhākāraḥ svadhā caiva kalā kāṣṭhā sarasvatī<BR>
06,022.016d@001_0024	sāvitri vedamātā ca tathā vedānta ucyate<BR>
06,022.016d@001_0025	stutāsi tvaṃ mahādevi viśuddhenāntarātmanā<BR>
06,022.016d@001_0026	jayo bhavatu me nityaṃ tvatprasādād raṇe raṇe<BR>
06,022.016d@001_0027	kāntārabhayadurgeṣu bhaktānāṃ cālayeṣu ca<BR>
06,022.016d@001_0028	nityaṃ vasasi pātāle yuddhe jayasi dānavān<BR>
06,022.016d@001_0029	tvaṃ jambhanī mohinī ca māyā hrīḥ śrīs tathaiva ca<BR>
06,022.016d@001_0030	saṃdhyā prabhāvatī caiva sāvitrī jananī tathā<BR>
06,022.016d@001_0031	tuṣṭiḥ puṣṭir dhṛtir dīptiś candrādityavivardhinī<BR>
06,022.016d@001_0032	bhūtir bhūtimatāṃ saṃkhye vīkṣyase siddhacāraṇaiḥ<BR>
06,022.016d@001_0032	saṃjaya uvāca<BR>
06,022.016d@001_0033	tataḥ pārthasya vijñāya bhaktiṃ mānavavatsalā<BR>
06,022.016d@001_0034	antarikṣagatovāca govindasyāgrataḥ sthitā<BR>
06,022.016d@001_0034	devy uvāca<BR>
06,022.016d@001_0035	svalpenaiva tu kālena śatrūñ jeṣyasi pāṇḍava<BR>
06,022.016d@001_0036	naras tvam asi durdharṣa nārāyaṇasahāyavān<BR>
06,022.016d@001_0037	ajeyas tvaṃ raṇe 'rīṇām api vajrabhṛtaḥ svayam<BR>
06,022.016d@001_0038	ity evam uktvā varadā kṣaṇenāntaradhīyata<BR>
06,022.016d@001_0039	labdhvā varaṃ tu kaunteyo mene vijayam ātmanaḥ<BR>
06,022.016d@001_0040	āruroha tataḥ pārtho rathaṃ paramasaṃgatam<BR>
06,022.016d@001_0041	kṛṣṇārjunāv ekarathau divyau śaṅkhau pradadhmatuḥ<BR>
06,022.016d@001_0042	ya idaṃ paṭhate stotraṃ kalya utthāya mānavaḥ<BR>
06,022.016d@001_0043	yakṣarakṣaḥpiśācebhyo na bhayaṃ vidyate sadā<BR>
06,022.016d@001_0044	na cāpi ripavas tebhyaḥ sarpādyā ye ca daṃṣṭriṇaḥ<BR>
06,022.016d@001_0045	na bhayaṃ vidyate tasya sadā rājakulād api<BR>
06,022.016d@001_0046	vivāde jayam āpnoti baddho mucyati bandhanāt<BR>
06,022.016d@001_0047	durgaṃ tarati cāvaśyaṃ tathā corair vimucyate<BR>
06,022.016d@001_0048	saṃgrāme vijayen nityaṃ lakṣmīṃ prāpnoti kevalām<BR>
06,022.016d@001_0049	ārogyabalasaṃpanno jīved varṣaśataṃ tathā<BR>
06,022.016d@001_0050	etad dṛṣṭaṃ prasādāt tu mayā vyāsasya dhīmataḥ<BR>
06,022.016d@001_0051	mohād etau na jānanti naranārāyaṇāv ṛṣī<BR>
06,022.016d@001_0052	tava putrā durātmānaḥ sarve manyuvaśānugāḥ<BR>
06,022.016d@001_0053	prāptakālam idaṃ vākyaṃ kālapāśena guṇṭhitāḥ<BR>
06,022.016d@001_0054	dvaipāyano nāradaś ca kaṇvo rāmas tathānaghaḥ<BR>
06,022.016d@001_0055	avārayaṃs tava sutaṃ na cāsau tad gṛhītavān<BR>
06,022.016d@001_0056	yatra dharmo dyutiḥ kāntir yatra hrīḥ śrīs tathā matiḥ<BR>
06,022.016d@001_0057	yato dharmas tataḥ kṛṣṇo yataḥ kṛṣṇas tato jayaḥ<BR>
06,022.017	dhṛtarāṣṭra uvāca<BR>
06,022.017a	keṣāṃ prahṛṣṭās tatrāgre yodhā yudhyanti saṃjaya<BR>
06,022.017c	udagramanasaḥ ke 'tra ke vā dīnā vicetasaḥ<BR>
06,022.018a	ke pūrvaṃ prāharaṃs tatra yuddhe hṛdayakampane<BR>
06,022.018c	māmakāḥ pāṇḍavānāṃ vā tan mamācakṣva saṃjaya<BR>
06,022.019a	kasya senāsamudaye gandhamālyasamudbhavaḥ<BR>
06,022.019c	vācaḥ pradakṣiṇāś caiva yodhānām abhigarjatām<BR>
06,022.020	saṃjaya uvāca<BR>
06,022.020a	ubhayoḥ senayos tatra yodhā jahṛṣire mudā<BR>
06,022.020c	sragdhūpapānagandhānām ubhayatra samudbhavaḥ<BR>
06,022.021a	saṃhatānām anīkānāṃ vyūḍhānāṃ bharatarṣabha<BR>
06,022.021c	saṃsarpatām udīrṇānāṃ vimardaḥ sumahān abhūt<BR>
06,022.022a	vāditraśabdas tumulaḥ śaṅkhabherīvimiśritaḥ<BR>
06,022.022b*0084_01	śūrāṇāṃ raṇaśūrāṇāṃ garjatām itaretaram<BR>
06,022.022b*0084_02	ubhayoḥ senayo rājan mahān vyatikaro 'bhavat<BR>
06,022.022b*0084_03	anyonyaṃ vīkṣyamāṇānāṃ yodhānāṃ bharatarṣabha<BR>
06,022.022c	kuñjarāṇāṃ ca nadatāṃ sainyānāṃ ca prahṛṣyatām<BR>
06,023.000*0085_01	kṛṣṇaṃ kamalapatrākṣaṃ puṇyaśravaṇakīrtanam<BR>
06,023.000*0085_02	vāsudevaṃ jagadyoniṃ naumi nārāyaṇaṃ harim<BR>
06,023.001	dhṛtarāṣṭra uvāca<BR>
06,023.001a	dharmakṣetre kurukṣetre samavetā yuyutsavaḥ<BR>
06,023.001c	māmakāḥ pāṇḍavāś caiva kim akurvata saṃjaya<BR>
06,023.001d@002_0001	śrīrāmacandrāya namaḥ | śrīkṛṣṇāya namaḥ | oṃ namaḥ |<BR>
06,023.001d@002_0002	asya śrībhagavadgītāmālāmantrasya bhagavān vedavyāsa<BR>
06,023.001d@002_0003	ṛṣiḥ | anuṣṭup chandaḥ | śrīkṛṣṇaparamātmā devatā |<BR>
06,023.001d@002_0004	aśocyān anvaśocas tvaṃ prajñāvādāṃś ca bhāṣase (Gītā 2.<BR>
06,023.001d@002_0005	11ab) iti bījam | sarvadharmān parityajya mām ekaṃ<BR>
06,023.001d@002_0006	śaraṇaṃ vraja (Gītā 18.66ab) iti śaktiḥ | ahaṃ<BR>
06,023.001d@002_0007	tvāṃ sarvapāpebhyo mokṣayiṣyāmi mā śucaḥ (Gītā<BR>
06,023.001d@002_0008	18.66cd) iti kīlakam | śrīkṛṣṇaprītyarthaṃ dharmārthakāmamokṣārthe<BR>
06,023.001d@002_0009	jape viniyogaḥ || nainaṃ chindanti śastrāṇi<BR>
06,023.001d@002_0010	nainaṃ dahati pāvakaḥ (Gītā 2.23ab) iti aṅguṣṭhābhyāṃ<BR>
06,023.001d@002_0011	namaḥ | na cainaṃ kledayanty āpo na śoṣayati mārutaḥ<BR>
06,023.001d@002_0012	(Gītā 2.23cd) iti tarjanībhyāṃ namaḥ | acchedyo 'yam<BR>
06,023.001d@002_0013	adāhyo 'yam akledyo 'śoṣya eva ca (Gītā 2.24ab)<BR>
06,023.001d@002_0014	iti madhyamābhyāṃ namaḥ | nityaḥ sarvagataḥ sthāṇur acalo 'yaṃ<BR>
06,023.001d@002_0015	sanātanaḥ (Gītā 2.24cd) ity anāmikābhyāṃ namaḥ |<BR>
06,023.001d@002_0016	paśya me pārtha rūpāṇi śataśo 'tha sahasraśaḥ (Gītā<BR>
06,023.001d@002_0017	11.5ab) iti kaniṣṭhikābhyāṃ namaḥ | nānāvidhāni<BR>
06,023.001d@002_0018	divyāni nānāvarṇākṛtīni ca (Gītā 11.5cd) iti<BR>
06,023.001d@002_0019	karatalakarapṛṣṭhābhyāṃ namaḥ | iti karanyāsaḥ || aṅganyāsaḥ |<BR>
06,023.001d@002_0020	nainaṃ chindanti śastrāṇi nainaṃ dahati pāvakaḥ<BR>
06,023.001d@002_0021	(Gītā 2.23ab) iti hṛdayāya namaḥ | na cainaṃ<BR>
06,023.001d@002_0022	kledayanty āpo na śoṣayati mārutaḥ (Gītā 2.23cd)<BR>
06,023.001d@002_0023	iti śirase svāhā | acchedyo 'yam adāhyo 'yam akledyo 'śoṣya<BR>
06,023.001d@002_0024	eva ca (Gītā 2.24ab) iti śikhāyai<BR>
06,023.001d@002_0025	vauṣaṭ | nānāvidhāni divyāni nānāvarṇākṛtīni ca<BR>
06,023.001d@002_0026	(Gītā 11.5cd) ity astrāya phaṭ | ity aṅganyāsaḥ ||<BR>
06,023.001d@002_0027	atha dhyānaṃ |<BR>
06,023.001d@002_0028	oṃ pārthāya pratibodhitāṃ bhagavatā nārāyaṇena svayaṃ<BR>
06,023.001d@002_0029	vyāsena grathitāṃ purāṇamuninā madhye mahābhārate |<BR>
06,023.001d@002_0030	advaitāmṛtavarṣiṇīṃ bhagavatīm aṣṭādaśādhyāyinīm<BR>
06,023.001d@002_0031	āvarttair anusaṃdadhāmi bhagavadgītāṃ bhavonmocinīm || (1)<BR>
06,023.001d@002_0032	oṃ hṛdi vikasitapadmaṃ sūryasomāgnibimbaṃ<BR>
06,023.001d@002_0033	praṇavamayavikāsaṃ yasya vai nirvikalpam |<BR>
06,023.001d@002_0034	acalaparamaśāntaṃ jyotir ākāśasāraṃ<BR>
06,023.001d@002_0035	sa bhavatu śubhado me vāsudevaḥ pratiṣṭhaḥ || (2)<BR>
06,023.001d@002_0036	sarvopaniṣado gāvo dogdhā gopālanandanaḥ |<BR>
06,023.001d@002_0037	pārtho vatsaḥ sudhīr bhoktā dugdhaṃ gītāmṛtaṃ mahat || (3)<BR>
06,023.001d@002_0038	oṃ namo 'stu te vyāsa viśālabuddhe<BR>
06,023.001d@002_0039	phullāravindāyatapadmanetra |<BR>
06,023.001d@002_0040	yena tvayā bhāratatailapūrṇaḥ<BR>
06,023.001d@002_0041	prajvālito jñānamayaḥ pradīpaḥ || (4)<BR>
06,023.001d@002_0042	prapannapārijātāya totravetraikapāṇaye |<BR>
06,023.001d@002_0043	jñānamudrāya kṛṣṇāya gītāmṛtaduhe namaḥ || (5)<BR>
06,023.002	saṃjaya uvāca<BR>
06,023.002a	dṛṣṭvā tu pāṇḍavānīkaṃ vyūḍhaṃ duryodhanas tadā<BR>
06,023.002c	ācāryam upasaṃgamya rājā vacanam abravīt<BR>
06,023.003a	paśyaitāṃ pāṇḍuputrāṇām ācārya mahatīṃ camūm<BR>
06,023.003c	vyūḍhāṃ drupadaputreṇa tava śiṣyeṇa dhīmatā<BR>
06,023.004a	atra śūrā maheṣvāsā bhīmārjunasamā yudhi<BR>
06,023.004c	yuyudhāno virāṭaś ca drupadaś ca mahārathaḥ<BR>
06,023.005a	dhṛṣṭaketuś cekitānaḥ kāśirājaś ca vīryavān<BR>
06,023.005c	purujit kuntibhojaś ca śaibyaś ca narapuṃgavaḥ<BR>
06,023.006a	yudhāmanyuś ca vikrānta uttamaujāś ca vīryavān<BR>
06,023.006c	saubhadro draupadeyāś ca sarva eva mahārathāḥ<BR>
06,023.007a	asmākaṃ tu viśiṣṭā ye tān nibodha dvijottama<BR>
06,023.007c	nāyakā mama sainyasya saṃjñārthaṃ tān bravīmi te<BR>
06,023.007d*0086_01	sainye mahati ye sarve netāraḥ śūrasaṃmatāḥ<BR>
06,023.008a	bhavān bhīṣmaś ca karṇaś ca kṛpaś ca samitiṃjayaḥ<BR>
06,023.008c	aśvatthāmā vikarṇaś ca saumadattis tathaiva ca<BR>
06,023.009a	anye ca bahavaḥ śūrā madarthe tyaktajīvitāḥ<BR>
06,023.009c	nānāśastrapraharaṇāḥ sarve yuddhaviśāradāḥ<BR>
06,023.010a	aparyāptaṃ tad asmākaṃ balaṃ bhīṣmābhirakṣitam<BR>
06,023.010c	paryāptaṃ tv idam eteṣāṃ balaṃ bhīmābhirakṣitam<BR>
06,023.011a	ayaneṣu ca sarveṣu yathābhāgam avasthitāḥ<BR>
06,023.011c	bhīṣmam evābhirakṣantu bhavantaḥ sarva eva hi<BR>
06,023.012a	tasya saṃjanayan harṣaṃ kuruvṛddhaḥ pitāmahaḥ<BR>
06,023.012c	siṃhanādaṃ vinadyoccaiḥ śaṅkhaṃ dadhmau pratāpavān<BR>
06,023.013a	tataḥ śaṅkhāś ca bheryaś ca paṇavānakagomukhāḥ<BR>
06,023.013c	sahasaivābhyahanyanta sa śabdas tumulo 'bhavat<BR>
06,023.014a	tataḥ śvetair hayair yukte mahati syandane sthitau<BR>
06,023.014c	mādhavaḥ pāṇḍavaś caiva divyau śaṅkhau pradadhmatuḥ<BR>
06,023.015a	pāñcajanyaṃ hṛṣīkeśo devadattaṃ dhanaṃjayaḥ<BR>
06,023.015c	pauṇḍraṃ dadhmau mahāśaṅkhaṃ bhīmakarmā vṛkodaraḥ<BR>
06,023.016a	anantavijayaṃ rājā kuntīputro yudhiṣṭhiraḥ<BR>
06,023.016c	nakulaḥ sahadevaś ca sughoṣamaṇipuṣpakau<BR>
06,023.017a	kāśyaś ca parameṣvāsaḥ śikhaṇḍī ca mahārathaḥ<BR>
06,023.017c	dhṛṣṭadyumno virāṭaś ca sātyakiś cāparājitaḥ<BR>
06,023.018a	drupado draupadeyāś ca sarvaśaḥ pṛthivīpate<BR>
06,023.018c	saubhadraś ca mahābāhuḥ śaṅkhān dadhmuḥ pṛthak pṛthak<BR>
06,023.019a	sa ghoṣo dhārtarāṣṭrāṇāṃ hṛdayāni vyadārayat<BR>
06,023.019c	nabhaś ca pṛthivīṃ caiva tumulo vyanunādayan<BR>
06,023.020a	atha vyavasthitān dṛṣṭvā dhārtarāṣṭrān kapidhvajaḥ<BR>
06,023.020c	pravṛtte śastrasaṃpāte dhanur udyamya pāṇḍavaḥ<BR>
06,023.021a	hṛṣīkeśaṃ tadā vākyam idam āha mahīpate<BR>
06,023.021c	senayor ubhayor madhye rathaṃ sthāpaya me 'cyuta<BR>
06,023.022a	yāvad etān nirīkṣe 'haṃ yoddhukāmān avasthitān<BR>
06,023.022c	kair mayā saha yoddhavyam asmin raṇasamudyame<BR>
06,023.023a	yotsyamānān avekṣe 'haṃ ya ete 'tra samāgatāḥ<BR>
06,023.023c	dhārtarāṣṭrasya durbuddher yuddhe priyacikīrṣavaḥ<BR>
06,023.024a	evam ukto hṛṣīkeśo guḍākeśena bhārata<BR>
06,023.024c	senayor ubhayor madhye sthāpayitvā rathottamam<BR>
06,023.025a	bhīṣmadroṇapramukhataḥ sarveṣāṃ ca mahīkṣitām<BR>
06,023.025c	uvāca pārtha paśyaitān samavetān kurūn iti<BR>
06,023.026a	tatrāpaśyat sthitān pārthaḥ pitṝn atha pitāmahān<BR>
06,023.026c	ācāryān mātulān bhrātṝn putrān pautrān sakhīṃs tathā<BR>
06,023.027a	śvaśurān suhṛdaś caiva senayor ubhayor api<BR>
06,023.027c	tān samīkṣya sa kaunteyaḥ sarvān bandhūn avasthitān<BR>
06,023.028a	kṛpayā parayāviṣṭo viṣīdann idam abravīt<BR>
06,023.028c	dṛṣṭvemān svajanān kṛṣṇa yuyutsūn samavasthitān<BR>
06,023.029a	sīdanti mama gātrāṇi mukhaṃ ca pariśuṣyati<BR>
06,023.029c	vepathuś ca śarīre me romaharṣaś ca jāyate<BR>
06,023.030a	gāṇḍīvaṃ sraṃsate hastāt tvak caiva paridahyate<BR>
06,023.030c	na ca śaknomy avasthātuṃ bhramatīva ca me manaḥ<BR>
06,023.031a	nimittāni ca paśyāmi viparītāni keśava<BR>
06,023.031c	na ca śreyo 'nupaśyāmi hatvā svajanam āhave<BR>
06,023.032a	na kāṅkṣe vijayaṃ kṛṣṇa na ca rājyaṃ sukhāni ca<BR>
06,023.032c	kiṃ no rājyena govinda kiṃ bhogair jīvitena vā<BR>
06,023.033a	yeṣām arthe kāṅkṣitaṃ no rājyaṃ bhogāḥ sukhāni ca<BR>
06,023.033c	ta ime 'vasthitā yuddhe prāṇāṃs tyaktvā dhanāni ca<BR>
06,023.034a	ācāryāḥ pitaraḥ putrās tathaiva ca pitāmahāḥ<BR>
06,023.034c	mātulāḥ śvaśurāḥ pautrāḥ syālāḥ saṃbandhinas tathā<BR>
06,023.035a	etān na hantum icchāmi ghnato 'pi madhusūdana<BR>
06,023.035c	api trailokyarājyasya hetoḥ kiṃ nu mahīkṛte<BR>
06,023.036a	nihatya dhārtarāṣṭrān naḥ kā prītiḥ syāj janārdana<BR>
06,023.036c	pāpam evāśrayed asmān hatvaitān ātatāyinaḥ<BR>
06,023.037a	tasmān nārhā vayaṃ hantuṃ dhārtarāṣṭrān sabāndhavān<BR>
06,023.037c	svajanaṃ hi kathaṃ hatvā sukhinaḥ syāma mādhava<BR>
06,023.038a	yady apy ete na paśyanti lobhopahatacetasaḥ<BR>
06,023.038c	kulakṣayakṛtaṃ doṣaṃ mitradrohe ca pātakam<BR>
06,023.039a	kathaṃ na jñeyam asmābhiḥ pāpād asmān nivartitum<BR>
06,023.039c	kulakṣayakṛtaṃ doṣaṃ prapaśyadbhir janārdana<BR>
06,023.040a	kulakṣaye praṇaśyanti kuladharmāḥ sanātanāḥ<BR>
06,023.040c	dharme naṣṭe kulaṃ kṛtsnam adharmo 'bhibhavaty uta<BR>
06,023.041a	adharmābhibhavāt kṛṣṇa praduṣyanti kulastriyaḥ<BR>
06,023.041c	strīṣu duṣṭāsu vārṣṇeya jāyate varṇasaṃkaraḥ<BR>
06,023.042a	saṃkaro narakāyaiva kulaghnānāṃ kulasya ca<BR>
06,023.042c	patanti pitaro hy eṣāṃ luptapiṇḍodakakriyāḥ<BR>
06,023.043a	doṣair etaiḥ kulaghnānāṃ varṇasaṃkarakārakaiḥ<BR>
06,023.043c	utsādyante jātidharmāḥ kuladharmāś ca śāśvatāḥ<BR>
06,023.044a	utsannakuladharmāṇāṃ manuṣyāṇāṃ janārdana<BR>
06,023.044c	narake niyataṃ vāso bhavatīty anuśuśruma<BR>
06,023.045a	aho bata mahat pāpaṃ kartuṃ vyavasitā vayam<BR>
06,023.045c	yad rājyasukhalobhena hantuṃ svajanam udyatāḥ<BR>
06,023.046a	yadi mām apratīkāram aśastraṃ śastrapāṇayaḥ<BR>
06,023.046c	dhārtarāṣṭrā raṇe hanyus tan me kṣemataraṃ bhavet<BR>
06,023.047a	evam uktvārjunaḥ saṃkhye rathopastha upāviśat<BR>
06,023.047c	visṛjya saśaraṃ cāpaṃ śokasaṃvignamānasaḥ<BR>
06,024.001	saṃjaya uvāca<BR>
06,024.001a	taṃ tathā kṛpayāviṣṭam aśrupūrṇākulekṣaṇam<BR>
06,024.001c	viṣīdantam idaṃ vākyam uvāca madhusūdanaḥ<BR>
06,024.002	śrībhagavān uvāca<BR>
06,024.002a	kutas tvā kaśmalam idaṃ viṣame samupasthitam<BR>
06,024.002c	anāryajuṣṭam asvargyam akīrtikaram arjuna<BR>
06,024.003a	klaibyaṃ mā sma gamaḥ pārtha naitat tvayy upapadyate<BR>
06,024.003c	kṣudraṃ hṛdayadaurbalyaṃ tyaktvottiṣṭha paraṃtapa<BR>
06,024.004	arjuna uvāca<BR>
06,024.004a	kathaṃ bhīṣmam ahaṃ saṃkhye droṇaṃ ca madhusūdana<BR>
06,024.004c	iṣubhiḥ pratiyotsyāmi pūjārhāv arisūdana<BR>
06,024.005a	gurūn ahatvā hi mahānubhāvāñ; śreyo bhoktuṃ bhaikṣam apīha loke<BR>
06,024.005c	hatvārthakāmāṃs tu gurūn ihaiva; bhuñjīya bhogān rudhirapradigdhān<BR>
06,024.006a	na caitad vidmaḥ kataran no garīyo; yad vā jayema yadi vā no jayeyuḥ<BR>
06,024.006c	yān eva hatvā na jijīviṣāmas; te 'vasthitāḥ pramukhe dhārtarāṣṭrāḥ<BR>
06,024.007a	kārpaṇyadoṣopahatasvabhāvaḥ; pṛcchāmi tvāṃ dharmasaṃmūḍhacetāḥ<BR>
06,024.007c	yac chreyaḥ syān niścitaṃ brūhi tan me; śiṣyas te 'haṃ śādhi māṃ tvāṃ prapannam<BR>
06,024.008a	na hi prapaśyāmi mamāpanudyād; yac chokam ucchoṣaṇam indriyāṇām<BR>
06,024.008c	avāpya bhūmāv asapatnam ṛddhaṃ; rājyaṃ surāṇām api cādhipatyam<BR>
06,024.009	saṃjaya uvāca<BR>
06,024.009a	evam uktvā hṛṣīkeśaṃ guḍākeśaḥ paraṃtapa<BR>
06,024.009c	na yotsya iti govindam uktvā tūṣṇīṃ babhūva ha<BR>
06,024.010a	tam uvāca hṛṣīkeśaḥ prahasann iva bhārata<BR>
06,024.010c	senayor ubhayor madhye viṣīdantam idaṃ vacaḥ<BR>
06,024.011	śrībhagavān uvāca<BR>
06,024.011a	aśocyān anvaśocas tvaṃ prajñāvādāṃś ca bhāṣase<BR>
06,024.011c	gatāsūn agatāsūṃś ca nānuśocanti paṇḍitāḥ<BR>
06,024.011d*0087_01	tvaṃ mānuṣyeṇopahatāntarātmā<BR>
06,024.011d*0087_02	viṣādamohābhibhavād visaṃjñaḥ<BR>
06,024.011d*0087_03	kṛpāgṛhītaḥ samavekṣya bandhūn<BR>
06,024.011d*0087_04	abhiprapannān mukham antakasya<BR>
06,024.012a	na tv evāhaṃ jātu nāsaṃ na tvaṃ neme janādhipāḥ<BR>
06,024.012c	na caiva na bhaviṣyāmaḥ sarve vayam ataḥ param<BR>
06,024.013a	dehino 'smin yathā dehe kaumāraṃ yauvanaṃ jarā<BR>
06,024.013c	tathā dehāntaraprāptir dhīras tatra na muhyati<BR>
06,024.014a	mātrāsparśās tu kaunteya śītoṣṇasukhaduḥkhadāḥ<BR>
06,024.014c	āgamāpāyino 'nityās tāṃs titikṣasva bhārata<BR>
06,024.015a	yaṃ hi na vyathayanty ete puruṣaṃ puruṣarṣabha<BR>
06,024.015c	samaduḥkhasukhaṃ dhīraṃ so 'mṛtatvāya kalpate<BR>
06,024.016a	nāsato vidyate bhāvo nābhāvo vidyate sataḥ<BR>
06,024.016c	ubhayor api dṛṣṭo 'ntas tv anayos tattvadarśibhiḥ<BR>
06,024.017a	avināśi tu tad viddhi yena sarvam idaṃ tatam<BR>
06,024.017c	vināśam avyayasyāsya na kaś cit kartum arhati<BR>
06,024.018a	antavanta ime dehā nityasyoktāḥ śarīriṇaḥ<BR>
06,024.018c	anāśino 'prameyasya tasmād yudhyasva bhārata<BR>
06,024.019a	ya enaṃ vetti hantāraṃ yaś cainaṃ manyate hatam<BR>
06,024.019c	ubhau tau na vijānīto nāyaṃ hanti na hanyate<BR>
06,024.020a	na jāyate mriyate vā kadā cin; nāyaṃ bhūtvā bhavitā vā na bhūyaḥ<BR>
06,024.020c	ajo nityaḥ śāśvato 'yaṃ purāṇo; na hanyate hanyamāne śarīre<BR>
06,024.021a	vedāvināśinaṃ nityaṃ ya enam ajam avyayam<BR>
06,024.021c	kathaṃ sa puruṣaḥ pārtha kaṃ ghātayati hanti kam<BR>
06,024.022a	vāsāṃsi jīrṇāni yathā vihāya; navāni gṛhṇāti naro 'parāṇi<BR>
06,024.022c	tathā śarīrāṇi vihāya jīrṇāny; anyāni saṃyāti navāni dehī<BR>
06,024.023a	nainaṃ chindanti śastrāṇi nainaṃ dahati pāvakaḥ<BR>
06,024.023c	na cainaṃ kledayanty āpo na śoṣayati mārutaḥ<BR>
06,024.024a	acchedyo 'yam adāhyo 'yam akledyo 'śoṣya eva ca<BR>
06,024.024c	nityaḥ sarvagataḥ sthāṇur acalo 'yaṃ sanātanaḥ<BR>
06,024.025a	avyakto 'yam acintyo 'yam avikāryo 'yam ucyate<BR>
06,024.025c	tasmād evaṃ viditvainaṃ nānuśocitum arhasi<BR>
06,024.026a	atha cainaṃ nityajātaṃ nityaṃ vā manyase mṛtam<BR>
06,024.026c	tathāpi tvaṃ mahābāho nainaṃ śocitum arhasi<BR>
06,024.027a	jātasya hi dhruvo mṛtyur dhruvaṃ janma mṛtasya ca<BR>
06,024.027c	tasmād aparihārye 'rthe na tvaṃ śocitum arhasi<BR>
06,024.028a	avyaktādīni bhūtāni vyaktamadhyāni bhārata<BR>
06,024.028c	avyaktanidhanāny eva tatra kā paridevanā<BR>
06,024.029a	āścaryavat paśyati kaś cid enam; āścaryavad vadati tathaiva cānyaḥ<BR>
06,024.029c	āścaryavac cainam anyaḥ śṛṇoti; śrutvāpy enaṃ veda na caiva kaś cit<BR>
06,024.030a	dehī nityam avadhyo 'yaṃ dehe sarvasya bhārata<BR>
06,024.030c	tasmāt sarvāṇi bhūtāni na tvaṃ śocitum arhasi<BR>
06,024.031a	svadharmam api cāvekṣya na vikampitum arhasi<BR>
06,024.031c	dharmyād dhi yuddhāc chreyo 'nyat kṣatriyasya na vidyate<BR>
06,024.032a	yadṛcchayā copapannaṃ svargadvāram apāvṛtam<BR>
06,024.032c	sukhinaḥ kṣatriyāḥ pārtha labhante yuddham īdṛśam<BR>
06,024.033a	atha cet tvam imaṃ dharmyaṃ saṃgrāmaṃ na kariṣyasi<BR>
06,024.033c	tataḥ svadharmaṃ kīrtiṃ ca hitvā pāpam avāpsyasi<BR>
06,024.034a	akīrtiṃ cāpi bhūtāni kathayiṣyanti te 'vyayām<BR>
06,024.034c	saṃbhāvitasya cākīrtir maraṇād atiricyate<BR>
06,024.035a	bhayād raṇād uparataṃ maṃsyante tvāṃ mahārathāḥ<BR>
06,024.035c	yeṣāṃ ca tvaṃ bahumato bhūtvā yāsyasi lāghavam<BR>
06,024.036a	avācyavādāṃś ca bahūn vadiṣyanti tavāhitāḥ<BR>
06,024.036c	nindantas tava sāmarthyaṃ tato duḥkhataraṃ nu kim<BR>
06,024.037a	hato vā prāpsyasi svargaṃ jitvā vā bhokṣyase mahīm<BR>
06,024.037c	tasmād uttiṣṭha kaunteya yuddhāya kṛtaniścayaḥ<BR>
06,024.038a	sukhaduḥkhe same kṛtvā lābhālābhau jayājayau<BR>
06,024.038c	tato yuddhāya yujyasva naivaṃ pāpam avāpsyasi<BR>
06,024.039a	eṣā te 'bhihitā sāṃkhye buddhir yoge tv imāṃ śṛṇu<BR>
06,024.039c	buddhyā yukto yayā pārtha karmabandhaṃ prahāsyasi<BR>
06,024.040a	nehābhikramanāśo 'sti pratyavāyo na vidyate<BR>
06,024.040c	svalpam apy asya dharmasya trāyate mahato bhayāt<BR>
06,024.041a	vyavasāyātmikā buddhir ekeha kurunandana<BR>
06,024.041c	bahuśākhā hy anantāś ca buddhayo 'vyavasāyinām<BR>
06,024.042a	yām imāṃ puṣpitāṃ vācaṃ pravadanty avipaścitaḥ<BR>
06,024.042c	vedavādaratāḥ pārtha nānyad astīti vādinaḥ<BR>
06,024.043a	kāmātmānaḥ svargaparā janmakarmaphalapradām<BR>
06,024.043c	kriyāviśeṣabahulāṃ bhogaiśvaryagatiṃ prati<BR>
06,024.044a	bhogaiśvaryaprasaktānāṃ tayāpahṛtacetasām<BR>
06,024.044c	vyavasāyātmikā buddhiḥ samādhau na vidhīyate<BR>
06,024.045a	traiguṇyaviṣayā vedā nistraiguṇyo bhavārjuna<BR>
06,024.045c	nirdvaṃdvo nityasattvastho niryogakṣema ātmavān<BR>
06,024.046a	yāvān artha udapāne sarvataḥ saṃplutodake<BR>
06,024.046c	tāvān sarveṣu vedeṣu brāhmaṇasya vijānataḥ<BR>
06,024.047a	karmaṇy evādhikāras te mā phaleṣu kadā cana<BR>
06,024.047c	mā karmaphalahetur bhūr mā te saṅgo 'stv akarmaṇi<BR>
06,024.048a	yogasthaḥ kuru karmāṇi saṅgaṃ tyaktvā dhanaṃjaya<BR>
06,024.048c	siddhyasiddhyoḥ samo bhūtvā samatvaṃ yoga ucyate<BR>
06,024.048d*0088_01	yasya sarve samārambhā nirāśīrbandhanās tv iha<BR>
06,024.048d*0088_02	tyāge yasya hutaṃ sarvaṃ sa tyāgī sa ca buddhimān<BR>
06,024.049a	dūreṇa hy avaraṃ karma buddhiyogād dhanaṃjaya<BR>
06,024.049c	buddhau śaraṇam anviccha kṛpaṇāḥ phalahetavaḥ<BR>
06,024.050a	buddhiyukto jahātīha ubhe sukṛtaduṣkṛte<BR>
06,024.050c	tasmād yogāya yujyasva yogaḥ karmasu kauśalam<BR>
06,024.051a	karmajaṃ buddhiyuktā hi phalaṃ tyaktvā manīṣiṇaḥ<BR>
06,024.051c	janmabandhavinirmuktāḥ padaṃ gacchanty anāmayam<BR>
06,024.052a	yadā te mohakalilaṃ buddhir vyatitariṣyati<BR>
06,024.052c	tadā gantāsi nirvedaṃ śrotavyasya śrutasya ca<BR>
06,024.053a	śrutivipratipannā te yadā sthāsyati niścalā<BR>
06,024.053c	samādhāv acalā buddhis tadā yogam avāpsyasi<BR>
06,024.054	arjuna uvāca<BR>
06,024.054a	sthitaprajñasya kā bhāṣā samādhisthasya keśava<BR>
06,024.054c	sthitadhīḥ kiṃ prabhāṣeta kim āsīta vrajeta kim<BR>
06,024.055	śrībhagavān uvāca<BR>
06,024.055a	prajahāti yadā kāmān sarvān pārtha manogatān<BR>
06,024.055c	ātmany evātmanā tuṣṭaḥ sthitaprajñas tadocyate<BR>
06,024.056a	duḥkheṣv anudvignamanāḥ sukheṣu vigataspṛhaḥ<BR>
06,024.056c	vītarāgabhayakrodhaḥ sthitadhīr munir ucyate<BR>
06,024.057a	yaḥ sarvatrānabhisnehas tat tat prāpya śubhāśubham<BR>
06,024.057c	nābhinandati na dveṣṭi tasya prajñā pratiṣṭhitā<BR>
06,024.058a	yadā saṃharate cāyaṃ kūrmo 'ṅgānīva sarvaśaḥ<BR>
06,024.058c	indriyāṇīndriyārthebhyas tasya prajñā pratiṣṭhitā<BR>
06,024.059a	viṣayā vinivartante nirāhārasya dehinaḥ<BR>
06,024.059c	rasavarjaṃ raso 'py asya paraṃ dṛṣṭvā nivartate<BR>
06,024.060a	yatato hy api kaunteya puruṣasya vipaścitaḥ<BR>
06,024.060c	indriyāṇi pramāthīni haranti prasabhaṃ manaḥ<BR>
06,024.061a	tāni sarvāṇi saṃyamya yukta āsīta matparaḥ<BR>
06,024.061c	vaśe hi yasyendriyāṇi tasya prajñā pratiṣṭhitā<BR>
06,024.062a	dhyāyato viṣayān puṃsaḥ saṅgas teṣūpajāyate<BR>
06,024.062c	saṅgāt saṃjāyate kāmaḥ kāmāt krodho 'bhijāyate<BR>
06,024.063a	krodhād bhavati saṃmohaḥ saṃmohāt smṛtivibhramaḥ<BR>
06,024.063c	smṛtibhraṃśād buddhināśo buddhināśāt praṇaśyati<BR>
06,024.064a	rāgadveṣaviyuktais tu viṣayān indriyaiś caran<BR>
06,024.064c	ātmavaśyair vidheyātmā prasādam adhigacchati<BR>
06,024.065a	prasāde sarvaduḥkhānāṃ hānir asyopajāyate<BR>
06,024.065c	prasannacetaso hy āśu buddhiḥ paryavatiṣṭhate<BR>
06,024.066a	nāsti buddhir ayuktasya na cāyuktasya bhāvanā<BR>
06,024.066c	na cābhāvayataḥ śāntir aśāntasya kutaḥ sukham<BR>
06,024.067a	indriyāṇāṃ hi caratāṃ yan mano 'nuvidhīyate<BR>
06,024.067c	tad asya harati prajñāṃ vāyur nāvam ivāmbhasi<BR>
06,024.068a	tasmād yasya mahābāho nigṛhītāni sarvaśaḥ<BR>
06,024.068c	indriyāṇīndriyārthebhyas tasya prajñā pratiṣṭhitā<BR>
06,024.069a	yā niśā sarvabhūtānāṃ tasyāṃ jāgarti saṃyamī<BR>
06,024.069c	yasyāṃ jāgrati bhūtāni sā niśā paśyato muneḥ<BR>
06,024.070a	āpūryamāṇam acalapratiṣṭhaṃ; samudram āpaḥ praviśanti yadvat<BR>
06,024.070c	tadvat kāmā yaṃ praviśanti sarve; sa śāntim āpnoti na kāmakāmī<BR>
06,024.071a	vihāya kāmān yaḥ sarvān pumāṃś carati niḥspṛhaḥ<BR>
06,024.071c	nirmamo nirahaṃkāraḥ sa śāntim adhigacchati<BR>
06,024.072a	eṣā brāhmī sthitiḥ pārtha naināṃ prāpya vimuhyati<BR>
06,024.072c	sthitvāsyām antakāle 'pi brahmanirvāṇam ṛcchati<BR>
06,025.001	arjuna uvāca<BR>
06,025.001a	jyāyasī cet karmaṇas te matā buddhir janārdana<BR>
06,025.001c	tat kiṃ karmaṇi ghore māṃ niyojayasi keśava<BR>
06,025.002a	vyāmiśreṇaiva vākyena buddhiṃ mohayasīva me<BR>
06,025.002c	tad ekaṃ vada niścitya yena śreyo 'ham āpnuyām<BR>
06,025.003	śrībhagavān uvāca<BR>
06,025.003a	loke 'smin dvividhā niṣṭhā purā proktā mayānagha<BR>
06,025.003c	jñānayogena sāṃkhyānāṃ karmayogena yoginām<BR>
06,025.004a	na karmaṇām anārambhān naiṣkarmyaṃ puruṣo 'śnute<BR>
06,025.004c	na ca saṃnyasanād eva siddhiṃ samadhigacchati<BR>
06,025.005a	na hi kaś cit kṣaṇam api jātu tiṣṭhaty akarmakṛt<BR>
06,025.005c	kāryate hy avaśaḥ karma sarvaḥ prakṛtijair guṇaiḥ<BR>
06,025.006a	karmendriyāṇi saṃyamya ya āste manasā smaran<BR>
06,025.006c	indriyārthān vimūḍhātmā mithyācāraḥ sa ucyate<BR>
06,025.007a	yas tv indriyāṇi manasā niyamyārabhate 'rjuna<BR>
06,025.007c	karmendriyaiḥ karmayogam asaktaḥ sa viśiṣyate<BR>
06,025.008a	niyataṃ kuru karma tvaṃ karma jyāyo hy akarmaṇaḥ<BR>
06,025.008c	śarīrayātrāpi ca te na prasidhyed akarmaṇaḥ<BR>
06,025.009a	yajñārthāt karmaṇo 'nyatra loko 'yaṃ karmabandhanaḥ<BR>
06,025.009c	tadarthaṃ karma kaunteya muktasaṅgaḥ samācara<BR>
06,025.010a	sahayajñāḥ prajāḥ sṛṣṭvā purovāca prajāpatiḥ<BR>
06,025.010c	anena prasaviṣyadhvam eṣa vo 'stv iṣṭakāmadhuk<BR>
06,025.011a	devān bhāvayatānena te devā bhāvayantu vaḥ<BR>
06,025.011c	parasparaṃ bhāvayantaḥ śreyaḥ param avāpsyatha<BR>
06,025.012a	iṣṭān bhogān hi vo devā dāsyante yajñabhāvitāḥ<BR>
06,025.012c	tair dattān apradāyaibhyo yo bhuṅkte stena eva saḥ<BR>
06,025.013a	yajñaśiṣṭāśinaḥ santo mucyante sarvakilbiṣaiḥ<BR>
06,025.013c	bhuñjate te tv aghaṃ pāpā ye pacanty ātmakāraṇāt<BR>
06,025.014a	annād bhavanti bhūtāni parjanyād annasaṃbhavaḥ<BR>
06,025.014c	yajñād bhavati parjanyo yajñaḥ karmasamudbhavaḥ<BR>
06,025.015a	karma brahmodbhavaṃ viddhi brahmākṣarasamudbhavam<BR>
06,025.015c	tasmāt sarvagataṃ brahma nityaṃ yajñe pratiṣṭhitam<BR>
06,025.016a	evaṃ pravartitaṃ cakraṃ nānuvartayatīha yaḥ<BR>
06,025.016c	aghāyur indriyārāmo moghaṃ pārtha sa jīvati<BR>
06,025.017a	yas tv ātmaratir eva syād ātmatṛptaś ca mānavaḥ<BR>
06,025.017c	ātmany eva ca saṃtuṣṭas tasya kāryaṃ na vidyate<BR>
06,025.018a	naiva tasya kṛtenārtho nākṛteneha kaś cana<BR>
06,025.018c	na cāsya sarvabhūteṣu kaś cid arthavyapāśrayaḥ<BR>
06,025.019a	tasmād asaktaḥ satataṃ kāryaṃ karma samācara<BR>
06,025.019c	asakto hy ācaran karma param āpnoti pūruṣaḥ<BR>
06,025.020a	karmaṇaiva hi saṃsiddhim āsthitā janakādayaḥ<BR>
06,025.020c	lokasaṃgraham evāpi saṃpaśyan kartum arhasi<BR>
06,025.021a	yad yad ācarati śreṣṭhas tat tad evetaro janaḥ<BR>
06,025.021c	sa yat pramāṇaṃ kurute lokas tad anuvartate<BR>
06,025.022a	na me pārthāsti kartavyaṃ triṣu lokeṣu kiṃ cana<BR>
06,025.022c	nānavāptam avāptavyaṃ varta eva ca karmaṇi<BR>
06,025.023a	yadi hy ahaṃ na varteyaṃ jātu karmaṇy atandritaḥ<BR>
06,025.023c	mama vartmānuvartante manuṣyāḥ pārtha sarvaśaḥ<BR>
06,025.024a	utsīdeyur ime lokā na kuryāṃ karma ced aham<BR>
06,025.024c	saṃkarasya ca kartā syām upahanyām imāḥ prajāḥ<BR>
06,025.025a	saktāḥ karmaṇy avidvāṃso yathā kurvanti bhārata<BR>
06,025.025c	kuryād vidvāṃs tathāsaktaś cikīrṣur lokasaṃgraham<BR>
06,025.026a	na buddhibhedaṃ janayed ajñānāṃ karmasaṅginām<BR>
06,025.026c	joṣayet sarvakarmāṇi vidvān yuktaḥ samācaran<BR>
06,025.027a	prakṛteḥ kriyamāṇāni guṇaiḥ karmāṇi sarvaśaḥ<BR>
06,025.027c	ahaṃkāravimūḍhātmā kartāham iti manyate<BR>
06,025.028a	tattvavit tu mahābāho guṇakarmavibhāgayoḥ<BR>
06,025.028c	guṇā guṇeṣu vartanta iti matvā na sajjate<BR>
06,025.029a	prakṛter guṇasaṃmūḍhāḥ sajjante guṇakarmasu<BR>
06,025.029c	tān akṛtsnavido mandān kṛtsnavin na vicālayet<BR>
06,025.030a	mayi sarvāṇi karmāṇi saṃnyasyādhyātmacetasā<BR>
06,025.030c	nirāśīr nirmamo bhūtvā yudhyasva vigatajvaraḥ<BR>
06,025.031a	ye me matam idaṃ nityam anutiṣṭhanti mānavāḥ<BR>
06,025.031c	śraddhāvanto 'nasūyanto mucyante te 'pi karmabhiḥ<BR>
06,025.032a	ye tv etad abhyasūyanto nānutiṣṭhanti me matam<BR>
06,025.032c	sarvajñānavimūḍhāṃs tān viddhi naṣṭān acetasaḥ<BR>
06,025.033a	sadṛśaṃ ceṣṭate svasyāḥ prakṛter jñānavān api<BR>
06,025.033c	prakṛtiṃ yānti bhūtāni nigrahaḥ kiṃ kariṣyati<BR>
06,025.034a	indriyasyendriyasyārthe rāgadveṣau vyavasthitau<BR>
06,025.034c	tayor na vaśam āgacchet tau hy asya paripanthinau<BR>
06,025.035a	śreyān svadharmo viguṇaḥ paradharmāt svanuṣṭhitāt<BR>
06,025.035c	svadharme nidhanaṃ śreyaḥ paradharmo bhayāvahaḥ<BR>
06,025.036	arjuna uvāca<BR>
06,025.036a	atha kena prayukto 'yaṃ pāpaṃ carati pūruṣaḥ<BR>
06,025.036c	anicchann api vārṣṇeya balād iva niyojitaḥ<BR>
06,025.037	śrībhagavān uvāca<BR>
06,025.037a	kāma eṣa krodha eṣa rajoguṇasamudbhavaḥ<BR>
06,025.037c	mahāśano mahāpāpmā viddhy enam iha vairiṇam<BR>
06,025.037d*0089_00	arjuna uvāca<BR>
06,025.037d*0089_01	bhavaty eṣa kathaṃ kṛṣṇa kathaṃ caiva vivardhate<BR>
06,025.037d*0089_02	śrībhagavān uvāca<BR>
06,025.037d*0089_02	kim ātmakaḥ kim ācāras tan mamācakṣva pṛcchataḥ<BR>
06,025.037d*0089_03	eṣa sūkṣmaḥ paraḥ śatrur dehinām indriyaiḥ saha<BR>
06,025.037d*0089_04	sukhatantra ivāsīno mohayan pārtha tiṣṭhati<BR>
06,025.037d*0089_05	kāmakrodhamayo ghoraḥ stambhaharṣasamudbhavaḥ<BR>
06,025.037d*0089_06	ahaṃkāro 'bhimānātmā dustaraḥ pāpakarmabhiḥ<BR>
06,025.037d*0089_07	harṣam asya nivartyaiṣa śokam asya dadāti ca<BR>
06,025.037d*0089_08	bhayaṃ cāsya karoty eṣa mohayaṃs tu muhur muhuḥ<BR>
06,025.037d*0089_09	sa eṣa kaluṣaḥ kṣudraś chidraprekṣī dhanaṃjaya<BR>
06,025.037d*0089_10	rajaḥpravṛtto mohātmā manuṣyāṇām upadravaḥ<BR>
06,025.038a	dhūmenāvriyate vahnir yathādarśo malena ca<BR>
06,025.038c	yatholbenāvṛto garbhas tathā tenedam āvṛtam<BR>
06,025.039a	āvṛtaṃ jñānam etena jñānino nityavairiṇā<BR>
06,025.039c	kāmarūpeṇa kaunteya duṣpūreṇānalena ca<BR>
06,025.040a	indriyāṇi mano buddhir asyādhiṣṭhānam ucyate<BR>
06,025.040c	etair vimohayaty eṣa jñānam āvṛtya dehinam<BR>
06,025.041a	tasmāt tvam indriyāṇy ādau niyamya bharatarṣabha<BR>
06,025.041c	pāpmānaṃ prajahihy enaṃ jñānavijñānanāśanam<BR>
06,025.042a	indriyāṇi parāṇy āhur indriyebhyaḥ paraṃ manaḥ<BR>
06,025.042c	manasas tu parā buddhir yo buddheḥ paratas tu saḥ<BR>
06,025.043a	evaṃ buddheḥ paraṃ buddhvā saṃstabhyātmānam ātmanā<BR>
06,025.043c	jahi śatruṃ mahābāho kāmarūpaṃ durāsadam<BR>
06,026.001	śrībhagavān uvāca<BR>
06,026.001a	imaṃ vivasvate yogaṃ proktavān aham avyayam<BR>
06,026.001c	vivasvān manave prāha manur ikṣvākave 'bravīt<BR>
06,026.002a	evaṃ paraṃparāprāptam imaṃ rājarṣayo viduḥ<BR>
06,026.002c	sa kāleneha mahatā yogo naṣṭaḥ paraṃtapa<BR>
06,026.003a	sa evāyaṃ mayā te 'dya yogaḥ proktaḥ purātanaḥ<BR>
06,026.003c	bhakto 'si me sakhā ceti rahasyaṃ hy etad uttamam<BR>
06,026.004	arjuna uvāca<BR>
06,026.004a	aparaṃ bhavato janma paraṃ janma vivasvataḥ<BR>
06,026.004c	katham etad vijānīyāṃ tvam ādau proktavān iti<BR>
06,026.005	śrībhagavān uvāca<BR>
06,026.005a	bahūni me vyatītāni janmāni tava cārjuna<BR>
06,026.005c	tāny ahaṃ veda sarvāṇi na tvaṃ vettha paraṃtapa<BR>
06,026.006a	ajo 'pi sann avyayātmā bhūtānām īśvaro 'pi san<BR>
06,026.006c	prakṛtiṃ svām adhiṣṭhāya saṃbhavāmy ātmamāyayā<BR>
06,026.007a	yadā yadā hi dharmasya glānir bhavati bhārata<BR>
06,026.007c	abhyutthānam adharmasya tadātmānaṃ sṛjāmy aham<BR>
06,026.008a	paritrāṇāya sādhūnāṃ vināśāya ca duṣkṛtām<BR>
06,026.008c	dharmasaṃsthāpanārthāya saṃbhavāmi yuge yuge<BR>
06,026.009a	janma karma ca me divyam evaṃ yo vetti tattvataḥ<BR>
06,026.009c	tyaktvā dehaṃ punarjanma naiti mām eti so 'rjuna<BR>
06,026.010a	vītarāgabhayakrodhā manmayā mām upāśritāḥ<BR>
06,026.010c	bahavo jñānatapasā pūtā madbhāvam āgatāḥ<BR>
06,026.011a	ye yathā māṃ prapadyante tāṃs tathaiva bhajāmy aham<BR>
06,026.011c	mama vartmānuvartante manuṣyāḥ pārtha sarvaśaḥ<BR>
06,026.012a	kāṅkṣantaḥ karmaṇāṃ siddhiṃ yajanta iha devatāḥ<BR>
06,026.012c	kṣipraṃ hi mānuṣe loke siddhir bhavati karmajā<BR>
06,026.013a	cāturvarṇyaṃ mayā sṛṣṭaṃ guṇakarmavibhāgaśaḥ<BR>
06,026.013c	tasya kartāram api māṃ viddhy akartāram avyayam<BR>
06,026.014a	na māṃ karmāṇi limpanti na me karmaphale spṛhā<BR>
06,026.014c	iti māṃ yo 'bhijānāti karmabhir na sa badhyate<BR>
06,026.015a	evaṃ jñātvā kṛtaṃ karma pūrvair api mumukṣubhiḥ<BR>
06,026.015c	kuru karmaiva tasmāt tvaṃ pūrvaiḥ pūrvataraṃ kṛtam<BR>
06,026.016a	kiṃ karma kim akarmeti kavayo 'py atra mohitāḥ<BR>
06,026.016c	tat te karma pravakṣyāmi yaj jñātvā mokṣyase 'śubhāt<BR>
06,026.017a	karmaṇo hy api boddhavyaṃ boddhavyaṃ ca vikarmaṇaḥ<BR>
06,026.017c	akarmaṇaś ca boddhavyaṃ gahanā karmaṇo gatiḥ<BR>
06,026.018a	karmaṇy akarma yaḥ paśyed akarmaṇi ca karma yaḥ<BR>
06,026.018c	sa buddhimān manuṣyeṣu sa yuktaḥ kṛtsnakarmakṛt<BR>
06,026.019a	yasya sarve samārambhāḥ kāmasaṃkalpavarjitāḥ<BR>
06,026.019c	jñānāgnidagdhakarmāṇaṃ tam āhuḥ paṇḍitaṃ budhāḥ<BR>
06,026.020a	tyaktvā karmaphalāsaṅgaṃ nityatṛpto nirāśrayaḥ<BR>
06,026.020c	karmaṇy abhipravṛtto 'pi naiva kiṃ cit karoti saḥ<BR>
06,026.021a	nirāśīr yatacittātmā tyaktasarvaparigrahaḥ<BR>
06,026.021c	śārīraṃ kevalaṃ karma kurvan nāpnoti kilbiṣam<BR>
06,026.022a	yadṛcchālābhasaṃtuṣṭo dvaṃdvātīto vimatsaraḥ<BR>
06,026.022c	samaḥ siddhāv asiddhau ca kṛtvāpi na nibadhyate<BR>
06,026.023a	gatasaṅgasya muktasya jñānāvasthitacetasaḥ<BR>
06,026.023c	yajñāyācarataḥ karma samagraṃ pravilīyate<BR>
06,026.024a	brahmārpaṇaṃ brahmahavir brahmāgnau brahmaṇā hutam<BR>
06,026.024c	brahmaiva tena gantavyaṃ brahmakarmasamādhinā<BR>
06,026.025a	daivam evāpare yajñaṃ yoginaḥ paryupāsate<BR>
06,026.025c	brahmāgnāv apare yajñaṃ yajñenaivopajuhvati<BR>
06,026.026a	śrotrādīnīndriyāṇy anye saṃyamāgniṣu juhvati<BR>
06,026.026c	śabdādīn viṣayān anya indriyāgniṣu juhvati<BR>
06,026.027a	sarvāṇīndriyakarmāṇi prāṇakarmāṇi cāpare<BR>
06,026.027c	ātmasaṃyamayogāgnau juhvati jñānadīpite<BR>
06,026.028a	dravyayajñās tapoyajñā yogayajñās tathāpare<BR>
06,026.028c	svādhyāyajñānayajñāś ca yatayaḥ saṃśitavratāḥ<BR>
06,026.029a	apāne juhvati prāṇaṃ prāṇe 'pānaṃ tathāpare<BR>
06,026.029c	prāṇāpānagatī ruddhvā prāṇāyāmaparāyaṇāḥ<BR>
06,026.030a	apare niyatāhārāḥ prāṇān prāṇeṣu juhvati<BR>
06,026.030c	sarve 'py ete yajñavido yajñakṣapitakalmaṣāḥ<BR>
06,026.031a	yajñaśiṣṭāmṛtabhujo yānti brahma sanātanam<BR>
06,026.031c	nāyaṃ loko 'sty ayajñasya kuto 'nyaḥ kurusattama<BR>
06,026.032a	evaṃ bahuvidhā yajñā vitatā brahmaṇo mukhe<BR>
06,026.032c	karmajān viddhi tān sarvān evaṃ jñātvā vimokṣyase<BR>
06,026.033a	śreyān dravyamayād yajñāj jñānayajñaḥ paraṃtapa<BR>
06,026.033c	sarvaṃ karmākhilaṃ pārtha jñāne parisamāpyate<BR>
06,026.034a	tad viddhi praṇipātena paripraśnena sevayā<BR>
06,026.034c	upadekṣyanti te jñānaṃ jñāninas tattvadarśinaḥ<BR>
06,026.035a	yaj jñātvā na punar moham evaṃ yāsyasi pāṇḍava<BR>
06,026.035c	yena bhūtāny aśeṣeṇa drakṣyasy ātmany atho mayi<BR>
06,026.036a	api ced asi pāpebhyaḥ sarvebhyaḥ pāpakṛttamaḥ<BR>
06,026.036c	sarvaṃ jñānaplavenaiva vṛjinaṃ saṃtariṣyasi<BR>
06,026.037a	yathaidhāṃsi samiddho 'gnir bhasmasāt kurute 'rjuna<BR>
06,026.037c	jñānāgniḥ sarvakarmāṇi bhasmasāt kurute tathā<BR>
06,026.038a	na hi jñānena sadṛśaṃ pavitram iha vidyate<BR>
06,026.038c	tat svayaṃ yogasaṃsiddhaḥ kālenātmani vindati<BR>
06,026.039a	śraddhāvāṃl labhate jñānaṃ tatparaḥ saṃyatendriyaḥ<BR>
06,026.039c	jñānaṃ labdhvā parāṃ śāntim acireṇādhigacchati<BR>
06,026.040a	ajñaś cāśraddadhānaś ca saṃśayātmā vinaśyati<BR>
06,026.040c	nāyaṃ loko 'sti na paro na sukhaṃ saṃśayātmanaḥ<BR>
06,026.041a	yogasaṃnyastakarmāṇaṃ jñānasaṃchinnasaṃśayam<BR>
06,026.041c	ātmavantaṃ na karmāṇi nibadhnanti dhanaṃjaya<BR>
06,026.042a	tasmād ajñānasaṃbhūtaṃ hṛtsthaṃ jñānāsinātmanaḥ<BR>
06,026.042c	chittvainaṃ saṃśayaṃ yogam ātiṣṭhottiṣṭha bhārata<BR>
06,027.001	arjuna uvāca<BR>
06,027.001a	saṃnyāsaṃ karmaṇāṃ kṛṣṇa punar yogaṃ ca śaṃsasi<BR>
06,027.001c	yac chreya etayor ekaṃ tan me brūhi suniścitam<BR>
06,027.002	śrībhagavān uvāca<BR>
06,027.002a	saṃnyāsaḥ karmayogaś ca niḥśreyasakarāv ubhau<BR>
06,027.002c	tayos tu karmasaṃnyāsāt karmayogo viśiṣyate<BR>
06,027.003a	jñeyaḥ sa nityasaṃnyāsī yo na dveṣṭi na kāṅkṣati<BR>
06,027.003c	nirdvaṃdvo hi mahābāho sukhaṃ bandhāt pramucyate<BR>
06,027.004a	sāṃkhyayogau pṛthag bālāḥ pravadanti na paṇḍitāḥ<BR>
06,027.004c	ekam apy āsthitaḥ samyag ubhayor vindate phalam<BR>
06,027.005a	yat sāṃkhyaiḥ prāpyate sthānaṃ tad yogair api gamyate<BR>
06,027.005c	ekaṃ sāṃkhyaṃ ca yogaṃ ca yaḥ paśyati sa paśyati<BR>
06,027.006a	saṃnyāsas tu mahābāho duḥkham āptum ayogataḥ<BR>
06,027.006c	yogayukto munir brahma nacireṇādhigacchati<BR>
06,027.007a	yogayukto viśuddhātmā vijitātmā jitendriyaḥ<BR>
06,027.007c	sarvabhūtātmabhūtātmā kurvann api na lipyate<BR>
06,027.008a	naiva kiṃ cit karomīti yukto manyeta tattvavit<BR>
06,027.008c	paśyañ śṛṇvan spṛśañ jighrann aśnan gacchan svapañ śvasan<BR>
06,027.009a	pralapan visṛjan gṛhṇann unmiṣan nimiṣann api<BR>
06,027.009c	indriyāṇīndriyārtheṣu vartanta iti dhārayan<BR>
06,027.010a	brahmaṇy ādhāya karmāṇi saṅgaṃ tyaktvā karoti yaḥ<BR>
06,027.010c	lipyate na sa pāpena padmapatram ivāmbhasā<BR>
06,027.011a	kāyena manasā buddhyā kevalair indriyair api<BR>
06,027.011c	yoginaḥ karma kurvanti saṅgaṃ tyaktvātmaśuddhaye<BR>
06,027.012a	yuktaḥ karmaphalaṃ tyaktvā śāntim āpnoti naiṣṭhikīm<BR>
06,027.012c	ayuktaḥ kāmakāreṇa phale sakto nibadhyate<BR>
06,027.013a	sarvakarmāṇi manasā saṃnyasyāste sukhaṃ vaśī<BR>
06,027.013c	navadvāre pure dehī naiva kurvan na kārayan<BR>
06,027.014a	na kartṛtvaṃ na karmāṇi lokasya sṛjati prabhuḥ<BR>
06,027.014c	na karmaphalasaṃyogaṃ svabhāvas tu pravartate<BR>
06,027.015a	nādatte kasya cit pāpaṃ na caiva sukṛtaṃ vibhuḥ<BR>
06,027.015c	ajñānenāvṛtaṃ jñānaṃ tena muhyanti jantavaḥ<BR>
06,027.016a	jñānena tu tad ajñānaṃ yeṣāṃ nāśitam ātmanaḥ<BR>
06,027.016c	teṣām ādityavaj jñānaṃ prakāśayati tatparam<BR>
06,027.017a	tadbuddhayas tadātmānas tanniṣṭhās tatparāyaṇāḥ<BR>
06,027.017c	gacchanty apunarāvṛttiṃ jñānanirdhūtakalmaṣāḥ<BR>
06,027.017d*0090_01	smaranto 'pi muhus tv etat spṛśanto 'pi svakarmaṇi<BR>
06,027.017d*0090_02	saktā api na sajjanti paṅke ravikarā iva<BR>
06,027.018a	vidyāvinayasaṃpanne brāhmaṇe gavi hastini<BR>
06,027.018c	śuni caiva śvapāke ca paṇḍitāḥ samadarśinaḥ<BR>
06,027.019a	ihaiva tair jitaḥ sargo yeṣāṃ sāmye sthitaṃ manaḥ<BR>
06,027.019c	nirdoṣaṃ hi samaṃ brahma tasmād brahmaṇi te sthitāḥ<BR>
06,027.020a	na prahṛṣyet priyaṃ prāpya nodvijet prāpya cāpriyam<BR>
06,027.020c	sthirabuddhir asaṃmūḍho brahmavid brahmaṇi sthitaḥ<BR>
06,027.021a	bāhyasparśeṣv asaktātmā vindaty ātmani yat sukham<BR>
06,027.021c	sa brahmayogayuktātmā sukham akṣayam aśnute<BR>
06,027.022a	ye hi saṃsparśajā bhogā duḥkhayonaya eva te<BR>
06,027.022c	ādyantavantaḥ kaunteya na teṣu ramate budhaḥ<BR>
06,027.023a	śaknotīhaiva yaḥ soḍhuṃ prāk śarīravimokṣaṇāt<BR>
06,027.023c	kāmakrodhodbhavaṃ vegaṃ sa yuktaḥ sa sukhī naraḥ<BR>
06,027.024a	yo 'ntaḥsukho 'ntarārāmas tathāntarjyotir eva yaḥ<BR>
06,027.024c	sa yogī brahmanirvāṇaṃ brahmabhūto 'dhigacchati<BR>
06,027.025a	labhante brahmanirvāṇam ṛṣayaḥ kṣīṇakalmaṣāḥ<BR>
06,027.025c	chinnadvaidhā yatātmānaḥ sarvabhūtahite ratāḥ<BR>
06,027.026a	kāmakrodhaviyuktānāṃ yatīnāṃ yatacetasām<BR>
06,027.026c	abhito brahmanirvāṇaṃ vartate viditātmanām<BR>
06,027.027a	sparśān kṛtvā bahir bāhyāṃś cakṣuś caivāntare bhruvoḥ<BR>
06,027.027c	prāṇāpānau samau kṛtvā nāsābhyantaracāriṇau<BR>
06,027.028a	yatendriyamanobuddhir munir mokṣaparāyaṇaḥ<BR>
06,027.028c	vigatecchābhayakrodho yaḥ sadā mukta eva saḥ<BR>
06,027.029a	bhoktāraṃ yajñatapasāṃ sarvalokamaheśvaram<BR>
06,027.029c	suhṛdaṃ sarvabhūtānāṃ jñātvā māṃ śāntim ṛcchati<BR>
06,028.001	śrībhagavān uvāca<BR>
06,028.001a	anāśritaḥ karmaphalaṃ kāryaṃ karma karoti yaḥ<BR>
06,028.001c	sa saṃnyāsī ca yogī ca na niragnir na cākriyaḥ<BR>
06,028.002a	yaṃ saṃnyāsam iti prāhur yogaṃ taṃ viddhi pāṇḍava<BR>
06,028.002c	na hy asaṃnyastasaṃkalpo yogī bhavati kaś cana<BR>
06,028.003a	ārurukṣor muner yogaṃ karma kāraṇam ucyate<BR>
06,028.003c	yogārūḍhasya tasyaiva śamaḥ kāraṇam ucyate<BR>
06,028.004a	yadā hi nendriyārtheṣu na karmasv anuṣajjate<BR>
06,028.004c	sarvasaṃkalpasaṃnyāsī yogārūḍhas tadocyate<BR>
06,028.005a	uddhared ātmanātmānaṃ nātmānam avasādayet<BR>
06,028.005c	ātmaiva hy ātmano bandhur ātmaiva ripur ātmanaḥ<BR>
06,028.006a	bandhur ātmātmanas tasya yenātmaivātmanā jitaḥ<BR>
06,028.006c	anātmanas tu śatrutve vartetātmaiva śatruvat<BR>
06,028.007a	jitātmanaḥ praśāntasya paramātmā samāhitaḥ<BR>
06,028.007c	śītoṣṇasukhaduḥkheṣu tathā mānāvamānayoḥ<BR>
06,028.008a	jñānavijñānatṛptātmā kūṭastho vijitendriyaḥ<BR>
06,028.008c	yukta ity ucyate yogī samaloṣṭāśmakāñcanaḥ<BR>
06,028.009a	suhṛnmitrāryudāsīnamadhyasthadveṣyabandhuṣu<BR>
06,028.009c	sādhuṣv api ca pāpeṣu samabuddhir viśiṣyate<BR>
06,028.010a	yogī yuñjīta satatam ātmānaṃ rahasi sthitaḥ<BR>
06,028.010c	ekākī yatacittātmā nirāśīr aparigrahaḥ<BR>
06,028.011a	śucau deśe pratiṣṭhāpya sthiram āsanam ātmanaḥ<BR>
06,028.011c	nātyucchritaṃ nātinīcaṃ cailājinakuśottaram<BR>
06,028.012a	tatraikāgraṃ manaḥ kṛtvā yatacittendriyakriyaḥ<BR>
06,028.012c	upaviśyāsane yuñjyād yogam ātmaviśuddhaye<BR>
06,028.013a	samaṃ kāyaśirogrīvaṃ dhārayann acalaṃ sthiraḥ<BR>
06,028.013c	saṃprekṣya nāsikāgraṃ svaṃ diśaś cānavalokayan<BR>
06,028.014a	praśāntātmā vigatabhīr brahmacārivrate sthitaḥ<BR>
06,028.014c	manaḥ saṃyamya maccitto yukta āsīta matparaḥ<BR>
06,028.015a	yuñjann evaṃ sadātmānaṃ yogī niyatamānasaḥ<BR>
06,028.015c	śāntiṃ nirvāṇaparamāṃ matsaṃsthām adhigacchati<BR>
06,028.016a	nātyaśnatas tu yogo 'sti na caikāntam anaśnataḥ<BR>
06,028.016c	na cātisvapnaśīlasya jāgrato naiva cārjuna<BR>
06,028.017a	yuktāhāravihārasya yuktaceṣṭasya karmasu<BR>
06,028.017c	yuktasvapnāvabodhasya yogo bhavati duḥkhahā<BR>
06,028.018a	yadā viniyataṃ cittam ātmany evāvatiṣṭhate<BR>
06,028.018c	niḥspṛhaḥ sarvakāmebhyo yukta ity ucyate tadā<BR>
06,028.019a	yathā dīpo nivātastho neṅgate sopamā smṛtā<BR>
06,028.019c	yogino yatacittasya yuñjato yogam ātmanaḥ<BR>
06,028.020a	yatroparamate cittaṃ niruddhaṃ yogasevayā<BR>
06,028.020c	yatra caivātmanātmānaṃ paśyann ātmani tuṣyati<BR>
06,028.021a	sukham ātyantikaṃ yat tad buddhigrāhyam atīndriyam<BR>
06,028.021c	vetti yatra na caivāyaṃ sthitaś calati tattvataḥ<BR>
06,028.022a	yaṃ labdhvā cāparaṃ lābhaṃ manyate nādhikaṃ tataḥ<BR>
06,028.022c	yasmin sthito na duḥkhena guruṇāpi vicālyate<BR>
06,028.023a	taṃ vidyād duḥkhasaṃyogaviyogaṃ yogasaṃjñitam<BR>
06,028.023c	sa niścayena yoktavyo yogo 'nirviṇṇacetasā<BR>
06,028.024a	saṃkalpaprabhavān kāmāṃs tyaktvā sarvān aśeṣataḥ<BR>
06,028.024c	manasaivendriyagrāmaṃ viniyamya samantataḥ<BR>
06,028.025a	śanaiḥ śanair uparamed buddhyā dhṛtigṛhītayā<BR>
06,028.025c	ātmasaṃsthaṃ manaḥ kṛtvā na kiṃ cid api cintayet<BR>
06,028.026a	yato yato niścarati manaś cañcalam asthiram<BR>
06,028.026c	tatas tato niyamyaitad ātmany eva vaśaṃ nayet<BR>
06,028.027a	praśāntamanasaṃ hy enaṃ yoginaṃ sukham uttamam<BR>
06,028.027c	upaiti śāntarajasaṃ brahmabhūtam akalmaṣam<BR>
06,028.028a	yuñjann evaṃ sadātmānaṃ yogī vigatakalmaṣaḥ<BR>
06,028.028c	sukhena brahmasaṃsparśam atyantaṃ sukham aśnute<BR>
06,028.029a	sarvabhūtastham ātmānaṃ sarvabhūtāni cātmani<BR>
06,028.029c	īkṣate yogayuktātmā sarvatra samadarśanaḥ<BR>
06,028.030a	yo māṃ paśyati sarvatra sarvaṃ ca mayi paśyati<BR>
06,028.030c	tasyāhaṃ na praṇaśyāmi sa ca me na praṇaśyati<BR>
06,028.031a	sarvabhūtasthitaṃ yo māṃ bhajaty ekatvam āsthitaḥ<BR>
06,028.031c	sarvathā vartamāno 'pi sa yogī mayi vartate<BR>
06,028.032a	ātmaupamyena sarvatra samaṃ paśyati yo 'rjuna<BR>
06,028.032c	sukhaṃ vā yadi vā duḥkhaṃ sa yogī paramo mataḥ<BR>
06,028.033	arjuna uvāca<BR>
06,028.033a	yo 'yaṃ yogas tvayā proktaḥ sāmyena madhusūdana<BR>
06,028.033c	etasyāhaṃ na paśyāmi cañcalatvāt sthitiṃ sthirām<BR>
06,028.034a	cañcalaṃ hi manaḥ kṛṣṇa pramāthi balavad dṛḍham<BR>
06,028.034c	tasyāhaṃ nigrahaṃ manye vāyor iva suduṣkaram<BR>
06,028.035	śrībhagavān uvāca<BR>
06,028.035a	asaṃśayaṃ mahābāho mano durnigrahaṃ calam<BR>
06,028.035c	abhyāsena tu kaunteya vairāgyeṇa ca gṛhyate<BR>
06,028.036a	asaṃyatātmanā yogo duṣprāpa iti me matiḥ<BR>
06,028.036c	vaśyātmanā tu yatatā śakyo 'vāptum upāyataḥ<BR>
06,028.037	arjuna uvāca<BR>
06,028.037a	ayatiḥ śraddhayopeto yogāc calitamānasaḥ<BR>
06,028.037b*0091_01	lipsamānaḥ satāṃ mārgaṃ pramūḍho brahmaṇaḥ pathi<BR>
06,028.037b*0091_02	anekacitto vibhrānto mohasyaiva vaśaṃ gataḥ<BR>
06,028.037c	aprāpya yogasaṃsiddhiṃ kāṃ gatiṃ kṛṣṇa gacchati<BR>
06,028.038a	kaccin nobhayavibhraṣṭaś chinnābhram iva naśyati<BR>
06,028.038c	apratiṣṭho mahābāho vimūḍho brahmaṇaḥ pathi<BR>
06,028.039a	etan me saṃśayaṃ kṛṣṇa chettum arhasy aśeṣataḥ<BR>
06,028.039c	tvad anyaḥ saṃśayasyāsya chettā na hy upapadyate<BR>
06,028.040	śrībhagavān uvāca<BR>
06,028.040a	pārtha naiveha nāmutra vināśas tasya vidyate<BR>
06,028.040c	na hi kalyāṇakṛt kaś cid durgatiṃ tāta gacchati<BR>
06,028.041a	prāpya puṇyakṛtāṃl lokān uṣitvā śāśvatīḥ samāḥ<BR>
06,028.041c	śucīnāṃ śrīmatāṃ gehe yogabhraṣṭo 'bhijāyate<BR>
06,028.042a	atha vā yoginām eva kule bhavati dhīmatām<BR>
06,028.042c	etad dhi durlabhataraṃ loke janma yad īdṛśam<BR>
06,028.043a	tatra taṃ buddhisaṃyogaṃ labhate paurvadehikam<BR>
06,028.043c	yatate ca tato bhūyaḥ saṃsiddhau kurunandana<BR>
06,028.044a	pūrvābhyāsena tenaiva hriyate hy avaśo 'pi saḥ<BR>
06,028.044c	jijñāsur api yogasya śabdabrahmātivartate<BR>
06,028.045a	prayatnād yatamānas tu yogī saṃśuddhakilbiṣaḥ<BR>
06,028.045c	anekajanmasaṃsiddhas tato yāti parāṃ gatim<BR>
06,028.046a	tapasvibhyo 'dhiko yogī jñānibhyo 'pi mato 'dhikaḥ<BR>
06,028.046c	karmibhyaś cādhiko yogī tasmād yogī bhavārjuna<BR>
06,028.047a	yoginām api sarveṣāṃ madgatenāntarātmanā<BR>
06,028.047c	śraddhāvān bhajate yo māṃ sa me yuktatamo mataḥ<BR>
06,028.047d*0092_01	bhagavannāmasaṃprāptimātrāt sarvam avāpyate<BR>
06,028.047d*0092_02	phalitāḥ śālayaḥ samyag vṛṣṭimātre 'valokite<BR>
06,029.001	śrībhagavān uvāca<BR>
06,029.001a	mayy āsaktamanāḥ pārtha yogaṃ yuñjan madāśrayaḥ<BR>
06,029.001c	asaṃśayaṃ samagraṃ māṃ yathā jñāsyasi tac chṛṇu<BR>
06,029.002a	jñānaṃ te 'haṃ savijñānam idaṃ vakṣyāmy aśeṣataḥ<BR>
06,029.002c	yaj jñātvā neha bhūyo 'nyaj jñātavyam avaśiṣyate<BR>
06,029.003a	manuṣyāṇāṃ sahasreṣu kaś cid yatati siddhaye<BR>
06,029.003c	yatatām api siddhānāṃ kaś cin māṃ vetti tattvataḥ<BR>
06,029.004a	bhūmir āpo 'nalo vāyuḥ khaṃ mano buddhir eva ca<BR>
06,029.004c	ahaṃkāra itīyaṃ me bhinnā prakṛtir aṣṭadhā<BR>
06,029.005a	apareyam itas tv anyāṃ prakṛtiṃ viddhi me parām<BR>
06,029.005c	jīvabhūtāṃ mahābāho yayedaṃ dhāryate jagat<BR>
06,029.006a	etadyonīni bhūtāni sarvāṇīty upadhāraya<BR>
06,029.006c	ahaṃ kṛtsnasya jagataḥ prabhavaḥ pralayas tathā<BR>
06,029.007a	mattaḥ parataraṃ nānyat kiṃ cid asti dhanaṃjaya<BR>
06,029.007c	mayi sarvam idaṃ protaṃ sūtre maṇigaṇā iva<BR>
06,029.008a	raso 'ham apsu kaunteya prabhāsmi śaśisūryayoḥ<BR>
06,029.008c	praṇavaḥ sarvavedeṣu śabdaḥ khe pauruṣaṃ nṛṣu<BR>
06,029.009a	puṇyo gandhaḥ pṛthivyāṃ ca tejaś cāsmi vibhāvasau<BR>
06,029.009c	jīvanaṃ sarvabhūteṣu tapaś cāsmi tapasviṣu<BR>
06,029.010a	bījaṃ māṃ sarvabhūtānāṃ viddhi pārtha sanātanam<BR>
06,029.010c	buddhir buddhimatām asmi tejas tejasvinām aham<BR>
06,029.011a	balaṃ balavatāṃ cāhaṃ kāmarāgavivarjitam<BR>
06,029.011c	dharmāviruddho bhūteṣu kāmo 'smi bharatarṣabha<BR>
06,029.012a	ye caiva sāttvikā bhāvā rājasās tāmasāś ca ye<BR>
06,029.012c	matta eveti tān viddhi na tv ahaṃ teṣu te mayi<BR>
06,029.013a	tribhir guṇamayair bhāvair ebhiḥ sarvam idaṃ jagat<BR>
06,029.013c	mohitaṃ nābhijānāti mām ebhyaḥ param avyayam<BR>
06,029.014a	daivī hy eṣā guṇamayī mama māyā duratyayā<BR>
06,029.014c	mām eva ye prapadyante māyām etāṃ taranti te<BR>
06,029.015a	na māṃ duṣkṛtino mūḍhāḥ prapadyante narādhamāḥ<BR>
06,029.015c	māyayāpahṛtajñānā āsuraṃ bhāvam āśritāḥ<BR>
06,029.016a	caturvidhā bhajante māṃ janāḥ sukṛtino 'rjuna<BR>
06,029.016c	ārto jijñāsur arthārthī jñānī ca bharatarṣabha<BR>
06,029.017a	teṣāṃ jñānī nityayukta ekabhaktir viśiṣyate<BR>
06,029.017c	priyo hi jñānino 'tyartham ahaṃ sa ca mama priyaḥ<BR>
06,029.018a	udārāḥ sarva evaite jñānī tv ātmaiva me matam<BR>
06,029.018c	āsthitaḥ sa hi yuktātmā mām evānuttamāṃ gatim<BR>
06,029.019a	bahūnāṃ janmanām ante jñānavān māṃ prapadyate<BR>
06,029.019c	vāsudevaḥ sarvam iti sa mahātmā sudurlabhaḥ<BR>
06,029.020a	kāmais tais tair hṛtajñānāḥ prapadyante 'nyadevatāḥ<BR>
06,029.020c	taṃ taṃ niyamam āsthāya prakṛtyā niyatāḥ svayā<BR>
06,029.021a	yo yo yāṃ yāṃ tanuṃ bhaktaḥ śraddhayārcitum icchati<BR>
06,029.021c	tasya tasyācalāṃ śraddhāṃ tām eva vidadhāmy aham<BR>
06,029.022a	sa tayā śraddhayā yuktas tasyā rādhanam īhate<BR>
06,029.022c	labhate ca tataḥ kāmān mayaiva vihitān hi tān<BR>
06,029.023a	antavat tu phalaṃ teṣāṃ tad bhavaty alpamedhasām<BR>
06,029.023c	devān devayajo yānti madbhaktā yānti mām api<BR>
06,029.023c*0093_01	. . . . . . . . siddhān yānti siddhavratāḥ<BR>
06,029.023c*0093_02	bhūtān bhūtayajo yānti . . . . . . . .<BR>
06,029.023c*0094_01	. . . . . . . . pitṝn yānti pitṛvratāḥ<BR>
06,029.023c*0094_02	bhūtāni yānti bhūtejyā . . . . . . . .<BR>
06,029.024a	avyaktaṃ vyaktim āpannaṃ manyante mām abuddhayaḥ<BR>
06,029.024c	paraṃ bhāvam ajānanto mamāvyayam anuttamam<BR>
06,029.025a	nāhaṃ prakāśaḥ sarvasya yogamāyāsamāvṛtaḥ<BR>
06,029.025c	mūḍho 'yaṃ nābhijānāti loko mām ajam avyayam<BR>
06,029.026a	vedāhaṃ samatītāni vartamānāni cārjuna<BR>
06,029.026c	bhaviṣyāṇi ca bhūtāni māṃ tu veda na kaś cana<BR>
06,029.027a	icchādveṣasamutthena dvaṃdvamohena bhārata<BR>
06,029.027c	sarvabhūtāni saṃmohaṃ sarge yānti paraṃtapa<BR>
06,029.028a	yeṣāṃ tv antagataṃ pāpaṃ janānāṃ puṇyakarmaṇām<BR>
06,029.028c	te dvaṃdvamohanirmuktā bhajante māṃ dṛḍhavratāḥ<BR>
06,029.029a	jarāmaraṇamokṣāya mām āśritya yatanti ye<BR>
06,029.029c	te brahma tad viduḥ kṛtsnam adhyātmaṃ karma cākhilam<BR>
06,029.030a	sādhibhūtādhidaivaṃ māṃ sādhiyajñaṃ ca ye viduḥ<BR>
06,029.030c	prayāṇakāle 'pi ca māṃ te vidur yuktacetasaḥ<BR>
06,029.030d*0095_01	sphuṭaṃ bhagavato bhaktir vihitā kalpamañjarī<BR>
06,029.030d*0095_02	sādhanecchāsamucitāṃ yenāśāṃ paripūrayet<BR>
06,030.001	arjuna uvāca<BR>
06,030.001a	kiṃ tad brahma kim adhyātmaṃ kiṃ karma puruṣottama<BR>
06,030.001c	adhibhūtaṃ ca kiṃ proktam adhidaivaṃ kim ucyate<BR>
06,030.002a	adhiyajñaḥ kathaṃ ko 'tra dehe 'smin madhusūdana<BR>
06,030.002c	prayāṇakāle ca kathaṃ jñeyo 'si niyatātmabhiḥ<BR>
06,030.003	śrībhagavān uvāca<BR>
06,030.003a	akṣaraṃ brahma paramaṃ svabhāvo 'dhyātmam ucyate<BR>
06,030.003c	bhūtabhāvodbhavakaro visargaḥ karmasaṃjñitaḥ<BR>
06,030.004a	adhibhūtaṃ kṣaro bhāvaḥ puruṣaś cādhidaivatam<BR>
06,030.004c	adhiyajño 'ham evātra dehe dehabhṛtāṃ vara<BR>
06,030.005a	antakāle ca mām eva smaran muktvā kalevaram<BR>
06,030.005c	yaḥ prayāti sa madbhāvaṃ yāti nāsty atra saṃśayaḥ<BR>
06,030.006a	yaṃ yaṃ vāpi smaran bhāvaṃ tyajaty ante kalevaram<BR>
06,030.006c	taṃ tam evaiti kaunteya sadā tadbhāvabhāvitaḥ<BR>
06,030.007a	tasmāt sarveṣu kāleṣu mām anusmara yudhya ca<BR>
06,030.007c	mayy arpitamanobuddhir mām evaiṣyasy asaṃśayaḥ<BR>
06,030.008a	abhyāsayogayuktena cetasā nānyagāminā<BR>
06,030.008c	paramaṃ puruṣaṃ divyaṃ yāti pārthānucintayan<BR>
06,030.009a	kaviṃ purāṇam anuśāsitāram; aṇor aṇīyāṃsam anusmared yaḥ<BR>
06,030.009c	sarvasya dhātāram acintyarūpam; ādityavarṇaṃ tamasaḥ parastāt<BR>
06,030.010a	prayāṇakāle manasācalena; bhaktyā yukto yogabalena caiva<BR>
06,030.010c	bhruvor madhye prāṇam āveśya samyak; sa taṃ paraṃ puruṣam upaiti divyam<BR>
06,030.011a	yad akṣaraṃ vedavido vadanti; viśanti yad yatayo vītarāgāḥ<BR>
06,030.011c	yad icchanto brahmacaryaṃ caranti; tat te padaṃ saṃgraheṇa pravakṣye<BR>
06,030.011d*0096_01	sarve vedā yat padam āmananti<BR>
06,030.011d*0096_02	tapāṃsi sarvāṇi ca yad vadanti<BR>
06,030.011d*0096_03	yad icchanto brahmacaryaṃ caranti<BR>
06,030.011d*0096_04	tat te padaṃ saṃgraheṇa bravīmi<BR>
06,030.012a	sarvadvārāṇi saṃyamya mano hṛdi nirudhya ca<BR>
06,030.012c	mūrdhny ādhāyātmanaḥ prāṇam āsthito yogadhāraṇām<BR>
06,030.013a	om ity ekākṣaraṃ brahma vyāharan mām anusmaran<BR>
06,030.013c	yaḥ prayāti tyajan dehaṃ sa yāti paramāṃ gatim<BR>
06,030.014a	ananyacetāḥ satataṃ yo māṃ smarati nityaśaḥ<BR>
06,030.014c	tasyāhaṃ sulabhaḥ pārtha nityayuktasya yoginaḥ<BR>
06,030.015a	mām upetya punarjanma duḥkhālayam aśāśvatam<BR>
06,030.015c	nāpnuvanti mahātmānaḥ saṃsiddhiṃ paramāṃ gatāḥ<BR>
06,030.016a	ā brahmabhuvanāl lokāḥ punarāvartino 'rjuna<BR>
06,030.016c	mām upetya tu kaunteya punarjanma na vidyate<BR>
06,030.017a	sahasrayugaparyantam ahar yad brahmaṇo viduḥ<BR>
06,030.017c	rātriṃ yugasahasrāntāṃ te 'horātravido janāḥ<BR>
06,030.018a	avyaktād vyaktayaḥ sarvāḥ prabhavanty aharāgame<BR>
06,030.018c	rātryāgame pralīyante tatraivāvyaktasaṃjñake<BR>
06,030.019a	bhūtagrāmaḥ sa evāyaṃ bhūtvā bhūtvā pralīyate<BR>
06,030.019c	rātryāgame 'vaśaḥ pārtha prabhavaty aharāgame<BR>
06,030.020a	paras tasmāt tu bhāvo 'nyo 'vyakto 'vyaktāt sanātanaḥ<BR>
06,030.020c	yaḥ sa sarveṣu bhūteṣu naśyatsu na vinaśyati<BR>
06,030.021a	avyakto 'kṣara ity uktas tam āhuḥ paramāṃ gatim<BR>
06,030.021c	yaṃ prāpya na nivartante tad dhāma paramaṃ mama<BR>
06,030.022a	puruṣaḥ sa paraḥ pārtha bhaktyā labhyas tv ananyayā<BR>
06,030.022b*0097_01	yaṃ prāpya na punarjanma labhante yogino 'rjuna<BR>
06,030.022c	yasyāntaḥsthāni bhūtāni yena sarvam idaṃ tatam<BR>
06,030.023a	yatra kāle tv anāvṛttim āvṛttiṃ caiva yoginaḥ<BR>
06,030.023c	prayātā yānti taṃ kālaṃ vakṣyāmi bharatarṣabha<BR>
06,030.024a	agnir jyotir ahaḥ śuklaḥ ṣaṇmāsā uttarāyaṇam<BR>
06,030.024c	tatra prayātā gacchanti brahma brahmavido janāḥ<BR>
06,030.025a	dhūmo rātris tathā kṛṣṇaḥ ṣaṇmāsā dakṣiṇāyanam<BR>
06,030.025c	tatra cāndramasaṃ jyotir yogī prāpya nivartate<BR>
06,030.026a	śuklakṛṣṇe gatī hy ete jagataḥ śāśvate mate<BR>
06,030.026c	ekayā yāty anāvṛttim anyayāvartate punaḥ<BR>
06,030.027a	naite sṛtī pārtha jānan yogī muhyati kaś cana<BR>
06,030.027c	tasmāt sarveṣu kāleṣu yogayukto bhavārjuna<BR>
06,030.028a	vedeṣu yajñeṣu tapaḥsu caiva; dāneṣu yat puṇyaphalaṃ pradiṣṭam<BR>
06,030.028c	atyeti tat sarvam idaṃ viditvā; yogī paraṃ sthānam upaiti cādyam<BR>
06,030.028d*0098_01	sarvatattvagatatvena vijñāte parameśvare<BR>
06,030.028d*0098_02	antar bahir na sāvasthā na yasyāṃ bhāsate vibhuḥ<BR>
06,031.001	śrībhagavān uvāca<BR>
06,031.001a	idaṃ tu te guhyatamaṃ pravakṣyāmy anasūyave<BR>
06,031.001c	jñānaṃ vijñānasahitaṃ yaj jñātvā mokṣyase 'śubhāt<BR>
06,031.002a	rājavidyā rājaguhyaṃ pavitram idam uttamam<BR>
06,031.002c	pratyakṣāvagamaṃ dharmyaṃ susukhaṃ kartum avyayam<BR>
06,031.003a	aśraddadhānāḥ puruṣā dharmasyāsya paraṃtapa<BR>
06,031.003c	aprāpya māṃ nivartante mṛtyusaṃsāravartmani<BR>
06,031.004a	mayā tatam idaṃ sarvaṃ jagad avyaktamūrtinā<BR>
06,031.004c	matsthāni sarvabhūtāni na cāhaṃ teṣv avasthitaḥ<BR>
06,031.005a	na ca matsthāni bhūtāni paśya me yogam aiśvaram<BR>
06,031.005c	bhūtabhṛn na ca bhūtastho mamātmā bhūtabhāvanaḥ<BR>
06,031.005d*0099_01	sarvagaḥ sarvavaś cādyaḥ sarvakṛt sarvadarśanaḥ<BR>
06,031.005d*0099_02	sarvajñaḥ sarvadarśī ca sarvātmā sarvatomukhaḥ<BR>
06,031.006a	yathākāśasthito nityaṃ vāyuḥ sarvatrago mahān<BR>
06,031.006c	tathā sarvāṇi bhūtāni matsthānīty upadhāraya<BR>
06,031.006d*0100_01	evaṃ hi sarvabhūteṣu carāmy anabhilakṣitaḥ<BR>
06,031.006d*0100_02	bhūtaprakṛtim āsthāya sahaiva ca vinaiva ca<BR>
06,031.007a	sarvabhūtāni kaunteya prakṛtiṃ yānti māmikām<BR>
06,031.007c	kalpakṣaye punas tāni kalpādau visṛjāmy aham<BR>
06,031.008a	prakṛtiṃ svām avaṣṭabhya visṛjāmi punaḥ punaḥ<BR>
06,031.008c	bhūtagrāmam imaṃ kṛtsnam avaśaṃ prakṛter vaśāt<BR>
06,031.009a	na ca māṃ tāni karmāṇi nibadhnanti dhanaṃjaya<BR>
06,031.009c	udāsīnavad āsīnam asaktaṃ teṣu karmasu<BR>
06,031.010a	mayādhyakṣeṇa prakṛtiḥ sūyate sacarācaram<BR>
06,031.010c	hetunānena kaunteya jagad viparivartate<BR>
06,031.011a	avajānanti māṃ mūḍhā mānuṣīṃ tanum āśritam<BR>
06,031.011c	paraṃ bhāvam ajānanto mama bhūtamaheśvaram<BR>
06,031.012a	moghāśā moghakarmāṇo moghajñānā vicetasaḥ<BR>
06,031.012c	rākṣasīm āsurīṃ caiva prakṛtiṃ mohinīṃ śritāḥ<BR>
06,031.013a	mahātmānas tu māṃ pārtha daivīṃ prakṛtim āśritāḥ<BR>
06,031.013c	bhajanty ananyamanaso jñātvā bhūtādim avyayam<BR>
06,031.014a	satataṃ kīrtayanto māṃ yatantaś ca dṛḍhavratāḥ<BR>
06,031.014c	namasyantaś ca māṃ bhaktyā nityayuktā upāsate<BR>
06,031.015a	jñānayajñena cāpy anye yajanto mām upāsate<BR>
06,031.015c	ekatvena pṛthaktvena bahudhā viśvatomukham<BR>
06,031.016a	ahaṃ kratur ahaṃ yajñaḥ svadhāham aham auṣadham<BR>
06,031.016c	mantro 'ham aham evājyam aham agnir ahaṃ hutam<BR>
06,031.017a	pitāham asya jagato mātā dhātā pitāmahaḥ<BR>
06,031.017c	vedyaṃ pavitram oṃkāra ṛk sāma yajur eva ca<BR>
06,031.018a	gatir bhartā prabhuḥ sākṣī nivāsaḥ śaraṇaṃ suhṛt<BR>
06,031.018c	prabhavaḥ pralayaḥ sthānaṃ nidhānaṃ bījam avyayam<BR>
06,031.019a	tapāmy aham ahaṃ varṣaṃ nigṛhṇāmy utsṛjāmi ca<BR>
06,031.019c	amṛtaṃ caiva mṛtyuś ca sad asac cāham arjuna<BR>
06,031.020a	traividyā māṃ somapāḥ pūtapāpā; yajñair iṣṭvā svargatiṃ prārthayante<BR>
06,031.020c	te puṇyam āsādya surendralokam; aśnanti divyān divi devabhogān<BR>
06,031.021a	te taṃ bhuktvā svargalokaṃ viśālaṃ; kṣīṇe puṇye martyalokaṃ viśanti<BR>
06,031.021c	evaṃ trayīdharmam anuprapannā; gatāgataṃ kāmakāmā labhante<BR>
06,031.022a	ananyāś cintayanto māṃ ye janāḥ paryupāsate<BR>
06,031.022c	teṣāṃ nityābhiyuktānāṃ yogakṣemaṃ vahāmy aham<BR>
06,031.023a	ye 'py anyadevatā bhaktā yajante śraddhayānvitāḥ<BR>
06,031.023c	te 'pi mām eva kaunteya yajanty avidhipūrvakam<BR>
06,031.024a	ahaṃ hi sarvayajñānāṃ bhoktā ca prabhur eva ca<BR>
06,031.024c	na tu mām abhijānanti tattvenātaś cyavanti te<BR>
06,031.025a	yānti devavratā devān pitṝn yānti pitṛvratāḥ<BR>
06,031.025c	bhūtāni yānti bhūtejyā yānti madyājino 'pi mām<BR>
06,031.026a	patraṃ puṣpaṃ phalaṃ toyaṃ yo me bhaktyā prayacchati<BR>
06,031.026c	tad ahaṃ bhaktyupahṛtam aśnāmi prayatātmanaḥ<BR>
06,031.027a	yat karoṣi yad aśnāsi yaj juhoṣi dadāsi yat<BR>
06,031.027c	yat tapasyasi kaunteya tat kuruṣva madarpaṇam<BR>
06,031.028a	śubhāśubhaphalair evaṃ mokṣyase karmabandhanaiḥ<BR>
06,031.028c	saṃnyāsayogayuktātmā vimukto mām upaiṣyasi<BR>
06,031.029a	samo 'haṃ sarvabhūteṣu na me dveṣyo 'sti na priyaḥ<BR>
06,031.029c	ye bhajanti tu māṃ bhaktyā mayi te teṣu cāpy aham<BR>
06,031.030a	api cet sudurācāro bhajate mām ananyabhāk<BR>
06,031.030c	sādhur eva sa mantavyaḥ samyag vyavasito hi saḥ<BR>
06,031.031a	kṣipraṃ bhavati dharmātmā śaśvacchāntiṃ nigacchati<BR>
06,031.031c	kaunteya pratijānīhi na me bhaktaḥ praṇaśyati<BR>
06,031.032a	māṃ hi pārtha vyapāśritya ye 'pi syuḥ pāpayonayaḥ<BR>
06,031.032c	striyo vaiśyās tathā śūdrās te 'pi yānti parāṃ gatim<BR>
06,031.033a	kiṃ punar brāhmaṇāḥ puṇyā bhaktā rājarṣayas tathā<BR>
06,031.033c	anityam asukhaṃ lokam imaṃ prāpya bhajasva mām<BR>
06,031.034a	manmanā bhava madbhakto madyājī māṃ namaskuru<BR>
06,031.034c	mām evaiṣyasi yuktvaivam ātmānaṃ matparāyaṇaḥ<BR>
06,032.001	śrībhagavān uvāca<BR>
06,032.001a	bhūya eva mahābāho śṛṇu me paramaṃ vacaḥ<BR>
06,032.001c	yat te 'haṃ prīyamāṇāya vakṣyāmi hitakāmyayā<BR>
06,032.002a	na me viduḥ suragaṇāḥ prabhavaṃ na maharṣayaḥ<BR>
06,032.002c	aham ādir hi devānāṃ maharṣīṇāṃ ca sarvaśaḥ<BR>
06,032.003a	yo mām ajam anādiṃ ca vetti lokamaheśvaram<BR>
06,032.003c	asaṃmūḍhaḥ sa martyeṣu sarvapāpaiḥ pramucyate<BR>
06,032.004a	buddhir jñānam asaṃmohaḥ kṣamā satyaṃ damaḥ śamaḥ<BR>
06,032.004c	sukhaṃ duḥkhaṃ bhavo 'bhāvo bhayaṃ cābhayam eva ca<BR>
06,032.005a	ahiṃsā samatā tuṣṭis tapo dānaṃ yaśo 'yaśaḥ<BR>
06,032.005c	bhavanti bhāvā bhūtānāṃ matta eva pṛthagvidhāḥ<BR>
06,032.006a	maharṣayaḥ sapta pūrve catvāro manavas tathā<BR>
06,032.006c	madbhāvā mānasā jātā yeṣāṃ loka imāḥ prajāḥ<BR>
06,032.007a	etāṃ vibhūtiṃ yogaṃ ca mama yo vetti tattvataḥ<BR>
06,032.007c	so 'vikampena yogena yujyate nātra saṃśayaḥ<BR>
06,032.008a	ahaṃ sarvasya prabhavo mattaḥ sarvaṃ pravartate<BR>
06,032.008c	iti matvā bhajante māṃ budhā bhāvasamanvitāḥ<BR>
06,032.009a	maccittā madgataprāṇā bodhayantaḥ parasparam<BR>
06,032.009c	kathayantaś ca māṃ nityaṃ tuṣyanti ca ramanti ca<BR>
06,032.010a	teṣāṃ satatayuktānāṃ bhajatāṃ prītipūrvakam<BR>
06,032.010c	dadāmi buddhiyogaṃ taṃ yena mām upayānti te<BR>
06,032.011a	teṣām evānukampārtham aham ajñānajaṃ tamaḥ<BR>
06,032.011c	nāśayāmy ātmabhāvastho jñānadīpena bhāsvatā<BR>
06,032.012	arjuna uvāca<BR>
06,032.012a	paraṃ brahma paraṃ dhāma pavitraṃ paramaṃ bhavān<BR>
06,032.012c	puruṣaṃ śāśvataṃ divyam ādidevam ajaṃ vibhum<BR>
06,032.013a	āhus tvām ṛṣayaḥ sarve devarṣir nāradas tathā<BR>
06,032.013c	asito devalo vyāsaḥ svayaṃ caiva bravīṣi me<BR>
06,032.014a	sarvam etad ṛtaṃ manye yan māṃ vadasi keśava<BR>
06,032.014c	na hi te bhagavan vyaktiṃ vidur devā na dānavāḥ<BR>
06,032.015a	svayam evātmanātmānaṃ vettha tvaṃ puruṣottama<BR>
06,032.015c	bhūtabhāvana bhūteśa devadeva jagatpate<BR>
06,032.016a	vaktum arhasy aśeṣeṇa divyā hy ātmavibhūtayaḥ<BR>
06,032.016c	yābhir vibhūtibhir lokān imāṃs tvaṃ vyāpya tiṣṭhasi<BR>
06,032.017a	kathaṃ vidyām ahaṃ yogiṃs tvāṃ sadā paricintayan<BR>
06,032.017c	keṣu keṣu ca bhāveṣu cintyo 'si bhagavan mayā<BR>
06,032.018a	vistareṇātmano yogaṃ vibhūtiṃ ca janārdana<BR>
06,032.018c	bhūyaḥ kathaya tṛptir hi śṛṇvato nāsti me 'mṛtam<BR>
06,032.019	śrībhagavān uvāca<BR>
06,032.019a	hanta te kathayiṣyāmi divyā hy ātmavibhūtayaḥ<BR>
06,032.019c	prādhānyataḥ kuruśreṣṭha nāsty anto vistarasya me<BR>
06,032.020a	aham ātmā guḍākeśa sarvabhūtāśayasthitaḥ<BR>
06,032.020c	aham ādiś ca madhyaṃ ca bhūtānām anta eva ca<BR>
06,032.021a	ādityānām ahaṃ viṣṇur jyotiṣāṃ ravir aṃśumān<BR>
06,032.021c	marīcir marutām asmi nakṣatrāṇām ahaṃ śaśī<BR>
06,032.022a	vedānāṃ sāmavedo 'smi devānām asmi vāsavaḥ<BR>
06,032.022c	indriyāṇāṃ manaś cāsmi bhūtānām asmi cetanā<BR>
06,032.023a	rudrāṇāṃ śaṃkaraś cāsmi vitteśo yakṣarakṣasām<BR>
06,032.023c	vasūnāṃ pāvakaś cāsmi meruḥ śikhariṇām aham<BR>
06,032.024a	purodhasāṃ ca mukhyaṃ māṃ viddhi pārtha bṛhaspatim<BR>
06,032.024c	senānīnām ahaṃ skandaḥ sarasām asmi sāgaraḥ<BR>
06,032.025a	maharṣīṇāṃ bhṛgur ahaṃ girām asmy ekam akṣaram<BR>
06,032.025c	yajñānāṃ japayajño 'smi sthāvarāṇāṃ himālayaḥ<BR>
06,032.026a	aśvatthaḥ sarvavṛkṣāṇāṃ devarṣīṇāṃ ca nāradaḥ<BR>
06,032.026c	gandharvāṇāṃ citrarathaḥ siddhānāṃ kapilo muniḥ<BR>
06,032.027a	uccaiḥśravasam aśvānāṃ viddhi mām amṛtodbhavam<BR>
06,032.027c	airāvataṃ gajendrāṇāṃ narāṇāṃ ca narādhipam<BR>
06,032.028a	āyudhānām ahaṃ vajraṃ dhenūnām asmi kāmadhuk<BR>
06,032.028c	prajanaś cāsmi kandarpaḥ sarpāṇām asmi vāsukiḥ<BR>
06,032.029a	anantaś cāsmi nāgānāṃ varuṇo yādasām aham<BR>
06,032.029c	pitṝṇām aryamā cāsmi yamaḥ saṃyamatām aham<BR>
06,032.030a	prahlādaś cāsmi daityānāṃ kālaḥ kalayatām aham<BR>
06,032.030c	mṛgāṇāṃ ca mṛgendro 'haṃ vainateyaś ca pakṣiṇām<BR>
06,032.031a	pavanaḥ pavatām asmi rāmaḥ śastrabhṛtām aham<BR>
06,032.031c	jhaṣāṇāṃ makaraś cāsmi srotasām asmi jāhnavī<BR>
06,032.032a	sargāṇām ādir antaś ca madhyaṃ caivāham arjuna<BR>
06,032.032c	adhyātmavidyā vidyānāṃ vādaḥ pravadatām aham<BR>
06,032.033a	akṣarāṇām akāro 'smi dvaṃdvaḥ sāmāsikasya ca<BR>
06,032.033c	aham evākṣayaḥ kālo dhātāhaṃ viśvatomukhaḥ<BR>
06,032.034a	mṛtyuḥ sarvaharaś cāham udbhavaś ca bhaviṣyatām<BR>
06,032.034c	kīrtiḥ śrīr vāk ca nārīṇāṃ smṛtir medhā dhṛtiḥ kṣamā<BR>
06,032.035a	bṛhatsāma tathā sāmnāṃ gāyatrī chandasām aham<BR>
06,032.035c	māsānāṃ mārgaśīrṣo 'ham ṛtūnāṃ kusumākaraḥ<BR>
06,032.035d*0101_01	oṣadhīnāṃ yavaś cāsmi dhātūnām asmi kāñcanam<BR>
06,032.035d*0101_02	saurabheyo gavām asmi snehānāṃ sarpir apy aham<BR>
06,032.035d*0101_03	sarvāsāṃ tṛṇajātīnāṃ darbho 'haṃ pāṇḍunandana<BR>
06,032.036a	dyūtaṃ chalayatām asmi tejas tejasvinām aham<BR>
06,032.036c	jayo 'smi vyavasāyo 'smi sattvaṃ sattvavatām aham<BR>
06,032.037a	vṛṣṇīnāṃ vāsudevo 'smi pāṇḍavānāṃ dhanaṃjayaḥ<BR>
06,032.037c	munīnām apy ahaṃ vyāsaḥ kavīnām uśanā kaviḥ<BR>
06,032.038a	daṇḍo damayatām asmi nītir asmi jigīṣatām<BR>
06,032.038c	maunaṃ caivāsmi guhyānāṃ jñānaṃ jñānavatām aham<BR>
06,032.039a	yac cāpi sarvabhūtānāṃ bījaṃ tad aham arjuna<BR>
06,032.039c	na tad asti vinā yat syān mayā bhūtaṃ carācaram<BR>
06,032.040a	nānto 'sti mama divyānāṃ vibhūtīnāṃ paraṃtapa<BR>
06,032.040c	eṣa tūddeśataḥ prokto vibhūter vistaro mayā<BR>
06,032.041a	yad yad vibhūtimat sattvaṃ śrīmad ūrjitam eva vā<BR>
06,032.041c	tat tad evāvagaccha tvaṃ mama tejoṃśasaṃbhavam<BR>
06,032.042a	atha vā bahunaitena kiṃ jñātena tavārjuna<BR>
06,032.042c	viṣṭabhyāham idaṃ kṛtsnam ekāṃśena sthito jagat<BR>
06,033.001	arjuna uvāca<BR>
06,033.001a	madanugrahāya paramaṃ guhyam adhyātmasaṃjñitam<BR>
06,033.001c	yat tvayoktaṃ vacas tena moho 'yaṃ vigato mama<BR>
06,033.002a	bhavāpyayau hi bhūtānāṃ śrutau vistaraśo mayā<BR>
06,033.002c	tvattaḥ kamalapatrākṣa māhātmyam api cāvyayam<BR>
06,033.003a	evam etad yathāttha tvam ātmānaṃ parameśvara<BR>
06,033.003c	draṣṭum icchāmi te rūpam aiśvaraṃ puruṣottama<BR>
06,033.004a	manyase yadi tac chakyaṃ mayā draṣṭum iti prabho<BR>
06,033.004c	yogeśvara tato me tvaṃ darśayātmānam avyayam<BR>
06,033.005	śrībhagavān uvāca<BR>
06,033.005a	paśya me pārtha rūpāṇi śataśo 'tha sahasraśaḥ<BR>
06,033.005c	nānāvidhāni divyāni nānāvarṇākṛtīni ca<BR>
06,033.006a	paśyādityān vasūn rudrān aśvinau marutas tathā<BR>
06,033.006c	bahūny adṛṣṭapūrvāṇi paśyāścaryāṇi bhārata<BR>
06,033.007a	ihaikasthaṃ jagat kṛtsnaṃ paśyādya sacarācaram<BR>
06,033.007c	mama dehe guḍākeśa yac cānyad draṣṭum icchasi<BR>
06,033.008a	na tu māṃ śakyase draṣṭum anenaiva svacakṣuṣā<BR>
06,033.008c	divyaṃ dadāmi te cakṣuḥ paśya me yogam aiśvaram<BR>
06,033.009	saṃjaya uvāca<BR>
06,033.009a	evam uktvā tato rājan mahāyogeśvaro hariḥ<BR>
06,033.009c	darśayām āsa pārthāya paramaṃ rūpam aiśvaram<BR>
06,033.010a	anekavaktranayanam anekādbhutadarśanam<BR>
06,033.010c	anekadivyābharaṇaṃ divyānekodyatāyudham<BR>
06,033.011a	divyamālyāmbaradharaṃ divyagandhānulepanam<BR>
06,033.011c	sarvāścaryamayaṃ devam anantaṃ viśvatomukham<BR>
06,033.012a	divi sūryasahasrasya bhaved yugapad utthitā<BR>
06,033.012c	yadi bhāḥ sadṛśī sā syād bhāsas tasya mahātmanaḥ<BR>
06,033.013a	tatraikasthaṃ jagat kṛtsnaṃ pravibhaktam anekadhā<BR>
06,033.013c	apaśyad devadevasya śarīre pāṇḍavas tadā<BR>
06,033.014a	tataḥ sa vismayāviṣṭo hṛṣṭaromā dhanaṃjayaḥ<BR>
06,033.014c	praṇamya śirasā devaṃ kṛtāñjalir abhāṣata<BR>
06,033.015	arjuna uvāca<BR>
06,033.015a	paśyāmi devāṃs tava deva dehe; sarvāṃs tathā bhūtaviśeṣasaṃghān<BR>
06,033.015c	brahmāṇam īśaṃ kamalāsanastham; ṛṣīṃś ca sarvān uragāṃś ca divyān<BR>
06,033.016a	anekabāhūdaravaktranetraṃ; paśyāmi tvā sarvato 'nantarūpam<BR>
06,033.016c	nāntaṃ na madhyaṃ na punas tavādiṃ; paśyāmi viśveśvara viśvarūpa<BR>
06,033.017a	kirīṭinaṃ gadinaṃ cakriṇaṃ ca; tejorāśiṃ sarvato dīptimantam<BR>
06,033.017c	paśyāmi tvāṃ durnirīkṣyaṃ samantād; dīptānalārkadyutim aprameyam<BR>
06,033.018a	tvam akṣaraṃ paramaṃ veditavyaṃ; tvam asya viśvasya paraṃ nidhānam<BR>
06,033.018c	tvam avyayaḥ śāśvatadharmagoptā; sanātanas tvaṃ puruṣo mato me<BR>
06,033.019a	anādimadhyāntam anantavīryam; anantabāhuṃ śaśisūryanetram<BR>
06,033.019c	paśyāmi tvāṃ dīptahutāśavaktraṃ; svatejasā viśvam idaṃ tapantam<BR>
06,033.020a	dyāvāpṛthivyor idam antaraṃ hi; vyāptaṃ tvayaikena diśaś ca sarvāḥ<BR>
06,033.020c	dṛṣṭvādbhutaṃ rūpam idaṃ tavograṃ; lokatrayaṃ pravyathitaṃ mahātman<BR>
06,033.021a	amī hi tvā surasaṃghā viśanti; ke cid bhītāḥ prāñjalayo gṛṇanti<BR>
06,033.021c	svastīty uktvā maharṣisiddhasaṃghāḥ; stuvanti tvāṃ stutibhiḥ puṣkalābhiḥ<BR>
06,033.022a	rudrādityā vasavo ye ca sādhyā; viśve 'śvinau marutaś coṣmapāś ca<BR>
06,033.022c	gandharvayakṣāsurasiddhasaṃghā; vīkṣante tvā vismitāś caiva sarve<BR>
06,033.023a	rūpaṃ mahat te bahuvaktranetraṃ; mahābāho bahubāhūrupādam<BR>
06,033.023c	bahūdaraṃ bahudaṃṣṭrākarālaṃ; dṛṣṭvā lokāḥ pravyathitās tathāham<BR>
06,033.024a	nabhaḥspṛśaṃ dīptam anekavarṇaṃ; vyāttānanaṃ dīptaviśālanetram<BR>
06,033.024c	dṛṣṭvā hi tvāṃ pravyathitāntarātmā; dhṛtiṃ na vindāmi śamaṃ ca viṣṇo<BR>
06,033.025a	daṃṣṭrākarālāni ca te mukhāni; dṛṣṭvaiva kālānalasaṃnibhāni<BR>
06,033.025c	diśo na jāne na labhe ca śarma; prasīda deveśa jagannivāsa<BR>
06,033.026a	amī ca tvāṃ dhṛtarāṣṭrasya putrāḥ; sarve sahaivāvanipālasaṃghaiḥ<BR>
06,033.026c	bhīṣmo droṇaḥ sūtaputras tathāsau; sahāsmadīyair api yodhamukhyaiḥ<BR>
06,033.027a	vaktrāṇi te tvaramāṇā viśanti; daṃṣṭrākarālāni bhayānakāni<BR>
06,033.027b*0102_01	sahasrasūryāta*saṃnibhāni<BR>
06,033.027b*0102_02	tathā jagadgrāsakṛtakṣaṇāni<BR>
06,033.027b*0103_01	nānārūpaiḥ puruṣair vadhyamānā<BR>
06,033.027b*0103_02	viśanti te vaktram acintyarūpam<BR>
06,033.027b*0103_03	yaudhiṣṭhirā dhārtarāṣṭrāś ca yodhāḥ<BR>
06,033.027b*0103_04	śastraiḥ kṛttā vividhaiḥ sarva eva<BR>
06,033.027b*0103_05	tvattejasā nihatā nūnam ete<BR>
06,033.027b*0103_06	tathā hīme tvaccharīraṃ praviṣṭāḥ<BR>
06,033.027c	ke cid vilagnā daśanāntareṣu; saṃdṛśyante cūrṇitair uttamāṅgaiḥ<BR>
06,033.028a	yathā nadīnāṃ bahavo 'mbuvegāḥ; samudram evābhimukhā dravanti<BR>
06,033.028c	tathā tavāmī naralokavīrā; viśanti vaktrāṇy abhivijvalanti<BR>
06,033.029a	yathā pradīptaṃ jvalanaṃ pataṃgā; viśanti nāśāya samṛddhavegāḥ<BR>
06,033.029c	tathaiva nāśāya viśanti lokās; tavāpi vaktrāṇi samṛddhavegāḥ<BR>
06,033.030a	lelihyase grasamānaḥ samantāl; lokān samagrān vadanair jvaladbhiḥ<BR>
06,033.030c	tejobhir āpūrya jagat samagraṃ; bhāsas tavogrāḥ pratapanti viṣṇo<BR>
06,033.031a	ākhyāhi me ko bhavān ugrarūpo; namo 'stu te devavara prasīda<BR>
06,033.031c	vijñātum icchāmi bhavantam ādyaṃ; na hi prajānāmi tava pravṛttim<BR>
06,033.032	śrībhagavān uvāca<BR>
06,033.032a	kālo 'smi lokakṣayakṛt pravṛddho; lokān samāhartum iha pravṛttaḥ<BR>
06,033.032c	ṛte 'pi tvā na bhaviṣyanti sarve; ye 'vasthitāḥ pratyanīkeṣu yodhāḥ<BR>
06,033.033a	tasmāt tvam uttiṣṭha yaśo labhasva; jitvā śatrūn bhuṅkṣva rājyaṃ samṛddham<BR>
06,033.033c	mayaivaite nihatāḥ pūrvam eva; nimittamātraṃ bhava savyasācin<BR>
06,033.034a	droṇaṃ ca bhīṣmaṃ ca jayadrathaṃ ca; karṇaṃ tathānyān api yodhavīrān<BR>
06,033.034c	mayā hatāṃs tvaṃ jahi mā vyathiṣṭhā; yudhyasva jetāsi raṇe sapatnān<BR>
06,033.035	saṃjaya uvāca<BR>
06,033.035a	etac chrutvā vacanaṃ keśavasya; kṛtāñjalir vepamānaḥ kirīṭī<BR>
06,033.035c	namaskṛtvā bhūya evāha kṛṣṇaṃ; sagadgadaṃ bhītabhītaḥ praṇamya<BR>
06,033.036	arjuna uvāca<BR>
06,033.036a	sthāne hṛṣīkeśa tava prakīrtyā; jagat prahṛṣyaty anurajyate ca<BR>
06,033.036c	rakṣāṃsi bhītāni diśo dravanti; sarve namasyanti ca siddhasaṃghāḥ<BR>
06,033.037a	kasmāc ca te na nameran mahātman; garīyase brahmaṇo 'py ādikartre<BR>
06,033.037c	ananta deveśa jagannivāsa; tvam akṣaraṃ sad asat tatparaṃ yat<BR>
06,033.038a	tvam ādidevaḥ puruṣaḥ purāṇas; tvam asya viśvasya paraṃ nidhānam<BR>
06,033.038c	vettāsi vedyaṃ ca paraṃ ca dhāma; tvayā tataṃ viśvam anantarūpa<BR>
06,033.039a	vāyur yamo 'gnir varuṇaḥ śaśāṅkaḥ; prajāpatis tvaṃ prapitāmahaś ca<BR>
06,033.039c	namo namas te 'stu sahasrakṛtvaḥ; punaś ca bhūyo 'pi namo namas te<BR>
06,033.039d*0104_01	anādimān apratimaprabhāvaḥ<BR>
06,033.039d*0104_02	sarveśvaraḥ sarvamahāvibhūte<BR>
06,033.040a	namaḥ purastād atha pṛṣṭhatas te; namo 'stu te sarvata eva sarva<BR>
06,033.040b*0105_01	na hi tvad anyaḥ kaś cid apīha deva<BR>
06,033.040b*0105_02	lokatraye dṛśyate 'cintyakarmā<BR>
06,033.040c	anantavīryāmitavikramas tvaṃ; sarvaṃ samāpnoṣi tato 'si sarvaḥ<BR>
06,033.041a	sakheti matvā prasabhaṃ yad uktaṃ; he kṛṣṇa he yādava he sakheti<BR>
06,033.041c	ajānatā mahimānaṃ tavedaṃ; mayā pramādāt praṇayena vāpi<BR>
06,033.042a	yac cāvahāsārtham asatkṛto 'si; vihāraśayyāsanabhojaneṣu<BR>
06,033.042c	eko 'tha vāpy acyuta tatsamakṣaṃ; tat kṣāmaye tvām aham aprameyam<BR>
06,033.043a	pitāsi lokasya carācarasya; tvam asya pūjyaś ca gurur garīyān<BR>
06,033.043c	na tvatsamo 'sty abhyadhikaḥ kuto 'nyo; lokatraye 'py apratimaprabhāva<BR>
06,033.044a	tasmāt praṇamya praṇidhāya kāyaṃ; prasādaye tvām aham īśam īḍyam<BR>
06,033.044c	piteva putrasya sakheva sakhyuḥ; priyaḥ priyāyārhasi deva soḍhum<BR>
06,033.044d*0106_01	divyāni karmāṇi tavādbhutāni<BR>
06,033.044d*0106_02	pūrvāṇi pūrve 'py ṛṣayaḥ smaranti<BR>
06,033.044d*0106_03	nānyo 'sti kartā jagatas tvam eko<BR>
06,033.044d*0106_04	dhātā vidhātā ca vibhur bhavaś ca<BR>
06,033.044d*0106_05	tavādbhutaṃ kiṃ nu bhaved asahyaṃ<BR>
06,033.044d*0106_06	kiṃ vāśakyaṃ parataḥ kīrtayiṣye<BR>
06,033.044d*0106_07	kartāsi sarvasya yataḥ svayaṃ vai<BR>
06,033.044d*0106_08	vibho tataḥ sarvam idaṃ tvam eva<BR>
06,033.044d*0106_09	aty adbhutaṃ karma na duṣkaraṃ te<BR>
06,033.044d*0106_10	karmopamānaṃ na hi vidyate te<BR>
06,033.044d*0106_11	na te guṇānāṃ parimāṇam asti<BR>
06,033.044d*0106_12	na tejaso nāpi balasya narddheḥ<BR>
06,033.044d*0107_01	imāni karmāṇi tavādbhutāni<BR>
06,033.044d*0107_02	kṛtāni pūrve munayo vadanti<BR>
06,033.044d*0107_03	na te guṇānāṃ parimāṇam asti<BR>
06,033.044d*0107_04	na tejasaś cāpi balasya viṣṇo<BR>
06,033.045a	adṛṣṭapūrvaṃ hṛṣito 'smi dṛṣṭvā; bhayena ca pravyathitaṃ mano me<BR>
06,033.045c	tad eva me darśaya deva rūpaṃ; prasīda deveśa jagannivāsa<BR>
06,033.046a	kirīṭinaṃ gadinaṃ cakrahastam; icchāmi tvāṃ draṣṭum ahaṃ tathaiva<BR>
06,033.046c	tenaiva rūpeṇa caturbhujena; sahasrabāho bhava viśvamūrte<BR>
06,033.047	śrībhagavān uvāca<BR>
06,033.047a	mayā prasannena tavārjunedaṃ; rūpaṃ paraṃ darśitam ātmayogāt<BR>
06,033.047c	tejomayaṃ viśvam anantam ādyaṃ; yan me tvad anyena na dṛṣṭapūrvam<BR>
06,033.048a	na vedayajñādhyayanair na dānair; na ca kriyābhir na tapobhir ugraiḥ<BR>
06,033.048c	evaṃrūpaḥ śakya ahaṃ nṛloke; draṣṭuṃ tvad anyena kurupravīra<BR>
06,033.049a	mā te vyathā mā ca vimūḍhabhāvo; dṛṣṭvā rūpaṃ ghoram īdṛṅ mamedam<BR>
06,033.049c	vyapetabhīḥ prītamanāḥ punas tvaṃ; tad eva me rūpam idaṃ prapaśya<BR>
06,033.050	saṃjaya uvāca<BR>
06,033.050a	ity arjunaṃ vāsudevas tathoktvā; svakaṃ rūpaṃ darśayām āsa bhūyaḥ<BR>
06,033.050c	āśvāsayām āsa ca bhītam enaṃ; bhūtvā punaḥ saumyavapur mahātmā<BR>
06,033.051	arjuna uvāca<BR>
06,033.051a	dṛṣṭvedaṃ mānuṣaṃ rūpaṃ tava saumyaṃ janārdana<BR>
06,033.051c	idānīm asmi saṃvṛttaḥ sacetāḥ prakṛtiṃ gataḥ<BR>
06,033.052	śrībhagavān uvāca<BR>
06,033.052a	sudurdarśam idaṃ rūpaṃ dṛṣṭavān asi yan mama<BR>
06,033.052c	devā apy asya rūpasya nityaṃ darśanakāṅkṣiṇaḥ<BR>
06,033.053a	nāhaṃ vedair na tapasā na dānena na cejyayā<BR>
06,033.053c	śakya evaṃvidho draṣṭuṃ dṛṣṭavān asi māṃ yathā<BR>
06,033.054a	bhaktyā tv ananyayā śakya aham evaṃvidho 'rjuna<BR>
06,033.054c	jñātuṃ draṣṭuṃ ca tattvena praveṣṭuṃ ca paraṃtapa<BR>
06,033.055a	matkarmakṛn matparamo madbhaktaḥ saṅgavarjitaḥ<BR>
06,033.055c	nirvairaḥ sarvabhūteṣu yaḥ sa mām eti pāṇḍava<BR>
06,034.001	arjuna uvāca<BR>
06,034.001a	evaṃ satatayuktā ye bhaktās tvāṃ paryupāsate<BR>
06,034.001c	ye cāpy akṣaram avyaktaṃ teṣāṃ ke yogavittamāḥ<BR>
06,034.002	śrībhagavān uvāca<BR>
06,034.002a	mayy āveśya mano ye māṃ nityayuktā upāsate<BR>
06,034.002c	śraddhayā parayopetās te me yuktatamā matāḥ<BR>
06,034.003a	ye tv akṣaram anirdeśyam avyaktaṃ paryupāsate<BR>
06,034.003c	sarvatragam acintyaṃ ca kūṭastham acalaṃ dhruvam<BR>
06,034.004a	saṃniyamyendriyagrāmaṃ sarvatra samabuddhayaḥ<BR>
06,034.004c	te prāpnuvanti mām eva sarvabhūtahite ratāḥ<BR>
06,034.005a	kleśo 'dhikataras teṣām avyaktāsaktacetasām<BR>
06,034.005c	avyaktā hi gatir duḥkhaṃ dehavadbhir avāpyate<BR>
06,034.006a	ye tu sarvāṇi karmāṇi mayi saṃnyasya matparāḥ<BR>
06,034.006c	ananyenaiva yogena māṃ dhyāyanta upāsate<BR>
06,034.007a	teṣām ahaṃ samuddhartā mṛtyusaṃsārasāgarāt<BR>
06,034.007c	bhavāmi nacirāt pārtha mayy āveśitacetasām<BR>
06,034.008a	mayy eva mana ādhatsva mayi buddhiṃ niveśaya<BR>
06,034.008c	nivasiṣyasi mayy eva ata ūrdhvaṃ na saṃśayaḥ<BR>
06,034.009a	atha cittaṃ samādhātuṃ na śaknoṣi mayi sthiram<BR>
06,034.009c	abhyāsayogena tato mām icchāptuṃ dhanaṃjaya<BR>
06,034.010a	abhyāse 'py asamartho 'si matkarmaparamo bhava<BR>
06,034.010c	madartham api karmāṇi kurvan siddhim avāpsyasi<BR>
06,034.011a	athaitad apy aśakto 'si kartuṃ madyogam āśritaḥ<BR>
06,034.011c	sarvakarmaphalatyāgaṃ tataḥ kuru yatātmavān<BR>
06,034.012a	śreyo hi jñānam abhyāsāj jñānād dhyānaṃ viśiṣyate<BR>
06,034.012c	dhyānāt karmaphalatyāgas tyāgāc chāntir anantaram<BR>
06,034.013a	adveṣṭā sarvabhūtānāṃ maitraḥ karuṇa eva ca<BR>
06,034.013c	nirmamo nirahaṃkāraḥ samaduḥkhasukhaḥ kṣamī<BR>
06,034.014a	saṃtuṣṭaḥ satataṃ yogī yatātmā dṛḍhaniścayaḥ<BR>
06,034.014c	mayy arpitamanobuddhir yo madbhaktaḥ sa me priyaḥ<BR>
06,034.015a	yasmān nodvijate loko lokān nodvijate ca yaḥ<BR>
06,034.015c	harṣāmarṣabhayodvegair mukto yaḥ sa ca me priyaḥ<BR>
06,034.016a	anapekṣaḥ śucir dakṣa udāsīno gatavyathaḥ<BR>
06,034.016c	sarvārambhaparityāgī yo madbhaktaḥ sa me priyaḥ<BR>
06,034.017a	yo na hṛṣyati na dveṣṭi na śocati na kāṅkṣati<BR>
06,034.017c	śubhāśubhaparityāgī bhaktimān yaḥ sa me priyaḥ<BR>
06,034.018a	samaḥ śatrau ca mitre ca tathā mānāvamānayoḥ<BR>
06,034.018c	śītoṣṇasukhaduḥkheṣu samaḥ saṅgavivarjitaḥ<BR>
06,034.019a	tulyanindāstutir maunī saṃtuṣṭo yena kena cit<BR>
06,034.019c	aniketaḥ sthiramatir bhaktimān me priyo naraḥ<BR>
06,034.020a	ye tu dharmyāmṛtam idaṃ yathoktaṃ paryupāsate<BR>
06,034.020c	śraddadhānā matparamā bhaktās te 'tīva me priyāḥ<BR>
06,035.000*0108_00	arjuna uvāca<BR>
06,035.000*0108_01	prakṛtiṃ puruṣaṃ caiva kṣetraṃ kṣetrajñam eva ca<BR>
06,035.000*0108_02	etad veditum icchāmi jñānaṃ jñeyaṃ ca keśava<BR>
06,035.001	śrībhagavān uvāca<BR>
06,035.001*0109_01	prakṛtiṃ puruṣaṃ caiva kṣetraṃ kṣetrajñam eva ca<BR>
06,035.001*0109_02	etat te kathayiṣyāmi jñānaṃ jñeyaṃ ca bhārata<BR>
06,035.001a	idaṃ śarīraṃ kaunteya kṣetram ity abhidhīyate<BR>
06,035.001c	etad yo vetti taṃ prāhuḥ kṣetrajña iti tadvidaḥ<BR>
06,035.002a	kṣetrajñaṃ cāpi māṃ viddhi sarvakṣetreṣu bhārata<BR>
06,035.002c	kṣetrakṣetrajñayor jñānaṃ yat taj jñānaṃ mataṃ mama<BR>
06,035.003a	tat kṣetraṃ yac ca yādṛk ca yadvikāri yataś ca yat<BR>
06,035.003c	sa ca yo yatprabhāvaś ca tat samāsena me śṛṇu<BR>
06,035.004a	ṛṣibhir bahudhā gītaṃ chandobhir vividhaiḥ pṛthak<BR>
06,035.004c	brahmasūtrapadaiś caiva hetumadbhir viniścitaiḥ<BR>
06,035.005a	mahābhūtāny ahaṃkāro buddhir avyaktam eva ca<BR>
06,035.005c	indriyāṇi daśaikaṃ ca pañca cendriyagocarāḥ<BR>
06,035.006a	icchā dveṣaḥ sukhaṃ duḥkhaṃ saṃghātaś cetanā dhṛtiḥ<BR>
06,035.006c	etat kṣetraṃ samāsena savikāram udāhṛtam<BR>
06,035.007a	amānitvam adambhitvam ahiṃsā kṣāntir ārjavam<BR>
06,035.007c	ācāryopāsanaṃ śaucaṃ sthairyam ātmavinigrahaḥ<BR>
06,035.008a	indriyārtheṣu vairāgyam anahaṃkāra eva ca<BR>
06,035.008c	janmamṛtyujarāvyādhiduḥkhadoṣānudarśanam<BR>
06,035.009a	asaktir anabhiṣvaṅgaḥ putradāragṛhādiṣu<BR>
06,035.009c	nityaṃ ca samacittatvam iṣṭāniṣṭopapattiṣu<BR>
06,035.010a	mayi cānanyayogena bhaktir avyabhicāriṇī<BR>
06,035.010c	viviktadeśasevitvam aratir janasaṃsadi<BR>
06,035.011a	adhyātmajñānanityatvaṃ tattvajñānārthadarśanam<BR>
06,035.011c	etaj jñānam iti proktam ajñānaṃ yad ato 'nyathā<BR>
06,035.012a	jñeyaṃ yat tat pravakṣyāmi yaj jñātvāmṛtam aśnute<BR>
06,035.012c	anādimat paraṃ brahma na sat tan nāsad ucyate<BR>
06,035.013a	sarvataḥpāṇipādaṃ tat sarvatokṣiśiromukham<BR>
06,035.013c	sarvataḥśrutimal loke sarvam āvṛtya tiṣṭhati<BR>
06,035.014a	sarvendriyaguṇābhāsaṃ sarvendriyavivarjitam<BR>
06,035.014c	asaktaṃ sarvabhṛc caiva nirguṇaṃ guṇabhoktṛ ca<BR>
06,035.015a	bahir antaś ca bhūtānām acaraṃ caram eva ca<BR>
06,035.015c	sūkṣmatvāt tad avijñeyaṃ dūrasthaṃ cāntike ca tat<BR>
06,035.016a	avibhaktaṃ ca bhūteṣu vibhaktam iva ca sthitam<BR>
06,035.016c	bhūtabhartṛ ca taj jñeyaṃ grasiṣṇu prabhaviṣṇu ca<BR>
06,035.017a	jyotiṣām api taj jyotis tamasaḥ param ucyate<BR>
06,035.017c	jñānaṃ jñeyaṃ jñānagamyaṃ hṛdi sarvasya viṣṭhitam<BR>
06,035.018a	iti kṣetraṃ tathā jñānaṃ jñeyaṃ coktaṃ samāsataḥ<BR>
06,035.018c	madbhakta etad vijñāya madbhāvāyopapadyate<BR>
06,035.019a	prakṛtiṃ puruṣaṃ caiva viddhy anādī ubhāv api<BR>
06,035.019c	vikārāṃś ca guṇāṃś caiva viddhi prakṛtisaṃbhavān<BR>
06,035.020a	kāryakāraṇakartṛtve hetuḥ prakṛtir ucyate<BR>
06,035.020c	puruṣaḥ sukhaduḥkhānāṃ bhoktṛtve hetur ucyate<BR>
06,035.021a	puruṣaḥ prakṛtistho hi bhuṅkte prakṛtijān guṇān<BR>
06,035.021c	kāraṇaṃ guṇasaṅgo 'sya sadasadyonijanmasu<BR>
06,035.022a	upadraṣṭānumantā ca bhartā bhoktā maheśvaraḥ<BR>
06,035.022c	paramātmeti cāpy ukto dehe 'smin puruṣaḥ paraḥ<BR>
06,035.023a	ya evaṃ vetti puruṣaṃ prakṛtiṃ ca guṇaiḥ saha<BR>
06,035.023c	sarvathā vartamāno 'pi na sa bhūyo 'bhijāyate<BR>
06,035.024a	dhyānenātmani paśyanti ke cid ātmānam ātmanā<BR>
06,035.024c	anye sāṃkhyena yogena karmayogena cāpare<BR>
06,035.025a	anye tv evam ajānantaḥ śrutvānyebhya upāsate<BR>
06,035.025c	te 'pi cātitaranty eva mṛtyuṃ śrutiparāyaṇāḥ<BR>
06,035.026a	yāvat saṃjāyate kiṃ cit sattvaṃ sthāvarajaṅgamam<BR>
06,035.026c	kṣetrakṣetrajñasaṃyogāt tad viddhi bharatarṣabha<BR>
06,035.027a	samaṃ sarveṣu bhūteṣu tiṣṭhantaṃ parameśvaram<BR>
06,035.027c	vinaśyatsv avinaśyantaṃ yaḥ paśyati sa paśyati<BR>
06,035.028a	samaṃ paśyan hi sarvatra samavasthitam īśvaram<BR>
06,035.028c	na hinasty ātmanātmānaṃ tato yāti parāṃ gatim<BR>
06,035.029a	prakṛtyaiva ca karmāṇi kriyamāṇāni sarvaśaḥ<BR>
06,035.029c	yaḥ paśyati tathātmānam akartāraṃ sa paśyati<BR>
06,035.030a	yadā bhūtapṛthagbhāvam ekastham anupaśyati<BR>
06,035.030c	tata eva ca vistāraṃ brahma saṃpadyate tadā<BR>
06,035.031a	anāditvān nirguṇatvāt paramātmāyam avyayaḥ<BR>
06,035.031c	śarīrastho 'pi kaunteya na karoti na lipyate<BR>
06,035.032a	yathā sarvagataṃ saukṣmyād ākāśaṃ nopalipyate<BR>
06,035.032c	sarvatrāvasthito dehe tathātmā nopalipyate<BR>
06,035.033a	yathā prakāśayaty ekaḥ kṛtsnaṃ lokam imaṃ raviḥ<BR>
06,035.033c	kṣetraṃ kṣetrī tathā kṛtsnaṃ prakāśayati bhārata<BR>
06,035.034a	kṣetrakṣetrajñayor evam antaraṃ jñānacakṣuṣā<BR>
06,035.034c	bhūtaprakṛtimokṣaṃ ca ye vidur yānti te param<BR>
06,036.001	śrībhagavān uvāca<BR>
06,036.001a	paraṃ bhūyaḥ pravakṣyāmi jñānānāṃ jñānam uttamam<BR>
06,036.001c	yaj jñātvā munayaḥ sarve parāṃ siddhim ito gatāḥ<BR>
06,036.002a	idaṃ jñānam upāśritya mama sādharmyam āgatāḥ<BR>
06,036.002c	sarge 'pi nopajāyante pralaye na vyathanti ca<BR>
06,036.003a	mama yonir mahad brahma tasmin garbhaṃ dadhāmy aham<BR>
06,036.003c	saṃbhavaḥ sarvabhūtānāṃ tato bhavati bhārata<BR>
06,036.004a	sarvayoniṣu kaunteya mūrtayaḥ saṃbhavanti yāḥ<BR>
06,036.004c	tāsāṃ brahma mahad yonir ahaṃ bījapradaḥ pitā<BR>
06,036.005a	sattvaṃ rajas tama iti guṇāḥ prakṛtisaṃbhavāḥ<BR>
06,036.005c	nibadhnanti mahābāho dehe dehinam avyayam<BR>
06,036.006a	tatra sattvaṃ nirmalatvāt prakāśakam anāmayam<BR>
06,036.006c	sukhasaṅgena badhnāti jñānasaṅgena cānagha<BR>
06,036.007a	rajo rāgātmakaṃ viddhi tṛṣṇāsaṅgasamudbhavam<BR>
06,036.007c	tan nibadhnāti kaunteya karmasaṅgena dehinam<BR>
06,036.008a	tamas tv ajñānajaṃ viddhi mohanaṃ sarvadehinām<BR>
06,036.008c	pramādālasyanidrābhis tan nibadhnāti bhārata<BR>
06,036.009a	sattvaṃ sukhe sañjayati rajaḥ karmaṇi bhārata<BR>
06,036.009c	jñānam āvṛtya tu tamaḥ pramāde sañjayaty uta<BR>
06,036.010a	rajas tamaś cābhibhūya sattvaṃ bhavati bhārata<BR>
06,036.010c	rajaḥ sattvaṃ tamaś caiva tamaḥ sattvaṃ rajas tathā<BR>
06,036.011a	sarvadvāreṣu dehe 'smin prakāśa upajāyate<BR>
06,036.011c	jñānaṃ yadā tadā vidyād vivṛddhaṃ sattvam ity uta<BR>
06,036.012a	lobhaḥ pravṛttir ārambhaḥ karmaṇām aśamaḥ spṛhā<BR>
06,036.012c	rajasy etāni jāyante vivṛddhe bharatarṣabha<BR>
06,036.013a	aprakāśo 'pravṛttiś ca pramādo moha eva ca<BR>
06,036.013c	tamasy etāni jāyante vivṛddhe kurunandana<BR>
06,036.014a	yadā sattve pravṛddhe tu pralayaṃ yāti dehabhṛt<BR>
06,036.014c	tadottamavidāṃ lokān amalān pratipadyate<BR>
06,036.015a	rajasi pralayaṃ gatvā karmasaṅgiṣu jāyate<BR>
06,036.015c	tathā pralīnas tamasi mūḍhayoniṣu jāyate<BR>
06,036.016a	karmaṇaḥ sukṛtasyāhuḥ sāttvikaṃ nirmalaṃ phalam<BR>
06,036.016c	rajasas tu phalaṃ duḥkham ajñānaṃ tamasaḥ phalam<BR>
06,036.017a	sattvāt saṃjāyate jñānaṃ rajaso lobha eva ca<BR>
06,036.017c	pramādamohau tamaso bhavato 'jñānam eva ca<BR>
06,036.018a	ūrdhvaṃ gacchanti sattvasthā madhye tiṣṭhanti rājasāḥ<BR>
06,036.018c	jaghanyaguṇavṛttasthā adho gacchanti tāmasāḥ<BR>
06,036.019a	nānyaṃ guṇebhyaḥ kartāraṃ yadā draṣṭānupaśyati<BR>
06,036.019c	guṇebhyaś ca paraṃ vetti madbhāvaṃ so 'dhigacchati<BR>
06,036.020a	guṇān etān atītya trīn dehī dehasamudbhavān<BR>
06,036.020c	janmamṛtyujarāduḥkhair vimukto 'mṛtam aśnute<BR>
06,036.021	arjuna uvāca<BR>
06,036.021a	kair liṅgais trīn guṇān etān atīto bhavati prabho<BR>
06,036.021c	kimācāraḥ kathaṃ caitāṃs trīn guṇān ativartate<BR>
06,036.022	śrībhagavān uvāca<BR>
06,036.022a	prakāśaṃ ca pravṛttiṃ ca moham eva ca pāṇḍava<BR>
06,036.022c	na dveṣṭi saṃpravṛttāni na nivṛttāni kāṅkṣati<BR>
06,036.023a	udāsīnavad āsīno guṇair yo na vicālyate<BR>
06,036.023c	guṇā vartanta ity eva yo 'vatiṣṭhati neṅgate<BR>
06,036.024a	samaduḥkhasukhaḥ svasthaḥ samaloṣṭāśmakāñcanaḥ<BR>
06,036.024c	tulyapriyāpriyo dhīras tulyanindātmasaṃstutiḥ<BR>
06,036.025a	mānāvamānayos tulyas tulyo mitrāripakṣayoḥ<BR>
06,036.025c	sarvārambhaparityāgī guṇātītaḥ sa ucyate<BR>
06,036.026a	māṃ ca yo 'vyabhicāreṇa bhaktiyogena sevate<BR>
06,036.026c	sa guṇān samatītyaitān brahmabhūyāya kalpate<BR>
06,036.027a	brahmaṇo hi pratiṣṭhāham amṛtasyāvyayasya ca<BR>
06,036.027c	śāśvatasya ca dharmasya sukhasyaikāntikasya ca<BR>
06,037.001	śrībhagavān uvāca<BR>
06,037.001a	ūrdhvamūlam adhaḥśākham aśvatthaṃ prāhur avyayam<BR>
06,037.001c	chandāṃsi yasya parṇāni yas taṃ veda sa vedavit<BR>
06,037.002a	adhaś cordhvaṃ prasṛtās tasya śākhā; guṇapravṛddhā viṣayapravālāḥ<BR>
06,037.002c	adhaś ca mūlāny anusaṃtatāni; karmānubandhīni manuṣyaloke<BR>
06,037.003a	na rūpam asyeha tathopalabhyate; nānto na cādir na ca saṃpratiṣṭhā<BR>
06,037.003c	aśvattham enaṃ suvirūḍhamūlam; asaṅgaśastreṇa dṛḍhena chittvā<BR>
06,037.004a	tataḥ padaṃ tatparimārgitavyaṃ; yasmin gatā na nivartanti bhūyaḥ<BR>
06,037.004c	tam eva cādyaṃ puruṣaṃ prapadye; yataḥ pravṛttiḥ prasṛtā purāṇī<BR>
06,037.005a	nirmānamohā jitasaṅgadoṣā; adhyātmanityā vinivṛttakāmāḥ<BR>
06,037.005c	dvaṃdvair vimuktāḥ sukhaduḥkhasaṃjñair; gacchanty amūḍhāḥ padam avyayaṃ tat<BR>
06,037.006a	na tad bhāsayate sūryo na śaśāṅko na pāvakaḥ<BR>
06,037.006c	yad gatvā na nivartante tad dhāma paramaṃ mama<BR>
06,037.007a	mamaivāṃśo jīvaloke jīvabhūtaḥ sanātanaḥ<BR>
06,037.007c	manaḥṣaṣṭhānīndriyāṇi prakṛtisthāni karṣati<BR>
06,037.008a	śarīraṃ yad avāpnoti yac cāpy utkrāmatīśvaraḥ<BR>
06,037.008c	gṛhītvaitāni saṃyāti vāyur gandhān ivāśayāt<BR>
06,037.009a	śrotraṃ cakṣuḥ sparśanaṃ ca rasanaṃ ghrāṇam eva ca<BR>
06,037.009c	adhiṣṭhāya manaś cāyaṃ viṣayān upasevate<BR>
06,037.010a	utkrāmantaṃ sthitaṃ vāpi bhuñjānaṃ vā guṇānvitam<BR>
06,037.010c	vimūḍhā nānupaśyanti paśyanti jñānacakṣuṣaḥ<BR>
06,037.011a	yatanto yoginaś cainaṃ paśyanty ātmany avasthitam<BR>
06,037.011c	yatanto 'py akṛtātmāno nainaṃ paśyanty acetasaḥ<BR>
06,037.012a	yad ādityagataṃ tejo jagad bhāsayate 'khilam<BR>
06,037.012c	yac candramasi yac cāgnau tat tejo viddhi māmakam<BR>
06,037.013a	gām āviśya ca bhūtāni dhārayāmy aham ojasā<BR>
06,037.013c	puṣṇāmi cauṣadhīḥ sarvāḥ somo bhūtvā rasātmakaḥ<BR>
06,037.014a	ahaṃ vaiśvānaro bhūtvā prāṇināṃ deham āśritaḥ<BR>
06,037.014c	prāṇāpānasamāyuktaḥ pacāmy annaṃ caturvidham<BR>
06,037.015a	sarvasya cāhaṃ hṛdi saṃniviṣṭo; mattaḥ smṛtir jñānam apohanaṃ ca<BR>
06,037.015c	vedaiś ca sarvair aham eva vedyo; vedāntakṛd vedavid eva cāham<BR>
06,037.016a	dvāv imau puruṣau loke kṣaraś cākṣara eva ca<BR>
06,037.016c	kṣaraḥ sarvāṇi bhūtāni kūṭastho 'kṣara ucyate<BR>
06,037.017a	uttamaḥ puruṣas tv anyaḥ paramātmety udāhṛtaḥ<BR>
06,037.017c	yo lokatrayam āviśya bibharty avyaya īśvaraḥ<BR>
06,037.018a	yasmāt kṣaram atīto 'ham akṣarād api cottamaḥ<BR>
06,037.018c	ato 'smi loke vede ca prathitaḥ puruṣottamaḥ<BR>
06,037.019a	yo mām evam asaṃmūḍho jānāti puruṣottamam<BR>
06,037.019c	sa sarvavid bhajati māṃ sarvabhāvena bhārata<BR>
06,037.020a	iti guhyatamaṃ śāstram idam uktaṃ mayānagha<BR>
06,037.020c	etad buddhvā buddhimān syāt kṛtakṛtyaś ca bhārata<BR>
06,038.001	śrībhagavān uvāca<BR>
06,038.001a	abhayaṃ sattvasaṃśuddhir jñānayogavyavasthitiḥ<BR>
06,038.001c	dānaṃ damaś ca yajñaś ca svādhyāyas tapa ārjavam<BR>
06,038.002a	ahiṃsā satyam akrodhas tyāgaḥ śāntir apaiśunam<BR>
06,038.002c	dayā bhūteṣv aloluptvaṃ mārdavaṃ hrīr acāpalam<BR>
06,038.003a	tejaḥ kṣamā dhṛtiḥ śaucam adroho nātimānitā<BR>
06,038.003c	bhavanti saṃpadaṃ daivīm abhijātasya bhārata<BR>
06,038.004a	dambho darpo 'timānaś ca krodhaḥ pāruṣyam eva ca<BR>
06,038.004c	ajñānaṃ cābhijātasya pārtha saṃpadam āsurīm<BR>
06,038.005a	daivī saṃpad vimokṣāya nibandhāyāsurī matā<BR>
06,038.005c	mā śucaḥ saṃpadaṃ daivīm abhijāto 'si pāṇḍava<BR>
06,038.006a	dvau bhūtasargau loke 'smin daiva āsura eva ca<BR>
06,038.006c	daivo vistaraśaḥ prokta āsuraṃ pārtha me śṛṇu<BR>
06,038.007a	pravṛttiṃ ca nivṛttiṃ ca janā na vidur āsurāḥ<BR>
06,038.007c	na śaucaṃ nāpi cācāro na satyaṃ teṣu vidyate<BR>
06,038.008a	asatyam apratiṣṭhaṃ te jagad āhur anīśvaram<BR>
06,038.008c	aparasparasaṃbhūtaṃ kim anyat kāmahaitukam<BR>
06,038.009a	etāṃ dṛṣṭim avaṣṭabhya naṣṭātmāno 'lpabuddhayaḥ<BR>
06,038.009c	prabhavanty ugrakarmāṇaḥ kṣayāya jagato 'hitāḥ<BR>
06,038.010a	kāmam āśritya duṣpūraṃ dambhamānamadānvitāḥ<BR>
06,038.010c	mohād gṛhītvāsadgrāhān pravartante 'śucivratāḥ<BR>
06,038.011a	cintām aparimeyāṃ ca pralayāntām upāśritāḥ<BR>
06,038.011c	kāmopabhogaparamā etāvad iti niścitāḥ<BR>
06,038.012a	āśāpāśaśatair baddhāḥ kāmakrodhaparāyaṇāḥ<BR>
06,038.012c	īhante kāmabhogārtham anyāyenārthasaṃcayān<BR>
06,038.013a	idam adya mayā labdham idaṃ prāpsye manoratham<BR>
06,038.013c	idam astīdam api me bhaviṣyati punar dhanam<BR>
06,038.014a	asau mayā hataḥ śatrur haniṣye cāparān api<BR>
06,038.014c	īśvaro 'ham ahaṃ bhogī siddho 'haṃ balavān sukhī<BR>
06,038.015a	āḍhyo 'bhijanavān asmi ko 'nyo 'sti sadṛśo mayā<BR>
06,038.015c	yakṣye dāsyāmi modiṣya ity ajñānavimohitāḥ<BR>
06,038.016a	anekacittavibhrāntā mohajālasamāvṛtāḥ<BR>
06,038.016c	prasaktāḥ kāmabhogeṣu patanti narake 'śucau<BR>
06,038.017a	ātmasaṃbhāvitāḥ stabdhā dhanamānamadānvitāḥ<BR>
06,038.017c	yajante nāmayajñais te dambhenāvidhipūrvakam<BR>
06,038.018a	ahaṃkāraṃ balaṃ darpaṃ kāmaṃ krodhaṃ ca saṃśritāḥ<BR>
06,038.018c	mām ātmaparadeheṣu pradviṣanto 'bhyasūyakāḥ<BR>
06,038.019a	tān ahaṃ dviṣataḥ krūrān saṃsāreṣu narādhamān<BR>
06,038.019c	kṣipāmy ajasram aśubhān āsurīṣv eva yoniṣu<BR>
06,038.020a	āsurīṃ yonim āpannā mūḍhā janmani janmani<BR>
06,038.020c	mām aprāpyaiva kaunteya tato yānty adhamāṃ gatim<BR>
06,038.021a	trividhaṃ narakasyedaṃ dvāraṃ nāśanam ātmanaḥ<BR>
06,038.021c	kāmaḥ krodhas tathā lobhas tasmād etat trayaṃ tyajet<BR>
06,038.022a	etair vimuktaḥ kaunteya tamodvārais tribhir naraḥ<BR>
06,038.022c	ācaraty ātmanaḥ śreyas tato yāti parāṃ gatim<BR>
06,038.023a	yaḥ śāstravidhim utsṛjya vartate kāmakārataḥ<BR>
06,038.023c	na sa siddhim avāpnoti na sukhaṃ na parāṃ gatim<BR>
06,038.024a	tasmāc chāstraṃ pramāṇaṃ te kāryākāryavyavasthitau<BR>
06,038.024c	jñātvā śāstravidhānoktaṃ karma kartum ihārhasi<BR>
06,039.001	arjuna uvāca<BR>
06,039.001a	ye śāstravidhim utsṛjya yajante śraddhayānvitāḥ<BR>
06,039.001c	teṣāṃ niṣṭhā tu kā kṛṣṇa sattvam āho rajas tamaḥ<BR>
06,039.002	śrībhagavān uvāca<BR>
06,039.002a	trividhā bhavati śraddhā dehināṃ sā svabhāvajā<BR>
06,039.002c	sāttvikī rājasī caiva tāmasī ceti tāṃ śṛṇu<BR>
06,039.003a	sattvānurūpā sarvasya śraddhā bhavati bhārata<BR>
06,039.003c	śraddhāmayo 'yaṃ puruṣo yo yacchraddhaḥ sa eva saḥ<BR>
06,039.004a	yajante sāttvikā devān yakṣarakṣāṃsi rājasāḥ<BR>
06,039.004c	pretān bhūtagaṇāṃś cānye yajante tāmasā janāḥ<BR>
06,039.005a	aśāstravihitaṃ ghoraṃ tapyante ye tapo janāḥ<BR>
06,039.005c	dambhāhaṃkārasaṃyuktāḥ kāmarāgabalānvitāḥ<BR>
06,039.006a	karśayantaḥ śarīrasthaṃ bhūtagrāmam acetasaḥ<BR>
06,039.006c	māṃ caivāntaḥśarīrasthaṃ tān viddhy āsuraniścayān<BR>
06,039.007a	āhāras tv api sarvasya trividho bhavati priyaḥ<BR>
06,039.007c	yajñas tapas tathā dānaṃ teṣāṃ bhedam imaṃ śṛṇu<BR>
06,039.008a	āyuḥsattvabalārogyasukhaprītivivardhanāḥ<BR>
06,039.008c	rasyāḥ snigdhāḥ sthirā hṛdyā āhārāḥ sāttvikapriyāḥ<BR>
06,039.009a	kaṭvamlalavaṇātyuṣṇatīkṣṇarūkṣavidāhinaḥ<BR>
06,039.009c	āhārā rājasasyeṣṭā duḥkhaśokāmayapradāḥ<BR>
06,039.010a	yātayāmaṃ gatarasaṃ pūti paryuṣitaṃ ca yat<BR>
06,039.010c	ucchiṣṭam api cāmedhyaṃ bhojanaṃ tāmasapriyam<BR>
06,039.011a	aphalākāṅkṣibhir yajño vidhidṛṣṭo ya ijyate<BR>
06,039.011c	yaṣṭavyam eveti manaḥ samādhāya sa sāttvikaḥ<BR>
06,039.012a	abhisaṃdhāya tu phalaṃ dambhārtham api caiva yat<BR>
06,039.012c	ijyate bharataśreṣṭha taṃ yajñaṃ viddhi rājasam<BR>
06,039.013a	vidhihīnam asṛṣṭānnaṃ mantrahīnam adakṣiṇam<BR>
06,039.013c	śraddhāvirahitaṃ yajñaṃ tāmasaṃ paricakṣate<BR>
06,039.014a	devadvijaguruprājñapūjanaṃ śaucam ārjavam<BR>
06,039.014c	brahmacaryam ahiṃsā ca śārīraṃ tapa ucyate<BR>
06,039.015a	anudvegakaraṃ vākyaṃ satyaṃ priyahitaṃ ca yat<BR>
06,039.015c	svādhyāyābhyasanaṃ caiva vāṅmayaṃ tapa ucyate<BR>
06,039.016a	manaḥprasādaḥ saumyatvaṃ maunam ātmavinigrahaḥ<BR>
06,039.016c	bhāvasaṃśuddhir ity etat tapo mānasam ucyate<BR>
06,039.017a	śraddhayā parayā taptaṃ tapas tat trividhaṃ naraiḥ<BR>
06,039.017c	aphalākāṅkṣibhir yuktaiḥ sāttvikaṃ paricakṣate<BR>
06,039.018a	satkāramānapūjārthaṃ tapo dambhena caiva yat<BR>
06,039.018c	kriyate tad iha proktaṃ rājasaṃ calam adhruvam<BR>
06,039.019a	mūḍhagrāheṇātmano yat pīḍayā kriyate tapaḥ<BR>
06,039.019c	parasyotsādanārthaṃ vā tat tāmasam udāhṛtam<BR>
06,039.020a	dātavyam iti yad dānaṃ dīyate 'nupakāriṇe<BR>
06,039.020c	deśe kāle ca pātre ca tad dānaṃ sāttvikaṃ smṛtam<BR>
06,039.021a	yat tu pratyupakārārthaṃ phalam uddiśya vā punaḥ<BR>
06,039.021c	dīyate ca parikliṣṭaṃ tad dānaṃ rājasaṃ smṛtam<BR>
06,039.022a	adeśakāle yad dānam apātrebhyaś ca dīyate<BR>
06,039.022c	asatkṛtam avajñātaṃ tat tāmasam udāhṛtam<BR>
06,039.023a	oṃ tat sad iti nirdeśo brahmaṇas trividhaḥ smṛtaḥ<BR>
06,039.023c	brāhmaṇās tena vedāś ca yajñāś ca vihitāḥ purā<BR>
06,039.024a	tasmād om ity udāhṛtya yajñadānatapaḥkriyāḥ<BR>
06,039.024c	pravartante vidhānoktāḥ satataṃ brahmavādinām<BR>
06,039.025a	tad ity anabhisaṃdhāya phalaṃ yajñatapaḥkriyāḥ<BR>
06,039.025c	dānakriyāś ca vividhāḥ kriyante mokṣakāṅkṣibhiḥ<BR>
06,039.026a	sadbhāve sādhubhāve ca sad ity etat prayujyate<BR>
06,039.026c	praśaste karmaṇi tathā sacchabdaḥ pārtha yujyate<BR>
06,039.027a	yajñe tapasi dāne ca sthitiḥ sad iti cocyate<BR>
06,039.027c	karma caiva tadarthīyaṃ sad ity evābhidhīyate<BR>
06,039.028a	aśraddhayā hutaṃ dattaṃ tapas taptaṃ kṛtaṃ ca yat<BR>
06,039.028c	asad ity ucyate pārtha na ca tat pretya no iha<BR>
06,040.001	arjuna uvāca<BR>
06,040.001a	saṃnyāsasya mahābāho tattvam icchāmi veditum<BR>
06,040.001c	tyāgasya ca hṛṣīkeśa pṛthak keśiniṣūdana<BR>
06,040.002	śrībhagavān uvāca<BR>
06,040.002a	kāmyānāṃ karmaṇāṃ nyāsaṃ saṃnyāsaṃ kavayo viduḥ<BR>
06,040.002c	sarvakarmaphalatyāgaṃ prāhus tyāgaṃ vicakṣaṇāḥ<BR>
06,040.003a	tyājyaṃ doṣavad ity eke karma prāhur manīṣiṇaḥ<BR>
06,040.003c	yajñadānatapaḥkarma na tyājyam iti cāpare<BR>
06,040.004a	niścayaṃ śṛṇu me tatra tyāge bharatasattama<BR>
06,040.004c	tyāgo hi puruṣavyāghra trividhaḥ saṃprakīrtitaḥ<BR>
06,040.005a	yajñadānatapaḥkarma na tyājyaṃ kāryam eva tat<BR>
06,040.005c	yajño dānaṃ tapaś caiva pāvanāni manīṣiṇām<BR>
06,040.006a	etāny api tu karmāṇi saṅgaṃ tyaktvā phalāni ca<BR>
06,040.006c	kartavyānīti me pārtha niścitaṃ matam uttamam<BR>
06,040.007a	niyatasya tu saṃnyāsaḥ karmaṇo nopapadyate<BR>
06,040.007c	mohāt tasya parityāgas tāmasaḥ parikīrtitaḥ<BR>
06,040.008a	duḥkham ity eva yat karma kāyakleśabhayāt tyajet<BR>
06,040.008c	sa kṛtvā rājasaṃ tyāgaṃ naiva tyāgaphalaṃ labhet<BR>
06,040.009a	kāryam ity eva yat karma niyataṃ kriyate 'rjuna<BR>
06,040.009c	saṅgaṃ tyaktvā phalaṃ caiva sa tyāgaḥ sāttviko mataḥ<BR>
06,040.010a	na dveṣṭy akuśalaṃ karma kuśale nānuṣajjate<BR>
06,040.010c	tyāgī sattvasamāviṣṭo medhāvī chinnasaṃśayaḥ<BR>
06,040.011a	na hi dehabhṛtā śakyaṃ tyaktuṃ karmāṇy aśeṣataḥ<BR>
06,040.011c	yas tu karmaphalatyāgī sa tyāgīty abhidhīyate<BR>
06,040.012a	aniṣṭam iṣṭaṃ miśraṃ ca trividhaṃ karmaṇaḥ phalam<BR>
06,040.012c	bhavaty atyāgināṃ pretya na tu saṃnyāsināṃ kva cit<BR>
06,040.013a	pañcaitāni mahābāho kāraṇāni nibodha me<BR>
06,040.013c	sāṃkhye kṛtānte proktāni siddhaye sarvakarmaṇām<BR>
06,040.014a	adhiṣṭhānaṃ tathā kartā karaṇaṃ ca pṛthagvidham<BR>
06,040.014c	vividhāś ca pṛthakceṣṭā daivaṃ caivātra pañcamam<BR>
06,040.015a	śarīravāṅmanobhir yat karma prārabhate naraḥ<BR>
06,040.015c	nyāyyaṃ vā viparītaṃ vā pañcaite tasya hetavaḥ<BR>
06,040.016a	tatraivaṃ sati kartāram ātmānaṃ kevalaṃ tu yaḥ<BR>
06,040.016c	paśyaty akṛtabuddhitvān na sa paśyati durmatiḥ<BR>
06,040.017a	yasya nāhaṃkṛto bhāvo buddhir yasya na lipyate<BR>
06,040.017c	hatvāpi sa imāṃl lokān na hanti na nibadhyate<BR>
06,040.018a	jñānaṃ jñeyaṃ parijñātā trividhā karmacodanā<BR>
06,040.018c	karaṇaṃ karma karteti trividhaḥ karmasaṃgrahaḥ<BR>
06,040.019a	jñānaṃ karma ca kartā ca tridhaiva guṇabhedataḥ<BR>
06,040.019c	procyate guṇasaṃkhyāne yathāvac chṛṇu tāny api<BR>
06,040.020a	sarvabhūteṣu yenaikaṃ bhāvam avyayam īkṣate<BR>
06,040.020c	avibhaktaṃ vibhakteṣu taj jñānaṃ viddhi sāttvikam<BR>
06,040.021a	pṛthaktvena tu yaj jñānaṃ nānābhāvān pṛthagvidhān<BR>
06,040.021c	vetti sarveṣu bhūteṣu taj jñānaṃ viddhi rājasam<BR>
06,040.022a	yat tu kṛtsnavad ekasmin kārye saktam ahaitukam<BR>
06,040.022c	atattvārthavad alpaṃ ca tat tāmasam udāhṛtam<BR>
06,040.023a	niyataṃ saṅgarahitam arāgadveṣataḥ kṛtam<BR>
06,040.023c	aphalaprepsunā karma yat tat sāttvikam ucyate<BR>
06,040.024a	yat tu kāmepsunā karma sāhaṃkāreṇa vā punaḥ<BR>
06,040.024c	kriyate bahulāyāsaṃ tad rājasam udāhṛtam<BR>
06,040.025a	anubandhaṃ kṣayaṃ hiṃsām anapekṣya ca pauruṣam<BR>
06,040.025c	mohād ārabhyate karma yat tat tāmasam ucyate<BR>
06,040.026a	muktasaṅgo 'nahaṃvādī dhṛtyutsāhasamanvitaḥ<BR>
06,040.026c	siddhyasiddhyor nirvikāraḥ kartā sāttvika ucyate<BR>
06,040.027a	rāgī karmaphalaprepsur lubdho hiṃsātmako 'śuciḥ<BR>
06,040.027c	harṣaśokānvitaḥ kartā rājasaḥ parikīrtitaḥ<BR>
06,040.028a	ayuktaḥ prākṛtaḥ stabdhaḥ śaṭho naikṛtiko 'lasaḥ<BR>
06,040.028c	viṣādī dīrghasūtrī ca kartā tāmasa ucyate<BR>
06,040.029a	buddher bhedaṃ dhṛteś caiva guṇatas trividhaṃ śṛṇu<BR>
06,040.029c	procyamānam aśeṣeṇa pṛthaktvena dhanaṃjaya<BR>
06,040.030a	pravṛttiṃ ca nivṛttiṃ ca kāryākārye bhayābhaye<BR>
06,040.030c	bandhaṃ mokṣaṃ ca yā vetti buddhiḥ sā pārtha sāttvikī<BR>
06,040.031a	yayā dharmam adharmaṃ ca kāryaṃ cākāryam eva ca<BR>
06,040.031c	ayathāvat prajānāti buddhiḥ sā pārtha rājasī<BR>
06,040.032a	adharmaṃ dharmam iti yā manyate tamasāvṛtā<BR>
06,040.032c	sarvārthān viparītāṃś ca buddhiḥ sā pārtha tāmasī<BR>
06,040.033a	dhṛtyā yayā dhārayate manaḥprāṇendriyakriyāḥ<BR>
06,040.033c	yogenāvyabhicāriṇyā dhṛtiḥ sā pārtha sāttvikī<BR>
06,040.034a	yayā tu dharmakāmārthān dhṛtyā dhārayate 'rjuna<BR>
06,040.034c	prasaṅgena phalākāṅkṣī dhṛtiḥ sā pārtha rājasī<BR>
06,040.035a	yayā svapnaṃ bhayaṃ śokaṃ viṣādaṃ madam eva ca<BR>
06,040.035c	na vimuñcati durmedhā dhṛtiḥ sā pārtha tāmasī<BR>
06,040.036a	sukhaṃ tv idānīṃ trividhaṃ śṛṇu me bharatarṣabha<BR>
06,040.036c	abhyāsād ramate yatra duḥkhāntaṃ ca nigacchati<BR>
06,040.037a	yat tadagre viṣam iva pariṇāme 'mṛtopamam<BR>
06,040.037c	tat sukhaṃ sāttvikaṃ proktam ātmabuddhiprasādajam<BR>
06,040.038a	viṣayendriyasaṃyogād yat tadagre 'mṛtopamam<BR>
06,040.038c	pariṇāme viṣam iva tat sukhaṃ rājasaṃ smṛtam<BR>
06,040.039a	yad agre cānubandhe ca sukhaṃ mohanam ātmanaḥ<BR>
06,040.039c	nidrālasyapramādotthaṃ tat tāmasam udāhṛtam<BR>
06,040.040a	na tad asti pṛthivyāṃ vā divi deveṣu vā punaḥ<BR>
06,040.040c	sattvaṃ prakṛtijair muktaṃ yad ebhiḥ syāt tribhir guṇaiḥ<BR>
06,040.041a	brāhmaṇakṣatriyaviśāṃ śūdrāṇāṃ ca paraṃtapa<BR>
06,040.041c	karmāṇi pravibhaktāni svabhāvaprabhavair guṇaiḥ<BR>
06,040.042a	śamo damas tapaḥ śaucaṃ kṣāntir ārjavam eva ca<BR>
06,040.042c	jñānaṃ vijñānam āstikyaṃ brahmakarma svabhāvajam<BR>
06,040.043a	śauryaṃ tejo dhṛtir dākṣyaṃ yuddhe cāpy apalāyanam<BR>
06,040.043c	dānam īśvarabhāvaś ca kṣatrakarma svabhāvajam<BR>
06,040.044a	kṛṣigorakṣyavāṇijyaṃ vaiśyakarma svabhāvajam<BR>
06,040.044c	paricaryātmakaṃ karma śūdrasyāpi svabhāvajam<BR>
06,040.045a	sve sve karmaṇy abhirataḥ saṃsiddhiṃ labhate naraḥ<BR>
06,040.045c	svakarmanirataḥ siddhiṃ yathā vindati tac chṛṇu<BR>
06,040.046a	yataḥ pravṛttir bhūtānāṃ yena sarvam idaṃ tatam<BR>
06,040.046c	svakarmaṇā tam abhyarcya siddhiṃ vindati mānavaḥ<BR>
06,040.047a	śreyān svadharmo viguṇaḥ paradharmāt svanuṣṭhitāt<BR>
06,040.047b*0110_01	svadharme nidhanaṃ śreyaḥ paradharmodayād api<BR>
06,040.047c	svabhāvaniyataṃ karma kurvan nāpnoti kilbiṣam<BR>
06,040.048a	sahajaṃ karma kaunteya sadoṣam api na tyajet<BR>
06,040.048c	sarvārambhā hi doṣeṇa dhūmenāgnir ivāvṛtāḥ<BR>
06,040.049a	asaktabuddhiḥ sarvatra jitātmā vigataspṛhaḥ<BR>
06,040.049c	naiṣkarmyasiddhiṃ paramāṃ saṃnyāsenādhigacchati<BR>
06,040.050a	siddhiṃ prāpto yathā brahma tathāpnoti nibodha me<BR>
06,040.050c	samāsenaiva kaunteya niṣṭhā jñānasya yā parā<BR>
06,040.051a	buddhyā viśuddhayā yukto dhṛtyātmānaṃ niyamya ca<BR>
06,040.051c	śabdādīn viṣayāṃs tyaktvā rāgadveṣau vyudasya ca<BR>
06,040.052a	viviktasevī laghvāśī yatavākkāyamānasaḥ<BR>
06,040.052c	dhyānayogaparo nityaṃ vairāgyaṃ samupāśritaḥ<BR>
06,040.053a	ahaṃkāraṃ balaṃ darpaṃ kāmaṃ krodhaṃ parigraham<BR>
06,040.053c	vimucya nirmamaḥ śānto brahmabhūyāya kalpate<BR>
06,040.054a	brahmabhūtaḥ prasannātmā na śocati na kāṅkṣati<BR>
06,040.054c	samaḥ sarveṣu bhūteṣu madbhaktiṃ labhate parām<BR>
06,040.055a	bhaktyā mām abhijānāti yāvān yaś cāsmi tattvataḥ<BR>
06,040.055c	tato māṃ tattvato jñātvā viśate tadanantaram<BR>
06,040.056a	sarvakarmāṇy api sadā kurvāṇo madvyapāśrayaḥ<BR>
06,040.056c	matprasādād avāpnoti śāśvataṃ padam avyayam<BR>
06,040.057a	cetasā sarvakarmāṇi mayi saṃnyasya matparaḥ<BR>
06,040.057c	buddhiyogam upāśritya maccittaḥ satataṃ bhava<BR>
06,040.058a	maccittaḥ sarvadurgāṇi matprasādāt tariṣyasi<BR>
06,040.058c	atha cet tvam ahaṃkārān na śroṣyasi vinaṅkṣyasi<BR>
06,040.059a	yad ahaṃkāram āśritya na yotsya iti manyase<BR>
06,040.059c	mithyaiṣa vyavasāyas te prakṛtis tvāṃ niyokṣyati<BR>
06,040.060a	svabhāvajena kaunteya nibaddhaḥ svena karmaṇā<BR>
06,040.060c	kartuṃ necchasi yan mohāt kariṣyasy avaśo 'pi tat<BR>
06,040.061a	īśvaraḥ sarvabhūtānāṃ hṛddeśe 'rjuna tiṣṭhati<BR>
06,040.061c	bhrāmayan sarvabhūtāni yantrārūḍhāni māyayā<BR>
06,040.062a	tam eva śaraṇaṃ gaccha sarvabhāvena bhārata<BR>
06,040.062c	tatprasādāt parāṃ śāntiṃ sthānaṃ prāpsyasi śāśvatam<BR>
06,040.063a	iti te jñānam ākhyātaṃ guhyād guhyataraṃ mayā<BR>
06,040.063c	vimṛśyaitad aśeṣeṇa yathecchasi tathā kuru<BR>
06,040.064a	sarvaguhyatamaṃ bhūyaḥ śṛṇu me paramaṃ vacaḥ<BR>
06,040.064c	iṣṭo 'si me dṛḍham iti tato vakṣyāmi te hitam<BR>
06,040.065a	manmanā bhava madbhakto madyājī māṃ namaskuru<BR>
06,040.065c	mām evaiṣyasi satyaṃ te pratijāne priyo 'si me<BR>
06,040.066a	sarvadharmān parityajya mām ekaṃ śaraṇaṃ vraja<BR>
06,040.066c	ahaṃ tvā sarvapāpebhyo mokṣayiṣyāmi mā śucaḥ<BR>
06,040.067a	idaṃ te nātapaskāya nābhaktāya kadā cana<BR>
06,040.067c	na cāśuśrūṣave vācyaṃ na ca māṃ yo 'bhyasūyati<BR>
06,040.068a	ya idaṃ paramaṃ guhyaṃ madbhakteṣv abhidhāsyati<BR>
06,040.068c	bhaktiṃ mayi parāṃ kṛtvā mām evaiṣyaty asaṃśayaḥ<BR>
06,040.069a	na ca tasmān manuṣyeṣu kaś cin me priyakṛttamaḥ<BR>
06,040.069c	bhavitā na ca me tasmād anyaḥ priyataro bhuvi<BR>
06,040.070a	adhyeṣyate ca ya imaṃ dharmyaṃ saṃvādam āvayoḥ<BR>
06,040.070c	jñānayajñena tenāham iṣṭaḥ syām iti me matiḥ<BR>
06,040.071a	śraddhāvān anasūyaś ca śṛṇuyād api yo naraḥ<BR>
06,040.071c	so 'pi muktaḥ śubhāṃl lokān prāpnuyāt puṇyakarmaṇām<BR>
06,040.072a	kaccid etac chrutaṃ pārtha tvayaikāgreṇa cetasā<BR>
06,040.072c	kaccid ajñānasaṃmohaḥ pranaṣṭas te dhanaṃjaya<BR>
06,040.073	arjuna uvāca<BR>
06,040.073a	naṣṭo mohaḥ smṛtir labdhā tvatprasādān mayācyuta<BR>
06,040.073c	sthito 'smi gatasaṃdehaḥ kariṣye vacanaṃ tava<BR>
06,040.074	saṃjaya uvāca<BR>
06,040.074a	ity ahaṃ vāsudevasya pārthasya ca mahātmanaḥ<BR>
06,040.074c	saṃvādam imam aśrauṣam adbhutaṃ romaharṣaṇam<BR>
06,040.075a	vyāsaprasādāc chrutavān etad guhyam ahaṃ param<BR>
06,040.075c	yogaṃ yogeśvarāt kṛṣṇāt sākṣāt kathayataḥ svayam<BR>
06,040.076a	rājan saṃsmṛtya saṃsmṛtya saṃvādam imam adbhutam<BR>
06,040.076c	keśavārjunayoḥ puṇyaṃ hṛṣyāmi ca muhur muhuḥ<BR>
06,040.077a	tac ca saṃsmṛtya saṃsmṛtya rūpam atyadbhutaṃ hareḥ<BR>
06,040.077c	vismayo me mahān rājan hṛṣyāmi ca punaḥ punaḥ<BR>
06,040.078a	yatra yogeśvaraḥ kṛṣṇo yatra pārtho dhanurdharaḥ<BR>
06,040.078c	tatra śrīr vijayo bhūtir dhruvā nītir matir mama<BR>
06,040.078d*0111_01	bhagavadbhaktiyuktasya tatprasādātmabodhataḥ<BR>
06,040.078d*0111_02	sukhaṃ bandhavimuktiḥ syād iti gītārthasaṃgrahaḥ<BR>
06,040.078d*0112_01	ṣaṭ śatāni saviṃśāni ślokānāṃ prāha keśavaḥ<BR>
06,040.078d*0112_02	arjunaḥ saptapañcāśat saptaṣaṣṭis tu saṃjayaḥ<BR>
06,040.078d*0112_03	dhṛtarāṣṭraḥ ślokam ekaṃ gītāyā mānam ucyate<BR>
06,040.078d*0113_00	vaiśaṃpāyana uvāca<BR>
06,040.078d*0113_01	gītā sugītā kartavyā kim anyaiḥ śāstravistaraiḥ<BR>
06,040.078d*0113_02	yā ceyaṃ padmanābhasya mukhapadmād viniḥsṛtā<BR>
06,040.078d*0113_03	sarvaśāstramayī gītā sarvadevamayo hariḥ<BR>
06,040.078d*0113_04	sarvatīrthamayī gaṅgā sarvavedamayo manuḥ<BR>
06,040.078d*0113_05	gaṅgā gītā ca gāyatrī govindeti hṛdi sthite<BR>
06,040.078d*0113_06	caturgakārasaṃyukte punarjanma na vidyate<BR>
06,040.078d*0114_01	bhāratāmṛtasarvasvagītāyā mathitasya ca<BR>
06,040.078d*0114_02	sāram uddhṛtya kṛṣṇena arjunasya mukhe hutam<BR>
06,040.078d@003A_0000	arjuna uvāca<BR>
06,040.078d@003A_0001	yad etan niṣkalaṃ brahma vyomātītaṃ nirañjanam |<BR>
06,040.078d@003A_0002	kaivalyaṃ kevalaṃ śāntaṃ śuddham atyantanirmalam || (1)<BR>
06,040.078d@003A_0003	apratarkyam avijñeyaṃ vināśotpattivarjitam |<BR>
06,040.078d@003A_0004	śrībhagavān uvāca<BR>
06,040.078d@003A_0004	jñānayogavinirmuktaṃ taj jñānaṃ brūhi keśava || (2)<BR>
06,040.078d@003A_0005	sarvatojyotir ākāśaṃ sarvabhūtaguṇānvitam |<BR>
06,040.078d@003A_0006	sarvataḥparamātmānam akṣayaṃ paramaṃ padam || (3)<BR>
06,040.078d@003A_0007	anādinidhanaṃ devaṃ mahājyotir atidhruvam |<BR>
06,040.078d@003A_0008	atyantaparamaṃ sthānaṃ śabdādiguṇavarjitam || (4)<BR>
06,040.078d@003A_0009	yat tat parataraṃ jyotir dhruvāt parataraṃ sthitam |<BR>
06,040.078d@003A_0010	ācaturyugam adyāpi kathitaṃ na hi kasya cit || (5)<BR>
06,040.078d@003A_0011	ātmadehe mayā sṛṣṭā prakṛtiḥ kṣetram eva ca |<BR>
06,040.078d@003A_0012	sakalaṃ tu bhavet kṣetraṃ niṣkalaṃ paramaṃ padam || (6)<BR>
06,040.078d@003A_0013	arjuna tvatprasādena śṛṇvantu munisattamāḥ |<BR>
06,040.078d@003A_0014	adya muktā mahābāho tvatprasādād dhanaṃjaya || (7)<BR>
06,040.078d@003A_0015	pramāṇaṃ vedatattvānāṃ sāṃkhyādīny abhiyoginām |<BR>
06,040.078d@003A_0016	teṣāṃ na vidyate niṣṭhā sarvaiḥ pāṣaṇḍibhiḥ saha || (8)<BR>
06,040.078d@003A_0017	kathitaṃ ca mayā jñānaṃ devānām api durlabham |<BR>
06,040.078d@003A_0018	viśvarūpamayaṃ divyaṃ bhairavagranthibindunā || (9)<BR>
06,040.078d@003A_0019	suṣumṇā dakṣiṇe mārge darśitā viśvarūpiṇā |<BR>
06,040.078d@003A_0020	aprakāśam idaṃ praśnaṃ yan mayā kathitaṃ tava || (10)<BR>
06,040.078d@003A_0021	nāgnir vāyur na cākāśaṃ na kṣitir nāpi vā jalam |<BR>
06,040.078d@003A_0022	na manobuddhyahaṃkāraṃ gūḍhārthaṃ kathitaṃ tava || (11)<BR>
06,040.078d@003A_0023	anityo nityatāṃ yāti yadā bhāvaṃ na paśyati |<BR>
06,040.078d@003A_0024	śūnyaṃ nirañjanākāraṃ nirvāṇaṃ dhruvam avyayam || (12)<BR>
06,040.078d@003A_0025	puruṣaṃ nirguṇaṃ sākṣāt sarvataś caiva tiṣṭhati |<BR>
06,040.078d@003A_0026	sarvaṃ tat syāt paraṃ brahma buddhiś cāsya na budhyati || (13)<BR>
06,040.078d@003A_0027	pratibhāvaprayatnena hariṃ trailokyabāndhavam |<BR>
06,040.078d@003A_0028	daśamaṃ cāṅgulaṃ vyāpya cāśābāhyaṃ vyavasthitam || (14)<BR>
06,040.078d@003A_0029	jīvo yatra pralīyeta sā kalā ṣoḍaśī smṛtā |<BR>
06,040.078d@003A_0030	tayā sarvam idaṃ vyāptaṃ trailokyaṃ sacarācaram || (15)<BR>
06,040.078d@003A_0031	tac cintyaṃ tena vai jñānaṃ tad atrādyā upāsate |<BR>
06,040.078d@003A_0032	brahmaṇaiva hi vikhyātaṃ vedānteṣu prakāśitam || (16)<BR>
06,040.078d@003A_0033	vedeṣu vedam ity āhur vedadhāma paraṃ matam |<BR>
06,040.078d@003A_0034	tat paraṃ viditaṃ yasya sa vipro vedapāragaḥ || (17)<BR>
06,040.078d@003A_0035	āhutiḥ sā parā jñeyā sā ca saṃdhyā pratiṣṭhitā |<BR>
06,040.078d@003A_0036	gāyatrī sā parā jñeyā ajapā nāma viśrutā || (18)<BR>
06,040.078d@003A_0037	tapasy atha tathā vede munibhiḥ samupāsyate |<BR>
06,040.078d@003A_0038	tāṃ kalāṃ yo 'bhijānāti sa kalājño 'bhidhīyate || (19)<BR>
06,040.078d@003A_0039	yāṃ jñātvā mucyate jantur garbhajanmajarādibhiḥ |<BR>
06,040.078d@003A_0040	parijñānena mucyante narāḥ pātakakilbiṣaiḥ || (20)<BR>
06,040.078d@003A_0041	iḍā bhagavatī gaṅgā piṅgalā yamunā nadī |<BR>
06,040.078d@003A_0042	tayor madhye tṛtīyā tu tat prayāgam anusmaret || (21)<BR>
06,040.078d@003A_0043	iḍā vai vaiṣṇavī nāḍī brahmanāḍī tu piṅgalā |<BR>
06,040.078d@003A_0044	suṣumṇā caiśvarī nāḍī tridhā prāṇavahā smṛtā |<BR>
06,040.078d@003A_0045	brahmā viṣṇur mahādevo recakaḥ pūrakumbhakaḥ || (22)<BR>
06,040.078d@003A_0046	sakrāntiviṣuvac caiva yo 'bhijānāti vigraham |<BR>
06,040.078d@003A_0047	nityayuktaḥ sa yogīśo brahmavidyāṃ prapadyate || (23)<BR>
06,040.078d@003A_0048	iḍā vai gārhapatyas tu piṅgalāhavanīyakaḥ |<BR>
06,040.078d@003A_0049	suṣumṇā dakṣiṇāgnis tu hy etad agnitrayaṃ smṛtam || (24)<BR>
06,040.078d@003A_0050	tasya madhye sthitaṃ jyotiḥ somamaṇḍalam eva ca |<BR>
06,040.078d@003A_0051	somamaṇḍalamadhyasthaṃ tanmadhye sūryamaṇḍalam || (25)<BR>
06,040.078d@003A_0052	sūryamaṇḍalamadhyastho jvalat tejo hutāśanaḥ |<BR>
06,040.078d@003A_0053	hutāśanasya madhye tu nirdhūmāṅgāravarcasam || (26)<BR>
06,040.078d@003A_0054	tatrāsthito mahātmāsau yogibhis tu pragīyate |<BR>
06,040.078d@003A_0055	sugītaṃ caiva kartavyaṃ mana ekāgracetasā || (27)<BR>
06,040.078d@003A_0056	śivo binduḥ śivo devo ghargharāmṛtavarcasā |<BR>
06,040.078d@003A_0057	nikhilaṃ pūrayed dehaṃ viṣadāhajvarāpaham || (28)<BR>
06,040.078d@003A_0058	sarpavatkuṭilākārasuṣumṇāveṣṭitāṃ tanum |<BR>
06,040.078d@003A_0059	makāraveṣṭitāṃ kṛtvā mātṛvat pariyojayet || (29)<BR>
06,040.078d@003A_0060	tristhānaṃ ca trimātraṃ ca tribrahma ca trirakṣaram |<BR>
06,040.078d@003A_0061	ardhamātraṃ ca yo vetti sa bhaved vedapāragaḥ || (30)<BR>
06,040.078d@003A_0062	sarvataḥpāṇipādaṃ tat sarvatokṣiśiromukham |<BR>
06,040.078d@003A_0063	arjuna uvāca<BR>
06,040.078d@003A_0063	nirmalaṃ vimalākāraṃ śuddhasphaṭikasaṃnibham || (31)<BR>
06,040.078d@003A_0064	jīvo jīvati jīvena nāsti jīvam ajīvitam |<BR>
06,040.078d@003A_0065	śrībhagavān uvāca<BR>
06,040.078d@003A_0065	nirgataḥ saha saṅgena sa jīvaḥ kena jīvati || (32)<BR>
06,040.078d@003A_0066	mukhanāsikayor madhye prāṇaḥ saṃcarate sadā |<BR>
06,040.078d@003A_0067	ākāśaṃ pibate nityaṃ sa jīvas tena jīvati || (33)<BR>
06,040.078d@003A_0068	kākīmukhaṃ kakārāntaṃ makāraṃ cetanānugam |<BR>
06,040.078d@003A_0069	akārasya tu luptasya ko 'rthaḥ saṃpratipadyate || (34)<BR>
06,040.078d@003A_0070	tāvat paśyet khagākāraṃ khakāraṃ tu vicintayet |<BR>
06,040.078d@003A_0071	khamadhye kuru cātmānam ātmamadhyaṃ ca khaṃ kuru || (35)<BR>
06,040.078d@003A_0072	khamadhye ca praveṣṭavyaṃ khaṃ ca brahma sanātanam |<BR>
06,040.078d@003A_0073	ātmānaṃ khamayaṃ kṛtvā na kiṃ cid api cintayet || (36)<BR>
06,040.078d@003A_0074	ūrdhvaśūnyam adhaḥśūnyaṃ madhyeśūnyaṃ nirāmayam |<BR>
06,040.078d@003A_0075	triśūnyaṃ yo 'bhijānāti sa bhavet kulanandanaḥ || (37)<BR>
06,040.078d@003A_0076	tasya bhāvasya bhāvātmā bhāvanā naiva yujyate |<BR>
06,040.078d@003A_0077	anāvṛttasya śabdasya tasya śabdasya yo gatiḥ || (38)<BR>
06,040.078d@003A_0078	tat padaṃ viditaṃ yena sa yogī chinnasaṃśayaḥ |<BR>
06,040.078d@003A_0079	puṇyapāpaharāś caiva ye cānye pañcadaivatāḥ || (39)<BR>
06,040.078d@003A_0080	jīvinaḥ saha gacchanti yāvat tattvaṃ na vindati |<BR>
06,040.078d@003A_0081	pāpaṃ dahati jñānāgniḥ puṇyena somasūryayoḥ || (40)<BR>
06,040.078d@003A_0082	puṇyapāpavinirmuktir eṣa yogo 'bhidhīyate |<BR>
06,040.078d@003A_0083	dhṛtirodhi manodhīti saṃtoṣaṃ samidhāmṛtam || (41)<BR>
06,040.078d@003A_0084	indriyāṇi paśuṃ kṛtvā yo yajeta sa dīkṣitaḥ |<BR>
06,040.078d@003A_0085	paraṃ brahmādhigacchanti śabdabrahmavicintanāt || (42)<BR>
06,040.078d@003A_0086	sakale dṛṣṭapāro 'pi bhāvaṃ yuñjati yuñjati |<BR>
06,040.078d@003A_0087	niṣkale darśanaṃ nāsti svabhāvo bhāvaṃ yuñjati || (43)<BR>
06,040.078d@003A_0088	tālumūle ca lampāyāṃ trikūṭaṃ tripathāntaram |<BR>
06,040.078d@003A_0089	ekaṃ tattvaṃ vijānīyād vighnasyāyatanaṃ mahat || (44)<BR>
06,040.078d@003A_0090	....<BR>
06,040.078d@003A_0091	....<BR>
06,040.078d@003A_0092	....<BR>
06,040.078d@003A_0093	....<BR>
06,040.078d@003A_0094	....<BR>
06,040.078d@003A_0095	....<BR>
06,040.078d@003A_0096	....<BR>
06,040.078d@003A_0097	....<BR>
06,040.078d@003A_0098	....<BR>
06,040.078d@003A_0099	....<BR>
06,040.078d@003A_0100	....<BR>
06,040.078d@003A_0101	....<BR>
06,040.078d@003A_0102	chinnamūlasya vṛkṣasya yathā janma na vidyate |<BR>
06,040.078d@003A_0103	jñānadagdhaśarīrasya punar deho na vidyate || (45)<BR>
06,040.078d@003A_0104	gītāḥ sugītāḥ kartavyāḥ kim anyaiḥ śāstrasaṃgrahaiḥ |<BR>
06,040.078d@003A_0105	yāḥ purā padmanābhasya mukhapadmād viniḥsṛtāḥ || (46)<BR>
06,040.078d@003A_0106	gītāgāṅgodakaṃ pītvā punarjanma na vidyate |<BR>
06,040.078d@003A_0107	sarvaśāstramayī gītā sarvadharmamayo hariḥ || (47)<BR>
06,040.078d@003A_0108	sarvatīrthamayī gaṅgā sarvapāpakṣayaṃkarī |<BR>
06,040.078d@003A_0109	sarvabhogamayaś cāyaṃ sarvamokṣamayo hy ayam || (48)<BR>
06,040.078d@003A_0110	gītā gaṅgā ca gāyatrī govindo hṛdi saṃsthitāḥ |<BR>
06,040.078d@003A_0111	caturgakārasmaraṇāt punarjanma na vidyate || (49)<BR>
06,040.078d@003A_0112	gītāsāraṃ paṭhed yas tu hy acyutasya ca saṃnidhau |<BR>
06,040.078d@003A_0113	tasmād guṇasahasreṇa viṣṇor nirvacanaṃ yathā || (50)<BR>
06,040.078d@003A_0114	....<BR>
06,040.078d@003A_0115	....<BR>
06,040.078d@003A_0116	etat puṇyaṃ pāpaharaṃ dhanyaṃ duḥsvapnanāśanam |<BR>
06,040.078d@003A_0117	paṭhatāṃ śṛṇvatāṃ caiva viṣṇor māhātmyam uttamam || (51)<BR>
06,040.078d@003B_0000	arjuna uvāca<BR>
06,040.078d@003B_0001	yad etan niṣkalaṃ brahma vyomātītaṃ nirañjanam |<BR>
06,040.078d@003B_0002	kaivalyaṃ kevalaṃ śāntaṃ śuddham atyantanirmalam || (1)<BR>
06,040.078d@003B_0003	apratarkyam avijñeyaṃ vināśotpattivarjitam |<BR>
06,040.078d@003B_0004	śrībhagavān uvāca<BR>
06,040.078d@003B_0004	jñānayogavinirmuktaṃ taj jñānaṃ brūhi keśava || (2)<BR>
06,040.078d@003B_0005	sarvatojyotir ākāśaṃ sarvabhūtaguṇānvitam |<BR>
06,040.078d@003B_0006	sarvataḥparamātmānam akṣayaṃ paramaṃ padam || (3)<BR>
06,040.078d@003B_0007	anādinidhanaṃ devaṃ mahājyotir atidhruvam |<BR>
06,040.078d@003B_0008	atyantaparamaṃ sthānaṃ śabdādiguṇavarjitam || (4)<BR>
06,040.078d@003B_0009	yat tat parataraṃ jyotir dhruvāt parataraṃ sthitam |<BR>
06,040.078d@003B_0010	ācaturyugam adyāpi kathitaṃ na hi kasya cit || (5)<BR>
06,040.078d@003B_0011	ātmadehe mayā sṛṣṭā prakṛtiḥ kṣetram eva ca |<BR>
06,040.078d@003B_0012	sakalaṃ tu bhavet kṣetraṃ niṣkalaṃ paramaṃ padam || (6)<BR>
06,040.078d@003B_0013	arjuna tvatprasādena śṛṇvantu munisattamāḥ |<BR>
06,040.078d@003B_0014	adya muktā mahābāho tvatprasādād dhanaṃjaya || (7)<BR>
06,040.078d@003B_0015	pramāṇaṃ vedatattvānāṃ sāṃkhyādīny abhiyoginām |<BR>
06,040.078d@003B_0016	teṣāṃ na vidyate niṣṭhā sarvaiḥ pāṣaṇḍibhiḥ saha || (8)<BR>
06,040.078d@003B_0017	kathitaṃ ca mayā jñānaṃ devānām api durlabham |<BR>
06,040.078d@003B_0018	viśvarūpamayaṃ divyaṃ bhairavagranthibindunā || (9)<BR>
06,040.078d@003B_0019	aprakāśam idaṃ praśnaṃ yan mayā kathitaṃ tava |<BR>
06,040.078d@003B_0020	vāṅmayaṃ sarvaśāstrāṇām atisūkṣmaṃ carācaram || (10)<BR>
06,040.078d@003B_0021	nāgnir vāyur na cākāśaṃ na kṣitir nāpi vā jalam |<BR>
06,040.078d@003B_0022	na manobuddhyahaṃkāraṃ gūḍhārthaṃ kathitaṃ tava || (11)<BR>
06,040.078d@003B_0023	anityo nityatāṃ yāti yadā bhāvaṃ na paśyati |<BR>
06,040.078d@003B_0024	śūnyaṃ nirañjanākāraṃ nirvāṇaṃ dhruvam avyayam || (12)<BR>
06,040.078d@003B_0025	puruṣaṃ nirguṇaṃ sākṣāt sarvataś caiva tiṣṭhati |<BR>
06,040.078d@003B_0026	sarvaṃ tat syāt paraṃ brahma buddhiś cāsya na budhyati || (13)<BR>
06,040.078d@003B_0027	pratibhāvaprayatnena hariṃ trailokyabāndhavam |<BR>
06,040.078d@003B_0028	daśamaṃ cāṅgulaṃ vyāpya cāśābāhyaṃ vyavasthitam || (14)<BR>
06,040.078d@003B_0029	jīvo yatra pralīyeta sā kalā ṣoḍaśī smṛtā |<BR>
06,040.078d@003B_0030	tayā sarvam idaṃ vyāptaṃ trailokyaṃ sacarācaram || (15)<BR>
06,040.078d@003B_0031	tac cintyaṃ tena vai jñānaṃ tad atrādyā upāsate |<BR>
06,040.078d@003B_0032	brahmaṇaiva hi vikhyātaṃ vedānteṣu prakāśitam || (16)<BR>
06,040.078d@003B_0033	vedeṣu vedam ity āhur vedadhāma paraṃ matam |<BR>
06,040.078d@003B_0034	tat paraṃ viditaṃ yasya sa vipro vedapāragaḥ || (17)<BR>
06,040.078d@003B_0035	āhutiḥ sā parā jñeyā sā ca saṃdhyā pratiṣṭhitā |<BR>
06,040.078d@003B_0036	gāyatrī sā parā jñeyā ajapā nāma viśrutā || (18)<BR>
06,040.078d@003B_0037	tapasy atha tathā vede munibhiḥ samupāsyate |<BR>
06,040.078d@003B_0038	tāṃ kalāṃ yo 'bhijānāti sa kalājño 'bhidhīyate || (19)<BR>
06,040.078d@003B_0039	yāṃ jñātvā mucyate jantur garbhajanmajarādibhiḥ |<BR>
06,040.078d@003B_0040	parijñānena mucyante narāḥ pātakakilbiṣaiḥ || (20)<BR>
06,040.078d@003B_0041	iḍā bhagavatī gaṅgā piṅgalā yamunā nadī |<BR>
06,040.078d@003B_0042	tayor madhye tṛtīyā tu tat prayāgam anusmaret || (21)<BR>
06,040.078d@003B_0043	iḍā vai vaiṣṇavī nāḍī brahmanāḍī tu piṅgalā |<BR>
06,040.078d@003B_0044	suṣumṇā caiśvarī nāḍī tridhā prāṇavahā smṛtā |<BR>
06,040.078d@003B_0045	brahmā viṣṇur mahādevo recakaḥ pūrakumbhakaḥ || (22)<BR>
06,040.078d@003B_0046	sakrāntiviṣuvac caiva yo 'bhijānāti vigraham |<BR>
06,040.078d@003B_0047	nityayuktaḥ sa yogīśo brahmavidyāṃ prapadyate || (23)<BR>
06,040.078d@003B_0048	iḍā vai gārhapatyas tu piṅgalāhavanīyakaḥ |<BR>
06,040.078d@003B_0049	suṣumṇā dakṣiṇāgnis tu hy etad agnitrayaṃ smṛtam || (24)<BR>
06,040.078d@003B_0050	tasya madhye sthitaṃ jyotiḥ somamaṇḍalam eva ca |<BR>
06,040.078d@003B_0051	somamaṇḍalamadhyasthaṃ tanmadhye sūryamaṇḍalam || (25)<BR>
06,040.078d@003B_0052	sūryamaṇḍalamadhyastho jvalat tejo hutāśanaḥ |<BR>
06,040.078d@003B_0053	hutāśanasya madhye tu nirdhūmāṅgāravarcasam || (26)<BR>
06,040.078d@003B_0054	tatrāsthito mahātmāsau yogibhis tu pragīyate |<BR>
06,040.078d@003B_0055	sugītaṃ caiva kartavyaṃ mana ekāgracetasā || (27)<BR>
06,040.078d@003B_0056	śivo binduḥ śivo devo ghargharāmṛtavarcasā |<BR>
06,040.078d@003B_0057	nikhilaṃ pūrayed dehaṃ viṣadāhajvarāpaham || (28)<BR>
06,040.078d@003B_0058	sarpavatkuṭilākārasuṣumṇāveṣṭitāṃ tanum |<BR>
06,040.078d@003B_0059	makāraveṣṭitāṃ kṛtvā mātṛvat pariyojayet || (29)<BR>
06,040.078d@003B_0060	tristhānaṃ ca trimātraṃ ca tribrahma ca trirakṣaram |<BR>
06,040.078d@003B_0061	ardhamātraṃ ca yo vetti sa bhaved vedapāragaḥ || (30)<BR>
06,040.078d@003B_0062	sarvataḥpāṇipādaṃ tat sarvatokṣiśiromukham |<BR>
06,040.078d@003B_0063	arjuna uvāca<BR>
06,040.078d@003B_0063	nirmalaṃ vimalākāraṃ śuddhasphaṭikasaṃnibham || (31)<BR>
06,040.078d@003B_0064	sthāvaraṃ jaṃgamaṃ caiva yat kiṃ cit sacarācaram |<BR>
06,040.078d@003B_0065	śrībhagavān uvāca<BR>
06,040.078d@003B_0065	jīvo jīvati jīvena sa jīvaḥ kena jīvati || (32)<BR>
06,040.078d@003B_0066	mukhanāsikayor madhye prāṇaḥ saṃcarate sadā |<BR>
06,040.078d@003B_0067	ākāśaṃ pibate nityaṃ sa jīvas tena jīvati || (33)<BR>
06,040.078d@003B_0068	kākīmukhaṃ kakārāntaṃ makāraṃ cetanānugam |<BR>
06,040.078d@003B_0069	akārasya tu luptasya ko 'rthaḥ saṃpratipadyate || (34)<BR>
06,040.078d@003B_0070	tāvat paśyet khagākāraṃ khakāraṃ tu vicintayet |<BR>
06,040.078d@003B_0071	khamadhye kuru cātmānam ātmamadhyaṃ ca khaṃ kuru || (35)<BR>
06,040.078d@003B_0072	khamadhye ca praveṣṭavyaṃ khaṃ ca brahma sanātanam |<BR>
06,040.078d@003B_0073	ātmānaṃ khamayaṃ kṛtvā na kiṃ cid api cintayet || (36)<BR>
06,040.078d@003B_0074	ūrdhvaśūnyam adhaḥśūnyaṃ madhyeśūnyaṃ nirāmayam |<BR>
06,040.078d@003B_0075	triśūnyaṃ yo 'bhijānāti sa bhavet kulanandanaḥ || (37)<BR>
06,040.078d@003B_0076	amātraśabdarahitaṃ svaravyañjanavarjitam |<BR>
06,040.078d@003B_0077	bindunādakalātītaṃ yas taṃ veda sa vedavit || (38)<BR>
06,040.078d@003B_0078	saṃprāpte jñānavijñāne jñeye ca hṛdi saṃsthite |<BR>
06,040.078d@003B_0079	labdhaśāntapade bhāve na yogo na ca dhāraṇā || (39)<BR>
06,040.078d@003B_0080	vedādau yaḥ suraḥ prokto vedānte ca pratiṣṭhitaḥ |<BR>
06,040.078d@003B_0081	tasya prakṛtilīnasya yaḥ paraḥ sa maheśvaraḥ || (40)<BR>
06,040.078d@003B_0082	nā nāvārthī bhavet tāvad yāvat pāraṃ na gacchati |<BR>
06,040.078d@003B_0083	uttīrṇe tu pare pāre kiṃ nāvā vai prayojanam || (41)<BR>
06,040.078d@003B_0084	dūrastho nāpi dūrasthaḥ piṇḍasthaḥ piṇḍavarjitaḥ |<BR>
06,040.078d@003B_0085	arjuna uvāca<BR>
06,040.078d@003B_0085	amalo nirmalaḥ sūkṣmaḥ sarvavyāpī nirañjanaḥ || (42)<BR>
06,040.078d@003B_0086	akṣarāṇi samātrāṇi sarve bindusamāśritāḥ |<BR>
06,040.078d@003B_0087	śrībhagavān uvāca<BR>
06,040.078d@003B_0087	bindur bhidyati nādena sa nādaḥ kena bhidyate || (43)<BR>
06,040.078d@003B_0088	oṃkāradhvaninādena vāyuḥ saṃharaṇāntikam |<BR>
06,040.078d@003B_0089	nirālambhas tu nirdeho yatra nādo layaṃ gataḥ || (44)<BR>
06,040.078d@003B_0089	arjuna uvāca<BR>
06,040.078d@003B_0090	bāhyena vyāpitaṃ vyoma vyoma cānanunāsikam |<BR>
06,040.078d@003B_0091	śrībhagavān uvāca<BR>
06,040.078d@003B_0091	adhaś cordhvaṃ kathaṃ caiva kaṇṭhe caiva nirañjanaḥ || (45)<BR>
06,040.078d@003B_0092	anūṣmam avyañjakam asvaraṃ yat<BR>
06,040.078d@003B_0093	tat tālukaṇṭheṣv anunāsikaṃ ca |<BR>
06,040.078d@003B_0094	arephajātaṃ śubham ūṣmavarjitaṃ<BR>
06,040.078d@003B_0095	na duṣkarāṇāṃ kurute kadā cit || (46)<BR>
06,040.078d@003B_0096	ākāśam apy anākāśaṃ puruṣatve pratiṣṭhitam |<BR>
06,040.078d@003B_0097	śabdaṃ guṇam ivākāśaṃ niḥśabdaṃ brahma cocyate || (47)<BR>
06,040.078d@003B_0098	sarvagaṃ sarvabodhādi vāsanājālavarjitam |<BR>
06,040.078d@003B_0099	indriyāṇāṃ nirodhena dehe paśyanti mānavāḥ || (48)<BR>
06,040.078d@003B_0100	dehe naṣṭe kuto buddhir jñānaṃ vijñānam eva ca |<BR>
06,040.078d@003B_0101	jñānaṃ vijñānayuktaṃ ca rakṣaṇīyaṃ prayatnataḥ | (49)<BR>
06,040.078d@003B_0102	chinnamūlasya vṛkṣasya yathā janma na vidyate |<BR>
06,040.078d@003B_0103	jñānadagdhaśarīrasya punar deho na vidyate || (50)<BR>
06,040.078d@003B_0104	gītāḥ sugītāḥ kartavyāḥ kim anyaiḥ śāstrasaṃgrahaiḥ |<BR>
06,040.078d@003B_0105	yāḥ purā padmanābhasya mukhapadmaviniḥsṛtāḥ || (51)<BR>
06,040.078d@003B_0106	gītāgaṅgodakaṃ pītvā punarjanma na vidyate |<BR>
06,040.078d@003B_0107	sarvaśāstramayī gītā sarvadharmamayo hariḥ || (52)<BR>
06,040.078d@003B_0108	sarvatīrthamayī gaṅgā sarvapāpakṣayaṃkarī |<BR>
06,040.078d@003B_0109	sarvabhogamayaś cāyaṃ sarvamokṣamayo hy ayam || (53)<BR>
06,040.078d@003B_0110	gakārapūrvāś catvāro rakṣanti mahato bhayāt |<BR>
06,040.078d@003B_0111	gītā gaṅgā ca gāyatrī govindo hṛdi saṃsthitāḥ || (54)<BR>
06,040.078d@003B_0112	snāto vā yadi vāsnātaḥ śucir vā yadi vāśuciḥ |<BR>
06,040.078d@003B_0113	yaḥ smaret puṇḍarīkākṣaṃ sa bāhyābhyantare śuciḥ || (55)<BR>
06,040.078d@003B_0114	sa gacchet tatkṣaṇāt prāyo brahmamūrte namo 'stu te |<BR>
06,040.078d@003B_0115	gītāsāraṃ paṭhed yas tu viṣṇuloke mahīyate || (56)<BR>
06,040.078d@003B_0116	etat puṇyaṃ pāpaharaṃ dhanyaṃ duḥsvapnanāśanam |<BR>
06,040.078d@003B_0117	paṭhatāṃ śṛṇvatāṃ caiva viṣṇor māhātmyam uttamam || (57)<BR>
06,041.001	saṃjaya uvāca<BR>
06,041.001*0115_01	prabodhitaḥ sa tu tadā viṣṇunā viśvamūrtinā<BR>
06,041.001*0115_02	avināśisvarūpaṃ ca dṛṣṭvā tattvena phālgunaḥ<BR>
06,041.001*0115_03	kṛtrimaṃ tu jagadrūpaṃ jñātvā yuddhodyato 'bhavat<BR>
06,041.001*0115_04	devadattaṃ samāyujya śastrāṇi jagṛhe punaḥ<BR>
06,041.001a	tato dhanaṃjayaṃ dṛṣṭvā bāṇagāṇḍīvadhāriṇam<BR>
06,041.001c	punar eva mahānādaṃ vyasṛjanta mahārathāḥ<BR>
06,041.002a	pāṇḍavāḥ somakāś caiva ye caiṣām anuyāyinaḥ<BR>
06,041.002c	dadhmuś ca muditāḥ śaṅkhān vīrāḥ sāgarasaṃbhavān<BR>
06,041.003a	tato bheryaś ca peśyaś ca krakacā goviṣāṇikāḥ<BR>
06,041.003c	sahasaivābhyahanyanta tataḥ śabdo mahān abhūt<BR>
06,041.004a	atha devāḥ sagandharvāḥ pitaraś ca janeśvara<BR>
06,041.004c	siddhacāraṇasaṃghāś ca samīyus te didṛkṣayā<BR>
06,041.005a	ṛṣayaś ca mahābhāgāḥ puraskṛtya śatakratum<BR>
06,041.005c	samīyus tatra sahitā draṣṭuṃ tad vaiśasaṃ mahat<BR>
06,041.005d*0116_01	te sene stimite cāstāṃ vīkṣamāṇe parasparam<BR>
06,041.005d*0116_02	gaṅgāyamunayor vegau yathaivaitya parasparam<BR>
06,041.005d*0116_03	evaṃ pravṛtte te sene niḥśabde janasaṃsadi<BR>
06,041.005d*0116_04	citre iva paṭālekhye darśanīyatare śubhe<BR>
06,041.006a	tato yudhiṣṭhiro dṛṣṭvā yuddhāya susamudyate<BR>
06,041.006c	te sene sāgaraprakhye muhuḥ pracalite nṛpa<BR>
06,041.007a	vimucya kavacaṃ vīro nikṣipya ca varāyudham<BR>
06,041.007c	avaruhya rathāt tūrṇaṃ padbhyām eva kṛtāñjaliḥ<BR>
06,041.008a	pitāmaham abhiprekṣya dharmarājo yudhiṣṭhiraḥ<BR>
06,041.008c	vāgyataḥ prayayau yena prāṅmukho ripuvāhinīm<BR>
06,041.009a	taṃ prayāntam abhiprekṣya kuntīputro dhanaṃjayaḥ<BR>
06,041.009c	avatīrya rathāt tūrṇaṃ bhrātṛbhiḥ sahito 'nvayāt<BR>
06,041.009d*0117_01	bhītaṃ yudhiṣṭhiraṃ matvā bhīmasenaḥ pratāpavān<BR>
06,041.010a	vāsudevaś ca bhagavān pṛṣṭhato 'nujagāma ha<BR>
06,041.010b*0118_01	sātyakiś cārjunaś caiva abhimanyuś ca vīryavān<BR>
06,041.010c	yathāmukhyāś ca rājānas tam anvājagmur utsukāḥ<BR>
06,041.011	arjuna uvāca<BR>
06,041.011a	kiṃ te vyavasitaṃ rājan yad asmān apahāya vai<BR>
06,041.011c	padbhyām eva prayāto 'si prāṅmukho ripuvāhinīm<BR>
06,041.012	bhīmasena uvāca<BR>
06,041.012a	kva gamiṣyasi rājendra nikṣiptakavacāyudhaḥ<BR>
06,041.012c	daṃśiteṣv arisainyeṣu bhrātṝn utsṛjya pārthiva<BR>
06,041.013	nakula uvāca<BR>
06,041.013a	evaṃgate tvayi jyeṣṭhe mama bhrātari bhārata<BR>
06,041.013c	bhīr me dunoti hṛdayaṃ brūhi gantā bhavān kva nu<BR>
06,041.013d*0119_01	kvaivaṃ gamiṣyasi śreṣṭha tyaktvāsmān durbalo yathā<BR>
06,041.013d*0119_02	rājā hi tvaṃ mahābāho vāgyato manyumān iva<BR>
06,041.014	sahadeva uvāca<BR>
06,041.014a	asmin raṇasamūhe vai vartamāne mahābhaye<BR>
06,041.014c	yoddhavye kva nu gantāsi śatrūn abhimukho nṛpa<BR>
06,041.015	saṃjaya uvāca<BR>
06,041.015a	evam ābhāṣyamāṇo 'pi bhrātṛbhiḥ kurunandana<BR>
06,041.015c	novāca vāgyataḥ kiṃ cid gacchaty eva yudhiṣṭhiraḥ<BR>
06,041.016a	tān uvāca mahāprājño vāsudevo mahāmanāḥ<BR>
06,041.016c	abhiprāyo 'sya vijñāto mayeti prahasann iva<BR>
06,041.017a	eṣa bhīṣmaṃ tathā droṇaṃ gautamaṃ śalyam eva ca<BR>
06,041.017c	anumānya gurūn sarvān yotsyate pārthivo 'ribhiḥ<BR>
06,041.018a	śrūyate hi purākalpe gurūn ananumānya yaḥ<BR>
06,041.018c	yudhyate sa bhaved vyaktam apadhyāto mahattaraiḥ<BR>
06,041.018d*0120_01	yuddhāyāvataraty eva tasya nāsti jayo raṇe<BR>
06,041.018d*0120_02	yas tu yuddhe samutpanne gurūn dṛṣṭvātha daṃśitān<BR>
06,041.019a	anumānya yathāśāstraṃ yas tu yudhyen mahattaraiḥ<BR>
06,041.019c	dhruvas tasya jayo yuddhe bhaved iti matir mama<BR>
06,041.020a	evaṃ bruvati kṛṣṇe tu dhārtarāṣṭracamūṃ prati<BR>
06,041.020b*0121_01	netrair animiṣaiḥ sarve prekṣante sma yudhiṣṭhiram<BR>
06,041.020c	hāhākāro mahān āsīn niḥśabdās tv apare 'bhavan<BR>
06,041.021a	dṛṣṭvā yudhiṣṭhiraṃ dūrād dhārtarāṣṭrasya sainikāḥ<BR>
06,041.021c	mithaḥ saṃkathayāṃ cakrur neśo 'sti kulapāṃsanaḥ<BR>
06,041.022a	vyaktaṃ bhīta ivābhyeti rājāsau bhīṣmam antikāt<BR>
06,041.022c	yudhiṣṭhiraḥ sasodaryaḥ śaraṇārthaṃ prayācakaḥ<BR>
06,041.023a	dhanaṃjaye kathaṃ nāthe pāṇḍave ca vṛkodare<BR>
06,041.023c	nakule sahadeve ca bhīto 'bhyeti ca pāṇḍavaḥ<BR>
06,041.024a	na nūnaṃ kṣatriyakule jātaḥ saṃprathite bhuvi<BR>
06,041.024c	yathāsya hṛdayaṃ bhītam alpasattvasya saṃyuge<BR>
06,041.025a	tatas te kṣatriyāḥ sarve praśaṃsanti sma kauravān<BR>
06,041.025c	hṛṣṭāḥ sumanaso bhūtvā cailāni dudhuvuḥ pṛthak<BR>
06,041.026a	vyanindanta tataḥ sarve yodhās tatra viśāṃ pate<BR>
06,041.026c	yudhiṣṭhiraṃ sasodaryaṃ sahitaṃ keśavena ha<BR>
06,041.027a	tatas tat kauravaṃ sainyaṃ dhikkṛtvā tu yudhiṣṭhiram<BR>
06,041.027c	niḥśabdam abhavat tūrṇaṃ punar eva viśāṃ pate<BR>
06,041.028a	kiṃ nu vakṣyati rājāsau kiṃ bhīṣmaḥ prativakṣyati<BR>
06,041.028b*0122_01	kiṃ nu vakṣyati rājāsau dharmaputro yudhiṣṭhiraḥ<BR>
06,041.028b*0122_02	kiṃ nu vakṣyati bhīṣmo 'sau bharatānāṃ dhuraṃdharaḥ<BR>
06,041.028c	kiṃ bhīmaḥ samaraślāghī kiṃ nu kṛṣṇārjunāv iti<BR>
06,041.029a	vivakṣitaṃ kim asyeti saṃśayaḥ sumahān abhūt<BR>
06,041.029c	ubhayoḥ senayo rājan yudhiṣṭhirakṛte tadā<BR>
06,041.030a	sa vigāhya camūṃ śatroḥ śaraśaktisamākulām<BR>
06,041.030c	bhīṣmam evābhyayāt tūrṇaṃ bhrātṛbhiḥ parivāritaḥ<BR>
06,041.031a	tam uvāca tataḥ pādau karābhyāṃ pīḍya pāṇḍavaḥ<BR>
06,041.031c	bhīṣmaṃ śāṃtanavaṃ rājā yuddhāya samupasthitam<BR>
06,041.032	yudhiṣṭhira uvāca<BR>
06,041.032a	āmantraye tvāṃ durdharṣa yotsye tāta tvayā saha<BR>
06,041.032c	anujānīhi māṃ tāta āśiṣaś ca prayojaya<BR>
06,041.032d*0123_01	jayeyaṃ ca ripūn sarvān anujñātas tvayānagha<BR>
06,041.032d*0123_02	yudhyantaṃ māṃ raṇe vīra tvam anujñātum arhasi<BR>
06,041.033	bhīṣma uvāca<BR>
06,041.033a	yady evaṃ nābhigacchethā yudhi māṃ pṛthivīpate<BR>
06,041.033c	śapeyaṃ tvāṃ mahārāja parābhāvāya bhārata<BR>
06,041.034a	prīto 'smi putra yudhyasva jayam āpnuhi pāṇḍava<BR>
06,041.034c	yat te 'bhilaṣitaṃ cānyat tad avāpnuhi saṃyuge<BR>
06,041.035a	vriyatāṃ ca varaḥ pārtha kim asmatto 'bhikāṅkṣasi<BR>
06,041.035c	evaṃ gate mahārāja na tavāsti parājayaḥ<BR>
06,041.036a	arthasya puruṣo dāso dāsas tv artho na kasya cit<BR>
06,041.036c	iti satyaṃ mahārāja baddho 'smy arthena kauravaiḥ<BR>
06,041.037a	atas tvāṃ klībavad vākyaṃ bravīmi kurunandana<BR>
06,041.037c	hṛto 'smy arthena kauravya yuddhād anyat kim icchasi<BR>
06,041.038	yudhiṣṭhira uvāca<BR>
06,041.038a	mantrayasva mahāprājña hitaiṣī mama nityaśaḥ<BR>
06,041.038c	yudhyasva kauravasyārthe mamaiṣa satataṃ varaḥ<BR>
06,041.039	bhīṣma uvāca<BR>
06,041.039a	rājan kim atra sāhyaṃ te karomi kurunandana<BR>
06,041.039b*0124_01	mantrayiṣyāmy ahaṃ rājan yac ca te hitam uttamam<BR>
06,041.039c	kāmaṃ yotsye parasyārthe brūhi yat te vivakṣitam<BR>
06,041.040	yudhiṣṭhira uvāca<BR>
06,041.040a	kathaṃ jayeyaṃ saṃgrāme bhavantam aparājitam<BR>
06,041.040c	etan me mantraya hitaṃ yadi śreyaḥ prapaśyasi<BR>
06,041.041	bhīṣma uvāca<BR>
06,041.041a	na taṃ paśyāmi kaunteya yo māṃ yudhyantam āhave<BR>
06,041.041c	vijayeta pumān kaś cid api sākṣāc chatakratuḥ<BR>
06,041.042	yudhiṣṭhira uvāca<BR>
06,041.042a	hanta pṛcchāmi tasmāt tvāṃ pitāmaha namo 'stu te<BR>
06,041.042c	jayopāyaṃ bravīhi tvam ātmanaḥ samare paraiḥ<BR>
06,041.043	bhīṣma uvāca<BR>
06,041.043a	na śatruṃ tāta paśyāmi samare yo jayeta mām<BR>
06,041.043b*0125_01	ayudhyamānaṃ saṃhatya sauhṛdena pariplutam<BR>
06,041.043b*0125_02	nyastaśastraṃ nirudyogaṃ hanyur mā śatravo yudhi<BR>
06,041.043b*0125_03	nikṣiptaśastre patite vimuktakavace tathā<BR>
06,041.043b*0125_04	dravamāṇe ca bhīte ca tavāsmīti ca yo vadet<BR>
06,041.043b*0125_05	striyāṃ strīnāmadheye ca vikale caikaputrake<BR>
06,041.043b*0125_06	aprasūte ca hīne ca na yuddhaṃ rocayāmy aham<BR>
06,041.043b*0125_07	idaṃ ca gaditaṃ pārtha paramaṃ vratam āhave<BR>
06,041.043c	na tāvan mṛtyukālo me punarāgamanaṃ kuru<BR>
06,041.044	saṃjaya uvāca<BR>
06,041.044a	tato yudhiṣṭhiro vākyaṃ bhīṣmasya kurunandana<BR>
06,041.044c	śirasā pratijagrāha bhūyas tam abhivādya ca<BR>
06,041.045a	prāyāt punar mahābāhur ācāryasya rathaṃ prati<BR>
06,041.045c	paśyatāṃ sarvasainyānāṃ madhyena bhrātṛbhiḥ saha<BR>
06,041.046a	sa droṇam abhivādyātha kṛtvā caiva pradakṣiṇam<BR>
06,041.046c	uvāca vācā durdharṣam ātmaniḥśreyasaṃ vacaḥ<BR>
06,041.047a	āmantraye tvāṃ bhagavan yotsye vigatakalmaṣaḥ<BR>
06,041.047c	jayeyaṃ ca ripūn sarvān anujñātas tvayā dvija<BR>
06,041.048	droṇa uvāca<BR>
06,041.048a	yadi māṃ nābhigacchethā yuddhāya kṛtaniścayaḥ<BR>
06,041.048c	śapeyaṃ tvāṃ mahārāja parābhāvāya sarvaśaḥ<BR>
06,041.049a	tad yudhiṣṭhira tuṣṭo 'smi pūjitaś ca tvayānagha<BR>
06,041.049c	anujānāmi yudhyasva vijayaṃ samavāpnuhi<BR>
06,041.050a	karavāṇi ca te kāmaṃ brūhi yat te 'bhikāṅkṣitam<BR>
06,041.050c	evaṃ gate mahārāja yuddhād anyat kim icchasi<BR>
06,041.051a	arthasya puruṣo dāso dāsas tv artho na kasya cit<BR>
06,041.051c	iti satyaṃ mahārāja baddho 'smy arthena kauravaiḥ<BR>
06,041.052a	atas tvāṃ klībavad brūmo yuddhād anyat kim icchasi<BR>
06,041.052c	yotsyāmi kauravasyārthe tavāśāsyo jayo mayā<BR>
06,041.053	yudhiṣṭhira uvāca<BR>
06,041.053a	jayam āśāssva me brahman mantrayasva ca maddhitam<BR>
06,041.053c	yudhyasva kauravasyārthe vara eṣa vṛto mayā<BR>
06,041.054	droṇa uvāca<BR>
06,041.054a	dhruvas te vijayo rājan yasya mantrī haris tava<BR>
06,041.054c	ahaṃ ca tvābhijānāmi raṇe śatrūn vijeṣyasi<BR>
06,041.055a	yato dharmas tataḥ kṛṣṇo yataḥ kṛṣṇas tato jayaḥ<BR>
06,041.055c	yudhyasva gaccha kaunteya pṛccha māṃ kiṃ bravīmi te<BR>
06,041.056	yudhiṣṭhira uvāca<BR>
06,041.056a	pṛcchāmi tvāṃ dvijaśreṣṭha śṛṇu me yad vivakṣitam<BR>
06,041.056c	kathaṃ jayeyaṃ saṃgrāme bhavantam aparājitam<BR>
06,041.057	droṇa uvāca<BR>
06,041.057a	na te 'sti vijayas tāvad yāvad yudhyāmy ahaṃ raṇe<BR>
06,041.057c	mamāśu nidhane rājan yatasva saha sodaraiḥ<BR>
06,041.058	yudhiṣṭhira uvāca<BR>
06,041.058a	hanta tasmān mahābāho vadhopāyaṃ vadātmanaḥ<BR>
06,041.058c	ācārya praṇipatyaiṣa pṛcchāmi tvāṃ namo 'stu te<BR>
06,041.059	droṇa uvāca<BR>
06,041.059a	na śatruṃ tāta paśyāmi yo māṃ hanyād raṇe sthitam<BR>
06,041.059c	yudhyamānaṃ susaṃrabdhaṃ śaravarṣaughavarṣiṇam<BR>
06,041.060a	ṛte prāyagataṃ rājan nyastaśastram acetanam<BR>
06,041.060c	hanyān māṃ yudhi yodhānāṃ satyam etad bravīmi te<BR>
06,041.061a	śastraṃ cāhaṃ raṇe jahyāṃ śrutvā sumahad apriyam<BR>
06,041.061c	śraddheyavākyāt puruṣād etat satyaṃ bravīmi te<BR>
06,041.062	saṃjaya uvāca<BR>
06,041.062a	etac chrutvā mahārāja bhāradvājasya dhīmataḥ<BR>
06,041.062c	anumānya tam ācāryaṃ prāyāc chāradvataṃ prati<BR>
06,041.063a	so 'bhivādya kṛpaṃ rājā kṛtvā cāpi pradakṣiṇam<BR>
06,041.063c	uvāca durdharṣatamaṃ vākyaṃ vākyaviśāradaḥ<BR>
06,041.064a	anumānaye tvāṃ yotsyāmi guro vigatakalmaṣaḥ<BR>
06,041.064c	jayeyaṃ ca ripūn sarvān anujñātas tvayānagha<BR>
06,041.065	kṛpa uvāca<BR>
06,041.065a	yadi māṃ nābhigacchethā yuddhāya kṛtaniścayaḥ<BR>
06,041.065c	śapeyaṃ tvāṃ mahārāja parābhāvāya sarvaśaḥ<BR>
06,041.065d*0126_01	kiṃ te karomi vai kāmaṃ brūhi pāṇḍavanandana<BR>
06,041.065d*0126_02	evaṃ gate mahārāja yuddhād anyat kim icchasi<BR>
06,041.066a	arthasya puruṣo dāso dāsas tv artho na kasya cit<BR>
06,041.066c	iti satyaṃ mahārāja baddho 'smy arthena kauravaiḥ<BR>
06,041.067a	teṣām arthe mahārāja yoddhavyam iti me matiḥ<BR>
06,041.067c	atas tvāṃ klībavad brūmi yuddhād anyat kim icchasi<BR>
06,041.068	yudhiṣṭhira uvāca<BR>
06,041.068a	hanta pṛcchāmi te tasmād ācārya śṛṇu me vacaḥ<BR>
06,041.068b*0127_01	vadhopāyaṃ bravīhi tvam ātmanaḥ samare paraiḥ<BR>
06,041.069	saṃjaya uvāca<BR>
06,041.069a	ity uktvā vyathito rājā novāca gatacetanaḥ<BR>
06,041.069c	taṃ gautamaḥ pratyuvāca vijñāyāsya vivakṣitam<BR>
06,041.069e	avadhyo 'haṃ mahīpāla yudhyasva jayam āpnuhi<BR>
06,041.070a	prītas tv abhigamenāhaṃ jayaṃ tava narādhipa<BR>
06,041.070c	āśāsiṣye sadotthāya satyam etad bravīmi te<BR>
06,041.071a	etac chrutvā mahārāja gautamasya vacas tadā<BR>
06,041.071c	anumānya kṛpaṃ rājā prayayau yena madrarāṭ<BR>
06,041.072a	sa śalyam abhivādyātha kṛtvā cābhipradakṣiṇam<BR>
06,041.072c	uvāca rājā durdharṣam ātmaniḥśreyasaṃ vacaḥ<BR>
06,041.073a	anumānaye tvāṃ yotsyāmi guro vigatakalmaṣaḥ<BR>
06,041.073c	jayeyaṃ ca mahārāja anujñātas tvayā ripūn<BR>
06,041.074	śalya uvāca<BR>
06,041.074a	yadi māṃ nābhigacchethā yuddhāya kṛtaniścayaḥ<BR>
06,041.074c	śapeyaṃ tvāṃ mahārāja parābhāvāya vai raṇe<BR>
06,041.075a	tuṣṭo 'smi pūjitaś cāsmi yat kāṅkṣasi tad astu te<BR>
06,041.075c	anujānāmi caiva tvāṃ yudhyasva jayam āpnuhi<BR>
06,041.076a	brūhi caiva paraṃ vīra kenārthaḥ kiṃ dadāmi te<BR>
06,041.076c	evaṃ gate mahārāja yuddhād anyat kim icchasi<BR>
06,041.077a	arthasya puruṣo dāso dāsas tv artho na kasya cit<BR>
06,041.077c	iti satyaṃ mahārāja baddho 'smy arthena kauravaiḥ<BR>
06,041.077d*0128_01	teṣām arthe mahārāja yoddhavyam iti me matiḥ<BR>
06,041.078a	kariṣyāmi hi te kāmaṃ bhāgineya yathepsitam<BR>
06,041.078c	bravīmy ataḥ klībavat tvāṃ yuddhād anyat kim icchasi<BR>
06,041.079	yudhiṣṭhira uvāca<BR>
06,041.079a	mantrayasva mahārāja nityaṃ maddhitam uttamam<BR>
06,041.079c	kāmaṃ yudhya parasyārthe varam etad vṛṇomy aham<BR>
06,041.080	śalya uvāca<BR>
06,041.080a	brūhi kim atra sāhyaṃ te karomi nṛpasattama<BR>
06,041.080c	kāmaṃ yotsye parasyārthe vṛto 'smy arthena kauravaiḥ<BR>
06,041.081	yudhiṣṭhira uvāca<BR>
06,041.081a	sa eva me varaḥ satya udyoge yas tvayā kṛtaḥ<BR>
06,041.081c	sūtaputrasya saṃgrāme kāryas tejovadhas tvayā<BR>
06,041.081d*0129_01	tvāṃ hi yokṣyati sūtatve sūtaputrasya mātula<BR>
06,041.081d*0129_02	duryodhano raṇe śūram iti me naiṣṭhikī matiḥ<BR>
06,041.082	śalya uvāca<BR>
06,041.082a	saṃpatsyaty eṣa te kāmaḥ kuntīputra yathepsitaḥ<BR>
06,041.082c	gaccha yudhyasva visrabdhaṃ pratijāne jayaṃ tava<BR>
06,041.083	saṃjaya uvāca<BR>
06,041.083a	anumānyātha kaunteyo mātulaṃ madrakeśvaram<BR>
06,041.083c	nirjagāma mahāsainyād bhrātṛbhiḥ parivāritaḥ<BR>
06,041.084a	vāsudevas tu rādheyam āhave 'bhijagāma vai<BR>
06,041.084c	tata enam uvācedaṃ pāṇḍavārthe gadāgrajaḥ<BR>
06,041.085a	śrutaṃ me karṇa bhīṣmasya dveṣāt kila na yotsyasi<BR>
06,041.085c	asmān varaya rādheya yāvad bhīṣmo na hanyate<BR>
06,041.086a	hate tu bhīṣme rādheya punar eṣyasi saṃyuge<BR>
06,041.086c	dhārtarāṣṭrasya sāhāyyaṃ yadi paśyasi cet samam<BR>
06,041.087	karṇa uvāca<BR>
06,041.087a	na vipriyaṃ kariṣyāmi dhārtarāṣṭrasya keśava<BR>
06,041.087c	tyaktaprāṇaṃ hi māṃ viddhi duryodhanahitaiṣiṇam<BR>
06,041.088	saṃjaya uvāca<BR>
06,041.088a	tac chrutvā vacanaṃ kṛṣṇaḥ saṃnyavartata bhārata<BR>
06,041.088c	yudhiṣṭhirapurogaiś ca pāṇḍavaiḥ saha saṃgataḥ<BR>
06,041.089a	atha sainyasya madhye tu prākrośat pāṇḍavāgrajaḥ<BR>
06,041.089c	yo 'smān vṛṇoti tad ahaṃ varaye sāhyakāraṇāt<BR>
06,041.090a	atha tān samabhiprekṣya yuyutsur idam abravīt<BR>
06,041.090c	prītātmā dharmarājānaṃ kuntīputraṃ yudhiṣṭhiram<BR>
06,041.091a	ahaṃ yotsyāmi miṣataḥ saṃyuge dhārtarāṣṭrajān<BR>
06,041.091c	yuṣmadarthe mahārāja yadi māṃ vṛṇuṣe 'nagha<BR>
06,041.092	yudhiṣṭhira uvāca<BR>
06,041.092a	ehy ehi sarve yotsyāmas tava bhrātṝn apaṇḍitān<BR>
06,041.092c	yuyutso vāsudevaś ca vayaṃ ca brūma sarvaśaḥ<BR>
06,041.092d*0130_01	na bhaviṣyanti te bālā dhārtarāṣṭrā na saṃśayaḥ<BR>
06,041.093a	vṛṇomi tvāṃ mahābāho yudhyasva mama kāraṇāt<BR>
06,041.093c	tvayi piṇḍaś ca tantuś ca dhṛtarāṣṭrasya dṛśyate<BR>
06,041.093d*0131_01	tato jalakriyā caiva tvayā kāryā tathaiva ca<BR>
06,041.094a	bhajasvāsmān rājaputra bhajamānān mahādyute<BR>
06,041.094c	na bhaviṣyati durbuddhir dhārtarāṣṭro 'tyamarṣaṇaḥ<BR>
06,041.095	saṃjaya uvāca<BR>
06,041.095a	tato yuyutsuḥ kauravyaḥ parityajya sutāṃs tava<BR>
06,041.095b*0132_01	sa satyam iti manvāno yudhiṣṭhiravacas tadā<BR>
06,041.095c	jagāma pāṇḍuputrāṇāṃ senāṃ viśrāvya dundubhim<BR>
06,041.095d*0133_01	sabalo dhārtarāṣṭrasya kutsayan karma duṣkṛtam<BR>
06,041.096a	tato yudhiṣṭhiro rājā saṃprahṛṣṭaḥ sahānujaiḥ<BR>
06,041.096c	jagrāha kavacaṃ bhūyo dīptimat kanakojjvalam<BR>
06,041.097a	pratyapadyanta te sarve rathān svān puruṣarṣabhāḥ<BR>
06,041.097c	tato vyūhaṃ yathāpūrvaṃ pratyavyūhanta te punaḥ<BR>
06,041.098a	avādayan dundubhīṃś ca śataśaś caiva puṣkarān<BR>
06,041.098c	siṃhanādāṃś ca vividhān vineduḥ puruṣarṣabhāḥ<BR>
06,041.099a	rathasthān puruṣavyāghrān pāṇḍavān prekṣya pārthivāḥ<BR>
06,041.099c	dhṛṣṭadyumnādayaḥ sarve punar jahṛṣire mudā<BR>
06,041.100a	gauravaṃ pāṇḍuputrāṇāṃ mānyān mānayatāṃ ca tān<BR>
06,041.100c	dṛṣṭvā mahīkṣitas tatra pūjayāṃ cakrire bhṛśam<BR>
06,041.101a	sauhṛdaṃ ca kṛpāṃ caiva prāptakālaṃ mahātmanām<BR>
06,041.101c	dayāṃ ca jñātiṣu parāṃ kathayāṃ cakrire nṛpāḥ<BR>
06,041.102a	sādhu sādhv iti sarvatra niśceruḥ stutisaṃhitāḥ<BR>
06,041.102c	vācaḥ puṇyāḥ kīrtimatāṃ manohṛdayaharṣiṇīḥ<BR>
06,041.103a	mlecchāś cāryāś ca ye tatra dadṛśuḥ śuśruvus tadā<BR>
06,041.103c	vṛttaṃ tat pāṇḍuputrāṇāṃ rurudus te sagadgadāḥ<BR>
06,041.104a	tato jaghnur mahābherīḥ śataśaś caiva puṣkarān<BR>
06,041.104c	śaṅkhāṃś ca gokṣīranibhān dadhmur hṛṣṭā manasvinaḥ<BR>
06,042.000*0134_00	bhagavān uvāca (sic)<BR>
06,042.000*0134_01	kṛṣṇaṃ kamalapatrākṣaṃ puṇyaśravaṇakīrtanam<BR>
06,042.000*0134_02	vāsudevaṃ jagadyoniṃ naumi nārāyaṇaṃ harim<BR>
06,042.001	dhṛtarāṣṭra uvāca<BR>
06,042.001a	evaṃ vyūḍheṣv anīkeṣu māmakeṣv itareṣu ca<BR>
06,042.001c	ke pūrvaṃ prāharaṃs tatra kuravaḥ pāṇḍavās tathā<BR>
06,042.002	saṃjaya uvāca<BR>
06,042.002a	bhrātṛbhiḥ sahito rājan putro duryodhanas tava<BR>
06,042.002c	bhīṣmaṃ pramukhataḥ kṛtvā prayayau saha senayā<BR>
06,042.003a	tathaiva pāṇḍavāḥ sarve bhīmasenapurogamāḥ<BR>
06,042.003c	bhīṣmeṇa yuddham icchantaḥ prayayur hṛṣṭamānasāḥ<BR>
06,042.004a	kṣveḍāḥ kilakilāśabdāḥ krakacā goviṣāṇikāḥ<BR>
06,042.004c	bherīmṛdaṅgamurajā hayakuñjaranisvanāḥ<BR>
06,042.005a	ubhayoḥ senayo rājaṃs tatas te 'smān samādravan<BR>
06,042.005c	vayaṃ pratinadantaś ca tadāsīt tumulaṃ mahat<BR>
06,042.006a	mahānty anīkāni mahāsamucchraye; samāgame pāṇḍavadhārtarāṣṭrayoḥ<BR>
06,042.006c	cakampire śaṅkhamṛdaṅganisvanaiḥ; prakampitānīva vanāni vāyunā<BR>
06,042.007a	narendranāgāśvarathākulānām; abhyāyatīnām aśive muhūrte<BR>
06,042.007c	babhūva ghoṣas tumulaś camūnāṃ; vātoddhutānām iva sāgarāṇām<BR>
06,042.008a	tasmin samutthite śabde tumule lomaharṣaṇe<BR>
06,042.008c	bhīmaseno mahābāhuḥ prāṇadad govṛṣo yathā<BR>
06,042.009a	śaṅkhadundubhinirghoṣaṃ vāraṇānāṃ ca bṛṃhitam<BR>
06,042.009c	siṃhanādaṃ ca sainyānāṃ bhīmasenaravo 'bhyabhūt<BR>
06,042.010a	hayānāṃ heṣamāṇānām anīkeṣu sahasraśaḥ<BR>
06,042.010c	sarvān abhyabhavac chabdān bhīmasenasya nisvanaḥ<BR>
06,042.011a	taṃ śrutvā ninadaṃ tasya sainyās tava vitatrasuḥ<BR>
06,042.011c	jīmūtasyeva nadataḥ śakrāśanisamasvanam<BR>
06,042.012a	vāhanāni ca sarvāṇi śakṛnmūtraṃ prasusruvuḥ<BR>
06,042.012c	śabdena tasya vīrasya siṃhasyevetare mṛgāḥ<BR>
06,042.013a	darśayan ghoram ātmānaṃ mahābhram iva nādayan<BR>
06,042.013c	vibhīṣayaṃs tava sutāṃs tava senāṃ samabhyayāt<BR>
06,042.014a	tam āyāntaṃ maheṣvāsaṃ sodaryāḥ paryavārayan<BR>
06,042.014c	chādayantaḥ śaravrātair meghā iva divākaram<BR>
06,042.015a	duryodhanaś ca putras te durmukho duḥsahaḥ śalaḥ<BR>
06,042.015c	duḥśāsanaś cātirathas tathā durmarṣaṇo nṛpa<BR>
06,042.016a	viviṃśatiś citraseno vikarṇaś ca mahārathaḥ<BR>
06,042.016c	purumitro jayo bhojaḥ saumadattiś ca vīryavān<BR>
06,042.017a	mahācāpāni dhunvanto jaladā iva vidyutaḥ<BR>
06,042.017c	ādadānāś ca nārācān nirmuktāśīviṣopamān<BR>
06,042.018a	atha tān draupadīputrāḥ saubhadraś ca mahārathaḥ<BR>
06,042.018c	nakulaḥ sahadevaś ca dhṛṣṭadyumnaś ca pārṣataḥ<BR>
06,042.019a	dhārtarāṣṭrān pratiyayur ardayantaḥ śitaiḥ śaraiḥ<BR>
06,042.019c	vajrair iva mahāvegaiḥ śikharāṇi dharābhṛtām<BR>
06,042.020a	tasmin prathamasaṃmarde bhīmajyātalanisvane<BR>
06,042.020c	tāvakānāṃ pareṣāṃ ca nāsīt kaś cit parāṅmukhaḥ<BR>
06,042.021a	lāghavaṃ droṇaśiṣyāṇām apaśyaṃ bharatarṣabha<BR>
06,042.021c	nimittavedhināṃ rājañ śarān utsṛjatāṃ bhṛśam<BR>
06,042.022a	nopaśāmyati nirghoṣo dhanuṣāṃ kūjatāṃ tathā<BR>
06,042.022c	viniśceruḥ śarā dīptā jyotīṃṣīva nabhastalāt<BR>
06,042.023a	sarve tv anye mahīpālāḥ prekṣakā iva bhārata<BR>
06,042.023c	dadṛśur darśanīyaṃ taṃ bhīmaṃ jñātisamāgamam<BR>
06,042.024a	tatas te jātasaṃrambhāḥ parasparakṛtāgasaḥ<BR>
06,042.024c	anyonyaspardhayā rājan vyāyacchanta mahārathāḥ<BR>
06,042.025a	kurupāṇḍavasene te hastyaśvarathasaṃkule<BR>
06,042.025c	śuśubhāte raṇe 'tīva paṭe citragate iva<BR>
06,042.026a	tatas te pārthivāḥ sarve pragṛhītaśarāsanāḥ<BR>
06,042.026c	sahasainyāḥ samāpetuḥ putrasya tava śāsanāt<BR>
06,042.026d*0135_01	teṣām ādhāvatāṃ tatra gajāśvakalilo mahān<BR>
06,042.026d*0135_02	siṃhanādaravonmiśraḥ śaṅkhabherīsamākulaḥ<BR>
06,042.026d*0135_03	sa ghoṣavāñ śaragrāho dhanurnāgo 'sikacchapaḥ<BR>
06,042.026d*0135_04	vyāvalgitapurovāta āsīt kṣubdhābdhivat svanaḥ<BR>
06,042.027a	yudhiṣṭhireṇa cādiṣṭāḥ pārthivās te sahasraśaḥ<BR>
06,042.027c	vinadantaḥ samāpetuḥ putrasya tava vāhinīm<BR>
06,042.028a	ubhayoḥ senayos tīvraḥ sainyānāṃ sa samāgamaḥ<BR>
06,042.028c	antardhīyata cādityaḥ sainyena rajasāvṛtaḥ<BR>
06,042.029a	prayuddhānāṃ prabhagnānāṃ punarāvartatām api<BR>
06,042.029c	nātra sveṣāṃ pareṣāṃ vā viśeṣaḥ samajāyata<BR>
06,042.030a	tasmiṃs tu tumule yuddhe vartamāne mahābhaye<BR>
06,042.030c	ati sarvāṇy anīkāni pitā te 'bhivyarocata<BR>
06,043.001	saṃjaya uvāca<BR>
06,043.001a	pūrvāhṇe tasya raudrasya yuddham ahno viśāṃ pate<BR>
06,043.001c	prāvartata mahāghoraṃ rājñāṃ dehāvakartanam<BR>
06,043.002a	kurūṇāṃ pāṇḍavānāṃ ca saṃgrāme vijigīṣatām<BR>
06,043.002c	siṃhānām iva saṃhrādo divam urvīṃ ca nādayan<BR>
06,043.003a	āsīt kilakilāśabdas talaśaṅkharavaiḥ saha<BR>
06,043.003c	jajñire siṃhanādāś ca śūrāṇāṃ pratigarjatām<BR>
06,043.004a	talatrābhihatāś caiva jyāśabdā bharatarṣabha<BR>
06,043.004c	pattīnāṃ pādaśabdāś ca vājināṃ ca mahāsvanāḥ<BR>
06,043.005a	tottrāṅkuśanipātāś ca āyudhānāṃ ca nisvanāḥ<BR>
06,043.005c	ghaṇṭāśabdāś ca nāgānām anyonyam abhidhāvatām<BR>
06,043.006a	tasmin samudite śabde tumule lomaharṣaṇe<BR>
06,043.006c	babhūva rathanirghoṣaḥ parjanyaninadopamaḥ<BR>
06,043.007a	te manaḥ krūram ādhāya samabhityaktajīvitāḥ<BR>
06,043.007c	pāṇḍavān abhyavartanta sarva evocchritadhvajāḥ<BR>
06,043.008a	svayaṃ śāṃtanavo rājann abhyadhāvad dhanaṃjayam<BR>
06,043.008c	pragṛhya kārmukaṃ ghoraṃ kāladaṇḍopamaṃ raṇe<BR>
06,043.009a	arjuno 'pi dhanur gṛhya gāṇḍīvaṃ lokaviśrutam<BR>
06,043.009c	abhyadhāvata tejasvī gāṅgeyaṃ raṇamūrdhani<BR>
06,043.010a	tāv ubhau kuruśārdūlau parasparavadhaiṣiṇau<BR>
06,043.010c	gāṅgeyas tu raṇe pārthaṃ viddhvā nākampayad balī<BR>
06,043.010e	tathaiva pāṇḍavo rājan bhīṣmaṃ nākampayad yudhi<BR>
06,043.011a	sātyakiś ca maheṣvāsaḥ kṛtavarmāṇam abhyayāt<BR>
06,043.011c	tayoḥ samabhavad yuddhaṃ tumulaṃ lomaharṣaṇam<BR>
06,043.012a	sātyakiḥ kṛtavarmāṇaṃ kṛtavarmā ca sātyakim<BR>
06,043.012c	ānarchatuḥ śarair ghorais takṣamāṇau parasparam<BR>
06,043.013a	tau śarācitasarvāṅgau śuśubhāte mahābalau<BR>
06,043.013c	vasante puṣpaśabalau puṣpitāv iva kiṃśukau<BR>
06,043.014a	abhimanyur maheṣvāso bṛhadbalam ayodhayat<BR>
06,043.014c	tataḥ kosalako rājā saubhadrasya viśāṃ pate<BR>
06,043.014e	dhvajaṃ ciccheda samare sārathiṃ ca nyapātayat<BR>
06,043.015a	saubhadras tu tataḥ kruddhaḥ pātite rathasārathau<BR>
06,043.015c	bṛhadbalaṃ mahārāja vivyādha navabhiḥ śaraiḥ<BR>
06,043.016a	athāparābhyāṃ bhallābhyāṃ pītābhyām arimardanaḥ<BR>
06,043.016c	dhvajam ekena ciccheda pārṣṇim ekena sārathim<BR>
06,043.016e	anyonyaṃ ca śarais tīkṣṇaiḥ kruddhau rājaṃs tatakṣatuḥ<BR>
06,043.017a	māninaṃ samare dṛptaṃ kṛtavairaṃ mahāratham<BR>
06,043.017c	bhīmasenas tava sutaṃ duryodhanam ayodhayat<BR>
06,043.018a	tāv ubhau naraśārdūlau kurumukhyau mahābalau<BR>
06,043.018c	anyonyaṃ śaravarṣābhyāṃ vavṛṣāte raṇājire<BR>
06,043.018d*0136_01	tau vīrāv atisaṃrabdhau kṛtinau viṣame sthitau<BR>
06,043.019a	tau tu vīkṣya mahātmānau kṛtinau citrayodhinau<BR>
06,043.019c	vismayaḥ sarvabhūtānāṃ samapadyata bhārata<BR>
06,043.020a	duḥśāsanas tu nakulaṃ pratyudyāya mahāratham<BR>
06,043.020c	avidhyan niśitair bāṇair bahubhir marmabhedibhiḥ<BR>
06,043.021a	tasya mādrīsutaḥ ketuṃ saśaraṃ ca śarāsanam<BR>
06,043.021c	ciccheda niśitair bāṇaiḥ prahasann iva bhārata<BR>
06,043.021e	athainaṃ pañcaviṃśatyā kṣudrakāṇāṃ samārdayat<BR>
06,043.022a	putras tu tava durdharṣo nakulasya mahāhave<BR>
06,043.022c	yugeṣāṃ cicchide bāṇair dhvajaṃ caiva nyapātayat<BR>
06,043.023a	durmukhaḥ sahadevaṃ tu pratyudyāya mahābalam<BR>
06,043.023c	vivyādha śaravarṣeṇa yatamānaṃ mahāhave<BR>
06,043.024a	sahadevas tato vīro durmukhasya mahāhave<BR>
06,043.024c	śareṇa bhṛśatīkṣṇena pātayām āsa sārathim<BR>
06,043.025a	tāv anyonyaṃ samāsādya samare yuddhadurmadau<BR>
06,043.025c	trāsayetāṃ śarair ghoraiḥ kṛtapratikṛtaiṣiṇau<BR>
06,043.026a	yudhiṣṭhiraḥ svayaṃ rājā madrarājānam abhyayāt<BR>
06,043.026b*0137_01	śalyam abhyardayām āsa mahābalaparākramam<BR>
06,043.026c	tasya madrādhipaś cāpaṃ dvidhā ciccheda māriṣa<BR>
06,043.027a	tad apāsya dhanuś chinnaṃ kuntīputro yudhiṣṭhiraḥ<BR>
06,043.027c	anyat kārmukam ādāya vegavad balavattaram<BR>
06,043.028a	tato madreśvaraṃ rājā śaraiḥ saṃnataparvabhiḥ<BR>
06,043.028c	chādayām āsa saṃkruddhas tiṣṭha tiṣṭheti cābravīt<BR>
06,043.029a	dhṛṣṭadyumnas tato droṇam abhyadravata bhārata<BR>
06,043.029c	tasya droṇaḥ susaṃkruddhaḥ parāsukaraṇaṃ dṛḍham<BR>
06,043.029e	tridhā ciccheda samare yatamānasya kārmukam<BR>
06,043.030a	śaraṃ caiva mahāghoraṃ kāladaṇḍam ivāparam<BR>
06,043.030c	preṣayām āsa samare so 'sya kāye nyamajjata<BR>
06,043.031a	athānyad dhanur ādāya sāyakāṃś ca caturdaśa<BR>
06,043.031c	droṇaṃ drupadaputras tu prativivyādha saṃyuge<BR>
06,043.031e	tāv anyonyaṃ susaṃkruddhau cakratuḥ subhṛśaṃ raṇam<BR>
06,043.032a	saumadattiṃ raṇe śaṅkho rabhasaṃ rabhaso yudhi<BR>
06,043.032c	pratyudyayau mahārāja tiṣṭha tiṣṭheti cābravīt<BR>
06,043.033a	tasya vai dakṣiṇaṃ vīro nirbibheda raṇe bhujam<BR>
06,043.033c	saumadattis tathā śaṅkhaṃ jatrudeśe samāhanat<BR>
06,043.034a	tayoḥ samabhavad yuddhaṃ ghorarūpaṃ viśāṃ pate<BR>
06,043.034c	dṛptayoḥ samare tūrṇaṃ vṛtravāsavayor iva<BR>
06,043.035a	bāhlīkaṃ tu raṇe kruddhaṃ kruddharūpo viśāṃ pate<BR>
06,043.035c	abhyadravad ameyātmā dhṛṣṭaketur mahārathaḥ<BR>
06,043.036a	bāhlīkas tu tato rājan dhṛṣṭaketum amarṣaṇam<BR>
06,043.036c	śarair bahubhir ānarchat siṃhanādam athānadat<BR>
06,043.037a	cedirājas tu saṃkruddho bāhlīkaṃ navabhiḥ śaraiḥ<BR>
06,043.037c	vivyādha samare tūrṇaṃ matto mattam iva dvipam<BR>
06,043.038a	tau tatra samare kruddhau nardantau ca muhur muhuḥ<BR>
06,043.038c	samīyatuḥ susaṃkruddhāv aṅgārakabudhāv iva<BR>
06,043.039a	rākṣasaṃ krūrakarmāṇaṃ krūrakarmā ghaṭotkacaḥ<BR>
06,043.039c	alambusaṃ pratyudiyād balaṃ śakra ivāhave<BR>
06,043.040a	ghaṭotkacas tu saṃkruddho rākṣasaṃ taṃ mahābalam<BR>
06,043.040c	navatyā sāyakais tīkṣṇair dārayām āsa bhārata<BR>
06,043.041a	alambusas tu samare bhaimaseniṃ mahābalam<BR>
06,043.041c	bahudhā vārayām āsa śaraiḥ saṃnataparvabhiḥ<BR>
06,043.042a	vyabhrājetāṃ tatas tau tu saṃyuge śaravikṣatau<BR>
06,043.042c	yathā devāsure yuddhe balaśakrau mahābalau<BR>
06,043.043a	śikhaṇḍī samare rājan drauṇim abhyudyayau balī<BR>
06,043.043c	aśvatthāmā tataḥ kruddhaḥ śikhaṇḍinam avasthitam<BR>
06,043.044a	nārācena sutīkṣṇena bhṛśaṃ viddhvā vyakampayat<BR>
06,043.044c	śikhaṇḍy api tato rājan droṇaputram atāḍayat<BR>
06,043.045a	sāyakena supītena tīkṣṇena niśitena ca<BR>
06,043.045c	tau jaghnatus tadānyonyaṃ śarair bahuvidhair mṛdhe<BR>
06,043.046a	bhagadattaṃ raṇe śūraṃ virāṭo vāhinīpatiḥ<BR>
06,043.046c	abhyayāt tvarito rājaṃs tato yuddham avartata<BR>
06,043.047a	virāṭo bhagadattena śaravarṣeṇa tāḍitaḥ<BR>
06,043.047c	abhyavarṣat susaṃkruddho megho vṛṣṭyā ivācalam<BR>
06,043.048a	bhagadattas tatas tūrṇaṃ virāṭaṃ pṛthivīpatim<BR>
06,043.048c	chādayām āsa samare meghaḥ sūryam ivoditam<BR>
06,043.049a	bṛhatkṣatraṃ tu kaikeyaṃ kṛpaḥ śāradvato yayau<BR>
06,043.049c	taṃ kṛpaḥ śaravarṣeṇa chādayām āsa bhārata<BR>
06,043.050a	gautamaṃ kekayaḥ kruddhaḥ śaravṛṣṭyābhyapūrayat<BR>
06,043.050c	tāv anyonyaṃ hayān hatvā dhanuṣī vinikṛtya vai<BR>
06,043.051a	virathāv asiyuddhāya samīyatur amarṣaṇau<BR>
06,043.051c	tayos tad abhavad yuddhaṃ ghorarūpaṃ sudāruṇam<BR>
06,043.052a	drupadas tu tato rājā saindhavaṃ vai jayadratham<BR>
06,043.052c	abhyudyayau saṃprahṛṣṭo hṛṣṭarūpaṃ paraṃtapa<BR>
06,043.053a	tataḥ saindhavako rājā drupadaṃ viśikhais tribhiḥ<BR>
06,043.053c	tāḍayām āsa samare sa ca taṃ pratyavidhyata<BR>
06,043.054a	tayoḥ samabhavad yuddhaṃ ghorarūpaṃ sudāruṇam<BR>
06,043.054c	īkṣitṛprītijananaṃ śukrāṅgārakayor iva<BR>
06,043.055a	vikarṇas tu sutas tubhyaṃ sutasomaṃ mahābalam<BR>
06,043.055c	abhyayāj javanair aśvais tato yuddham avartata<BR>
06,043.056a	vikarṇaḥ sutasomaṃ tu viddhvā nākampayac charaiḥ<BR>
06,043.056c	sutasomo vikarṇaṃ ca tad adbhutam ivābhavat<BR>
06,043.057a	suśarmāṇaṃ naravyāghraṃ cekitāno mahārathaḥ<BR>
06,043.057c	abhyadravat susaṃkruddhaḥ pāṇḍavārthe parākramī<BR>
06,043.058a	suśarmā tu mahārāja cekitānaṃ mahāratham<BR>
06,043.058c	mahatā śaravarṣeṇa vārayām āsa saṃyuge<BR>
06,043.059a	cekitāno 'pi saṃrabdhaḥ suśarmāṇaṃ mahāhave<BR>
06,043.059c	prācchādayat tam iṣubhir mahāmegha ivācalam<BR>
06,043.060a	śakuniḥ prativindhyaṃ tu parākrāntaṃ parākramī<BR>
06,043.060c	abhyadravata rājendra matto mattam iva dvipam<BR>
06,043.061a	yaudhiṣṭhiras tu saṃkruddhaḥ saubalaṃ niśitaiḥ śaraiḥ<BR>
06,043.061c	vyadārayata saṃgrāme maghavān iva dānavam<BR>
06,043.062a	śakuniḥ prativindhyaṃ tu pratividhyantam āhave<BR>
06,043.062c	vyadārayan mahāprājñaḥ śaraiḥ saṃnataparvabhiḥ<BR>
06,043.063a	sudakṣiṇaṃ tu rājendra kāmbojānāṃ mahāratham<BR>
06,043.063c	śrutakarmā parākrāntam abhyadravata saṃyuge<BR>
06,043.064a	sudakṣiṇas tu samare sāhadeviṃ mahāratham<BR>
06,043.064c	viddhvā nākampayata vai mainākam iva parvatam<BR>
06,043.065a	śrutakarmā tataḥ kruddhaḥ kāmbojānāṃ mahāratham<BR>
06,043.065c	śarair bahubhir ānarchad dārayann iva sarvaśaḥ<BR>
06,043.066a	irāvān atha saṃkruddhaḥ śrutāyuṣam amarṣaṇam<BR>
06,043.066c	pratyudyayau raṇe yatto yattarūpataraṃ tataḥ<BR>
06,043.067a	ārjunis tasya samare hayān hatvā mahārathaḥ<BR>
06,043.067c	nanāda sumahan nādaṃ tat sainyaṃ pratyapūrayat<BR>
06,043.068a	śrutāyus tv atha saṃkruddhaḥ phālguneḥ samare hayān<BR>
06,043.068c	nijaghāna gadāgreṇa tato yuddham avartata<BR>
06,043.069a	vindānuvindāv āvantyau kuntibhojaṃ mahāratham<BR>
06,043.069c	sasenaṃ sasutaṃ vīraṃ saṃsasajjatur āhave<BR>
06,043.070a	tatrādbhutam apaśyāma āvantyānāṃ parākramam<BR>
06,043.070c	yad ayudhyan sthirā bhūtvā mahatyā senayā saha<BR>
06,043.071a	anuvindas tu gadayā kuntibhojam atāḍayat<BR>
06,043.071c	kuntibhojas tatas tūrṇaṃ śaravrātair avākirat<BR>
06,043.072a	kuntibhojasutaś cāpi vindaṃ vivyādha sāyakaiḥ<BR>
06,043.072c	sa ca taṃ prativivyādha tad adbhutam ivābhavat<BR>
06,043.073a	kekayā bhrātaraḥ pañca gāndhārān pañca māriṣa<BR>
06,043.073c	sasainyās te sasainyāṃś ca yodhayām āsur āhave<BR>
06,043.074a	vīrabāhuś ca te putro vairāṭiṃ rathasattamam<BR>
06,043.074c	uttaraṃ yodhayām āsa vivyādha niśitaiḥ śaraiḥ<BR>
06,043.074d*0138_01	ulūkaṃ tu śatānīkaḥ śarair bahubhir āvṛṇot<BR>
06,043.074e	uttaraś cāpi taṃ dhīraṃ vivyādha niśitaiḥ śaraiḥ<BR>
06,043.075a	cedirāṭ samare rājann ulūkaṃ samabhidravat<BR>
06,043.075b*0139_01	tathaiva śaravarṣeṇa ulūkaṃ samavidhyata<BR>
06,043.075c	ulūkaś cāpi taṃ bāṇair niśitair lomavāhibhiḥ<BR>
06,043.076a	tayor yuddhaṃ samabhavad ghorarūpaṃ viśāṃ pate<BR>
06,043.076c	dārayetāṃ susaṃkruddhāv anyonyam aparājitau<BR>
06,043.076d*0140_01	tathaiva cedirājo 'pi ulūkaṃ pratyavidhyata<BR>
06,043.077a	evaṃ dvaṃdvasahasrāṇi rathavāraṇavājinām<BR>
06,043.077c	padātīnāṃ ca samare tava teṣāṃ ca saṃkulam<BR>
06,043.078a	muhūrtam iva tad yuddham āsīn madhuradarśanam<BR>
06,043.078c	tata unmattavad rājan na prājñāyata kiṃ cana<BR>
06,043.079a	gajo gajena samare rathī ca rathinaṃ yayau<BR>
06,043.079c	aśvo 'śvaṃ samabhipretya padātiś ca padātinam<BR>
06,043.080a	tato yuddhaṃ sudurdharṣaṃ vyākulaṃ samapadyata<BR>
06,043.080c	śūrāṇāṃ samare tatra samāsādya parasparam<BR>
06,043.081a	tatra devarṣayaḥ siddhāś cāraṇāś ca samāgatāḥ<BR>
06,043.081c	praikṣanta tad raṇaṃ ghoraṃ devāsuraraṇopamam<BR>
06,043.082a	tato dantisahasrāṇi rathānāṃ cāpi māriṣa<BR>
06,043.082c	aśvaughāḥ puruṣaughāś ca viparītaṃ samāyayuḥ<BR>
06,043.083a	tatra tatraiva dṛśyante rathavāraṇapattayaḥ<BR>
06,043.083c	sādinaś ca naravyāghra yudhyamānā muhur muhuḥ<BR>
06,044.001	saṃjaya uvāca<BR>
06,044.001a	rājañ śatasahasrāṇi tatra tatra tadā tadā<BR>
06,044.001c	nirmaryādaṃ prayuddhāni tat te vakṣyāmi bhārata<BR>
06,044.002a	na putraḥ pitaraṃ jajñe na pitā putram aurasam<BR>
06,044.002c	na bhrātā bhrātaraṃ tatra svasrīyaṃ na ca mātulaḥ<BR>
06,044.003a	mātulaṃ na ca svasrīyo na sakhāyaṃ sakhā tathā<BR>
06,044.003c	āviṣṭā iva yudhyante pāṇḍavāḥ kurubhiḥ saha<BR>
06,044.004a	rathānīkaṃ naravyāghrāḥ ke cid abhyapatan rathaiḥ<BR>
06,044.004c	abhajyanta yugair eva yugāni bharatarṣabha<BR>
06,044.005a	ratheṣāś ca ratheṣābhiḥ kūbarā rathakūbaraiḥ<BR>
06,044.005c	saṃhatāḥ saṃhataiḥ ke cit parasparajighāṃsavaḥ<BR>
06,044.006a	na śekuś calituṃ ke cit saṃnipatya rathā rathaiḥ<BR>
06,044.006c	prabhinnās tu mahākāyāḥ saṃnipatya gajā gajaiḥ<BR>
06,044.007a	bahudhādārayan kruddhā viṣāṇair itaretaram<BR>
06,044.007c	satomarapatākaiś ca vāraṇāḥ paravāraṇaiḥ<BR>
06,044.008a	abhisṛtya mahārāja vegavadbhir mahāgajaiḥ<BR>
06,044.008c	dantair abhihatās tatra cukruśuḥ paramāturāḥ<BR>
06,044.009a	abhinītāś ca śikṣābhis tottrāṅkuśasamāhatāḥ<BR>
06,044.009c	suprabhinnāḥ prabhinnānāṃ saṃmukhābhimukhā yayuḥ<BR>
06,044.010a	prabhinnair api saṃsaktāḥ ke cit tatra mahāgajāḥ<BR>
06,044.010c	krauñcavan ninadaṃ muktvā prādravanta tatas tataḥ<BR>
06,044.011a	samyak praṇītā nāgāś ca prabhinnakaraṭāmukhāḥ<BR>
06,044.011c	ṛṣṭitomaranārācair nirviddhā varavāraṇāḥ<BR>
06,044.012a	vinedur bhinnamarmāṇo nipetuś ca gatāsavaḥ<BR>
06,044.012c	prādravanta diśaḥ ke cin nadanto bhairavān ravān<BR>
06,044.013a	gajānāṃ pādarakṣās tu vyūḍhoraskāḥ prahāriṇaḥ<BR>
06,044.013c	ṛṣṭibhiś ca dhanurbhiś ca vimalaiś ca paraśvadhaiḥ<BR>
06,044.014a	gadābhir musalaiś caiva bhiṇḍipālaiḥ satomaraiḥ<BR>
06,044.014c	āyasaiḥ parighaiś caiva nistriṃśair vimalaiḥ śitaiḥ<BR>
06,044.015a	pragṛhītaiḥ susaṃrabdhā dhāvamānās tatas tataḥ<BR>
06,044.015c	vyadṛśyanta mahārāja parasparajighāṃsavaḥ<BR>
06,044.016a	rājamānāś ca nistriṃśāḥ saṃsiktā naraśoṇitaiḥ<BR>
06,044.016c	pratyadṛśyanta śūrāṇām anyonyam abhidhāvatām<BR>
06,044.017a	avakṣiptāvadhūtānām asīnāṃ vīrabāhubhiḥ<BR>
06,044.017c	saṃjajñe tumulaḥ śabdaḥ patatāṃ paramarmasu<BR>
06,044.018a	gadāmusalarugṇānāṃ bhinnānāṃ ca varāsibhiḥ<BR>
06,044.018c	dantidantāv abhinnānāṃ mṛditānāṃ ca dantibhiḥ<BR>
06,044.019a	tatra tatra naraughāṇāṃ krośatām itaretaram<BR>
06,044.019c	śuśruvur dāruṇā vācaḥ pretānām iva bhārata<BR>
06,044.020a	hayair api hayārohāś cāmarāpīḍadhāribhiḥ<BR>
06,044.020c	haṃsair iva mahāvegair anyonyam abhidudruvuḥ<BR>
06,044.021a	tair vimuktā mahāprāsā jāmbūnadavibhūṣaṇāḥ<BR>
06,044.021c	āśugā vimalās tīkṣṇāḥ saṃpetur bhujagopamāḥ<BR>
06,044.022a	aśvair agryajavaiḥ ke cid āplutya mahato rathān<BR>
06,044.022c	śirāṃsy ādadire vīrā rathinām aśvasādinaḥ<BR>
06,044.023a	bahūn api hayārohān bhallaiḥ saṃnataparvabhiḥ<BR>
06,044.023c	rathī jaghāna saṃprāpya bāṇagocaram āgatān<BR>
06,044.024a	nagameghapratīkāśāś cākṣipya turagān gajāḥ<BR>
06,044.024c	pādair evāvamṛdnanta mattāḥ kanakabhūṣaṇāḥ<BR>
06,044.025a	pāṭyamāneṣu kumbheṣu pārśveṣv api ca vāraṇāḥ<BR>
06,044.025c	prāsair vinihatāḥ ke cid vineduḥ paramāturāḥ<BR>
06,044.026a	sāśvārohān hayān ke cid unmathya varavāraṇāḥ<BR>
06,044.026c	sahasā cikṣipus tatra saṃkule bhairave sati<BR>
06,044.027a	sāśvārohān viṣāṇāgrair utkṣipya turagān dvipāḥ<BR>
06,044.027c	rathaughān avamṛdnantaḥ sadhvajān paricakramuḥ<BR>
06,044.028a	puṃstvād abhimadatvāc ca ke cid atra mahāgajāḥ<BR>
06,044.028c	sāśvārohān hayāñ jaghnuḥ karaiḥ sacaraṇais tathā<BR>
06,044.028d*0141_01	aśvārohaiś ca samare hastisādibhir eva ca<BR>
06,044.029a	ke cid ākṣipya kariṇaḥ sāśvān api rathān karaiḥ<BR>
06,044.029c	vikarṣanto diśaḥ sarvāḥ samīyuḥ sarvaśabdagāḥ<BR>
06,044.029d*0142_01	pratimāneṣu gātreṣu pārśveṣv abhi ca vāraṇān<BR>
06,044.029d*0143_01	muktās tu rathibhir bāṇā rukmapuṅkhāḥ sutejanāḥ<BR>
06,044.029d*0143_02	te nipetur akuṇṭhāgrā nāgeṣu ca hayeṣu ca<BR>
06,044.030a	āśugā vimalās tīkṣṇāḥ saṃpetur bhujagopamāḥ<BR>
06,044.030c	narāśvakāyān nirbhidya lauhāni kavacāni ca<BR>
06,044.031a	nipetur vimalāḥ śaktyo vīrabāhubhir arpitāḥ<BR>
06,044.031c	maholkāpratimā ghorās tatra tatra viśāṃ pate<BR>
06,044.032a	dvīpicarmāvanaddhaiś ca vyāghracarmaśayair api<BR>
06,044.032c	vikośair vimalaiḥ khaḍgair abhijaghnuḥ parān raṇe<BR>
06,044.033a	abhiplutam abhikruddham ekapārśvāvadāritam<BR>
06,044.033c	vidarśayantaḥ saṃpetuḥ khaḍgacarmaparaśvadhaiḥ<BR>
06,044.034a	śaktibhir dāritāḥ ke cit saṃchinnāś ca paraśvadhaiḥ<BR>
06,044.034c	hastibhir mṛditāḥ ke cit kṣuṇṇāś cānye turaṃgamaiḥ<BR>
06,044.035a	rathaneminikṛttāś ca nikṛttā niśitaiḥ śaraiḥ<BR>
06,044.035c	vikrośanti narā rājaṃs tatra tatra sma bāndhavān<BR>
06,044.036a	putrān anye pitṝn anye bhrātṝṃś ca saha bāndhavaiḥ<BR>
06,044.036c	mātulān bhāgineyāṃś ca parān api ca saṃyuge<BR>
06,044.037a	vikīrṇāntrāḥ subahavo bhagnasakthāś ca bhārata<BR>
06,044.037c	bāhubhiḥ subhujācchinnaiḥ pārśveṣu ca vidāritāḥ<BR>
06,044.037e	krandantaḥ samadṛśyanta tṛṣitā jīvitepsavaḥ<BR>
06,044.038a	tṛṣṇāparigatāḥ ke cid alpasattvā viśāṃ pate<BR>
06,044.038c	bhūmau nipatitāḥ saṃkhye jalam eva yayācire<BR>
06,044.039a	rudhiraughapariklinnāḥ kliśyamānāś ca bhārata<BR>
06,044.039c	vyanindan bhṛśam ātmānaṃ tava putrāṃś ca saṃgatān<BR>
06,044.040a	apare kṣatriyāḥ śūrāḥ kṛtavairāḥ parasparam<BR>
06,044.040c	naiva śastraṃ vimuñcanti naiva krandanti māriṣa<BR>
06,044.040e	tarjayanti ca saṃhṛṣṭās tatra tatra parasparam<BR>
06,044.041a	nirdaśya daśanaiś cāpi krodhāt svadaśanac chadān<BR>
06,044.041c	bhrukuṭīkuṭilair vaktraiḥ prekṣante ca parasparam<BR>
06,044.041d*0144_01	tarjayitvā susaṃhṛṣṭā yāvat prāṇasya dhāraṇam<BR>
06,044.042a	apare kliśyamānās tu vraṇārtāḥ śarapīḍitāḥ<BR>
06,044.042c	niṣkūjāḥ samapadyanta dṛḍhasattvā mahābalāḥ<BR>
06,044.043a	anye tu virathāḥ śūrā ratham anyasya saṃyuge<BR>
06,044.043c	prārthayānā nipatitāḥ saṃkṣuṇṇā varavāraṇaiḥ<BR>
06,044.043e	aśobhanta mahārāja puṣpitā iva kiṃśukāḥ<BR>
06,044.044a	saṃbabhūvur anīkeṣu bahavo bhairavasvanāḥ<BR>
06,044.044c	vartamāne mahābhīme tasmin vīravarakṣaye<BR>
06,044.045a	ahanat tu pitā putraṃ putraś ca pitaraṃ raṇe<BR>
06,044.045c	svasrīyo mātulaṃ cāpi svasrīyaṃ cāpi mātulaḥ<BR>
06,044.046a	sakhāyaṃ ca sakhā rājan saṃbandhī bāndhavaṃ tathā<BR>
06,044.046c	evaṃ yuyudhire tatra kuravaḥ pāṇḍavaiḥ saha<BR>
06,044.047a	vartamāne bhaye tasmin nirmaryāde mahāhave<BR>
06,044.047c	bhīṣmam āsādya pārthānāṃ vāhinī samakampata<BR>
06,044.048a	ketunā pañcatāreṇa tālena bharatarṣabha<BR>
06,044.048c	rājatena mahābāhur ucchritena mahārathe<BR>
06,044.048e	babhau bhīṣmas tadā rājaṃś candramā iva meruṇā<BR>
06,045.001	saṃjaya uvāca<BR>
06,045.001a	gatapūrvāhṇabhūyiṣṭhe tasminn ahani dāruṇe<BR>
06,045.001c	vartamāne mahāraudre mahāvīravarakṣaye<BR>
06,045.002a	durmukhaḥ kṛtavarmā ca kṛpaḥ śalyo viviṃśatiḥ<BR>
06,045.002c	bhīṣmaṃ jugupur āsādya tava putreṇa coditāḥ<BR>
06,045.003a	etair atirathair guptaḥ pañcabhir bharatarṣabha<BR>
06,045.003c	pāṇḍavānām anīkāni vijagāhe mahārathaḥ<BR>
06,045.004a	cedikāśikarūṣeṣu pāñcāleṣu ca bhārata<BR>
06,045.004c	bhīṣmasya bahudhā tālaś caran ketur adṛśyata<BR>
06,045.005a	śirāṃsi ca tadā bhīṣmo bāhūṃś cāpi sahāyudhān<BR>
06,045.005b*0145_01	dhanūṃṣi rathināṃ bhīṣmaḥ sotsedhāni śirāṃsi ca<BR>
06,045.005b*0145_02	bāhūn api tathā corūn rathāṃś ca vipuladhvajān<BR>
06,045.005c	nicakarta mahāvegair bhallaiḥ saṃnataparvabhiḥ<BR>
06,045.005d*0146_01	ekaikena tu mātaṅgā nārācena mahātmanā<BR>
06,045.005d*0146_02	tāḍitāḥ sahasā jagmuḥ pṛthivīṃ parvatopamāḥ<BR>
06,045.006a	nṛtyato rathamārgeṣu bhīṣmasya bharatarṣabha<BR>
06,045.006c	ke cid ārtasvaraṃ cakrur nāgā marmaṇi tāḍitāḥ<BR>
06,045.006d*0147_01	durādharṣas tu śatrūṇāṃ manāṃsi samakampayat<BR>
06,045.006d*0147_02	hayāṃś ca sahayārohān pātayām āsa sāyakaiḥ<BR>
06,045.006d*0147_03	sa rathena maheṣvāso vicaran bahudhā balī<BR>
06,045.006d*0147_04	maṇḍalāni ca vīthīś ca gomūtrāṇi ca bhārata<BR>
06,045.006d*0147_05	anyāṃś ca subahūn mārgān rathena rathakovidaḥ<BR>
06,045.006d*0147_06	vismāpayañ śatrusaṃghān vyacaraj jāhnavīsutaḥ<BR>
06,045.007a	abhimanyuḥ susaṃkruddhaḥ piśaṅgais turagottamaiḥ<BR>
06,045.007c	saṃyuktaṃ ratham āsthāya prāyād bhīṣmarathaṃ prati<BR>
06,045.008a	jāmbūnadavicitreṇa karṇikāreṇa ketunā<BR>
06,045.008b*0148_01	abhyavarṣac chalyamukhān rathān satālaketunā<BR>
06,045.008c	abhyavarṣata bhīṣmaṃ ca tāṃś caiva rathasattamān<BR>
06,045.009a	sa tālaketos tīkṣṇena ketum āhatya patriṇā<BR>
06,045.009c	bhīṣmeṇa yuyudhe vīras tasya cānucaraiḥ saha<BR>
06,045.010a	kṛtavarmāṇam ekena śalyaṃ pañcabhir āyasaiḥ<BR>
06,045.010c	viddhvā navabhir ānarchac chitāgraiḥ prapitāmaham<BR>
06,045.011a	pūrṇāyatavisṛṣṭena samyak praṇihitena ca<BR>
06,045.011c	dhvajam ekena vivyādha jāmbūnadavibhūṣitam<BR>
06,045.012a	durmukhasya tu bhallena sarvāvaraṇabhedinā<BR>
06,045.012c	jahāra sāratheḥ kāyāc chiraḥ saṃnataparvaṇā<BR>
06,045.012d*0149_01	viviṃśatis tribhir bāṇaiḥ sarvāvaraṇabhedibhiḥ<BR>
06,045.013a	dhanuś ciccheda bhallena kārtasvaravibhūṣitam<BR>
06,045.013c	kṛpasya niśitāgreṇa tāṃś ca tīkṣṇamukhaiḥ śaraiḥ<BR>
06,045.014a	jaghāna paramakruddho nṛtyann iva mahārathaḥ<BR>
06,045.014c	tasya lāghavam udvīkṣya tutuṣur devatā api<BR>
06,045.015a	labdhalakṣyatayā karṣṇeḥ sarve bhīṣmamukhā rathāḥ<BR>
06,045.015c	sattvavantam amanyanta sākṣād iva dhanaṃjayam<BR>
06,045.016a	tasya lāghavamārgastham alātasadṛśaprabham<BR>
06,045.016c	diśaḥ paryapatac cāpaṃ gāṇḍīvam iva ghoṣavat<BR>
06,045.017a	tam āsādya mahāvegair bhīṣmo navabhir āśugaiḥ<BR>
06,045.017c	vivyādha samare tūrṇam ārjuniṃ paravīrahā<BR>
06,045.018a	dhvajaṃ cāsya tribhir bhallaiś ciccheda paramaujasaḥ<BR>
06,045.018c	sārathiṃ ca tribhir bāṇair ājaghāna yatavrataḥ<BR>
06,045.019a	tathaiva kṛtavarmā ca kṛpaḥ śalyaś ca māriṣa<BR>
06,045.019b*0150_01	viviṃśatis tathā rājan sarve viddhvā mahārathāḥ<BR>
06,045.019c	viddhvā nākampayat kārṣṇiṃ mainākam iva parvatam<BR>
06,045.020a	sa taiḥ parivṛtaḥ śūro dhārtarāṣṭrair mahārathaiḥ<BR>
06,045.020c	vavarṣa śaravarṣāṇi kārṣṇiḥ pañcarathān prati<BR>
06,045.021a	tatas teṣāṃ mahāstrāṇi saṃvārya śaravṛṣṭibhiḥ<BR>
06,045.021c	nanāda balavān kārṣṇir bhīṣmāya visṛjañ śarān<BR>
06,045.022a	tatrāsya sumahad rājan bāhvor balam adṛśyata<BR>
06,045.022c	yatamānasya samare bhīṣmam ardayataḥ śaraiḥ<BR>
06,045.023a	parākrāntasya tasyaiva bhīṣmo 'pi prāhiṇoc charān<BR>
06,045.023c	sa tāṃś ciccheda samare bhīṣmacāpacyutāñ śarān<BR>
06,045.024a	tato dhvajam amogheṣur bhīṣmasya navabhiḥ śaraiḥ<BR>
06,045.024c	ciccheda samare vīras tata uccukruśur janāḥ<BR>
06,045.025a	sa rājato mahāskandhas tālo hemavibhūṣitaḥ<BR>
06,045.025c	saubhadraviśikhaiś chinnaḥ papāta bhuvi bhārata<BR>
06,045.026a	dhvajaṃ saubhadraviśikhaiḥ patitaṃ bharatarṣabha<BR>
06,045.026c	dṛṣṭvā bhīmo 'nadad dhṛṣṭaḥ saubhadram abhiharṣayan<BR>
06,045.027a	atha bhīṣmo mahāstrāṇi divyāni ca bahūni ca<BR>
06,045.027c	prāduścakre mahāraudraḥ kṣaṇe tasmin mahābalaḥ<BR>
06,045.028a	tataḥ śatasahasreṇa saubhadraṃ prapitāmahaḥ<BR>
06,045.028c	avākirad ameyātmā śarāṇāṃ nataparvaṇām<BR>
06,045.029a	tato daśa maheṣvāsāḥ pāṇḍavānāṃ mahārathāḥ<BR>
06,045.029c	rakṣārtham abhyadhāvanta saubhadraṃ tvaritā rathaiḥ<BR>
06,045.030a	virāṭaḥ saha putreṇa dhṛṣṭadyumnaś ca pārṣataḥ<BR>
06,045.030c	bhīmaś ca kekayāś caiva sātyakiś ca viśāṃ pate<BR>
06,045.031a	javenāpatatāṃ teṣāṃ bhīṣmaḥ śāṃtanavo raṇe<BR>
06,045.031c	pāñcālyaṃ tribhir ānarchat sātyakiṃ niśitaiḥ śaraiḥ<BR>
06,045.032a	pūrṇāyatavisṛṣṭena kṣureṇa niśitena ca<BR>
06,045.032c	dhvajam ekena ciccheda bhīmasenasya patriṇā<BR>
06,045.033a	jāmbūnadamayaḥ ketuḥ kesarī narasattama<BR>
06,045.033c	papāta bhīmasenasya bhīṣmeṇa mathito rathāt<BR>
06,045.034a	bhīmasenas tribhir viddhvā bhīṣmaṃ śāṃtanavaṃ raṇe<BR>
06,045.034c	kṛpam ekena vivyādha kṛtavarmāṇam aṣṭabhiḥ<BR>
06,045.035a	pragṛhītāgrahastena vairāṭir api dantinā<BR>
06,045.035c	abhyadravata rājānaṃ madrādhipatim uttaraḥ<BR>
06,045.036a	tasya vāraṇarājasya javenāpatato rathī<BR>
06,045.036c	śalyo nivārayām āsa vegam apratimaṃ raṇe<BR>
06,045.037a	tasya kruddhaḥ sa nāgendro bṛhataḥ sādhuvāhinaḥ<BR>
06,045.037c	padā yugam adhiṣṭhāya jaghāna caturo hayān<BR>
06,045.038a	sa hatāśve rathe tiṣṭhan madrādhipatir āyasīm<BR>
06,045.038c	uttarāntakarīṃ śaktiṃ cikṣepa bhujagopamām<BR>
06,045.039a	tayā bhinnatanutrāṇaḥ praviśya vipulaṃ tamaḥ<BR>
06,045.039c	sa papāta gajaskandhāt pramuktāṅkuśatomaraḥ<BR>
06,045.040a	samādāya ca śalyo 'sim avaplutya rathottamāt<BR>
06,045.040c	vāraṇendrasya vikramya cicchedātha mahākaram<BR>
06,045.041a	bhinnamarmā śaravrātaiś chinnahastaḥ sa vāraṇaḥ<BR>
06,045.041c	bhīmam ārtasvaraṃ kṛtvā papāta ca mamāra ca<BR>
06,045.042a	etad īdṛśakaṃ kṛtvā madrarājo mahārathaḥ<BR>
06,045.042c	āruroha rathaṃ tūrṇaṃ bhāsvaraṃ kṛtavarmaṇaḥ<BR>
06,045.043a	uttaraṃ nihataṃ dṛṣṭvā vairāṭir bhrātaraṃ śubham<BR>
06,045.043c	kṛtavarmaṇā ca sahitaṃ dṛṣṭvā śalyam avasthitam<BR>
06,045.043d@004_0001	śvetaḥ krodhāt prajajvāla haviṣā havyavāḍ iva<BR>
06,045.043d@004_0002	sa visphārya mahac cāpaṃ śakracāpopamaṃ balī<BR>
06,045.043d@004_0003	abhyadhāvaj jighāṃsan vai śalyaṃ madrādhipaṃ balī<BR>
06,045.043d@004_0004	mahatā rathavaṃśena samantāt parivāritaḥ<BR>
06,045.043d@004_0005	muñcan bāṇamayaṃ varṣaṃ prāyāc chalyarathaṃ prati<BR>
06,045.043d@004_0006	tam āpatantaṃ saṃprekṣya mattavāraṇavikramam<BR>
06,045.043d@004_0007	tāvakānāṃ rathāḥ sapta samantāt paryavārayan<BR>
06,045.043d@004_0008	madrarājam abhīpsanto mṛtyor daṃṣṭrāntaraṃ gatam<BR>
06,045.043d@004_0009	bṛhadbalaś ca kausalyo jayatsenaś ca māgadhaḥ<BR>
06,045.043d@004_0010	tathā rukmaratho rājañ śalyaputraḥ pratāpavān<BR>
06,045.043d@004_0011	vindānuvindāv āvantyau kāmbojaś ca sudakṣiṇaḥ<BR>
06,045.043d@004_0012	bṛhatkṣatrasya dāyādaḥ saindhavaś ca jayadrathaḥ<BR>
06,045.043d@004_0013	nānāvarṇavicitrāṇi dhanūṃṣi ca mahātmanām<BR>
06,045.043d@004_0014	visphāritāni dṛśyante toyadeṣv iva vidyutaḥ<BR>
06,045.043d@004_0015	te tu bāṇamayaṃ varṣaṃ śvetamūrdhany apātayan<BR>
06,045.043d@004_0016	nidāghānte 'niloddhūtā meghā iva nage jalam<BR>
06,045.043d@004_0017	tataḥ kruddho maheṣvāsaḥ saptabhallaiḥ sutejanaiḥ<BR>
06,045.043d@004_0018	dhanūṃṣi teṣām ācchidya mamarda pṛtanāpatiḥ<BR>
06,045.043d@004_0019	nikṛttāny eva tāni sma samadṛśyanta bhārata<BR>
06,045.043d@004_0020	tatas te tu nimeṣārdhāt pratyapadyan dhanūṃṣi ca<BR>
06,045.043d@004_0021	sapta caiva pṛṣatkāṃś ca śvetasyoparyapātayan<BR>
06,045.043d@004_0022	tataḥ punar ameyātmā bhallaiḥ saptabhir āśugaiḥ<BR>
06,045.043d@004_0023	nicakarta mahābāhus teṣāṃ cāpāni dhanvinām<BR>
06,045.043d@004_0024	te nikṛttamahācāpās tvaramāṇā mahārathāḥ<BR>
06,045.043d@004_0025	rathaśaktīḥ parāmṛśya vinedur bhairavān ravān<BR>
06,045.043d@004_0026	anvayur bharataśreṣṭha sapta śvetarathaṃ prati<BR>
06,045.043d@004_0027	tatas tā jvalitāḥ sapta mahendrāśaninisvanāḥ<BR>
06,045.043d@004_0028	aprāptāḥ saptabhir bhallaiś ciccheda paramāstravit<BR>
06,045.043d@004_0029	tataḥ samādāya śaraṃ sarvakāyavidāraṇam<BR>
06,045.043d@004_0030	prāhiṇod bharataśreṣṭha śveto rukmarathaṃ prati<BR>
06,045.043d@004_0031	tasya dehe nipatito bāṇo vajrātigo mahān<BR>
06,045.043d@004_0032	tato rukmaratho rājan sāyakena dṛḍhāhataḥ<BR>
06,045.043d@004_0033	niṣasāda rathopasthe kaśmalaṃ cāviśan mahat<BR>
06,045.043d@004_0034	taṃ visaṃjñaṃ vimanasaṃ tvaramāṇas tu sārathiḥ<BR>
06,045.043d@004_0035	apovāha susaṃbhrāntaḥ sarvalokasya paśyataḥ<BR>
06,045.043d@004_0036	tato 'nyān ṣaṭ samādāya śveto hemavibhūṣitān<BR>
06,045.043d@004_0037	teṣāṃ ṣaṇṇāṃ mahābāhur dhvajaśīrṣāṇy apātayat<BR>
06,045.043d@004_0038	hayāṃś ca teṣāṃ nirbhidya sārathīṃś ca paraṃtapa<BR>
06,045.043d@004_0039	śaraiś caitān samākīrya prāyāc chalyarathaṃ prati<BR>
06,045.043d@004_0040	tato halahalāśabdas tava sainyeṣu bhārata<BR>
06,045.043d@004_0041	dṛṣṭvā senāpatiṃ tūrṇaṃ yāntaṃ śalyarathaṃ prati<BR>
06,045.043d@004_0042	tato bhīṣmaṃ puraskṛtya tava putro mahābalaḥ<BR>
06,045.043d@004_0043	vṛtas tu sarvasainyena prāyāc chvetarathaṃ prati<BR>
06,045.043d@004_0044	mṛtyor āsyam anuprāptaṃ madrarājam amocayat<BR>
06,045.043d@004_0045	tato yuddhaṃ samabhavat tumulaṃ lomaharṣaṇam<BR>
06,045.043d@004_0046	tāvakānāṃ pareṣāṃ ca vyatiṣiktarathadvipam<BR>
06,045.043d@004_0047	saubhadre bhīmasene ca sātyakau ca mahārathe<BR>
06,045.043d@004_0048	kaikeye ca virāṭe ca dhṛṣṭadyumne ca pārṣate<BR>
06,045.043d@004_0049	eteṣu narasiṃheṣu cedimatsyeṣu caiva ha<BR>
06,045.043d@004_0050	dhṛtarāṣṭra uvāca<BR>
06,045.043d@004_0050	vavarṣa śaravarṣāṇi vṛddhaḥ kurupitāmahaḥ<BR>
06,045.043d@004_0051	evaṃ śvete maheṣvāse prāpte śalyarathaṃ prati<BR>
06,045.043d@004_0052	kuravaḥ pāṇḍaveyāś ca kim akurvata saṃjaya<BR>
06,045.043d@004_0053	saṃjaya uvāca<BR>
06,045.043d@004_0053	bhīṣmaḥ śāṃtanavaḥ kiṃ vā tan mamācakṣva pṛcchataḥ<BR>
06,045.043d@004_0054	rājañ śatasahasrāṇi tataḥ kṣatriyapuṃgavāḥ<BR>
06,045.043d@004_0055	śvetaṃ senāpatiṃ śūraṃ puraskṛtya mahārathāḥ<BR>
06,045.043d@004_0056	rājño balaṃ darśayantas tava putrasya bhārata<BR>
06,045.043d@004_0057	śikhaṇḍinaṃ puraskṛtya trātum aicchan mahārathāḥ<BR>
06,045.043d@004_0058	abhyavartanta bhīṣmasya rathaṃ hemapariṣkṛtam<BR>
06,045.043d@004_0059	jighāṃsantaṃ yudhāṃ śreṣṭhaṃ tadāsīt tumulaṃ mahat<BR>
06,045.043d@004_0060	tat te 'haṃ saṃpravakṣyāmi mahāvaiśasam acyuta<BR>
06,045.043d@004_0061	tāvakānāṃ pareṣāṃ ca yathā yuddham avartata<BR>
06,045.043d@004_0062	tatrākarod rathopasthāñ śūnyāñ śāṃtanavo bahūn<BR>
06,045.043d@004_0063	prākṛntad uttamāṅgāni śarair ārchad rathottamān<BR>
06,045.043d@004_0064	samāvṛṇoc charair arkam arkatulyapratāpavān<BR>
06,045.043d@004_0065	nudan samantāt samare ravir udyan yathā tamaḥ<BR>
06,045.043d@004_0066	tenājau preṣitā rājañ śarāḥ śatasahasraśaḥ<BR>
06,045.043d@004_0067	kṣatriyāntakarāḥ saṃkhye mahāvegā mahābalāḥ<BR>
06,045.043d@004_0068	śirāṃsi pātayām āsur vīrāṇāṃ śataśo raṇe<BR>
06,045.043d@004_0069	gajān kaṇṭakasaṃnāhān vajreṇeva śiloccayān<BR>
06,045.043d@004_0070	rathā ratheṣu saṃsaktā vyadṛśanta viśāṃ pate<BR>
06,045.043d@004_0071	eke rathaṃ paryavahaṃs turagāḥ saturaṃgamam<BR>
06,045.043d@004_0072	yuvānaṃ nihataṃ vīraṃ lambamānaṃ sakārmukam<BR>
06,045.043d@004_0073	udīrṇāś ca hayā rājan vahantas tatra tatra ha<BR>
06,045.043d@004_0074	baddhakhaḍganiṣaṅgāś ca vidhvastaśiraso hatāḥ<BR>
06,045.043d@004_0075	śataśaḥ patitā bhūmau vīraśayyāsu śerate<BR>
06,045.043d@004_0076	paraspareṇa dhāvantaḥ patitāḥ punar utthitāḥ<BR>
06,045.043d@004_0077	utthāya ca pradhāvanto dvaṃdvayuddham avāpnuvan<BR>
06,045.043d@004_0078	pīḍitāḥ punar anyonyaṃ luṭhanto raṇamūrdhani<BR>
06,045.043d@004_0079	sacāpān saniṣaṅgāṃś ca jātarūpapariṣkṛtān<BR>
06,045.043d@004_0080	visrabdhahatavīrāś ca śataśaḥ paripīḍitāḥ<BR>
06,045.043d@004_0081	tena tenābhyadhāvanta visṛjantaś ca bhārata<BR>
06,045.043d@004_0082	matto gajaḥ paryavartad dhayāṃś ca hatasādinaḥ<BR>
06,045.043d@004_0083	sarathā rathinaś cāpi vimṛdnantaḥ samantataḥ<BR>
06,045.043d@004_0084	syandanād apatat kaś cin nihato 'nyena sāyakaiḥ<BR>
06,045.043d@004_0085	hatasārathir apy uccaiḥ papāta kāṣṭhavad rathaḥ<BR>
06,045.043d@004_0086	yudhyamānasya saṃgrāme vyūḍhe rajasi cotthite<BR>
06,045.043d@004_0087	dhanuḥkūjitavijñānaṃ tatrāsīt pratiyudhyataḥ<BR>
06,045.043d@004_0088	gātrasparśena yodhānāṃ vyajñāsta paripanthinam<BR>
06,045.043d@004_0089	yudhyamānaṃ śarai rājan siñjinī dhvajinī ravāt<BR>
06,045.043d@004_0090	anyonyaṃ vīrasaṃśabdo nāśrūyata bhaṭaiḥ kṛtaḥ<BR>
06,045.043d@004_0091	śabdāyamāne saṃgrāme paṭahe karṇadāriṇi<BR>
06,045.043d@004_0092	yudhyamānasya saṃgrāme kurvataḥ pauruṣaṃ svakam<BR>
06,045.043d@004_0093	nāśrauṣīn nāmagotroktiṃ kīrtanaṃ ca parasparam<BR>
06,045.043d@004_0094	bhīṣmacāpacyutair bāṇair ārtānāṃ yudhyatāṃ mṛdhe<BR>
06,045.043d@004_0095	paraspareṣāṃ vīrāṇāṃ manāṃsi samakampayan<BR>
06,045.043d@004_0096	tasminn atyākule yuddhe dāruṇe lomaharṣaṇe<BR>
06,045.043d@004_0097	pitā putraṃ ca samare nābhijānāti kaś cana<BR>
06,045.043d@004_0098	cakre bhagne yuge chinne eko dhuryo hayo hataḥ<BR>
06,045.043d@004_0099	ākṣiptaḥ syandanād vīraḥ sasārathir ajihmagaiḥ<BR>
06,045.043d@004_0100	evaṃ ca samare sarve vīrāś ca virathīkṛtāḥ<BR>
06,045.043d@004_0101	tena tena sma dṛśyante dhāvamānāḥ samantataḥ<BR>
06,045.043d@004_0102	gajo hataḥ śiraś chinnaṃ marma bhinnaṃ hayo hataḥ<BR>
06,045.043d@004_0103	ahataḥ ko 'pi naivāsīd bhīṣme nighnati śātravān<BR>
06,045.043d@004_0104	śvetaḥ kurūṇām akarot svayaṃ tasmin mahāhave<BR>
06,045.043d@004_0105	rājaputrān rathodārān avadhīc chatasaṃghaśaḥ<BR>
06,045.043d@004_0106	ciccheda rathināṃ bāṇaiḥ śirāṃsi bharatarṣabha<BR>
06,045.043d@004_0107	sāṅgadā bāhavaś caiva dhanūṃṣi ca samantataḥ<BR>
06,045.043d@004_0108	ratheṣāṃ rathacakrāṇi tūṇīrāṇi yugāni ca<BR>
06,045.043d@004_0109	chatrāṇi ca mahārhāṇi patākāś ca viśāṃ pate<BR>
06,045.043d@004_0110	hayaughāś ca rathaughāś ca naraughāś caiva bhārata<BR>
06,045.043d@004_0111	vāraṇāḥ śataśaś caiva hatāḥ śvetena bhārata<BR>
06,045.043d@004_0112	vayaṃ śvetabhayād bhītā vihāya rathasattamam<BR>
06,045.043d@004_0113	avaśiṣṭās tathā paścād vibhuṃ paśyāma dhṛṣṇavaḥ<BR>
06,045.043d@004_0114	śarapātam apakramya kuravaḥ kurunandana<BR>
06,045.043d@004_0115	bhīṣmaṃ śāṃtanavaṃ yuddhe sthitāḥ paśyāma sarvaśaḥ<BR>
06,045.043d@004_0116	adīno dīnasamaye bhīṣmo 'smākaṃ mahāhave<BR>
06,045.043d@004_0117	ekas tasthau naravyāghro girir merur ivācalaḥ<BR>
06,045.043d@004_0118	ādadāna iva prāṇān savitā śiśirātyaye<BR>
06,045.043d@004_0119	gabhastibhir ivādityas tasthau śaramarīcimān<BR>
06,045.043d@004_0120	sa mumoca maheṣvāsaḥ śarasaṃghān anekaśaḥ<BR>
06,045.043d@004_0121	nighnann amitrān samare vajrapāṇir ivāsurān<BR>
06,045.043d@004_0122	te vadhyamānā bhīṣmeṇa prajahus taṃ mahābalam<BR>
06,045.043d@004_0123	svayūthād iva te yūthān muktaṃ bhūmiṣu dāruṇam<BR>
06,045.043d@004_0124	tam ekam upalabhyaiko hṛṣṭaḥ puṣṭaḥ paraṃtapa<BR>
06,045.043d@004_0125	duryodhanapriye yuktaḥ pāṇḍavān pariśocayan<BR>
06,045.043d@004_0126	jīvitaṃ dustyajaṃ tyaktvā bhayaṃ ca sumahāhave<BR>
06,045.043d@004_0127	pātayām āsa sainyāni pāṇḍavānāṃ viśāṃ pate<BR>
06,045.043d@004_0128	praharantam anīkāni pitā devavratas tava<BR>
06,045.043d@004_0129	dṛṣṭvā senāpatiṃ bhīṣmas tvaritaḥ śvetam abhyayāt<BR>
06,045.043d@004_0130	sa bhīṣmaṃ śarajālena mahatā samavākirat<BR>
06,045.043d@004_0131	śvetaṃ cāpi tathā bhīṣmaḥ śaraughaiḥ samavākirat<BR>
06,045.043d@004_0132	tau vṛṣāv iva nardantau mattāv iva mahādvipau<BR>
06,045.043d@004_0133	vyāghrāv iva susaṃrabdhāv anyonyam abhijaghnatuḥ<BR>
06,045.043d@004_0134	astrair astrāṇi saṃvārya tatas tau puruṣarṣabhau<BR>
06,045.043d@004_0135	bhīṣmaḥ śvetaś ca yuyudhe parasparavadhaiṣiṇau<BR>
06,045.043d@004_0136	ekāhnā nirdahed bhīṣmaḥ pāṇḍavānām anīkinīm<BR>
06,045.043d@004_0137	śaraiḥ paramasaṃkruddho yadi śveto na pālayet<BR>
06,045.043d@004_0138	pitāmahaṃ tato dṛṣṭvā śvetena vimukhīkṛtam<BR>
06,045.043d@004_0139	praharṣaṃ pāṇḍavā jagmuḥ putras te vimanābhavat<BR>
06,045.043d@004_0140	tato duryodhanaḥ kruddhaḥ pārthivaiḥ parivāritaḥ<BR>
06,045.043d@004_0141	sasainyaḥ pāṇḍavānīkam abhyadravata saṃyuge<BR>
06,045.043d@004_0142	durmukhaḥ kṛtavarmā ca kṛpaḥ śalyo viśāṃ pate<BR>
06,045.043d@004_0143	bhīṣmaṃ jugupur āsādya tava putreṇa coditāḥ<BR>
06,045.043d@004_0144	dṛṣṭvā tu pārthivaiḥ sarvair duryodhanapurogamaiḥ<BR>
06,045.043d@004_0145	pāṇḍavānām anīkāni vadhyamānāni saṃyuge<BR>
06,045.043d@004_0146	śveto gāṅgeyam utsṛjya tava putrasya vāhinīm<BR>
06,045.043d@004_0147	nāśayām āsa vegena vāyur vṛkṣān ivaujasā<BR>
06,045.043d@004_0148	drāvayitvā camūṃ rājan vairāṭiḥ krodhamūrchitaḥ<BR>
06,045.043d@004_0149	āpatat sahasā bhūyo yatra bhīṣmo vyavasthitaḥ<BR>
06,045.043d@004_0150	tau tatropagatau rājañ śaradīptau mahābalau<BR>
06,045.043d@004_0151	ayudhyetāṃ mahātmānau yathobhau vṛtravāsavau<BR>
06,045.043d@004_0152	anyonyaṃ tu mahārāja parasparavadhaiṣiṇau<BR>
06,045.043d@004_0153	nigṛhya kārmukaṃ śveto bhīṣmaṃ vivyādha saptabhiḥ<BR>
06,045.043d@004_0154	parākramaṃ tatas tasya parākramya parākramī<BR>
06,045.043d@004_0155	tarasā vārayām āsa matto mattam iva dvipam<BR>
06,045.043d@004_0156	śvetaḥ śāṃtanavaṃ bhūyaḥ śaraiḥ saṃnataparvabhiḥ<BR>
06,045.043d@004_0157	vivyādha pañcaviṃśatyā tad adbhutam ivābhavat<BR>
06,045.043d@004_0158	taṃ pratyavidhyad daśabhir bhīṣmaḥ śāṃtanavas tadā<BR>
06,045.043d@004_0159	sa viddhas tena balavān nākampata yathācalaḥ<BR>
06,045.043d@004_0160	vairāṭiḥ samare kruddho bhṛśam āyamya kārmukam<BR>
06,045.043d@004_0161	ājaghāna tato bhīṣmaṃ śvetaḥ kṣatriyanandanaḥ<BR>
06,045.043d@004_0162	saṃprahasya tataḥ śvetaḥ sṛkkiṇī parisaṃlihan<BR>
06,045.043d@004_0163	dhanuś ciccheda bhīṣmasya navabhir daśadhā śaraiḥ<BR>
06,045.043d@004_0164	saṃdhāya viśikhaṃ caiva śaraṃ lomapravāhinam<BR>
06,045.043d@004_0165	unmamātha tatas tālaṃ dhvajaśīrṣaṃ mahātmanaḥ<BR>
06,045.043d@004_0166	ketuṃ nipatitaṃ dṛṣṭvā bhīṣmasya tanayās tava<BR>
06,045.043d@004_0167	hataṃ bhīṣmam amanyanta śvetasya vaśam āgatam<BR>
06,045.043d@004_0168	pāṇḍavāś cāpi saṃhṛṣṭā dadhmuḥ śaṅkhān mudā yutāḥ<BR>
06,045.043d@004_0169	bhīṣmasya patitaṃ ketuṃ dṛṣṭvā tālaṃ mahātmanaḥ<BR>
06,045.043d@004_0170	tato duryodhanaḥ krodhāt svam anīkam acodayat<BR>
06,045.043d@004_0171	yatnād bhīṣmaṃ parīpsadhvaṃ rakṣamāṇāḥ samantataḥ<BR>
06,045.043d@004_0172	mā naḥ prapaśyamānānāṃ śvetān mṛtyum avāpsyati<BR>
06,045.043d@004_0173	bhīṣmaḥ śāṃtanavaḥ śūras tathā satyaṃ bravīmi vaḥ<BR>
06,045.043d@004_0174	rājñas tu vacanaṃ śrutvā tvaramāṇā mahārathāḥ<BR>
06,045.043d@004_0175	balena caturaṅgeṇa gāṅgeyam anvapālayan<BR>
06,045.043d@004_0176	bāhlīkaḥ kṛtavarmā ca śalaḥ śalyaś ca bhārata<BR>
06,045.043d@004_0177	jalasaṃdho vikarṇaś ca citraseno viviṃśatiḥ<BR>
06,045.043d@004_0178	tvaramāṇās tvarākāle parivārya samantataḥ<BR>
06,045.043d@004_0179	śastravṛṣṭiṃ sutumulāṃ śvetasyopary apātayan<BR>
06,045.043d@004_0180	tān kruddho niśitair bāṇais tvaramāṇo mahārathaḥ<BR>
06,045.043d@004_0181	avārayad ameyātmā darśayan pāṇilāghavam<BR>
06,045.043d@004_0182	sa nivārya tu tān sarvān kesarī kuñjarān iva<BR>
06,045.043d@004_0183	mahatā śaravarṣeṇa bhīṣmasya dhanur ācchinat<BR>
06,045.043d@004_0184	tato 'nyad dhanur ādāya bhīṣmaḥ śāṃtanavo yudhi<BR>
06,045.043d@004_0185	śvetaṃ vivyādha rājendra kaṅkapatraiḥ śitaiḥ śaraiḥ<BR>
06,045.043d@004_0186	tataḥ senāpatiḥ kruddho bhīṣmaṃ bahubhir āyasaiḥ<BR>
06,045.043d@004_0187	vivyādha samare rājan sarvalokasya paśyataḥ<BR>
06,045.043d@004_0188	tataḥ pravyathito rājā bhīṣmaṃ dṛṣṭvā nivāritam<BR>
06,045.043d@004_0189	pravīraṃ sarvalokasya śvetena yudhi vai tadā<BR>
06,045.043d@004_0190	niṣṭhānakaś ca sumahāṃs tava sainyasya cābhavat<BR>
06,045.043d@004_0191	taṃ vīraṃ vāritaṃ dṛṣṭvā śvetena śaravikṣatam<BR>
06,045.043d@004_0192	hataṃ śvetena manyante śvetasya vaśam āgatam<BR>
06,045.043d@004_0193	tataḥ krodhavaśaṃ prāptaḥ pitā devavratas tava<BR>
06,045.043d@004_0194	dhvajam unmathitaṃ dṛṣṭvā tāṃ ca senāṃ nivāritām<BR>
06,045.043d@004_0195	śvetaṃ prati mahārāja vyasṛjat sāyakān bahūn<BR>
06,045.043d@004_0196	tān āvārya raṇe śveto bhīṣmasya rathināṃ varaḥ<BR>
06,045.043d@004_0197	dhanuś ciccheda bhallena punar eva pitus tava<BR>
06,045.043d@004_0198	utsṛjya kārmukaṃ rājan gāṅgeyaḥ krodhamūrchitaḥ<BR>
06,045.043d@004_0199	anyat kārmukam ādāya vipulaṃ balavattaram<BR>
06,045.043d@004_0200	tatra saṃdhāya vipulān bhallān sapta śilāśitān<BR>
06,045.043d@004_0201	caturbhiś ca jaghānāśvāñ śvetasya pṛtanāpateḥ<BR>
06,045.043d@004_0202	dhvajaṃ dvābhyāṃ tu ciccheda saptamena ca sāratheḥ<BR>
06,045.043d@004_0203	śiraś ciccheda bhallena saṃkruddho laghuvikramaḥ<BR>
06,045.043d@004_0204	hatāśvasūtāt sa rathād avaplutya mahābalaḥ<BR>
06,045.043d@004_0205	amarṣavaśam āpanno vyākulaḥ samapadyata<BR>
06,045.043d@004_0206	virathaṃ rathināṃ śreṣṭhaṃ śvetaṃ dṛṣṭvā pitāmahaḥ<BR>
06,045.043d@004_0207	tāḍayām āsa niśitaiḥ śarasaṃghaiḥ samantataḥ<BR>
06,045.043d@004_0208	sa tāḍyamānaḥ samare bhīṣmacāpacyutaiḥ śaraiḥ<BR>
06,045.043d@004_0209	svarathe dhanur utsṛjya śaktiṃ jagrāha kāñcanīm<BR>
06,045.043d@004_0210	tataḥ śaktiṃ raṇe śveto jagrāhogrāṃ mahābhayām<BR>
06,045.043d@004_0211	kāladaṇḍopamāṃ ghorāṃ mṛtyor iva svasāṃ śvasan<BR>
06,045.043d@004_0212	abravīc ca tadā śveto bhīṣmaṃ śāṃtanavaṃ raṇe<BR>
06,045.043d@004_0213	tiṣṭhedānīṃ susaṃrabdhaḥ paśya māṃ puruṣo bhava<BR>
06,045.043d@004_0214	evam uktvā maheṣvāso bhīṣmaṃ yudhi parākramī<BR>
06,045.043d@004_0215	tataḥ śaktim ameyātmā cikṣepa bhujagopamām<BR>
06,045.043d@004_0216	pāṇḍavārthe parākrāntas tavānarthaṃ cikīrṣati<BR>
06,045.043d@004_0217	hāhākāro mahān āsīt putrāṇāṃ te viśāṃ pate<BR>
06,045.043d@004_0218	dṛṣṭvā śaktiṃ mahāghorāṃ mṛtyor daṇḍasamaprabhām<BR>
06,045.043d@004_0219	śvetasya karanirmuktāṃ nirmuktoragasaṃnibhām<BR>
06,045.043d@004_0220	apatat sahasā rājan maholkeva nabhastalāt<BR>
06,045.043d@004_0221	jvalantīm antarikṣe tāṃ jvālābhir iva saṃvṛtām<BR>
06,045.043d@004_0222	asaṃbhrāntas tadā rājan pitā devavratas tava<BR>
06,045.043d@004_0223	aṣṭabhir navabhir bhīṣmaḥ śaktiṃ ciccheda patribhiḥ<BR>
06,045.043d@004_0224	utkṛṣṭahemavikṛtāṃ nikṛttāṃ niśitaiḥ śaraiḥ<BR>
06,045.043d@004_0225	uccukruśus tataḥ sarve tāvakā bharatarṣabha<BR>
06,045.043d@004_0226	śaktiṃ vinihatāṃ dṛṣṭvā vairāṭiḥ krodhamūrchitaḥ<BR>
06,045.043d@004_0227	kālopahatacetās tu kartavyaṃ nābhyajānata<BR>
06,045.043d@004_0228	krodhasaṃmūrchito rājan vairāṭiḥ prahasann iva<BR>
06,045.043d@004_0229	gadāṃ jagrāha saṃhṛṣṭo bhīṣmasya nidhanaṃ prati<BR>
06,045.043d@004_0230	krodhena raktanayano daṇḍapāṇir ivāntakaḥ<BR>
06,045.043d@004_0231	bhīṣmaṃ samabhidudrāva jalaugha iva parvatam<BR>
06,045.043d@004_0232	tasya vegam asaṃvārya matvā bhīṣmaḥ pratāpavān<BR>
06,045.043d@004_0233	prahāravipramokṣārthaṃ sahasā dharaṇīṃ gataḥ<BR>
06,045.043d@004_0234	śvetaḥ krodhasamāviṣṭo bhrāmayitvā tu tāṃ gadām<BR>
06,045.043d@004_0235	rathe bhīṣmasya cikṣepa yathā devo dhaneśvaraḥ<BR>
06,045.043d@004_0236	tayā bhīṣmanipātinyā sa ratho bhasmasāt kṛtaḥ<BR>
06,045.043d@004_0237	sadhvajaḥ saha sūtena sāśvaḥ sayugabandhuraḥ<BR>
06,045.043d@004_0238	virathaṃ rathināṃ śreṣṭhaṃ bhīṣmaṃ dṛṣṭvā rathottamāḥ<BR>
06,045.043d@004_0239	abhyadhāvanta sahitāḥ śalyaprabhṛtayo rathāḥ<BR>
06,045.043d@004_0240	tato 'nyaṃ ratham āsthāya dhanur visphārya durmanāḥ<BR>
06,045.043d@004_0241	śanakair abhyayāc chvetaṃ gāṅgeyaḥ prahasann iva<BR>
06,045.043d@004_0242	etasminn antare bhīṣmaḥ śuśrāva vipulāṃ giram<BR>
06,045.043d@004_0243	ākāśād īritāṃ divyām ātmano hitasaṃbhavām<BR>
06,045.043d@004_0244	bhīṣma bhīṣma mahābāho śīghraṃ yatnaṃ kuruṣva vai<BR>
06,045.043d@004_0245	eṣa hy asya jaye kālo nirdiṣṭo viśvayoninā<BR>
06,045.043d@004_0246	etac chrutvā tu vacanaṃ devadūtena bhāṣitam<BR>
06,045.043d@004_0247	saṃprahṛṣṭamanā bhūtvā vadhe tasya mano dadhe<BR>
06,045.043d@004_0248	virathaṃ rathināṃ śreṣṭhaṃ śvetaṃ dṛṣṭvā padātinam<BR>
06,045.043d@004_0249	sahitās tv abhyavartanta parīpsanto mahārathāḥ<BR>
06,045.043d@004_0250	sātyakir bhīmasenaś ca dhṛṣṭadyumnaś ca pārṣataḥ<BR>
06,045.043d@004_0251	kaikeyo dhṛṣṭaketuś ca abhimanyuś ca vīryavān<BR>
06,045.043d@004_0252	etān āpatataḥ sarvān droṇaśalyakṛpaiḥ saha<BR>
06,045.043d@004_0253	avārayad ameyātmā vārivegān ivācalaḥ<BR>
06,045.043d@004_0254	sa niruddheṣu sarveṣu pāṇḍaveṣu mahātmasu<BR>
06,045.043d@004_0255	śvetaḥ khaḍgam athākṛṣya bhīṣmasya dhanur ācchinat<BR>
06,045.043d@004_0256	tad apāsya dhanuś chinnaṃ tvaramāṇaḥ pitāmahaḥ<BR>
06,045.043d@004_0257	devadūtavacaḥ śrutvā vadhe tasya mano dadhe<BR>
06,045.043d@004_0258	tataḥ pracāramāṇas tu pitā devavratas tava<BR>
06,045.043d@004_0259	anyat kārmukam ādāya tvaramāṇo mahārathaḥ<BR>
06,045.043d@004_0260	kṣaṇena sajyam akaroc chakracāpasamaprabham<BR>
06,045.043d@004_0261	pitā te bharataśreṣṭha śvetaṃ dṛṣṭvā mahārathaiḥ<BR>
06,045.043d@004_0262	vṛtaṃ taṃ manujavyāghrair bhīmasenapurogamaiḥ<BR>
06,045.043d@004_0263	abhyavartata gāṅgeyaḥ śvetaṃ senāpatiṃ drutam<BR>
06,045.043d@004_0264	āpatantaṃ tato bhīṣmo bhīmasenaṃ pratāpavān<BR>
06,045.043d@004_0265	ājaghne viśikhaiḥ ṣaṣṭyā senānyaṃ sa mahārathaḥ<BR>
06,045.043d@004_0266	abhimanyuṃ ca samare pitā devavratas tava<BR>
06,045.043d@004_0267	ājaghne bharataśreṣṭhas tribhiḥ saṃnataparvabhiḥ<BR>
06,045.043d@004_0268	sātyakiṃ ca śatenājau bharatānāṃ pitāmahaḥ<BR>
06,045.043d@004_0269	dhṛṣṭadyumnaṃ ca viṃśatyā kaikeyaṃ cāpi pañcabhiḥ<BR>
06,045.043d@004_0270	tāṃś ca sarvān maheṣvāsān pitā devavratas tava<BR>
06,045.043d@004_0271	vārayitvā śarair ghoraiḥ śvetam evābhidudruve<BR>
06,045.043d@004_0272	tataḥ śaraṃ mṛtyusamaṃ bhārasādhanam uttamam<BR>
06,045.043d@004_0273	vikṛṣya balavān bhīṣmaḥ samādhatta durāsadam<BR>
06,045.043d@004_0274	brahmāstreṇa susaṃyuktaṃ taṃ śaraṃ lomavāhinam<BR>
06,045.043d@004_0275	dadṛśur devagandharvāḥ piśācoragarākṣasāḥ<BR>
06,045.043d@004_0276	sa tasya kavacaṃ bhittvā hṛdayaṃ cāmitaujasaḥ<BR>
06,045.043d@004_0277	jagāma dharaṇīṃ bāṇo mahāśanir iva jvalan<BR>
06,045.043d@004_0278	astaṃ gacchan yathādityaḥ prabhām ādāya satvaraḥ<BR>
06,045.043d@004_0279	evaṃ jīvitam ādāya śvetadehāj jagāma ha<BR>
06,045.043d@004_0280	taṃ bhīṣmeṇa naravyāghraṃ tathā vinihataṃ yudhi<BR>
06,045.043d@004_0281	prapatantam apaśyāma gireḥ śṛṅgam iva cyutam<BR>
06,045.043d@004_0282	aśocan pāṇḍavās tatra kṣatriyāś ca mahārathāḥ<BR>
06,045.043d@004_0283	prahṛṣṭāś ca sutās tubhyaṃ kuravaś cāpi sarvaśaḥ<BR>
06,045.043d@004_0284	tato duḥśāsano rājañ śvetaṃ dṛṣṭvā nipātitam<BR>
06,045.043d@004_0285	vāditraninadair ghorair nṛtyati sma samantataḥ<BR>
06,045.043d@004_0286	tasmin hate maheṣvāse bhīṣmeṇāhavaśobhinā<BR>
06,045.043d@004_0287	prāvepanta maheṣvāsāḥ śikhaṇḍipramukhā rathāḥ<BR>
06,045.043d@004_0288	tato dhanaṃjayo rājan vārṣṇeyaś cāpi sarvaśaḥ<BR>
06,045.043d@004_0289	avahāraṃ śanaiś cakrur nihate vāhinīpatau<BR>
06,045.043d@004_0290	tato 'vahāraḥ sainyānāṃ tava teṣāṃ ca bhārata<BR>
06,045.043d@004_0291	tāvakānāṃ pareṣāṃ ca nardatāṃ ca muhur muhuḥ<BR>
06,045.043d@004_0292	pārthā vimanaso bhūtvā nyaviśanta mahārathāḥ<BR>
06,045.043d@004_0293	dhṛtarāṣṭra uvāca<BR>
06,045.043d@004_0293	cintayanto vadhaṃ ghoraṃ dvairathena paraṃtapāḥ<BR>
06,045.043d@004_0294	śvete senāpatau tāta saṃgrāme nihate paraiḥ<BR>
06,045.043d@004_0295	kim akurvan maheṣvāsāḥ pāñcālāḥ pāṇḍavaiḥ saha<BR>
06,045.043d@004_0296	senāpatiṃ samākarṇya śvetaṃ yudhi nipātitam<BR>
06,045.043d@004_0297	tadarthaṃ yatatāṃ cāpi pareṣāṃ prapalāyinām<BR>
06,045.043d@004_0298	manaḥ prīṇāti me vākyaṃ jayaṃ saṃjaya śṛṇvataḥ<BR>
06,045.043d@004_0299	pratyupāyaṃ cintayantaḥ sajjanāḥ prasravanti me<BR>
06,045.043d@004_0300	sa hi vīro 'nuraktaś ca vṛddhaḥ kurupatis tadā<BR>
06,045.043d@004_0301	kṛtaṃ vairaṃ sadā tena pituḥ putreṇa dhīmatā<BR>
06,045.043d@004_0302	tasyodvegabhayāc cāpi saṃśritaḥ pāṇḍavān purā<BR>
06,045.043d@004_0303	sarvaṃ balaṃ parityajya durgaṃ saṃśritya tiṣṭhati<BR>
06,045.043d@004_0304	pāṇḍavānāṃ pratāpena durgaṃ deśaṃ niveśya ca<BR>
06,045.043d@004_0305	sapatnān satataṃ bādhann āryavṛttim anuṣṭhitaḥ<BR>
06,045.043d@004_0306	āścaryaṃ vai sadā teṣāṃ purā rājñāṃ sudurmatiḥ<BR>
06,045.043d@004_0307	tato yudhiṣṭhire bhaktaḥ kathaṃ saṃjaya sūditaḥ<BR>
06,045.043d@004_0308	prakṣiptaḥ saṃmataḥ kṣudraḥ putro me puruṣādhamaḥ<BR>
06,045.043d@004_0309	na yuddhaṃ rocayed bhīṣmo na cācāryaḥ kathaṃ cana<BR>
06,045.043d@004_0310	na kṛpo na ca gāndhārī nāhaṃ saṃjaya rocaye<BR>
06,045.043d@004_0311	na vāsudevo vārṣṇeyo dharmarājaś ca pāṇḍavaḥ<BR>
06,045.043d@004_0312	na bhīmo nārjunaś caiva na yamau puruṣarṣabhau<BR>
06,045.043d@004_0313	vāryamāṇo mayā nityaṃ gāndhāryā vidureṇa ca<BR>
06,045.043d@004_0314	jāmadagnyena rāmeṇa vyāsena ca mahātmanā<BR>
06,045.043d@004_0315	duryodhano yudhyamāno nityam eva hi saṃjaya<BR>
06,045.043d@004_0316	karṇasya matam āsthāya saubalasya ca pāpakṛt<BR>
06,045.043d@004_0317	duḥśāsanasya ca tathā pāṇḍavān anvasūyata<BR>
06,045.043d@004_0318	tasyāhaṃ vyasanaṃ ghoraṃ manye prāptaṃ tu saṃjaya<BR>
06,045.043d@004_0319	śvetasya ca vināśena bhīṣmasya vijayena ca<BR>
06,045.043d@004_0320	saṃkruddhaḥ kṛṣṇasahitaḥ pārthaḥ kim akarod yudhi<BR>
06,045.043d@004_0321	arjunād dhi bhayaṃ bhūyas tan me tāta na śāmyati<BR>
06,045.043d@004_0322	sa hi śūraś ca kaunteyaḥ kṣiprakārī ca pāṇḍavaḥ<BR>
06,045.043d@004_0323	manye śaraiḥ śarīrāṇi pramathiṣyati vidviṣām<BR>
06,045.043d@004_0324	aindrir indrānujasamo mahendrasadṛśo bale<BR>
06,045.043d@004_0325	amoghakrodhasaṃkalpaṃ dṛṣṭvā vaḥ kim abhūn manaḥ<BR>
06,045.043d@004_0326	tathaiva vedavic chūro jvalanārkasamadyutiḥ<BR>
06,045.043d@004_0327	aindrāstravid ameyātmā prapatan samitiṃjayaḥ<BR>
06,045.043d@004_0328	vajrasaṃsparśarūpāṇām astrāṇāṃ nyāsakāritā<BR>
06,045.043d@004_0329	sa khaḍgākṣepahastas tu ghoṣaṃ cakre mahārathaḥ<BR>
06,045.043d@004_0330	sa saṃjaya mahāprājño drupadasyātmajo balī<BR>
06,045.043d@004_0331	dhṛṣṭadyumnaḥ kim akaroc chvete yudhi nipātite<BR>
06,045.043d@004_0332	purā caivāparādhena vadhena ca camūpateḥ<BR>
06,045.043d@004_0333	manye manaḥ prajajvāla pāṇḍavānāṃ mahātmanām<BR>
06,045.043d@004_0334	teṣāṃ krodhaṃ cintayaṃs tu ahaḥsu ca niśāsu ca<BR>
06,045.043d@004_0335	saṃjaya uvāca<BR>
06,045.043d@004_0335	na śāntim adhigacchāmi sarvam ācakṣva saṃjaya<BR>
06,045.043d@004_0336	gatapūrvāhṇabhūyiṣṭhe tasminn ahani dāruṇe<BR>
06,045.043d@004_0337	tāvakānāṃ pareṣāṃ ca punar yuddham avartata<BR>
06,045.043d@004_0338	śvetaṃ tu nihataṃ dṛṣṭvā virāṭasya camūpatim<BR>
06,045.043d@004_0339	kṛtavarmaṇā ca sahitaṃ dṛṣṭvā śalyam avasthitam<BR>
06,045.043e	śaṅkhaḥ krodhāt prajajvāla haviṣā havyavāḍ iva<BR>
06,045.044a	sa visphārya mahac cāpaṃ kārtasvaravibhūṣitam<BR>
06,045.044c	abhyadhāvaj jighāṃsan vai śalyaṃ madrādhipaṃ balī<BR>
06,045.045a	mahatā rathavaṃśena samantāt parivāritaḥ<BR>
06,045.045c	sṛjan bāṇamayaṃ varṣaṃ prāyāc chalyarathaṃ prati<BR>
06,045.046a	tam āpatantaṃ saṃprekṣya mattavāraṇavikramam<BR>
06,045.046c	tāvakānāṃ rathāḥ sapta samantāt paryavārayan<BR>
06,045.046e	madrarājaṃ parīpsanto mṛtyor daṃṣṭrāntaraṃ gatam<BR>
06,045.047a	tato bhīṣmo mahābāhur vinadya jalado yathā<BR>
06,045.047c	tālamātraṃ dhanur gṛhya śaṅkham abhyadravad raṇe<BR>
06,045.048a	tam udyatam udīkṣyātha maheṣvāsaṃ mahābalam<BR>
06,045.048c	saṃtrastā pāṇḍavī senā vātavegahateva nauḥ<BR>
06,045.049a	tatrārjunaḥ saṃtvaritaḥ śaṅkhasyāsīt puraḥsaraḥ<BR>
06,045.049c	bhīṣmād rakṣyo 'yam adyeti tato yuddham avartata<BR>
06,045.050a	hāhākāro mahān āsīd yodhānāṃ yudhi yudhyatām<BR>
06,045.050c	tejas tejasi saṃpṛktam ity evaṃ vismayaṃ yayuḥ<BR>
06,045.051a	atha śalyo gadāpāṇir avatīrya mahārathāt<BR>
06,045.051c	śaṅkhasya caturo vāhān ahanad bharatarṣabha<BR>
06,045.052a	sa hatāśvād rathāt tūrṇaṃ khaḍgam ādāya vidrutaḥ<BR>
06,045.052c	bībhatsoḥ syandanaṃ prāpya tataḥ śāntim avindata<BR>
06,045.053a	tato bhīṣmarathāt tūrṇam utpatanti patatriṇaḥ<BR>
06,045.053c	yair antarikṣaṃ bhūmiś ca sarvataḥ samavastṛtam<BR>
06,045.053d*0151_01	pāñcālān atha matsyaṃ ca drupadaṃ senayā vṛtam<BR>
06,045.054a	pāñcālān atha matsyāṃś ca kekayāṃś ca prabhadrakān<BR>
06,045.054c	bhīṣmaḥ praharatāṃ śreṣṭhaḥ pātayām āsa mārgaṇaiḥ<BR>
06,045.055a	utsṛjya samare tūrṇaṃ pāṇḍavaṃ savyasācinam<BR>
06,045.055c	abhyadravata pāñcālyaṃ drupadaṃ senayā vṛtam<BR>
06,045.055e	priyaṃ saṃbandhinaṃ rājañ śarān avakiran bahūn<BR>
06,045.056a	agnineva pradagdhāni vanāni śiśirātyaye<BR>
06,045.056c	śaradagdhāny adṛśyanta sainyāni drupadasya ha<BR>
06,045.056e	atiṣṭhata raṇe bhīṣmo vidhūma iva pāvakaḥ<BR>
06,045.057a	madhyaṃdine yathādityaṃ tapantam iva tejasā<BR>
06,045.057c	na śekuḥ pāṇḍaveyasya yodhā bhīṣmaṃ nirīkṣitum<BR>
06,045.058a	vīkṣāṃ cakruḥ samantāt te pāṇḍavā bhayapīḍitāḥ<BR>
06,045.058c	trātāraṃ nādhyagacchanta gāvaḥ śītārditā iva<BR>
06,045.058d*0152_01	sā tu yaudhiṣṭhirī senā gāṅgeyaśarapīḍitā<BR>
06,045.058d*0152_02	siṃheneva vinirbhinnā śuklā gaur iva gopateḥ<BR>
06,045.059a	hatavipradrute sainye nirutsāhe vimardite<BR>
06,045.059c	hāhākāro mahān āsīt pāṇḍusainyeṣu bhārata<BR>
06,045.060a	tato bhīṣmaḥ śāṃtanavo nityaṃ maṇḍalakārmukaḥ<BR>
06,045.060c	mumoca bāṇān dīptāgrān ahīn āśīviṣān iva<BR>
06,045.061a	śarair ekāyanīkurvan diśaḥ sarvā yatavrataḥ<BR>
06,045.061c	jaghāna pāṇḍavarathān ādiśyādiśya bhārata<BR>
06,045.062a	tataḥ sainyeṣu bhagneṣu mathiteṣu ca sarvaśaḥ<BR>
06,045.062c	prāpte cāstaṃ dinakare na prājñāyata kiṃ cana<BR>
06,045.063a	bhīṣmaṃ ca samudīryantaṃ dṛṣṭvā pārthā mahāhave<BR>
06,045.063c	avahāram akurvanta sainyānāṃ bharatarṣabha<BR>
06,046.001	saṃjaya uvāca<BR>
06,046.001a	kṛte 'vahāre sainyānāṃ prathame bharatarṣabha<BR>
06,046.001c	bhīṣme ca yudhi saṃrabdhe hṛṣṭe duryodhane tathā<BR>
06,046.002a	dharmarājas tatas tūrṇam abhigamya janārdanam<BR>
06,046.002c	bhrātṛbhiḥ sahitaḥ sarvaiḥ sarvaiś caiva janeśvaraiḥ<BR>
06,046.003a	śucā paramayā yuktaś cintayānaḥ parājayam<BR>
06,046.003c	vārṣṇeyam abravīd rājan dṛṣṭvā bhīṣmasya vikramam<BR>
06,046.004a	kṛṣṇa paśya maheṣvāsaṃ bhīṣmaṃ bhīmaparākramam<BR>
06,046.004c	śarair dahantaṃ sainyaṃ me grīṣme kakṣam ivānalam<BR>
06,046.004d*0153_01	yudhiṣṭhiro mahārāja dṛṣṭvā kṛṣṇam athābravīt<BR>
06,046.005a	katham enaṃ mahātmānaṃ śakṣyāmaḥ prativīkṣitum<BR>
06,046.005c	lelihyamānaṃ sainyaṃ me haviṣmantam ivānalam<BR>
06,046.006a	etaṃ hi puruṣavyāghraṃ dhanuṣmantaṃ mahābalam<BR>
06,046.006c	dṛṣṭvā vipradrutaṃ sainyaṃ madīyaṃ mārgaṇāhatam<BR>
06,046.007a	śakyo jetuṃ yamaḥ kruddho vajrapāṇiś ca saṃyuge<BR>
06,046.007c	varuṇaḥ pāśabhṛc cāpi kubero vā gadādharaḥ<BR>
06,046.008a	na tu bhīṣmo mahātejāḥ śakyo jetuṃ mahābalaḥ<BR>
06,046.008c	so 'ham evaṃ gate magno bhīṣmāgādhajale 'plavaḥ<BR>
06,046.009a	ātmano buddhidaurbalyād bhīṣmam āsādya keśava<BR>
06,046.009c	vanaṃ yāsyāmi govinda śreyo me tatra jīvitum<BR>
06,046.010a	na tv imān pṛthivīpālān dātuṃ bhīṣmāya mṛtyave<BR>
06,046.010c	kṣapayiṣyati senāṃ me kṛṣṇa bhīṣmo mahāstravit<BR>
06,046.011a	yathānalaṃ prajvalitaṃ pataṃgāḥ samabhidrutāḥ<BR>
06,046.011c	vināśāyaiva gacchanti tathā me sainiko janaḥ<BR>
06,046.012a	kṣayaṃ nīto 'smi vārṣṇeya rājyahetoḥ parākramī<BR>
06,046.012c	bhrātaraś caiva me vīrāḥ karśitāḥ śarapīḍitāḥ<BR>
06,046.013a	matkṛte bhrātṛsauhārdād rājyād bhraṣṭās tathā sukhāt<BR>
06,046.013c	jīvitaṃ bahu manye 'haṃ jīvitaṃ hy adya durlabham<BR>
06,046.014a	jīvitasya hi śeṣeṇa tapas tapsyāmi duścaram<BR>
06,046.014c	na ghātayiṣyāmi raṇe mitrāṇīmāni keśava<BR>
06,046.015a	rathān me bahusāhasrān divyair astrair mahābalaḥ<BR>
06,046.015c	ghātayaty aniśaṃ bhīṣmaḥ pravarāṇāṃ prahāriṇām<BR>
06,046.016a	kiṃ nu kṛtvā kṛtaṃ me syād brūhi mādhava māciram<BR>
06,046.016c	madhyastham iva paśyāmi samare savyasācinam<BR>
06,046.017a	eko bhīmaḥ paraṃ śaktyā yudhyaty eṣa mahābhujaḥ<BR>
06,046.017c	kevalaṃ bāhuvīryeṇa kṣatradharmam anusmaran<BR>
06,046.018a	gadayā vīraghātinyā yathotsāhaṃ mahāmanāḥ<BR>
06,046.018c	karoty asukaraṃ karma gajāśvarathapattiṣu<BR>
06,046.019a	nālam eṣa kṣayaṃ kartuṃ parasainyasya māriṣa<BR>
06,046.019c	ārjavenaiva yuddhena vīra varṣaśatair api<BR>
06,046.020a	eko 'stravit sakhā te 'yaṃ so 'py asmān samupekṣate<BR>
06,046.020c	nirdahyamānān bhīṣmeṇa droṇena ca mahātmanā<BR>
06,046.021a	divyāny astrāṇi bhīṣmasya droṇasya ca mahātmanaḥ<BR>
06,046.021c	dhakṣyanti kṣatriyān sarvān prayuktāni punaḥ punaḥ<BR>
06,046.022a	kṛṣṇa bhīṣmaḥ susaṃrabdhaḥ sahitaḥ sarvapārthivaiḥ<BR>
06,046.022c	kṣapayiṣyati no nūnaṃ yādṛśo 'sya parākramaḥ<BR>
06,046.023a	sa tvaṃ paśya maheṣvāsaṃ yogīṣvara mahāratham<BR>
06,046.023c	yo bhīṣmaṃ śamayet saṃkhye dāvāgniṃ jalado yathā<BR>
06,046.024a	tava prasādād govinda pāṇḍavā nihatadviṣaḥ<BR>
06,046.024c	svarājyam anusaṃprāptā modiṣyanti sabāndhavāḥ<BR>
06,046.025a	evam uktvā tataḥ pārtho dhyāyann āste mahāmanāḥ<BR>
06,046.025c	ciram antarmanā bhūtvā śokopahatacetanaḥ<BR>
06,046.026a	śokārtaṃ pāṇḍavaṃ jñātvā duḥkhena hatacetasam<BR>
06,046.026c	abravīt tatra govindo harṣayan sarvapāṇḍavān<BR>
06,046.027a	mā śuco bharataśreṣṭha na tvaṃ śocitum arhasi<BR>
06,046.027c	yasya te bhrātaraḥ śūrāḥ sarvalokasya dhanvinaḥ<BR>
06,046.028a	ahaṃ ca priyakṛd rājan sātyakiś ca mahārathaḥ<BR>
06,046.028c	virāṭadrupadau vṛddhau dhṛṣṭadyumnaś ca pārṣataḥ<BR>
06,046.029a	tathaiva sabalāḥ sarve rājāno rājasattama<BR>
06,046.029c	tvatprasādaṃ pratīkṣante tvadbhaktāś ca viśāṃ pate<BR>
06,046.030a	eṣa te pārṣato nityaṃ hitakāmaḥ priye rataḥ<BR>
06,046.030c	senāpatyam anuprāpto dhṛṣṭadyumno mahābalaḥ<BR>
06,046.030e	śikhaṇḍī ca mahābāho bhīṣmasya nidhanaṃ kila<BR>
06,046.030f*0154_01	sa tvaṃ puruṣaśārdūla śārdūlasamavikrama<BR>
06,046.030f*0154_02	senāpatyena rājendra dhṛṣṭadyumnaṃ niyojaya<BR>
06,046.031a	etac chrutvā tato rājā dhṛṣṭadyumnaṃ mahāratham<BR>
06,046.031c	abravīt samitau tasyāṃ vāsudevasya śṛṇvataḥ<BR>
06,046.032a	dhṛṣṭadyumna nibodhedaṃ yat tvā vakṣyāmi māriṣa<BR>
06,046.032c	nātikramyaṃ bhavet tac ca vacanaṃ mama bhāṣitam<BR>
06,046.033a	bhavān senāpatir mahyaṃ vāsudevena saṃmataḥ<BR>
06,046.033c	kārttikeyo yathā nityaṃ devānām abhavat purā<BR>
06,046.033e	tathā tvam api pāṇḍūnāṃ senānīḥ puruṣarṣabha<BR>
06,046.034a	sa tvaṃ puruṣaśārdūla vikramya jahi kauravān<BR>
06,046.034c	ahaṃ ca tvānuyāsyāmi bhīmaḥ kṛṣṇaś ca māriṣa<BR>
06,046.035a	mādrīputrau ca sahitau draupadeyāś ca daṃśitāḥ<BR>
06,046.035c	ye cānye pṛthivīpālāḥ pradhānāḥ puruṣarṣabha<BR>
06,046.035d*0155_01	etāvad uktvā nṛpatiḥ sahadevam abhāṣata<BR>
06,046.035d*0155_02	abhiṣekasya saṃbhārān kṣipram ānaya vai javāt<BR>
06,046.035d*0155_03	prādurāsīt tato dhaumyaḥ saṃbhārān gṛhya bhārata<BR>
06,046.035d*0155_04	sahadevena sahitaḥ pāṇḍavāya nyavedayat<BR>
06,046.035d*0155_05	tatas taṃ puruṣavyāghraṃ drupadasyātmajaṃ yudhi<BR>
06,046.035d*0155_06	bhadrapīṭhe sukhaṃ nyasya abhiṣecayad acyutaḥ<BR>
06,046.035d*0155_07	aśobhatābhiṣikto hi drupadasyātmajo balī<BR>
06,046.035d*0155_08	yathā devāsure yuddhe kārttikeyo hy aśobhata<BR>
06,046.036a	tata uddharṣayan sarvān dhṛṣṭadyumno 'bhyabhāṣata<BR>
06,046.036c	ahaṃ droṇāntakaḥ pārtha vihitaḥ śaṃbhunā purā<BR>
06,046.037a	raṇe bhīṣmaṃ tathā droṇaṃ kṛpaṃ śalyaṃ jayadratham<BR>
06,046.037c	sarvān adya raṇe dṛptān pratiyotsyāmi pārthiva<BR>
06,046.038a	athotkruṣṭaṃ maheṣvāsaiḥ pāṇḍavair yuddhadurmadaiḥ<BR>
06,046.038b*0156_01	tac chrutvā jahṛṣuḥ pārthāḥ pārthivāś ca mahārathāḥ<BR>
06,046.038c	samudyate pārthivendre pārṣate śatrusūdane<BR>
06,046.039a	tam abravīt tataḥ pārthaḥ pārṣataṃ pṛtanāpatim<BR>
06,046.039c	vyūhaḥ krauñcāruṇo nāma sarvaśatrunibarhaṇaḥ<BR>
06,046.040a	yaṃ bṛhaspatir indrāya tadā devāsure 'bravīt<BR>
06,046.040c	taṃ yathāvat prativyūha parānīkavināśanam<BR>
06,046.040e	adṛṣṭapūrvaṃ rājānaḥ paśyantu kurubhiḥ saha<BR>
06,046.041a	tathoktaḥ sa nṛdevena viṣṇur vajrabhṛtā iva<BR>
06,046.041c	prabhāte sarvasainyānām agre cakre dhanaṃjayam<BR>
06,046.042a	ādityapathagaḥ ketus tasyādbhutamanoramaḥ<BR>
06,046.042c	śāsanāt puruhūtasya nirmito viśvakarmaṇā<BR>
06,046.043a	indrāyudhasavarṇābhiḥ patākābhir alaṃkṛtaḥ<BR>
06,046.043c	ākāśaga ivākāśe gandharvanagaropamaḥ<BR>
06,046.043e	nṛtyamāna ivābhāti rathacaryāsu māriṣa<BR>
06,046.044a	tena ratnavatā pārthaḥ sa ca gāṇḍīvadhanvanā<BR>
06,046.044c	babhūva paramopetaḥ svayaṃbhūr iva bhānunā<BR>
06,046.045a	śiro 'bhūd drupado rājā mahatyā senayā vṛtaḥ<BR>
06,046.045c	kuntibhojaś ca caidyaś ca cakṣuṣy āstāṃ janeśvara<BR>
06,046.046a	dāśārṇakāḥ prayāgāś ca dāśerakagaṇaiḥ saha<BR>
06,046.046c	anūpagāḥ kirātāś ca grīvāyāṃ bharatarṣabha<BR>
06,046.047a	paṭaccaraiś ca huṇḍaiś ca rājan pauravakais tathā<BR>
06,046.047c	niṣādaiḥ sahitaś cāpi pṛṣṭham āsīd yudhiṣṭhiraḥ<BR>
06,046.048a	pakṣau tu bhīmasenaś ca dhṛṣṭadyumnaś ca pārṣataḥ<BR>
06,046.048c	draupadeyābhimanyuś ca sātyakiś ca mahārathaḥ<BR>
06,046.049a	piśācā daradāś caiva puṇḍrāḥ kuṇḍīviṣaiḥ saha<BR>
06,046.049c	maḍakā laḍakāś caiva taṅgaṇāḥ parataṅgaṇāḥ<BR>
06,046.050a	bāhlikās tittirāś caiva colāḥ pāṇḍyāś ca bhārata<BR>
06,046.050c	ete janapadā rājan dakṣiṇaṃ pakṣam āśritāḥ<BR>
06,046.051a	agniveṣyā jagattuṇḍāḥ paladāśāś ca bhārata<BR>
06,046.051c	śabarās tumbupāś caiva vatsāś ca saha nākulaiḥ<BR>
06,046.051e	nakulaḥ sahadevaś ca vāmaṃ pārśvaṃ samāśritāḥ<BR>
06,046.052a	rathānām ayutaṃ pakṣau śiraś ca niyutaṃ tathā<BR>
06,046.052c	pṛṣṭham arbudam evāsīt sahasrāṇi ca viṃśatiḥ<BR>
06,046.052e	grīvāyāṃ niyutaṃ cāpi sahasrāṇi ca saptatiḥ<BR>
06,046.053a	pakṣakoṭiprapakṣeṣu pakṣānteṣu ca vāraṇāḥ<BR>
06,046.053c	jagmuḥ parivṛtā rājaṃś calanta iva parvatāḥ<BR>
06,046.054a	jaghanaṃ pālayām āsa virāṭaḥ saha kekayaiḥ<BR>
06,046.054c	kāśirājaś ca śaibyaś ca rathānām ayutais tribhiḥ<BR>
06,046.055a	evam etaṃ mahāvyūhaṃ vyūhya bhārata pāṇḍavāḥ<BR>
06,046.055c	sūryodayanam icchantaḥ sthitā yuddhāya daṃśitāḥ<BR>
06,046.055d@005_0001	śabdaś ca sumahāṃs tatra divaspṛg bharatottama<BR>
06,046.055d@005_0002	evaṃ te puruṣavyāghrāḥ pāṇḍavā yuddhadurmadāḥ<BR>
06,046.055d@005_0003	vyavasthitāḥ prativyūhya tava putrasya vāhinīm<BR>
06,046.055d@005_0004	trasantīva hi cetāṃsi yodhānāṃ bharatarṣabha<BR>
06,046.055d@005_0005	dhṛtarāṣṭra uvāca<BR>
06,046.055d@005_0005	dṛṣṭvāgrato bhīmasenaṃ gadāpāṇim avasthitam<BR>
06,046.055d@005_0006	sūryodaye saṃjaya ke tu pūrvaṃ<BR>
06,046.055d@005_0007	yuyutsavo hṛṣṭarūpās tathāsan<BR>
06,046.055d@005_0008	kiṃ māmakā bhīṣmanetrāḥ samīyuḥ<BR>
06,046.055d@005_0009	kiṃ pāṇḍavā bhīmanetrās tadānīm<BR>
06,046.055d@005_0010	keṣāṃ jaghanyau somasūryau suvāyuḥ<BR>
06,046.055d@005_0011	keṣāṃ senāṃ śvāpadā vyāhareyuḥ<BR>
06,046.055d@005_0012	keṣāṃ yūnāṃ mukhavarṇāḥ prasannāḥ<BR>
06,046.055d@005_0013	saṃjaya uvāca<BR>
06,046.055d@005_0013	sarvaṃ hy etad brūhi tattvaṃ yathāvat<BR>
06,046.055d@005_0014	ubhe sene tulyam evopapanne<BR>
06,046.055d@005_0015	ubhe sene harṣarūpe tathaiva<BR>
06,046.055d@005_0016	ubhe citre vanarājīprakāśe<BR>
06,046.055d@005_0017	ubhe sene nāgarathāśvapūrṇe<BR>
06,046.055d@005_0018	ubhe sene bhīmarūpe narendra<BR>
06,046.055d@005_0019	tathā cobhe bhārata durviṣahye<BR>
06,046.055d@005_0020	tathā cobhe svargajayāya tuṣṭe<BR>
06,046.055d@005_0021	tathā cobhe satpuruṣopajuṣṭe<BR>
06,046.055d@005_0022	paścānmukhāḥ kauravā dhārtarāṣṭrās<BR>
06,046.055d@005_0023	tathā pāṇḍavāḥ prāṅmukhā yotsyamānāḥ<BR>
06,046.055d@005_0024	daityendraseneva ca kauravāṇāṃ<BR>
06,046.055d@005_0025	surendraseneva ca pāṇḍavānām<BR>
06,046.055d@005_0026	vavau vāyuḥ pṛṣṭhataḥ pāṇḍavānāṃ<BR>
06,046.055d@005_0027	tathā vāyuḥ sanmukhas tāvakānām<BR>
06,046.055d@005_0028	gajendrāṇāṃ madagandhā * * *<BR>
06,046.055d@005_0029	nna sehire tava putrasya nāgāḥ<BR>
06,046.055d@005_0030	duryodhano dantivaraṃ padmavarṇaṃ<BR>
06,046.055d@005_0031	suvarṇakakṣaṃ jātabalaṃ prabhinnam<BR>
06,046.055d@005_0032	samāsthito madhyagataḥ kurūṇāṃ<BR>
06,046.055d@005_0033	saṃstūyamāno rathibhir māgadhaiś ca<BR>
06,046.055d@005_0034	candraprabhaṃ śvetam asyātapatraṃ<BR>
06,046.055d@005_0035	tathā sauvarṇā srag bhrājate cottamāṅge<BR>
06,046.055d@005_0036	taṃ sarvataḥ śakuniḥ pārvatīyaḥ<BR>
06,046.055d@005_0037	sārdhaṃ gāndhāraiḥ pāti gāndhārarājaḥ<BR>
06,046.055d@005_0038	bhīṣmo 'grataḥ sarvasainyasya vṛddhaḥ<BR>
06,046.055d@005_0039	śvetacchatraḥ śvetakacaḥ saśaṅkhaḥ<BR>
06,046.055d@005_0040	śvetoṣṇīṣaḥ pāṇḍureṇa dhvajena<BR>
06,046.055d@005_0041	śveto rathaḥ śailasamaprakāśaḥ<BR>
06,046.055d@005_0042	tadvat sainyaṃ dhārtarāṣṭrasya sarve<BR>
06,046.055d@005_0043	bāhlikānāṃ cātiratho mahātmā<BR>
06,046.055d@005_0044	maheṣvāsā mahābhāgāḥ sthitā yuddhāya daṃśitāḥ<BR>
06,046.056a	teṣām ādityavarṇāni vimalāni mahānti ca<BR>
06,046.056c	śvetacchatrāṇy aśobhanta vāraṇeṣu ratheṣu ca<BR>
06,047.001	saṃjaya uvāca<BR>
06,047.001a	krauñcaṃ tato mahāvyūham abhedyaṃ tanayas tava<BR>
06,047.001c	vyūḍhaṃ dṛṣṭvā mahāghoraṃ pārthenāmitatejasā<BR>
06,047.002a	ācāryam upasaṃgamya kṛpaṃ śalyaṃ ca māriṣa<BR>
06,047.002c	saumadattiṃ vikarṇaṃ ca aśvatthāmānam eva ca<BR>
06,047.003a	duḥśāsanādīn bhrātṝṃś ca sa sarvān eva bhārata<BR>
06,047.003c	anyāṃś ca subahūñ śūrān yuddhāya samupāgatān<BR>
06,047.004a	prāhedaṃ vacanaṃ kāle harṣayaṃs tanayas tava<BR>
06,047.004c	nānāśastrapraharaṇāḥ sarve śastrāstravedinaḥ<BR>
06,047.005a	ekaikaśaḥ samarthā hi yūyaṃ sarve mahārathāḥ<BR>
06,047.005c	pāṇḍuputrān raṇe hantuṃ sasainyān kim u saṃhatāḥ<BR>
06,047.006a	aparyāptaṃ tad asmākaṃ balaṃ bhīṣmābhirakṣitam<BR>
06,047.006c	paryāptaṃ tv idam eteṣāṃ balaṃ pārthivasattamāḥ<BR>
06,047.007a	saṃsthānāḥ śūrasenāś ca veṇikāḥ kukurās tathā<BR>
06,047.007c	ārevakās trigartāś ca madrakā yavanās tathā<BR>
06,047.008a	śatruṃjayena sahitās tathā duḥśāsanena ca<BR>
06,047.008c	vikarṇena ca vīreṇa tathā nandopanandakaiḥ<BR>
06,047.009a	citrasenena sahitāḥ sahitāḥ pāṇibhadrakaiḥ<BR>
06,047.009c	bhīṣmam evābhirakṣantu saha sainyapuraskṛtāḥ<BR>
06,047.010a	tato droṇaś ca bhīṣmaś ca tava putraś ca māriṣa<BR>
06,047.010c	avyūhanta mahāvyūhaṃ pāṇḍūnāṃ pratibādhane<BR>
06,047.011a	bhīṣmaḥ sainyena mahatā samantāt parivāritaḥ<BR>
06,047.011c	yayau prakarṣan mahatīṃ vāhinīṃ surarāḍ iva<BR>
06,047.012a	tam anvayān maheṣvāso bhāradvājaḥ pratāpavān<BR>
06,047.012c	kuntalaiś ca daśārṇaiś ca māgadhaiś ca viśāṃ pate<BR>
06,047.013a	vidarbhair mekalaiś caiva karṇaprāvaraṇair api<BR>
06,047.013c	sahitāḥ sarvasainyena bhīṣmam āhavaśobhinam<BR>
06,047.014a	gāndhārāḥ sindhusauvīrāḥ śibayo 'tha vasātayaḥ<BR>
06,047.014c	śakuniś ca svasainyena bhāradvājam apālayat<BR>
06,047.015a	tato duryodhano rājā sahitaḥ sarvasodaraiḥ<BR>
06,047.015c	aśvātakair vikarṇaiś ca tathā śarmilakosalaiḥ<BR>
06,047.016a	daradaiś cūcupaiś caiva tathā kṣudrakamālavaiḥ<BR>
06,047.016c	abhyarakṣata saṃhṛṣṭaḥ saubaleyasya vāhinīm<BR>
06,047.017a	bhūriśravāḥ śalaḥ śalyo bhagadattaś ca māriṣa<BR>
06,047.017c	vindānuvindāv āvantyau vāmaṃ pārśvam apālayan<BR>
06,047.018a	saumadattiḥ suśarmā ca kāmbojaś ca sudakṣiṇaḥ<BR>
06,047.018c	śatāyuś ca śrutāyuś ca dakṣiṇaṃ pārśvam āsthitāḥ<BR>
06,047.019a	aśvatthāmā kṛpaś caiva kṛtavarmā ca sātvataḥ<BR>
06,047.019c	mahatyā senayā sārdhaṃ senāpṛṣṭhe vyavasthitāḥ<BR>
06,047.020a	pṛṣṭhagopās tu tasyāsan nānādeśyā janeśvarāḥ<BR>
06,047.020c	ketumān vasudānaś ca putraḥ kāśyasya cābhibhūḥ<BR>
06,047.021a	tatas te tāvakāḥ sarve hṛṣṭā yuddhāya bhārata<BR>
06,047.021c	dadhmuḥ śaṅkhān mudā yuktāḥ siṃhanādāṃś ca nādayan<BR>
06,047.022a	teṣāṃ śrutvā tu hṛṣṭānāṃ kuruvṛddhaḥ pitāmahaḥ<BR>
06,047.022c	siṃhanādaṃ vinadyoccaiḥ śaṅkhaṃ dadhmau pratāpavān<BR>
06,047.023a	tataḥ śaṅkhāś ca bheryaś ca peśyaś ca vividhāḥ paraiḥ<BR>
06,047.023c	ānakāś cābhyahanyanta sa śabdas tumulo 'bhavat<BR>
06,047.024a	tataḥ śvetair hayair yukte mahati syandane sthitau<BR>
06,047.024c	pradadhmatuḥ śaṅkhavarau hemaratnapariṣkṛtau<BR>
06,047.025a	pāñcajanyaṃ hṛṣīkeśo devadattaṃ dhanaṃjayaḥ<BR>
06,047.025c	pauṇḍraṃ dadhmau mahāśaṅkhaṃ bhīmakarmā vṛkodaraḥ<BR>
06,047.026a	anantavijayaṃ rājā kuntīputro yudhiṣṭhiraḥ<BR>
06,047.026c	nakulaḥ sahadevaś ca sughoṣamaṇipuṣpakau<BR>
06,047.026d*0157_01	yudhiṣṭhiraś ca dharmātmā mādrīputrau ca pāṇḍavau<BR>
06,047.026d*0157_02	abhimanyuś ca vikrānta uttamaujāś ca vīryavān<BR>
06,047.027a	kāśirājaś ca śaibyaś ca śikhaṇḍī ca mahārathaḥ<BR>
06,047.027c	dhṛṣṭadyumno virāṭaś ca sātyakiś ca mahāyaśāḥ<BR>
06,047.028a	pāñcālyaś ca maheṣvāso draupadyāḥ pañca cātmajāḥ<BR>
06,047.028c	sarve dadhmur mahāśaṅkhān siṃhanādāṃś ca nedire<BR>
06,047.029a	sa ghoṣaḥ sumahāṃs tatra vīrais taiḥ samudīritaḥ<BR>
06,047.029c	nabhaś ca pṛthivīṃ caiva tumulo vyanunādayat<BR>
06,047.030a	evam ete mahārāja prahṛṣṭāḥ kurupāṇḍavāḥ<BR>
06,047.030c	punar yuddhāya saṃjagmus tāpayānāḥ parasparam<BR>
06,048.001	dhṛtarāṣṭra uvāca<BR>
06,048.001a	evaṃ vyūḍheṣv anīkeṣu māmakeṣv itareṣu ca<BR>
06,048.001c	kathaṃ praharatāṃ śreṣṭhāḥ saṃprahāraṃ pracakrire<BR>
06,048.002	saṃjaya uvāca<BR>
06,048.002a	samaṃ vyūḍheṣv anīkeṣu saṃnaddhā ruciradhvajāḥ<BR>
06,048.002b*0158_01	tāvakāḥ pāṇḍavaiḥ sārdhaṃ yathāyudhyanta tac chṛṇu<BR>
06,048.002c	apāram iva saṃdṛśya sāgarapratimaṃ balam<BR>
06,048.003a	teṣāṃ madhye sthito rājā putro duryodhanas tava<BR>
06,048.003c	abravīt tāvakān sarvān yudhyadhvam iti daṃśitāḥ<BR>
06,048.004a	te manaḥ krūram āsthāya samabhityaktajīvitāḥ<BR>
06,048.004c	pāṇḍavān abhyavartanta sarva evocchritadhvajāḥ<BR>
06,048.005a	tato yuddhaṃ samabhavat tumulaṃ lomaharṣaṇam<BR>
06,048.005c	tāvakānāṃ pareṣāṃ ca vyatiṣaktarathadvipam<BR>
06,048.006a	muktās tu rathibhir bāṇā rukmapuṅkhāḥ sutejanāḥ<BR>
06,048.006c	saṃnipetur akuṇṭhāgrā nāgeṣu ca hayeṣu ca<BR>
06,048.007a	tathā pravṛtte saṃgrāme dhanur udyamya daṃśitaḥ<BR>
06,048.007c	abhipatya mahābāhur bhīṣmo bhīmaparākramaḥ<BR>
06,048.008a	saubhadre bhīmasene ca śaineye ca mahārathe<BR>
06,048.008c	kekaye ca virāṭe ca dhṛṣṭadyumne ca pārṣate<BR>
06,048.009a	eteṣu naravīreṣu cedimatsyeṣu cābhitaḥ<BR>
06,048.009c	vavarṣa śaravarṣāṇi vṛddhaḥ kurupitāmahaḥ<BR>
06,048.010a	prākampata mahāvyūhas tasmin vīrasamāgame<BR>
06,048.010c	sarveṣām eva sainyānām āsīd vyatikaro mahān<BR>
06,048.011a	sāditadhvajanāgāś ca hatapravaravājinaḥ<BR>
06,048.011c	viprayātarathānīkāḥ samapadyanta pāṇḍavāḥ<BR>
06,048.012a	arjunas tu naravyāghro dṛṣṭvā bhīṣmaṃ mahāratham<BR>
06,048.012c	vārṣṇeyam abravīt kruddho yāhi yatra pitāmahaḥ<BR>
06,048.013a	eṣa bhīṣmaḥ susaṃkruddho vārṣṇeya mama vāhinīm<BR>
06,048.013c	nāśayiṣyati suvyaktaṃ duryodhanahite rataḥ<BR>
06,048.014a	eṣa droṇaḥ kṛpaḥ śalyo vikarṇaś ca janārdana<BR>
06,048.014c	dhārtarāṣṭrāś ca sahitā duryodhanapurogamāḥ<BR>
06,048.015a	pāñcālān nihaniṣyanti rakṣitā dṛḍhadhanvanā<BR>
06,048.015c	so 'haṃ bhīṣmaṃ gamiṣyāmi sainyahetor janārdana<BR>
06,048.016a	tam abravīd vāsudevo yatto bhava dhanaṃjaya<BR>
06,048.016c	eṣa tvā prāpaye vīra pitāmaharathaṃ prati<BR>
06,048.017a	evam uktvā tataḥ śaurī rathaṃ taṃ lokaviśrutam<BR>
06,048.017c	prāpayām āsa bhīṣmāya rathaṃ prati janeśvara<BR>
06,048.018a	cañcadbahupatākena balākāvarṇavājinā<BR>
06,048.018c	samucchritamahābhīmanadadvānaraketunā<BR>
06,048.018d*0159_01	lāṅgūlāsphoṭaśabdena svanayāno nabhastalam<BR>
06,048.018d*0159_02	piṅgākṣair dṛṣṭipātaiś ca bhīṣayann arisainikān<BR>
06,048.018e	mahatā meghanādena rathenādityavarcasā<BR>
06,048.019a	vinighnan kauravānīkaṃ śūrasenāṃś ca pāṇḍavaḥ<BR>
06,048.019c	āyāc charān nudañ śīghraṃ suhṛcchoṣavināśanaḥ<BR>
06,048.020a	tam āpatantaṃ vegena prabhinnam iva vāraṇam<BR>
06,048.020c	trāsayānaṃ raṇe śūrān pātayantaṃ ca sāyakaiḥ<BR>
06,048.021a	saindhavapramukhair guptaḥ prācyasauvīrakekayaiḥ<BR>
06,048.021c	sahasā pratyudīyāya bhīṣmaḥ śāṃtanavo 'rjunam<BR>
06,048.022a	ko hi gāṇḍīvadhanvānam anyaḥ kurupitāmahāt<BR>
06,048.022c	droṇavaikartanābhyāṃ vā rathaḥ saṃyātum arhati<BR>
06,048.023a	tato bhīṣmo mahārāja kauravāṇāṃ pitāmahaḥ<BR>
06,048.023c	arjunaṃ saptasaptatyā nārācānāṃ samāvṛṇot<BR>
06,048.024a	droṇaś ca pañcaviṃśatyā kṛpaḥ pañcāśatā śaraiḥ<BR>
06,048.024c	duryodhanaś catuḥṣaṣṭyā śalyaś ca navabhiḥ śaraiḥ<BR>
06,048.024d*0160_01	drauṇiḥ ṣaṣṭyā naravyāghro vikarṇaś ca tribhiḥ śaraiḥ<BR>
06,048.025a	saindhavo navabhiś cāpi śakuniś cāpi pañcabhiḥ<BR>
06,048.025c	vikarṇo daśabhir bhallai rājan vivyādha pāṇḍavam<BR>
06,048.026a	sa tair viddho maheṣvāsaḥ samantān niśitaiḥ śaraiḥ<BR>
06,048.026c	na vivyathe mahābāhur bhidyamāna ivācalaḥ<BR>
06,048.027a	sa bhīṣmaṃ pañcaviṃśatyā kṛpaṃ ca navabhiḥ śaraiḥ<BR>
06,048.027c	droṇaṃ ṣaṣṭyā naravyāghro vikarṇaṃ ca tribhiḥ śaraiḥ<BR>
06,048.027d*0161_01	śalyaṃ ca daśabhir bāṇais tāvadbhiś ca jayadratham<BR>
06,048.028a	ārtāyaniṃ tribhir bāṇai rājānaṃ cāpi pañcabhiḥ<BR>
06,048.028c	pratyavidhyad ameyātmā kirīṭī bharatarṣabha<BR>
06,048.029a	taṃ sātyakir virāṭaś ca dhṛṣṭadyumnaś ca pārṣataḥ<BR>
06,048.029c	draupadeyābhimanyuś ca parivavrur dhanaṃjayam<BR>
06,048.030a	tato droṇaṃ maheṣvāsaṃ gāṅgeyasya priye ratam<BR>
06,048.030c	abhyavarṣata pāñcālyaḥ saṃyuktaḥ saha somakaiḥ<BR>
06,048.031a	bhīṣmas tu rathināṃ śreṣṭhas tūrṇaṃ vivyādha pāṇḍavam<BR>
06,048.031c	aśītyā niśitair bāṇais tato 'krośanta tāvakāḥ<BR>
06,048.032a	teṣāṃ tu ninadaṃ śrutvā prahṛṣṭānāṃ prahṛṣṭavat<BR>
06,048.032c	praviveśa tato madhyaṃ rathasiṃhaḥ pratāpavān<BR>
06,048.033a	teṣāṃ tu rathasiṃhānāṃ madhyaṃ prāpya dhanaṃjayaḥ<BR>
06,048.033c	cikrīḍa dhanuṣā rājaṃl lakṣyaṃ kṛtvā mahārathān<BR>
06,048.033d*0162_01	kṣatriyāṇāṃ śirāṃsy ugraiḥ kṛntañ śastrair mahārathaḥ<BR>
06,048.033d*0162_02	śūnyān kṛtvā rathopasthān vyacarat phalgunas tadā<BR>
06,048.034a	tato duryodhano rājā bhīṣmam āha janeśvaraḥ<BR>
06,048.034c	pīḍyamānaṃ svakaṃ sainyaṃ dṛṣṭvā pārthena saṃyuge<BR>
06,048.035a	eṣa pāṇḍusutas tāta kṛṣṇena sahito balī<BR>
06,048.035c	yatatāṃ sarvasainyānāṃ mūlaṃ naḥ parikṛntati<BR>
06,048.035e	tvayi jīvati gāṅgeye droṇe ca rathināṃ vare<BR>
06,048.036a	tvatkṛte hy eṣa karṇo 'pi nyastaśastro mahārathaḥ<BR>
06,048.036c	na yudhyati raṇe pārthaṃ hitakāmaḥ sadā mama<BR>
06,048.037a	sa tathā kuru gāṅgeya yathā hanyeta phalgunaḥ<BR>
06,048.037c	evam uktas tato rājan pitā devavratas tava<BR>
06,048.037e	dhik kṣatradharmam ity uktvā yayau pārtharathaṃ prati<BR>
06,048.038a	ubhau śvetahayau rājan saṃsaktau dṛśya pārthivāḥ<BR>
06,048.038c	siṃhanādān bhṛśaṃ cakruḥ śaṅkhaśabdāṃś ca bhārata<BR>
06,048.039a	drauṇir duryodhanaś caiva vikarṇaś ca tavātmajaḥ<BR>
06,048.039c	parivārya raṇe bhīṣmaṃ sthitā yuddhāya māriṣa<BR>
06,048.040a	tathaiva pāṇḍavāḥ sarve parivārya dhanaṃjayam<BR>
06,048.040c	sthitā yuddhāya mahate tato yuddham avartata<BR>
06,048.041a	gāṅgeyas tu raṇe pārtham ānarchan navabhiḥ śaraiḥ<BR>
06,048.041c	tam arjunaḥ pratyavidhyad daśabhir marmavedhibhiḥ<BR>
06,048.042a	tataḥ śarasahasreṇa suprayuktena pāṇḍavaḥ<BR>
06,048.042c	arjunaḥ samaraślāghī bhīṣmasyāvārayad diśaḥ<BR>
06,048.043a	śarajālaṃ tatas tat tu śarajālena kaurava<BR>
06,048.043c	vārayām āsa pārthasya bhīṣmaḥ śāṃtanavas tathā<BR>
06,048.044a	ubhau paramasaṃhṛṣṭāv ubhau yuddhābhinandinau<BR>
06,048.044c	nirviśeṣam ayudhyetāṃ kṛtapratikṛtaiṣiṇau<BR>
06,048.045a	bhīṣmacāpavimuktāni śarajālāni saṃghaśaḥ<BR>
06,048.045c	śīryamāṇāny adṛśyanta bhinnāny arjunasāyakaiḥ<BR>
06,048.046a	tathaivārjunamuktāni śarajālāni bhāgaśaḥ<BR>
06,048.046c	gāṅgeyaśaranunnāni nyapatanta mahītale<BR>
06,048.047a	arjunaḥ pañcaviṃśatyā bhīṣmam ārcchac chitaiḥ śaraiḥ<BR>
06,048.047c	bhīṣmo 'pi samare pārthaṃ vivyādha triṃśatā śaraiḥ<BR>
06,048.048a	anyonyasya hayān viddhvā dhvajau ca sumahābalau<BR>
06,048.048c	ratheṣāṃ rathacakre ca cikrīḍatur ariṃdamau<BR>
06,048.049a	tataḥ kruddho mahārāja bhīṣmaḥ praharatāṃ varaḥ<BR>
06,048.049c	vāsudevaṃ tribhir bāṇair ājaghāna stanāntare<BR>
06,048.050a	bhīṣmacāpacyutair bāṇair nirviddho madhusūdanaḥ<BR>
06,048.050c	virarāja raṇe rājan sapuṣpa iva kiṃśukaḥ<BR>
06,048.051a	tato 'rjuno bhṛśaṃ kruddho nirviddhaṃ prekṣya mādhavam<BR>
06,048.051c	gāṅgeyasārathiṃ saṃkhye nirbibheda tribhiḥ śaraiḥ<BR>
06,048.052a	yatamānau tu tau vīrāv anyonyasya vadhaṃ prati<BR>
06,048.052c	nāśaknutāṃ tadānyonyam abhisaṃdhātum āhave<BR>
06,048.053a	maṇḍalāni vicitrāṇi gatapratyāgatāni ca<BR>
06,048.053c	adarśayetāṃ bahudhā sūtasāmarthyalāghavāt<BR>
06,048.054a	antaraṃ ca prahāreṣu tarkayantau mahārathau<BR>
06,048.054c	rājann antaramārgasthau sthitāv āstāṃ muhur muhuḥ<BR>
06,048.055a	ubhau siṃharavonmiśraṃ śaṅkhaśabdaṃ pracakratuḥ<BR>
06,048.055c	tathaiva cāpanirghoṣaṃ cakratus tau mahārathau<BR>
06,048.056a	tayoḥ śaṅkhapraṇādena rathanemisvanena ca<BR>
06,048.056c	dāritā sahasā bhūmiś cakampa ca nanāda ca<BR>
06,048.057a	na tayor antaraṃ kaś cid dadṛśe bharatarṣabha<BR>
06,048.057c	balinau samare śūrāv anyonyasadṛśāv ubhau<BR>
06,048.058a	cihnamātreṇa bhīṣmaṃ tu prajajñus tatra kauravāḥ<BR>
06,048.058c	tathā pāṇḍusutāḥ pārthaṃ cihnamātreṇa jajñire<BR>
06,048.059a	tayor nṛvarayo rājan dṛśya tādṛk parākramam<BR>
06,048.059c	vismayaṃ sarvabhūtāni jagmur bhārata saṃyuge<BR>
06,048.060a	na tayor vivaraṃ kaś cid raṇe paśyati bhārata<BR>
06,048.060c	dharme sthitasya hi yathā na kaś cid vṛjinaṃ kva cit<BR>
06,048.061a	ubhau hi śarajālena tāv adṛśyau babhūvatuḥ<BR>
06,048.061c	prakāśau ca punas tūrṇaṃ babhūvatur ubhau raṇe<BR>
06,048.062a	tatra devāḥ sagandharvāś cāraṇāś ca saharṣibhiḥ<BR>
06,048.062c	anyonyaṃ pratyabhāṣanta tayor dṛṣṭvā parākramam<BR>
06,048.063a	na śakyau yudhi saṃrabdhau jetum etau mahārathau<BR>
06,048.063c	sadevāsuragandharvair lokair api kathaṃ cana<BR>
06,048.064a	āścaryabhūtaṃ lokeṣu yuddham etan mahādbhutam<BR>
06,048.064c	naitādṛśāni yuddhāni bhaviṣyanti kathaṃ cana<BR>
06,048.065a	nāpi śakyo raṇe jetuṃ bhīṣmaḥ pārthena dhīmatā<BR>
06,048.065c	sadhanuś ca rathasthaś ca pravapan sāyakān raṇe<BR>
06,048.066a	tathaiva pāṇḍavaṃ yuddhe devair api durāsadam<BR>
06,048.066c	na vijetuṃ raṇe bhīṣma utsaheta dhanurdharam<BR>
06,048.066d*0163_01	ālokād api yuddhaṃ tu samam etad bhaviṣyati<BR>
06,048.067a	iti sma vācaḥ śrūyante proccarantyas tatas tataḥ<BR>
06,048.067c	gāṅgeyārjunayoḥ saṃkhye stavayuktā viśāṃ pate<BR>
06,048.068a	tvadīyās tu tato yodhāḥ pāṇḍaveyāś ca bhārata<BR>
06,048.068c	anyonyaṃ samare jaghnus tayos tatra parākrame<BR>
06,048.069a	śitadhārais tathā khaḍgair vimalaiś ca paraśvadhaiḥ<BR>
06,048.069c	śarair anyaiś ca bahubhiḥ śastrair nānāvidhair yudhi<BR>
06,048.069e	ubhayoḥ senayor vīrā nyakṛntanta parasparam<BR>
06,048.070a	vartamāne tathā ghore tasmin yuddhe sudāruṇe<BR>
06,048.070c	droṇapāñcālyayo rājan mahān āsīt samāgamaḥ<BR>
06,049.001	dhṛtarāṣṭra uvāca<BR>
06,049.001a	kathaṃ droṇo maheṣvāsaḥ pāñcālyaś cāpi pārṣataḥ<BR>
06,049.001c	raṇe samīyatur yattau tan mamācakṣva saṃjaya<BR>
06,049.002a	diṣṭam eva paraṃ manye pauruṣād api saṃjaya<BR>
06,049.002c	yatra śāṃtanavo bhīṣmo nātarad yudhi pāṇḍavam<BR>
06,049.003a	bhīṣmo hi samare kruddho hanyāl lokāṃś carācarān<BR>
06,049.003c	sa kathaṃ pāṇḍavaṃ yuddhe nātarat saṃjayaujasā<BR>
06,049.004	saṃjaya uvāca<BR>
06,049.004a	śṛṇu rājan sthiro bhūtvā yuddham etat sudāruṇam<BR>
06,049.004c	na śakyaḥ pāṇḍavo jetuṃ devair api savāsavaiḥ<BR>
06,049.005a	droṇas tu niśitair bāṇair dhṛṣṭadyumnam ayodhayat<BR>
06,049.005c	sārathiṃ cāsya bhallena rathanīḍād apātayat<BR>
06,049.006a	tasyātha caturo vāhāṃś caturbhiḥ sāyakottamaiḥ<BR>
06,049.006c	pīḍayām āsa saṃkruddho dhṛṣṭadyumnasya māriṣa<BR>
06,049.007a	dhṛṣṭadyumnas tato droṇaṃ navatyā niśitaiḥ śaraiḥ<BR>
06,049.007c	vivyādha prahasan vīras tiṣṭha tiṣṭheti cābravīt<BR>
06,049.008a	tataḥ punar ameyātmā bhāradvājaḥ pratāpavān<BR>
06,049.008c	śaraiḥ pracchādayām āsa dhṛṣṭadyumnam amarṣaṇam<BR>
06,049.009a	ādade ca śaraṃ ghoraṃ pārṣatasya vadhaṃ prati<BR>
06,049.009c	śakrāśanisamasparśaṃ mṛtyudaṇḍam ivāparam<BR>
06,049.010a	hāhākāro mahān āsīt sarvasainyasya bhārata<BR>
06,049.010c	tam iṣuṃ saṃdhitaṃ dṛṣṭvā bhāradvājena saṃyuge<BR>
06,049.011a	tatrādbhutam apaśyāma dhṛṣṭadyumnasya pauruṣam<BR>
06,049.011c	yad ekaḥ samare vīras tasthau girir ivācalaḥ<BR>
06,049.012a	taṃ ca dīptaṃ śaraṃ ghoram āyāntaṃ mṛtyum ātmanaḥ<BR>
06,049.012c	ciccheda śaravṛṣṭiṃ ca bhāradvāje mumoca ha<BR>
06,049.013a	tata uccukruśuḥ sarve pāñcālāḥ pāṇḍavaiḥ saha<BR>
06,049.013c	dhṛṣṭadyumnena tat karma kṛtaṃ dṛṣṭvā suduṣkaram<BR>
06,049.014a	tataḥ śaktiṃ mahāvegāṃ svarṇavaiḍūryabhūṣitām<BR>
06,049.014c	droṇasya nidhanākāṅkṣī cikṣepa sa parākramī<BR>
06,049.015a	tām āpatantīṃ sahasā śaktiṃ kanakabhūṣaṇām<BR>
06,049.015c	tridhā cikṣepa samare bhāradvājo hasann iva<BR>
06,049.016a	śaktiṃ vinihatāṃ dṛṣṭvā dhṛṣṭadyumnaḥ pratāpavān<BR>
06,049.016c	vavarṣa śaravarṣāṇi droṇaṃ prati janeśvara<BR>
06,049.017a	śaravarṣaṃ tatas taṃ tu saṃnivārya mahāyaśāḥ<BR>
06,049.017c	droṇo drupadaputrasya madhye ciccheda kārmukam<BR>
06,049.018a	sa cchinnadhanvā samare gadāṃ gurvīṃ mahāyaśāḥ<BR>
06,049.018c	droṇāya preṣayām āsa girisāramayīṃ balī<BR>
06,049.019a	sā gadā vegavan muktā prāyād droṇajighāṃsayā<BR>
06,049.019c	tatrādbhutam apaśyāma bhāradvājasya vikramam<BR>
06,049.020a	lāghavād vyaṃsayām āsa gadāṃ hemavibhūṣitām<BR>
06,049.020c	vyaṃsayitvā gadāṃ tāṃ ca preṣayām āsa pārṣate<BR>
06,049.021a	bhallān suniśitān pītān svarṇapuṅkhāñ śilāśitān<BR>
06,049.021c	te tasya kavacaṃ bhittvā papuḥ śoṇitam āhave<BR>
06,049.022a	athānyad dhanur ādāya dhṛṣṭadyumno mahāmanāḥ<BR>
06,049.022c	droṇaṃ yudhi parākramya śarair vivyādha pañcabhiḥ<BR>
06,049.023a	rudhirāktau tatas tau tu śuśubhāte nararṣabhau<BR>
06,049.023c	vasantasamaye rājan puṣpitāv iva kiṃśukau<BR>
06,049.024a	amarṣitas tato rājan parākramya camūmukhe<BR>
06,049.024c	droṇo drupadaputrasya punaś ciccheda kārmukam<BR>
06,049.025a	athainaṃ chinnadhanvānaṃ śaraiḥ saṃnataparvabhiḥ<BR>
06,049.025c	avākirad ameyātmā vṛṣṭyā megha ivācalam<BR>
06,049.025d*0164_01	tad apy asya raṇe droṇaś ciccheda saśaraṃ dhanuḥ<BR>
06,049.026a	sārathiṃ cāsya bhallena rathanīḍād apātayat<BR>
06,049.026c	athāsya caturo vāhāṃś caturbhir niśitaiḥ śaraiḥ<BR>
06,049.027a	pātayām āsa samare siṃhanādaṃ nanāda ca<BR>
06,049.027c	tato 'pareṇa bhallena hastāc cāpam athācchinat<BR>
06,049.028a	sa cchinnadhanvā viratho hatāśvo hatasārathiḥ<BR>
06,049.028c	gadāpāṇir avārohat khyāpayan pauruṣaṃ mahat<BR>
06,049.029a	tām asya viśikhais tūrṇaṃ pātayām āsa bhārata<BR>
06,049.029c	rathād anavarūḍhasya tad adbhutam ivābhavat<BR>
06,049.030a	tataḥ sa vipulaṃ carma śatacandraṃ ca bhānumat<BR>
06,049.030c	khaḍgaṃ ca vipulaṃ divyaṃ pragṛhya subhujo balī<BR>
06,049.031a	abhidudrāva vegena droṇasya vadhakāṅkṣayā<BR>
06,049.031c	āmiṣārthī yathā siṃho vane mattam iva dvipam<BR>
06,049.032a	tatrādbhutam apaśyāma bhāradvājasya pauruṣam<BR>
06,049.032c	lāghavaṃ cāstrayogaṃ ca balaṃ bāhvoś ca bhārata<BR>
06,049.033a	yad enaṃ śaravarṣeṇa vārayām āsa pārṣatam<BR>
06,049.033c	na śaśāka tato gantuṃ balavān api saṃyuge<BR>
06,049.034a	tatra sthitam apaśyāma dhṛṣṭadyumnaṃ mahāratham<BR>
06,049.034c	vārayāṇaṃ śaraughāṃś ca carmaṇā kṛtahastavat<BR>
06,049.035a	tato bhīmo mahābāhuḥ sahasābhyapatad balī<BR>
06,049.035c	sāhāyyakārī samare pārṣatasya mahātmanaḥ<BR>
06,049.036a	sa droṇaṃ niśitair bāṇai rājan vivyādha saptabhiḥ<BR>
06,049.036c	pārṣataṃ ca tadā tūrṇam anyam āropayad ratham<BR>
06,049.037a	tato duryodhano rājā kaliṅgaṃ samacodayat<BR>
06,049.037c	sainyena mahatā yuktaṃ bhāradvājasya rakṣaṇe<BR>
06,049.038a	tataḥ sā mahatī senā kaliṅgānāṃ janeśvara<BR>
06,049.038c	bhīmam abhyudyayau tūrṇaṃ tava putrasya śāsanāt<BR>
06,049.039a	pāñcālyam abhisaṃtyajya droṇo 'pi rathināṃ varaḥ<BR>
06,049.039c	virāṭadrupadau vṛddhau yodhayām āsa saṃgatau<BR>
06,049.039e	dhṛṣṭadyumno 'pi samare dharmarājaṃ samabhyayāt<BR>
06,049.040a	tataḥ pravavṛte yuddhaṃ tumulaṃ lomaharṣaṇam<BR>
06,049.040c	kaliṅgānāṃ ca samare bhīmasya ca mahātmanaḥ<BR>
06,049.040e	jagataḥ prakṣayakaraṃ ghorarūpaṃ bhayānakam<BR>
06,050.001	dhṛtarāṣṭra uvāca<BR>
06,050.001a	tathā pratisamādiṣṭaḥ kaliṅgo vāhinīpatiḥ<BR>
06,050.001c	katham adbhutakarmāṇaṃ bhīmasenaṃ mahābalam<BR>
06,050.002a	carantaṃ gadayā vīraṃ daṇḍapāṇim ivāntakam<BR>
06,050.002c	yodhayām āsa samare kaliṅgaḥ saha senayā<BR>
06,050.003	saṃjaya uvāca<BR>
06,050.003a	putreṇa tava rājendra sa tathokto mahābalaḥ<BR>
06,050.003c	mahatyā senayā guptaḥ prāyād bhīmarathaṃ prati<BR>
06,050.004a	tām āpatantīṃ sahasā kaliṅgānāṃ mahācamūm<BR>
06,050.004c	rathanāgāśvakalilāṃ pragṛhītamahāyudhām<BR>
06,050.005a	bhīmasenaḥ kaliṅgānām ārchad bhārata vāhinīm<BR>
06,050.005c	ketumantaṃ ca naiṣādim āyāntaṃ saha cedibhiḥ<BR>
06,050.006a	tataḥ śrutāyuḥ saṃkruddho rājñā ketumatā saha<BR>
06,050.006c	āsasāda raṇe bhīmaṃ vyūḍhānīkeṣu cediṣu<BR>
06,050.007a	rathair anekasāhasraiḥ kaliṅgānāṃ janādhipaḥ<BR>
06,050.007c	ayutena gajānāṃ ca niṣādaiḥ saha ketumān<BR>
06,050.007e	bhīmasenaṃ raṇe rājan samantāt paryavārayat<BR>
06,050.008a	cedimatsyakarūṣāś ca bhīmasenapurogamāḥ<BR>
06,050.008c	abhyavartanta sahasā niṣādān saha rājabhiḥ<BR>
06,050.009a	tataḥ pravavṛte yuddhaṃ ghorarūpaṃ bhayānakam<BR>
06,050.009b*0165_01	sarve kaliṅgakāś caiva saṃnivṛtteṣu cediṣu<BR>
06,050.009b*0165_02	svabāhubalam āsthāya abhyavartanta pāṇḍavam<BR>
06,050.009c	prajānan na ca yodhān svān parasparajighāṃsayā<BR>
06,050.010a	ghoram āsīt tato yuddhaṃ bhīmasya sahasā paraiḥ<BR>
06,050.010c	yathendrasya mahārāja mahatyā daityasenayā<BR>
06,050.011a	tasya sainyasya saṃgrāme yudhyamānasya bhārata<BR>
06,050.011c	babhūva sumahāñ śabdaḥ sāgarasyeva garjataḥ<BR>
06,050.012a	anyonyasya tadā yodhā nikṛntanto viśāṃ pate<BR>
06,050.012c	mahīṃ cakruś citāṃ sarvāṃ śaśaśoṇitasaṃnibhām<BR>
06,050.013a	yodhāṃś ca svān parān vāpi nābhyajānañ jighāṃsayā<BR>
06,050.013c	svān apy ādadate svāś ca śūrāḥ samaradurjayāḥ<BR>
06,050.014a	vimardaḥ sumahān āsīd alpānāṃ bahubhiḥ saha<BR>
06,050.014c	kaliṅgaiḥ saha cedīnāṃ niṣādaiś ca viśāṃ pate<BR>
06,050.015a	kṛtvā puruṣakāraṃ tu yathāśakti mahābalāḥ<BR>
06,050.015c	bhīmasenaṃ parityajya saṃnyavartanta cedayaḥ<BR>
06,050.016a	sarvaiḥ kaliṅgair āsannaḥ saṃnivṛtteṣu cediṣu<BR>
06,050.016c	svabāhubalam āsthāya na nyavartata pāṇḍavaḥ<BR>
06,050.017a	na cacāla rathopasthād bhīmaseno mahābalaḥ<BR>
06,050.017c	śitair avākiran bāṇaiḥ kaliṅgānāṃ varūthinīm<BR>
06,050.018a	kaliṅgas tu maheṣvāsaḥ putraś cāsya mahārathaḥ<BR>
06,050.018c	śakradeva iti khyāto jaghnatuḥ pāṇḍavaṃ śaraiḥ<BR>
06,050.019a	tato bhīmo mahābāhur vidhunvan ruciraṃ dhanuḥ<BR>
06,050.019c	yodhayām āsa kāliṅgān svabāhubalam āśritaḥ<BR>
06,050.020a	śakradevas tu samare visṛjan sāyakān bahūn<BR>
06,050.020c	aśvāñ jaghāna samare bhīmasenasya sāyakaiḥ<BR>
06,050.020d*0166_01	taṃ dṛṣṭvā virathaṃ tatra bhīmasenam ariṃdamam<BR>
06,050.020d*0166_02	śakradevo 'bhidudrāva śitair avakirañ śaraiḥ<BR>
06,050.020d*0166_03	bhīmasyopari rājendra śakradevo mahābalaḥ<BR>
06,050.020e	vavarṣa śaravarṣāṇi tapānte jalado yathā<BR>
06,050.021a	hatāśve tu rathe tiṣṭhan bhīmaseno mahābalaḥ<BR>
06,050.021c	śakradevāya cikṣepa sarvaśaikyāyasīṃ gadām<BR>
06,050.022a	sa tayā nihato rājan kaliṅgasya suto rathāt<BR>
06,050.022c	sadhvajaḥ saha sūtena jagāma dharaṇītalam<BR>
06,050.023a	hatam ātmasutaṃ dṛṣṭvā kaliṅgānāṃ janādhipaḥ<BR>
06,050.023c	rathair anekasāhasrair bhimasyāvārayad diśaḥ<BR>
06,050.023d*0167_01	ayutena gajānāṃ ca niṣādaiḥ parivāritaḥ<BR>
06,050.024a	tato bhīmo mahābāhur gurvīṃ tyaktvā mahāgadām<BR>
06,050.024c	udbabarhātha nistriṃśaṃ cikīrṣuḥ karma dāruṇam<BR>
06,050.025a	carma cāpratimaṃ rājann ārṣabhaṃ puruṣarṣabha<BR>
06,050.025c	nakṣatrair ardhacandraiś ca śātakumbhamayaiś citam<BR>
06,050.026a	kaliṅgas tu tataḥ kruddho dhanurjyām avamṛjya ha<BR>
06,050.026c	pragṛhya ca śaraṃ ghoram ekaṃ sarpaviṣopamam<BR>
06,050.026e	prāhiṇod bhīmasenāya vadhākāṅkṣī janeśvaraḥ<BR>
06,050.027a	tam āpatantaṃ vegena preritaṃ niśitaṃ śaram<BR>
06,050.027c	bhīmaseno dvidhā rājaṃś ciccheda vipulāsinā<BR>
06,050.027e	udakrośac ca saṃhṛṣṭas trāsayāno varūthinīm<BR>
06,050.028a	kaliṅgas tu tataḥ kruddho bhīmasenāya saṃyuge<BR>
06,050.028c	tomarān prāhiṇoc chīghraṃ caturdaśa śilāśitān<BR>
06,050.029a	tān aprāptān mahābāhuḥ khagatān eva pāṇḍavaḥ<BR>
06,050.029c	ciccheda sahasā rājann asaṃbhrānto varāsinā<BR>
06,050.030a	nikṛtya tu raṇe bhīmas tomarān vai caturdaśa<BR>
06,050.030c	bhānumantam abhiprekṣya prādravat puruṣarṣabhaḥ<BR>
06,050.031a	bhānumāṃs tu tato bhīmaṃ śaravarṣeṇa chādayan<BR>
06,050.031c	nanāda balavan nādaṃ nādayāno nabhastalam<BR>
06,050.032a	na taṃ sa mamṛṣe bhīmaḥ siṃhanādaṃ mahāraṇe<BR>
06,050.032c	tataḥ svareṇa mahatā vinanāda mahāsvanam<BR>
06,050.033a	tena śabdena vitrastā kaliṅgānāṃ varūthinī<BR>
06,050.033c	na bhīmaṃ samare mene mānuṣaṃ bharatarṣabha<BR>
06,050.034a	tato bhīmo mahārāja naditvā vipulaṃ svanam<BR>
06,050.034c	sāsir vegād avaplutya dantābhyāṃ vāraṇottamam<BR>
06,050.035a	āruroha tato madhyaṃ nāgarājasya māriṣa<BR>
06,050.035b*0168_01	tato mumoca kāliṅgaḥ śaktiṃ tām akarod dvidhā<BR>
06,050.035c	khaḍgena pṛthunā madhye bhānumantam athācchinat<BR>
06,050.036a	so 'ntarāyudhinaṃ hatvā rājaputram ariṃdamaḥ<BR>
06,050.036c	gurubhārasahaskandhe nāgasyāsim apātayat<BR>
06,050.037a	chinnaskandhaḥ sa vinadan papāta gajayūthapaḥ<BR>
06,050.037c	ārugṇaḥ sindhuvegena sānumān iva parvataḥ<BR>
06,050.038a	tatas tasmād avaplutya gajād bhārata bhārataḥ<BR>
06,050.038c	khaḍgapāṇir adīnātmā atiṣṭhad bhuvi daṃśitaḥ<BR>
06,050.039a	sa cacāra bahūn mārgān abhītaḥ pātayan gajān<BR>
06,050.039c	agnicakram ivāviddhaṃ sarvataḥ pratyadṛśyata<BR>
06,050.040a	aśvavṛndeṣu nāgeṣu rathānīkeṣu cābhibhūḥ<BR>
06,050.040c	padātīnāṃ ca saṃgheṣu vinighnañ śoṇitokṣitaḥ<BR>
06,050.040e	śyenavad vyacarad bhīmo raṇe ripubalotkaṭaḥ<BR>
06,050.041a	chindaṃs teṣāṃ śarīrāṇi śirāṃsi ca mahājavaḥ<BR>
06,050.041c	khaḍgena śitadhāreṇa saṃyuge gajayodhinām<BR>
06,050.042a	padātir ekaḥ saṃkruddhaḥ śatrūṇāṃ bhayavardhanaḥ<BR>
06,050.042c	mohayām āsa ca tadā kālāntakayamopamaḥ<BR>
06,050.042d*0169_01	padātibhiḥ padātīṃś ca aśvān aśvair gajān gajaiḥ<BR>
06,050.042d*0169_02	rathān rathaiś ca bahudhā jaghāna samare balī<BR>
06,050.043a	mūḍhāś ca te tam evājau vinadantaḥ samādravan<BR>
06,050.043b*0170_01	vibhujya kṣudhitā nādaṃ vidravanti diśo daśa<BR>
06,050.043b*0170_02	bhramantaṃ kālarūpeṇa bhīmasenaṃ mahābalam<BR>
06,050.043c	sāsim uttamavegena vicarantaṃ mahāraṇe<BR>
06,050.044a	nikṛtya rathinām ājau ratheṣāś ca yugāni ca<BR>
06,050.044c	jaghāna rathinaś cāpi balavān arimardanaḥ<BR>
06,050.045a	bhīmasenaś caran mārgān subahūn pratyadṛśyata<BR>
06,050.045c	bhrāntam udbhrāntam āviddham āplutaṃ prasṛtaṃ sṛtam<BR>
06,050.045e	saṃpātaṃ samudīryaṃ ca darśayām āsa pāṇḍavaḥ<BR>
06,050.046a	ke cid agrāsinā chinnāḥ pāṇḍavena mahātmanā<BR>
06,050.046c	vinedur bhinnamarmāṇo nipetuś ca gatāsavaḥ<BR>
06,050.047a	chinnadantāgrahastāś ca bhinnakumbhās tathāpare<BR>
06,050.047c	viyodhāḥ svāny anīkāni jaghnur bhārata vāraṇāḥ<BR>
06,050.047e	nipetur urvyāṃ ca tathā vinadanto mahāravān<BR>
06,050.047f*0171_01	gajāṃś ca gajayantṝṃś ca gajahastāṃś ca bhārata<BR>
06,050.048a	chinnāṃś ca tomarāṃś cāpān mahāmātraśirāṃsi ca<BR>
06,050.048c	paristomāni citrāṇi kakṣyāś ca kanakojjvalāḥ<BR>
06,050.049a	graiveyāṇy atha śaktīś ca patākāḥ kaṇapāṃs tathā<BR>
06,050.049c	tūṇīrāṇy atha yantrāṇi vicitrāṇi dhanūṃṣi ca<BR>
06,050.050a	agnikuṇḍāni śubhrāṇi tottrāṃś caivāṅkuśaiḥ saha<BR>
06,050.050c	ghaṇṭāś ca vividhā rājan hemagarbhāṃs tsarūn api<BR>
06,050.050e	patataḥ patitāṃś caiva paśyāmaḥ saha sādibhiḥ<BR>
06,050.051a	chinnagātrāvarakarair nihataiś cāpi vāraṇaiḥ<BR>
06,050.051c	āsīt tasmin samāstīrṇā patitair bhūr nagair iva<BR>
06,050.052a	vimṛdyaivaṃ mahānāgān mamardāśvān nararṣabhaḥ<BR>
06,050.052c	aśvārohavarāṃś cāpi pātayām āsa bhārata<BR>
06,050.052e	tad ghoram abhavad yuddhaṃ tasya teṣāṃ ca bhārata<BR>
06,050.053a	khalīnāny atha yoktrāṇi kaśāś ca kanakojjvalāḥ<BR>
06,050.053c	paristomāś ca prāsāś ca ṛṣṭayaś ca mahādhanāḥ<BR>
06,050.054a	kavacāny atha carmāṇi citrāṇy āstaraṇāni ca<BR>
06,050.054c	tatra tatrāpaviddhāni vyadṛśyanta mahāhave<BR>
06,050.055a	prothayantrair vicitraiś ca śastraiś ca vimalais tathā<BR>
06,050.055c	sa cakre vasudhāṃ kīrṇāṃ śabalaiḥ kusumair iva<BR>
06,050.056a	āplutya rathinaḥ kāṃś cit parāmṛśya mahābalaḥ<BR>
06,050.056a*0172_01	. . . . . . . . ākṣipyānyāny apātayat<BR>
06,050.056a*0172_02	khaḍgenānyāṃś ca ciccheda . . . . . . . .<BR>
06,050.056c	pātayām āsa khaḍgena sadhvajān api pāṇḍavaḥ<BR>
06,050.057a	muhur utpatato dikṣu dhāvataś ca yaśasvinaḥ<BR>
06,050.057c	mārgāṃś ca carataś citrān vyasmayanta raṇe janāḥ<BR>
06,050.058a	nijaghāna padā kāṃś cid ākṣipyānyān apothayat<BR>
06,050.058c	khaḍgenānyāṃś ca ciccheda nādenānyāṃś ca bhīṣayan<BR>
06,050.059a	ūruvegena cāpy anyān pātayām āsa bhūtale<BR>
06,050.059c	apare cainam ālokya bhayāt pañcatvam āgatāḥ<BR>
06,050.060a	evaṃ sā bahulā senā kaliṅgānāṃ tarasvinām<BR>
06,050.060c	parivārya raṇe bhīṣmaṃ bhīmasenam upādravat<BR>
06,050.061a	tataḥ kaliṅgasainyānāṃ pramukhe bharatarṣabha<BR>
06,050.061c	śrutāyuṣam abhiprekṣya bhīmasenaḥ samabhyayāt<BR>
06,050.062a	tam āyāntam abhiprekṣya kaliṅgo navabhiḥ śaraiḥ<BR>
06,050.062c	bhīmasenam ameyātmā pratyavidhyat stanāntare<BR>
06,050.063a	kaliṅgabāṇābhihatas tottrārdita iva dvipaḥ<BR>
06,050.063c	bhīmasenaḥ prajajvāla krodhenāgnir ivendhanaiḥ<BR>
06,050.064a	athāśokaḥ samādāya rathaṃ hemapariṣkṛtam<BR>
06,050.064c	bhīmaṃ saṃpādayām āsa rathena rathasārathiḥ<BR>
06,050.065a	tam āruhya rathaṃ tūrṇaṃ kaunteyaḥ śatrusūdanaḥ<BR>
06,050.065c	kaliṅgam abhidudrāva tiṣṭha tiṣṭheti cābravīt<BR>
06,050.066a	tataḥ śrutāyur balavān bhīmāya niśitāñ śarān<BR>
06,050.066c	preṣayām āsa saṃkruddho darśayan pāṇilāghavam<BR>
06,050.067a	sa kārmukavarotsṛṣṭair navabhir niśitaiḥ śaraiḥ<BR>
06,050.067c	samāhato bhṛśaṃ rājan kaliṅgena mahāyaśāḥ<BR>
06,050.067e	saṃcukrudhe bhṛśaṃ bhīmo daṇḍāhata ivoragaḥ<BR>
06,050.068a	kruddhaś ca cāpam āyamya balavad balināṃ varaḥ<BR>
06,050.068c	kaliṅgam avadhīt pārtho bhīmaḥ saptabhir āyasaiḥ<BR>
06,050.069a	kṣurābhyāṃ cakrarakṣau ca kaliṅgasya mahābalau<BR>
06,050.069c	satyadevaṃ ca satyaṃ ca prāhiṇod yamasādanam<BR>
06,050.070a	tataḥ punar ameyātmā nārācair niśitais tribhiḥ<BR>
06,050.070c	ketumantaṃ raṇe bhīmo 'gamayad yamasādanam<BR>
06,050.071a	tataḥ kaliṅgāḥ saṃkruddhā bhīmasenam amarṣaṇam<BR>
06,050.071c	anīkair bahusāhasraiḥ kṣatriyāḥ samavārayan<BR>
06,050.072a	tataḥ śaktigadākhaḍgatomararṣṭiparaśvadhaiḥ<BR>
06,050.072c	kaliṅgāś ca tato rājan bhīmasenam avākiran<BR>
06,050.073a	saṃnivārya sa tāṃ ghorāṃ śaravṛṣṭiṃ samutthitām<BR>
06,050.073c	gadām ādāya tarasā pariplutya mahābalaḥ<BR>
06,050.073d*0173_01	papāta śatrusainyeṣu kesarīva mahābalaḥ<BR>
06,050.073e	bhīmaḥ saptaśatān vīrān anayad yamasādanam<BR>
06,050.074a	punaś caiva dvisāhasrān kaliṅgān arimardanaḥ<BR>
06,050.074c	prāhiṇon mṛtyulokāya tad adbhutam ivābhavat<BR>
06,050.074d*0174_01	gadayā muktayā rājan pātayām āsa dantinaḥ<BR>
06,050.074d*0174_02	tathā gajaṃ gajenaiva prāhiṇod yamasādanam<BR>
06,050.074d*0174_03	rathaṃ rathena saṃcūrṇya turaṅgaṃ turageṇa tu<BR>
06,050.074d*0174_04	padātinaṃ padātena preṣayām āsa mṛtyave<BR>
06,050.074d*0174_05	punar aśveṣu patati gajeṣu ca punaḥ punaḥ<BR>
06,050.074d*0174_06	ratheṣu sa padāteṣu vāyuneva mahānalaḥ<BR>
06,050.074d*0174_07	yathā mṛgāṇāṃ madhye tu kesarīva nakhagrahaḥ<BR>
06,050.074d*0174_08	evaṃ bhramati sainyeṣu bhīmakarmā vṛkodaraḥ<BR>
06,050.075a	evaṃ sa tāny anīkāni kaliṅgānāṃ punaḥ punaḥ<BR>
06,050.075c	bibheda samare vīraḥ prekṣya bhīṣmaṃ mahāvratam<BR>
06,050.076a	hatārohāś ca mātaṅgāḥ pāṇḍavena mahātmanā<BR>
06,050.076c	viprajagmur anīkeṣu meghā vātahatā iva<BR>
06,050.076e	mṛdnantaḥ svāny anīkāni vinadantaḥ śarāturāḥ<BR>
06,050.076f*0175_01	bhramanti tatra tatraiva kālyamānā mahātmanā<BR>
06,050.077a	tato bhīmo mahābāhuḥ śaṅkhaṃ prādhmāpayad balī<BR>
06,050.077a*0176_01	. . . . . . . . khaḍgāsaktamahābhujaḥ<BR>
06,050.077a*0176_02	saṃprahṛṣṭo mahāghoṣaṃ . . . . . . . .<BR>
06,050.077c	sarvakāliṅgasainyānāṃ manāṃsi samakampayat<BR>
06,050.077d*0177_01	bhīmena sahasā rājan bhramamāṇena saṃyuge<BR>
06,050.078a	mohaś cāpi kaliṅgānām āviveśa paraṃtapa<BR>
06,050.078c	prākampanta ca sainyāni vāhanāni ca sarvaśaḥ<BR>
06,050.079a	bhīmena samare rājan gajendreṇeva sarvataḥ<BR>
06,050.079c	mārgān bahūn vicaratā dhāvatā ca tatas tataḥ<BR>
06,050.079e	muhur utpatatā caiva saṃmohaḥ samajāyata<BR>
06,050.079f*0178_01	dhāvatā hastimārgeṣu muhur āpatatā punaḥ<BR>
06,050.079f*0178_02	kaliṅgānāṃ sasainyānāṃ saṃmohaḥ samajāyata<BR>
06,050.080a	bhīmasenabhayatrastaṃ sainyaṃ ca samakampata<BR>
06,050.080c	kṣobhyamāṇam asaṃbādhaṃ grāheṇeva mahat saraḥ<BR>
06,050.081a	trāsiteṣu ca vīreṣu bhīmenādbhutakarmaṇā<BR>
06,050.081c	punarāvartamāneṣu vidravatsu ca saṃghaśaḥ<BR>
06,050.082a	sarvakāliṅgayodheṣu pāṇḍūnāṃ dhvajinīpatiḥ<BR>
06,050.082c	abravīt svāny anīkāni yudhyadhvam iti pārṣataḥ<BR>
06,050.083a	senāpativacaḥ śrutvā śikhaṇḍipramukhā gaṇāḥ<BR>
06,050.083c	bhīmam evābhyavartanta rathānīkaiḥ prahāribhiḥ<BR>
06,050.084a	dharmarājaś ca tān sarvān upajagrāha pāṇḍavaḥ<BR>
06,050.084c	mahatā meghavarṇena nāgānīkena pṛṣṭhataḥ<BR>
06,050.085a	evaṃ saṃcodya sarvāṇi svāny anīkāni pārṣataḥ<BR>
06,050.085c	bhīmasenasya jagrāha pārṣṇiṃ satpuruṣocitām<BR>
06,050.086a	na hi pāñcālarājasya loke kaś cana vidyate<BR>
06,050.086c	bhīmasātyakayor anyaḥ prāṇebhyaḥ priyakṛttamaḥ<BR>
06,050.087a	so 'paśyat taṃ kaliṅgeṣu carantam arisūdanam<BR>
06,050.087c	bhīmasenaṃ mahābāhuṃ pārṣataḥ paravīrahā<BR>
06,050.088a	nanarda bahudhā rājan hṛṣṭaś cāsīt paraṃtapaḥ<BR>
06,050.088c	śaṅkhaṃ dadhmau ca samare siṃhanādaṃ nanāda ca<BR>
06,050.089a	sa ca pārāvatāśvasya rathe hemapariṣkṛte<BR>
06,050.089c	kovidāradhvajaṃ dṛṣṭvā bhīmasenaḥ samāśvasat<BR>
06,050.090a	dhṛṣṭadyumnas tu taṃ dṛṣṭvā kaliṅgaiḥ samabhidrutam<BR>
06,050.090c	bhīmasenam ameyātmā trāṇāyājau samabhyayāt<BR>
06,050.091a	tau dūrāt sātyakir dṛṣṭvā dhṛṣṭadyumnavṛkodarau<BR>
06,050.091c	kaliṅgān samare vīrau yodhayantau manasvinau<BR>
06,050.092a	sa tatra gatvā śaineyo javena jayatāṃ varaḥ<BR>
06,050.092c	pārthapārṣatayoḥ pārṣṇiṃ jagrāha puruṣarṣabhaḥ<BR>
06,050.092d*0179_01	etac caturdaśe varṣe bhīmo dṛṣṭvā raṇājiram<BR>
06,050.092d*0179_02	viśeṣeṇa gajān rājan paraṃ toṣam upāgamat<BR>
06,050.093a	sa kṛtvā kadanaṃ tatra pragṛhītaśarāsanaḥ<BR>
06,050.093c	āsthito raudram ātmānaṃ jaghāna samare parān<BR>
06,050.094a	kaliṅgaprabhavāṃ caiva māṃsaśoṇitakardamām<BR>
06,050.094c	rudhirasyandinīṃ tatra bhīmaḥ prāvartayan nadīm<BR>
06,050.095a	antareṇa kaliṅgānāṃ pāṇḍavānāṃ ca vāhinīm<BR>
06,050.095c	saṃtatāra sudustārāṃ bhīmaseno mahābalaḥ<BR>
06,050.096a	bhīmasenaṃ tathā dṛṣṭvā prākrośaṃs tāvakā nṛpa<BR>
06,050.096c	kālo 'yaṃ bhīmarūpeṇa kaliṅgaiḥ saha yudhyate<BR>
06,050.097a	tataḥ śāṃtanavo bhīṣmaḥ śrutvā taṃ ninadaṃ raṇe<BR>
06,050.097c	abhyayāt tvarito bhīmaṃ vyūḍhānīkaḥ samantataḥ<BR>
06,050.098a	taṃ sātyakir bhīmaseno dhṛṣṭadyumnaś ca pārṣataḥ<BR>
06,050.098c	abhyadravanta bhīṣmasya rathaṃ hemapariṣkṛtam<BR>
06,050.099a	parivārya ca te sarve gāṅgeyaṃ rabhasaṃ raṇe<BR>
06,050.099c	tribhis tribhiḥ śarair ghorair bhīṣmam ānarchur añjasā<BR>
06,050.100a	pratyavidhyata tān sarvān pitā devavratas tava<BR>
06,050.100c	yatamānān maheṣvāsāṃs tribhis tribhir ajihmagaiḥ<BR>
06,050.101a	tataḥ śarasahasreṇa saṃnivārya mahārathān<BR>
06,050.101c	hayān kāñcanasaṃnāhān bhīmasya nyahanac charaiḥ<BR>
06,050.102a	hatāśve tu rathe tiṣṭhan bhīmasenaḥ pratāpavān<BR>
06,050.102c	śaktiṃ cikṣepa tarasā gāṅgeyasya rathaṃ prati<BR>
06,050.103a	aprāptām eva tāṃ śaktiṃ pitā devavratas tava<BR>
06,050.103c	tridhā ciccheda samare sā pṛthivyām aśīryata<BR>
06,050.104a	tataḥ śaikyāyasīṃ gurvīṃ pragṛhya balavad gadām<BR>
06,050.104c	bhīmaseno rathāt tūrṇaṃ pupluve manujarṣabha<BR>
06,050.104d*0180_01	bhīṣmam evābhyayāt tūrṇaṃ jighāṃsuḥ pāṇḍavarṣabhaḥ<BR>
06,050.105a	sātyako 'pi tatas tūrṇaṃ bhīmasya priyakāmyayā<BR>
06,050.105b*0181_01	āplutyāplutya vegena carma bhrāmya punaḥ punaḥ<BR>
06,050.105b*0181_02	asinā tīkṣṇadhāreṇa yodhāñ chittvā mahāhave<BR>
06,050.105c	sārathiṃ kuruvṛddhasya pātayām āsa sāyakaiḥ<BR>
06,050.106a	bhīṣmas tu nihate tasmin sārathau rathināṃ varaḥ<BR>
06,050.106c	vātāyamānais tair aśvair apanīto raṇājirāt<BR>
06,050.107a	bhīmasenas tato rājann apanīte mahāvrate<BR>
06,050.107c	prajajvāla yathā vahnir dahan kakṣam ivaidhitaḥ<BR>
06,050.108a	sa hatvā sarvakāliṅgān senāmadhye vyatiṣṭhata<BR>
06,050.108c	nainam abhyutsahan ke cit tāvakā bharatarṣabha<BR>
06,050.109a	dhṛṣṭadyumnas tam āropya svarathe rathināṃ varaḥ<BR>
06,050.109c	paśyatāṃ sarvasainyānām apovāha yaśasvinam<BR>
06,050.110a	saṃpūjyamānaḥ pāñcālyair matsyaiś ca bharatarṣabha<BR>
06,050.110c	dhṛṣṭadyumnaṃ pariṣvajya sameyād atha sātyakim<BR>
06,050.111a	athābravīd bhīmasenaṃ sātyakiḥ satyavikramaḥ<BR>
06,050.111c	praharṣayan yaduvyāghro dhṛṣṭadyumnasya paśyataḥ<BR>
06,050.112a	diṣṭyā kaliṅgarājaś ca rājaputraś ca ketumān<BR>
06,050.112c	śakradevaś ca kāliṅgaḥ kaliṅgāś ca mṛdhe hatāḥ<BR>
06,050.113a	svabāhubalavīryeṇa nāgāśvarathasaṃkulaḥ<BR>
06,050.113b*0182_01	mahāpuruṣabhūyiṣṭho vīrayodhaniṣevitaḥ<BR>
06,050.113c	mahāvyūhaḥ kaliṅgānām ekena mṛditas tvayā<BR>
06,050.114a	evam uktvā śiner naptā dīrghabāhur ariṃdamaḥ<BR>
06,050.114c	rathād ratham abhidrutya paryaṣvajata pāṇḍavam<BR>
06,050.114d*0183_01	bhīmaś ca punar āviṣṭaḥ sātvatena narottama<BR>
06,050.114d*0183_02	praharṣam atulaṃ lebhe bhīmaḥ sātyakinā saha<BR>
06,050.115a	tataḥ svaratham āruhya punar eva mahārathaḥ<BR>
06,050.115c	tāvakān avadhīt kruddho bhīmasya balam ādadhat<BR>
06,051.001	saṃjaya uvāca<BR>
06,051.001a	gatāparāhṇabhūyiṣṭhe tasminn ahani bhārata<BR>
06,051.001c	rathanāgāśvapattīnāṃ sādināṃ ca mahākṣaye<BR>
06,051.002a	droṇaputreṇa śalyena kṛpeṇa ca mahātmanā<BR>
06,051.002c	samasajjata pāñcālyas tribhir etair mahārathaiḥ<BR>
06,051.003a	sa lokaviditān aśvān nijaghāna mahābalaḥ<BR>
06,051.003c	drauṇeḥ pāñcāladāyādaḥ śitair daśabhir āśugaiḥ<BR>
06,051.004a	tataḥ śalyarathaṃ tūrṇam āsthāya hatavāhanaḥ<BR>
06,051.004c	drauṇiḥ pāñcāladāyādam abhyavarṣad atheṣubhiḥ<BR>
06,051.005a	dhṛṣṭadyumnaṃ tu saṃsaktaṃ drauṇinā dṛśya bhārata<BR>
06,051.005c	saubhadro 'bhyapatat tūrṇaṃ vikiran niśitāñ śarān<BR>
06,051.006a	sa śalyaṃ pañcaviṃśatyā kṛpaṃ ca navabhiḥ śaraiḥ<BR>
06,051.006c	aśvatthāmānam aṣṭābhir vivyādha puruṣarṣabha<BR>
06,051.007a	ārjuniṃ tu tatas tūrṇaṃ drauṇir vivyādha patriṇā<BR>
06,051.007c	śalyo dvādaśabhiś caiva kṛpaś ca niśitais tribhiḥ<BR>
06,051.008a	lakṣmaṇas tava pautras tu tava pautram avasthitam<BR>
06,051.008c	abhyavartata saṃhṛṣṭas tato yuddham avartata<BR>
06,051.009a	dauryodhanis tu saṃkruddhaḥ saubhadraṃ navabhiḥ śaraiḥ<BR>
06,051.009c	vivyādha samare rājaṃs tad adbhutam ivābhavat<BR>
06,051.010a	abhimanyus tu saṃkruddho bhrātaraṃ bharatarṣabha<BR>
06,051.010c	śaraiḥ pañcāśatā rājan kṣiprahasto 'bhyavidhyata<BR>
06,051.011a	lakṣmaṇo 'pi tatas tasya dhanuś ciccheda patriṇā<BR>
06,051.011c	muṣṭideśe mahārāja tata uccukruśur janāḥ<BR>
06,051.012a	tad vihāya dhanuś chinnaṃ saubhadraḥ paravīrahā<BR>
06,051.012c	anyad ādattavāṃś citraṃ kārmukaṃ vegavattaram<BR>
06,051.013a	tau tatra samare hṛṣṭau kṛtapratikṛtaiṣiṇau<BR>
06,051.013c	anyonyaṃ viśikhais tīkṣṇair jaghnatuḥ puruṣarṣabhau<BR>
06,051.014a	tato duryodhano rājā dṛṣṭvā putraṃ mahāratham<BR>
06,051.014c	pīḍitaṃ tava pautreṇa prāyāt tatra janeśvaraḥ<BR>
06,051.015a	saṃnivṛtte tava sute sarva eva janādhipāḥ<BR>
06,051.015c	ārjuniṃ rathavaṃśena samantāt paryavārayan<BR>
06,051.016a	sa taiḥ parivṛtaḥ śūraiḥ śūro yudhi sudurjayaiḥ<BR>
06,051.016c	na sma vivyathate rājan kṛṣṇatulyaparākramaḥ<BR>
06,051.017a	saubhadram atha saṃsaktaṃ tatra dṛṣṭvā dhanaṃjayaḥ<BR>
06,051.017c	abhidudrāva saṃkruddhas trātukāmaḥ svam ātmajam<BR>
06,051.018a	tataḥ sarathanāgāśvā bhīṣmadroṇapurogamāḥ<BR>
06,051.018c	abhyavartanta rājānaḥ sahitāḥ savyasācinam<BR>
06,051.019a	uddhūtaṃ sahasā bhaumaṃ nāgāśvarathasādibhiḥ<BR>
06,051.019c	divākarapathaṃ prāpya rajas tīvram adṛśyata<BR>
06,051.020a	tāni nāgasahasrāṇi bhūmipālaśatāni ca<BR>
06,051.020c	tasya bāṇapathaṃ prāpya nābhyavartanta sarvaśaḥ<BR>
06,051.021a	praṇeduḥ sarvabhūtāni babhūvus timirā diśaḥ<BR>
06,051.021c	kurūṇām anayas tīvraḥ samadṛśyata dāruṇaḥ<BR>
06,051.022a	nāpy antarikṣaṃ na diśo na bhūmir na ca bhāskaraḥ<BR>
06,051.022c	prajajñe bharataśreṣṭha śarasaṃghaiḥ kirīṭinaḥ<BR>
06,051.023a	sāditadhvajanāgās tu hatāśvā rathino bhṛśam<BR>
06,051.023c	vipradrutarathāḥ ke cid dṛśyante rathayūthapāḥ<BR>
06,051.024a	virathā rathinaś cānye dhāvamānāḥ samantataḥ<BR>
06,051.024c	tatra tatraiva dṛśyante sāyudhāḥ sāṅgadair bhujaiḥ<BR>
06,051.025a	hayārohā hayāṃs tyaktvā gajārohāś ca dantinaḥ<BR>
06,051.025c	arjunasya bhayād rājan samantād vipradudruvuḥ<BR>
06,051.026a	rathebhyaś ca gajebhyaś ca hayebhyaś ca narādhipāḥ<BR>
06,051.026c	patitāḥ pātyamānāś ca dṛśyante 'rjunatāḍitāḥ<BR>
06,051.027a	sagadān udyatān bāhūn sakhaḍgāṃś ca viśāṃ pate<BR>
06,051.027c	saprāsāṃś ca satūṇīrān saśarān saśarāsanān<BR>
06,051.028a	sāṅkuśān sapatākāṃś ca tatra tatrārjuno nṛṇām<BR>
06,051.028c	nicakarta śarair ugrai raudraṃ bibhrad vapus tadā<BR>
06,051.029a	parighāṇāṃ pravṛddhānāṃ mudgarāṇāṃ ca māriṣa<BR>
06,051.029c	prāsānāṃ bhiṇḍipālānāṃ nistriṃśānāṃ ca saṃyuge<BR>
06,051.030a	paraśvadhānāṃ tīkṣṇānāṃ tomarāṇāṃ ca bhārata<BR>
06,051.030c	varmaṇāṃ cāpaviddhānāṃ kavacānāṃ ca bhūtale<BR>
06,051.031a	dhvajānāṃ carmaṇāṃ caiva vyajanānāṃ ca sarvaśaḥ<BR>
06,051.031c	chatrāṇāṃ hemadaṇḍānāṃ cāmarāṇāṃ ca bhārata<BR>
06,051.032a	pratodānāṃ kaśānāṃ ca yoktrāṇāṃ caiva māriṣa<BR>
06,051.032c	rāśayaś cātra dṛśyante vinikīrṇā raṇakṣitau<BR>
06,051.033a	nāsīt tatra pumān kaś cit tava sainyasya bhārata<BR>
06,051.033c	yo 'rjunaṃ samare śūraṃ pratyudyāyāt kathaṃ cana<BR>
06,051.034a	yo yo hi samare pārthaṃ patyudyāti viśāṃ pate<BR>
06,051.034c	sa sa vai viśikhais tīkṣṇaiḥ paralokāya nīyate<BR>
06,051.035a	teṣu vidravamāṇeṣu tava yodheṣu sarvaśaḥ<BR>
06,051.035c	arjuno vāsudevaś ca dadhmatur vārijottamau<BR>
06,051.035d*0184_01	rorūyamāṇo dṛśyeta dhvajāgre vānareśvaraḥ<BR>
06,051.035d*0184_02	dṛṣṭyā bhīṣayate śatrūn stabdhakarṇo mahākapiḥ<BR>
06,051.036a	tat prabhagnaṃ balaṃ dṛṣṭvā pitā devavratas tava<BR>
06,051.036c	abravīt samare śūraṃ bhāradvājaṃ smayann iva<BR>
06,051.037a	eṣa pāṇḍusuto vīraḥ kṛṣṇena sahito balī<BR>
06,051.037c	tathā karoti sainyāni yathā kuryād dhanaṃjayaḥ<BR>
06,051.038a	na hy eṣa samare śakyo jetum adya kathaṃ cana<BR>
06,051.038c	yathāsya dṛśyate rūpaṃ kālāntakayamopamam<BR>
06,051.039a	na nivartayituṃ cāpi śakyeyaṃ mahatī camūḥ<BR>
06,051.039c	anyonyaprekṣayā paśya dravatīyaṃ varūthinī<BR>
06,051.039d*0185_01	vayaṃ ca śastribhir bhinnā nṛpair indrasamair yudhi<BR>
06,051.039d*0185_02	bhīto vyūhasya sarvatra na sthātuṃ kaś cid icchati<BR>
06,051.039d*0185_03	śaravrātāḥ pradṛśyanta pannagābhāḥ samantataḥ<BR>
06,051.039d*0185_04	diśaś ca vidiśaś caiva vyāptā hy ārjunasāyakaiḥ<BR>
06,051.040a	eṣa cāstaṃ giriśreṣṭhaṃ bhānumān pratipadyate<BR>
06,051.040c	vapūṃṣi sarvalokasya saṃharann iva sarvathā<BR>
06,051.041a	tatrāvahāraṃ saṃprāptaṃ manye 'haṃ puruṣarṣabha<BR>
06,051.041c	śrāntā bhītāś ca no yodhā na yotsyanti kathaṃ cana<BR>
06,051.042a	evam uktvā tato bhīṣmo droṇam ācāryasattamam<BR>
06,051.042c	avahāram atho cakre tāvakānāṃ mahārathaḥ<BR>
06,051.042d*0186_01	tataḥ sarathanāgāśvā jayaṃ prāpya sasomakāḥ<BR>
06,051.042d*0186_02	pāñcālāḥ pāṇḍavāś caiva praṇeduś ca punaḥ punaḥ<BR>
06,051.042d*0186_03	prayayuḥ śibirāyaiva dhanaṃjayapuraskṛtāḥ<BR>
06,051.042d*0186_04	vāditraghoṣaiḥ saṃhṛṣṭāḥ pranṛtyanto mahārathāḥ<BR>
06,051.043a	tato 'vahāraḥ sainyānāṃ tava teṣāṃ ca bhārata<BR>
06,051.043c	astaṃ gacchati sūrye 'bhūt saṃdhyākāle ca vartati<BR>
06,052.001	saṃjaya uvāca<BR>
06,052.001a	prabhātāyāṃ tu śarvaryāṃ bhīṣmaḥ śāṃtanavas tataḥ<BR>
06,052.001c	anīkāny anusaṃyāne vyādideśātha bhārata<BR>
06,052.002a	gāruḍaṃ ca mahāvyūhaṃ cakre śāṃtanavas tadā<BR>
06,052.002c	putrāṇāṃ te jayākāṅkṣī bhīṣmaḥ kurupitāmahaḥ<BR>
06,052.003a	garuḍasya svayaṃ tuṇḍe pitā devavratas tava<BR>
06,052.003c	cakṣuṣī ca bharadvājaḥ kṛtavarmā ca sātvataḥ<BR>
06,052.004a	aśvatthāmā kṛpaś caiva śīrṣam āstāṃ yaśasvinau<BR>
06,052.004c	trigartair matsyakaikeyair vāṭadhānaiś ca saṃyutau<BR>
06,052.005a	bhūriśravāḥ śalaḥ śalyo bhagadattaś ca māriṣa<BR>
06,052.005c	madrakāḥ sindhusauvīrās tathā pañcanadāś ca ye<BR>
06,052.006a	jayadrathena sahitā grīvāyāṃ saṃniveśitāḥ<BR>
06,052.006c	pṛṣṭhe duryodhano rājā sodaraiḥ sānugair vṛtaḥ<BR>
06,052.007a	vindānuvindāv āvantyau kāmbojaś ca śakaiḥ saha<BR>
06,052.007c	puccham āsan mahārāja śūrasenāś ca sarvaśaḥ<BR>
06,052.008a	māgadhāś ca kaliṅgāś ca dāśerakagaṇaiḥ saha<BR>
06,052.008c	dakṣiṇaṃ pakṣam āsādya sthitā vyūhasya daṃśitāḥ<BR>
06,052.009a	kānanāś ca vikuñjāś ca muktāḥ puṇḍrāviṣas tathā<BR>
06,052.009c	bṛhadbalena sahitā vāmaṃ pakṣam upāśritāḥ<BR>
06,052.010a	vyūḍhaṃ dṛṣṭvā tu tat sainyaṃ savyasācī paraṃtapaḥ<BR>
06,052.010c	dhṛṣṭadyumnena sahitaḥ pratyavyūhata saṃyuge<BR>
06,052.010d*0187_01	tāvakānāṃ tu taṃ vyūhaṃ pratyavyūhanta pāṇḍavāḥ<BR>
06,052.010e	ardhacandreṇa vyūhena vyūhaṃ tam atidāruṇam<BR>
06,052.011a	dakṣiṇaṃ śṛṅgam āsthāya bhīmaseno vyarocata<BR>
06,052.011c	nānāśastraughasaṃpannair nānādeśyair nṛpair vṛtaḥ<BR>
06,052.012a	tad anv eva virāṭaś ca drupadaś ca mahārathaḥ<BR>
06,052.012c	tadanantaram evāsīn nīlo nīlāyudhaiḥ saha<BR>
06,052.013a	nīlād anantaraṃ caiva dhṛṣṭaketur mahārathaḥ<BR>
06,052.013c	cedikāśikarūṣaiś ca pauravaiś cābhisaṃvṛtaḥ<BR>
06,052.014a	dhṛṣṭadyumnaḥ śikhaṇḍī ca pāñcālāś ca prabhadrakāḥ<BR>
06,052.014c	madhye sainyasya mahataḥ sthitā yuddhāya bhārata<BR>
06,052.015a	tathaiva dharmarājo 'pi gajānīkena saṃvṛtaḥ<BR>
06,052.015c	tatas tu sātyakī rājan draupadyāḥ pañca cātmajāḥ<BR>
06,052.016a	abhimanyus tatas tūrṇam irāvāṃś ca tataḥ param<BR>
06,052.016c	bhaimasenis tato rājan kekayāś ca mahārathāḥ<BR>
06,052.017a	tato 'bhūd dvipadāṃ śreṣṭho vāmaṃ pārśvam upāśritaḥ<BR>
06,052.017c	sarvasya jagato goptā goptā yasya janārdanaḥ<BR>
06,052.017d*0188_01	tatrānu rathināṃ śreṣṭho vāmaśṛṅge vyavasthitaḥ<BR>
06,052.018a	evam etan mahāvyūhaṃ pratyavyūhanta pāṇḍavāḥ<BR>
06,052.018c	vadhārthaṃ tava putrāṇāṃ tatpakṣaṃ ye ca saṃgatāḥ<BR>
06,052.019a	tataḥ pravavṛte yuddhaṃ vyatiṣaktarathadvipam<BR>
06,052.019c	tāvakānāṃ pareṣāṃ ca nighnatām itaretaram<BR>
06,052.020a	hayaughāś ca rathaughāś ca tatra tatra viśāṃ pate<BR>
06,052.020c	saṃpatantaḥ sma dṛśyante nighnamānāḥ parasparam<BR>
06,052.021a	dhāvatāṃ ca rathaughānāṃ nighnatāṃ ca pṛthak pṛthak<BR>
06,052.021c	babhūva tumulaḥ śabdo vimiśro dundubhisvanaiḥ<BR>
06,052.022a	divaspṛṅ naravīrāṇāṃ nighnatām itaretaram<BR>
06,052.022c	saṃprahāre sutumule tava teṣāṃ ca bhārata<BR>
06,052.022d*0189_01	prāvartata nadī ghorā paralokāya bhārata<BR>
06,053.001	saṃjaya uvāca<BR>
06,053.001a	tato vyūḍheṣv anīkeṣu tāvakeṣv itareṣu ca<BR>
06,053.001c	dhanaṃjayo rathānīkam avadhīt tava bhārata<BR>
06,053.001e	śarair atiratho yuddhe pātayan rathayūthapān<BR>
06,053.002a	te vadhyamānāḥ pārthena kāleneva yugakṣaye<BR>
06,053.002c	dhārtarāṣṭrā raṇe yattāḥ pāṇḍavān pratyayodhayan<BR>
06,053.002e	prārthayānā yaśo dīptaṃ mṛtyuṃ kṛtvā nivartanam<BR>
06,053.003a	ekāgramanaso bhūtvā pāṇḍavānāṃ varūthinīm<BR>
06,053.003c	babhañjur bahuśo rājaṃs te cābhajyanta saṃyuge<BR>
06,053.004a	dravadbhir atha bhagnaiś ca parivartadbhir eva ca<BR>
06,053.004c	pāṇḍavaiḥ kauravaiś caiva na prajñāyata kiṃ cana<BR>
06,053.005a	udatiṣṭhad rajo bhaumaṃ chādayānaṃ divākaram<BR>
06,053.005c	diśaḥ pratidiśo vāpi tatra jajñuḥ kathaṃ cana<BR>
06,053.006a	anumānena saṃjñābhir nāmagotraiś ca saṃyuge<BR>
06,053.006c	vartate sma tadā yuddhaṃ tatra tatra viśāṃ pate<BR>
06,053.007a	na vyūho bhidyate tatra kauravāṇāṃ kathaṃ cana<BR>
06,053.007c	rakṣitaḥ satyasaṃdhena bhāradvājena dhīmatā<BR>
06,053.008a	tathaiva pāṇḍaveyānāṃ rakṣitaḥ savyasācinā<BR>
06,053.008c	nābhidhyata mahāvyūho bhīmena ca surakṣitaḥ<BR>
06,053.009a	senāgrād abhiniṣpatya prāyudhyaṃs tatra mānavāḥ<BR>
06,053.009c	ubhayoḥ senayo rājan vyatiṣaktarathadvipāḥ<BR>
06,053.010a	hayārohair hayārohāḥ pātyante sma mahāhave<BR>
06,053.010c	ṛṣṭibhir vimalāgrābhiḥ prāsair api ca saṃyuge<BR>
06,053.011a	rathī rathinam āsādya śaraiḥ kanakabhūṣaṇaiḥ<BR>
06,053.011c	pātayām āsa samare tasminn atibhayaṃkare<BR>
06,053.012a	gajārohā gajārohān nārācaśaratomaraiḥ<BR>
06,053.012c	saṃsaktāḥ pātayām āsus tava teṣāṃ ca saṃghaśaḥ<BR>
06,053.012d*0190_01	kaś cid utpatya samare varavāraṇam āsthitaḥ<BR>
06,053.012d*0190_02	keśapakṣe parāmṛśya jahāra samare śiraḥ<BR>
06,053.012d*0190_03	anye dviradadantāgranirbhinnahṛdayā raṇe<BR>
06,053.012d*0190_04	vemuś ca rudhiraṃ vīrā niḥśvasantaḥ samantataḥ<BR>
06,053.012d*0190_05	kaś cit kariviṣāṇastho vīro raṇaviśāradaḥ<BR>
06,053.012d*0190_06	prāvepac chaktinirbhinno gajaśikṣāstravedinā<BR>
06,053.013a	pattisaṃghā raṇe pattīn bhiṇḍipālaparaśvadhaiḥ<BR>
06,053.013c	nyapātayanta saṃhṛṣṭāḥ parasparakṛtāgasaḥ<BR>
06,053.013d*0191_01	rathī ca samare rājann āsādya gajayodhinam<BR>
06,053.013d*0191_02	sagajaṃ pātayām āsa gajī ca rathinaṃ rathāt<BR>
06,053.013d*0191_03	rathinaṃ ca hayārohaḥ prāsena bharatarṣabha<BR>
06,053.013d*0191_04	pātayām āsa samare rathī ca hayasādinam<BR>
06,053.014a	padātī rathinaṃ saṃkhye rathī cāpi padātinam<BR>
06,053.014c	nyapātayac chitaiḥ śastraiḥ senayor ubhayor api<BR>
06,053.015a	gajārohā hayārohān pātayāṃ cakrire tadā<BR>
06,053.015c	hayārohā gajasthāṃś ca tad adbhutam ivābhavat<BR>
06,053.015c*0192_01	**** **** āplutyāplutya saṃyuge<BR>
06,053.015c*0192_02	nistriṃśair niśitais tīkṣṇaiḥ<BR>
06,053.016a	gajārohavaraiś cāpi tatra tatra padātayaḥ<BR>
06,053.016c	pātitāḥ samadṛśyanta taiś cāpi gajayodhinaḥ<BR>
06,053.017a	pattisaṃghā hayārohaiḥ sādisaṃghāś ca pattibhiḥ<BR>
06,053.017c	pātyamānā vyadṛśyanta śataśo 'tha sahasraśaḥ<BR>
06,053.018a	dhvajais tatrāpaviddhaiś ca kārmukais tomarais tathā<BR>
06,053.018c	prāsais tathā gadābhiś ca parighaiḥ kampanais tathā<BR>
06,053.019a	śaktibhiḥ kavacaiś citraiḥ kaṇapair aṅkuśair api<BR>
06,053.019c	nistriṃśair vimalaiś cāpi svarṇapuṅkhaiḥ śarais tathā<BR>
06,053.020a	paristomaiḥ kuthābhiś ca kambalaiś ca mahādhanaiḥ<BR>
06,053.020c	bhūr bhāti bharataśreṣṭha sragdāmair iva citritā<BR>
06,053.021a	narāśvakāyaiḥ patitair dantibhiś ca mahāhave<BR>
06,053.021c	agamyarūpā pṛthivī māṃsaśoṇitakardamā<BR>
06,053.022a	praśaśāma rajo bhaumaṃ vyukṣitaṃ raṇaśoṇitaiḥ<BR>
06,053.022c	diśaś ca vimalāḥ sarvāḥ saṃbabhūvur janeśvara<BR>
06,053.023a	utthitāny agaṇeyāni kabandhāni samantataḥ<BR>
06,053.023c	cihnabhūtāni jagato vināśārthāya bhārata<BR>
06,053.024a	tasmin yuddhe mahāraudre vartamāne sudāruṇe<BR>
06,053.024c	pratyadṛśyanta rathino dhāvamānāḥ samantataḥ<BR>
06,053.025a	tato droṇaś ca bhīṣmaś ca saindhavaś ca jayadrathaḥ<BR>
06,053.025c	purumitro vikarṇaś ca śakuniś cāpi saubalaḥ<BR>
06,053.026a	ete samaradurdharṣāḥ siṃhatulyaparākramāḥ<BR>
06,053.026c	pāṇḍavānām anīkāni babhañjuḥ sma punaḥ punaḥ<BR>
06,053.027a	tathaiva bhīmaseno 'pi rākṣasaś ca ghaṭotkacaḥ<BR>
06,053.027c	sātyakiś cekitānaś ca draupadeyāś ca bhārata<BR>
06,053.028a	tāvakāṃs tava putrāṃś ca sahitān sarvarājabhiḥ<BR>
06,053.028c	drāvayām āsur ājau te tridaśā dānavān iva<BR>
06,053.029a	tathā te samare 'nyonyaṃ nighnantaḥ kṣatriyarṣabhāḥ<BR>
06,053.029c	raktokṣitā ghorarūpā virejur dānavā iva<BR>
06,053.030a	vinirjitya ripūn vīrāḥ senayor ubhayor api<BR>
06,053.030c	vyadṛśyanta mahāmātrā grahā iva nabhastale<BR>
06,053.031a	tato rathasahasreṇa putro duryodhanas tava<BR>
06,053.031c	abhyayāt pāṇḍavān yuddhe rākṣasaṃ ca ghaṭotkacam<BR>
06,053.032a	tathaiva pāṇḍavāḥ sarve mahatyā senayā saha<BR>
06,053.032c	droṇabhīṣmau raṇe śūrau pratyudyayur ariṃdamau<BR>
06,053.033a	kirīṭī tu yayau kruddhaḥ samarthān pārthivottamān<BR>
06,053.033c	ārjuniḥ sātyakiś caiva yayatuḥ saubalaṃ balam<BR>
06,053.034a	tataḥ pravavṛte bhūyaḥ saṃgrāmo lomaharṣaṇaḥ<BR>
06,053.034c	tāvakānāṃ pareṣāṃ ca samare vijigīṣatām<BR>
06,054.001	saṃjaya uvāca<BR>
06,054.001a	tatas te pārthivāḥ kruddhāḥ phalgunaṃ vīkṣya saṃyuge<BR>
06,054.001c	rathair anekasāhasraiḥ samantāt paryavārayan<BR>
06,054.002a	athainaṃ rathavṛndena koṣṭakīkṛtya bhārata<BR>
06,054.002c	śaraiḥ subahusāhasraiḥ samantād abhyavārayan<BR>
06,054.003a	śaktīś ca vimalās tīkṣṇā gadāś ca parighaiḥ saha<BR>
06,054.003c	prāsān paraśvadhāṃś caiva mudgarān musalān api<BR>
06,054.003e	cikṣipuḥ samare kruddhāḥ phalgunasya rathaṃ prati<BR>
06,054.004a	śastrāṇām atha tāṃ vṛṣṭiṃ śalabhānām ivāyatim<BR>
06,054.004c	rurodha sarvataḥ pārthaḥ śaraiḥ kanakabhūṣaṇaiḥ<BR>
06,054.005a	tatra tal lāghavaṃ dṛṣṭvā bībhatsor atimānuṣam<BR>
06,054.005c	devadānavagandharvāḥ piśācoragarākṣasāḥ<BR>
06,054.005e	sādhu sādhv iti rājendra phalgunaṃ pratyapūjayan<BR>
06,054.006a	sātyakiṃ cābhimanyuṃ ca mahatyā senayā saha<BR>
06,054.006c	gāndhārāḥ samare śūrā rurudhuḥ sahasaubalāḥ<BR>
06,054.007a	tatra saubalakāḥ kruddhā vārṣṇeyasya rathottamam<BR>
06,054.007c	tilaśaś cicchiduḥ krodhāc chastrair nānāvidhair yudhi<BR>
06,054.008a	sātyakis tu rathaṃ tyaktvā vartamāne mahābhaye<BR>
06,054.008c	abhimanyo rathaṃ tūrṇam āruroha paraṃtapaḥ<BR>
06,054.009a	tāv ekarathasaṃyuktau saubaleyasya vāhinīm<BR>
06,054.009c	vyadhametāṃ śitais tūrṇaṃ śaraiḥ saṃnataparvabhiḥ<BR>
06,054.010a	droṇabhīṣmau raṇe yattau dharmarājasya vāhinīm<BR>
06,054.010c	nāśayetāṃ śarais tīkṣṇaiḥ kaṅkapatraparicchadaiḥ<BR>
06,054.011a	tato dharmasuto rājā mādrīputrau ca pāṇḍavau<BR>
06,054.011c	miṣatāṃ sarvasainyānāṃ droṇānīkam upādravan<BR>
06,054.012a	tatrāsīt sumahad yuddhaṃ tumulaṃ lomaharṣaṇam<BR>
06,054.012c	yathā devāsuraṃ yuddhaṃ pūrvam āsīt sudāruṇam<BR>
06,054.013a	kurvāṇau tu mahat karma bhīmasenaghaṭotkacau<BR>
06,054.013b*0193_01	pitā putraś ca samare kurvāṇau karma duṣkaram<BR>
06,054.013b*0193_02	rājānaṃ pratyudīyetāṃ bhīmasenaghaṭotkacau<BR>
06,054.013c	duryodhanas tato 'bhyetya tāv ubhāv abhyavārayat<BR>
06,054.014a	tatrādbhutam apaśyāma haiḍimbasya parākramam<BR>
06,054.014c	atītya pitaraṃ yuddhe yad ayudhyata bhārata<BR>
06,054.015a	bhīmasenas tu saṃkruddho duryodhanam amarṣaṇam<BR>
06,054.015c	hṛdy avidhyat pṛṣatkena prahasann iva pāṇḍavaḥ<BR>
06,054.016a	tato duryodhano rājā prahāravaramohitaḥ<BR>
06,054.016c	niṣasāda rathopasthe kaśmalaṃ ca jagāma ha<BR>
06,054.017a	taṃ visaṃjñam atho jñātvā tvaramāṇo 'sya sārathiḥ<BR>
06,054.017c	apovāha raṇād rājaṃs tataḥ sainyam abhidyata<BR>
06,054.018a	tatas tāṃ kauravīṃ senāṃ dravamāṇāṃ samantataḥ<BR>
06,054.018c	nighnan bhīmaḥ śarais tīkṣṇair anuvavrāja pṛṣṭhataḥ<BR>
06,054.019a	pārṣataś ca rathaśreṣṭho dharmaputraś ca pāṇḍavaḥ<BR>
06,054.019c	droṇasya paśyataḥ sainyaṃ gāṅgeyasya ca paśyataḥ<BR>
06,054.019e	jaghnatur viśikhais tīkṣṇaiḥ parānīkaviśātanaiḥ<BR>
06,054.020a	dravamāṇaṃ tu tat sainyaṃ tava putrasya saṃyuge<BR>
06,054.020c	nāśaknutāṃ vārayituṃ bhīṣmadroṇau mahārathau<BR>
06,054.021a	vāryamāṇaṃ hi bhīṣmeṇa droṇena ca viśāṃ pate<BR>
06,054.021c	vidravaty eva tat sainyaṃ paśyator droṇabhīṣmayoḥ<BR>
06,054.022a	tato rathasahasreṣu vidravatsu tatas tataḥ<BR>
06,054.022c	tāv āsthitāv ekarathaṃ saubhadraśinipuṃgavau<BR>
06,054.022e	saubalīṃ samare senāṃ śātayetāṃ samantataḥ<BR>
06,054.023a	śuśubhāte tadā tau tu śaineyakurupuṃgavau<BR>
06,054.023c	amāvāsyāṃ gatau yadvat somasūryau nabhastale<BR>
06,054.024a	arjunas tu tataḥ kruddhas tava sainyaṃ viśāṃ pate<BR>
06,054.024c	vavarṣa śaravarṣeṇa dhārābhir iva toyadaḥ<BR>
06,054.025a	vadhyamānaṃ tatas tat tu śaraiḥ pārthasya saṃyuge<BR>
06,054.025c	dudrāva kauravaṃ sainyaṃ viṣādabhayakampitam<BR>
06,054.025d*0194_01	vāryamāṇaṃ mahārāja bhīṣmadroṇakṛpādibhiḥ<BR>
06,054.026a	dravatas tān samālokya bhīṣmadroṇau mahārathau<BR>
06,054.026c	nyavārayetāṃ saṃrabdhau duryodhanahitaiṣiṇau<BR>
06,054.027a	tato duryodhano rājā samāśvasya viśāṃ pate<BR>
06,054.027c	nyavartayata tat sainyaṃ dravamāṇaṃ samantataḥ<BR>
06,054.028a	yatra yatra sutaṃ tubhyaṃ yo yaḥ paśyati bhārata<BR>
06,054.028c	tatra tatra nyavartanta kṣatriyāṇāṃ mahārathāḥ<BR>
06,054.029a	tān nivṛttān samīkṣyaiva tato 'nye 'pītare janāḥ<BR>
06,054.029c	anyonyaspardhayā rājaṃl lajjayānye 'vatasthire<BR>
06,054.030a	punarāvartatāṃ teṣāṃ vega āsīd viśāṃ pate<BR>
06,054.030c	pūryataḥ sāgarasyeva candrasyodayanaṃ prati<BR>
06,054.031a	saṃnivṛttāṃs tatas tāṃs tu dṛṣṭvā rājā suyodhanaḥ<BR>
06,054.031c	abravīt tvarito gatvā bhīṣmaṃ śāṃtanavaṃ vacaḥ<BR>
06,054.032a	pitāmaha nibodhedaṃ yat tvā vakṣyāmi bhārata<BR>
06,054.032c	nānurūpam ahaṃ manye tvayi jīvati kaurava<BR>
06,054.033a	droṇe cāstravidāṃ śreṣṭhe saputre sasuhṛjjane<BR>
06,054.033c	kṛpe caiva maheṣvāse dravatīyaṃ varūthinī<BR>
06,054.034a	na pāṇḍavāḥ pratibalās tava rājan kathaṃ cana<BR>
06,054.034c	tathā droṇasya saṃgrāme drauṇeś caiva kṛpasya ca<BR>
06,054.035a	anugrāhyāḥ pāṇḍusutā nūnaṃ tava pitāmaha<BR>
06,054.035c	yathemāṃ kṣamase vīra vadhyamānāṃ varūthinīm<BR>
06,054.036a	so 'smi vācyas tvayā rājan pūrvam eva samāgame<BR>
06,054.036c	na yotsye pāṇḍavān saṃkhye nāpi pārṣatasātyakī<BR>
06,054.037a	śrutvā tu vacanaṃ tubhyam ācāryasya kṛpasya ca<BR>
06,054.037c	karṇena sahitaḥ kṛtyaṃ cintayānas tadaiva hi<BR>
06,054.038a	yadi nāhaṃ parityājyo yuvābhyām iha saṃyuge<BR>
06,054.038c	vikrameṇānurūpeṇa yudhyetāṃ puruṣarṣabhau<BR>
06,054.039a	etac chrutvā vaco bhīṣmaḥ prahasan vai muhur muhuḥ<BR>
06,054.039c	abravīt tanayaṃ tubhyaṃ krodhād udvṛtya cakṣuṣī<BR>
06,054.040a	bahuśo hi mayā rājaṃs tathyam uktaṃ hitaṃ vacaḥ<BR>
06,054.040c	ajeyāḥ pāṇḍavā yuddhe devair api savāsavaiḥ<BR>
06,054.041a	yat tu śakyaṃ mayā kartuṃ vṛddhenādya nṛpottama<BR>
06,054.041c	kariṣyāmi yathāśakti prekṣedānīṃ sabāndhavaḥ<BR>
06,054.042a	adya pāṇḍusutān sarvān sasainyān saha bandhubhiḥ<BR>
06,054.042c	miṣato vārayiṣyāmi sarvalokasya paśyataḥ<BR>
06,054.043a	evam ukte tu bhīṣmeṇa putrās tava janeśvara<BR>
06,054.043c	dadhmuḥ śaṅkhān mudā yuktā bherīś ca jaghnire bhṛśam<BR>
06,054.044a	pāṇḍavāpi tato rājañ śrutvā taṃ ninadaṃ mahat<BR>
06,054.044c	dadhmuḥ śaṅkhāṃś ca bherīś ca murajāṃś ca vyanādayan<BR>
06,055.001	dhṛtarāṣṭra uvāca<BR>
06,055.001a	pratijñāte tu bhīṣmeṇa tasmin yuddhe sudāruṇe<BR>
06,055.001b*0195_01	pāṇḍūn āvārayiṣyeti kathaṃ yuyudhire nṛpāḥ<BR>
06,055.001c	krodhito mama putreṇa duḥkhitena viśeṣataḥ<BR>
06,055.002a	bhīṣmaḥ kim akarot tatra pāṇḍaveyeṣu saṃjaya<BR>
06,055.002c	pitāmahe vā pāñcālās tan mamācakṣva saṃjaya<BR>
06,055.003	saṃjaya uvāca<BR>
06,055.003a	gatapūrvāhṇabhūyiṣṭhe tasminn ahani bhārata<BR>
06,055.003b*0196_01	paścimāṃ diśam āsthāya sthite cāpi divākare<BR>
06,055.003c	jayaṃ prāpteṣu hṛṣṭeṣu pāṇḍaveṣu mahātmasu<BR>
06,055.004a	sarvadharmaviśeṣajñaḥ pitā devavratas tava<BR>
06,055.004c	abhyayāj javanair aśvaiḥ pāṇḍavānām anīkinīm<BR>
06,055.004e	mahatyā senayā guptas tava putraiś ca sarvaśaḥ<BR>
06,055.005a	prāvartata tato yuddhaṃ tumulaṃ lomaharṣaṇam<BR>
06,055.005c	asmākaṃ pāṇḍavaiḥ sārdham anayāt tava bhārata<BR>
06,055.006a	dhanuṣāṃ kūjatāṃ tatra talānāṃ cābhihanyatām<BR>
06,055.006c	mahān samabhavac chabdo girīṇām iva dīryatām<BR>
06,055.007a	tiṣṭha sthito 'smi viddhy enaṃ nivartasva sthiro bhava<BR>
06,055.007c	sthito 'smi praharasveti śabdāḥ śrūyanta sarvaśaḥ<BR>
06,055.008a	kāñcaneṣu tanutreṣu kirīṭeṣu dhvajeṣu ca<BR>
06,055.008c	śilānām iva śaileṣu patitānām abhūt svanaḥ<BR>
06,055.009a	patitāny uttamāṅgāni bāhavaś ca vibhūṣitāḥ<BR>
06,055.009c	vyaceṣṭanta mahīṃ prāpya śataśo 'tha sahasraśaḥ<BR>
06,055.010a	hṛtottamāṅgāḥ ke cit tu tathaivodyatakārmukāḥ<BR>
06,055.010c	pragṛhītāyudhāś cāpi tasthuḥ puruṣasattamāḥ<BR>
06,055.011a	prāvartata mahāvegā nadī rudhiravāhinī<BR>
06,055.011c	mātaṅgāṅgaśilāraudrā māṃsaśoṇitakardamā<BR>
06,055.012a	varāśvanaranāgānāṃ śarīraprabhavā tadā<BR>
06,055.012c	paralokārṇavamukhī gṛdhragomāyumodinī<BR>
06,055.013a	na dṛṣṭaṃ na śrutaṃ cāpi yuddham etādṛśaṃ nṛpa<BR>
06,055.013c	yathā tava sutānāṃ ca pāṇḍavānāṃ ca bhārata<BR>
06,055.014a	nāsīd rathapathas tatra yodhair yudhi nipātitaiḥ<BR>
06,055.014c	gajaiś ca patitair nīlair giriśṛṅgair ivāvṛtam<BR>
06,055.015a	vikīrṇaiḥ kavacaiś citrair dhvajaiś chatraiś ca māriṣa<BR>
06,055.015c	śuśubhe tad raṇasthānaṃ śaradīva nabhastalam<BR>
06,055.016a	vinirbhinnāḥ śaraiḥ ke cid antapīḍāvikarṣiṇaḥ<BR>
06,055.016c	abhītāḥ samare śatrūn abhyadhāvanta daṃśitāḥ<BR>
06,055.017a	tāta bhrātaḥ sakhe bandho vayasya mama mātula<BR>
06,055.017c	mā māṃ parityajety anye cukruśuḥ patitā raṇe<BR>
06,055.018a	ādhāvābhyehi mā gaccha kiṃ bhīto 'si kva yāsyasi<BR>
06,055.018c	sthito 'haṃ samare mā bhair iti cānye vicukruśuḥ<BR>
06,055.019a	tatra bhīṣmaḥ śāṃtanavo nityaṃ maṇḍalakārmukaḥ<BR>
06,055.019c	mumoca bāṇān dīptāgrān ahīn āśīviṣān iva<BR>
06,055.020a	śarair ekāyanīkurvan diśaḥ sarvā yatavrataḥ<BR>
06,055.020c	jaghāna pāṇḍavarathān ādiśyādiśya bhārata<BR>
06,055.021a	sa nṛtyan vai rathopasthe darśayan pāṇilāghavam<BR>
06,055.021c	alātacakravad rājaṃs tatra tatra sma dṛśyate<BR>
06,055.022a	tam ekaṃ samare śūraṃ pāṇḍavāḥ sṛñjayās tathā<BR>
06,055.022c	anekaśatasāhasraṃ samapaśyanta lāghavāt<BR>
06,055.023a	māyākṛtātmānam iva bhīṣmaṃ tatra sma menire<BR>
06,055.023c	pūrvasyāṃ diśi taṃ dṛṣṭvā pratīcyāṃ dadṛśur janāḥ<BR>
06,055.024a	udīcyāṃ cainam ālokya dakṣiṇasyāṃ punaḥ prabho<BR>
06,055.024c	evaṃ sa samare vīro gāṅgeyaḥ pratyadṛśyata<BR>
06,055.025a	na cainaṃ pāṇḍaveyānāṃ kaś cic chaknoti vīkṣitum<BR>
06,055.025c	viśikhān eva paśyanti bhīṣmacāpacyutān bahūn<BR>
06,055.026a	kurvāṇaṃ samare karma sūdayānaṃ ca vāhinīm<BR>
06,055.026c	vyākrośanta raṇe tatra vīrā bahuvidhaṃ bahu<BR>
06,055.026e	amānuṣeṇa rūpeṇa carantaṃ pitaraṃ tava<BR>
06,055.027a	śalabhā iva rājānaḥ patanti vidhicoditāḥ<BR>
06,055.027c	bhīṣmāgnim abhi saṃkruddhaṃ vināśāya sahasraśaḥ<BR>
06,055.028a	na hi moghaḥ śaraḥ kaś cid āsīd bhīṣmasya saṃyuge<BR>
06,055.028c	naranāgāśvakāyeṣu bahutvāl laghuvedhinaḥ<BR>
06,055.029a	bhinatty ekena bāṇena sumuktena patatriṇā<BR>
06,055.029c	gajakaṅkaṭasaṃnāhaṃ vajreṇevācalottamam<BR>
06,055.030a	dvau trīn api gajārohān piṇḍitān varmitān api<BR>
06,055.030c	nārācena sutīkṣṇena nijaghāna pitā tava<BR>
06,055.031a	yo yo bhīṣmaṃ naravyāghram abhyeti yudhi kaś cana<BR>
06,055.031c	muhūrtadṛṣṭaḥ sa mayā pātito bhuvi dṛśyate<BR>
06,055.032a	evaṃ sā dharmarājasya vadhyamānā mahācamūḥ<BR>
06,055.032c	bhīṣmeṇātulavīryeṇa vyaśīryata sahasradhā<BR>
06,055.033a	prakīryata mahāsenā śaravarṣābhitāpitā<BR>
06,055.033c	paśyato vāsudevasya pārthasya ca mahātmanaḥ<BR>
06,055.034a	yatamānāpi te vīrā dravamāṇān mahārathān<BR>
06,055.034c	nāśaknuvan vārayituṃ bhīṣmabāṇaprapīḍitāḥ<BR>
06,055.035a	mahendrasamavīryeṇa vadhyamānā mahācamūḥ<BR>
06,055.035c	abhajyata mahārāja na ca dvau saha dhāvataḥ<BR>
06,055.036a	āviddhanaranāgāśvaṃ patitadhvajakūbaram<BR>
06,055.036c	anīkaṃ pāṇḍuputrāṇāṃ hāhābhūtam acetanam<BR>
06,055.037a	jaghānātra pitā putraṃ putraś ca pitaraṃ tathā<BR>
06,055.037c	priyaṃ sakhāyaṃ cākrande sakhā daivabalātkṛtaḥ<BR>
06,055.038a	vimucya kavacān anye pāṇḍuputrasya sainikāḥ<BR>
06,055.038c	prakīrya keśān dhāvantaḥ pratyadṛśyanta bhārata<BR>
06,055.039a	tad gokulam ivodbhrāntam udbhrāntarathayūthapam<BR>
06,055.039c	dadṛśe pāṇḍuputrasya sainyam ārtasvaraṃ tadā<BR>
06,055.040a	prabhajyamānaṃ tat sainyaṃ dṛṣṭvā devakinandanaḥ<BR>
06,055.040c	uvāca pārthaṃ bībhatsuṃ nigṛhya ratham uttamam<BR>
06,055.041a	ayaṃ sa kālaḥ saṃprāptaḥ pārtha yaḥ kāṅkṣitas tvayā<BR>
06,055.041c	praharāsmai naravyāghra na cen mohād vimuhyase<BR>
06,055.042a	yat tvayā kathitaṃ vīra purā rājñāṃ samāgame<BR>
06,055.042c	bhīṣmadroṇamukhān sarvān dhārtarāṣṭrasya sainikān<BR>
06,055.043a	sānubandhān haniṣyāmi ye māṃ yotsyanti saṃyuge<BR>
06,055.043c	iti tat kuru kaunteya satyaṃ vākyam ariṃdama<BR>
06,055.044a	bībhatso paśya sainyaṃ svaṃ bhajyamānaṃ samantataḥ<BR>
06,055.044c	dravataś ca mahīpālān sarvān yaudhiṣṭhire bale<BR>
06,055.045a	dṛṣṭvā hi samare bhīṣmaṃ vyāttānanam ivāntakam<BR>
06,055.045c	bhayārtāḥ saṃpraṇaśyanti siṃhaṃ kṣudramṛgā iva<BR>
06,055.046a	evam uktaḥ pratyuvāca vāsudevaṃ dhanaṃjayaḥ<BR>
06,055.046c	codayāśvān yato bhīṣmo vigāhyaitad balārṇavam<BR>
06,055.046d*0197_01	pātayiṣyāmi durdharṣaṃ kuruvṛddhaṃ pitāmaham<BR>
06,055.047a	tato 'śvān rajataprakhyāṃś codayām āsa mādhavaḥ<BR>
06,055.047c	yato bhīṣmaratho rājan duṣprekṣyo raśmimān iva<BR>
06,055.048a	tatas tat punar āvṛttaṃ yudhiṣṭhirabalaṃ mahat<BR>
06,055.048c	dṛṣṭvā pārthaṃ mahābāhuṃ bhīṣmāyodyantam āhave<BR>
06,055.049a	tato bhīṣmaḥ kuruśreṣṭhaḥ siṃhavad vinadan muhuḥ<BR>
06,055.049c	dhanaṃjayarathaṃ tūrṇaṃ śaravarṣair avākirat<BR>
06,055.050a	kṣaṇena sa rathas tasya sahayaḥ sahasārathiḥ<BR>
06,055.050c	śaravarṣeṇa mahatā saṃchanno na prakāśate<BR>
06,055.051a	vāsudevas tv asaṃbhrānto dhairyam āsthāya sattvavān<BR>
06,055.051c	codayām āsa tān aśvān vitunnān bhīṣmasāyakaiḥ<BR>
06,055.052a	tataḥ pārtho dhanur gṛhya divyaṃ jaladanisvanam<BR>
06,055.052c	pātayām āsa bhīṣmasya dhanuś chittvā tribhiḥ śaraiḥ<BR>
06,055.053a	sa cchinnadhanvā kauravyaḥ punar anyan mahad dhanuḥ<BR>
06,055.053c	nimeṣāntaramātreṇa sajyaṃ cakre pitā tava<BR>
06,055.054a	vicakarṣa tato dorbhyāṃ dhanur jaladanisvanam<BR>
06,055.054c	athāsya tad api kruddhaś ciccheda dhanur arjunaḥ<BR>
06,055.055a	tasya tat pūjayām āsa lāghavaṃ śaṃtanoḥ sutaḥ<BR>
06,055.055c	sādhu pārtha mahābāho sādhu bho pāṇḍunandana<BR>
06,055.056a	tvayy evaitad yuktarūpaṃ mahat karma dhanaṃjaya<BR>
06,055.056c	prīto 'smi sudṛḍhaṃ putra kuru yuddhaṃ mayā saha<BR>
06,055.057a	iti pārthaṃ praśasyātha pragṛhyānyan mahad dhanuḥ<BR>
06,055.057c	mumoca samare vīraḥ śarān pārtharathaṃ prati<BR>
06,055.058a	adarśayad vāsudevo hayayāne paraṃ balam<BR>
06,055.058c	moghān kurvañ śarāṃs tasya maṇḍalāny acaral laghu<BR>
06,055.059a	tathāpi bhīṣmaḥ sudṛḍhaṃ vāsudevadhanaṃjayau<BR>
06,055.059c	vivyādha niśitair bāṇaiḥ sarvagātreṣu māriṣa<BR>
06,055.060a	śuśubhāte naravyāghrau tau bhīṣmaśaravikṣatau<BR>
06,055.060c	govṛṣāv iva nardantau viṣāṇollikhitāṅkitau<BR>
06,055.061a	punaś cāpi susaṃkruddhaḥ śaraiḥ saṃnataparvabhiḥ<BR>
06,055.061c	kṛṣṇayor yudhi saṃrabdho bhīṣmo vyāvārayad diśaḥ<BR>
06,055.061d*0198_01	pārtho 'pi samare kruddho bhīṣmasyāvārayad diśaḥ<BR>
06,055.061d*0199_01	bhīṣmo 'pi rathināṃ śreṣṭhaḥ pārthasyāvārayad diśaḥ<BR>
06,055.062a	vārṣṇeyaṃ ca śarais tīkṣṇaiḥ kampayām āsa roṣitaḥ<BR>
06,055.062c	muhur abhyutsmayan bhīṣmaḥ prahasya svanavat tadā<BR>
06,055.063a	tataḥ kṛṣṇas tu samare dṛṣṭvā bhīṣmaparākramam<BR>
06,055.063c	saṃprekṣya ca mahābāhuḥ pārthasya mṛduyuddhatām<BR>
06,055.064a	bhīṣmaṃ ca śaravarṣāṇi sṛjantam aniśaṃ yudhi<BR>
06,055.064c	pratapantam ivādityaṃ madhyam āsādya senayoḥ<BR>
06,055.065a	varān varān vinighnantaṃ pāṇḍuputrasya sainikān<BR>
06,055.065c	yugāntam iva kurvāṇaṃ bhīṣmaṃ yaudhiṣṭhire bale<BR>
06,055.066a	amṛṣyamāṇo bhagavān keśavaḥ paravīrahā<BR>
06,055.066c	acintayad ameyātmā nāsti yaudhiṣṭhiraṃ balam<BR>
06,055.067a	ekāhnā hi raṇe bhīṣmo nāśayed devadānavān<BR>
06,055.067c	kim u pāṇḍusutān yuddhe sabalān sapadānugān<BR>
06,055.068a	dravate ca mahat sainyaṃ pāṇḍavasya mahātmanaḥ<BR>
06,055.068c	ete ca kauravās tūrṇaṃ prabhagnān dṛśya somakān<BR>
06,055.068e	ādravanti raṇe hṛṣṭā harṣayantaḥ pitāmaham<BR>
06,055.069a	so 'haṃ bhīṣmaṃ nihanmy adya pāṇḍavārthāya daṃśitaḥ<BR>
06,055.069c	bhāram etaṃ vineṣyāmi pāṇḍavānāṃ mahātmanām<BR>
06,055.070a	arjuno 'pi śarais tīkṣṇair vadhyamāno hi saṃyuge<BR>
06,055.070c	kartavyaṃ nābhijānāti raṇe bhīṣmasya gauravāt<BR>
06,055.071a	tathā cintayatas tasya bhūya eva pitāmahaḥ<BR>
06,055.071c	preṣayām āsa saṃkruddhaḥ śarān pārtharathaṃ prati<BR>
06,055.072a	teṣāṃ bahutvād dhi bhṛśaṃ śarāṇāṃ; diśo 'tha sarvāḥ pihitā babhūvuḥ<BR>
06,055.072c	na cāntarikṣaṃ na diśo na bhūmir; na bhāskaro 'dṛśyata raśmimālī<BR>
06,055.072e	vavuś ca vātās tumulāḥ sadhūmā; diśaś ca sarvāḥ kṣubhitā babhūvuḥ<BR>
06,055.073a	droṇo vikarṇo 'tha jayadrathaś ca; bhūriśravāḥ kṛtavarmā kṛpaś ca<BR>
06,055.073c	śrutāyur ambaṣṭhapatiś ca rājā; vindānuvindau ca sudakṣiṇaś ca<BR>
06,055.074a	prācyāś ca sauvīragaṇāś ca sarve; vasātayaḥ kṣudrakamālavāś ca<BR>
06,055.074c	kirīṭinaṃ tvaramāṇābhisasrur; nideśagāḥ śāṃtanavasya rājñaḥ<BR>
06,055.074d*0200_01	tavāpi putrasya tu kopanasya<BR>
06,055.075a	taṃ vājipādātarathaughajālair; anekasāhasraśatair dadarśa<BR>
06,055.075c	kirīṭinaṃ saṃparivāryamāṇaṃ; śiner naptā vāraṇayūthapaiś ca<BR>
06,055.076a	tatas tu dṛṣṭvārjunavāsudevau; padātināgāśvarathaiḥ samantāt<BR>
06,055.076c	abhidrutau śastrabhṛtāṃ variṣṭhau; śinipravīro 'bhisasāra tūrṇam<BR>
06,055.077a	sa tāny anīkāni mahādhanuṣmāñ; śinipravīraḥ sahasābhipatya<BR>
06,055.077c	cakāra sāhāyyam athārjunasya; viṣṇur yathā vṛtraniṣūdanasya<BR>
06,055.078a	viśīrṇanāgāśvarathadhvajaughaṃ; bhīṣmeṇa vitrāsitasarvayodham<BR>
06,055.078c	yudhiṣṭhirānīkam abhidravantaṃ; provāca saṃdṛśya śinipravīraḥ<BR>
06,055.079a	kva kṣatriyā yāsyatha naiṣa dharmaḥ; satāṃ purastāt kathitaḥ purāṇaiḥ<BR>
06,055.079c	mā svāṃ pratijñāṃ jahata pravīrāḥ; svaṃ vīradharmaṃ paripālayadhvam<BR>
06,055.080a	tān vāsavān antarajo niśamya; narendramukhyān dravataḥ samantāt<BR>
06,055.080c	pārthasya dṛṣṭvā mṛduyuddhatāṃ ca; bhīṣmaṃ ca saṃkhye samudīryamāṇam<BR>
06,055.081a	amṛṣyamāṇaḥ sa tato mahātmā; yaśasvinaṃ sarvadaśārhabhartā<BR>
06,055.081c	uvāca śaineyam abhipraśaṃsan; dṛṣṭvā kurūn āpatataḥ samantāt<BR>
06,055.082a	ye yānti yāntv eva śinipravīra; ye 'pi sthitāḥ sātvata te 'pi yāntu<BR>
06,055.082c	bhīṣmaṃ rathāt paśya nipātyamānaṃ; droṇaṃ ca saṃkhye sagaṇaṃ mayādya<BR>
06,055.083a	nāsau rathaḥ sātvata kauravāṇāṃ; kruddhasya mucyeta raṇe 'dya kaś cit<BR>
06,055.083c	tasmād ahaṃ gṛhya rathāṅgam ugraṃ; prāṇaṃ hariṣyāmi mahāvratasya<BR>
06,055.084a	nihatya bhīṣmaṃ sagaṇaṃ tathājau; droṇaṃ ca śaineya rathapravīram<BR>
06,055.084c	prītiṃ kariṣyāmi dhanaṃjayasya; rājñaś ca bhīmasya tathāśvinoś ca<BR>
06,055.085a	nihatya sarvān dhṛtarāṣṭraputrāṃs; tatpakṣiṇo ye ca narendramukhyāḥ<BR>
06,055.085c	rājyena rājānam ajātaśatruṃ; saṃpādayiṣyāmy aham adya hṛṣṭaḥ<BR>
06,055.085d*0201_01	itīdam uktvā sa mahānubhāvaḥ<BR>
06,055.085d*0201_02	sasmāra cakraṃ niśitaṃ purāṇam<BR>
06,055.085d*0201_03	sudarśanaṃ cintitamātram eva<BR>
06,055.085d*0201_04	tasyāgrahastaṃ svayam āruroha<BR>
06,055.086a	tataḥ sunābhaṃ vasudevaputraḥ; sūryaprabhaṃ vajrasamaprabhāvam<BR>
06,055.086c	kṣurāntam udyamya bhujena cakraṃ; rathād avaplutya visṛjya vāhān<BR>
06,055.087a	saṃkampayan gāṃ caraṇair mahātmā; vegena kṛṣṇaḥ prasasāra bhīṣmam<BR>
06,055.087c	madāndham ājau samudīrṇadarpaḥ; siṃho jighāṃsann iva vāraṇendram<BR>
06,055.088a	so 'bhyadravad bhīṣmam anīkamadhye; kruddho mahendrāvarajaḥ pramāthī<BR>
06,055.088c	vyālambipītāntapaṭaś cakāśe; ghano yathā khe 'cirabhāpinaddhaḥ<BR>
06,055.089a	sudarśanaṃ cāsya rarāja śaures; tac cakrapadmaṃ subhujorunālam<BR>
06,055.089c	yathādipadmaṃ taruṇārkavarṇaṃ; rarāja nārāyaṇanābhijātam<BR>
06,055.090a	tat kṛṣṇakopodayasūryabuddhaṃ; kṣurāntatīkṣṇāgrasujātapatram<BR>
06,055.090c	tasyaiva dehorusaraḥprarūḍhaṃ; rarāja nārāyaṇabāhunālam<BR>
06,055.091a	tam āttacakraṃ praṇadantam uccaiḥ; kruddhaṃ mahendrāvarajaṃ samīkṣya<BR>
06,055.091c	sarvāṇi bhūtāni bhṛśaṃ vineduḥ; kṣayaṃ kurūṇām iti cintayitvā<BR>
06,055.092a	sa vāsudevaḥ pragṛhītacakraḥ; saṃvartayiṣyann iva jīvalokam<BR>
06,055.092c	abhyutpataṃl lokagurur babhāse; bhūtāni dhakṣyann iva kālavahniḥ<BR>
06,055.093a	tam āpatantaṃ pragṛhītacakraṃ; samīkṣya devaṃ dvipadāṃ variṣṭham<BR>
06,055.093c	asaṃbhramāt kārmukabāṇapāṇī; rathe sthitaḥ śāṃtanavo 'bhyuvāca<BR>
06,055.093d*0202_01	asaṃbhramaṃ tad vicakarṣa dorbhyāṃ<BR>
06,055.093d*0202_02	mahādhanur gāṇḍivatulyaghoṣam<BR>
06,055.093d*0202_03	uvāca bhīṣmas tam anantapauruṣaṃ<BR>
06,055.093d*0202_04	govindam ājāv avimūḍhacetāḥ<BR>
06,055.094a	ehy ehi deveśa jagannivāsa; namo 'stu te śārṅgarathāṅgapāṇe<BR>
06,055.094c	prasahya māṃ pātaya lokanātha; rathottamād bhūtaśaraṇya saṃkhye<BR>
06,055.094d*0203_01	mamogracakreṇa nikṛnta dehaṃ<BR>
06,055.095a	tvayā hatasyeha mamādya kṛṣṇa; śreyaḥ parasminn iha caiva loke<BR>
06,055.095c	saṃbhāvito 'smy andhakavṛṣṇinātha; lokais tribhir vīra tavābhiyānāt<BR>
06,055.095d*0204_01	śrutvā vacaḥ śāṃtanavasya kṛṣṇo<BR>
06,055.095d*0204_02	vegena dhāvaṃs tam athābhyuvāca<BR>
06,055.095d*0204_03	tvaṃ mūlam asyeha bhuvi kṣayasya<BR>
06,055.095d*0204_04	duryodhanaṃ cādya samuddhariṣyasi<BR>
06,055.095d*0204_05	durdyūtadevī nṛpatir nivāryaḥ<BR>
06,055.095d*0204_06	sumantriṇā dharmapathi sthitena<BR>
06,055.095d*0204_07	tyājyo 'tha vā kālaparītabuddhir<BR>
06,055.095d*0204_08	dharmātigo yaḥ kulapāṃsanaḥ syāt<BR>
06,055.095d*0204_09	bhīṣmas tad ākarṇya yadupravīraṃ<BR>
06,055.095d*0204_10	rājā paraṃ daivatam ity uvāca<BR>
06,055.095d*0204_11	tyaktas tu kaṃso yadubhir hitārthe<BR>
06,055.095d*0204_12	dharmāt kurūṇām adhipas tadānīm<BR>
06,055.095d*0204_13	saṃbodhyamāno na bubodha rājā<BR>
06,055.095d*0204_14	kleśāya daivād viparītabuddhiḥ<BR>
06,055.095d*0204_15	śrotā hitaṃ yasya na kaś cid asti<BR>
06,055.095d*0204_16	vaktā bhṛśaṃ syāt sa tu kiṃ bravītu<BR>
06,055.096a	rathād avaplutya tatas tvarāvān; pārtho 'py anudrutya yadupravīram<BR>
06,055.096c	jagrāha pīnottamalambabāhuṃ; bāhvor hariṃ vyāyatapīnabāhuḥ<BR>
06,055.097a	nigṛhyamāṇaś ca tadādidevo; bhṛśaṃ saroṣaḥ kila nāma yogī<BR>
06,055.097c	ādāya vegena jagāma viṣṇur; jiṣṇuṃ mahāvāta ivaikavṛkṣam<BR>
06,055.098a	pārthas tu viṣṭabhya balena pādau; bhīṣmāntikaṃ tūrṇam abhidravantam<BR>
06,055.098c	balān nijagrāha kirīṭamālī; pade 'tha rājan daśame kathaṃ cit<BR>
06,055.099a	avasthitaṃ ca praṇipatya kṛṣṇaṃ; prīto 'rjunaḥ kāñcanacitramālī<BR>
06,055.099c	uvāca kopaṃ pratisaṃhareti; gatir bhavān keśava pāṇḍavānām<BR>
06,055.100a	na hāsyate karma yathāpratijñaṃ; putraiḥ śape keśava sodaraiś ca<BR>
06,055.100c	antaṃ kariṣyāmi yathā kurūṇāṃ; tvayāham indrānuja saṃprayuktaḥ<BR>
06,055.101a	tataḥ pratijñāṃ samayaṃ ca tasmai; janārdanaḥ prītamanā niśamya<BR>
06,055.101c	sthitaḥ priye kauravasattamasya; rathaṃ sacakraḥ punar āruroha<BR>
06,055.101d*0205_01	tataḥ pratijñāṃ samavāpya bhīṣmaḥ<BR>
06,055.101d*0205_02	kṛtāñjaliḥ stutyam athākarod vai<BR>
06,055.101d*0205_03	traivikrame yasya vapur babhāse<BR>
06,055.101d*0205_04	tathaiva dṛṣṭvā tu samujjvalantam<BR>
06,055.102a	sa tān abhīṣūn punar ādadānaḥ; pragṛhya śaṅkhaṃ dviṣatāṃ nihantā<BR>
06,055.102c	vinādayām āsa tato diśaś ca; sa pāñcajanyasya raveṇa śauriḥ<BR>
06,055.103a	vyāviddhaniṣkāṅgadakuṇḍalaṃ taṃ; rajovikīrṇāñcitapakṣmanetram<BR>
06,055.103c	viśuddhadaṃṣṭraṃ pragṛhītaśaṅkhaṃ; vicukruśuḥ prekṣya kurupravīrāḥ<BR>
06,055.104a	mṛdaṅgabherīpaṭahapraṇādā; nemisvanā dundubhinisvanāś ca<BR>
06,055.104c	sasiṃhanādāś ca babhūvur ugrāḥ; sarveṣv anīkeṣu tataḥ kurūṇām<BR>
06,055.105a	gāṇḍīvaghoṣaḥ stanayitnukalpo; jagāma pārthasya nabho diśaś ca<BR>
06,055.105c	jagmuś ca bāṇā vimalāḥ prasannāḥ; sarvā diśaḥ pāṇḍavacāpamuktāḥ<BR>
06,055.106a	taṃ kauravāṇām adhipo balena; bhīṣmeṇa bhūriśravasā ca sārdham<BR>
06,055.106c	abhyudyayāv udyatabāṇapāṇiḥ; kakṣaṃ didhakṣann iva dhūmaketuḥ<BR>
06,055.107a	athārjunāya prajahāra bhallān; bhūriśravāḥ sapta suvarṇapuṅkhān<BR>
06,055.107c	duryodhanas tomaram ugravegaṃ; śalyo gadāṃ śāṃtanavaś ca śaktim<BR>
06,055.108a	sa saptabhiḥ sapta śarapravekān; saṃvārya bhūriśravasā visṛṣṭān<BR>
06,055.108c	śitena duryodhanabāhumuktaṃ; kṣureṇa tat tomaram unmamātha<BR>
06,055.109a	tataḥ śubhām āpatatīṃ sa śaktiṃ; vidyutprabhāṃ śāṃtanavena muktām<BR>
06,055.109c	gadāṃ ca madrādhipabāhumuktāṃ; dvābhyāṃ śarābhyāṃ nicakarta vīraḥ<BR>
06,055.110a	tato bhujābhyāṃ balavad vikṛṣya; citraṃ dhanur gāṇḍivam aprameyam<BR>
06,055.110c	māhendram astraṃ vidhivat sughoraṃ; prāduścakārādbhutam antarikṣe<BR>
06,055.111a	tenottamāstreṇa tato mahātmā; sarvāṇy anīkāni mahādhanuṣmān<BR>
06,055.111c	śaraughajālair vimalāgnivarṇair; nivārayām āsa kirīṭamālī<BR>
06,055.111d*0206_01	bhīṣmaṃ śaraiḥ saṃparivārya saṃkhye<BR>
06,055.111d*0206_02	ciccheda bhūriśravasaś ca cāpam<BR>
06,055.111d*0206_03	śalyaṃ ca viddhvā navabhiḥ pṛṣatkair<BR>
06,055.111d*0206_04	duryodhanaṃ vakṣasi nirbibheda<BR>
06,055.112a	śilīmukhāḥ pārthadhanuḥpramuktā; rathān dhvajāgrāṇi dhanūṃṣi bāhūn<BR>
06,055.112c	nikṛtya dehān viviśuḥ pareṣāṃ; narendranāgendraturaṃgamāṇām<BR>
06,055.113a	tato diśaś cānudiśaś ca pārthaḥ; śaraiḥ sudhārair niśitair vitatya<BR>
06,055.113c	gāṇḍīvaśabdena manāṃsi teṣāṃ; kirīṭamālī vyathayāṃ cakāra<BR>
06,055.114a	tasmiṃs tathā ghoratame pravṛtte; śaṅkhasvanā dundubhinisvanāś ca<BR>
06,055.114c	antarhitā gāṇḍivanisvanena; bhabhūvur ugrāś ca raṇapraṇādāḥ<BR>
06,055.115a	gāṇḍīvaśabdaṃ tam atho viditvā; virāṭarājapramukhā nṛvīrāḥ<BR>
06,055.115c	pāñcālarājo drupadaś ca vīras; taṃ deśam ājagmur adīnasattvāḥ<BR>
06,055.116a	sarvāṇi sainyāni tu tāvakāni; yato yato gāṇḍivajaḥ praṇādaḥ<BR>
06,055.116c	tatas tataḥ saṃnatim eva jagmur; na taṃ pratīpo 'bhisasāra kaś cit<BR>
06,055.116c*0207_01	punaḥ punar dhārtarāṣṭrāḥ samagrāḥ<BR>
06,055.117a	tasmin sughore nṛpasaṃprahāre; hatāḥ pravīrāḥ sarathāḥ sasūtāḥ<BR>
06,055.117c	gajāś ca nārācanipātataptā; mahāpatākāḥ śubharukmakakṣyāḥ<BR>
06,055.118a	parītasattvāḥ sahasā nipetuḥ; kirīṭinā bhinnatanutrakāyāḥ<BR>
06,055.118c	dṛḍhāhatāḥ patribhir ugravegaiḥ; pārthena bhallair niśitaiḥ śitāgraiḥ<BR>
06,055.119a	nikṛttayantrā nihatendrakīlā; dhvajā mahānto dhvajinīmukheṣu<BR>
06,055.119c	padātisaṃghāś ca rathāś ca saṃkhye; hayāś ca nāgāś ca dhanaṃjayena<BR>
06,055.120a	bāṇāhatās tūrṇam apetasattvā; viṣṭabhya gātrāṇi nipetur urvyām<BR>
06,055.120c	aindreṇa tenāstravareṇa rājan; mahāhave bhinnatanutradehāḥ<BR>
06,055.121a	tataḥ śaraughair niśitaiḥ kirīṭinā; nṛdehaśastrakṣatalohitodā<BR>
06,055.121c	nadī sughorā naradehaphenā; pravartitā tatra raṇājire vai<BR>
06,055.121d*0208_01	tataḥ śaraughair niśitaiḥ kirīṭī<BR>
06,055.121d*0208_02	pravartayām āsa nadīṃ sughorām<BR>
06,055.121d*0208_03	nṛnāgavājikṣatalohitodāṃ<BR>
06,055.121d*0208_04	narendramajjāsthikamāṃsaphenām<BR>
06,055.122a	vegena sātīva pṛthupravāhā; prasusrutā bhairavārāvarūpā<BR>
06,055.122c	paretanāgāśvaśarīrarodhā; narāntramajjābhṛtamāṃsapaṅkā<BR>
06,055.123a	prabhūtarakṣogaṇabhūtasevitā; śiraḥkapālākulakeśaśādvalā<BR>
06,055.123c	śarīrasaṃghātasahasravāhinī; viśīrṇanānākavacormisaṃkulā<BR>
06,055.124a	narāśvanāgāsthinikṛttaśarkarā; vināśapātālavatī bhayāvahā<BR>
06,055.124c	tāṃ kaṅkamālāvṛtagṛdhrakahvaiḥ; kravyādasaṃghaiś ca tarakṣubhiś ca<BR>
06,055.125a	upetakūlāṃ dadṛśuḥ samantāt; krūrāṃ mahāvaitaraṇīprakāśām<BR>
06,055.125c	pravartitām arjunabāṇasaṃghair; medovasāsṛkpravahāṃ subhīmām<BR>
06,055.125d*0209_01	hatapravīrāṃ ca tathaiva dṛṣṭvā<BR>
06,055.125d*0209_02	senāṃ kurūṇām atha phalgunena<BR>
06,055.126a	te cedipāñcālakarūṣamatsyāḥ; pārthāś ca sarve sahitāḥ praṇeduḥ<BR>
06,055.126b*0210_01	jayapragalbhāḥ puruṣapravīrāḥ<BR>
06,055.126b*0210_02	saṃtāpayantaḥ kuruyodhavīrān<BR>
06,055.126b*0211_01	hatapravīrāṇi balāni dṛṣṭvā<BR>
06,055.126b*0211_02	kirīṭinā śatrubhayāvahena<BR>
06,055.126c	vitrāsya senāṃ dhvajinīpatīnāṃ; siṃho mṛgāṇām iva yūthasaṃghān<BR>
06,055.126d*0212_01	hatadrutāṃ tava putrasya senāṃ<BR>
06,055.126d*0212_02	dṛṣṭvā tadā bhāratavṛṣṇisiṃhau<BR>
06,055.126e	vinedatus tāv atiharṣayuktau; gāṇḍīvadhanvā ca janārdanaś ca<BR>
06,055.127a	tato raviṃ saṃhṛtaraśmijālaṃ; dṛṣṭvā bhṛśaṃ śastraparikṣatāṅgāḥ<BR>
06,055.127c	tad aindram astraṃ vitataṃ sughoram; asahyam udvīkṣya yugāntakalpam<BR>
06,055.128a	athāpayānaṃ kuravaḥ sabhīṣmāḥ; sadroṇaduryodhanabāhlikāś ca<BR>
06,055.128c	cakrur niśāṃ saṃdhigatāṃ samīkṣya; vibhāvasor lohitarājiyuktām<BR>
06,055.128d*0213_01	rarāja cāraktadigantarālaṃ<BR>
06,055.128d*0213_02	saśoṇam atyartharathāṅganāmnaḥ<BR>
06,055.128d*0213_03	hṛdaḥ prabhinnād iva śoṇitaughair<BR>
06,055.128d*0213_04	viliptavantaḥ sakalaṃ viyogāt<BR>
06,055.129a	avāpya kīrtiṃ ca yaśaś ca loke; vijitya śatrūṃś ca dhanaṃjayo 'pi<BR>
06,055.129c	yayau narendraiḥ saha sodaraiś ca; samāptakarmā śibiraṃ niśāyām<BR>
06,055.129d*0214_01	duryodhanaḥ pravyathitāntarātmā<BR>
06,055.129d*0214_02	yayau tadā prekṣya tadājimadhye<BR>
06,055.129e	tataḥ prajajñe tumulaḥ kurūṇāṃ; niśāmukhe ghorataraḥ praṇādaḥ<BR>
06,055.130a	raṇe rathānām ayutaṃ nihatya; hatā gajāḥ saptaśatārjunena<BR>
06,055.130c	prācyāś ca sauvīragaṇāś ca sarve; nipātitāḥ kṣudrakamālavāś ca<BR>
06,055.130e	mahat kṛtaṃ karma dhanaṃjayena; kartuṃ yathā nārhati kaś cid anyaḥ<BR>
06,055.131a	śrutāyur ambaṣṭhapatiś ca rājā; tathaiva durmarṣaṇacitrasenau<BR>
06,055.131c	droṇaḥ kṛpaḥ saindhavabāhlikau ca; bhūriśravāḥ śalyaśalau ca rājan<BR>
06,055.131d*0215_01	anye ca yodhāḥ śataśaḥ sametāḥ<BR>
06,055.131d*0215_02	kruddhena pārthena raṇasya madhye<BR>
06,055.131e	svabāhuvīryeṇa jitāḥ sabhīṣmāḥ; kirīṭinā lokamahārathena<BR>
06,055.131f*0216_01	aho prayāty eṣa gajendravṛndaiḥ<BR>
06,055.131f*0216_02	saṃveṣṭitaḥ pāṇḍavabāṇabhinnaḥ<BR>
06,055.131f*0216_03	duryodhanaś candrasamānaśobhinā<BR>
06,055.131f*0216_04	tiryag dhṛtenātapatreṇa mandaḥ<BR>
06,055.132a	iti bruvantaḥ śibirāṇi jagmuḥ; sarve gaṇā bhārata ye tvadīyāḥ<BR>
06,055.132c	ulkāsahasraiś ca susaṃpradīptair; vibhrājamānaiś ca tathā pradīpaiḥ<BR>
06,055.132e	kirīṭivitrāsitasarvayodhā; cakre niveśaṃ dhvajinī kurūṇām<BR>
06,055.132f*0217_01	bhagnena darpeṇa mahārathānāṃ<BR>
06,055.132f*0217_02	vidhvastavaktrāś ca mahārathadvipāḥ<BR>
06,056.001	saṃjaya uvāca<BR>
06,056.001a	vyuṣṭāṃ niśāṃ bhārata bhāratānām; anīkinīnāṃ pramukhe mahātmā<BR>
06,056.001c	yayau sapatnān prati jātakopo; vṛtaḥ samagreṇa balena bhīṣmaḥ<BR>
06,056.002a	taṃ droṇaduryodhanabāhlikāś ca; tathaiva durmarṣaṇacitrasenau<BR>
06,056.002c	jayadrathaś cātibalo balaughair; nṛpās tathānye 'nuyayuḥ samantāt<BR>
06,056.003a	sa tair mahadbhiś ca mahārathaiś; ca tejasvibhir vīryavadbhiś ca rājan<BR>
06,056.003c	rarāja rājottama rājamukhyair; vṛtaḥ sa devair iva vajrapāṇiḥ<BR>
06,056.004a	tasminn anīkapramukhe viṣaktā; dodhūyamānāś ca mahāpatākāḥ<BR>
06,056.004c	suraktapītāsitapāṇḍurābhā; mahāgajaskandhagatā virejuḥ<BR>
06,056.005a	sā vāhinī śāṃtanavena rājñā; mahārathair vāraṇavājibhiś ca<BR>
06,056.005c	babhau savidyutstanayitnukalpā; jalāgame dyaur iva jātameghā<BR>
06,056.006a	tato raṇāyābhimukhī prayātā; praty arjunaṃ śāṃtanavābhiguptā<BR>
06,056.006c	senā mahogrā sahasā kurūṇāṃ; vego yathā bhīma ivāpagāyāḥ<BR>
06,056.006d*0218_01	ataḥ paraṃ vyūham acintyarūpaṃ<BR>
06,056.006d*0218_02	niveśayām āsa mahādhanuṣmān<BR>
06,056.007a	taṃ vyālanānāvidhagūḍhasāraṃ; gajāśvapādātarathaughapakṣam<BR>
06,056.007c	vyūhaṃ mahāmeghasamaṃ mahātmā; dadarśa dūrāt kapirājaketuḥ<BR>
06,056.008a	sa niryayau ketumatā rathena; nararṣabhaḥ śvetahayena vīraḥ<BR>
06,056.008c	varūthinā sainyamukhe mahātmā; vadhe dhṛtaḥ sarvasapatnayūnām<BR>
06,056.008d*0219_01	nārāyaṇenendra ivābhiguptaḥ<BR>
06,056.008d*0219_02	śaśīva sūryeṇa sameyivān yathā<BR>
06,056.008d*0219_03	tathā mahātmā saha keśavena<BR>
06,056.008d*0219_04	varūthinīnāṃ pramukhe rarāja<BR>
06,056.008d*0220_01	yathā mahendro 'suravāhinīnāṃ<BR>
06,056.008d*0220_02	nārāyaṇenendra ivābhiguptaḥ<BR>
06,056.008d*0220_03	śaśīva sūryeṇa sameyivān yathā<BR>
06,056.008d*0220_04	tathā mahātmā saha keśavena<BR>
06,056.009a	sūpaskaraṃ sottarabandhureṣaṃ; yattaṃ yadūnām ṛṣabheṇa saṃkhye<BR>
06,056.009c	kapidhvajaṃ prekṣya viṣedur ājau; sahaiva putrais tava kauraveyāḥ<BR>
06,056.010a	prakarṣatā guptam udāyudhena; kirīṭinā lokamahārathena<BR>
06,056.010c	taṃ vyūharājaṃ dadṛśus tvadīyāś; catuścaturvyālasahasrakīrṇam<BR>
06,056.011a	yathā hi pūrve 'hani dharmarājñā; vyūhaḥ kṛtaḥ kauravanandanena<BR>
06,056.011c	tathā tathoddeśam upetya tasthuḥ; pāñcālamukhyaiḥ saha cedimukhyāḥ<BR>
06,056.011d*0221_01	tathā na bhūto bhuvi mānuṣeṣu<BR>
06,056.011d*0221_02	na dṛṣṭapūrvo na ca saṃśrutaś ca<BR>
06,056.012a	tato mahāvegasamāhatāni; bherīsahasrāṇi vinedur ājau<BR>
06,056.012c	śaṅkhasvanā dundubhinisvanāś ca; sarveṣv anīkeṣu sasiṃhanādāḥ<BR>
06,056.013a	tataḥ sabāṇāni mahāsvanāni; visphāryamāṇāni dhanūṃṣi vīraiḥ<BR>
06,056.013c	kṣaṇena bherīpaṇavapraṇādān; antardadhuḥ śaṅkhamahāsvanāś ca<BR>
06,056.014a	tac chaṅkhaśabdāvṛtam antarikṣam; uddhūtabhaumadrutareṇujālam<BR>
06,056.014c	mahāvitānāvatataprakāśam; ālokya vīrāḥ sahasābhipetuḥ<BR>
06,056.015a	rathī rathenābhihataḥ sasūtaḥ; papāta sāśvaḥ sarathaḥ saketuḥ<BR>
06,056.015c	gajo gajenābhihataḥ papāta; padātinā cābhihataḥ padātiḥ<BR>
06,056.016a	āvartamānāny abhivartamānair; bāṇaiḥ kṣatāny adbhutadarśanāni<BR>
06,056.016c	prāsaiś ca khaḍgaiś ca samāhatāni; sadaśvavṛndāni sadaśvavṛndaiḥ<BR>
06,056.017a	suvarṇatārāgaṇabhūṣitāni; śarāvarāṇi prahitāni vīraiḥ<BR>
06,056.017c	vidāryamāṇāni paraśvadhaiś ca; prāsaiś ca khaḍgaiś ca nipetur urvyām<BR>
06,056.018a	gajair viṣāṇair varahastarugṇāḥ; ke cit sasūtā rathinaḥ prapetuḥ<BR>
06,056.018c	gajarṣabhāś cāpi ratharṣabheṇa; nipetire bāṇahatāḥ pṛthivyām<BR>
06,056.019a	gajaughavegoddhatasāditānāṃ; śrutvā niṣedur vasudhāṃ manuṣyāḥ<BR>
06,056.019c	ārtasvaraṃ sādipadātiyūnāṃ; viṣāṇagātrāvaratāḍitānām<BR>
06,056.020a	saṃbhrāntanāgāśvarathe prasūte; mahābhaye sādipadātiyūnām<BR>
06,056.020c	mahārathaiḥ saṃparivāryamāṇaṃ; dadarśa bhīṣmaḥ kapirājaketum<BR>
06,056.021a	taṃ pañcatālocchritatālaketuḥ; sadaśvavegoddhatavīryayātaḥ<BR>
06,056.021c	mahāstrabāṇāśanidīptamārgaṃ; kirīṭinaṃ śāṃtanavo 'bhyadhāvat<BR>
06,056.022a	tathaiva śakrapratimānakalpam; indrātmajaṃ droṇamukhābhisasruḥ<BR>
06,056.022c	kṛpaś ca śalyaś ca viviṃśatiś ca; duryodhanaḥ saumadattiś ca rājan<BR>
06,056.023a	tato rathānīkamukhād upetya; sarvāstravit kāñcanacitravarmā<BR>
06,056.023c	javena śūro 'bhisasāra sarvāṃs; tathārjunasyātra suto 'bhimanyuḥ<BR>
06,056.024a	teṣāṃ mahāstrāṇi mahārathānām; asaktakarmā vinihatya kārṣṇiḥ<BR>
06,056.024c	babhau mahāmantrahutārcimālī; sadogataḥ san bhagavān ivāgniḥ<BR>
06,056.025a	tataḥ sa tūrṇaṃ rudhirodaphenāṃ; kṛtvā nadīṃ vaiśasane ripūṇām<BR>
06,056.025c	jagāma saubhadram atītya bhīṣmo; mahārathaṃ pārtham adīnasattvaḥ<BR>
06,056.026a	tataḥ prahasyādbhutadarśanena; gāṇḍīvanirhvādamahāsvanena<BR>
06,056.026c	vipāṭhajālena mahāstrajālaṃ; vināśayām āsa kirīṭamālī<BR>
06,056.027a	tam uttamaṃ sarvadhanurdharāṇām; asaktakarmā kapirājaketuḥ<BR>
06,056.027c	bhīṣmaṃ mahātmābhivavarṣa tūrṇaṃ; śaraughajālair vimalaiś ca bhallaiḥ<BR>
06,056.027d*0222_01	tathaiva bhīṣmāhatam antarikṣe<BR>
06,056.027d*0222_02	mahāstrajālaṃ kapirājaketoḥ<BR>
06,056.027d*0222_03	viśīryamāṇaṃ dadṛśus tvadīyā<BR>
06,056.027d*0222_04	divākareṇeva tamobhibhūtam<BR>
06,056.028a	evaṃvidhaṃ kārmukabhīmanādam; adīnavat satpuruṣottamābhyām<BR>
06,056.028c	dadarśa lokaḥ kurusṛñjayāś ca; tad dvairathaṃ bhīṣmadhanaṃjayābhyām<BR>
06,057.001	saṃjaya uvāca<BR>
06,057.001a	drauṇir bhūriśravāḥ śalyaś citrasenaś ca māriṣa<BR>
06,057.001c	putraḥ sāṃyamaneś caiva saubhadraṃ samayodhayan<BR>
06,057.002a	saṃsaktam atitejobhis tam ekaṃ dadṛśur janāḥ<BR>
06,057.002c	pañcabhir manujavyāghrair gajaiḥ siṃhaśiśuṃ yathā<BR>
06,057.003a	nābhilakṣyatayā kaś cin na śaurye na parākrame<BR>
06,057.003c	babhūva sadṛśaḥ kārṣṇer nāstre nāpi ca lāghave<BR>
06,057.004a	tathā tam ātmajaṃ yuddhe vikramantam ariṃdamam<BR>
06,057.004c	dṛṣṭvā pārtho raṇe yattaḥ siṃhanādam atho 'nadat<BR>
06,057.005a	pīḍayānaṃ ca tat sainyaṃ pautraṃ tava viśāṃ pate<BR>
06,057.005c	dṛṣṭvā tvadīyā rājendra samantāt paryavārayan<BR>
06,057.005d*0223_01	dadarśa rājan pāñcālyaḥ senāpatir ariṃdamaḥ<BR>
06,057.006a	dhvajinīṃ dhārtarāṣṭrāṇāṃ dīnaśatrur adīnavat<BR>
06,057.006c	pratyudyayau sa saubhadras tejasā ca balena ca<BR>
06,057.007a	tasya lāghavamārgastham ādityasadṛśaprabham<BR>
06,057.007c	vyadṛśyata mahac cāpaṃ samare yudhyataḥ paraiḥ<BR>
06,057.008a	sa drauṇim iṣuṇaikena viddhvā śalyaṃ ca pañcabhiḥ<BR>
06,057.008c	dhvajaṃ sāṃyamaneś cāpi so 'ṣṭābhir apavarjayat<BR>
06,057.009a	rukmadaṇḍāṃ mahāśaktiṃ preṣitāṃ saumadattinā<BR>
06,057.009c	śitenoragasaṃkāśāṃ patriṇā vijahāra tām<BR>
06,057.010a	śalyasya ca mahāghorān asyataḥ śataśaḥ śarān<BR>
06,057.010b*0224_01	dhanuś ciccheda bhallena tīvravegena phālguniḥ<BR>
06,057.010c	nivāryārjunadāyādo jaghāna samare hayān<BR>
06,057.011a	bhūriśravāś ca śalyaś ca drauṇiḥ sāṃyamaniḥ śalaḥ<BR>
06,057.011c	nābhyavartanta saṃrabdhāḥ kārṣṇer bāhubalāśrayāt<BR>
06,057.012a	tatas trigartā rājendra madrāś ca saha kekayaiḥ<BR>
06,057.012c	pañcatriṃśatisāhasrās tava putreṇa coditāḥ<BR>
06,057.013a	dhanurvedavido mukhyā ajeyāḥ śatrubhir yudhi<BR>
06,057.013c	sahaputraṃ jighāṃsantaṃ parivavruḥ kirīṭinam<BR>
06,057.014a	tau tu tatra pitāputrau parikṣiptau ratharṣabhau<BR>
06,057.014c	dadarśa rājan pāñcālyaḥ senāpatir amitrajit<BR>
06,057.015a	sa vāraṇarathaughānāṃ sahasrair bahubhir vṛtaḥ<BR>
06,057.015c	vājibhiḥ pattibhiś caiva vṛtaḥ śatasahasraśaḥ<BR>
06,057.015d*0225_01	pārāvatāśvaṃ sa ratham āsthāya paravīrahā<BR>
06,057.016a	dhanur visphārya saṃkruddhaś codayitvā varūthinīm<BR>
06,057.016c	yayau tan madrakānīkaṃ kekayāṃś ca paraṃtapaḥ<BR>
06,057.017a	tena kīrtimatā guptam anīkaṃ dṛḍhadhanvanā<BR>
06,057.017c	prayuktarathanāgāśvaṃ yotsyamānam aśobhata<BR>
06,057.018a	so 'rjunaṃ pramukhe yāntaṃ pāñcālyaḥ kurunandana<BR>
06,057.018c	tribhiḥ śāradvataṃ bāṇair jatrudeśe samarpayat<BR>
06,057.019a	tataḥ sa madrakān hatvā daśabhir daśabhiḥ śaraiḥ<BR>
06,057.019c	hṛṣṭa eko jaghānāśvaṃ bhallena kṛtavarmaṇaḥ<BR>
06,057.020a	damanaṃ cāpi dāyādaṃ pauravasya mahātmanaḥ<BR>
06,057.020c	jaghāna vipulāgreṇa nārācena paraṃtapaḥ<BR>
06,057.021a	tataḥ sāṃyamaneḥ putraḥ pāñcālyaṃ yuddhadurmadam<BR>
06,057.021c	avidhyat triṃśatā bāṇair daśabhiś cāsya sārathim<BR>
06,057.022a	so 'tividdho maheṣvāsaḥ sṛkkiṇī parisaṃlihan<BR>
06,057.022c	bhallena bhṛśatīkṣṇena nicakartāsya kārmukam<BR>
06,057.023a	athainaṃ pañcaviṃśatyā kṣipram eva samarpayat<BR>
06,057.023c	aśvāṃś cāsyāvadhīd rājann ubhau tau pārṣṇisārathī<BR>
06,057.024a	sa hatāśve rathe tiṣṭhan dadarśa bharatarṣabha<BR>
06,057.024c	putraḥ sāṃyamaneḥ putraṃ pāñcālyasya mahātmanaḥ<BR>
06,057.025a	sa saṃgṛhya mahāghoraṃ nistriṃśavaram āyasam<BR>
06,057.025c	padātis tūrṇam abhyarchad rathasthaṃ drupadātmajam<BR>
06,057.026a	taṃ mahaugham ivāyāntaṃ khāt patantam ivoragam<BR>
06,057.026c	bhrāntāvaraṇanistriṃśaṃ kālotsṛṣṭam ivāntakam<BR>
06,057.027a	dīpyantam iva śastrārcyā mattavāraṇavikramam<BR>
06,057.027c	apaśyan pāṇḍavās tatra dhṛṣṭadyumnaś ca pārṣataḥ<BR>
06,057.028a	tasya pāñcālaputras tu pratīpam abhidhāvataḥ<BR>
06,057.028c	śitanistriṃśahastasya śarāvaraṇadhāriṇaḥ<BR>
06,057.029a	bāṇavegam atītasya rathābhyāśam upeyuṣaḥ<BR>
06,057.029c	tvaran senāpatiḥ kruddho bibheda gadayā śiraḥ<BR>
06,057.030a	tasya rājan sanistriṃśaṃ suprabhaṃ ca śarāvaram<BR>
06,057.030c	hatasya patato hastād vegena nyapatad bhuvi<BR>
06,057.031a	taṃ nihatya gadāgreṇa lebhe sa paramaṃ yaśaḥ<BR>
06,057.031c	putraḥ pāñcālarājasya mahātmā bhīmavikramaḥ<BR>
06,057.032a	tasmin hate maheṣvāse rājaputre mahārathe<BR>
06,057.032c	hāhākāro mahān āsīt tava sainyasya māriṣa<BR>
06,057.033a	tataḥ sāṃyamaniḥ kruddho dṛṣṭvā nihatam ātmajam<BR>
06,057.033c	abhidudrāva vegena pāñcālyaṃ yuddhadurmadam<BR>
06,057.034a	tau tatra samare vīrau sametau rathināṃ varau<BR>
06,057.034c	dadṛśuḥ sarvarājānaḥ kuravaḥ pāṇḍavās tathā<BR>
06,057.035a	tataḥ sāṃyamaniḥ kruddhaḥ pārṣataṃ paravīrahā<BR>
06,057.035c	ājaghāna tribhir bāṇais tottrair iva mahādvipam<BR>
06,057.036a	tathaiva pārṣataṃ śūraṃ śalyaḥ samitiśobhanaḥ<BR>
06,057.036c	ājaghānorasi kruddhas tato yuddham avartata<BR>
06,058.001	dhṛtarāṣṭra uvāca<BR>
06,058.001a	daivam eva paraṃ manye pauruṣād api saṃjaya<BR>
06,058.001c	yat sainyaṃ mama putrasya pāṇḍusainyena vadhyate<BR>
06,058.002a	nityaṃ hi māmakāṃs tāta hatān eva hi śaṃsasi<BR>
06,058.002c	avyagrāṃś ca prahṛṣṭāṃś ca nityaṃ śaṃsasi pāṇḍavān<BR>
06,058.002d*0226_01	vibhagnāṃś ca praṇaṣṭāṃś ca nityaṃ śaṃsasi māmakān<BR>
06,058.003a	hīnān puruṣakāreṇa māmakān adya saṃjaya<BR>
06,058.003c	patitān pātyamānāṃś ca hatān eva ca śaṃsasi<BR>
06,058.004a	yudhyamānān yathāśakti ghaṭamānāñ jayaṃ prati<BR>
06,058.004c	pāṇḍavā vijayanty eva jīyante caiva māmakāḥ<BR>
06,058.005a	so 'haṃ tīvrāṇi duḥkhāni duryodhanakṛtāni ca<BR>
06,058.005c	aśrauṣaṃ satataṃ tāta duḥsahāni bahūni ca<BR>
06,058.006a	tam upāyaṃ na paśyāmi jīyeran yena pāṇḍavāḥ<BR>
06,058.006c	māmakā vā jayaṃ yuddhe prāpnuyur yena saṃjaya<BR>
06,058.007	saṃjaya uvāca<BR>
06,058.007a	kṣayaṃ manuṣyadehānāṃ gajavājirathakṣayam<BR>
06,058.007c	śṛṇu rājan sthiro bhūtvā tavaivāpanayo mahān<BR>
06,058.008a	dhṛṣṭadyumnas tu śalyena pīḍito navabhiḥ śaraiḥ<BR>
06,058.008c	pīḍayām āsa saṃkruddho madrādhipatim āyasaiḥ<BR>
06,058.009a	tatrādbhutam apaśyāma pārṣatasya parākramam<BR>
06,058.009c	nyavārayata yat tūrṇaṃ śalyaṃ samitiśobhanam<BR>
06,058.010a	nāntaraṃ dadṛśe kaś cit tayoḥ saṃrabdhayo raṇe<BR>
06,058.010c	muhūrtam iva tad yuddhaṃ tayoḥ samam ivābhavat<BR>
06,058.011a	tataḥ śalyo mahārāja dhṛṣṭadyumnasya saṃyuge<BR>
06,058.011c	dhanuś ciccheda bhallena pītena niśitena ca<BR>
06,058.012a	athainaṃ śaravarṣeṇa chādayām āsa bhārata<BR>
06,058.012c	giriṃ jalāgame yadvaj jaladā jaladhāriṇaḥ<BR>
06,058.013a	abhimanyus tu saṃkruddho dhṛṣṭadyumne nipīḍite<BR>
06,058.013c	abhidudrāva vegena madrarājarathaṃ prati<BR>
06,058.014a	tato madrādhiparathaṃ kārṣṇiḥ prāpyātikopanaḥ<BR>
06,058.014c	ārtāyanim ameyātmā vivyādha viśikhais tribhiḥ<BR>
06,058.015a	tatas tu tāvakā rājan parīpsanto ''rjuniṃ raṇe<BR>
06,058.015c	madrarājarathaṃ tūrṇaṃ parivāryāvatasthire<BR>
06,058.016a	duryodhano vikarṇaś ca duḥśāsanaviviṃśatī<BR>
06,058.016c	durmarṣaṇo duḥsahaś ca citrasenaś ca durmukhaḥ<BR>
06,058.017a	satyavrataś ca bhadraṃ te purumitraś ca bhārata<BR>
06,058.017c	ete madrādhiparathaṃ pālayantaḥ sthitā raṇe<BR>
06,058.018a	tān bhīmasenaḥ saṃkruddho dhṛṣṭadyumnaś ca pārṣataḥ<BR>
06,058.018c	draupadeyābhimanyuś ca mādrīputrau ca pāṇḍavau<BR>
06,058.018d*0227_01	dhārtarāṣṭrān daśa rathān daśaiva pratyavārayan<BR>
06,058.019a	nānārūpāṇi śastrāṇi visṛjanto viśāṃ pate<BR>
06,058.019c	abhyavartanta saṃhṛṣṭāḥ parasparavadhaiṣiṇaḥ<BR>
06,058.019e	te vai samīyuḥ saṃgrāme rājan durmantrite tava<BR>
06,058.020a	tasmin dāśarathe yuddhe vartamāne bhayāvahe<BR>
06,058.020c	tāvakānāṃ pareṣāṃ ca prekṣakā rathino 'bhavan<BR>
06,058.021a	śastrāṇy anekarūpāṇi visṛjanto mahārathāḥ<BR>
06,058.021c	anyonyam abhinardantaḥ saṃprahāraṃ pracakrire<BR>
06,058.022a	te yattā jātasaṃrambhāḥ sarve 'nyonyaṃ jighāṃsavaḥ<BR>
06,058.022b*0228_01	anyonyam abhinardantaḥ spardhamānāḥ parasparam<BR>
06,058.022b*0229_01	anyonyaspardhayā rājañ jñātayaḥ saṃgatā mithaḥ<BR>
06,058.022b*0230_01	samāgatā mahārāja jñātayaḥ śastrapāṇayaḥ<BR>
06,058.022c	mahāstrāṇi vimuñcantaḥ samāpetur amarṣaṇāḥ<BR>
06,058.023a	duryodhanas tu saṃkruddho dhṛṣṭadyumnaṃ mahāraṇe<BR>
06,058.023c	vivyādha niśitair bāṇaiś caturbhis tvarito bhṛśam<BR>
06,058.024a	durmarṣaṇaś ca viṃśatyā citrasenaś ca pañcabhiḥ<BR>
06,058.024c	durmukho navabhir bāṇair duḥsahaś cāpi saptabhiḥ<BR>
06,058.024e	viviṃśatiḥ pañcabhiś ca tribhir duḥśāsanas tathā<BR>
06,058.024f*0231_01	vikarṇo daśabhir bāṇaiḥ purumitraś ca pañcabhiḥ<BR>
06,058.024f*0231_02	satyavrataḥ saptabhiś ca pārṣataṃ samare 'hanat<BR>
06,058.024f*0232_01	madrādhipas tribhiś caiva vikarṇaḥ pañcabhiḥ śaraiḥ<BR>
06,058.025a	tān pratyavidhyad rājendra pārṣataḥ śatrutāpanaḥ<BR>
06,058.025c	ekaikaṃ pañcaviṃśatyā darśayan pāṇilāghavam<BR>
06,058.026a	satyavrataṃ tu samare purumitraṃ ca bhārata<BR>
06,058.026c	abhimanyur avidhyat tau daśabhir daśabhiḥ śaraiḥ<BR>
06,058.027a	mādrīputrau tu samare mātulaṃ mātṛnandanau<BR>
06,058.027c	chādayetāṃ śaravrātais tad adbhutam ivābhavat<BR>
06,058.028a	tataḥ śalyo mahārāja svasrīyau rathināṃ varau<BR>
06,058.028c	śarair bahubhir ānarchat kṛtapratikṛtaiṣiṇau<BR>
06,058.028e	chādyamānau tatas tau tu mādrīputrau na celatuḥ<BR>
06,058.029a	atha duryodhanaṃ dṛṣṭvā bhīmaseno mahābalaḥ<BR>
06,058.029c	vidhitsuḥ kalahasyāntaṃ gadāṃ jagrāha pāṇḍavaḥ<BR>
06,058.030a	tam udyatagadaṃ dṛṣṭvā kailāsam iva śṛṅgiṇam<BR>
06,058.030c	bhīmasenaṃ mahābāhuṃ putrās te prādravan bhayāt<BR>
06,058.031a	duryodhanas tu saṃkruddho māgadhaṃ samacodayat<BR>
06,058.031c	anīkaṃ daśasāhasraṃ kuñjarāṇāṃ tarasvinām<BR>
06,058.031d*0233_01	gajānīkena sahitas tena rājā suyodhanaḥ<BR>
06,058.031e	māgadhaṃ purataḥ kṛtvā bhīmasenaṃ samabhyayāt<BR>
06,058.032a	āpatantaṃ ca taṃ dṛṣṭvā gajānīkaṃ vṛkodaraḥ<BR>
06,058.032c	gadāpāṇir avārohad rathāt siṃha ivonnadan<BR>
06,058.032d*0234_01	ghoraḥ pratibhayaś cāsīt pinākīva pinākadhṛk<BR>
06,058.032d*0234_02	nirmathyamānāṃ kruddhena pragṛhya mahatīṃ gadām<BR>
06,058.033a	adrisāramayīṃ gurvīṃ pragṛhya mahatīṃ gadām<BR>
06,058.033c	abhyadhāvad gajānīkaṃ vyāditāsya ivāntakaḥ<BR>
06,058.034a	sa gajān gadayā nighnan vyacarat samare balī<BR>
06,058.034c	bhīmaseno mahābāhuḥ savajra iva vāsavaḥ<BR>
06,058.035a	tasya nādena mahatā manohṛdayakampinā<BR>
06,058.035b*0235_01	vipradhvastā gajā rājan madaṃ tyaktvā bhayaṃ gatāḥ<BR>
06,058.035c	vyatyaceṣṭanta saṃhatya gajā bhīmasya nardataḥ<BR>
06,058.036a	tatas tu draupadīputrāḥ saubhadraś ca mahārathaḥ<BR>
06,058.036c	nakulaḥ sahadevaś ca dhṛṣṭadyumnaś ca pārṣataḥ<BR>
06,058.037a	pṛṣṭhaṃ bhīmasya rakṣantaḥ śaravarṣeṇa vāraṇān<BR>
06,058.037c	abhyadhāvanta varṣanto meghā iva girīn yathā<BR>
06,058.037d*0236_01	nākulis tu śatānīkaḥ samare śatrupūgahā<BR>
06,058.038a	kṣuraiḥ kṣuraprair bhallaiś ca pītair añjalikair api<BR>
06,058.038c	pātayantottamāṅgāni pāṇḍavā gajayodhinām<BR>
06,058.039a	śirobhiḥ prapatadbhiś ca bāhubhiś ca vibhūṣitaiḥ<BR>
06,058.039c	aśmavṛṣṭir ivābhāti pāṇibhiś ca sahāṅkuśaiḥ<BR>
06,058.040a	hṛtottamāṅgāḥ skandheṣu gajānāṃ gajayodhinaḥ<BR>
06,058.040c	adṛśyantācalāgreṣu drumā bhagnaśikhā iva<BR>
06,058.041a	dhṛṣṭadyumnahatān anyān apaśyāma mahāgajān<BR>
06,058.041c	patitān pātyamānāṃś ca pārṣatena mahātmanā<BR>
06,058.042a	māgadho 'tha mahīpālo gajam airāvatopamam<BR>
06,058.042c	preṣayām āsa samare saubhadrasya rathaṃ prati<BR>
06,058.043a	tam āpatantaṃ saṃprekṣya māgadhasya gajottamam<BR>
06,058.043c	jaghānaikeṣuṇā vīraḥ saubhadraḥ paravīrahā<BR>
06,058.044a	tasyāvarjitanāgasya kārṣṇiḥ parapuraṃjayaḥ<BR>
06,058.044c	rājño rajatapuṅkhena bhallenāpaharac chiraḥ<BR>
06,058.045a	vigāhya tad gajānīkaṃ bhīmaseno 'pi pāṇḍavaḥ<BR>
06,058.045c	vyacarat samare mṛdnan gajān indro girīn iva<BR>
06,058.046a	ekaprahārābhihatān bhīmasenena kuñjarān<BR>
06,058.046c	apaśyāma raṇe tasmin girīn vajrahatān iva<BR>
06,058.047a	bhagnadantān bhagnakaṭān bhagnasakthāṃś ca vāraṇān<BR>
06,058.047c	bhagnapṛṣṭhān bhagnakumbhān nihatān parvatopamān<BR>
06,058.048a	nadataḥ sīdataś cānyān vimukhān samare gajān<BR>
06,058.048c	vimūtrān bhagnasaṃvignāṃs tathā viśakṛto 'parān<BR>
06,058.049a	bhīmasenasya mārgeṣu gatāsūn parvatopamān<BR>
06,058.049c	apaśyāma hatān nāgān niṣṭanantas tathāpare<BR>
06,058.050a	vamanto rudhiraṃ cānye bhinnakumbhā mahāgajāḥ<BR>
06,058.050c	vihvalanto gatā bhūmiṃ śailā iva dharātale<BR>
06,058.050d*0237_01	mārgeṇa gacchamānasya bhīmasyobhayapārśvataḥ<BR>
06,058.050d*0237_02	dṛśyante patitā nāgā vajreṇeva śiloccayāḥ<BR>
06,058.051a	medorudhiradigdhāṅgo vasāmajjāsamukṣitaḥ<BR>
06,058.051c	vyacarat samare bhīmo daṇḍapāṇir ivāntakaḥ<BR>
06,058.052a	gajānāṃ rudhirāktāṃ tāṃ gadāṃ bibhrad vṛkodaraḥ<BR>
06,058.052c	ghoraḥ pratibhayaś cāsīt pinākīva pinākadhṛk<BR>
06,058.053a	nirmathyamānāḥ kruddhena bhīmasenena dantinaḥ<BR>
06,058.053c	sahasā prādravañ śiṣṭā mṛdnantas tava vāhinīm<BR>
06,058.054a	taṃ hi vīraṃ maheṣvāsāḥ saubhadrapramukhā rathāḥ<BR>
06,058.054c	paryarakṣanta yudhyantaṃ vajrāyudham ivāmarāḥ<BR>
06,058.055a	śoṇitāktāṃ gadāṃ bibhrad ukṣito gajaśoṇitaiḥ<BR>
06,058.055c	kṛtānta iva raudrātmā bhīmaseno vyadṛśyata<BR>
06,058.056a	vyāyacchamānaṃ gadayā dikṣu sarvāsu bhārata<BR>
06,058.056c	nṛtyamānam apaśyāma nṛtyantam iva śaṃkaram<BR>
06,058.057a	yamadaṇḍopamāṃ gurvīm indrāśanisamasvanām<BR>
06,058.057c	apaśyāma mahārāja raudrāṃ viśasanīṃ gadām<BR>
06,058.058a	vimiśrāṃ keśamajjābhiḥ pradigdhāṃ rudhireṇa ca<BR>
06,058.058c	pinākam iva rudrasya kruddhasyābhighnataḥ paśūn<BR>
06,058.058d*0238_01	keśamajjāsṛgabhyakto raudraṃ bibhrat tadā vapuḥ<BR>
06,058.058d*0238_02	mārutiḥ śūlahastasya purevābhighnataḥ paśūn<BR>
06,058.059a	yathā paśūnāṃ saṃghātaṃ yaṣṭyā pālaḥ prakālayet<BR>
06,058.059c	tathā bhīmo gajānīkaṃ gadayā paryakālayat<BR>
06,058.060a	gadayā vadhyamānās te mārgaṇaiś ca samantataḥ<BR>
06,058.060c	svāny anīkāni mṛdnantaḥ prādravan kuñjarās tava<BR>
06,058.061a	mahāvāta ivābhrāṇi vidhamitvā sa vāraṇān<BR>
06,058.061c	atiṣṭhat tumule bhīmaḥ śmaśāna iva śūlabhṛt<BR>
06,059.001	saṃjaya uvāca<BR>
06,059.001a	tasmin hate gajānīke putro duryodhanas tava<BR>
06,059.001c	bhīmasenaṃ ghnatety evaṃ sarvasainyāny acodayat<BR>
06,059.002a	tataḥ sarvāṇy anīkāni tava putrasya śāsanāt<BR>
06,059.002c	abhyadravan bhīmasenaṃ nadantaṃ bhairavān ravān<BR>
06,059.003a	taṃ balaugham aparyantaṃ devair api durutsaham<BR>
06,059.003c	āpatantaṃ suduṣpāraṃ samudram iva parvaṇi<BR>
06,059.004a	rathanāgāśvakalilaṃ śaṅkhadundubhināditam<BR>
06,059.004c	athānantam apāraṃ ca narendrastimitahradam<BR>
06,059.005a	taṃ bhīmasenaḥ samare mahodadhim ivāparam<BR>
06,059.005c	senāsāgaram akṣobhyaṃ veleva samavārayat<BR>
06,059.006a	tad āścaryam apaśyāma śraddheyam api cādbhutam<BR>
06,059.006c	bhīmasenasya samare rājan karmātimānuṣam<BR>
06,059.007a	udīrṇāṃ pṛthivīṃ sarvāṃ sāśvāṃ sarathakuñjarām<BR>
06,059.007c	asaṃbhramaṃ bhīmaseno gadayā samatāḍayat<BR>
06,059.008a	sa saṃvārya balaughāṃs tān gadayā rathināṃ varaḥ<BR>
06,059.008c	atiṣṭhat tumule bhīmo girir merur ivācalaḥ<BR>
06,059.009a	tasmin sutumule ghore kāle paramadāruṇe<BR>
06,059.009c	bhrātaraś caiva putrāś ca dhṛṣṭadyumnaś ca pārṣataḥ<BR>
06,059.010a	draupadeyābhimanyuś ca śikhaṇḍī ca mahārathaḥ<BR>
06,059.010c	na prājahan bhīmasenaṃ bhaye jāte mahābalam<BR>
06,059.011a	tataḥ śaikyāyasīṃ gurvīṃ pragṛhya mahatīṃ gadām<BR>
06,059.011c	avadhīt tāvakān yodhān daṇḍapāṇir ivāntakaḥ<BR>
06,059.011e	pothayan rathavṛndāni vājivṛndāni cābhibhūḥ<BR>
06,059.012a	vyacarat samare bhīmo yugānte pāvako yathā<BR>
06,059.012c	vinighnan samare sarvān yugānte kālavad vibhuḥ<BR>
06,059.013a	ūruvegena saṃkarṣan rathajālāni pāṇḍavaḥ<BR>
06,059.013c	pramardayan gajān sarvān naḍvalānīva kuñjaraḥ<BR>
06,059.014a	mṛdnan rathebhyo rathino gajebhyo gajayodhinaḥ<BR>
06,059.014c	sādinaś cāśvapṛṣṭhebhyo bhūmau caiva padātinaḥ<BR>
06,059.014d*0239_01	gadayā vyadhamat sarvān vāto vṛkṣān ivaujasā<BR>
06,059.014d*0239_02	bhīmaseno mahābāhus tava putrasya vai bale<BR>
06,059.014d*0239_03	sā vai majjāvasāmāṃsaiḥ pradigdhā rudhireṇa ca<BR>
06,059.014d*0239_04	adṛśyata mahāraudrā gadā nāgāśvaghātinī<BR>
06,059.015a	tatra tatra hataiś cāpi manuṣyagajavājibhiḥ<BR>
06,059.015c	raṇāṅgaṇaṃ tad abhavan mṛtyor āghātasaṃnibham<BR>
06,059.016a	pinākam iva rudrasya kruddhasyābhighnataḥ paśūn<BR>
06,059.016c	yamadaṇḍopamām ugrām indrāśanisamasvanām<BR>
06,059.016e	dadṛśur bhīmasenasya raudrāṃ viśasanīṃ gadām<BR>
06,059.017a	āvidhyato gadāṃ tasya kaunteyasya mahātmanaḥ<BR>
06,059.017b*0240_01	gadāmārutavego 'bhūd viṣphūrjitam ivāśaneḥ<BR>
06,059.017c	babhau rūpaṃ mahāghoraṃ kālasyeva yugakṣaye<BR>
06,059.018a	taṃ tathā mahatīṃ senāṃ drāvayantaṃ punaḥ punaḥ<BR>
06,059.018c	dṛṣṭvā mṛtyum ivāyāntaṃ sarve vimanaso 'bhavan<BR>
06,059.019a	yato yataḥ prekṣate sma gadām udyamya pāṇḍavaḥ<BR>
06,059.019c	tena tena sma dīryante sarvasainyāni bhārata<BR>
06,059.020a	pradārayantaṃ sainyāni balaughenāparājitam<BR>
06,059.020c	grasamānam anīkāni vyāditāsyam ivāntakam<BR>
06,059.021a	taṃ tathā bhīmakarmāṇaṃ pragṛhītamahāgadam<BR>
06,059.021c	dṛṣṭvā vṛkodaraṃ bhīṣmaḥ sahasaiva samabhyayāt<BR>
06,059.022a	mahatā meghaghoṣeṇa rathenādityavarcasā<BR>
06,059.022c	chādayañ śaravarṣeṇa parjanya iva vṛṣṭimān<BR>
06,059.023a	tam āyāntaṃ tathā dṛṣṭvā vyāttānanam ivāntakam<BR>
06,059.023c	bhīṣmaṃ bhīmo mahābāhuḥ pratyudīyād amarṣaṇaḥ<BR>
06,059.024a	tasmin kṣaṇe sātyakiḥ satyasaṃdhaḥ; śinipravīro 'bhyapatat pitāmaham<BR>
06,059.024c	nighnann amitrān dhanuṣā dṛḍhena; sa kampayaṃs tava putrasya senām<BR>
06,059.025a	taṃ yāntam aśvai rajataprakāśaiḥ; śarān dhamantaṃ dhanuṣā dṛḍhena<BR>
06,059.025c	nāśaknuvan vārayituṃ tadānīṃ; sarve gaṇā bhārata ye tvadīyāḥ<BR>
06,059.026a	avidhyad enaṃ niśitaiḥ śarāgrair; alambuso rājavarārśyaśṛṅgiḥ<BR>
06,059.026c	taṃ vai caturbhiḥ pratividhya vīro; naptā śiner abhyapatad rathena<BR>
06,059.027a	anvāgataṃ vṛṣṇivaraṃ niśamya; madhye ripūṇāṃ parivartamānam<BR>
06,059.027c	prāvartayantaṃ kurupuṃgavāṃś ca; punaḥ punaś ca praṇadantam ājau<BR>
06,059.027d*0241_01	yodhās tvadīyāḥ śaravarṣair avarṣan<BR>
06,059.027d*0241_02	meghā yathā bhūdharam ambuvegaiḥ<BR>
06,059.028a	nāśaknuvan vārayituṃ variṣṭhaṃ; madhyaṃdine sūryam ivātapantam<BR>
06,059.028c	na tatra kaś cinn aviṣaṇṇa āsīd; ṛte rājan somadattasya putrāt<BR>
06,059.029a	sa hy ādadāno dhanur ugravegaṃ; bhūriśravā bhārata saumadattiḥ<BR>
06,059.029b*0242_01	tato bhūriśravā rājan somadattasya putrakam<BR>
06,059.029c	dṛṣṭvā rathān svān vyapanīyamānān; pratyudyayau sātyakiṃ yoddhum icchan<BR>
06,060.001	saṃjaya uvāca<BR>
06,060.001a	tato bhūriśravā rājan sātyakiṃ navabhiḥ śaraiḥ<BR>
06,060.001c	avidhyad bhṛśasaṃkruddhas tottrair iva mahādvipam<BR>
06,060.002a	kauravaṃ sātyakiś caiva śaraiḥ saṃnataparvabhiḥ<BR>
06,060.002c	avākirad ameyātmā sarvalokasya paśyataḥ<BR>
06,060.003a	tato duryodhano rājā sodaryaiḥ parivāritaḥ<BR>
06,060.003c	saumadattiṃ raṇe yattaḥ samantāt paryavārayat<BR>
06,060.004a	tathaiva pāṇḍavāḥ sarve sātyakiṃ rabhasaṃ raṇe<BR>
06,060.004c	parivārya sthitāḥ saṃkhye samantāt sumahaujasaḥ<BR>
06,060.005a	bhīmasenas tu saṃkruddho gadām udyamya bhārata<BR>
06,060.005c	duryodhanamukhān sarvān putrāṃs te paryavārayat<BR>
06,060.005d*0243_01	tathaiva ca sutās tubhyaṃ bhīmasenaṃ mahāratham<BR>
06,060.005d*0243_02	duryodhanamukhāḥ sarve samantāt paryavārayan<BR>
06,060.006a	rathair anekasāhasraiḥ krodhāmarṣasamanvitaḥ<BR>
06,060.006c	nandakas tava putras tu bhīmasenaṃ mahābalam<BR>
06,060.006e	vivyādha niśitaiḥ ṣaḍbhiḥ kaṅkapatraiḥ śilāśitaiḥ<BR>
06,060.007a	duryodhanas tu samare bhīmasenaṃ mahābalam<BR>
06,060.007c	ājaghānorasi kruddho mārgaṇair niśitais tribhiḥ<BR>
06,060.008a	tato bhīmo mahābāhuḥ svarathaṃ sumahābalaḥ<BR>
06,060.008c	āruroha rathaśreṣṭhaṃ viśokaṃ cedam abravīt<BR>
06,060.009a	ete mahārathāḥ śūrā dhārtarāṣṭrā mahābalāḥ<BR>
06,060.009c	mām eva bhṛśasaṃkruddhā hantum abhyudyatā yudhi<BR>
06,060.009d*0244_01	manorathadrumo 'smākaṃ cintito bahuvārṣikaḥ<BR>
06,060.009d*0244_02	saphalaḥ sūta adyeha yo 'haṃ paśyāmi sodarān<BR>
06,060.009d*0244_03	yatrāśoka samutkṣiptā reṇavo rathanemibhiḥ<BR>
06,060.009d*0244_04	na prayāsya[?ntya]ntarikṣaṃ hi śaravṛndair digantare<BR>
06,060.009d*0244_05	tatra tiṣṭhati saṃnaddhaḥ svayaṃ rājā suyodhanaḥ<BR>
06,060.009d*0244_06	bhrātaraś cāsya saṃnaddhāḥ kulaputrā madotkaṭāḥ<BR>
06,060.010a	etān adya haniṣyāmi paśyatas te na saṃśayaḥ<BR>
06,060.010c	tasmān mamāśvān saṃgrāme yattaḥ saṃyaccha sārathe<BR>
06,060.011a	evam uktvā tataḥ pārthaḥ putraṃ duryodhanaṃ tava<BR>
06,060.011c	vivyādha daśabhis tīkṣṇaiḥ śaraiḥ kanakabhūṣaṇaiḥ<BR>
06,060.011e	nandakaṃ ca tribhir bāṇaiḥ pratyavidhyat stanāntare<BR>
06,060.012a	taṃ tu duryodhanaḥ ṣaṣṭyā viddhvā bhīmaṃ mahābalam<BR>
06,060.012c	tribhir anyaiḥ suniśitair viśokaṃ pratyavidhyata<BR>
06,060.013a	bhīmasya ca raṇe rājan dhanuś ciccheda bhāsvaram<BR>
06,060.013c	muṣṭideśe śarais tīkṣṇais tribhī rājā hasann iva<BR>
06,060.013d*0245_01	ākarṇapūrṇaiḥ putras te prahasann iva bhārata<BR>
06,060.014a	bhīmas tu prekṣya yantāraṃ viśokaṃ saṃyuge tadā<BR>
06,060.014c	pīḍitaṃ viśikhais tīkṣṇais tava putreṇa dhanvinā<BR>
06,060.015a	amṛṣyamāṇaḥ saṃkruddho dhanur divyaṃ parāmṛśat<BR>
06,060.015c	putrasya te mahārāja vadhārthaṃ bharatarṣabha<BR>
06,060.016a	samādatta ca saṃrabdhaḥ kṣurapraṃ lomavāhinam<BR>
06,060.016c	tena ciccheda nṛpater bhīmaḥ kārmukam uttamam<BR>
06,060.017a	so 'pavidhya dhanuś chinnaṃ krodhena prajvalann iva<BR>
06,060.017c	anyat kārmukam ādatta satvaraṃ vegavattaram<BR>
06,060.018a	saṃdhatta viśikhaṃ ghoraṃ kālamṛtyusamaprabham<BR>
06,060.018c	tenājaghāna saṃkruddho bhīmasenaṃ stanāntare<BR>
06,060.019a	sa gāḍhaviddho vyathitaḥ syandanopastha āviśat<BR>
06,060.019c	sa niṣaṇṇo rathopasthe mūrchām abhijagāma ha<BR>
06,060.020a	taṃ dṛṣṭvā vyathitaṃ bhīmam abhimanyupurogamāḥ<BR>
06,060.020c	nāmṛṣyanta maheṣvāsāḥ pāṇḍavānāṃ mahārathāḥ<BR>
06,060.021a	tatas tu tumulāṃ vṛṣṭiṃ śastrāṇāṃ tigmatejasām<BR>
06,060.021c	pātayām āsur avyagrāḥ putrasya tava mūrdhani<BR>
06,060.022a	pratilabhya tataḥ saṃjñāṃ bhīmaseno mahābalaḥ<BR>
06,060.022c	duryodhanaṃ tribhir viddhvā punar vivyādha pañcabhiḥ<BR>
06,060.023a	śalyaṃ ca pañcaviṃśatyā śarair vivyādha pāṇḍavaḥ<BR>
06,060.023c	rukmapuṅkhair maheṣvāsaḥ sa viddho vyapayād raṇāt<BR>
06,060.024a	pratyudyayus tato bhīmaṃ tava putrāś caturdaśa<BR>
06,060.024c	senāpatiḥ suṣeṇaś ca jalasaṃdhaḥ sulocanaḥ<BR>
06,060.025a	ugro bhīmaratho bhīmo bhīmabāhur alolupaḥ<BR>
06,060.025c	durmukho duṣpradharṣaś ca vivitsur vikaṭaḥ samaḥ<BR>
06,060.026a	visṛjanto bahūn bāṇān krodhasaṃraktalocanāḥ<BR>
06,060.026c	bhīmasenam abhidrutya vivyadhuḥ sahitā bhṛśam<BR>
06,060.027a	putrāṃs tu tava saṃprekṣya bhīmaseno mahābalaḥ<BR>
06,060.027c	sṛkkiṇī vilihan vīraḥ paśumadhye vṛko yathā<BR>
06,060.027d*0246_01	abhipatya mahābāhur garutmān iva vegitaḥ<BR>
06,060.027e	senāpateḥ kṣurapreṇa śiraś ciccheda pāṇḍavaḥ<BR>
06,060.027f*0247_01	saṃprahṛṣya ca hṛṣṭātmā tribhir bāṇair mahābhujaḥ<BR>
06,060.028a	jalasaṃdhaṃ vinirbhidya so 'nayad yamasādanam<BR>
06,060.028c	suṣeṇaṃ ca tato hatvā preṣayām āsa mṛtyave<BR>
06,060.028d*0248_01	vicitraṃ ca tathā hatvā preṣayām āsa mṛtyave<BR>
06,060.029a	ugrasya saśirastrāṇaṃ śiraś candropamaṃ bhuvi<BR>
06,060.029c	pātayām āsa bhallena kuṇḍalābhyāṃ vibhūṣitam<BR>
06,060.030a	bhīmabāhuṃ ca saptatyā sāśvaketuṃ sasārathim<BR>
06,060.030c	nināya samare bhīmaḥ paralokāya māriṣa<BR>
06,060.031a	bhīmaṃ bhīmarathaṃ cobhau bhīmaseno hasann iva<BR>
06,060.031c	bhrātarau rabhasau rājann anayad yamasādanam<BR>
06,060.032a	tataḥ sulocanaṃ bhīmaḥ kṣurapreṇa mahāmṛdhe<BR>
06,060.032c	miṣatāṃ sarvasainyānām anayad yamasādanam<BR>
06,060.033a	putrās tu tava taṃ dṛṣṭvā bhīmasenaparākramam<BR>
06,060.033c	śeṣā ye 'nye 'bhavaṃs tatra te bhīmasya bhayārditāḥ<BR>
06,060.033e	vipradrutā diśo rājan vadhyamānā mahātmanā<BR>
06,060.034a	tato 'bravīc chāṃtanavaḥ sarvān eva mahārathān<BR>
06,060.034c	eṣa bhīmo raṇe kruddho dhārtarāṣṭrān mahārathān<BR>
06,060.035a	yathāprāgryān yathājyeṣṭhān yathāśūrāṃś ca saṃgatān<BR>
06,060.035c	nipātayaty ugradhanvā taṃ pramathnīta pārthivāḥ<BR>
06,060.036a	evam uktās tataḥ sarve dhārtarāṣṭrasya sainikāḥ<BR>
06,060.036c	abhyadravanta saṃkruddhā bhīmasenaṃ mahābalam<BR>
06,060.037a	bhagadattaḥ prabhinnena kuñjareṇa viśāṃ pate<BR>
06,060.037c	apatat sahasā tatra yatra bhīmo vyavasthitaḥ<BR>
06,060.038a	āpatann eva ca raṇe bhīmasenaṃ śilāśitaiḥ<BR>
06,060.038c	adṛśyaṃ samare cakre jīmūta iva bhāskaram<BR>
06,060.039a	abhimanyumukhās tatra nāmṛṣyanta mahārathāḥ<BR>
06,060.039c	bhīmasyācchādanaṃ saṃkhye svabāhubalam āśritāḥ<BR>
06,060.040a	ta enaṃ śaravarṣeṇa samantāt paryavārayan<BR>
06,060.040c	gajaṃ ca śaravṛṣṭyā taṃ bibhidus te samantataḥ<BR>
06,060.041a	sa śastravṛṣṭyābhihataḥ prādravad dviguṇaṃ padam<BR>
06,060.041c	prāgjyotiṣagajo rājan nānāliṅgaiḥ sutejanaiḥ<BR>
06,060.042a	saṃjātarudhirotpīḍaḥ prekṣaṇīyo 'bhavad raṇe<BR>
06,060.042c	gabhastibhir ivārkasya saṃsyūto jalado mahān<BR>
06,060.043a	sa codito madasrāvī bhagadattena vāraṇaḥ<BR>
06,060.043c	abhyadhāvata tān sarvān kālotsṛṣṭa ivāntakaḥ<BR>
06,060.043e	dviguṇaṃ javam āsthāya kampayaṃś caraṇair mahīm<BR>
06,060.044a	tasya tat sumahad rūpaṃ dṛṣṭvā sarve mahārathāḥ<BR>
06,060.044c	asahyaṃ manyamānās te nātipramanaso 'bhavan<BR>
06,060.045a	tatas tu nṛpatiḥ kruddho bhīmasenaṃ stanāntare<BR>
06,060.045c	ājaghāna naravyāghra śareṇa nataparvaṇā<BR>
06,060.046a	so 'tividdho maheṣvāsas tena rājñā mahārathaḥ<BR>
06,060.046c	mūrchayābhiparītāṅgo dhvajayaṣṭim upāśritaḥ<BR>
06,060.047a	tāṃs tu bhītān samālakṣya bhīmasenaṃ ca mūrchitam<BR>
06,060.047c	nanāda balavan nādaṃ bhagadattaḥ pratāpavān<BR>
06,060.047d*0249_01	bhīmo 'pi labdhasaṃjñas tu adravat sa tato raṇe<BR>
06,060.048a	tato ghaṭotkaco rājan prekṣya bhīmaṃ tathāgatam<BR>
06,060.048c	saṃkruddho rākṣaso ghoras tatraivāntaradhīyata<BR>
06,060.049a	sa kṛtvā dāruṇāṃ māyāṃ bhīrūṇāṃ bhayavardhinīm<BR>
06,060.049c	adṛśyata nimeṣārdhād ghorarūpaṃ samāśritaḥ<BR>
06,060.050a	airāvataṃ samāruhya svayaṃ māyāmayaṃ kṛtam<BR>
06,060.050b*0250_01	kailāsagirisaṃkāśaṃ vajrapāṇir ivābhyayāt<BR>
06,060.050c	tasya cānye 'pi diṅnāgā babhūvur anuyāyinaḥ<BR>
06,060.051a	añjano vāmanaś caiva mahāpadmaś ca suprabhaḥ<BR>
06,060.051c	traya ete mahānāgā rākṣasaiḥ samadhiṣṭhitāḥ<BR>
06,060.051d*0251_01	madhye trigartā(sic)n rākṣasyo labhante prasravanti ca<BR>
06,060.051d*0251_02	kāmarūpadharāś caiva bhavanti bahurūpakāḥ<BR>
06,060.051d*0251_03	praṇamya vikacaḥ pādāv agṛhṇāt pitaraṃ tadā<BR>
06,060.051d*0251_04	mātuś ca parameṣvāsas tau ca nāmāsya cakratuḥ<BR>
06,060.051d*0251_05	ghaṭotkacasyoktapūrvaṃ mātā taṃ pratyabhāṣata<BR>
06,060.051d*0251_06	abravīt tena nāmāsya ghaṭotkaca iti sma ha<BR>
06,060.051d*0251_07	sa hi sṛṣṭo maghavatā karṇahetor mahātmanā<BR>
06,060.051d*0251_08	karṇasyāprativīryasya pratiyoddhā mahārathaḥ<BR>
06,060.052a	mahākāyās tridhā rājan prasravanto madaṃ bahu<BR>
06,060.052c	tejovīryabalopetā mahābalaparākramāḥ<BR>
06,060.052d*0252_01	preṣitāś ca mahārāja rākṣasaiś ca caturdiśam<BR>
06,060.053a	ghaṭotkacas tu svaṃ nāgaṃ codayām āsa taṃ tataḥ<BR>
06,060.053c	sagajaṃ bhagadattaṃ tu hantukāmaḥ paraṃtapaḥ<BR>
06,060.054a	te cānye coditā nāgā rākṣasais tair mahābalaiḥ<BR>
06,060.054c	paripetuḥ susaṃrabdhāś caturdaṃṣṭrāś caturdiśam<BR>
06,060.054e	bhagadattasya taṃ nāgaṃ viṣāṇais te 'bhyapīḍayan<BR>
06,060.055a	saṃpīḍyamānas tair nāgair vedanārtaḥ śarāturaḥ<BR>
06,060.055c	so 'nadat sumahānādam indrāśanisamasvanam<BR>
06,060.055d*0253_01	nyavartata mahāghoṣo bhīmasenaśarārditaḥ<BR>
06,060.055d*0253_02	mṛditvā sarvasainyāni tava putrasya bhārata<BR>
06,060.056a	tasya taṃ nadato nādaṃ sughoraṃ bhīmanisvanam<BR>
06,060.056c	śrutvā bhīṣmo 'bravīd droṇaṃ rājānaṃ ca suyodhanam<BR>
06,060.057a	eṣa yudhyati saṃgrāme haiḍimbena durātmanā<BR>
06,060.057c	bhagadatto maheṣvāsaḥ kṛcchreṇa parivartate<BR>
06,060.058a	rākṣasaś ca mahāmāyaḥ sa ca rājātikopanaḥ<BR>
06,060.058c	tau sametau mahāvīryau kālamṛtyusamāv ubhau<BR>
06,060.059a	śrūyate hy eṣa hṛṣṭānāṃ pāṇḍavānāṃ mahāsvanaḥ<BR>
06,060.059c	hastinaś caiva sumahān bhītasya ruvato dhvaniḥ<BR>
06,060.060a	tatra gacchāma bhadraṃ vo rājānaṃ parirakṣitum<BR>
06,060.060c	arakṣyamāṇaḥ samare kṣipraṃ prāṇān vimokṣyate<BR>
06,060.061a	te tvaradhvaṃ mahāvīryāḥ kiṃ cireṇa prayāmahe<BR>
06,060.061c	mahān hi vartate raudraḥ saṃgrāmo lomaharṣaṇaḥ<BR>
06,060.062a	bhaktaś ca kulaputraś ca śūraś ca pṛtanāpatiḥ<BR>
06,060.062c	yuktaṃ tasya paritrāṇaṃ kartum asmābhir acyutāḥ<BR>
06,060.063a	bhīṣmasya tad vacaḥ śrutvā bhāradvājapurogamāḥ<BR>
06,060.063c	sahitāḥ sarvarājāno bhagadattaparīpsayā<BR>
06,060.063e	uttamaṃ javam āsthāya prayayur yatra so 'bhavat<BR>
06,060.064a	tān prayātān samālokya yudhiṣṭhirapurogamāḥ<BR>
06,060.064c	pāñcālāḥ pāṇḍavaiḥ sārdhaṃ pṛṣṭhato 'nuyayuḥ parān<BR>
06,060.065a	tāny anīkāny athālokya rākṣasendraḥ pratāpavān<BR>
06,060.065c	nanāda sumahānādaṃ visphoṭam aśaner iva<BR>
06,060.066a	tasya taṃ ninadaṃ śrutvā dṛṣṭvā nāgāṃś ca yudhyataḥ<BR>
06,060.066c	bhīṣmaḥ śāṃtanavo bhūyo bhāradvājam abhāṣata<BR>
06,060.067a	na rocate me saṃgrāmo haiḍimbena durātmanā<BR>
06,060.067c	balavīryasamāviṣṭaḥ sasahāyaś ca sāṃpratam<BR>
06,060.068a	naiṣa śakyo yudhā jetum api vajrabhṛtā svayam<BR>
06,060.068c	labdhalakṣyaḥ prahārī ca vayaṃ ca śrāntavāhanāḥ<BR>
06,060.068e	pāñcālaiḥ pāṇḍaveyaiś ca divasaṃ kṣatavikṣatāḥ<BR>
06,060.068f*0254_01	idānīṃ yudhi nirjetuṃ na śakyo 'sau sa rākṣasaḥ<BR>
06,060.068f*0254_02	astam abhyeti savitā rātrau yoddhuṃ na śakyate<BR>
06,060.069a	tan na me rocate yuddhaṃ pāṇḍavair jitakāśibhiḥ<BR>
06,060.069c	ghuṣyatām avahāro 'dya śvo yotsyāmaḥ paraiḥ saha<BR>
06,060.070a	pitāmahavacaḥ śrutvā tathā cakruḥ sma kauravāḥ<BR>
06,060.070c	upāyenāpayānaṃ te ghaṭotkacabhayārditāḥ<BR>
06,060.071a	kauraveṣu nivṛtteṣu pāṇḍavā jitakāśinaḥ<BR>
06,060.071c	siṃhanādam akurvanta śaṅkhaveṇusvanaiḥ saha<BR>
06,060.072a	evaṃ tad abhavad yuddhaṃ divasaṃ bharatarṣabha<BR>
06,060.072c	pāṇḍavānāṃ kurūṇāṃ ca puraskṛtya ghaṭotkacam<BR>
06,060.073a	kauravās tu tato rājan prayayuḥ śibiraṃ svakam<BR>
06,060.073c	vrīḍamānā niśākāle pāṇḍaveyaiḥ parājitāḥ<BR>
06,060.074a	śaravikṣatagātrāś ca pāṇḍuputrā mahārathāḥ<BR>
06,060.074c	yuddhe sumanaso bhūtvā śibirāyaiva jagmire<BR>
06,060.075a	puraskṛtya mahārāja bhīmasenaghaṭotkacau<BR>
06,060.075c	pūjayantas tadānyonyaṃ mudā paramayā yutāḥ<BR>
06,060.076a	nadanto vividhān nādāṃs tūryasvanavimiśritān<BR>
06,060.076c	siṃhanādāṃś ca kurvāṇā vimiśrāñ śaṅkhanisvanaiḥ<BR>
06,060.077a	vinadanto mahātmānaḥ kampayantaś ca medinīm<BR>
06,060.077c	ghaṭṭayantaś ca marmāṇi tava putrasya māriṣa<BR>
06,060.077d*0255_01	kampayantaś ca putrāṇāṃ tava cetāṃsi bhūmipa<BR>
06,060.077d*0255_02	putrāś ca tava rājendra tathaiva śaravikṣatāḥ<BR>
06,060.077e	prayātāḥ śibirāyaiva niśākāle paraṃtapāḥ<BR>
06,060.078a	duryodhanas tu nṛpatir dīno bhrātṛvadhena ca<BR>
06,060.078c	muhūrtaṃ cintayām āsa bāṣpaśokasamākulaḥ<BR>
06,060.079a	tataḥ kṛtvā vidhiṃ sarvaṃ śibirasya yathāvidhi<BR>
06,060.079c	pradadhyau śokasaṃtapto bhrātṛvyasanakarśitaḥ<BR>
06,061.001	dhṛtarāṣṭra uvāca<BR>
06,061.001a	bhayaṃ me sumahaj jātaṃ vismayaś caiva saṃjaya<BR>
06,061.001c	śrutvā pāṇḍukumārāṇāṃ karma devaiḥ suduṣkaram<BR>
06,061.002a	putrāṇāṃ ca parābhavaṃ śrutvā saṃjaya sarvaśaḥ<BR>
06,061.002c	cintā me mahatī sūta bhaviṣyati kathaṃ tv iti<BR>
06,061.003a	dhruvaṃ viduravākyāni dhakṣyanti hṛdayaṃ mama<BR>
06,061.003c	yathā hi dṛśyate sarvaṃ daivayogena saṃjaya<BR>
06,061.004a	yatra bhīṣmamukhāñ śūrān astrajñān yodhasattamān<BR>
06,061.004c	pāṇḍavānām anīkāni yodhayanti prahāriṇaḥ<BR>
06,061.005a	kenāvadhyā mahātmānaḥ pāṇḍuputrā mahābalāḥ<BR>
06,061.005c	kena dattavarās tāta kiṃ vā jñānaṃ vidanti te<BR>
06,061.005e	yena kṣayaṃ na gacchanti divi tārāgaṇā iva<BR>
06,061.006a	punaḥ punar na mṛṣyāmi hataṃ sainyaṃ sma pāṇḍavaiḥ<BR>
06,061.006c	mayy eva daṇḍaḥ patati daivāt paramadāruṇaḥ<BR>
06,061.007a	yathāvadhyāḥ pāṇḍusutā yathā vadhyāś ca me sutāḥ<BR>
06,061.007c	etan me sarvam ācakṣva yathātattvena saṃjaya<BR>
06,061.008a	na hi pāraṃ prapaśyāmi duḥkhasyāsya kathaṃ cana<BR>
06,061.008c	samudrasyeva mahato bhujābhyāṃ prataran naraḥ<BR>
06,061.009a	putrāṇāṃ vyasanaṃ manye dhruvaṃ prāptaṃ sudāruṇam<BR>
06,061.009c	ghātayiṣyati me putrān sarvān bhīmo na saṃśayaḥ<BR>
06,061.010a	na hi paśyāmi taṃ vīraṃ yo me rakṣet sutān raṇe<BR>
06,061.010c	dhruvaṃ vināśaḥ samare putrāṇāṃ mama saṃjaya<BR>
06,061.011a	tasmān me kāraṇaṃ sūta yuktiṃ caiva viśeṣataḥ<BR>
06,061.011c	pṛcchato 'dya yathātattvaṃ sarvam ākhyātum arhasi<BR>
06,061.012a	duryodhano 'pi yac cakre dṛṣṭvā svān vimukhān raṇe<BR>
06,061.012c	bhīṣmadroṇau kṛpaś caiva saubaleyo jayadrathaḥ<BR>
06,061.012e	drauṇir vāpi maheṣvāso vikarṇo vā mahābalaḥ<BR>
06,061.013a	niścayo vāpi kas teṣāṃ tadā hy āsīn mahātmanām<BR>
06,061.013c	vimukheṣu mahāprājña mama putreṣu saṃjaya<BR>
06,061.013d*0256_01	yad vṛttaṃ tatra saṃgrāme tad bhavān vaktum arhati<BR>
06,061.014	saṃjaya uvāca<BR>
06,061.014a	śṛṇu rājann avahitaḥ śrutvā caivāvadhāraya<BR>
06,061.014c	naiva mantrakṛtaṃ kiṃ cin naiva māyāṃ tathāvidhām<BR>
06,061.014e	na vai vibhīṣikāṃ kāṃ cid rājan kurvanti pāṇḍavāḥ<BR>
06,061.015a	yudhyanti te yathānyāyaṃ śaktimantaś ca saṃyuge<BR>
06,061.015c	dharmeṇa sarvakāryāṇi kīrtitānīti bhārata<BR>
06,061.015e	ārabhante sadā pārthāḥ prārthayānā mahad yaśaḥ<BR>
06,061.016a	na te yuddhān nivartante dharmopetā mahābalāḥ<BR>
06,061.016c	śriyā paramayā yuktā yato dharmas tato jayaḥ<BR>
06,061.016e	tenāvadhyā raṇe pārthā jayayuktāś ca pārthiva<BR>
06,061.017a	tava putrā durātmānaḥ pāpeṣv abhiratāḥ sadā<BR>
06,061.017c	niṣṭhurā hīnakarmāṇas tena hīyanti saṃyuge<BR>
06,061.018a	subahūni nṛśaṃsāni putrais tava janeśvara<BR>
06,061.018c	nikṛtānīha pāṇḍūnāṃ nīcair iva yathā naraiḥ<BR>
06,061.019a	sarvaṃ ca tad anādṛtya putrāṇāṃ tava kilbiṣam<BR>
06,061.019c	sāpahnavāḥ sadaivāsan pāṇḍavāḥ pāṇḍupūrvaja<BR>
06,061.019e	na cainān bahu manyante putrās tava viśāṃ pate<BR>
06,061.020a	tasya pāpasya satataṃ kriyamāṇasya karmaṇaḥ<BR>
06,061.020c	saṃprāptaṃ sumahad ghoraṃ phalaṃ kiṃpākasaṃnibham<BR>
06,061.020e	sa tad bhuṅkṣva mahārāja saputraḥ sasuhṛjjanaḥ<BR>
06,061.021a	nāvabudhyasi yad rājan vāryamāṇaḥ suhṛjjanaiḥ<BR>
06,061.021c	vidureṇātha bhīṣmeṇa droṇena ca mahātmanā<BR>
06,061.022a	tathā mayā cāpy asakṛd vāryamāṇo na gṛhṇasi<BR>
06,061.022c	vākyaṃ hitaṃ ca pathyaṃ ca martyaḥ pathyam ivauṣadham<BR>
06,061.022e	putrāṇāṃ matam āsthāya jitān manyasi pāṇḍavān<BR>
06,061.023a	śṛṇu bhūyo yathātattvaṃ yan māṃ tvaṃ paripṛcchasi<BR>
06,061.023c	kāraṇaṃ bharataśreṣṭha pāṇḍavānāṃ jayaṃ prati<BR>
06,061.023e	tat te 'haṃ kathayiṣyāmi yathāśrutam ariṃdama<BR>
06,061.024a	duryodhanena saṃpṛṣṭa etam arthaṃ pitāmahaḥ<BR>
06,061.024c	dṛṣṭvā bhrātṝn raṇe sarvān nirjitān sumahārathān<BR>
06,061.025a	śokasaṃmūḍhahṛdayo niśākāle sma kauravaḥ<BR>
06,061.025c	pitāmahaṃ mahāprājñaṃ vinayenopagamya ha<BR>
06,061.025e	yad abravīt sutas te 'sau tan me śṛṇu janeśvara<BR>
06,061.026	duryodhana uvāca<BR>
06,061.026a	tvaṃ ca droṇaś ca śalyaś ca kṛpo drauṇis tathaiva ca<BR>
06,061.026c	kṛtavarmā ca hārdikyaḥ kāmbojaś ca sudakṣiṇaḥ<BR>
06,061.027a	bhūriśravā vikarṇaś ca bhagadattaś ca vīryavān<BR>
06,061.027c	mahārathāḥ samākhyātāḥ kulaputrās tanutyajaḥ<BR>
06,061.028a	trayāṇām api lokānāṃ paryāptā iti me matiḥ<BR>
06,061.028c	pāṇḍavānāṃ samastāś ca na tiṣṭhanti parākrame<BR>
06,061.029a	tatra me saṃśayo jātas tan mamācakṣva pṛcchataḥ<BR>
06,061.029c	yaṃ samāśritya kaunteyā jayanty asmān pade pade<BR>
06,061.030	bhīṣma uvāca<BR>
06,061.030a	śṛṇu rājan vaco mahyaṃ yat tvāṃ vakṣyāmi kaurava<BR>
06,061.030c	bahuśaś ca mamokto 'si na ca me tattvayā kṛtam<BR>
06,061.031a	kriyatāṃ pāṇḍavaiḥ sārdhaṃ śamo bharatasattama<BR>
06,061.031c	etat kṣamam ahaṃ manye pṛthivyās tava cābhibho<BR>
06,061.032a	bhuñjemāṃ pṛthivīṃ rājan bhrātṛbhiḥ sahitaḥ sukhī<BR>
06,061.032c	durhṛdas tāpayan sarvān nandayaṃś cāpi bāndhavān<BR>
06,061.033a	na ca me krośatas tāta śrutavān asi vai purā<BR>
06,061.033c	tad idaṃ samanuprāptaṃ yat pāṇḍūn avamanyase<BR>
06,061.034a	yaś ca hetur avadhyatve teṣām akliṣṭakarmaṇām<BR>
06,061.034c	taṃ śṛṇuṣva mahārāja mama kīrtayataḥ prabho<BR>
06,061.035a	nāsti lokeṣu tad bhūtaṃ bhavitā no bhaviṣyati<BR>
06,061.035c	yo jayet pāṇḍavān saṃkhye pālitāñ śārṅgadhanvanā<BR>
06,061.036a	yat tu me kathitaṃ tāta munibhir bhāvitātmabhiḥ<BR>
06,061.036c	purāṇagītaṃ dharmajña tac chṛṇuṣva yathātatham<BR>
06,061.037a	purā kila surāḥ sarve ṛṣayaś ca samāgatāḥ<BR>
06,061.037c	pitāmaham upāseduḥ parvate gandhamādane<BR>
06,061.038a	madhye teṣāṃ samāsīnaḥ prajāpatir apaśyata<BR>
06,061.038c	vimānaṃ jājvalad bhāsā sthitaṃ pravaram ambare<BR>
06,061.039a	dhyānenāvedya taṃ brahmā kṛtvā ca niyato 'ñjalim<BR>
06,061.039c	namaścakāra hṛṣṭātmā paramaṃ parameśvaram<BR>
06,061.040a	ṛṣayas tv atha devāś ca dṛṣṭvā brahmāṇam utthitam<BR>
06,061.040c	sthitāḥ prāñjalayaḥ sarve paśyanto mahad adbhutam<BR>
06,061.041a	yathāvac ca tam abhyarcya brahmā brahmavidāṃ varaḥ<BR>
06,061.041c	jagāda jagataḥ sraṣṭā paraṃ paramadharmavit<BR>
06,061.042a	viśvāvasur viśvamūrtir viśveśo; viṣvakseno viśvakarmā vaśī ca<BR>
06,061.042c	viśveśvaro vāsudevo 'si tasmād; yogātmānaṃ daivataṃ tvām upaimi<BR>
06,061.042d*0257_01	viśvāvāso viśvamūrtir viṣvakseno janārdanaḥ<BR>
06,061.042d*0257_02	viśvakartā viśvapatir devadeva jagatpate<BR>
06,061.042d*0257_03	yogeśvara namaste 'stu saṃsārārṇavatāraṇa<BR>
06,061.043a	jaya viśva mahādeva jaya lokahite rata<BR>
06,061.043c	jaya yogīśvara vibho jaya yogaparāvara<BR>
06,061.044a	padmagarbha viśālākṣa jaya lokeśvareśvara<BR>
06,061.044c	bhūtabhavyabhavan nātha jaya saumyātmajātmaja<BR>
06,061.045a	asaṃkhyeyaguṇājeya jaya sarvaparāyaṇa<BR>
06,061.045c	nārāyaṇa suduṣpāra jaya śārṅgadhanurdhara<BR>
06,061.046a	sarvaguhyaguṇopeta viśvamūrte nirāmaya<BR>
06,061.046c	viśveśvara mahābāho jaya lokārthatatpara<BR>
06,061.047a	mahoraga varāhādya harikeśa vibho jaya<BR>
06,061.047c	harivāsa viśāmīśa viśvāvāsāmitāvyaya<BR>
06,061.048a	vyaktāvyaktāmitasthāna niyatendriya sendriya<BR>
06,061.048c	asaṃkhyeyātmabhāvajña jaya gambhīra kāmada<BR>
06,061.049a	ananta viditaprajña nityaṃ bhūtavibhāvana<BR>
06,061.049c	kṛtakārya kṛtaprajña dharmajña vijayājaya<BR>
06,061.050a	guhyātman sarvabhūtātman sphuṭasaṃbhūtasaṃbhava<BR>
06,061.050c	bhūtārthatattva lokeśa jaya bhūtavibhāvana<BR>
06,061.051a	ātmayone mahābhāga kalpasaṃkṣepatatpara<BR>
06,061.051c	udbhāvana manodbhāva jaya brahmajanapriya<BR>
06,061.052a	nisargasargābhirata kāmeśa parameśvara<BR>
06,061.052c	amṛtodbhava sadbhāva yugāgne vijayaprada<BR>
06,061.053a	prajāpatipate deva padmanābha mahābala<BR>
06,061.053c	ātmabhūta mahābhūta karmātmañ jaya karmada<BR>
06,061.054a	pādau tava dharā devī diśo bāhur divaṃ śiraḥ<BR>
06,061.054c	mūrtis te 'haṃ surāḥ kāyaś candrādityau ca cakṣuṣī<BR>
06,061.055a	balaṃ tapaś ca satyaṃ ca dharmaḥ kāmātmajaḥ prabho<BR>
06,061.055c	tejo 'gniḥ pavanaḥ śvāsa āpas te svedasaṃbhavāḥ<BR>
06,061.056a	aśvinau śravaṇau nityaṃ devī jihvā sarasvatī<BR>
06,061.056c	vedāḥ saṃskāraniṣṭhā hi tvayīdaṃ jagad āśritam<BR>
06,061.057a	na saṃkhyāṃ na parīmāṇaṃ na tejo na parākramam<BR>
06,061.057c	na balaṃ yogayogīśa jānīmas te na saṃbhavam<BR>
06,061.058a	tvadbhaktiniratā deva niyamais tvā samāhitāḥ<BR>
06,061.058c	arcayāmaḥ sadā viṣṇo parameśaṃ maheśvaram<BR>
06,061.059a	ṛṣayo devagandharvā yakṣarākṣasapannagāḥ<BR>
06,061.059c	piśācā mānuṣāś caiva mṛgapakṣisarīsṛpāḥ<BR>
06,061.060a	evamādi mayā sṛṣṭaṃ pṛthivyāṃ tvatprasādajam<BR>
06,061.060c	padmanābha viśālākṣa kṛṣṇa duḥsvapnanāśana<BR>
06,061.061a	tvaṃ gatiḥ sarvabhūtānāṃ tvaṃ netā tvaṃ jaganmukham<BR>
06,061.061c	tvatprasādena deveśa sukhino vibudhāḥ sadā<BR>
06,061.062a	pṛthivī nirbhayā deva tvatprasādāt sadābhavat<BR>
06,061.062c	tasmād bhava viśālākṣa yaduvaṃśavivardhanaḥ<BR>
06,061.063a	dharmasaṃsthāpanārthāya daiteyānāṃ vadhāya ca<BR>
06,061.063c	jagato dhāraṇārthāya vijñāpyaṃ kuru me prabho<BR>
06,061.064a	yad etat paramaṃ guhyaṃ tvatprasādamayaṃ vibho<BR>
06,061.064c	vāsudeva tad etat te mayodgītaṃ yathātatham<BR>
06,061.065a	sṛṣṭvā saṃkarṣaṇaṃ devaṃ svayam ātmānam ātmanā<BR>
06,061.065c	kṛṣṇa tvam ātmanāsrākṣīḥ pradyumnaṃ cātmasaṃbhavam<BR>
06,061.066a	pradyumnāc cāniruddhaṃ tvaṃ yaṃ vidur viṣṇum avyayam<BR>
06,061.066c	aniruddho 'sṛjan māṃ vai brahmāṇaṃ lokadhāriṇam<BR>
06,061.067a	vāsudevamayaḥ so 'haṃ tvayaivāsmi vinirmitaḥ<BR>
06,061.067b*0258_01	vāsudeveti taṃ vidyād yenāhaṃ nirmitaḥ prabho<BR>
06,061.067b*0258_02	tasmād yācāmi lokeśa caturātmānam ātmanā<BR>
06,061.067c	vibhajya bhāgaśo ''tmānaṃ vraja mānuṣatāṃ vibho<BR>
06,061.068a	tatrāsuravadhaṃ kṛtvā sarvalokasukhāya vai<BR>
06,061.068c	dharmaṃ sthāpya yaśaḥ prāpya yogaṃ prāpsyasi tattvataḥ<BR>
06,061.069a	tvāṃ hi brahmarṣayo loke devāś cāmitavikrama<BR>
06,061.069c	tais taiś ca nāmabhir bhaktā gāyanti paramātmakam<BR>
06,061.069d*0259_01	sarvabhūteśvaraṃ devaṃ yogaṃ yogeśvaraṃ prabhum<BR>
06,061.070a	sthitāś ca sarve tvayi bhūtasaṃghāḥ; kṛtvāśrayaṃ tvāṃ varadaṃ subāho<BR>
06,061.070c	anādimadhyāntam apārayogaṃ; lokasya setuṃ pravadanti viprāḥ<BR>
06,062.001	bhīṣma uvāca<BR>
06,062.001a	tataḥ sa bhagavān devo lokānāṃ parameśvaraḥ<BR>
06,062.001c	brahmāṇaṃ pratyuvācedaṃ snigdhagambhīrayā girā<BR>
06,062.002a	viditaṃ tāta yogān me sarvam etat tavepsitam<BR>
06,062.002c	tathā tad bhavitety uktvā tatraivāntaradhīyata<BR>
06,062.003a	tato devarṣigandharvā vismayaṃ paramaṃ gatāḥ<BR>
06,062.003c	kautūhalaparāḥ sarve pitāmaham athābruvan<BR>
06,062.004a	ko nv ayaṃ yo bhagavatā praṇamya vinayād vibho<BR>
06,062.004c	vāgbhiḥ stuto variṣṭhābhiḥ śrotum icchāma taṃ vayam<BR>
06,062.005a	evam uktas tu bhagavān pratyuvāca pitāmahaḥ<BR>
06,062.005c	devabrahmarṣigandharvān sarvān madhurayā girā<BR>
06,062.006a	yat tatparaṃ bhaviṣyaṃ ca bhavitavyaṃ ca yat param<BR>
06,062.006c	bhūtātmā yaḥ prabhuś caiva brahma yac ca paraṃ padam<BR>
06,062.007a	tenāsmi kṛtasaṃvādaḥ prasannena surarṣabhāḥ<BR>
06,062.007c	jagato 'nugrahārthāya yācito me jagatpatiḥ<BR>
06,062.008a	mānuṣaṃ lokam ātiṣṭha vāsudeva iti śrutaḥ<BR>
06,062.008c	asurāṇāṃ vadhārthāya saṃbhavasva mahītale<BR>
06,062.008c*0260_01	**** **** vāsudeva iti śrutaḥ<BR>
06,062.008c*0260_02	vāsudevagṛhe sākṣāt **** **** <BR>
06,062.009a	saṃgrāme nihatā ye te daityadānavarākṣasāḥ<BR>
06,062.009c	ta ime nṛṣu saṃbhūtā ghorarūpā mahābalāḥ<BR>
06,062.010a	teṣāṃ vadhārthaṃ bhagavān nareṇa sahito vaśī<BR>
06,062.010c	mānuṣīṃ yonim āsthāya cariṣyati mahītale<BR>
06,062.011a	naranārāyaṇau yau tau purāṇāv ṛṣisattamau<BR>
06,062.011c	sahitau mānuṣe loke saṃbhūtāv amitadyutī<BR>
06,062.012a	ajeyau samare yattau sahitāv amarair api<BR>
06,062.012c	mūḍhās tv etau na jānanti naranārāyaṇāv ṛṣī<BR>
06,062.012d*0261_01	jagataś cāgrajau vidmas tato devau surarṣabhāḥ<BR>
06,062.013a	tasyāham ātmajo brahmā sarvasya jagataḥ patiḥ<BR>
06,062.013c	vāsudevo 'rcanīyo vaḥ sarvalokamaheśvaraḥ<BR>
06,062.014a	tathā manuṣyo 'yam iti kadā cit surasattamāḥ<BR>
06,062.014c	nāvajñeyo mahāvīryaḥ śaṅkhacakragadādharaḥ<BR>
06,062.014d*0262_01	etat puruṣasaṃjñaṃ vai purāṇaṃ rūpam uttamam<BR>
06,062.015a	etat paramakaṃ guhyam etat paramakaṃ padam<BR>
06,062.015c	etat paramakaṃ brahma etat paramakaṃ yaśaḥ<BR>
06,062.016a	etad akṣaram avyaktam etat tac chāśvataṃ mahat<BR>
06,062.016c	etat puruṣasaṃjñaṃ vai gīyate jñāyate na ca<BR>
06,062.017a	etat paramakaṃ teja etat paramakaṃ sukham<BR>
06,062.017c	etat paramakaṃ satyaṃ kīrtitaṃ viśvakarmaṇā<BR>
06,062.018a	tasmāt sarvaiḥ suraiḥ sendrair lokaiś cāmitavikramaḥ<BR>
06,062.018c	nāvajñeyo vāsudevo mānuṣo 'yam iti prabhuḥ<BR>
06,062.019a	yaś ca mānuṣamātro 'yam iti brūyāt sumandadhīḥ<BR>
06,062.019c	hṛṣīkeśam avajñānāt tam āhuḥ puruṣādhamam<BR>
06,062.020a	yoginaṃ taṃ mahātmānaṃ praviṣṭaṃ mānuṣīṃ tanum<BR>
06,062.020c	avamanyed vāsudevaṃ tam āhus tāmasaṃ janāḥ<BR>
06,062.021a	devaṃ carācarātmānaṃ śrīvatsāṅkaṃ suvarcasam<BR>
06,062.021c	padmanābhaṃ na jānāti tam āhus tāmasaṃ janāḥ<BR>
06,062.022a	kirīṭakaustubhadharaṃ mitrāṇām abhayaṃkaram<BR>
06,062.022c	avajānan mahātmānaṃ ghore tamasi majjati<BR>
06,062.023a	evaṃ viditvā tattvārthaṃ lokānām īśvareśvaraḥ<BR>
06,062.023c	vāsudevo namaskāryaḥ sarvalokaiḥ surottamāḥ<BR>
06,062.024a	evam uktvā sa bhagavān sarvān devagaṇān purā<BR>
06,062.024c	visṛjya sarvalokātmā jagāma bhavanaṃ svakam<BR>
06,062.025a	tato devāḥ sagandharvā munayo 'psaraso 'pi ca<BR>
06,062.025c	kathāṃ tāṃ brahmaṇā gītāṃ śrutvā prītā divaṃ yayuḥ<BR>
06,062.026a	etac chrutaṃ mayā tāta ṛṣīṇāṃ bhāvitātmanām<BR>
06,062.026c	vāsudevaṃ kathayatāṃ samavāye purātanam<BR>
06,062.027a	jāmadagnyasya rāmasya mārkaṇḍeyasya dhīmataḥ<BR>
06,062.027c	vyāsanāradayoś cāpi śrutaṃ śrutaviśārada<BR>
06,062.028a	etam arthaṃ ca vijñāya śrutvā ca prabhum avyayam<BR>
06,062.028c	vāsudevaṃ mahātmānaṃ lokānām īśvareśvaram<BR>
06,062.029a	yasyāsāv ātmajo brahmā sarvasya jagataḥ pitā<BR>
06,062.029c	kathaṃ na vāsudevo 'yam arcyaś cejyaś ca mānavaiḥ<BR>
06,062.030a	vārito 'si purā tāta munibhir vedapāragaiḥ<BR>
06,062.030c	mā gaccha saṃyugaṃ tena vāsudevena dhīmatā<BR>
06,062.030e	mā pāṇḍavaiḥ sārdham iti tac ca mohān na budhyase<BR>
06,062.031a	manye tvāṃ rākṣasaṃ krūraṃ tathā cāsi tamovṛtaḥ<BR>
06,062.031c	yasmād dviṣasi govindaṃ pāṇḍavaṃ ca dhanaṃjayam<BR>
06,062.031e	naranārāyaṇau devau nānyo dviṣyād dhi mānavaḥ<BR>
06,062.032a	tasmād bravīmi te rājann eṣa vai śāśvato 'vyayaḥ<BR>
06,062.032c	sarvalokamayo nityaḥ śāstā dhātā dharo dhruvaḥ<BR>
06,062.033a	lokān dhārayate yas trīṃś carācaraguruḥ prabhuḥ<BR>
06,062.033c	yoddhā jayaś ca jetā ca sarvaprakṛtir īśvaraḥ<BR>
06,062.034a	rājan sattvamayo hy eṣa tamorāgavivarjitaḥ<BR>
06,062.034c	yataḥ kṛṣṇas tato dharmo yato dharmas tato jayaḥ<BR>
06,062.035a	tasya māhātmyayogena yogenātmana eva ca<BR>
06,062.035c	dhṛtāḥ pāṇḍusutā rājañ jayaś caiṣāṃ bhaviṣyati<BR>
06,062.036a	śreyoyuktāṃ sadā buddhiṃ pāṇḍavānāṃ dadhāti yaḥ<BR>
06,062.036c	balaṃ caiva raṇe nityaṃ bhayebhyaś caiva rakṣati<BR>
06,062.037a	sa eṣa śāśvato devaḥ sarvaguhyamayaḥ śivaḥ<BR>
06,062.037c	vāsudeva iti jñeyo yan māṃ pṛcchasi bhārata<BR>
06,062.038a	brāhmaṇaiḥ kṣatriyair vaiśyaiḥ śūdraiś ca kṛtalakṣaṇaiḥ<BR>
06,062.038c	sevyate 'bhyarcyate caiva nityayuktaiḥ svakarmabhiḥ<BR>
06,062.039a	dvāparasya yugasyānte ādau kaliyugasya ca<BR>
06,062.039c	sātvataṃ vidhim āsthāya gītaḥ saṃkarṣaṇena yaḥ<BR>
06,062.040a	sa eṣa sarvāsuramartyalokaṃ; samudrakakṣyāntaritāḥ purīś ca<BR>
06,062.040c	yuge yuge mānuṣaṃ caiva vāsaṃ; punaḥ punaḥ sṛjate vāsudevaḥ<BR>
06,063.001	duryodhana uvāca<BR>
06,063.001a	vāsudevo mahad bhūtaṃ sarvalokeṣu kathyate<BR>
06,063.001c	tasyāgamaṃ pratiṣṭhāṃ ca jñātum icche pitāmaha<BR>
06,063.002	bhīṣma uvāca<BR>
06,063.002a	vāsudevo mahad bhūtaṃ saṃbhūtaṃ saha daivataiḥ<BR>
06,063.002c	na paraṃ puṇḍarīkākṣād dṛśyate bharatarṣabha<BR>
06,063.002d*0263_01	śrutaṃ me tāta rāmasya jāmadagnyasya jalpataḥ<BR>
06,063.002d*0263_02	nāradasya ca devarṣeḥ kṛṣṇadvaipāyanasya ca<BR>
06,063.002d*0263_03	asito devalaś cāpi vālakhilyās tapodhanāḥ<BR>
06,063.002e	mārkaṇḍeyaś ca govindaṃ kathayaty adbhutaṃ mahat<BR>
06,063.003a	sarvabhūtāni bhūtātmā mahātmā puruṣottamaḥ<BR>
06,063.003c	āpo vāyuś ca tejaś ca trayam etad akalpayat<BR>
06,063.004a	sa sṛṣṭvā pṛthivīṃ devaḥ sarvalokeśvaraḥ prabhuḥ<BR>
06,063.004c	apsu vai śayanaṃ cakre mahātmā puruṣottamaḥ<BR>
06,063.004e	sarvatoyamayo devo yogāt suṣvāpa tatra ha<BR>
06,063.005a	mukhataḥ so 'gnim asṛjat prāṇād vāyum athāpi ca<BR>
06,063.005c	sarasvatīṃ ca vedāṃś ca manasaḥ sasṛje 'cyutaḥ<BR>
06,063.006a	eṣa lokān sasarjādau devāṃś carṣigaṇaiḥ saha<BR>
06,063.006c	nidhanaṃ caiva mṛtyuṃ ca prajānāṃ prabhavo 'vyayaḥ<BR>
06,063.007a	eṣa dharmaś ca dharmajño varadaḥ sarvakāmadaḥ<BR>
06,063.007c	eṣa kartā ca kāryaṃ ca pūrvadevaḥ svayaṃprabhuḥ<BR>
06,063.008a	bhūtaṃ bhavyaṃ bhaviṣyac ca pūrvam etad akalpayat<BR>
06,063.008c	ubhe saṃdhye diśaḥ khaṃ ca niyamaṃ ca janārdanaḥ<BR>
06,063.009a	ṛṣīṃś caiva hi govindas tapaś caivānu kalpayat<BR>
06,063.009c	sraṣṭāraṃ jagataś cāpi mahātmā prabhur avyayaḥ<BR>
06,063.010a	agrajaṃ sarvabhūtānāṃ saṃkarṣaṇam akalpayat<BR>
06,063.010b*0264_01	tasmān nārāyaṇo jajñe devadevaḥ sanātanaḥ<BR>
06,063.010b*0264_02	nābhau padmaṃ babhūvāsya sarvalokasya saṃbhavaḥ<BR>
06,063.010b*0264_03	tasmāt pitāmaho jātas tasmāj jātās tv imāḥ prajāḥ<BR>
06,063.010c	śeṣaṃ cākalpayad devam anantam iti yaṃ viduḥ<BR>
06,063.011a	yo dhārayati bhūtāni dharāṃ cemāṃ saparvatām<BR>
06,063.011c	dhyānayogena viprāś ca taṃ vadanti mahaujasam<BR>
06,063.012a	karṇasrotodbhavaṃ cāpi madhuṃ nāma mahāsuram<BR>
06,063.012c	tam ugram ugrakarmāṇam ugrāṃ buddhiṃ samāsthitam<BR>
06,063.012d*0265_01	harantaṃ brahmaṇo vedāñ jaghāna brahmaṇaḥ pitā<BR>
06,063.012e	brahmaṇo 'pacitiṃ kurvañ jaghāna puruṣottamaḥ<BR>
06,063.013a	tasya tāta vadhād eva devadānavamānavāḥ<BR>
06,063.013c	madhusūdanam ity āhur ṛṣayaś ca janārdanam<BR>
06,063.013e	varāhaś caiva siṃhaś ca trivikramagatiḥ prabhuḥ<BR>
06,063.014a	eṣa mātā pitā caiva sarveṣāṃ prāṇināṃ hariḥ<BR>
06,063.014c	paraṃ hi puṇḍarīkākṣān na bhūtaṃ na bhaviṣyati<BR>
06,063.015a	mukhato 'sṛjad brāhmaṇān bāhubhyāṃ kṣatriyāṃs tathā<BR>
06,063.015c	vaiśyāṃś cāpy ūruto rājañ śūdrān padbhyāṃ tathaiva ca<BR>
06,063.015e	tapasā niyato devo nidhānaṃ sarvadehinām<BR>
06,063.016a	brahmabhūtam amāvāsyāṃ paurṇamāsyāṃ tathaiva ca<BR>
06,063.016c	yogabhūtaṃ paricaran keśavaṃ mahad āpnuyāt<BR>
06,063.017a	keśavaḥ paramaṃ tejaḥ sarvalokapitāmahaḥ<BR>
06,063.017c	evam āhur hṛṣīkeśaṃ munayo vai narādhipa<BR>
06,063.018a	evam enaṃ vijānīhi ācāryaṃ pitaraṃ gurum<BR>
06,063.018c	kṛṣṇo yasya prasīdeta lokās tenākṣayā jitāḥ<BR>
06,063.019a	yaś caivainaṃ bhayasthāne keśavaṃ śaraṇaṃ vrajet<BR>
06,063.019c	sadā naraḥ paṭhaṃś cedaṃ svastimān sa sukhī bhavet<BR>
06,063.020a	ye ca kṛṣṇaṃ prapadyante te na muhyanti mānavāḥ<BR>
06,063.020c	bhaye mahati ye magnāḥ pāti nityaṃ janārdanaḥ<BR>
06,063.021a	etad yudhiṣṭhiro jñātvā yāthātathyena bhārata<BR>
06,063.021c	sarvātmanā mahātmānaṃ keśavaṃ jagadīśvaram<BR>
06,063.021e	prapannaḥ śaraṇaṃ rājan yogānām īśvaraṃ prabhum<BR>
06,064.001	bhīṣma uvāca<BR>
06,064.001a	śṛṇu cedaṃ mahārāja brahmabhūtastavaṃ mama<BR>
06,064.001c	brahmarṣibhiś ca devaiś ca yaḥ purā kathito bhuvi<BR>
06,064.002a	sādhyānām api devānāṃ devadeveśvaraḥ prabhuḥ<BR>
06,064.002c	lokabhāvanabhāvajña iti tvāṃ nārado 'bravīt<BR>
06,064.002e	bhūtaṃ bhavyaṃ bhaviṣyaṃ ca mārkaṇḍeyo 'bhyuvāca ha<BR>
06,064.003a	yajñānāṃ caiva yajñaṃ tvāṃ tapaś ca tapasām api<BR>
06,064.003c	devānām api devaṃ ca tvām āha bhagavān bhṛguḥ<BR>
06,064.003e	purāṇe bhairavaṃ rūpaṃ viṣṇo bhūtapateti vai<BR>
06,064.004a	vāsudevo vasūnāṃ tvaṃ śakraṃ sthāpayitā tathā<BR>
06,064.004c	devadevo 'si devānām iti dvaipāyano 'bravīt<BR>
06,064.005a	pūrve prajānisargeṣu dakṣam āhuḥ prajāpatim<BR>
06,064.005c	sraṣṭāraṃ sarvabhūtānām aṅgirās tvāṃ tato 'bravīt<BR>
06,064.006a	avyaktaṃ te śarīrotthaṃ vyaktaṃ te manasi sthitam<BR>
06,064.006c	devā vāksaṃbhavāś ceti devalas tv asito 'bravīt<BR>
06,064.007a	śirasā te divaṃ vyāptaṃ bāhubhyāṃ pṛthivī dhṛtā<BR>
06,064.007c	jaṭharaṃ te trayo lokāḥ puruṣo 'si sanātanaḥ<BR>
06,064.008a	evaṃ tvām abhijānanti tapasā bhāvitā narāḥ<BR>
06,064.008c	ātmadarśanatṛptānām ṛṣīṇāṃ cāpi sattamaḥ<BR>
06,064.009a	rājarṣīṇām udārāṇām āhaveṣv anivartinām<BR>
06,064.009c	sarvadharmapradhānānāṃ tvaṃ gatir madhusūdana<BR>
06,064.009d*0266_01	iti nityaṃ yogavidbhir bhagavān puruṣottamaḥ<BR>
06,064.009d*0266_02	sanatkumārapramukhaiḥ stūyate 'bhyarcyate hariḥ<BR>
06,064.009d*0267_01	etad dvaipāyanaḥ prāha stutvā vai puruṣottamam<BR>
06,064.010a	eṣa te vistaras tāta saṃkṣepaś ca prakīrtitaḥ<BR>
06,064.010c	keśavasya yathātattvaṃ suprīto bhava keśave<BR>
06,064.010d*0268_01	purāṇapuruṣasyeha yadarthaṃ nṛṣu saṃbhavaḥ<BR>
06,064.011	saṃjaya uvāca<BR>
06,064.011a	puṇyaṃ śrutvaitad ākhyānaṃ mahārāja sutas tava<BR>
06,064.011c	keśavaṃ bahu mene sa pāṇḍavāṃś ca mahārathān<BR>
06,064.012a	tam abravīn mahārāja bhīṣmaḥ śāṃtanavaḥ punaḥ<BR>
06,064.012c	māhātmyaṃ te śrutaṃ rājan keśavasya mahātmanaḥ<BR>
06,064.012d*0269_01	arjunasya māhātmyaṃ hi kathitaṃ tattvato mayā<BR>
06,064.012d*0269_02	na jeṣyāmi mahāyuddhe vicarantaṃ naraṃ kva cit<BR>
06,064.012d*0269_03	nārāyaṇaṃ ca saṃgrāme avadhyau tau yataḥ smṛtau<BR>
06,064.012d*0269_04	dharmarājaś ca bhīmaś ca mādrīputraś ca pāṃḍavau<BR>
06,064.012d*0269_05	ete 'py avadhyāḥ kathitāḥ purāṇe paramarṣiṇā<BR>
06,064.013a	narasya ca yathātattvaṃ yan māṃ tvaṃ paripṛcchasi<BR>
06,064.013c	yadarthaṃ nṛṣu saṃbhūtau naranārāyaṇāv ubhau<BR>
06,064.014a	avadhyau ca yathā vīrau saṃyugeṣv aparājitau<BR>
06,064.014c	yathā ca pāṇḍavā rājann agamyā yudhi kasya cit<BR>
06,064.015a	prītimān hi dṛḍhaṃ kṛṣṇaḥ pāṇḍaveṣu yaśasviṣu<BR>
06,064.015c	tasmād bravīmi rājendra śamo bhavatu pāṇḍavaiḥ<BR>
06,064.016a	pṛthivīṃ bhuṅkṣva sahito bhrātṛbhir balibhir vaśī<BR>
06,064.016c	naranārāyaṇau devāv avajñāya naśiṣyasi<BR>
06,064.016d*0270_01	na cet kartāsi vacanaṃ saṃdigdhaṃ na tariṣyasi<BR>
06,064.017a	evam uktvā tava pitā tūṣṇīm āsīd viśāṃ pate<BR>
06,064.017c	vyasarjayac ca rājānaṃ śayanaṃ ca viveśa ha<BR>
06,064.018a	rājāpi śibiraṃ prāyāt praṇipatya mahātmane<BR>
06,064.018c	śiśye ca śayane śubhre tāṃ rātriṃ bharatarṣabha<BR>
06,065.001	saṃjaya uvāca<BR>
06,065.001a	vyuṣitāyāṃ ca śarvaryām udite ca divākare<BR>
06,065.001c	ubhe sene mahārāja yuddhāyaiva samīyatuḥ<BR>
06,065.001d*0271_01	tasyāṃ rātryāṃ vyatītāyāṃ niryayuḥ kurupuṃgavāḥ<BR>
06,065.001d*0271_02	puraskṛtya mahātmānaṃ bhīṣmaṃ śāṃtanavaṃ yudhi<BR>
06,065.002a	abhyadhāvaṃś ca saṃkruddhāḥ parasparajigīṣavaḥ<BR>
06,065.002c	te sarve sahitā yuddhe samālokya parasparam<BR>
06,065.003a	pāṇḍavā dhārtarāṣṭrāś ca rājan durmantrite tava<BR>
06,065.003c	vyūhau ca vyūhya saṃrabdhāḥ saṃprayuddhāḥ prahāriṇaḥ<BR>
06,065.004a	arakṣan makaravyūhaṃ bhīṣmo rājan samantataḥ<BR>
06,065.004c	tathaiva pāṇḍavā rājann arakṣan vyūham ātmanaḥ<BR>
06,065.004d*0272_01	ajātaśatruḥ śatrūṇāṃ manāṃsi samakampayat<BR>
06,065.004d*0272_02	śyenavad vyūhya taṃ vyūhaṃ dhaumyasya vacanāt svayam<BR>
06,065.004d*0272_03	sa hi tasya suvijñāta agnicityeṣu bhārata<BR>
06,065.004d*0272_04	makaras tu mahāvyūhas tava putrasya dhīmataḥ<BR>
06,065.004d*0272_05	svayaṃ sarveṇa sainyena droṇenānumatas tadā<BR>
06,065.004d*0272_06	yathāvyūhaṃ śāṃtanavaḥ so 'nvavartata tat punaḥ<BR>
06,065.005a	sa niryayau rathānīkaṃ pitā devavratas tava<BR>
06,065.005c	mahatā rathavaṃśena saṃvṛto rathināṃ varaḥ<BR>
06,065.006a	itaretaram anvīyur yathābhāgam avasthitāḥ<BR>
06,065.006c	rathinaḥ pattayaś caiva dantinaḥ sādinas tathā<BR>
06,065.007a	tān dṛṣṭvā prodyatān saṃkhye pāṇḍavāś ca yaśasvinaḥ<BR>
06,065.007c	śyenena vyūharājena tenājayyena saṃyuge<BR>
06,065.008a	aśobhata mukhe tasya bhīmaseno mahābalaḥ<BR>
06,065.008c	netre śikhaṇḍī durdharṣo dhṛṣṭadyumnaś ca pārṣataḥ<BR>
06,065.009a	śīrṣaṃ tasyābhavad vīraḥ sātyakiḥ satyavikramaḥ<BR>
06,065.009c	vidhunvan gāṇḍivaṃ pārtho grīvāyām abhavat tadā<BR>
06,065.010a	akṣauhiṇyā samagrā yā vāmapakṣo 'bhavat tadā<BR>
06,065.010c	mahātmā drupadaḥ śrīmān saha putreṇa saṃyuge<BR>
06,065.011a	dakṣiṇaś cābhavat pakṣaḥ kaikeyo 'kṣauhiṇīpatiḥ<BR>
06,065.011c	pṛṣṭhato draupadeyāś ca saubhadraś cāpi vīryavān<BR>
06,065.012a	pṛṣṭhe samabhavac chrīmān svayaṃ rājā yudhiṣṭhiraḥ<BR>
06,065.012c	bhrātṛbhyāṃ sahito dhīmān yamābhyāṃ cāruvikramaḥ<BR>
06,065.013a	praviśya tu raṇe bhīmo makaraṃ mukhatas tadā<BR>
06,065.013c	bhīṣmam āsādya saṃgrāme chādayām āsa sāyakaiḥ<BR>
06,065.014a	tato bhīṣmo mahāstrāṇi pātayām āsa bhārata<BR>
06,065.014c	mohayan pāṇḍuputrāṇāṃ vyūḍhaṃ sainyaṃ mahāhave<BR>
06,065.015a	saṃmuhyati tadā sainye tvaramāṇo dhanaṃjayaḥ<BR>
06,065.015c	bhīṣmaṃ śarasahasreṇa vivyādha raṇamūrdhani<BR>
06,065.016a	parisaṃvārya cāstrāṇi bhīṣmamuktāni saṃyuge<BR>
06,065.016c	svenānīkena hṛṣṭena yuddhāya samavasthitaḥ<BR>
06,065.017a	tato duryodhano rājā bhāradvājam abhāṣata<BR>
06,065.017c	pūrvaṃ dṛṣṭvā vadhaṃ ghoraṃ balasya balināṃ varaḥ<BR>
06,065.017e	bhrātṝṇāṃ ca vadhaṃ yuddhe smaramāṇo mahārathaḥ<BR>
06,065.018a	ācārya satataṃ tvaṃ hi hitakāmo mamānagha<BR>
06,065.018c	vayaṃ hi tvāṃ samāśritya bhīṣmaṃ caiva pitāmaham<BR>
06,065.019a	devān api raṇe jetuṃ prārthayāmo na saṃśayaḥ<BR>
06,065.019c	kim u pāṇḍusutān yuddhe hīnavīryaparākramān<BR>
06,065.019d*0273_01	sa tathā kuru bhadraṃ te yathā vadhyanti pāṇḍavāḥ<BR>
06,065.020a	evam uktas tato droṇas tava putreṇa māriṣa<BR>
06,065.020b*0274_01	uvāca tatra rājānaṃ saṃkruddha iva niḥśvasan<BR>
06,065.020b*0274_02	bāliśas tvaṃ na jānīṣe pāṇḍavānāṃ parākramam<BR>
06,065.020b*0274_03	na śakyā hi yathā jetuṃ pāṇḍavā hi mahābalāḥ<BR>
06,065.020b*0274_04	yathābalaṃ yathāvīryaṃ karma kuryām ahaṃ hi te<BR>
06,065.020b*0274_05	ity uktvā te sutaṃ rājann abhyapadyata vāhinīm<BR>
06,065.020c	abhinat pāṇḍavānīkaṃ prekṣamāṇasya sātyakeḥ<BR>
06,065.021a	sātyakis tu tadā droṇaṃ vārayām āsa bhārata<BR>
06,065.021c	tataḥ pravavṛte yuddhaṃ tumulaṃ lomaharṣaṇam<BR>
06,065.022a	śaineyaṃ tu raṇe kruddho bhāradvājaḥ pratāpavān<BR>
06,065.022c	avidhyan niśitair bāṇair jatrudeśe hasann iva<BR>
06,065.023a	bhīmasenas tataḥ kruddho bhāradvājam avidhyata<BR>
06,065.023c	saṃrakṣan sātyakiṃ rājan droṇāc chastrabhṛtāṃ varāt<BR>
06,065.024a	tato droṇaś ca bhīṣmaś ca tathā śalyaś ca māriṣa<BR>
06,065.024c	bhīmasenaṃ raṇe kruddhāś chādayāṃ cakrire śaraiḥ<BR>
06,065.025a	tatrābhimanyuḥ saṃkruddho draupadeyāś ca māriṣa<BR>
06,065.025c	vivyadhur niśitair bāṇaiḥ sarvāṃs tān udyatāyudhān<BR>
06,065.026a	bhīṣmadroṇau ca saṃkruddhāv āpatantau mahābalau<BR>
06,065.026c	pratyudyayau śikhaṇḍī tu maheṣvāso mahāhave<BR>
06,065.027a	pragṛhya balavad vīro dhanur jaladanisvanam<BR>
06,065.027c	abhyavarṣac charais tūrṇaṃ chādayāno divākaram<BR>
06,065.028a	śikhaṇḍinaṃ samāsādya bharatānāṃ pitāmahaḥ<BR>
06,065.028c	avarjayata saṃgrāme strītvaṃ tasyānusaṃsmaran<BR>
06,065.029a	tato droṇo mahārāja abhyadravata taṃ raṇe<BR>
06,065.029c	rakṣamāṇas tato bhīṣmaṃ tava putreṇa coditaḥ<BR>
06,065.030a	śikhaṇḍī tu samāsādya droṇaṃ śastrabhṛtāṃ varam<BR>
06,065.030c	avarjayata saṃgrāme yugāntāgnim ivolbaṇam<BR>
06,065.031a	tato balena mahatā putras tava viśāṃ pate<BR>
06,065.031c	jugopa bhīṣmam āsādya prārthayāno mahad yaśaḥ<BR>
06,065.032a	tathaiva pāṇḍavā rājan puraskṛtya dhanaṃjayam<BR>
06,065.032c	bhīṣmam evābhyavartanta jaye kṛtvā dṛḍhāṃ matim<BR>
06,065.033a	tad yuddham abhavad ghoraṃ devānāṃ dānavair iva<BR>
06,065.033c	jayaṃ ca kāṅkṣatāṃ nityaṃ yaśaś ca paramādbhutam<BR>
06,066.001	saṃjaya uvāca<BR>
06,066.001a	akarot tumulaṃ yuddhaṃ bhīṣmaḥ śāṃtanavas tadā<BR>
06,066.001c	bhīmasenabhayād icchan putrāṃs tārayituṃ tava<BR>
06,066.002a	pūrvāhṇe tan mahāraudraṃ rājñāṃ yuddham avartata<BR>
06,066.002c	kurūṇāṃ pāṇḍavānāṃ ca mukhyaśūravināśanam<BR>
06,066.003a	tasminn ākulasaṃgrāme vartamāne mahābhaye<BR>
06,066.003c	abhavat tumulaḥ śabdaḥ saṃspṛśan gaganaṃ mahat<BR>
06,066.004a	nadadbhiś ca mahānāgair heṣamāṇaiś ca vājibhiḥ<BR>
06,066.004c	bherīśaṅkhaninādaiś ca tumulaḥ samapadyata<BR>
06,066.005a	yuyutsavas te vikrāntā vijayāya mahābalāḥ<BR>
06,066.005c	anyonyam abhigarjanto goṣṭheṣv iva maharṣabhāḥ<BR>
06,066.006a	śirasāṃ pātyamānānāṃ samare niśitaiḥ śaraiḥ<BR>
06,066.006c	aśmavṛṣṭir ivākāśe babhūva bharatarṣabha<BR>
06,066.007a	kuṇḍaloṣṇīṣadhārīṇi jātarūpojjvalāni ca<BR>
06,066.007c	patitāni sma dṛśyante śirāṃsi bharatarṣabha<BR>
06,066.008a	viśikhonmathitair gātrair bāhubhiś ca sakārmukaiḥ<BR>
06,066.008c	sahastābharaṇaiś cānyair abhavac chāditā mahī<BR>
06,066.009a	kavacopahitair gātrair hastaiś ca samalaṃkṛtaiḥ<BR>
06,066.009c	mukhaiś ca candrasaṃkāśai raktāntanayanaiḥ śubhaiḥ<BR>
06,066.010a	gajavājimanuṣyāṇāṃ sarvagātraiś ca bhūpate<BR>
06,066.010c	āsīt sarvā samākīrṇā muhūrtena vasuṃdharā<BR>
06,066.011a	rajomeghaiś ca tumulaiḥ śastravidyutprakāśitaiḥ<BR>
06,066.011c	āyudhānāṃ ca nirghoṣaḥ stanayitnusamo 'bhavat<BR>
06,066.012a	sa saṃprahāras tumulaḥ kaṭukaḥ śoṇitodakaḥ<BR>
06,066.012c	prāvartata kurūṇāṃ ca pāṇḍavānāṃ ca bhārata<BR>
06,066.013a	tasmin mahābhaye ghore tumule lomaharṣaṇe<BR>
06,066.013c	vavarṣuḥ śaravarṣāṇi kṣatriyā yuddhadurmadāḥ<BR>
06,066.014a	krośanti kuñjarās tatra śaravarṣapratāpitāḥ<BR>
06,066.014c	tāvakānāṃ pareṣāṃ ca saṃyuge bharatottama<BR>
06,066.014d*0275_01	saṃrabdhānāṃ ca vīrāṇāṃ dhīrāṇām amitaujasām<BR>
06,066.014d*0275_02	dhanurjyātalaśabdena na prājñāyata kiṃ cana<BR>
06,066.014d*0275_03	utthiteṣu kabandheṣu sarvataḥ śoṇitodake<BR>
06,066.014d*0275_04	samare paryadhāvanta nṛpā ripuvadhodyatāḥ<BR>
06,066.014d*0275_05	śaraśaktigadābhis te khaḍgaiś cāmitatejasaḥ<BR>
06,066.014d*0275_06	nijaghnuḥ samare śūrās te 'nyonyaṃ ca paraṃtapa<BR>
06,066.014d*0275_07	babhramuḥ kuñjarāś cātra śarair viddhā niraṅkuśāḥ<BR>
06,066.014e	aśvāś ca paryadhāvanta hatārohā diśo daśa<BR>
06,066.015a	utpatya nipatanty anye śaraghātaprapīḍitāḥ<BR>
06,066.015c	tāvakānāṃ pareṣāṃ ca yodhānāṃ bharatarṣabha<BR>
06,066.015d*0276_01	bahūnām uttamāṅgānāṃ kārmukāṇāṃ tathaiva ca<BR>
06,066.015d*0276_02	gadānāṃ parighāṇāṃ ca hastānāṃ corubhiḥ saha<BR>
06,066.015d*0276_03	pādānāṃ bhūṣaṇānāṃ ca keyūrāṇāṃ ca saṃghaśaḥ<BR>
06,066.015d*0276_04	rāśayaḥ sma pradṛśyante bhīṣmabhīmaparākrame<BR>
06,066.016a	aśvānāṃ kuñjarāṇāṃ ca rathānāṃ cātivartatām<BR>
06,066.016c	saṃghātāḥ sma pradṛśyante tatra tatra viśāṃ pate<BR>
06,066.017a	gadābhir asibhiḥ prāsair bāṇaiś ca nataparvabhiḥ<BR>
06,066.017c	jaghnuḥ parasparaṃ tatra kṣatriyāḥ kālacoditāḥ<BR>
06,066.018a	apare bāhubhir vīrā niyuddhakuśalā yudhi<BR>
06,066.018c	bahudhā samasajjanta āyasaiḥ parighair iva<BR>
06,066.019a	muṣṭibhir jānubhiś caiva talaiś caiva viśāṃ pate<BR>
06,066.019c	anyonyaṃ jaghnire vīrās tāvakāḥ pāṇḍavaiḥ saha<BR>
06,066.019d*0277_01	patitaiḥ pātyamānaiś ca viceṣṭadbhiś ca bhūtale<BR>
06,066.019d*0277_02	ghoram āyodhanaṃ jajñe tatra tatra janeśvara<BR>
06,066.019d*0278_01	duryodhanamate ghore akṣadyūtābhidevane<BR>
06,066.019d*0278_02	bhīṣme yudhi parākrānte bhīmasenena bhārata<BR>
06,066.019d*0278_03	prāvartata nadī ghorā śoṇitaughataraṅgiṇī<BR>
06,066.019d*0278_04	madhye ca mahatī senā keśaśaivalaśādvalā<BR>
06,066.019d*0278_05	hatārohā hayā rājan rathino virathā api<BR>
06,066.019d*0278_06	vicerus tatra saṃgrāme nistriṃśavaradhāriṇaḥ<BR>
06,066.020a	virathā rathinaś cātra nistriṃśavaradhāriṇaḥ<BR>
06,066.020c	anyonyam abhidhāvanta parasparavadhaiṣiṇaḥ<BR>
06,066.021a	tato duryodhano rājā kaliṅgair bahubhir vṛtaḥ<BR>
06,066.021c	puraskṛtya raṇe bhīṣmaṃ pāṇḍavān abhyavartata<BR>
06,066.022a	tathaiva pāṇḍavāḥ sarve parivārya vṛkodaram<BR>
06,066.022c	bhīṣmam abhyadravan kruddhā raṇe rabhasavāhanāḥ<BR>
06,067.001	saṃjaya uvāca<BR>
06,067.001a	dṛṣṭvā bhīṣmeṇa saṃsaktān bhrātṝn anyāṃś ca pārthivān<BR>
06,067.001c	tam abhyadhāvad gāṅgeyam udyatāstro dhanaṃjayaḥ<BR>
06,067.002a	pāñcajanyasya nirghoṣaṃ dhanuṣo gāṇḍivasya ca<BR>
06,067.002c	dhvajaṃ ca dṛṣṭvā pārthasya sarvān no bhayam āviśat<BR>
06,067.002d*0279_01	siṃhalāṅgūlam ākāśe jvalantam iva parvatam<BR>
06,067.003a	asajjamānaṃ vṛkṣeṣu dhūmaketum ivotthitam<BR>
06,067.003c	bahuvarṇaṃ ca citraṃ ca divyaṃ vānaralakṣaṇam<BR>
06,067.003e	apaśyāma mahārāja dhvajaṃ gāṇḍivadhanvanaḥ<BR>
06,067.004a	vidyutaṃ meghamadhyasthāṃ bhrājamānām ivāmbare<BR>
06,067.004c	dadṛśur gāṇḍivaṃ yodhā rukmapṛṣṭhaṃ mahārathe<BR>
06,067.005a	aśuśruma bhṛśaṃ cāsya śakrasyevābhigarjataḥ<BR>
06,067.005c	sughoraṃ talayoḥ śabdaṃ nighnatas tava vāhinīm<BR>
06,067.006a	caṇḍavāto yathā meghaḥ savidyutstanayitnumān<BR>
06,067.006c	diśaḥ saṃplāvayan sarvāḥ śaravarṣaiḥ samantataḥ<BR>
06,067.007a	abhyadhāvata gāṅgeyaṃ bhairavāstro dhanaṃjayaḥ<BR>
06,067.007c	diśaṃ prācīṃ pratīcīṃ ca na jānīmo 'stramohitāḥ<BR>
06,067.008a	kāṃdigbhūtāḥ śrāntapatrā hatāstrā hatacetasaḥ<BR>
06,067.008c	anyonyam abhisaṃśliṣya yodhās te bharatarṣabha<BR>
06,067.009a	bhīṣmam evābhilīyanta saha sarvais tavātmajaiḥ<BR>
06,067.009c	teṣām ārtāyanam abhūd bhīṣmaḥ śaṃtanavo raṇe<BR>
06,067.010a	samutpatanta vitrastā rathebhyo rathinas tadā<BR>
06,067.010c	sādinaś cāśvapṛṣṭhebhyo bhūmau cāpi padātayaḥ<BR>
06,067.010d*0280_01	gajebhyo gajayodhāś ca vitrastā bhayamohitāḥ<BR>
06,067.010d*0280_02	vihvalāḥ pratyadṛśyanta na jānanti diśo nṛpa<BR>
06,067.011a	śrutvā gāṇḍīvanirghoṣaṃ visphūrjitam ivāśaneḥ<BR>
06,067.011c	sarvasainyāni bhītāni vyavalīyanta bhārata<BR>
06,067.012a	atha kāmbojamukhyais tu bṛhadbhiḥ śīghragāmibhiḥ<BR>
06,067.012c	gopānāṃ bahusāhasrair balair govāsano vṛtaḥ<BR>
06,067.012d*0281_01	tataḥ kāmbojamukhyāś ca te haṃsapathakarṇikāḥ<BR>
06,067.012d*0281_02	gopāsanabalaughāś ca gopāsanapatis tathā<BR>
06,067.013a	madrasauvīragāndhārais trigartaiś ca viśāṃ pate<BR>
06,067.013c	sarvakāliṅgamukhyaiś ca kaliṅgādhipatir vṛtaḥ<BR>
06,067.014a	nāgā naragaṇaughāś ca duḥśāsanapuraḥsarāḥ<BR>
06,067.014c	jayadrathaś ca nṛpatiḥ sahitaḥ sarvarājabhiḥ<BR>
06,067.015a	hayārohavarāś caiva tava putreṇa coditāḥ<BR>
06,067.015c	caturdaśa sahasrāṇi saubalaṃ paryavārayan<BR>
06,067.016a	tatas te sahitāḥ sarve vibhaktarathavāhanāḥ<BR>
06,067.016c	pāṇḍavān samare jagmus tāvakā bharatarṣabha<BR>
06,067.016d*0282_01	cedikāśipadātaiś ca rathaiḥ pāñcālasṛñjayaiḥ<BR>
06,067.016d*0282_02	pāṇḍavāḥ sahitāḥ sarve dhṛṣṭadyumnapurogamāḥ<BR>
06,067.016d*0282_03	tāvakān samare jagmur dharmaputreṇa coditāḥ<BR>
06,067.017a	rathibhir vāraṇair aśvaiḥ padātaiś ca samīritam<BR>
06,067.017c	ghoram āyodhanaṃ jajñe mahābhrasadṛśaṃ rajaḥ<BR>
06,067.018a	tomaraprāsanārācagajāśvarathayodhinām<BR>
06,067.018c	balena mahatā bhīṣmaḥ samasajjat kirīṭinā<BR>
06,067.019a	āvantyaḥ kāśirājena bhīmasenena saindhavaḥ<BR>
06,067.019c	ajātaśatrur madrāṇām ṛṣabheṇa yaśasvinā<BR>
06,067.019e	sahaputraḥ sahāmātyaḥ śalyena samasajjata<BR>
06,067.020a	vikarṇaḥ sahadevena citrasenaḥ śikhaṇḍinā<BR>
06,067.020c	matsyā duryodhanaṃ jagmuḥ śakuniṃ ca viśāṃ pate<BR>
06,067.021a	drupadaś cekitānaś ca sātyakiś ca mahārathaḥ<BR>
06,067.021c	droṇena samasajjanta saputreṇa mahātmanā<BR>
06,067.021e	kṛpaś ca kṛtavarmā ca dhṛṣṭaketum abhidrutau<BR>
06,067.022a	evaṃ prajavitāśvāni bhrāntanāgarathāni ca<BR>
06,067.022c	sainyāni samasajjanta prayuddhāni samantataḥ<BR>
06,067.023a	nirabhre vidyutas tīvrā diśaś ca rajasāvṛtāḥ<BR>
06,067.023c	prādurāsan maholkāś ca sanirghātā viśāṃ pate<BR>
06,067.024a	pravavau ca mahāvātaḥ pāṃsuvarṣaṃ papāta ca<BR>
06,067.024c	nabhasy antardadhe sūryaḥ sainyena rajasāvṛtaḥ<BR>
06,067.025a	pramohaḥ sarvasattvānām atīva samapadyata<BR>
06,067.025b*0283_01	prakāśaṃ cakrur ākāśa udyatāsibhir uttamaiḥ<BR>
06,067.025c	rajasā cābhibhūtānām astrajālaiś ca tudyatām<BR>
06,067.026a	vīrabāhuvisṛṣṭānāṃ sarvāvaraṇabhedinām<BR>
06,067.026c	saṃghātaḥ śarajālānāṃ tumulaḥ samapadyata<BR>
06,067.027a	prakāśaṃ cakrur ākāśam udyatāni bhujottamaiḥ<BR>
06,067.027c	nakṣatravimalābhāni śastrāṇi bharatarṣabha<BR>
06,067.028a	ārṣabhāṇi vicitrāṇi rukmajālāvṛtāni ca<BR>
06,067.028c	saṃpetur dikṣu sarvāsu carmāṇi bharatarṣabha<BR>
06,067.029a	sūryavarṇaiś ca nistriṃśaiḥ pātyamānāni sarvaśaḥ<BR>
06,067.029c	dikṣu sarvāsv adṛśyanta śarīrāṇi śirāṃsi ca<BR>
06,067.030a	bhagnacakrākṣanīḍāś ca nipātitamahādhvajāḥ<BR>
06,067.030c	hatāśvāḥ pṛthivīṃ jagmus tatra tatra mahārathāḥ<BR>
06,067.031a	paripetur hayāś cātra ke cic chastrakṛtavraṇāḥ<BR>
06,067.031c	rathān viparikarṣanto hateṣu rathayodhiṣu<BR>
06,067.032a	śarāhatā bhinnadehā baddhayoktrā hayottamāḥ<BR>
06,067.032c	yugāni paryakarṣanta tatra tatra sma bhārata<BR>
06,067.033a	adṛśyanta sasūtāś ca sāśvāḥ sarathayodhinaḥ<BR>
06,067.033c	ekena balinā rājan vāraṇena hatā rathāḥ<BR>
06,067.034a	gandhahastimadasrāvam āghrāya bahavo raṇe<BR>
06,067.034c	saṃnipāte balaughānāṃ vītam ādadire gajāḥ<BR>
06,067.035a	satomaramahāmātrair nipatadbhir gatāsubhiḥ<BR>
06,067.035c	babhūvāyodhanaṃ channaṃ nārācābhihatair gajaiḥ<BR>
06,067.036a	saṃnipāte balaughānāṃ preṣitair varavāraṇaiḥ<BR>
06,067.036c	nipetur yudhi saṃbhagnāḥ sayodhāḥ sadhvajā rathāḥ<BR>
06,067.037a	nāgarājopamair hastair nāgair ākṣipya saṃyuge<BR>
06,067.037c	vyadṛśyanta mahārāja saṃbhagnā rathakūbarāḥ<BR>
06,067.038a	viśīrṇarathajālāś ca keśeṣv ākṣipya dantibhiḥ<BR>
06,067.038c	drumaśākhā ivāvidhya niṣpiṣṭā rathino raṇe<BR>
06,067.039a	ratheṣu ca rathān yuddhe saṃsaktān varavāraṇāḥ<BR>
06,067.039c	vikarṣanto diśaḥ sarvāḥ saṃpetuḥ sarvaśabdagāḥ<BR>
06,067.040a	teṣāṃ tathā karṣatāṃ ca gajānāṃ rūpam ābabhau<BR>
06,067.040c	saraḥsu nalinījālaṃ viṣaktam iva karṣatām<BR>
06,067.041a	evaṃ saṃchāditaṃ tatra babhūvāyodhanaṃ mahat<BR>
06,067.041c	sādibhiś ca padātaiś ca sadhvajaiś ca mahārathaiḥ<BR>
06,068.001	saṃjaya uvāca<BR>
06,068.001a	śikhaṇḍī saha matsyena virāṭena viśāṃ pate<BR>
06,068.001c	bhīṣmam āśu maheṣvāsam āsasāda sudurjayam<BR>
06,068.002a	droṇaṃ kṛpaṃ vikarṇaṃ ca maheṣvāsān mahābalān<BR>
06,068.002c	rājñaś cānyān raṇe śūrān bahūn ārchad dhanaṃjayaḥ<BR>
06,068.003a	saindhavaṃ ca maheṣvāsaṃ sāmātyaṃ saha bandhubhiḥ<BR>
06,068.003c	prācyāṃś ca dākṣiṇātyāṃś ca bhūmipān bhūmiparṣabha<BR>
06,068.004a	putraṃ ca te maheṣvāsaṃ duryodhanam amarṣaṇam<BR>
06,068.004c	duḥsahaṃ caiva samare bhīmaseno 'bhyavartata<BR>
06,068.005a	sahadevas tu śakunim ulūkaṃ ca mahāratham<BR>
06,068.005c	pitāputrau maheṣvāsāv abhyavartata durjayau<BR>
06,068.006a	yudhiṣṭhiro mahārāja gajānīkaṃ mahārathaḥ<BR>
06,068.006c	samavartata saṃgrāme putreṇa nikṛtas tava<BR>
06,068.007a	mādrīputras tu nakulaḥ śūraḥ saṃkrandano yudhi<BR>
06,068.007c	trigartānāṃ rathodāraiḥ samasajjata pāṇḍavaḥ<BR>
06,068.008a	abhyavartanta durdharṣāḥ samare śālvakekayān<BR>
06,068.008b*0284_01	nākuliś ca śatānīkaḥ samare rathapuṃgavaḥ<BR>
06,068.008c	sātyakiś cekitānaś ca saubhadraś ca mahārathaḥ<BR>
06,068.009a	dhṛṣṭaketuś ca samare rākṣasaś ca ghaṭotkacaḥ<BR>
06,068.009c	putrāṇāṃ te rathānīkaṃ pratyudyātāḥ sudurjayāḥ<BR>
06,068.010a	senāpatir ameyātmā dhṛṣṭadyumno mahābalaḥ<BR>
06,068.010c	droṇena samare rājan samiyāyendrakarmaṇā<BR>
06,068.011a	evam ete maheṣvāsās tāvakāḥ pāṇḍavaiḥ saha<BR>
06,068.011c	sametya samare śūrāḥ saṃprahāraṃ pracakrire<BR>
06,068.012a	madhyaṃdinagate sūrye nabhasy ākulatāṃ gate<BR>
06,068.012c	kuravaḥ pāṇḍaveyāś ca nijaghnur itaretaram<BR>
06,068.013a	dhvajino hemacitrāṅgā vicaranto raṇājire<BR>
06,068.013c	sapatākā rathā rejur vaiyāghraparivāraṇāḥ<BR>
06,068.014a	sametānāṃ ca samare jigīṣūṇāṃ parasparam<BR>
06,068.014c	babhūva tumulaḥ śabdaḥ siṃhānām iva nardatām<BR>
06,068.015a	tatrādbhutam apaśyāma saṃprahāraṃ sudāruṇam<BR>
06,068.015c	yam akurvan raṇe vīrāḥ sṛñjayāḥ kurubhiḥ saha<BR>
06,068.016a	naiva khaṃ na diśo rājan na sūryaṃ śatrutāpana<BR>
06,068.016c	vidiśo vāpy apaśyāma śarair muktaiḥ samantataḥ<BR>
06,068.017a	śaktīnāṃ vimalāgrāṇāṃ tomarāṇāṃ tathāsyatām<BR>
06,068.017c	nistriṃśānāṃ ca pītānāṃ nīlotpalanibhāḥ prabhāḥ<BR>
06,068.018a	kavacānāṃ vicitrāṇāṃ bhūṣaṇānāṃ prabhās tathā<BR>
06,068.018c	khaṃ diśaḥ pradiśaś caiva bhāsayām āsur ojasā<BR>
06,068.018d*0285_01	vapurbhiś ca narendrāṇāṃ candrasūryasamaprabhaiḥ<BR>
06,068.018e	virarāja tadā rājaṃs tatra tatra raṇāṅgaṇam<BR>
06,068.019a	rathasiṃhāsanavyāghrāḥ samāyāntaś ca saṃyuge<BR>
06,068.019c	virejuḥ samare rājan grahā iva nabhastale<BR>
06,068.020a	bhīṣmas tu rathināṃ śreṣṭho bhīmasenaṃ mahābalam<BR>
06,068.020c	avārayata saṃkruddhaḥ sarvasainyasya paśyataḥ<BR>
06,068.021a	tato bhīṣmavinirmuktā rukmapuṅkhāḥ śilāśitāḥ<BR>
06,068.021c	abhyaghnan samare bhīmaṃ tailadhautāḥ sutejanāḥ<BR>
06,068.022a	tasya śaktiṃ mahāvegāṃ bhīmaseno mahābalaḥ<BR>
06,068.022c	kruddhāśīviṣasaṃkāśāṃ preṣayām āsa bhārata<BR>
06,068.023a	tām āpatantīṃ sahasā rukmadaṇḍāṃ durāsadām<BR>
06,068.023c	ciccheda samare bhīṣmaḥ śaraiḥ saṃnataparvabhiḥ<BR>
06,068.024a	tato 'pareṇa bhallena pītena niśitena ca<BR>
06,068.024c	kārmukaṃ bhīmasenasya dvidhā ciccheda bhārata<BR>
06,068.024d*0286_01	apāsya tu dhanuś chinnaṃ bhīmaseno mahābalaḥ<BR>
06,068.024d*0286_02	śarair bahubhir ānarchad bhīṣmaṃ śāṃtanavaṃ yudhi<BR>
06,068.025a	sātyakis tu tatas tūrṇaṃ bhīṣmam āsādya saṃyuge<BR>
06,068.025b*0287_01	ākarṇaprahitais tīkṣṇair niśitais tigmatejanaiḥ<BR>
06,068.025c	śarair bahubhir ānarchat pitaraṃ te janeśvara<BR>
06,068.026a	tataḥ saṃdhāya vai tīkṣṇaṃ śaraṃ paramadāruṇam<BR>
06,068.026c	vārṣṇeyasya rathād bhīṣmaḥ pātayām āsa sārathim<BR>
06,068.027a	tasyāśvāḥ pradrutā rājan nihate rathasārathau<BR>
06,068.027c	tena tenaiva dhāvanti manomārutaraṃhasaḥ<BR>
06,068.028a	tataḥ sarvasya sainyasya nisvanas tumulo 'bhavat<BR>
06,068.028c	hāhākāraś ca saṃjajñe pāṇḍavānāṃ mahātmanām<BR>
06,068.029a	abhidravata gṛhṇīta hayān yacchata dhāvata<BR>
06,068.029c	ity āsīt tumulaḥ śabdo yuyudhānarathaṃ prati<BR>
06,068.030a	etasminn eva kāle tu bhīṣmaḥ śāṃtanavaḥ punaḥ<BR>
06,068.030c	vyahanat pāṇḍavīṃ senām āsurīm iva vṛtrahā<BR>
06,068.031a	te vadhyamānā bhīṣmeṇa pāñcālāḥ somakaiḥ saha<BR>
06,068.031c	āryāṃ yuddhe matiṃ kṛtvā bhīṣmam evābhidudruvuḥ<BR>
06,068.032a	dhṛṣṭadyumnamukhāś cāpi pārthāḥ śāṃtanavaṃ raṇe<BR>
06,068.032c	abhyadhāvañ jigīṣantas tava putrasya vāhinīm<BR>
06,068.033a	tathaiva tāvakā rājan bhīṣmadroṇamukhāḥ parān<BR>
06,068.033c	abhyadhāvanta vegena tato yuddham avartata<BR>
06,069.001	saṃjaya uvāca<BR>
06,069.001a	virāṭo 'tha tribhir bāṇair bhīṣmam ārchan mahāratham<BR>
06,069.001c	vivyādha turagāṃś cāsya tribhir bāṇair mahārathaḥ<BR>
06,069.002a	taṃ pratyavidhyad daśabhir bhīṣmaḥ śāṃtanavaḥ śaraiḥ<BR>
06,069.002c	rukmapuṅkhair maheṣvāsaḥ kṛtahasto mahābalaḥ<BR>
06,069.003a	drauṇir gāṇḍīvadhanvānaṃ bhīmadhanvā mahārathaḥ<BR>
06,069.003c	avidhyad iṣubhiḥ ṣaḍbhir dṛḍhahastaḥ stanāntare<BR>
06,069.004a	kārmukaṃ tasya ciccheda phalgunaḥ paravīrahā<BR>
06,069.004c	avidhyac ca bhṛśaṃ tīkṣṇaiḥ patribhiḥ śatrukarśanaḥ<BR>
06,069.005a	so 'nyat kārmukam ādāya vegavat krodhamūrchitaḥ<BR>
06,069.005c	amṛṣyamāṇaḥ pārthena kārmukacchedam āhave<BR>
06,069.006a	avidhyat phalgunaṃ rājan navatyā niśitaiḥ śaraiḥ<BR>
06,069.006c	vāsudevaṃ ca saptatyā vivyādha parameṣubhiḥ<BR>
06,069.007a	tataḥ krodhābhitāmrākṣaḥ saha kṛṣṇena phalgunaḥ<BR>
06,069.007c	dīrgham uṣṇaṃ ca niḥśvasya cintayitvā muhur muhuḥ<BR>
06,069.008a	dhanuḥ prapīḍya vāmena kareṇāmitrakarśanaḥ<BR>
06,069.008c	gāṇḍīvadhanvā saṃkruddhaḥ śitān saṃnataparvaṇaḥ<BR>
06,069.008e	jīvitāntakarān ghorān samādatta śilīmukhān<BR>
06,069.009a	tais tūrṇaṃ samare 'vidhyad drauṇiṃ balavatāṃ varam<BR>
06,069.009c	tasya te kavacaṃ bhittvā papuḥ śoṇitam āhave<BR>
06,069.010a	na vivyathe ca nirbhinno drauṇir gāṇḍīvadhanvanā<BR>
06,069.010c	tathaiva śaravarṣāṇi pratimuñcann avihvalaḥ<BR>
06,069.010e	tasthau sa samare rājaṃs trātum icchan mahāvratam<BR>
06,069.011a	tasya tat sumahat karma śaśaṃsuḥ puruṣarṣabhāḥ<BR>
06,069.011c	yat kṛṣṇābhyāṃ sametābhyāṃ nāpatrapata saṃyuge<BR>
06,069.011d*0288_01	sa viddhaḥ phālgunenājau na papāta mahītale<BR>
06,069.012a	sa hi nityam anīkeṣu yudhyate 'bhayam āsthitaḥ<BR>
06,069.012c	astragrāmaṃ sasaṃhāraṃ droṇāt prāpya sudurlabham<BR>
06,069.013a	mamāyam ācāryasuto droṇasyātipriyaḥ sutaḥ<BR>
06,069.013c	brāhmaṇaś ca viśeṣeṇa mānanīyo mameti ca<BR>
06,069.014a	samāsthāya matiṃ vīro bībhatsuḥ śatrutāpanaḥ<BR>
06,069.014c	kṛpāṃ cakre rathaśreṣṭho bhāradvājasutaṃ prati<BR>
06,069.015a	drauṇiṃ tyaktvā tato yuddhe kaunteyaḥ śatrutāpanaḥ<BR>
06,069.015c	yuyudhe tāvakān nighnaṃs tvaramāṇaḥ parākramī<BR>
06,069.016a	duryodhanas tu daśabhir gārdhrapatraiḥ śilāśitaiḥ<BR>
06,069.016c	bhīmasenaṃ maheṣvāsaṃ rukmapuṅkhaiḥ samarpayat<BR>
06,069.017a	bhīmasenas tu saṃkruddhaḥ parāsukaraṇaṃ dṛḍham<BR>
06,069.017c	citraṃ kārmukam ādatta śarāṃś ca niśitān daśa<BR>
06,069.018a	ākarṇaprahitais tīkṣṇair vegitais tigmatejanaiḥ<BR>
06,069.018c	avidhyat tūrṇam avyagraḥ kururājaṃ mahorasi<BR>
06,069.019a	tasya kāñcanasūtras tu śaraiḥ parivṛto maṇiḥ<BR>
06,069.019c	rarājorasi vai sūryo grahair iva samāvṛtaḥ<BR>
06,069.020a	putras tu tava tejasvī bhīmasenena tāḍitaḥ<BR>
06,069.020c	nāmṛṣyata yathā nāgas talaśabdaṃ samīritam<BR>
06,069.021a	tataḥ śarair mahārāja rukmapuṅkhaiḥ śilāśitaiḥ<BR>
06,069.021c	bhīmaṃ vivyādha saṃkruddhas trāsayāno varūthinīm<BR>
06,069.022a	tau yudhyamānau samare bhṛśam anyonyavikṣatau<BR>
06,069.022c	putrau te devasaṃkāśau vyarocetāṃ mahābalau<BR>
06,069.023a	citrasenaṃ naravyāghraṃ saubhadraḥ paravīrahā<BR>
06,069.023c	avidhyad daśabhir bāṇaiḥ purumitraṃ ca saptabhiḥ<BR>
06,069.024a	satyavrataṃ ca saptatyā viddhvā śakrasamo yudhi<BR>
06,069.024c	nṛtyann iva raṇe vīra ārtiṃ naḥ samajījanat<BR>
06,069.025a	taṃ pratyavidyad daśabhiś citrasenaḥ śilīmukhaiḥ<BR>
06,069.025c	satyavrataś ca navabhiḥ purumitraś ca saptabhiḥ<BR>
06,069.026a	sa viddho vikṣaran raktaṃ śatrusaṃvāraṇaṃ mahat<BR>
06,069.026c	ciccheda citrasenasya citraṃ kārmukam ārjuniḥ<BR>
06,069.026e	bhittvā cāsya tanutrāṇaṃ śareṇorasy atāḍayat<BR>
06,069.027a	tatas te tāvakā vīrā rājaputrā mahārathāḥ<BR>
06,069.027c	sametya yudhi saṃrabdhā vivyadhur niśitaiḥ śaraiḥ<BR>
06,069.027e	tāṃś ca sarvāñ śarais tīkṣṇair jaghāna paramāstravit<BR>
06,069.028a	tasya dṛṣṭvā tu tat karma parivavruḥ sutās tava<BR>
06,069.028c	dahantaṃ samare sainyaṃ tava kakṣaṃ yatholbaṇam<BR>
06,069.029a	apetaśiśire kāle samiddham iva pāvakaḥ<BR>
06,069.029c	atyarocata saubhadras tava sainyāni śātayan<BR>
06,069.030a	tat tasya caritaṃ dṛṣṭvā pautras tava viśāṃ pate<BR>
06,069.030c	lakṣmaṇo 'bhyapatat tūrṇaṃ sātvatīputram āhave<BR>
06,069.031a	abhimanyus tu saṃkruddho lakṣmaṇaṃ śubhalakṣaṇam<BR>
06,069.031c	vivyādha viśikhaiḥ ṣaḍbhiḥ sārathiṃ ca tribhiḥ śaraiḥ<BR>
06,069.032a	tathaiva lakṣmaṇo rājan saubhadraṃ niśitaiḥ śaraiḥ<BR>
06,069.032c	avidhyata mahārāja tad adbhutam ivābhavat<BR>
06,069.033a	tasyāśvāṃś caturo hatvā sārathiṃ ca mahābalaḥ<BR>
06,069.033c	abhyadravata saubhadro lakṣmaṇaṃ niśitaiḥ śaraiḥ<BR>
06,069.034a	hatāśve tu rathe tuṣṭhaṃl lakṣmaṇaḥ paravīrahā<BR>
06,069.034c	śaktiṃ cikṣepa saṃkruddhaḥ saubhadrasya rathaṃ prati<BR>
06,069.035a	tām āpatantīṃ sahasā ghorarūpāṃ durāsadām<BR>
06,069.035c	abhimanyuḥ śarais tīkṣṇaiś ciccheda bhujagopamām<BR>
06,069.036a	tataḥ svaratham āropya lakṣmaṇaṃ gautamas tadā<BR>
06,069.036c	apovāha rathenājau sarvasainyasya paśyataḥ<BR>
06,069.037a	tataḥ samākule tasmin vartamāne mahābhaye<BR>
06,069.037b*0289_01	hayo hayaṃ gajo nāgaṃ vīro vīraṃ viśāṃ pate<BR>
06,069.037c	abhyadravañ jighāṃsantaḥ parasparavadhaiṣiṇaḥ<BR>
06,069.038a	tāvakāś ca maheṣvāsāḥ pāṇḍavāś ca mahārathāḥ<BR>
06,069.038c	juhvantaḥ samare prāṇān nijaghnur itaretaram<BR>
06,069.039a	muktakeśā vikavacā virathāś chinnakārmukāḥ<BR>
06,069.039c	bāhubhiḥ samayudhyanta sṛñjayāḥ kurubhiḥ saha<BR>
06,069.040a	tato bhīṣmo mahābāhuḥ pāṇḍavānāṃ mahātmanām<BR>
06,069.040c	senāṃ jaghāna saṃkruddho divyair astrair mahābalaḥ<BR>
06,069.041a	hateśvarair gajais tatra narair aśvaiś ca pātitaiḥ<BR>
06,069.041c	rathibhiḥ sādibhiś caiva samāstīryata medinī<BR>
06,070.001	saṃjaya uvāca<BR>
06,070.001a	atha rājan mahābāhuḥ sātyakir yuddhadurmadaḥ<BR>
06,070.001c	vikṛṣya cāpaṃ samare bhārasādhanam uttamam<BR>
06,070.001d*0290_01	yat tat sakhyus tu pūrveṇa arjunād upaśikṣitam<BR>
06,070.002a	prāmuñcat puṅkhasaṃyuktāñ śarān āśīviṣopamān<BR>
06,070.002c	prakāśaṃ laghu citraṃ ca darśayann astralāghavam<BR>
06,070.003a	tasya vikṣipataś cāpaṃ śarān anyāṃś ca muñcataḥ<BR>
06,070.003c	ādadānasya bhūyaś ca saṃdadhānasya cāparān<BR>
06,070.004a	kṣipataś ca śarān asya raṇe śatrūn vinighnataḥ<BR>
06,070.004c	dadṛśe rūpam atyarthaṃ meghasyeva pravarṣataḥ<BR>
06,070.005a	tam udīryantam ālokya rājā duryodhanas tataḥ<BR>
06,070.005c	rathānām ayutaṃ tasya preṣayām āsa bhārata<BR>
06,070.006a	tāṃs tu sarvān maheṣvāsān sātyakiḥ satyavikramaḥ<BR>
06,070.006c	jaghāna parameṣvāso divyenāstreṇa vīryavān<BR>
06,070.007a	sa kṛtvā dāruṇaṃ karma pragṛhītaśarāsanaḥ<BR>
06,070.007c	āsasāda tato vīro bhūriśravasam āhave<BR>
06,070.008a	sa hi saṃdṛśya senāṃ tāṃ yuyudhānena pātitām<BR>
06,070.008c	abhyadhāvata saṃkruddhaḥ kurūṇāṃ kīrtivardhanaḥ<BR>
06,070.009a	indrāyudhasavarṇaṃ tat sa visphārya mahad dhanuḥ<BR>
06,070.009c	vyasṛjad vajrasaṃkāśāñ śarān āśīviṣopamān<BR>
06,070.009e	sahasraśo mahārāja darśayan pāṇilāghavam<BR>
06,070.010a	śarāṃs tān mṛtyusaṃsparśān sātyakes tu padānugāḥ<BR>
06,070.010c	na viṣehus tadā rājan dudruvus te samantataḥ<BR>
06,070.010e	vihāya samare rājan sātyakiṃ yuddhadurmadam<BR>
06,070.011a	taṃ dṛṣṭvā yuyudhānasya sutā daśa mahābalāḥ<BR>
06,070.011c	mahārathāḥ samākhyātāś citravarmāyudhadhvajāḥ<BR>
06,070.012a	samāsādya maheṣvāsaṃ bhūriśravasam āhave<BR>
06,070.012c	ūcuḥ sarve susaṃrabdhā yūpaketuṃ mahāraṇe<BR>
06,070.012d*0291_01	yudhyasva samare cādya paśyāmas tava pauruṣam<BR>
06,070.013a	bho bho kauravadāyāda sahāsmābhir mahābala<BR>
06,070.013c	ehi yudhyasva saṃgrāme samastaiḥ pṛthag eva vā<BR>
06,070.014a	asmān vā tvaṃ parājitya yaśaḥ prāpnuhi saṃyuge<BR>
06,070.014c	vayaṃ vā tvāṃ parājitya prītiṃ dāsyāmahe pituḥ<BR>
06,070.015a	evam uktas tadā śūrais tān uvāca mahābalaḥ<BR>
06,070.015c	vīryaślāghī naraśreṣṭhas tān dṛṣṭvā samupasthitān<BR>
06,070.016a	sādhv idaṃ kathyate vīrā yad evaṃ matir adya vaḥ<BR>
06,070.016c	yudhyadhvaṃ sahitā yattā nihaniṣyāmi vo raṇe<BR>
06,070.017a	evam uktā maheṣvāsās te vīrāḥ kṣiprakāriṇaḥ<BR>
06,070.017c	mahatā śaravarṣeṇa abhyavarṣann ariṃdamam<BR>
06,070.018a	aparāhṇe mahārāja saṃgrāmas tumulo 'bhavat<BR>
06,070.018c	ekasya ca bahūnāṃ ca sametānāṃ raṇājire<BR>
06,070.019a	tam ekaṃ rathināṃ śreṣṭhaṃ śaravarṣair avākiran<BR>
06,070.019c	prāvṛṣīva mahāśailaṃ siṣicur jaladā nṛpa<BR>
06,070.020a	tais tu muktāñ śaraughāṃs tān yamadaṇḍāśaniprabhān<BR>
06,070.020c	asaṃprāptān asaṃprāptāṃś cicchedāśu mahārathaḥ<BR>
06,070.021a	tatrādbhutam apaśyāma saumadatteḥ parākramam<BR>
06,070.021c	yad eko bahubhir yuddhe samasajjad abhītavat<BR>
06,070.022a	visṛjya śaravṛṣṭiṃ tāṃ daśa rājan mahārathāḥ<BR>
06,070.022c	parivārya mahābāhuṃ nihantum upacakramuḥ<BR>
06,070.023a	saumadattis tataḥ kruddhas teṣāṃ cāpāni bhārata<BR>
06,070.023c	ciccheda daśabhir bāṇair nimeṣeṇa mahārathaḥ<BR>
06,070.024a	athaiṣāṃ chinnadhanuṣāṃ bhallaiḥ saṃnataparvabhiḥ<BR>
06,070.024c	ciccheda samare rājañ śirāṃsi niśitaiḥ śaraiḥ<BR>
06,070.024e	te hatā nyapatan bhūmau vajrabhagnā iva drumāḥ<BR>
06,070.025a	tān dṛṣṭvā nihatān vīrān raṇe putrān mahābalān<BR>
06,070.025c	vārṣṇeyo vinadan rājan bhūriśravasam abhyayāt<BR>
06,070.026a	rathaṃ rathena samare pīḍayitvā mahābalau<BR>
06,070.026c	tāv anyonyasya samare nihatya rathavājinaḥ<BR>
06,070.026e	virathāv abhivalgantau sameyātāṃ mahārathau<BR>
06,070.027a	pragṛhītamahākhaḍgau tau carmavaradhāriṇau<BR>
06,070.027c	śuśubhāte naravyāghrau yuddhāya samavasthitau<BR>
06,070.027d*0292_01	asahyam asiyuddhāya bhūriśravasam āhave<BR>
06,070.027d*0292_02	matvā vṛkodaras tūrṇam abhiplutya mahārathaḥ<BR>
06,070.028a	tataḥ sātyakim abhyetya nistriṃśavaradhāriṇam<BR>
06,070.028c	bhīmasenas tvaran rājan ratham āropayat tadā<BR>
06,070.029a	tavāpi tanayo rājan bhūriśravasam āhave<BR>
06,070.029c	āropayad rathaṃ tūrṇaṃ paśyatāṃ sarvadhanvinām<BR>
06,070.030a	tasmiṃs tathā vartamāne raṇe bhīṣmaṃ mahāratham<BR>
06,070.030c	ayodhayanta saṃrabdhāḥ pāṇḍavā bharatarṣabha<BR>
06,070.031a	lohitāyati cāditye tvaramāṇo dhanaṃjayaḥ<BR>
06,070.031c	pañcaviṃśatisāhasrān nijaghāna mahārathān<BR>
06,070.032a	te hi duryodhanādiṣṭās tadā pārthanibarhaṇe<BR>
06,070.032c	saṃprāpyaiva gatā nāśaṃ śalabhā iva pāvakam<BR>
06,070.033a	tato matsyāḥ kekayāś ca dhanurvedaviśāradāḥ<BR>
06,070.033c	parivavrus tadā pārthaṃ sahaputraṃ mahāratham<BR>
06,070.034a	etasminn eva kāle tu sūrye 'stam upagacchati<BR>
06,070.034c	sarveṣām eva sainyānāṃ pramohaḥ samajāyata<BR>
06,070.035a	avahāraṃ tataś cakre pitā devavratas tava<BR>
06,070.035c	saṃdhyākāle mahārāja sainyānāṃ śrāntavāhanaḥ<BR>
06,070.036a	pāṇḍavānāṃ kurūṇāṃ ca parasparasamāgame<BR>
06,070.036c	te sene bhṛśasaṃvigne yayatuḥ svaṃ niveśanam<BR>
06,070.037a	tataḥ svaśibiraṃ gatvā nyaviśaṃs tatra bhārata<BR>
06,070.037c	pāṇḍavāḥ sṛñjayaiḥ sārdhaṃ kuravaś ca yathāvidhi<BR>
06,071.001	saṃjaya uvāca<BR>
06,071.001a	vihṛtya ca tato rājan sahitāḥ kurupāṇḍavāḥ<BR>
06,071.001c	vyatītāyāṃ tu śarvaryāṃ punar yuddhāya niryayuḥ<BR>
06,071.002a	tatra śabdo mahān āsīt tava teṣāṃ ca bhārata<BR>
06,071.002c	yujyatāṃ rathamukhyānāṃ kalpyatāṃ caiva dantinām<BR>
06,071.003a	saṃnahyatāṃ padātīnāṃ hayānāṃ caiva bhārata<BR>
06,071.003c	śaṅkhadundubhinādaś ca tumulaḥ sarvato 'bhavat<BR>
06,071.004a	tato yudhiṣṭhiro rājā dhṛṣṭadyumnam abhāṣata<BR>
06,071.004c	vyūhaṃ vyūha mahābāho makaraṃ śatrutāpanam<BR>
06,071.005a	evam uktas tu pārthena dhṛṣṭadyumno mahārathaḥ<BR>
06,071.005c	vyādideśa mahārāja rathino rathināṃ varaḥ<BR>
06,071.006a	śiro 'bhūd drupadas tasya pāṇḍavaś ca dhanaṃjayaḥ<BR>
06,071.006c	cakṣuṣī sahadevaś ca nakulaś ca mahārathaḥ<BR>
06,071.006e	tuṇḍam āsīn mahārāja bhīmaseno mahābalaḥ<BR>
06,071.007a	saubhadro draupadeyāś ca rākṣasaś ca ghaṭotkacaḥ<BR>
06,071.007c	sātyakir dharmarājaś ca vyūhagrīvāṃ samāsthitāḥ<BR>
06,071.008a	pṛṣṭham āsīn mahārāja virāṭo vāhinīpatiḥ<BR>
06,071.008c	dhṛṣṭadyumnena sahito mahatyā senayā vṛtaḥ<BR>
06,071.009a	kekayā bhrātaraḥ pañca vāmaṃ pārśvaṃ samāśritāḥ<BR>
06,071.009c	dhṛṣṭaketur naravyāghraḥ karakarṣaś ca vīryavān<BR>
06,071.009e	dakṣiṇaṃ pakṣam āśritya sthitā vyūhasya rakṣaṇe<BR>
06,071.010a	pādayos tu mahārāja sthitaḥ śrīmān mahārathaḥ<BR>
06,071.010c	kuntibhojaḥ śatānīko mahatyā senayā vṛtaḥ<BR>
06,071.011a	śikhaṇḍī tu maheṣvāsaḥ somakaiḥ saṃvṛto balī<BR>
06,071.011c	irāvāṃś ca tataḥ pucche makarasya vyavasthitau<BR>
06,071.012a	evam etan mahāvyūhaṃ vyūhya bhārata pāṇḍavāḥ<BR>
06,071.012c	sūryodaye mahārāja punar yuddhāya daṃśitāḥ<BR>
06,071.013a	kauravān abhyayus tūrṇaṃ hastyaśvarathapattibhiḥ<BR>
06,071.013c	samucchritair dhvajaiś citraiḥ śastraiś ca vimalaiḥ śitaiḥ<BR>
06,071.014a	vyūhaṃ dṛṣṭvā tu tat sainyaṃ pitā devavratas tava<BR>
06,071.014c	krauñcena mahatā rājan pratyavyūhata vāhinīm<BR>
06,071.015a	tasya tuṇḍe maheṣvāso bhāradvājo vyarocata<BR>
06,071.015c	aśvatthāmā kṛpaś caiva cakṣur āstāṃ nareśvara<BR>
06,071.016a	kṛtavarmā tu sahitaḥ kāmbojāraṭṭabāhlikaiḥ<BR>
06,071.016c	śirasy āsīn naraśreṣṭhaḥ śreṣṭhaḥ sarvadhanuṣmatām<BR>
06,071.017a	grīvāyāṃ śūrasenas tu tava putraś ca māriṣa<BR>
06,071.017c	duryodhano mahārāja rājabhir bahubhir vṛtaḥ<BR>
06,071.018a	prāgjyotiṣas tu sahitaḥ madrasauvīrakekayaiḥ<BR>
06,071.018c	urasy abhūn naraśreṣṭha mahatyā senayā vṛtaḥ<BR>
06,071.018d*0293_01	pṛṣṭhe cāstāṃ maheṣvāsāv āvantyau sapadānugau<BR>
06,071.019a	svasenayā ca sahitaḥ suśarmā prasthalādhipaḥ<BR>
06,071.019c	vāmaṃ pakṣaṃ samāśritya daṃśitaḥ samavasthitaḥ<BR>
06,071.020a	tuṣārā yavanāś caiva śakāś ca saha cūcupaiḥ<BR>
06,071.020c	dakṣiṇaṃ pakṣam āśritya sthitā vyūhasya bhārata<BR>
06,071.021a	śrutāyuś ca śatāyuś ca saumadattiś ca māriṣa<BR>
06,071.021c	vyūhasya jaghane tasthū rakṣamāṇāḥ parasparam<BR>
06,071.022a	tato yuddhāya saṃjagmuḥ pāṇḍavāḥ kauravaiḥ saha<BR>
06,071.022c	sūryodaye mahārāja tato yuddham abhūn mahat<BR>
06,071.023a	pratīyū rathino nāgān nāgāś ca rathino yayuḥ<BR>
06,071.023c	hayārohā hayārohān rathinaś cāpi sādinaḥ<BR>
06,071.024a	sārathiṃ ca rathī rājan kuñjarāṃś ca mahāraṇe<BR>
06,071.024c	hastyārohā rathārohān rathinaś cāpi sādinaḥ<BR>
06,071.025a	rathinaḥ pattibhiḥ sārdhaṃ sādinaś cāpi pattibhiḥ<BR>
06,071.025c	anyonyaṃ samare rājan pratyadhāvann amarṣitāḥ<BR>
06,071.026a	bhīmasenārjunayamair guptā cānyair mahārathaiḥ<BR>
06,071.026c	śuśubhe pāṇḍavī senā nakṣatrair iva śarvarī<BR>
06,071.027a	tathā bhīṣmakṛpadroṇaśalyaduryodhanādibhiḥ<BR>
06,071.027c	tavāpi vibabhau senā grahair dyaur iva saṃvṛtā<BR>
06,071.028a	bhīmasenas tu kaunteyo droṇaṃ dṛṣṭvā parākramī<BR>
06,071.028c	abhyayāj javanair aśvair bhāradvājasya vāhinīm<BR>
06,071.029a	droṇas tu samare kruddho bhīmaṃ navabhir āyasaiḥ<BR>
06,071.029c	vivyādha samare rājan marmāṇy uddiśya vīryavān<BR>
06,071.030a	dṛḍhāhatas tato bhīmo bhāradvājasya saṃyuge<BR>
06,071.030c	sārathiṃ preṣayām āsa yamasya sadanaṃ prati<BR>
06,071.031a	sa saṃgṛhya svayaṃ vāhān bhāradvājaḥ pratāpavān<BR>
06,071.031c	vyadhamat pāṇḍavīṃ senāṃ tūlarāśim ivānalaḥ<BR>
06,071.032a	te vadhyamānā droṇena bhīṣmeṇa ca narottama<BR>
06,071.032c	sṛñjayāḥ kekayaiḥ sārdhaṃ palāyanaparābhavan<BR>
06,071.033a	tathaiva tāvakaṃ sainyaṃ bhīmārjunaparikṣatam<BR>
06,071.033c	muhyate tatra tatraiva samadeva varāṅganā<BR>
06,071.034a	abhidyetāṃ tato vyūhau tasmin vīravarakṣaye<BR>
06,071.034c	āsīd vyatikaro ghoras tava teṣāṃ ca bhārata<BR>
06,071.035a	tad adbhutam apaśyāma tāvakānāṃ paraiḥ saha<BR>
06,071.035c	ekāyanagatāḥ sarve yad ayudhyanta bhārata<BR>
06,071.036a	pratisaṃvārya cāstrāṇi te 'nyonyasya viśāṃ pate<BR>
06,071.036c	yuyudhuḥ pāṇḍavāś caiva kauravāś ca mahārathāḥ<BR>
06,072.001	dhṛtarāṣṭra uvāca<BR>
06,072.001a	evaṃ bahuguṇaṃ sainyam evaṃ bahuvidhaṃ param<BR>
06,072.001c	vyūḍham evaṃ yathāśāstram amoghaṃ caiva saṃjaya<BR>
06,072.002a	puṣṭam asmākam atyantam abhikāmaṃ ca naḥ sadā<BR>
06,072.002c	prahvam avyasanopetaṃ purastād dṛṣṭavikramam<BR>
06,072.003a	nātivṛddham abālaṃ ca na kṛśaṃ na ca pīvaram<BR>
06,072.003c	laghuvṛttāyataprāyaṃ sāragātram anāmayam<BR>
06,072.004a	āttasaṃnāhaśastraṃ ca bahuśastraparigraham<BR>
06,072.004c	asiyuddhe niyuddhe ca gadāyuddhe ca kovidam<BR>
06,072.005a	prāsarṣṭitomareṣv ājau parigheṣv āyaseṣu ca<BR>
06,072.005c	bhiṇḍipāleṣu śaktīṣu musaleṣu ca sarvaśaḥ<BR>
06,072.006a	kampaneṣu ca cāpeṣu kaṇapeṣu ca sarvaśaḥ<BR>
06,072.006c	kṣepaṇīṣu ca citrāsu muṣṭiyuddheṣu kovidam<BR>
06,072.007a	aparokṣaṃ ca vidyāsu vyāyāmeṣu kṛtaśramam<BR>
06,072.007c	śastragrahaṇavidyāsu sarvāsu pariniṣṭhitam<BR>
06,072.008a	ārohe paryavaskande saraṇe sāntaraplute<BR>
06,072.008c	samyakpraharaṇe yāne vyapayāne ca kovidam<BR>
06,072.009a	nāgāśvarathayāneṣu bahuśaḥ suparīkṣitam<BR>
06,072.009c	parīkṣya ca yathānyāyaṃ vetanenopapāditam<BR>
06,072.010a	na goṣṭhyā nopacāreṇa na ca bandhunimittataḥ<BR>
06,072.010c	na sauhṛdabalaiś cāpi nākulīnaparigrahaiḥ<BR>
06,072.011a	samṛddhajanam āryaṃ ca tuṣṭasatkṛtabāndhavam<BR>
06,072.011c	kṛtopakārabhūyiṣṭhaṃ yaśasvi ca manasvi ca<BR>
06,072.012a	sajayaiś ca narair mukhyair bahuśo mukhyakarmabhiḥ<BR>
06,072.012c	lokapālopamais tāta pālitaṃ lokaviśrutaiḥ<BR>
06,072.013a	bahubhiḥ kṣatriyair guptaṃ pṛthivyāṃ lokasaṃmataiḥ<BR>
06,072.013c	asmān abhigataiḥ kāmāt sabalaiḥ sapadānugaiḥ<BR>
06,072.014a	mahodadhim ivāpūrṇam āpagābhiḥ samantataḥ<BR>
06,072.014c	apakṣaiḥ pakṣasaṃkāśai rathair nāgaiś ca saṃvṛtam<BR>
06,072.015a	nānāyodhajalaṃ bhīmaṃ vāhanormitaraṅgiṇam<BR>
06,072.015c	kṣepaṇyasigadāśaktiśaraprāsasamākulam<BR>
06,072.016a	dhvajabhūṣaṇasaṃbādhaṃ ratnapaṭṭena saṃcitam<BR>
06,072.016c	vāhanaiḥ parisarpadbhir vāyuvegavikampitam<BR>
06,072.017a	apāram iva garjantaṃ sāgarapratimaṃ mahat<BR>
06,072.017c	droṇabhīṣmābhisaṃguptaṃ guptaṃ ca kṛtavarmaṇā<BR>
06,072.018a	kṛpaduḥśāsanābhyāṃ ca jayadrathamukhais tathā<BR>
06,072.018c	bhagadattavikarṇābhyāṃ drauṇisaubalabāhlikaiḥ<BR>
06,072.019a	guptaṃ pravīrair lokasya sāravadbhir mahātmabhiḥ<BR>
06,072.019c	yad ahanyata saṃgrāme diṣṭam etat purātanam<BR>
06,072.020a	naitādṛśaṃ samudyogaṃ dṛṣṭavanto 'tha mānuṣāḥ<BR>
06,072.020c	ṛṣayo vā mahābhāgāḥ purāṇā bhuvi saṃjaya<BR>
06,072.021a	īdṛśo hi balaughas tu yuktaḥ śastrāstrasaṃpadā<BR>
06,072.021c	vadhyate yatra saṃgrāme kim anyad bhāgadheyataḥ<BR>
06,072.022a	viparītam idaṃ sarvaṃ pratibhāti sma saṃjaya<BR>
06,072.022c	yatredṛśaṃ balaṃ ghoraṃ nātarad yudhi pāṇḍavān<BR>
06,072.023a	atha vā pāṇḍavārthāya devās tatra samāgatāḥ<BR>
06,072.023c	yudhyante māmakaṃ sainyaṃ yad avadhyanta saṃjaya<BR>
06,072.024a	ukto hi vidureṇeha hitaṃ pathyaṃ ca saṃjaya<BR>
06,072.024c	na ca gṛhṇāti tan mandaḥ putro duryodhano mama<BR>
06,072.025a	tasya manye matiḥ pūrvaṃ sarvajñasya mahātmanaḥ<BR>
06,072.025c	āsīd yathāgataṃ tāta yena dṛṣṭam idaṃ purā<BR>
06,072.026a	atha vā bhāvyam evaṃ hi saṃjayaitena sarvathā<BR>
06,072.026c	purā dhātrā yathā sṛṣṭaṃ tat tathā na tad anyathā<BR>
06,073.001	saṃjaya uvāca<BR>
06,073.001a	ātmadoṣāt tvayā rājan prāptaṃ vyasanam īdṛśam<BR>
06,073.001c	na hi duryodhanas tāni paśyate bharatarṣabha<BR>
06,073.001e	yāni tvaṃ dṛṣṭavān rājan dharmasaṃkarakārite<BR>
06,073.002a	tava doṣāt purā vṛttaṃ dyūtam etad viśāṃ pate<BR>
06,073.002c	tava doṣeṇa yuddhaṃ ca pravṛttaṃ saha pāṇḍavaiḥ<BR>
06,073.002e	tvam evādya phalaṃ bhuṅkṣva kṛtvā kilbiṣam ātmanā<BR>
06,073.003a	ātmanā hi kṛtaṃ karma ātmanaivopabhujyate<BR>
06,073.003c	iha vā pretya vā rājaṃs tvayā prāptaṃ yathātatham<BR>
06,073.004a	tasmād rājan sthiro bhūtvā prāpyedaṃ vyasanaṃ mahat<BR>
06,073.004c	śṛṇu yuddhaṃ yathāvṛttaṃ śaṃsato mama māriṣa<BR>
06,073.005a	bhīmasenas tu niśitair bāṇair bhittvā mahācamūm<BR>
06,073.005c	āsasāda tato vīraḥ sarvān duryodhanānujān<BR>
06,073.006a	duḥśāsanaṃ durviṣahaṃ duḥsahaṃ durmadaṃ jayam<BR>
06,073.006c	jayatsenaṃ vikarṇaṃ ca citrasenaṃ sudarśanam<BR>
06,073.007a	cārucitraṃ suvarmāṇaṃ duṣkarṇaṃ karṇam eva ca<BR>
06,073.007c	etān anyāṃś ca subahūn samīpasthān mahārathān<BR>
06,073.008a	dhārtarāṣṭrān susaṃkruddhān dṛṣṭvā bhīmo mahābalaḥ<BR>
06,073.008c	bhīṣmeṇa samare guptāṃ praviveśa mahācamūm<BR>
06,073.009a	athāhvayanta te 'nyonyam ayaṃ prāpto vṛkodaraḥ<BR>
06,073.009b*0294_01	athālokya praviṣṭaṃ tam ūcus te sarva eva tu<BR>
06,073.009c	jīvagrāhaṃ nigṛhṇīmo vayam enaṃ narādhipāḥ<BR>
06,073.010a	sa taiḥ parivṛtaḥ pārtho bhrātṛbhiḥ kṛtaniścayaiḥ<BR>
06,073.010c	prajāsaṃharaṇe sūryaḥ krūrair iva mahāgrahaiḥ<BR>
06,073.011a	saṃprāpya madhyaṃ vyūhasya na bhīḥ pāṇḍavam āviśat<BR>
06,073.011c	yathā devāsure yuddhe mahendraḥ prāpya dānavān<BR>
06,073.012a	tataḥ śatasahasrāṇi rathināṃ sarvaśaḥ prabho<BR>
06,073.012c	chādayānaṃ śarair ghorais tam ekam anuvavrire<BR>
06,073.013a	sa teṣāṃ pravarān yodhān hastyaśvarathasādinaḥ<BR>
06,073.013c	jaghāna samare śūro dhārtarāṣṭrān acintayan<BR>
06,073.014a	teṣāṃ vyavasitaṃ jñātvā bhīmaseno jighṛkṣatām<BR>
06,073.014c	samastānāṃ vadhe rājan matiṃ cakre mahāmanāḥ<BR>
06,073.015a	tato rathaṃ samutsṛjya gadām ādāya pāṇḍavaḥ<BR>
06,073.015b*0295_01	uvāca sārathiṃ bhīmaḥ sthīyatām iti bhārata<BR>
06,073.015b*0295_02	yāvad enān haniṣyāmi dhārtarāṣṭrān sahānugān<BR>
06,073.015b*0295_03	ity uktvā bhīmasenas tu praviśya mahatīṃ camūm<BR>
06,073.015c	jaghāna dhārtarāṣṭrāṇāṃ taṃ balaughamahārṇavam<BR>
06,073.015d*0296_01	gadayā bhīmasenena tāḍitā vāraṇottamāḥ<BR>
06,073.015d*0296_02	bhinnakumbhā mahākāyā bhinnapṛṣṭhās tathaiva ca<BR>
06,073.015d*0296_03	bhinnagātrāḥ sahārohāḥ śerate parvatā iva<BR>
06,073.015d*0296_04	rathāś ca bhagnās tilaśaḥ sayodhāḥ śataśo raṇe<BR>
06,073.015d*0296_05	aśvāś ca sādinaś caiva pādātaiḥ saha bhārata<BR>
06,073.015d*0296_06	tatrādbhutam apaśyāma bhīmasenasya vikramam<BR>
06,073.015d*0296_07	yad ekaḥ samare rājan bahubhiḥ samayodhayat<BR>
06,073.015d*0296_08	antakāle prajāḥ sarvā daṇḍapāṇir ivāntakaḥ<BR>
06,073.016a	bhīmasene praviṣṭe tu dhṛṣṭadyumno 'pi pārṣataḥ<BR>
06,073.016c	droṇam utsṛjya tarasā prayayau yatra saubalaḥ<BR>
06,073.017a	vidārya mahatīṃ senāṃ tāvakānāṃ nararṣabhaḥ<BR>
06,073.017c	āsasāda rathaṃ śūnyaṃ bhīmasenasya saṃyuge<BR>
06,073.017d*0297_01	rathaṃ ca śūnyaṃ saṃprekṣya bhīmaṃ prati vicetanaḥ<BR>
06,073.018a	dṛṣṭvā viśokaṃ samare bhīmasenasya sārathim<BR>
06,073.018c	dhṛṣṭadyumno mahārāja durmanā gatacetanaḥ<BR>
06,073.019a	apṛcchad bāṣpasaṃruddho nisvanāṃ vācam īrayan<BR>
06,073.019c	mama prāṇaiḥ priyatamaḥ kva bhīma iti duḥkhitaḥ<BR>
06,073.020a	viśokas tam uvācedaṃ dhṛṣṭadyumnaṃ kṛtāñjaliḥ<BR>
06,073.020c	saṃsthāpya mām iha balī pāṇḍaveyaḥ pratāpavān<BR>
06,073.021a	praviṣṭo dhārtarāṣṭrāṇām etad balamahārṇavam<BR>
06,073.021c	mām uktvā puruṣavyāghra prītiyuktam idaṃ vacaḥ<BR>
06,073.022a	pratipālaya māṃ sūta niyamyāśvān muhūrtakam<BR>
06,073.022c	yāvad etān nihanmy āśu ya ime madvadhodyatāḥ<BR>
06,073.022d*0298_01	abhyadhāvad gadāpāṇis tad balaṃ sa mahābalaḥ<BR>
06,073.023a	tato dṛṣṭvā gadāhastaṃ pradhāvantaṃ mahābalam<BR>
06,073.023c	sarveṣām eva sainyānāṃ saṃgharṣaḥ samajāyata<BR>
06,073.024a	tasmiṃs tu tumule yuddhe vartamāne bhayānake<BR>
06,073.024c	bhittvā rājan mahāvyūhaṃ praviveśa sakhā tava<BR>
06,073.025a	viśokasya vacaḥ śrutvā dhṛṣṭadyumno 'pi pārṣataḥ<BR>
06,073.025c	pratyuvāca tataḥ sūtaṃ raṇamadhye mahābalaḥ<BR>
06,073.026a	na hi me vidyate sūta jīvite 'dya prayojanam<BR>
06,073.026c	bhīmasenaṃ raṇe hitvā sneham utsṛjya pāṇḍavaiḥ<BR>
06,073.027a	yadi yāmi vinā bhīmaṃ kiṃ māṃ kṣatraṃ vadiṣyati<BR>
06,073.027c	ekāyanagate bhīme mayi cāvasthite yudhi<BR>
06,073.028a	asvasti tasya kurvanti devāḥ sāgnipurogamāḥ<BR>
06,073.028c	yaḥ sahāyān parityajya svastimān āvrajed gṛhān<BR>
06,073.028d*0299_01	dhikkṛtasya ca kṣatreṇa nirarthaṃ jīvitaṃ bhavet<BR>
06,073.028d*0300_01	raurave narake majjed aplave dustare nṛbhiḥ<BR>
06,073.029a	mama bhīmaḥ sakhā caiva saṃbandhī ca mahābalaḥ<BR>
06,073.029c	bhakto 'smān bhaktimāṃś cāhaṃ tam apy ariniṣūdanam<BR>
06,073.030a	so 'haṃ tatra gamiṣyāmi yatra yāto vṛkodaraḥ<BR>
06,073.030c	nighnantaṃ mām arīn paśya dānavān iva vāsavam<BR>
06,073.031a	evam uktvā tato vīro yayau madhyena bhāratīm<BR>
06,073.031c	bhīmasenasya mārgeṣu gadāpramathitair gajaiḥ<BR>
06,073.032a	sa dadarśa tato bhīmaṃ dahantaṃ ripuvāhinīm<BR>
06,073.032c	vātaṃ vṛkṣān iva balāt prabhañjantaṃ raṇe nṛpān<BR>
06,073.033a	te hanyamānāḥ samare rathinaḥ sādinas tathā<BR>
06,073.033c	pādātā dantinaś caiva cakrur ārtasvaraṃ mahat<BR>
06,073.034a	hāhākāraś ca saṃjajñe tava sainyasya māriṣa<BR>
06,073.034c	vadhyato bhīmasenena kṛtinā citrayodhinā<BR>
06,073.035a	tataḥ kṛtāstrās te sarve parivārya vṛkodaram<BR>
06,073.035c	abhītāḥ samavartanta śastravṛṣṭyā samantataḥ<BR>
06,073.036a	abhidrutaṃ śastrabhṛtāṃ variṣṭhaṃ; samantataḥ pāṇḍavaṃ lokavīraiḥ<BR>
06,073.036b*0301_01	abhidrutaṃ śastrabhṛtāṃ variṣṭhaṃ ca samantataḥ<BR>
06,073.036b*0301_02	lokapālasamaṃ vīra lokavīraiś ca pāṇḍavam<BR>
06,073.036c	sainyena ghoreṇa susaṃgatena; dṛṣṭvā balī pārṣato bhīmasenam<BR>
06,073.037a	athopagacchac charavikṣatāṅgaṃ; padātinaṃ krodhaviṣaṃ vamantam<BR>
06,073.037c	āśvāsayan pārṣato bhīmasenaṃ; gadāhastaṃ kālam ivāntakāle<BR>
06,073.038a	niḥśalyam enaṃ ca cakāra tūrṇam; āropayac cātmarathaṃ mahātmā<BR>
06,073.038c	bhṛśaṃ pariṣvajya ca bhīmasenam; āśvāsayām āsa ca śatrumadhye<BR>
06,073.038d*0302_01	tathā tasmin vartamāne 'tivegaṃ<BR>
06,073.038d*0303_01	bhīmo tatho pretya ca yājñasenam (sic)<BR>
06,073.039a	bhrātṝn athopetya tavāpi putras; tasmin vimarde mahati pravṛtte<BR>
06,073.039b*0304_01	dṛṣṭvā raṇe vākyam idaṃ babhāṣe<BR>
06,073.039c	ayaṃ durātmā drupadasya putraḥ; samāgato bhīmasenena sārdham<BR>
06,073.039e	taṃ yāta sarve sahitā nihantuṃ; mā vo ripuḥ prārthayatām anīkam<BR>
06,073.039f*0305_01	ārchann etaṃ kṣudrakarmātihīnaṃ<BR>
06,073.039f*0305_02	sainyaṃ ca vidhvaṃsayate pṛṣatkaiḥ<BR>
06,073.040a	śrutvā tu vākyaṃ tam amṛṣyamāṇā; jyeṣṭhājñayā coditā dhārtarāṣṭrāḥ<BR>
06,073.040c	vadhāya niṣpetur udāyudhās te; yugakṣaye ketavo yadvad ugrāḥ<BR>
06,073.041a	pragṛhya citrāṇi dhanūṃṣi vīrā; jyānemighoṣaiḥ pravikampayantaḥ<BR>
06,073.041c	śarair avarṣan drupadasya putraṃ; yathāmbudā bhūdharaṃ vārijālaiḥ<BR>
06,073.041e	nihatya tāṃś cāpi śaraiḥ sutīkṣṇair; na vivyathe samare citrayodhī<BR>
06,073.042a	samabhyudīrṇāṃś ca tavātmajāṃs tathā; niśāmya vīrān abhitaḥ sthitān raṇe<BR>
06,073.042c	jighāṃsur ugraṃ drupadātmajo yuvā; pramohanāstraṃ yuyuje mahārathaḥ<BR>
06,073.042e	kruddho bhṛśaṃ tava putreṣu rājan; daityeṣu yadvat samare mahendraḥ<BR>
06,073.042f*0306_01	sa vai tato 'straṃ sumahāprabhāvaṃ<BR>
06,073.042f*0306_02	pramohanaṃ droṇadattaṃ mahātmā<BR>
06,073.042f*0306_03	prayojayām āsa udārakarmā<BR>
06,073.042f*0306_04	tasmin raṇe tava sainyasya rājan<BR>
06,073.043a	tato vyamuhyanta raṇe nṛvīrāḥ; pramohanāstrāhatabuddhisattvāḥ<BR>
06,073.043c	pradudruvuḥ kuravaś caiva sarve; savājināgāḥ sarathāḥ samantāt<BR>
06,073.043e	parītakālān iva naṣṭasaṃjñān; mohopetāṃs tava putrān niśamya<BR>
06,073.043f*0307_01	etasminn eva kāle tu bhīmaḥ praharatāṃ varaḥ<BR>
06,073.043f*0307_02	viśramya ca tadā rājan pītvāmṛtarasaṃ jalam<BR>
06,073.043f*0307_03	punaḥ saṃnahya sahasā yodhayām āsa saṃyuge<BR>
06,073.043f*0307_04	dhṛṣṭadyumnena sahitaḥ kālayām āsa bhārata<BR>
06,073.044a	etasminn eva kāle tu droṇaḥ śastrabhṛtāṃ varaḥ<BR>
06,073.044c	drupadaṃ tribhir āsādya śarair vivyādha dāruṇaiḥ<BR>
06,073.045a	so 'tividdhas tadā rājan raṇe droṇena pārthivaḥ<BR>
06,073.045c	apāyād drupado rājan pūrvavairam anusmaran<BR>
06,073.046a	jitvā tu drupadaṃ droṇaḥ śaṅkhaṃ dadhmau pratāpavān<BR>
06,073.046c	tasya śaṅkhasvanaṃ śrutvā vitresuḥ sarvasomakāḥ<BR>
06,073.047a	atha śuśrāva tejasvī droṇaḥ śastrabhṛtāṃ varaḥ<BR>
06,073.047c	pramohanāstreṇa raṇe mohitān ātmajāṃs tava<BR>
06,073.048a	tato droṇo rājagṛddhī tvarito 'bhiyayau raṇāt<BR>
06,073.048c	tatrāpaśyan maheṣvāso bhāradvājaḥ pratāpavān<BR>
06,073.048e	dhṛṣṭadyumnaṃ ca bhīmaṃ ca vicarantau mahāraṇe<BR>
06,073.049a	mohāviṣṭāṃś ca te putrān apaśyat sa mahārathaḥ<BR>
06,073.049c	tataḥ prajñāstram ādāya mohanāstraṃ vyaśātayat<BR>
06,073.050a	atha pratyāgataprāṇās tava putrā mahārathāḥ<BR>
06,073.050c	punar yuddhāya samare prayayur bhīmapārṣatau<BR>
06,073.051a	tato yudhiṣṭhiraḥ prāha samāhūya svasainikān<BR>
06,073.051c	gacchantu padavīṃ śaktyā bhīmapārṣatayor yudhi<BR>
06,073.052a	saubhadrapramukhā vīrā rathā dvādaśa daṃśitāḥ<BR>
06,073.052c	pravṛttim adhigacchantu na hi śudhyati me manaḥ<BR>
06,073.052d*0308_01	pravṛttiṃ bhīmasenasya pārṣatasya ca saṃyuge<BR>
06,073.052d*0308_02	vijñāya samare śīghraṃ praviśadhvaṃ rathārṇavam<BR>
06,073.052d*0308_03	gacchantu parayā śaktyā bhavanta iti me matiḥ<BR>
06,073.053a	ta evaṃ samanujñātāḥ śūrā vikrāntayodhinaḥ<BR>
06,073.053c	bāḍham ity evam uktvā tu sarve puruṣamāninaḥ<BR>
06,073.053e	madhyaṃdinagate sūrye prayayuḥ sarva eva hi<BR>
06,073.054a	kekayā draupadeyāś ca dhṛṣṭaketuś ca vīryavān<BR>
06,073.054c	abhimanyuṃ puraskṛtya mahatyā senayā vṛtāḥ<BR>
06,073.055a	te kṛtvā samare vyūhaṃ sūcīmukham ariṃdamāḥ<BR>
06,073.055c	bibhidur dhārtarāṣṭrāṇāṃ tad rathānīkam āhave<BR>
06,073.056a	tān prayātān maheṣvāsān abhimanyupurogamān<BR>
06,073.056c	bhīmasenabhayāviṣṭā dhṛṣṭadyumnavimohitā<BR>
06,073.057a	na saṃdhārayituṃ śaktā tava senā janādhipa<BR>
06,073.057c	madamūrchānvitātmānaṃ pramadevādhvani sthitā<BR>
06,073.058a	te 'bhiyātā maheṣvāsāḥ suvarṇavikṛtadhvajāḥ<BR>
06,073.058c	parīpsanto 'bhyadhāvanta dhṛṣṭadyumnavṛkodarau<BR>
06,073.059a	tau ca dṛṣṭvā maheṣvāsān abhimanyupurogamān<BR>
06,073.059c	babhūvatur mudā yuktau nighnantau tava vāhinīm<BR>
06,073.059d*0309_01	droṇam iṣvastrakuśalaṃ sarvavidyāsu pāragam<BR>
06,073.060a	dṛṣṭvā ca sahasāyāntaṃ pāñcālyo gurum ātmanaḥ<BR>
06,073.060c	nāśaṃsata vadhaṃ vīraḥ putrāṇāṃ tava pārṣataḥ<BR>
06,073.061a	tato rathaṃ samāropya kekayasya vṛkodaram<BR>
06,073.061c	abhyadhāvat susaṃkruddho droṇam iṣvastrapāragam<BR>
06,073.062a	tasyābhipatatas tūrṇaṃ bhāradvājaḥ pratāpavān<BR>
06,073.062c	kruddhaś ciccheda bhallena dhanuḥ śatruniṣūdanaḥ<BR>
06,073.063a	anyāṃś ca śataśo bāṇān preṣayām āsa pārṣate<BR>
06,073.063c	duryodhanahitārthāya bhartṛpiṇḍam anusmaran<BR>
06,073.064a	athānyad dhanur ādāya pārṣataḥ paravīrahā<BR>
06,073.064c	droṇaṃ vivyādha saptatyā rukmapuṅkhaiḥ śilāśitaiḥ<BR>
06,073.065a	tasya droṇaḥ punaś cāpaṃ cicchedāmitrakarśanaḥ<BR>
06,073.065c	hayāṃś ca caturas tūrṇaṃ caturbhiḥ sāyakottamaiḥ<BR>
06,073.066a	vaivasvatakṣayaṃ ghoraṃ preṣayām āsa vīryavān<BR>
06,073.066c	sārathiṃ cāsya bhallena preṣayām āsa mṛtyave<BR>
06,073.066d*0310_01	dharmarājapuraṃ rājan preṣayām āsa vai dvijaḥ<BR>
06,073.067a	hatāśvāt sa rathāt tūrṇam avaplutya mahārathaḥ<BR>
06,073.067c	āruroha mahābāhur abhimanyor mahāratham<BR>
06,073.068a	tataḥ sarathanāgāśvā samakampata vāhinī<BR>
06,073.068c	paśyato bhīmasenasya pārṣatasya ca paśyataḥ<BR>
06,073.069a	tat prabhagnaṃ balaṃ dṛṣṭvā droṇenāmitatejasā<BR>
06,073.069c	nāśaknuvan vārayituṃ samastās te mahārathāḥ<BR>
06,073.070a	vadhyamānaṃ tu tat sainyaṃ droṇena niśitaiḥ śaraiḥ<BR>
06,073.070c	vyabhramat tatra tatraiva kṣobhyamāṇa ivārṇavaḥ<BR>
06,073.071a	tathā dṛṣṭvā ca tat sainyaṃ jahṛṣe ca balaṃ tava<BR>
06,073.071c	dṛṣṭvācāryaṃ ca saṃkruddhaṃ dahantaṃ ripuvāhinīm<BR>
06,073.071e	cukruśuḥ sarvato yodhāḥ sādhu sādhv iti bhārata<BR>
06,074.001	saṃjaya uvāca<BR>
06,074.001a	tato duryodhano rājā mohāt pratyāgatas tadā<BR>
06,074.001c	śaravarṣaiḥ punar bhīmaṃ pratyavārayad acyutam<BR>
06,074.002a	ekībhūtāḥ punaś caiva tava putrā mahārathāḥ<BR>
06,074.002c	sametya samare bhīmaṃ yodhayām āsur udyatāḥ<BR>
06,074.003a	bhīmaseno 'pi samare saṃprāpya svarathaṃ punaḥ<BR>
06,074.003c	samāruhya mahābāhur yayau yena tavātmajaḥ<BR>
06,074.004a	pragṛhya ca mahāvegaṃ parāsukaraṇaṃ dṛḍham<BR>
06,074.004c	citraṃ śarāsanaṃ saṃkhye śarair vivyādha te sutān<BR>
06,074.005a	tato duryodhano rājā bhīmasenaṃ mahābalam<BR>
06,074.005c	nārācena sutīkṣṇena bhṛśaṃ marmaṇy atāḍayat<BR>
06,074.006a	so 'tividdho maheṣvāsas tava putreṇa dhanvinā<BR>
06,074.006c	krodhasaṃraktanayano vegenotkṣipya kārmukam<BR>
06,074.007a	duryodhanaṃ tribhir bāṇair bāhvor urasi cārpayat<BR>
06,074.007c	sa tathābhihato rājā nācalad girirāḍ iva<BR>
06,074.008a	tau dṛṣṭvā samare kruddhau vinighnantau parasparam<BR>
06,074.008c	duryodhanānujāḥ sarve śūrāḥ saṃtyaktajīvitāḥ<BR>
06,074.009a	saṃsmṛtya mantritaṃ pūrvaṃ nigrahe bhīmakarmaṇaḥ<BR>
06,074.009c	niścayaṃ manasā kṛtvā nigrahītuṃ pracakramuḥ<BR>
06,074.010a	tān āpatata evājau bhīmaseno mahābalaḥ<BR>
06,074.010c	pratyudyayau mahārāja gajaḥ pratigajān iva<BR>
06,074.011a	bhṛśaṃ kruddhaś ca tejasvī nārācena samarpayat<BR>
06,074.011c	citrasenaṃ mahārāja tava putraṃ mahāyaśāḥ<BR>
06,074.012a	tathetarāṃs tava sutāṃs tāḍayām āsa bhārata<BR>
06,074.012c	śarair bahuvidhaiḥ saṃkhye rukmapuṅkhaiḥ suvegitaiḥ<BR>
06,074.013a	tataḥ saṃsthāpya samare svāny anīkāni sarvaśaḥ<BR>
06,074.013c	abhimanyuprabhṛtayas te dvādaśa mahārathāḥ<BR>
06,074.014a	preṣitā dharmarājena bhīmasenapadānugāḥ<BR>
06,074.014c	pratyudyayur mahārāja tava putrān mahābalān<BR>
06,074.015a	dṛṣṭvā rathasthāṃs tāñ śūrān sūryāgnisamatejasaḥ<BR>
06,074.015c	sarvān eva maheṣvāsān bhrājamānāñ śriyā vṛtān<BR>
06,074.016a	mahāhave dīpyamānān suvarṇakavacojjvalān<BR>
06,074.016c	tatyajuḥ samare bhīmaṃ tava putrā mahābalāḥ<BR>
06,074.017a	tān nāmṛṣyata kaunteyo jīvamānā gatā iti<BR>
06,074.017c	anvīya ca punaḥ sarvāṃs tava putrān apīḍayat<BR>
06,074.018a	athābhimanyuṃ samare bhīmasenena saṃgatam<BR>
06,074.018c	pārṣatena ca saṃprekṣya tava sainye mahārathāḥ<BR>
06,074.018c*0311_01	**** **** kekayā draupadīsutāḥ<BR>
06,074.018c*0311_02	tān dṛṣṭvā samare kruddhās<BR>
06,074.019a	duryodhanaprabhṛtayaḥ pragṛhītaśarāsanāḥ<BR>
06,074.019c	bhṛśam aśvaiḥ prajavitaiḥ prayayur yatra te rathāḥ<BR>
06,074.020a	aparāhṇe tato rājan prāvartata mahān raṇaḥ<BR>
06,074.020c	tāvakānāṃ ca balināṃ pareṣāṃ caiva bhārata<BR>
06,074.021a	abhimanyur vikarṇasya hayān hatvā mahājavān<BR>
06,074.021c	athainaṃ pañcaviṃśatyā kṣudrakāṇāṃ samācinot<BR>
06,074.022a	hatāśvaṃ ratham utsṛjya vikarṇas tu mahārathaḥ<BR>
06,074.022c	āruroha rathaṃ rājaṃś citrasenasya bhāsvaram<BR>
06,074.023a	sthitāv ekarathe tau tu bhrātarau kuruvardhanau<BR>
06,074.023c	ārjuniḥ śarajālena chādayām āsa bhārata<BR>
06,074.024a	durjayo 'tha vikarṇaś ca kārṣṇiṃ pañcabhir āyasaiḥ<BR>
06,074.024c	vivyadhāte na cākampat kārṣṇir merur ivācalaḥ<BR>
06,074.025a	duḥśāsanas tu samare kekayān pañca māriṣa<BR>
06,074.025c	yodhayām āsa rājendra tad adbhutam ivābhavat<BR>
06,074.026a	draupadeyā raṇe kruddhā duryodhanam avārayan<BR>
06,074.026c	ekaikas tribhir ānarchat putraṃ tava viśāṃ pate<BR>
06,074.027a	putro 'pi tava durdharṣo draupadyās tanayān raṇe<BR>
06,074.027c	sāyakair niśitai rājann ājaghāna pṛthak pṛthak<BR>
06,074.028a	taiś cāpi viddhaḥ śuśubhe rudhireṇa samukṣitaḥ<BR>
06,074.028c	giriprasravaṇair yadvad girir dhātuvimiśritaiḥ<BR>
06,074.029a	bhīṣmo 'pi samare rājan pāṇḍavānām anīkinīm<BR>
06,074.029c	kālayām āsa balavān pālaḥ paśugaṇān iva<BR>
06,074.030a	tato gāṇḍīvanirghoṣaḥ prādurāsīd viśāṃ pate<BR>
06,074.030c	dakṣiṇena varūthinyāḥ pārthasyārīn vinighnataḥ<BR>
06,074.031a	uttasthuḥ samare tatra kabandhāni samantataḥ<BR>
06,074.031c	kurūṇāṃ cāpi sainyeṣu pāṇḍavānāṃ ca bhārata<BR>
06,074.032a	śoṇitodaṃ rathāvartaṃ gajadvīpaṃ hayormiṇam<BR>
06,074.032c	rathanaubhir naravyāghrāḥ prateruḥ sainyasāgaram<BR>
06,074.033a	chinnahastā vikavacā videhāś ca narottamāḥ<BR>
06,074.033c	patitās tatra dṛśyante śataśo 'tha sahasraśaḥ<BR>
06,074.034a	nihatair mattamātaṅgaiḥ śoṇitaughapariplutaiḥ<BR>
06,074.034c	bhūr bhāti bharataśreṣṭha parvatair ācitā yathā<BR>
06,074.035a	tatrādbhutam apaśyāma tava teṣāṃ ca bhārata<BR>
06,074.035c	na tatrāsīt pumān kaś cid yo yoddhuṃ nābhikāṅkṣati<BR>
06,074.036a	evaṃ yuyudhire vīrāḥ prārthayānā mahad yaśaḥ<BR>
06,074.036c	tāvakāḥ pāṇḍavaiḥ sārdhaṃ kāṅkṣamāṇā jayaṃ yudhi<BR>
06,075.001	saṃjaya uvāca<BR>
06,075.001a	tato duryodhano rājā lohitāyati bhāskare<BR>
06,075.001c	saṃgrāmarabhaso bhīmaṃ hantukāmo 'bhyadhāvata<BR>
06,075.002a	tam āyāntam abhiprekṣya nṛvīraṃ dṛḍhavairiṇam<BR>
06,075.002c	bhīmasenaḥ susaṃkruddha idaṃ vacanam abravīt<BR>
06,075.003a	ayaṃ sa kālaḥ saṃprāpto varṣapūgābhikāṅkṣitaḥ<BR>
06,075.003c	adya tvāṃ nihaniṣyāmi yadi notsṛjase raṇam<BR>
06,075.004a	adya kuntyāḥ parikleśaṃ vanavāsaṃ ca kṛtsnaśaḥ<BR>
06,075.004c	draupadyāś ca parikleśaṃ praṇotsyāmi hate tvayi<BR>
06,075.005a	yat tvaṃ durodaro bhūtvā pāṇḍavān avamanyase<BR>
06,075.005c	tasya pāpasya gāndhāre paśya vyasanam āgatam<BR>
06,075.006a	karṇasya matam ājñāya saubalasya ca yat purā<BR>
06,075.006c	acintya pāṇḍavān kāmād yatheṣṭaṃ kṛtavān asi<BR>
06,075.007a	yācamānaṃ ca yan mohād dāśārham avamanyase<BR>
06,075.007c	ulūkasya samādeśaṃ yad dadāsi ca hṛṣṭavat<BR>
06,075.008a	adya tvā nihaniṣyāmi sānubandhaṃ sabāndhavam<BR>
06,075.008c	samīkariṣye tat pāpaṃ yat purā kṛtavān asi<BR>
06,075.009a	evam uktvā dhanur ghoraṃ vikṛṣyodbhrāmya cāsakṛt<BR>
06,075.009c	samādāya śarān ghorān mahāśanisamaprabhān<BR>
06,075.010a	ṣaḍviṃśat tarasā kruddho mumocāśu suyodhane<BR>
06,075.010c	jvalitāgniśikhākārān vajrakalpān ajihmagān<BR>
06,075.011a	tato 'sya kārmukaṃ dvābhyāṃ sūtaṃ dvābhyāṃ ca vivyadhe<BR>
06,075.011c	caturbhir aśvāñ javanān anayad yamasādanam<BR>
06,075.012a	dvābhyāṃ ca suvikṛṣṭābhyāṃ śarābhyām arimardanaḥ<BR>
06,075.012c	chatraṃ ciccheda samare rājñas tasya rathottamāt<BR>
06,075.013a	tribhiś ca tasya ciccheda jvalantaṃ dhvajam uttamam<BR>
06,075.013b*0312_01	tribhir anyair maheṣvāsaś cicchedāsya dhvajaṃ tathā<BR>
06,075.013c	chittvā taṃ ca nanādoccais tava putrasya paśyataḥ<BR>
06,075.014a	rathāc ca sa dhvajaḥ śrīmān nānāratnavibhūṣitaḥ<BR>
06,075.014c	papāta sahasā bhūmiṃ vidyuj jaladharād iva<BR>
06,075.015a	jvalantaṃ sūryasaṃkāśaṃ nāgaṃ maṇimayaṃ śubham<BR>
06,075.015c	dhvajaṃ kurupateś chinnaṃ dadṛśuḥ sarvapārthivāḥ<BR>
06,075.016a	athainaṃ daśabhir bāṇais tottrair iva mahāgajam<BR>
06,075.016c	ājaghāna raṇe bhīmaḥ smayann iva mahārathaḥ<BR>
06,075.016d*0313_01	sa tathābhihato rājā smayann iva mahārathaḥ<BR>
06,075.017a	tatas tu rājā sindhūnāṃ rathaśreṣṭho jayadrathaḥ<BR>
06,075.017c	duryodhanasya jagrāha pārṣṇiṃ satpuruṣocitām<BR>
06,075.018a	kṛpaś ca rathināṃ śreṣṭhaḥ kauravyam amitaujasam<BR>
06,075.018c	āropayad rathaṃ rājan duryodhanam amarṣaṇam<BR>
06,075.019a	sa gāḍhaviddho vyathito bhīmasenena saṃyuge<BR>
06,075.019c	niṣasāda rathopasthe rājā duryodhanas tadā<BR>
06,075.020a	parivārya tato bhīmaṃ hantukāmo jayadrathaḥ<BR>
06,075.020c	rathair anekasāhasrair bhīmasyāvārayad diśaḥ<BR>
06,075.021a	dhṛṣṭaketus tato rājann abhimanyuś ca vīryavān<BR>
06,075.021c	kekayā draupadeyāś ca tava putrān ayodhayan<BR>
06,075.022a	citrasenaḥ sucitraś ca citrāśvaś citradarśanaḥ<BR>
06,075.022c	cārucitraḥ sucāruś ca tathā nandopanandakau<BR>
06,075.023a	aṣṭāv ete maheṣvāsāḥ sukumārā yaśasvinaḥ<BR>
06,075.023c	abhimanyurathaṃ rājan samantāt paryavārayan<BR>
06,075.024a	ājaghāna tatas tūrṇam abhimanyur mahāmanāḥ<BR>
06,075.024c	ekaikaṃ pañcabhir viddhvā śaraiḥ saṃnataparvabhiḥ<BR>
06,075.024e	vajramṛtyupratīkāśair vicitrāyudhaniḥsṛtaiḥ<BR>
06,075.025a	amṛṣyamāṇās te sarve saubhadraṃ rathasattamam<BR>
06,075.025c	vavarṣur mārgaṇais tīkṣṇair giriṃ merum ivāmbudāḥ<BR>
06,075.026a	sa pīḍyamānaḥ samare kṛtāstro yuddhadurmadaḥ<BR>
06,075.026c	abhimanyur mahārāja tāvakān samakampayat<BR>
06,075.026e	yathā devāsure yuddhe vajrapāṇir mahāsurān<BR>
06,075.027a	vikarṇasya tato bhallān preṣayām āsa bhārata<BR>
06,075.027c	caturdaśa rathaśreṣṭho ghorān āśīviṣopamān<BR>
06,075.027d*0314_01	sa tair vikarṇasya rathāt pātayām āsa vīryavān<BR>
06,075.027e	dhvajaṃ sūtaṃ hayāṃś cāsya chittvā nṛtyann ivāhave<BR>
06,075.028a	punaś cānyāñ śarān pītān akuṇṭhāgrāñ śilāśitān<BR>
06,075.028c	preṣayām āsa saubhadro vikarṇāya mahābalaḥ<BR>
06,075.029a	te vikarṇaṃ samāsādya kaṅkabarhiṇavāsasaḥ<BR>
06,075.029c	bhittvā dehaṃ gatā bhūmiṃ jvalanta iva pannagāḥ<BR>
06,075.030a	te śarā hemapuṅkhāgrā vyadṛśyanta mahītale<BR>
06,075.030c	vikarṇarudhiraklinnā vamanta iva śoṇitam<BR>
06,075.031a	vikarṇaṃ vīkṣya nirbhinnaṃ tasyaivānye sahodarāḥ<BR>
06,075.031c	abhyadravanta samare saubhadrapramukhān rathān<BR>
06,075.032a	abhiyātvā tathaivāśu rathasthān sūryavarcasaḥ<BR>
06,075.032c	avidhyan samare 'nyonyaṃ saṃrabdhā yuddhadurmadāḥ<BR>
06,075.033a	durmukhaḥ śrutakarmāṇaṃ viddhvā saptabhir āśugaiḥ<BR>
06,075.033c	dhvajam ekena ciccheda sārathiṃ cāsya saptabhiḥ<BR>
06,075.034a	aśvāñ jāmbūnadair jālaiḥ pracchannān vātaraṃhasaḥ<BR>
06,075.034c	jaghāna ṣaḍbhir āsādya sārathiṃ cābhyapātayat<BR>
06,075.035a	sa hatāśve rathe tiṣṭhañ śrutakarmā mahārathaḥ<BR>
06,075.035c	śaktiṃ cikṣepa saṃkruddho maholkāṃ jvalitām iva<BR>
06,075.036a	sā durmukhasya vipulaṃ varma bhittvā yaśasvinaḥ<BR>
06,075.036c	vidārya prāviśad bhūmiṃ dīpyamānā sutejanā<BR>
06,075.036d*0315_01	durmukho vihvalas tatra niṣasāda rathe vibho<BR>
06,075.036d*0315_02	visaṃjñaṃ prekṣya te sarve bhrātaraḥ paryavārayan<BR>
06,075.037a	taṃ dṛṣṭvā virathaṃ tatra sutasomo mahābalaḥ<BR>
06,075.037c	paśyatāṃ sarvasainyānāṃ ratham āropayat svakam<BR>
06,075.038a	śrutakīrtis tathā vīro jayatsenaṃ sutaṃ tava<BR>
06,075.038c	abhyayāt samare rājan hantukāmo yaśasvinam<BR>
06,075.039a	tasya vikṣipataś cāpaṃ śrutakīrter mahātmanaḥ<BR>
06,075.039c	ciccheda samare rājañ jayatsenaḥ sutas tava<BR>
06,075.039e	kṣurapreṇa sutīkṣṇena prahasann iva bhārata<BR>
06,075.040a	taṃ dṛṣṭvā chinnadhanvānaṃ śatānīkaḥ sahodaram<BR>
06,075.040c	abhyapadyata tejasvī siṃhavad vinadan muhuḥ<BR>
06,075.041a	śatānīkas tu samare dṛḍhaṃ visphārya kārmukam<BR>
06,075.041b*0316_01	nanāda sumahānādaṃ prabhinna iva vāraṇaḥ<BR>
06,075.041c	vivyādha daśabhis tūrṇaṃ jayatsenaṃ śilīmukhaiḥ<BR>
06,075.042a	athānyena sutīkṣṇena sarvāvaraṇabhedinā<BR>
06,075.042c	śatānīko jayatsenaṃ vivyādha hṛdaye bhṛśam<BR>
06,075.043a	tathā tasmin vartamāne duṣkarṇo bhrātur antike<BR>
06,075.043b*0317_01	mumocāsmai śitān bāṇāṃs tīkṣṇān āśīviṣopamān<BR>
06,075.043c	ciccheda samare cāpaṃ nākuleḥ krodhamūrchitaḥ<BR>
06,075.044a	athānyad dhanur ādāya bhārasādhanam uttamam<BR>
06,075.044c	samādatta śitān bāṇāñ śatānīko mahābalaḥ<BR>
06,075.045a	tiṣṭha tiṣṭheti cāmantrya duṣkarṇaṃ bhrātur agrataḥ<BR>
06,075.045c	mumoca niśitān bāṇāñ jvalitān pannagān iva<BR>
06,075.046a	tato 'sya dhanur ekena dvābhyāṃ sūtaṃ ca māriṣa<BR>
06,075.046c	ciccheda samare tūrṇaṃ taṃ ca vivyādha saptabhiḥ<BR>
06,075.047a	aśvān manojavāṃś cāsya kalmāṣān vītakalmaṣaḥ<BR>
06,075.047c	jaghāna niśitais tūrṇaṃ sarvān dvādaśabhiḥ śaraiḥ<BR>
06,075.048a	athāpareṇa bhallena sumuktena nipātinā<BR>
06,075.048c	duṣkarṇaṃ samare kruddho vivyādha hṛdaye bhṛśam<BR>
06,075.048d*0318_01	sa papāta tato bhūmau vajrarugṇa iva drumaḥ<BR>
06,075.048d*0319_01	sa vihvalo rathopasthe niṣasāda sutas tava<BR>
06,075.049a	duṣkarṇaṃ nihataṃ dṛṣṭvā pañca rājan mahārathāḥ<BR>
06,075.049c	jighāṃsantaḥ śatānīkaṃ sarvataḥ paryavārayan<BR>
06,075.050a	chādyamānaṃ śaravrātaiḥ śatānīkaṃ yaśasvinam<BR>
06,075.050c	abhyadhāvanta saṃrabdhāḥ kekayāḥ pañca sodarāḥ<BR>
06,075.051a	tān abhyāpatataḥ prekṣya tava putrā mahārathāḥ<BR>
06,075.051c	pratyudyayur mahārāja gajā iva mahāgajān<BR>
06,075.052a	durmukho durjayaś caiva tathā durmarṣaṇo yuvā<BR>
06,075.052c	śatruṃjayaḥ śatrusahaḥ sarve kruddhā yaśasvinaḥ<BR>
06,075.052e	pratyudyātā mahārāja kekayān bhrātaraḥ samam<BR>
06,075.053a	rathair nagarasaṃkāśair hayair yuktair manojavaiḥ<BR>
06,075.053c	nānāvarṇavicitrābhiḥ patākābhir alaṃkṛtaiḥ<BR>
06,075.054a	varacāpadharā vīrā vicitrakavacadhvajāḥ<BR>
06,075.054c	viviśus te paraṃ sainyaṃ siṃhā iva vanād vanam<BR>
06,075.055a	teṣāṃ sutumulaṃ yuddhaṃ vyatiṣaktarathadvipam<BR>
06,075.055c	avartata mahāraudraṃ nighnatām itaretaram<BR>
06,075.055e	anyonyāgaskṛtāṃ rājan yamarāṣṭravivardhanam<BR>
06,075.056a	muhūrtāstamite sūrye cakrur yuddhaṃ sudāruṇam<BR>
06,075.056c	rathinaḥ sādinaś caiva vyakīryanta sahasraśaḥ<BR>
06,075.057a	tataḥ śāṃtanavaḥ kruddhaḥ śaraiḥ saṃnataparvabhiḥ<BR>
06,075.057c	nāśayām āsa senāṃ vai bhīṣmas teṣāṃ mahātmanām<BR>
06,075.057e	pāñcālānāṃ ca sainyāni śarair ninye yamakṣayam<BR>
06,075.058a	evaṃ bhittvā maheṣvāsaḥ pāṇḍavānām anīkinīm<BR>
06,075.058c	kṛtvāvahāraṃ sainyānāṃ yayau svaśibiraṃ nṛpa<BR>
06,075.058d*0320_01	nāśayām āsatur vīrau dhṛṣṭadyumnavṛkodarau<BR>
06,075.058d*0320_02	kauravāṇām anīkāni śaraiḥ saṃnataparvabhiḥ<BR>
06,075.059a	dharmarājo 'pi saṃprekṣya dhṛṣṭadyumnavṛkodarau<BR>
06,075.059c	mūrdhni caitāv upāghrāya saṃhṛṣṭaḥ śibiraṃ yayau<BR>
06,075.059d*0321_01	arjuno vāsudevaś ca kauravāṇām anīkinīm<BR>
06,075.059d*0321_02	hatvā vidrāvya ca śaraiḥ śibirāyaiva jagmatuḥ<BR>
06,076.001	saṃjaya uvāca<BR>
06,076.001a	atha śūrā mahārāja parasparakṛtāgasaḥ<BR>
06,076.001c	jagmuḥ svaśibirāṇy eva rudhireṇa samukṣitāḥ<BR>
06,076.002a	viśramya ca yathānyāyaṃ pūjayitvā parasparam<BR>
06,076.002c	saṃnaddhāḥ samadṛśyanta bhūyo yuddhacikīrṣayā<BR>
06,076.003a	tatas tava suto rājaṃś cintayābhipariplutaḥ<BR>
06,076.003c	visravac choṇitāktāṅgaḥ papracchedaṃ pitāmaham<BR>
06,076.004a	sainyāni raudrāṇi bhayānakāni; vyūḍhāni samyag bahuladhvajāni<BR>
06,076.004c	vidārya hatvā ca nipīḍya śūrās; te pāṇḍavānāṃ tvaritā rathaughāḥ<BR>
06,076.005a	saṃmohya sarvān yudhi kīrtimanto; vyūhaṃ ca taṃ makaraṃ vajrakalpam<BR>
06,076.005c	praviśya bhīmena nibarhito 'smi; ghoraiḥ śarair mṛtyudaṇḍaprakāśaiḥ<BR>
06,076.006a	kruddhaṃ tam udvīkṣya bhayena rājan; saṃmūrchito nālabhaṃ śāntim adya<BR>
06,076.006c	icche prasādāt tava satyasaṃdha; prāptuṃ jayaṃ pāṇḍaveyāṃś ca hantum<BR>
06,076.007a	tenaivam uktaḥ prahasan mahātmā; duryodhanaṃ jātamanyuṃ viditvā<BR>
06,076.007c	taṃ pratyuvācāvimanā manasvī; gaṅgāsutaḥ śastrabhṛtāṃ variṣṭhaḥ<BR>
06,076.008a	pareṇa yatnena vigāhya senāṃ; sarvātmanāhaṃ tava rājaputra<BR>
06,076.008c	icchāmi dātuṃ vijayaṃ sukhaṃ ca; na cātmānaṃ chādaye 'haṃ tvadarthe<BR>
06,076.009a	ete tu raudrā bahavo mahārathā; yaśasvinaḥ śūratamāḥ kṛtāstrāḥ<BR>
06,076.009c	ye pāṇḍavānāṃ samare sahāyā; jitaklamāḥ krodhaviṣaṃ vamanti<BR>
06,076.010a	te neha śakyāḥ sahasā vijetuṃ; vīryonnaddhāḥ kṛtavairās tvayā ca<BR>
06,076.010c	ahaṃ hy etān pratiyotsyāmi rājan; sarvātmanā jīvitaṃ tyajya vīra<BR>
06,076.011a	raṇe tavārthāya mahānubhāva; na jīvitaṃ rakṣyatamaṃ mamādya<BR>
06,076.011c	sarvāṃs tavārthāya sadevadaityāṃl; lokān daheyaṃ kim u śatrūṃs taveha<BR>
06,076.012a	tat pāṇḍavān yodhayiṣyāmi rājan; priyaṃ ca te sarvam ahaṃ kariṣye<BR>
06,076.012c	śrutvaiva caitat paramapratīto; duryodhanaḥ prītamanā babhūva<BR>
06,076.013a	sarvāṇi sainyāni tataḥ prahṛṣṭo; nirgacchatety āha nṛpāṃś ca sarvān<BR>
06,076.013c	tadājñayā tāni viniryayur drutaṃ; rathāśvapādātagajāyutāni<BR>
06,076.014a	praharṣayuktāni tu tāni rājan; mahānti nānāvidhaśastravanti<BR>
06,076.014c	sthitāni nāgāśvapadātimanti; virejur ājau tava rājan balāni<BR>
06,076.015a	vṛndaiḥ sthitāś cāpi susaṃprayuktāś; cakāśire dantigaṇāḥ samantāt<BR>
06,076.015c	śastrāstravidbhir naradeva yodhair; adhiṣṭhitāḥ sainyagaṇās tvadīyāḥ<BR>
06,076.016a	rathaiś ca pādātagajāśvasaṃghaiḥ; prayādbhir ājau vidhivat praṇunnaiḥ<BR>
06,076.016c	samuddhataṃ vai taruṇārkavarṇaṃ; rajo babhau chādayat sūryaraśmīn<BR>
06,076.017a	rejuḥ patākā rathadantisaṃsthā; vāteritā bhrāmyamāṇāḥ samantāt<BR>
06,076.017c	nānāraṅgāḥ samare tatra rājan; meghair yuktā vidyutaḥ khe yathaiva<BR>
06,076.018a	dhanūṃṣi visphārayatāṃ nṛpāṇāṃ; babhūva śabdas tumulo 'tighoraḥ<BR>
06,076.018c	vimathyato devamahāsuraughair; yathārṇavasyādiyuge tadānīm<BR>
06,076.019a	tad ugranādaṃ bahurūpavarṇaṃ; tavātmajānāṃ samudīrṇam evam<BR>
06,076.019c	babhūva sainyaṃ ripusainyahantṛ; yugāntameghaughanibhaṃ tadānīm<BR>
06,077.001	saṃjaya uvāca<BR>
06,077.001a	athātmajaṃ tava punar gāṅgeyo dhyānam āsthitam<BR>
06,077.001c	abravīd bharataśreṣṭhaḥ saṃpraharṣakaraṃ vacaḥ<BR>
06,077.002a	ahaṃ droṇaś ca śalyaś ca kṛtavarmā ca sātvataḥ<BR>
06,077.002c	aśvatthāmā vikarṇaś ca somadatto 'tha saindhavaḥ<BR>
06,077.003a	vindānuvindāv āvantyau bāhlikaḥ saha bāhlikaiḥ<BR>
06,077.003c	trigartarājaś ca balī māgadhaś ca sudurjayaḥ<BR>
06,077.004a	bṛhadbalaś ca kausalyaś citraseno viviṃśatiḥ<BR>
06,077.004b*0322_01	kṛpaś ca saha sodaryais tava rājan padānugaiḥ<BR>
06,077.004c	rathāś ca bahusāhasrāḥ śobhamānā mahādhvajāḥ<BR>
06,077.005a	deśajāś ca hayā rājan svārūḍhā hayasādibhiḥ<BR>
06,077.005c	gajendrāś ca madodvṛttāḥ prabhinnakaraṭāmukhāḥ<BR>
06,077.006a	padātāś ca tathā śūrā nānāpraharaṇāyudhāḥ<BR>
06,077.006c	nānādeśasamutpannās tvadarthe yoddhum udyatāḥ<BR>
06,077.007a	ete cānye ca bahavas tvadarthe tyaktajīvitāḥ<BR>
06,077.007c	devān api raṇe jetuṃ samarthā iti me matiḥ<BR>
06,077.008a	avaśyaṃ tu mayā rājaṃs tava vācyaṃ hitaṃ sadā<BR>
06,077.008c	aśakyāḥ pāṇḍavā jetuṃ devair api savāsavaiḥ<BR>
06,077.008e	vāsudevasahāyāś ca mahendrasamavikramāḥ<BR>
06,077.009a	sarvathāhaṃ tu rājendra kariṣye vacanaṃ tava<BR>
06,077.009c	pāṇḍavān vā raṇe jeṣye māṃ vā jeṣyanti pāṇḍavāḥ<BR>
06,077.010a	evam uktvā dadau cāsmai viśalyakaraṇīṃ śubhām<BR>
06,077.010c	oṣadhīṃ vīryasaṃpannāṃ viśalyaś cābhavat tadā<BR>
06,077.011a	tataḥ prabhāte vimale svenānīkena vīryavān<BR>
06,077.011c	avyūhata svayaṃ vyūhaṃ bhīṣmo vyūhaviśāradaḥ<BR>
06,077.012a	maṇḍalaṃ manujaśreṣṭha nānāśastrasamākulam<BR>
06,077.012c	saṃpūrṇaṃ yodhamukhyaiś ca tathā dantipadātibhiḥ<BR>
06,077.013a	rathair anekasāhasraiḥ samantāt parivāritam<BR>
06,077.013c	aśvavṛndair mahadbhiś ca ṛṣṭitomaradhāribhiḥ<BR>
06,077.014a	nāge nāge rathāḥ sapta sapta cāśvā rathe rathe<BR>
06,077.014c	anv aśvaṃ daśa dhānuṣkā dhānuṣke sapta carmiṇaḥ<BR>
06,077.015a	evaṃvyūhaṃ mahārāja tava sainyaṃ mahārathaiḥ<BR>
06,077.015c	sthitaṃ raṇāya mahate bhīṣmeṇa yudhi pālitam<BR>
06,077.016a	daśāśvānāṃ sahasrāṇi dantināṃ ca tathaiva ca<BR>
06,077.016c	rathānām ayutaṃ cāpi putrāś ca tava daṃśitāḥ<BR>
06,077.016e	citrasenādayaḥ śūrā abhyarakṣan pitāmaham<BR>
06,077.017a	rakṣyamāṇaś ca taiḥ śūrair gopyamānāś ca tena te<BR>
06,077.017c	saṃnaddhāḥ samadṛśyanta rājānaś ca mahābalāḥ<BR>
06,077.018a	duryodhanas tu samare daṃśito ratham āsthitaḥ<BR>
06,077.018c	vyabhrājata śriyā juṣṭo yathā śakras triviṣṭape<BR>
06,077.019a	tataḥ śabdo mahān āsīt putrāṇāṃ tava bhārata<BR>
06,077.019c	rathaghoṣaś ca tumulo vāditrāṇāṃ ca nisvanaḥ<BR>
06,077.020a	bhīṣmeṇa dhārtarāṣṭrāṇāṃ vyūḍhaḥ pratyaṅmukho yudhi<BR>
06,077.020c	maṇḍalaḥ sumahāvyūho durbhedyo 'mitraghātinām<BR>
06,077.020e	sarvataḥ śuśubhe rājan raṇe 'rīṇāṃ durāsadaḥ<BR>
06,077.021a	maṇḍalaṃ tu samālokya vyūhaṃ paramadāruṇam<BR>
06,077.021c	svayaṃ yudhiṣṭhiro rājā vyūhaṃ vajram athākarot<BR>
06,077.022a	tathā vyūḍheṣv anīkeṣu yathāsthānam avasthitāḥ<BR>
06,077.022c	rathinaḥ sādinaś caiva siṃhanādam athānadan<BR>
06,077.023a	bibhitsavas tato vyūhaṃ niryayur yuddhakāṅkṣiṇaḥ<BR>
06,077.023c	itaretarataḥ śūrāḥ sahasainyāḥ prahāriṇaḥ<BR>
06,077.024a	bhāradvājo yayau matsyaṃ drauṇiś cāpi śikhaṇḍinam<BR>
06,077.024c	svayaṃ duryodhano rājā pārṣataṃ samupādravat<BR>
06,077.025a	nakulaḥ sahadevaś ca rājan madreśam īyatuḥ<BR>
06,077.025c	vindānuvindāv āvantyāv irāvantam abhidrutau<BR>
06,077.026a	sarve nṛpās tu samare dhanaṃjayam ayodhayan<BR>
06,077.026c	bhīmaseno raṇe yatto hārdikyaṃ samavārayat<BR>
06,077.027a	citrasenaṃ vikarṇaṃ ca tathā durmarṣaṇaṃ vibho<BR>
06,077.027c	ārjuniḥ samare rājaṃs tava putrān ayodhayat<BR>
06,077.028a	prāgjyotiṣaṃ maheṣvāsaṃ haiḍimbo rākṣasottamaḥ<BR>
06,077.028c	abhidudrāva vegena matto mattam iva dvipam<BR>
06,077.029a	alambusas tato rājan sātyakiṃ yuddhadurmadam<BR>
06,077.029c	sasainyaṃ samare kruddho rākṣasaḥ samabhidravat<BR>
06,077.030a	bhūriśravā raṇe yatto dhṛṣṭaketum ayodhayat<BR>
06,077.030c	śrutāyuṣaṃ tu rājānaṃ dharmaputro yudhiṣṭhiraḥ<BR>
06,077.031a	cekitānas tu samare kṛpam evānvayodhayat<BR>
06,077.031c	śeṣāḥ pratiyayur yattā bhīmam eva mahāratham<BR>
06,077.032a	tato rājasahasrāṇi parivavrur dhanaṃjayam<BR>
06,077.032c	śaktitomaranārācagadāparighapāṇayaḥ<BR>
06,077.033a	arjuno 'tha bhṛśaṃ kruddho vārṣṇeyam idam abravīt<BR>
06,077.033c	paśya mādhava sainyāni dhārtarāṣṭrasya saṃyuge<BR>
06,077.033e	vyūḍhāni vyūhaviduṣā gāṅgeyena mahātmanā<BR>
06,077.034a	yuddhābhikāmāñ śūrāṃś ca paśya mādhava daṃśitān<BR>
06,077.034c	trigartarājaṃ sahitaṃ bhrātṛbhiḥ paśya keśava<BR>
06,077.035a	adyaitān pātayiṣyāmi paśyatas te janārdana<BR>
06,077.035c	ya ime māṃ yaduśreṣṭha yoddhukāmā raṇājire<BR>
06,077.036a	evam uktvā tu kaunteyo dhanurjyām avamṛjya ca<BR>
06,077.036c	vavarṣa śaravarṣāṇi narādhipagaṇān prati<BR>
06,077.037a	te 'pi taṃ parameṣvāsāḥ śaravarṣair apūrayan<BR>
06,077.037c	taḍāgam iva dhārābhir yathā prāvṛṣi toyadā<BR>
06,077.038a	hāhākāro mahān āsīt tava sainye viśāṃ pate<BR>
06,077.038c	chādyamānau bhṛśaṃ kṛṣṇau śarair dṛṣṭvā mahāraṇe<BR>
06,077.039a	devā devarṣayaś caiva gandharvāś ca mahoragāḥ<BR>
06,077.039c	vismayaṃ paramaṃ jagmur dṛṣṭvā kṛṣṇau tathāgatau<BR>
06,077.040a	tataḥ kruddho 'rjuno rājann aindram astram udīrayat<BR>
06,077.040c	tatrādbhutam apaśyāma vijayasya parākramam<BR>
06,077.041a	śastravṛṣṭiṃ parair muktāṃ śaraughair yad avārayat<BR>
06,077.041c	na ca tatrāpy anirbhinnaḥ kaś cid āsīd viśāṃ pate<BR>
06,077.042a	teṣāṃ rājasahasrāṇāṃ hayānāṃ dantināṃ tathā<BR>
06,077.042c	dvābhyāṃ tribhiḥ śaraiś cānyān pārtho vivyādha māriṣa<BR>
06,077.043a	te hanyamānāḥ pārthena bhīṣmaṃ śāṃtanavaṃ yayuḥ<BR>
06,077.043c	agādhe majjamānānāṃ bhīṣmas trātābhavat tadā<BR>
06,077.044a	āpatadbhis tu tais tatra prabhagnaṃ tāvakaṃ balam<BR>
06,077.044c	saṃcukṣubhe mahārāja vātair iva mahārṇavaḥ<BR>
06,078.001	saṃjaya uvāca<BR>
06,078.001a	tathā pravṛtte saṃgrāme nivṛtte ca suśarmaṇi<BR>
06,078.001c	prabhagneṣu ca vīreṣu pāṇḍavena mahātmanā<BR>
06,078.002a	kṣubhyamāṇe bale tūrṇaṃ sāgarapratime tava<BR>
06,078.002c	pratyudyāte ca gāṅgeye tvaritaṃ vijayaṃ prati<BR>
06,078.003a	dṛṣṭvā duryodhano rājan raṇe pārthasya vikramam<BR>
06,078.003c	tvaramāṇaḥ samabhyetya sarvāṃs tān abravīn nṛpān<BR>
06,078.004a	teṣāṃ ca pramukhe śūraṃ suśarmāṇaṃ mahābalam<BR>
06,078.004c	madhye sarvasya sainyasya bhṛśaṃ saṃharṣayan vacaḥ<BR>
06,078.005a	eṣa bhīṣmaḥ śāṃtanavo yoddhukāmo dhanaṃjayam<BR>
06,078.005c	sarvātmanā kuruśreṣṭhas tyaktvā jīvitam ātmanaḥ<BR>
06,078.006a	taṃ prayāntaṃ parānīkaṃ sarvasainyena bhāratam<BR>
06,078.006c	saṃyattāḥ samare sarve pālayadhvaṃ pitāmaham<BR>
06,078.007a	bāḍham ity evam uktvā tu tāny anīkāni sarvaśaḥ<BR>
06,078.007c	narendrāṇāṃ mahārāja samājagmuḥ pitāmaham<BR>
06,078.008a	tataḥ prayātaḥ sahasā bhīṣmaḥ śāṃtanavo 'rjunam<BR>
06,078.008c	raṇe bhāratam āyāntam āsasāda mahābalam<BR>
06,078.009a	mahāśvetāśvayuktena bhīmavānaraketunā<BR>
06,078.009c	mahatā meghanādena rathenāti virājata<BR>
06,078.010a	samare sarvasainyānām upayātaṃ dhanaṃjayam<BR>
06,078.010c	abhavat tumulo nādo bhayād dṛṣṭvā kirīṭinam<BR>
06,078.011a	abhīśuhastaṃ kṛṣṇaṃ ca dṛṣṭvādityam ivāparam<BR>
06,078.011c	madhyaṃdinagataṃ saṃkhye na śekuḥ prativīkṣitum<BR>
06,078.012a	tathā śāṃtanavaṃ bhīṣmaṃ śvetāśvaṃ śvetakārmukam<BR>
06,078.012c	na śekuḥ pāṇḍavā draṣṭuṃ śvetagraham ivoditam<BR>
06,078.013a	sa sarvataḥ parivṛtas trigartaiḥ sumahātmabhiḥ<BR>
06,078.013c	bhrātṛbhis tava putraiś ca tathānyaiś ca mahārathaiḥ<BR>
06,078.014a	bhāradvājas tu samare matsyaṃ vivyādha patriṇā<BR>
06,078.014c	dhvajaṃ cāsya śareṇājau dhanuś caikena cicchide<BR>
06,078.015a	tad apāsya dhanuś chinnaṃ virāṭo vāhinīpatiḥ<BR>
06,078.015c	anyad ādatta vegena dhanur bhārasahaṃ dṛḍham<BR>
06,078.015e	śarāṃś cāśīviṣākārāñ jvalitān pannagān iva<BR>
06,078.016a	droṇaṃ tribhiḥ pravivyādha caturbhiś cāsya vājinaḥ<BR>
06,078.016c	dhvajam ekena vivyādha sārathiṃ cāsya pañcabhiḥ<BR>
06,078.016e	dhanur ekeṣuṇāvidhyat tatrākrudhyad dvijarṣabhaḥ<BR>
06,078.017a	tasya droṇo 'vadhīd aśvāñ śaraiḥ saṃnataparvabhiḥ<BR>
06,078.017c	aṣṭābhir bharataśreṣṭha sūtam ekena patriṇā<BR>
06,078.018a	sa hatāśvād avaplutya syandanād dhatasārathiḥ<BR>
06,078.018c	āruroha rathaṃ tūrṇaṃ śaṅkhasya rathināṃ varaḥ<BR>
06,078.019a	tatas tu tau pitāputrau bhāradvājaṃ rathe sthitau<BR>
06,078.019c	mahatā śaravarṣeṇa vārayām āsatur balāt<BR>
06,078.020a	bhāradvājas tataḥ kruddhaḥ śaram āśīviṣopamam<BR>
06,078.020c	cikṣepa samare tūrṇaṃ śaṅkhaṃ prati janeśvara<BR>
06,078.021a	sa tasya hṛdayaṃ bhittvā pītvā śoṇitam āhave<BR>
06,078.021c	jagāma dharaṇiṃ bāṇo lohitārdrīkṛtacchaviḥ<BR>
06,078.022a	sa papāta rathāt tūrṇaṃ bhāradvājaśarāhataḥ<BR>
06,078.022c	dhanus tyaktvā śarāṃś caiva pitur eva samīpataḥ<BR>
06,078.023a	hataṃ svam ātmajaṃ dṛṣṭvā virāṭaḥ prādravad bhayāt<BR>
06,078.023c	utsṛjya samare droṇaṃ vyāttānanam ivāntakam<BR>
06,078.024a	bhāradvājas tatas tūrṇaṃ pāṇḍavānāṃ mahācamūm<BR>
06,078.024c	dārayām āsa samare śataśo 'tha sahasraśaḥ<BR>
06,078.025a	śikhaṇḍy api mahārāja drauṇim āsādya saṃyuge<BR>
06,078.025c	ājaghāna bhruvor madhye nārācais tribhir āśugaiḥ<BR>
06,078.026a	sa babhau naraśārdūlo lalāṭe saṃsthitais tribhiḥ<BR>
06,078.026c	śikharaiḥ kāñcanamayair merus tribhir ivocchritaiḥ<BR>
06,078.027a	aśvatthāmā tataḥ kruddho nimeṣārdhāc chikhaṇḍinaḥ<BR>
06,078.027c	sūtaṃ dhvajam atho rājaṃs turagān āyudhaṃ tathā<BR>
06,078.027e	śarair bahubhir uddiśya pātayām āsa saṃyuge<BR>
06,078.028a	sa hatāśvād avaplutya rathād vai rathināṃ varaḥ<BR>
06,078.028c	khaḍgam ādāya niśitaṃ vimalaṃ ca śarāvaram<BR>
06,078.028e	śyenavad vyacarat kruddhaḥ śikhaṇḍī śatrutāpanaḥ<BR>
06,078.029a	sakhaḍgasya mahārāja caratas tasya saṃyuge<BR>
06,078.029c	nāntaraṃ dadṛśe drauṇis tad adbhutam ivābhavat<BR>
06,078.030a	tataḥ śarasahasrāṇi bahūni bharatarṣabha<BR>
06,078.030c	preṣayām āsa samare drauṇiḥ paramakopanaḥ<BR>
06,078.031a	tām āpatantīṃ samare śaravṛṣṭiṃ sudāruṇām<BR>
06,078.031c	asinā tīkṣṇadhāreṇa ciccheda balināṃ varaḥ<BR>
06,078.032a	tato 'sya vimalaṃ drauṇiḥ śatacandraṃ manoramam<BR>
06,078.032c	carmācchinad asiṃ cāsya khaṇḍayām āsa saṃyuge<BR>
06,078.032e	śitaiḥ subahuśo rājaṃs taṃ ca vivyādha patribhiḥ<BR>
06,078.033a	śikhaṇḍī tu tataḥ khaḍgaṃ khaṇḍitaṃ tena sāyakaiḥ<BR>
06,078.033c	āvidhya vyasṛjat tūrṇaṃ jvalantam iva pannagam<BR>
06,078.034a	tam āpatantaṃ sahasā kālānalasamaprabham<BR>
06,078.034c	ciccheda samare drauṇir darśayan pāṇilāghavam<BR>
06,078.034e	śikhaṇḍinaṃ ca vivyādha śarair bahubhir āyasaiḥ<BR>
06,078.035a	śikhaṇḍī tu bhṛśaṃ rājaṃs tāḍyamānaḥ śitaiḥ śaraiḥ<BR>
06,078.035c	āruroha rathaṃ tūrṇaṃ mādhavasya mahātmanaḥ<BR>
06,078.036a	sātyakis tu tataḥ kruddho rākṣasaṃ krūram āhave<BR>
06,078.036c	alambusaṃ śarair ghorair vivyādha balinaṃ balī<BR>
06,078.037a	rākṣasendras tatas tasya dhanuś ciccheda bhārata<BR>
06,078.037c	ardhacandreṇa samare taṃ ca vivyādha sāyakaiḥ<BR>
06,078.037e	māyāṃ ca rākṣasīṃ kṛtvā śaravarṣair avākirat<BR>
06,078.037f*0323_01	athānyad dhanur ādāya bhārasādhanam uttamam<BR>
06,078.038a	tatrādbhutam apaśyāma śaineyasya parākramam<BR>
06,078.038c	nāsaṃbhramad yat samare vadhyamānaḥ śitaiḥ śaraiḥ<BR>
06,078.039a	aindram astraṃ ca vārṣṇeyo yojayām āsa bhārata<BR>
06,078.039c	vijayād yad anuprāptaṃ mādhavena yaśasvinā<BR>
06,078.040a	tad astraṃ bhasmasāt kṛtvā māyāṃ tāṃ rākṣasīṃ tadā<BR>
06,078.040c	alambusaṃ śarair ghorair abhyākirata sarvaśaḥ<BR>
06,078.040e	parvataṃ vāridhārābhiḥ prāvṛṣīva balāhakaḥ<BR>
06,078.041a	tat tathā pīḍitaṃ tena mādhavena mahātmanā<BR>
06,078.041c	pradudrāva bhayād rakṣo hitvā sātyakim āhave<BR>
06,078.042a	tam ajeyaṃ rākṣasendraṃ saṃkhye maghavatā api<BR>
06,078.042c	śaineyaḥ prāṇadaj jitvā yodhānāṃ tava paśyatām<BR>
06,078.043a	nyahanat tāvakāṃś cāpi sātyakiḥ satyavikramaḥ<BR>
06,078.043c	niśitair bahubhir bāṇais te 'dravanta bhayārditāḥ<BR>
06,078.044a	etasminn eva kāle tu drupadasyātmajo balī<BR>
06,078.044c	dhṛṣṭadyumno mahārāja tava putraṃ janeśvaram<BR>
06,078.044e	chādayām āsa samare śaraiḥ saṃnataparvabhiḥ<BR>
06,078.045a	saṃchādyamāno viśikhair dhṛṣṭadyumnena bhārata<BR>
06,078.045c	vivyathe na ca rājendra tava putro janeśvaraḥ<BR>
06,078.046a	dhṛṣṭadyumnaṃ ca samare tūrṇaṃ vivyādha sāyakaiḥ<BR>
06,078.046c	ṣaṣṭyā ca triṃśatā caiva tad adbhutam ivābhavat<BR>
06,078.047a	tasya senāpatiḥ kruddho dhanuś ciccheda māriṣa<BR>
06,078.047c	hayāṃś ca caturaḥ śīghraṃ nijaghāna mahārathaḥ<BR>
06,078.047e	śaraiś cainaṃ suniśitaiḥ kṣipraṃ vivyādha saptabhiḥ<BR>
06,078.048a	sa hatāśvān mahābāhur avaplutya rathād balī<BR>
06,078.048c	padātir asim udyamya prādravat pārṣataṃ prati<BR>
06,078.049a	śakunis taṃ samabhyetya rājagṛddhī mahābalaḥ<BR>
06,078.049c	rājānaṃ sarvalokasya ratham āropayat svakam<BR>
06,078.050a	tato nṛpaṃ parājitya pārṣataḥ paravīrahā<BR>
06,078.050c	nyahanat tāvakaṃ sainyaṃ vajrapāṇir ivāsuram<BR>
06,078.051a	kṛtavarmā raṇe bhīmaṃ śarair ārchan mahāratham<BR>
06,078.051c	pracchādayām āsa ca taṃ mahāmegho raviṃ yathā<BR>
06,078.052a	tataḥ prahasya samare bhīmasenaḥ paraṃtapaḥ<BR>
06,078.052c	preṣayām āsa saṃkruddhaḥ sāyakān kṛtavarmaṇe<BR>
06,078.053a	tair ardyamāno 'tirathaḥ sātvataḥ śastrakovidaḥ<BR>
06,078.053c	nākampata mahārāja bhīmaṃ cārchac chitaiḥ śaraiḥ<BR>
06,078.054a	tasyāśvāṃś caturo hatvā bhīmaseno mahābalaḥ<BR>
06,078.054c	sārathiṃ pātayām āsa dhvajaṃ ca supariṣkṛtam<BR>
06,078.055a	śarair bahuvidhaiś cainam ācinot paravīrahā<BR>
06,078.055c	śakalīkṛtasarvāṅgaḥ śvāvidvat samadṛśyata<BR>
06,078.056a	hatāśvāt tu rathāt tūrṇaṃ vṛṣakasya rathaṃ yayau<BR>
06,078.056c	syālasya te mahārāja tava putrasya paśyataḥ<BR>
06,078.057a	bhīmaseno 'pi saṃkruddhas tava sainyam upādravat<BR>
06,078.057c	nijaghāna ca saṃkruddho daṇḍapāṇir ivāntakaḥ<BR>
06,079.001	dhṛtarāṣṭra uvāca<BR>
06,079.001a	bahūnīha vicitrāṇi dvairathāni sma saṃjaya<BR>
06,079.001c	pāṇḍūnāṃ māmakaiḥ sārdham aśrauṣaṃ tava jalpataḥ<BR>
06,079.002a	na caiva māmakaṃ kaṃ cid dhṛṣṭaṃ śaṃsasi saṃjaya<BR>
06,079.002c	nityaṃ pāṇḍusutān hṛṣṭān abhagnāṃś caiva śaṃsasi<BR>
06,079.003a	jīyamānān vimanaso māmakān vigataujasaḥ<BR>
06,079.003c	vadase saṃyuge sūta diṣṭam etad asaṃśayam<BR>
06,079.004	saṃjaya uvāca<BR>
06,079.004a	yathāśakti yathotsāhaṃ yuddhe ceṣṭanti tāvakāḥ<BR>
06,079.004c	darśayānāḥ paraṃ śaktyā pauruṣaṃ puruṣarṣabha<BR>
06,079.005a	gaṅgāyāḥ suranadyā vai svādubhūtaṃ yathodakam<BR>
06,079.005c	mahodadhiguṇābhyāsāl lavaṇatvaṃ nigacchati<BR>
06,079.006a	tathā tat pauruṣaṃ rājaṃs tāvakānāṃ mahātmanām<BR>
06,079.006c	prāpya pāṇḍusutān vīrān vyarthaṃ bhavati saṃyuge<BR>
06,079.007a	ghaṭamānān yathāśakti kurvāṇān karma duṣkaram<BR>
06,079.007c	na doṣeṇa kuruśreṣṭha kauravān gantum arhasi<BR>
06,079.008a	tavāparādhāt sumahān saputrasya viśāṃ pate<BR>
06,079.008c	pṛthivyāḥ prakṣayo ghoro yamarāṣṭravivardhanaḥ<BR>
06,079.009a	ātmadoṣāt samutpannaṃ śocituṃ nārhase nṛpa<BR>
06,079.009c	na hi rakṣanti rājānaḥ sarvārthān nāpi jīvitam<BR>
06,079.010a	yuddhe sukṛtināṃ lokān icchanto vasudhādhipāḥ<BR>
06,079.010c	camūṃ vigāhya yudhyante nityaṃ svargaparāyaṇāḥ<BR>
06,079.011a	pūrvāhṇe tu mahārāja prāvartata janakṣayaḥ<BR>
06,079.011c	tan mamaikamanā bhūtvā śṛṇu devāsuropamam<BR>
06,079.012a	āvantyau tu maheṣvāsau mahātmānau mahābalau<BR>
06,079.012c	irāvantam abhiprekṣya sameyātāṃ raṇotkaṭau<BR>
06,079.012e	teṣāṃ pravavṛte yuddhaṃ tumulaṃ lomaharṣaṇam<BR>
06,079.013a	irāvāṃs tu susaṃkruddho bhrātarau devarūpiṇau<BR>
06,079.013c	vivyādha niśitais tūrṇaṃ śaraiḥ saṃnataparvabhiḥ<BR>
06,079.013e	tāv enaṃ pratyavidhyetāṃ samare citrayodhinau<BR>
06,079.014a	yudhyatāṃ hi tathā rājan viśeṣo na vyadṛśyata<BR>
06,079.014c	yatatāṃ śatrunāśāya kṛtapratikṛtaiṣiṇām<BR>
06,079.015a	irāvāṃs tu tato rājann anuvindasya sāyakaiḥ<BR>
06,079.015c	caturbhiś caturo vāhān anayad yamasādanam<BR>
06,079.016a	bhallābhyāṃ ca sutīkṣṇābhyāṃ dhanuḥ ketuṃ ca māriṣa<BR>
06,079.016c	ciccheda samare rājaṃs tad adbhutam ivābhavat<BR>
06,079.017a	tyaktvānuvindo 'tha rathaṃ vindasya ratham āsthitaḥ<BR>
06,079.017c	dhanur gṛhītvā navamaṃ bhārasādhanam uttamam<BR>
06,079.018a	tāv ekasthau raṇe vīrāv āvantyau rathināṃ varau<BR>
06,079.018c	śarān mumucatus tūrṇam irāvati mahātmani<BR>
06,079.019a	tābhyāṃ muktā mahāvegāḥ śarāḥ kāñcanabhūṣaṇāḥ<BR>
06,079.019c	divākarapathaṃ prāpya chādayām āsur ambaram<BR>
06,079.020a	irāvāṃs tu tataḥ kruddho bhrātarau tau mahārathau<BR>
06,079.020c	vavarṣa śaravarṣeṇa sārathiṃ cāpy apātayat<BR>
06,079.021a	tasmin nipatite bhūmau gatasattve 'tha sārathau<BR>
06,079.021c	rathaḥ pradudrāva diśaḥ samudbhrāntahayas tataḥ<BR>
06,079.022a	tau sa jitvā mahārāja nāgarājasutāsutaḥ<BR>
06,079.022c	pauruṣaṃ khyāpayaṃs tūrṇaṃ vyadhamat tava vāhinīm<BR>
06,079.023a	sā vadhyamānā samare dhārtarāṣṭrī mahācamūḥ<BR>
06,079.023c	vegān bahuvidhāṃś cakre viṣaṃ pītveva mānavaḥ<BR>
06,079.024a	haiḍimbo rākṣasendras tu bhagadattaṃ samādravat<BR>
06,079.024c	rathenādityavarṇena sadhvajena mahābalaḥ<BR>
06,079.025a	tataḥ prāgjyotiṣo rājā nāgarājaṃ samāsthitaḥ<BR>
06,079.025c	yathā vajradharaḥ pūrvaṃ saṃgrāme tārakāmaye<BR>
06,079.026a	tatra devāḥ sagandharvā ṛṣayaś ca samāgatāḥ<BR>
06,079.026c	viśeṣaṃ na sma vividur haiḍimbabhagadattayoḥ<BR>
06,079.027a	yathā surapatiḥ śakras trāsayām āsa dānavān<BR>
06,079.027c	tathaiva samare rājaṃs trāsayām āsa pāṇḍavān<BR>
06,079.028a	tena vidrāvyamāṇās te pāṇḍavāḥ sarvatodiśam<BR>
06,079.028c	trātāraṃ nābhyavindanta sveṣv anīkeṣu bhārata<BR>
06,079.029a	bhaimaseniṃ rathasthaṃ tu tatrāpaśyāma bhārata<BR>
06,079.029c	śeṣā vimanaso bhūtvā prādravanta mahārathāḥ<BR>
06,079.030a	nivṛtteṣu tu pāṇḍūnāṃ punaḥ sainyeṣu bhārata<BR>
06,079.030b*0324_01	naiṣṭhikīṃ buddhim āsthāya svargāya bharatottamāḥ<BR>
06,079.030c	āsīn niṣṭānako ghoras tava sainyeṣu saṃyuge<BR>
06,079.031a	ghaṭotkacas tato rājan bhagadattaṃ mahāraṇe<BR>
06,079.031c	śaraiḥ pracchādayām āsa meruṃ girim ivāmbudaḥ<BR>
06,079.032a	nihatya tāñ śarān rājā rākṣasasya dhanuścyutān<BR>
06,079.032c	bhaimaseniṃ raṇe tūrṇaṃ sarvamarmasv atāḍayat<BR>
06,079.033a	sa tāḍyamāno bahubhiḥ śaraiḥ saṃnataparvabhiḥ<BR>
06,079.033c	na vivyathe rākṣasendro bhidyamāna ivācalaḥ<BR>
06,079.034a	tasya prāgjyotiṣaḥ kruddhas tomarān sa caturdaśa<BR>
06,079.034c	preṣayām āsa samare tāṃś ca ciccheda rākṣasaḥ<BR>
06,079.035a	sa tāṃś chittvā mahābāhus tomarān niśitaiḥ śaraiḥ<BR>
06,079.035c	bhagadattaṃ ca vivyādha saptatyā kaṅkapatribhiḥ<BR>
06,079.036a	tataḥ prāgjyotiṣo rājan prahasann iva bhārata<BR>
06,079.036c	tasyāśvāṃś caturaḥ saṃkhye pātayām āsa sāyakaiḥ<BR>
06,079.037a	sa hatāśve rathe tiṣṭhan rākṣasendraḥ pratāpavān<BR>
06,079.037c	śaktiṃ cikṣepa vegena prāgjyotiṣagajaṃ prati<BR>
06,079.038a	tām āpatantīṃ sahasā hemadaṇḍāṃ suvegitām<BR>
06,079.038c	tridhā ciccheda nṛpatiḥ sā vyakīryata medinīm<BR>
06,079.039a	śaktiṃ vinihatāṃ dṛṣṭvā haiḍimbaḥ prādravad bhayāt<BR>
06,079.039c	yathendrasya raṇāt pūrvaṃ namucir daityasattamaḥ<BR>
06,079.040a	taṃ vijitya raṇe śūraṃ vikrāntaṃ khyātapauruṣam<BR>
06,079.040c	ajeyaṃ samare rājan yamena varuṇena ca<BR>
06,079.041a	pāṇḍavīṃ samare senāṃ saṃmamarda sakuñjaraḥ<BR>
06,079.041c	yathā vanagajo rājan mṛdnaṃś carati padminīm<BR>
06,079.042a	madreśvaras tu samare yamābhyāṃ saha saṃgataḥ<BR>
06,079.042c	svasrīyau chādayāṃ cakre śaraughaiḥ pāṇḍunandanau<BR>
06,079.043a	sahadevas tu samare mātulaṃ vīkṣya saṃgatam<BR>
06,079.043c	avārayac charaugheṇa megho yadvad divākaram<BR>
06,079.044a	chādyamānaḥ śaraugheṇa hṛṣṭarūpataro 'bhavat<BR>
06,079.044c	tayoś cāpy abhavat prītir atulā mātṛkāraṇāt<BR>
06,079.045a	tataḥ prahasya samare nakulasya mahārathaḥ<BR>
06,079.045b*0325_01	dhvajaṃ ciccheda bāṇena dhanuś caikena māriṣa<BR>
06,079.045b*0325_02	athainaṃ chinnadhanvānaṃ chādayann iva bhārata<BR>
06,079.045b*0325_03	nijaghāna raṇe taṃ tu sūtaṃ cāsya nyapātayat<BR>
06,079.045c	aśvān vai caturo rājaṃś caturbhiḥ sāyakottamaiḥ<BR>
06,079.045e	preṣayām āsa samare yamasya sadanaṃ prati<BR>
06,079.046a	hatāśvāt tu rathāt tūrṇam avaplutya mahārathaḥ<BR>
06,079.046c	āruroha tato yānaṃ bhrātur eva yaśasvinaḥ<BR>
06,079.047a	ekasthau tu raṇe śūrau dṛḍhe vikṣipya kārmuke<BR>
06,079.047c	madrarājarathaṃ kruddhau chādayām āsatuḥ kṣaṇāt<BR>
06,079.048a	sa cchādyamāno bahubhiḥ śaraiḥ saṃnataparvabhiḥ<BR>
06,079.048c	svasrīyābhyāṃ naravyāghro nākampata yathācalaḥ<BR>
06,079.048e	prahasann iva tāṃ cāpi śaravṛṣṭiṃ jaghāna ha<BR>
06,079.048f*0326_01	pṛṣatkānāṃ sahasrāṇi prahasann iva tāv api<BR>
06,079.048f*0326_02	sṛjan rurodha samare megho vṛṣṭyā yathācalam<BR>
06,079.049a	sahadevas tataḥ kruddhaḥ śaram udyamya vīryavān<BR>
06,079.049c	madrarājam abhiprekṣya preṣayām āsa bhārata<BR>
06,079.050a	sa śaraḥ preṣitas tena garutmān iva vegavān<BR>
06,079.050c	madrarājaṃ vinirbhidya nipapāta mahītale<BR>
06,079.051a	sa gāḍhaviddho vyathito rathopasthe mahārathaḥ<BR>
06,079.051c	niṣasāda mahārāja kaśmalaṃ ca jagāma ha<BR>
06,079.052a	taṃ visaṃjñaṃ nipatitaṃ sūtaḥ saṃprekṣya saṃyuge<BR>
06,079.052c	apovāha rathenājau yamābhyām abhipīḍitam<BR>
06,079.053a	dṛṣṭvā madreśvararathaṃ dhārtarāṣṭrāḥ parāṅmukham<BR>
06,079.053c	sarve vimanaso bhūtvā nedam astīty acintayan<BR>
06,079.054a	nirjitya mātulaṃ saṃkhye mādrīputrau mahārathau<BR>
06,079.054c	dadhmatur muditau śaṅkhau siṃhanādaṃ vinedatuḥ<BR>
06,079.055a	abhidudruvatur hṛṣṭau tava sainyaṃ viśāṃ pate<BR>
06,079.055c	yathā daityacamūṃ rājann indropendrāv ivāmarau<BR>
06,080.001	saṃjaya uvāca<BR>
06,080.001a	tato yudhiṣṭhiro rājā madhyaṃ prāpte divākare<BR>
06,080.001c	śrutāyuṣam abhiprekṣya codayām āsa vājinaḥ<BR>
06,080.002a	abhyadhāvat tato rājā śrutāyuṣam ariṃdamam<BR>
06,080.002c	vinighnan sāyakais tīkṣṇair navabhir nataparvabhiḥ<BR>
06,080.003a	sa saṃvārya raṇe rājā preṣitān dharmasūnunā<BR>
06,080.003c	śarān sapta maheṣvāsaḥ kaunteyāya samarpayat<BR>
06,080.004a	te tasya kavacaṃ bhittvā papuḥ śoṇitam āhave<BR>
06,080.004c	asūn iva vicinvanto dehe tasya mahātmanaḥ<BR>
06,080.005a	pāṇḍavas tu bhṛśaṃ viddhas tena rājñā mahātmanā<BR>
06,080.005c	raṇe varāhakarṇena rājānaṃ hṛdi vivyadhe<BR>
06,080.006a	athāpareṇa bhallena ketuṃ tasya mahātmanaḥ<BR>
06,080.006c	rathaśreṣṭho rathāt tūrṇaṃ bhūmau pārtho nyapātayat<BR>
06,080.007a	ketuṃ nipatitaṃ dṛṣṭvā śrutāyuḥ sa tu pārthivaḥ<BR>
06,080.007c	pāṇḍavaṃ viśikhais tīkṣṇai rājan vivyādha saptabhiḥ<BR>
06,080.008a	tataḥ krodhāt prajajvāla dharmaputro yudhiṣṭhiraḥ<BR>
06,080.008c	yathā yugānte bhūtāni dhakṣyann iva hutāśanaḥ<BR>
06,080.009a	kruddhaṃ tu pāṇḍavaṃ dṛṣṭvā devagandharvarākṣasāḥ<BR>
06,080.009c	pravivyathur mahārāja vyākulaṃ cāpy abhūj jagat<BR>
06,080.010a	sarveṣāṃ caiva bhūtānām idam āsīn manogatam<BR>
06,080.010c	trīṃl lokān adya saṃkruddho nṛpo 'yaṃ dhakṣyatīti vai<BR>
06,080.011a	ṛṣayaś caiva devāś ca cakruḥ svastyayanaṃ mahat<BR>
06,080.011c	lokānāṃ nṛpa śāntyarthaṃ krodhite pāṇḍave tadā<BR>
06,080.012a	sa ca krodhasamāviṣṭaḥ sṛkkiṇī parilelihan<BR>
06,080.012c	dadhārātmavapur ghoraṃ yugāntādityasaṃnibham<BR>
06,080.013a	tataḥ sarvāṇi sainyāni tāvakāni viśāṃ pate<BR>
06,080.013c	nirāśāny abhavaṃs tatra jīvitaṃ prati bhārata<BR>
06,080.014a	sa tu dhairyeṇa taṃ kopaṃ saṃnivārya mahāyaśāḥ<BR>
06,080.014c	śrutāyuṣaḥ praciccheda muṣṭideśe mahad dhanuḥ<BR>
06,080.015a	athainaṃ chinnadhanvānaṃ nārācena stanāntare<BR>
06,080.015c	nirbibheda raṇe rājā sarvasainyasya paśyataḥ<BR>
06,080.016a	satvaraṃ caraṇe rājaṃs tasya vāhān mahātmanaḥ<BR>
06,080.016c	nijaghāna śaraiḥ kṣipraṃ sūtaṃ ca sumahābalaḥ<BR>
06,080.017a	hatāśvaṃ tu rathaṃ tyaktvā dṛṣṭvā rājñas tu pauruṣam<BR>
06,080.017c	vipradudrāva vegena śrutāyuḥ samare tadā<BR>
06,080.018a	tasmiñ jite maheṣvāse dharmaputreṇa saṃyuge<BR>
06,080.018c	duryodhanabalaṃ rājan sarvam āsīt parāṅmukham<BR>
06,080.019a	etat kṛtvā mahārāja dharmaputro yudhiṣṭhiraḥ<BR>
06,080.019c	vyāttānano yathā kālas tava sainyaṃ jaghāna ha<BR>
06,080.020a	cekitānas tu vārṣṇeyo gautamaṃ rathināṃ varam<BR>
06,080.020c	prekṣatāṃ sarvasainyānāṃ chādayām āsa sāyakaiḥ<BR>
06,080.021a	saṃnivārya śarāṃs tāṃs tu kṛpaḥ śāradvato yudhi<BR>
06,080.021c	cekitānaṃ raṇe yattaṃ rājan vivyādha patribhiḥ<BR>
06,080.022a	athāpareṇa bhallena dhanuś ciccheda māriṣa<BR>
06,080.022c	sārathiṃ cāsya samare kṣiprahasto nyapātayat<BR>
06,080.022e	hayāṃś cāsyāvadhīd rājann ubhau ca pārṣṇisārathī<BR>
06,080.023a	so 'vaplutya rathāt tūrṇaṃ gadāṃ jagrāha sātvataḥ<BR>
06,080.023c	sa tayā vīraghātinyā gadayā gadināṃ varaḥ<BR>
06,080.023e	gautamasya hayān hatvā sārathiṃ ca nyapātayat<BR>
06,080.024a	bhūmiṣṭho gautamas tasya śarāṃś cikṣepa ṣoḍaśa<BR>
06,080.024c	te śarāḥ sātvataṃ bhittvā prāviśanta dharātalam<BR>
06,080.025a	cekitānas tataḥ kruddhaḥ punaś cikṣepa tāṃ gadām<BR>
06,080.025c	gautamasya vadhākāṅkṣī vṛtrasyeva puraṃdaraḥ<BR>
06,080.026a	tām āpatantīṃ vimalām aśmagarbhāṃ mahāgadām<BR>
06,080.026c	śarair anekasāhasrair vārayām āsa gautamaḥ<BR>
06,080.027a	cekitānas tataḥ khaḍgaṃ kośād uddhṛtya bhārata<BR>
06,080.027c	lāghavaṃ param āsthāya gautamaṃ samupādravat<BR>
06,080.028a	gautamo 'pi dhanus tyaktvā pragṛhyāsiṃ susaṃśitam<BR>
06,080.028c	vegena mahatā rājaṃś cekitānam upādravat<BR>
06,080.029a	tāv ubhau balasaṃpannau nistriṃśavaradhāriṇau<BR>
06,080.029c	nistriṃśābhyāṃ sutīkṣṇābhyām anyonyaṃ saṃtatakṣatuḥ<BR>
06,080.030a	nistriṃśavegābhihatau tatas tau puruṣarṣabhau<BR>
06,080.030c	dharaṇīṃ samanuprāptau sarvabhūtaniṣevitām<BR>
06,080.030e	mūrchayābhiparītāṅgau vyāyāmena ca mohitau<BR>
06,080.031a	tato 'bhyadhāvad vegena karakarṣaḥ suhṛt tayā<BR>
06,080.031c	cekitānaṃ tathābhūtaṃ dṛṣṭvā samaradurmadam<BR>
06,080.031e	ratham āropayac cainaṃ sarvasainyasya paśyataḥ<BR>
06,080.032a	tathaiva śakuniḥ śūraḥ syālas tava viśāṃ pate<BR>
06,080.032c	āropayad rathaṃ tūrṇaṃ gautamaṃ rathināṃ varam<BR>
06,080.033a	saumadattiṃ tathā kruddho dhṛṣṭaketur mahābalaḥ<BR>
06,080.033c	navatyā sāyakaiḥ kṣipraṃ rājan vivyādha vakṣasi<BR>
06,080.034a	saumadattir uraḥsthais tair bhṛśaṃ bāṇair aśobhata<BR>
06,080.034c	madhyaṃdine mahārāja raśmibhis tapano yathā<BR>
06,080.035a	bhūriśravās tu samare dhṛṣṭaketuṃ mahāratham<BR>
06,080.035c	hatasūtahayaṃ cakre virathaṃ sāyakottamaiḥ<BR>
06,080.036a	virathaṃ cainam ālokya hatāśvaṃ hatasārathim<BR>
06,080.036c	mahatā śaravarṣeṇa chādayām āsa saṃyuge<BR>
06,080.037a	sa ca taṃ ratham utsṛjya dhṛṣṭaketur mahāmanāḥ<BR>
06,080.037c	āruroha tato yānaṃ śatānīkasya māriṣa<BR>
06,080.038a	citraseno vikarṇaś ca rājan durmarṣaṇas tathā<BR>
06,080.038c	rathino hemasaṃnāhāḥ saubhadram abhidudruvuḥ<BR>
06,080.039a	abhimanyos tatas tais tu ghoraṃ yuddham avartata<BR>
06,080.039c	śarīrasya yathā rājan vātapittakaphais tribhiḥ<BR>
06,080.040a	virathāṃs tava putrāṃs tu kṛtvā rājan mahāhave<BR>
06,080.040c	na jaghāna naravyāghraḥ smaran bhīmavacas tadā<BR>
06,080.041a	tato rājñāṃ bahuśatair gajāśvarathayāyibhiḥ<BR>
06,080.041c	saṃvṛtaṃ samare bhīṣmaṃ devair api durāsadam<BR>
06,080.042a	prayāntaṃ śīghram udvīkṣya paritrātuṃ sutāṃs tava<BR>
06,080.042c	abhimanyuṃ samuddiśya bālam ekaṃ mahāratham<BR>
06,080.042e	vāsudevam uvācedaṃ kaunteyaḥ śvetavāhanaḥ<BR>
06,080.043a	codayāśvān hṛṣīkeśa yatraite bahulā rathāḥ<BR>
06,080.043c	ete hi bahavaḥ śūrāḥ kṛtāstrā yuddhadurmadāḥ<BR>
06,080.043e	yathā na hanyur naḥ senāṃ tathā mādhava codaya<BR>
06,080.044a	evam uktaḥ sa vārṣṇeyaḥ kaunteyenāmitaujasā<BR>
06,080.044b*0327_01	satvaraṃ bālarakṣārthaṃ gacchāv eti dhanaṃjayaḥ<BR>
06,080.044c	rathaṃ śvetahayair yuktaṃ preṣayām āsa saṃyuge<BR>
06,080.045a	niṣṭānako mahān āsīt tava sainyasya māriṣa<BR>
06,080.045c	yad arjuno raṇe kruddhaḥ saṃyātas tāvakān prati<BR>
06,080.046a	samāsādya tu kaunteyo rājñas tān bhīṣmarakṣiṇaḥ<BR>
06,080.046c	suśarmāṇam atho rājann idaṃ vacanam abravīt<BR>
06,080.047a	jānāmi tvāṃ yudhi śreṣṭham atyantaṃ pūrvavairiṇam<BR>
06,080.047b*0328_01	tatas tvaṃ samare yoddhuṃ rājabhir bahubhir vṛtaḥ<BR>
06,080.047c	paryāyasyādya saṃprāptaṃ phalaṃ paśya sudāruṇam<BR>
06,080.047e	adya te darśayiṣyāmi pūrvapretān pitāmahān<BR>
06,080.048a	evaṃ saṃjalpatas tasya bībhatsoḥ śatrughātinaḥ<BR>
06,080.048c	śrutvāpi paruṣaṃ vākyaṃ suśarmā rathayūthapaḥ<BR>
06,080.048e	na cainam abravīt kiṃ cic chubhaṃ vā yadi vāśubham<BR>
06,080.049a	abhi gatvārjunaṃ vīraṃ rājabhir bahubhir vṛtaḥ<BR>
06,080.049c	purastāt pṛṣṭhataś caiva pārśvataś caiva sarvataḥ<BR>
06,080.050a	parivāryārjunaṃ saṃkhye tava putraiḥ sahānagha<BR>
06,080.050c	śaraiḥ saṃchādayām āsa meghair iva divākaram<BR>
06,080.051a	tataḥ pravṛttaḥ sumahān saṃgrāmaḥ śoṇitodakaḥ<BR>
06,080.051c	tāvakānāṃ ca samare pāṇḍavānāṃ ca bhārata<BR>
06,081.001	saṃjaya uvāca<BR>
06,081.001a	sa tudyamānas tu śarair dhanaṃjayaḥ; padā hato nāga iva śvasan balī<BR>
06,081.001c	bāṇena bāṇena mahārathānāṃ; ciccheda cāpāni raṇe prasahya<BR>
06,081.002a	saṃchidya cāpāni ca tāni rājñāṃ; teṣāṃ raṇe vīryavatāṃ kṣaṇena<BR>
06,081.002c	vivyādha bāṇair yugapan mahātmā; niḥśeṣatāṃ teṣv atha manyamānaḥ<BR>
06,081.003a	nipetur ājau rudhirapradigdhās; te tāḍitāḥ śakrasutena rājan<BR>
06,081.003c	vibhinnagātrāḥ patitottamāṅgā; gatāsavaś chinnatanutrakāyāḥ<BR>
06,081.004a	mahīṃ gatāḥ pārthabalābhibhūtā; vicitrarūpā yugapad vineśuḥ<BR>
06,081.004c	dṛṣṭvā hatāṃs tān yudhi rājaputrāṃs; trigartarājaḥ prayayau kṣaṇena<BR>
06,081.005a	teṣāṃ rathānām atha pṛṣṭhagopā; dvātriṃśad anye 'byapatanta pārtham<BR>
06,081.005c	tathaiva te saṃparivārya pārthaṃ; vikṛṣya cāpāni mahāravāṇi<BR>
06,081.005e	avīvṛṣan bāṇamahaughavṛṣṭyā; yathā giriṃ toyadharā jalaughaiḥ<BR>
06,081.006a	saṃpīḍyamānas tu śaraughavṛṣṭyā; dhanaṃjayas tān yudhi jātaroṣaḥ<BR>
06,081.006c	ṣaṣṭyā śaraiḥ saṃyati tailadhautair; jaghāna tān apy atha pṛṣṭhagopān<BR>
06,081.007a	ṣaṣṭiṃ rathāṃs tān avajitya saṃkhye; dhanaṃjayaḥ prītamanā yaśasvī<BR>
06,081.007c	athātvarad bhīṣmavadhāya jiṣṇur; balāni rājñāṃ samare nihatya<BR>
06,081.008a	trigartarājo nihatān samīkṣya; mahārathāṃs tān atha bandhuvargān<BR>
06,081.008c	raṇe puraskṛtya narādhipāṃs tāñ; jagāma pārthaṃ tvarito vadhāya<BR>
06,081.009a	abhidrutaṃ cāstrabhṛtāṃ variṣṭhaṃ; dhanaṃjayaṃ vīkṣya śikhaṇḍimukhyāḥ<BR>
06,081.009c	abhyudyayus te śitaśastrahastā; rirakṣiṣanto ratham arjunasya<BR>
06,081.010a	pārtho 'pi tān āpatataḥ samīkṣya; trigartarājñā sahitān nṛvīrān<BR>
06,081.010c	vidhvaṃsayitvā samare dhanuṣmān; gāṇḍīvamuktair niśitaiḥ pṛṣatkaiḥ<BR>
06,081.010e	bhīṣmaṃ yiyāsur yudhi saṃdadarśa; duryodhanaṃ saindhavādīṃś ca rājñaḥ<BR>
06,081.011a	āvārayiṣṇūn abhisaṃprayāya; muhūrtam āyodhya balena vīraḥ<BR>
06,081.011c	utsṛjya rājānam anantavīryo; jayadrathādīṃś ca nṛpān mahaujāḥ<BR>
06,081.011e	yayau tato bhīmabalo manasvī; gāṅgeyam ājau śaracāpapāṇiḥ<BR>
06,081.011f*0329_01	bhīṣmo 'pi dṛṣṭvā samare kṛtāstrān<BR>
06,081.011f*0329_02	sa pāṇḍavānāṃ rathino 'bhyudārān<BR>
06,081.011f*0329_03	vihāya saṃgrāmamukhe dhanaṃjayaṃ<BR>
06,081.011f*0329_04	javena pārthaṃ punar ājagāma<BR>
06,081.012a	yudhiṣṭhiraś cograbalo mahātmā; samāyayau tvarito jātakopaḥ<BR>
06,081.012c	madrādhipaṃ samabhityajya saṃkhye; svabhāgam āptaṃ tam anantakīrtiḥ<BR>
06,081.012e	sārdhaṃ sa mādrīsutabhīmasenair; bhīṣmaṃ yayau śāṃtanavaṃ raṇāya<BR>
06,081.013a	taiḥ saṃprayuktaḥ sa mahārathāgryair; gaṅgāsutaḥ samare citrayodhī<BR>
06,081.013c	na vivyathe śāṃtanavo mahātmā; samāgataiḥ pāṇḍusutaiḥ samastaiḥ<BR>
06,081.014a	athaitya rājā yudhi satyasaṃdho; jayadratho 'tyugrabalo manasvī<BR>
06,081.014c	ciccheda cāpāni mahārathānāṃ; prasahya teṣāṃ dhanuṣā vareṇa<BR>
06,081.015a	yudhiṣṭhiraṃ bhīmasenaṃ yamau ca; pārthaṃ tathā yudhi saṃjātakopaḥ<BR>
06,081.015c	duryodhanaḥ krodhaviṣo mahātmā; jaghāna bāṇair analaprakāśaiḥ<BR>
06,081.016a	kṛpeṇa śalyena śalena caiva; tathā vibho citrasenena cājau<BR>
06,081.016b*0330_01	te vāridhārāś ca yathādrirājaṃ<BR>
06,081.016b*0330_02	tathā ca varṣanti mahānubhāvāḥ<BR>
06,081.016c	viddhāḥ śarais te 'tivivṛddhakopair; devā yathā daityagaṇaiḥ sametaiḥ<BR>
06,081.017a	chinnāyudhaṃ śāṃtanavena rājā; śikhaṇḍinaṃ prekṣya ca jātakopaḥ<BR>
06,081.017c	ajātaśatruḥ samare mahātmā; śikhaṇḍinaṃ kruddha uvāca vākyam<BR>
06,081.018a	uktvā tathā tvaṃ pitur agrato mām; ahaṃ haniṣyāmi mahāvrataṃ tam<BR>
06,081.018c	bhīṣmaṃ śaraughair vimalārkavarṇaiḥ; satyaṃ vadāmīti kṛtā pratijñā<BR>
06,081.019a	tvayā na caināṃ saphalāṃ karoṣi; devavrataṃ yan na nihaṃsi yuddhe<BR>
06,081.019c	mithyāpratijño bhava mā nṛvīra; rakṣasva dharmaṃ ca kulaṃ yaśaś ca<BR>
06,081.020a	prekṣasva bhīṣmaṃ yudhi bhīmavegaṃ; sarvāṃs tapantaṃ mama sainyasaṃghān<BR>
06,081.020c	śaraughajālair atitigmatejaiḥ; kālaṃ yathā mṛtyukṛtaṃ kṣaṇena<BR>
06,081.021a	nikṛttacāpaḥ samarānapekṣaḥ; parājitaḥ śāṃtanavena rājñā<BR>
06,081.021c	vihāya bandhūn atha sodarāṃś ca; kva yāsyase nānurūpaṃ tavedam<BR>
06,081.022a	dṛṣṭvā hi bhīṣmaṃ tam anantavīryaṃ; bhagnaṃ ca sainyaṃ dravamāṇam evam<BR>
06,081.022c	bhīto 'si nūnaṃ drupadasya putra; tathā hi te mukhavarṇo 'prahṛṣṭaḥ<BR>
06,081.023a	ājñāyamāne 'pi dhanaṃjayena; mahāhave saṃprasakte nṛvīra<BR>
06,081.023c	kathaṃ hi bhīṣmāt prathitaḥ pṛthivyāṃ; bhayaṃ tvam adya prakaroṣi vīra<BR>
06,081.024a	sa dharmarājasya vaco niśamya; rūkṣākṣaraṃ vipralāpānubaddham<BR>
06,081.024c	pratyādeśaṃ manyamāno mahātmā; pratatvare bhīṣmavadhāya rājan<BR>
06,081.025a	tam āpatantaṃ mahatā javena; śikhaṇḍinaṃ bhīṣmam abhidravantam<BR>
06,081.025c	āvārayām āsa hi śalya enaṃ; śastreṇa ghoreṇa sudurjayena<BR>
06,081.026a	sa cāpi dṛṣṭvā samudīryamāṇam; astraṃ yugāntāgnisamaprabhāvam<BR>
06,081.026c	nāsau vyamuhyad drupadasya putro; rājan mahendrapratimaprabhāvaḥ<BR>
06,081.027a	tasthau ca tatraiva mahādhanuṣmāñ; śarais tad astraṃ pratibādhamānaḥ<BR>
06,081.027c	athādade vāruṇam anyad astraṃ; śikhaṇḍy athograṃ pratighātāya tasya<BR>
06,081.027e	tad astram astreṇa vidāryamāṇaṃ; khasthāḥ surā dadṛśuḥ pārthivāś ca<BR>
06,081.028a	bhīṣmas tu rājan samare mahātmā; dhanuḥ sucitraṃ dhvajam eva cāpi<BR>
06,081.028c	chittvānadat pāṇḍusutasya vīro; yudhiṣṭhirasyājamīḍhasya rājñaḥ<BR>
06,081.029a	tataḥ samutsṛjya dhanuḥ sabāṇaṃ; yudhiṣṭhiraṃ vīkṣya bhayābhibhūtam<BR>
06,081.029c	gadāṃ pragṛhyābhipapāta saṃkhye; jayadrathaṃ bhīmasenaḥ padātiḥ<BR>
06,081.030a	tam āpatantaṃ mahatā javena; jayadrathaḥ sagadaṃ bhīmasenam<BR>
06,081.030c	vivyādha ghorair yamadaṇḍakalpaiḥ; śitaiḥ śaraiḥ pañcaśataiḥ samantāt<BR>
06,081.031a	acintayitvā sa śarāṃs tarasvī; vṛkodaraḥ krodhaparītacetāḥ<BR>
06,081.031c	jaghāna vāhān samare samastān; āraṭṭajān sindhurājasya saṃkhye<BR>
06,081.032a	tato 'bhivīkṣyāpratimaprabhāvas; tavātmajas tvaramāṇo rathena<BR>
06,081.032c	abhyāyayau bhīmasenaṃ nihantuṃ; samudyatāstraḥ surarājakalpaḥ<BR>
06,081.032d*0331_01	jayadratho bhagnavāhaṃ rathaṃ taṃ<BR>
06,081.032d*0331_02	tyaktvā yayau yatra rājā kurūṇām<BR>
06,081.032d*0331_03	bhayena bhīmasya sa mūḍhacetāḥ<BR>
06,081.032d*0331_04	sasaubalas tatra yuddhasya bhītaḥ<BR>
06,081.033a	bhīmo 'py athainaṃ sahasā vinadya; pratyudyayau gadayā tarjamānaḥ<BR>
06,081.033c	samudyatāṃ tāṃ yamadaṇḍakalpāṃ; dṛṣṭvā gadāṃ te kuravaḥ samantāt<BR>
06,081.034a	vihāya sarve tava putram ugraṃ; pātaṃ gadāyāḥ parihartukāmāḥ<BR>
06,081.034c	apakrāntās tumule saṃvimarde; sudāruṇe bhārata mohanīye<BR>
06,081.035a	amūḍhacetās tv atha citraseno; mahāgadām āpatantīṃ nirīkṣya<BR>
06,081.035c	rathaṃ samutsṛjya padātir ājau; pragṛhya khaḍgaṃ vimalaṃ ca carma<BR>
06,081.035e	avaplutaḥ siṃha ivācalāgrāj; jagāma cānyaṃ bhuvi bhūmideśam<BR>
06,081.036a	gadāpi sā prāpya rathaṃ sucitraṃ; sāśvaṃ sasūtaṃ vinihatya saṃkhye<BR>
06,081.036c	jagāma bhūmiṃ jvalitā maholkā; bhraṣṭāmbarād gām iva saṃpatantī<BR>
06,081.037a	āścaryabhūtaṃ sumahat tvadīyā; dṛṣṭvaiva tad bhārata saṃprahṛṣṭāḥ<BR>
06,081.037c	sarve vineduḥ sahitāḥ samantāt; pupūjire tava putraṃ sasainyāḥ<BR>
06,082.001	saṃjaya uvāca<BR>
06,082.001a	virathaṃ taṃ samāsādya citrasenaṃ manasvinam<BR>
06,082.001c	ratham āropayām āsa vikarṇas tanayas tava<BR>
06,082.002a	tasmiṃs tathā vartamāne tumule saṃkule bhṛśam<BR>
06,082.002c	bhīṣmaḥ śāṃtanavas tūrṇaṃ yudhiṣṭhiram upādravat<BR>
06,082.003a	tataḥ sarathanāgāśvāḥ samakampanta sṛñjayāḥ<BR>
06,082.003c	mṛtyor āsyam anuprāptaṃ menire ca yudhiṣṭhiram<BR>
06,082.004a	yidhiṣṭhiro 'pi kauravyo yamābhyāṃ sahitaḥ prabhuḥ<BR>
06,082.004c	maheṣvāsaṃ naravyāghraṃ bhīṣmaṃ śāṃtanavaṃ yayau<BR>
06,082.005a	tataḥ śarasahasrāṇi pramuñcan pāṇḍavo yudhi<BR>
06,082.005c	bhīṣmaṃ saṃchādayām āsa yathā megho divākaram<BR>
06,082.006a	tena samyak praṇītāni śarajālāni bhārata<BR>
06,082.006c	patijagrāha gāṅgeyaḥ śataśo 'tha sahasraśaḥ<BR>
06,082.007a	tathaiva śarajālāni bhīṣmeṇāstāni māriṣa<BR>
06,082.007c	ākāśe samadṛśyanta khagamānāṃ vrajā iva<BR>
06,082.008a	nimeṣārdhāc ca kaunteyaṃ bhīṣmaḥ śāṃtanavo yudhi<BR>
06,082.008c	adṛśyaṃ samare cakre śarajālena bhāgaśaḥ<BR>
06,082.009a	tato yudhiṣṭhiro rājā kauravyasya mahātmanaḥ<BR>
06,082.009c	nārācaṃ preṣayām āsa kruddha āśīviṣopamam<BR>
06,082.010a	asaṃprāptaṃ tatas taṃ tu kṣurapreṇa mahārathaḥ<BR>
06,082.010c	ciccheda samare rājan bhīṣmas tasya dhanuścyutam<BR>
06,082.011a	taṃ tu chittvā raṇe bhīṣmo nārācaṃ kālasaṃmitam<BR>
06,082.011c	nijaghne kauravendrasya hayān kāñcanabhūṣaṇān<BR>
06,082.011d*0332_01	hatāśve tu rathe tiṣṭhañ śaktiṃ cikṣepa dharmarāṭ<BR>
06,082.011d*0332_02	tām āpatantīṃ sahasā kālapāśopamāṃ śitām<BR>
06,082.011d*0332_03	ciccheda samare bhīṣmaḥ śaraiḥ saṃnataparvabhiḥ<BR>
06,082.012a	hatāśvaṃ tu rathaṃ tyaktvā dharmaputro yudhiṣṭhiraḥ<BR>
06,082.012c	āruroha rathaṃ tūrṇaṃ nakulasya mahātmanaḥ<BR>
06,082.013a	yamāv api susaṃkruddhaḥ samāsādya raṇe tadā<BR>
06,082.013c	śaraiḥ saṃchādayām āsa bhīṣmaḥ parapuraṃjayaḥ<BR>
06,082.013d*0333_01	bhīṣmo 'pi rathināṃ śreṣṭho vivyādha niśitaiḥ śaraiḥ<BR>
06,082.013d*0333_02	bhrātarau tau mahāvīryau śatrusainyabhayaṃkarau<BR>
06,082.014a	tau tu dṛṣṭvā mahārāja bhīṣmabāṇaprapīḍitau<BR>
06,082.014c	jagāmātha parāṃ cintāṃ bhīṣmasya vadhakāṅkṣayā<BR>
06,082.015a	tato yudhiṣṭhiro vaśyān rājñas tān samacodayat<BR>
06,082.015c	bhīṣmaṃ śāṃtanavaṃ sarve nihateti suhṛdgaṇān<BR>
06,082.016a	tatas te pārthivāḥ sarve śrutvā pārthasya bhāṣitam<BR>
06,082.016c	mahatā rathavaṃśena parivavruḥ pitāmaham<BR>
06,082.017a	sa samantāt parivṛtaḥ pitā devavratas tava<BR>
06,082.017c	cikrīda dhanuṣā rājan pātayāno mahārathān<BR>
06,082.018a	taṃ carantaṃ raṇe pārthā dadṛśuḥ kauravaṃ yudhi<BR>
06,082.018c	mṛgamadhyaṃ praviśyeva yathā siṃhaśiśuṃ vane<BR>
06,082.019a	tarjayānaṃ raṇe śūrāṃs trāsayānaṃ ca sāyakaiḥ<BR>
06,082.019c	dṛṣṭvā tresur mahārāja siṃhaṃ mṛgagaṇā iva<BR>
06,082.020a	raṇe bharatasiṃhasya dadṛśuḥ kṣatriyā gatim<BR>
06,082.020c	agner vāyusahāyasya yathā kakṣaṃ didhakṣataḥ<BR>
06,082.021a	śirāṃsi rathināṃ bhīṣmaḥ pātayām āsa saṃyuge<BR>
06,082.021c	tālebhya iva pakvāni phalāni kuśalo naraḥ<BR>
06,082.022a	patadbhiś ca mahārāja śirobhir dharaṇītale<BR>
06,082.022c	babhūva tumulaḥ śabdaḥ patatām aśmanām iva<BR>
06,082.023a	tasmiṃs tu tumule yuddhe vartamāne sudāruṇe<BR>
06,082.023c	sarveṣām eva sainyānām āsīd vyatikaro mahān<BR>
06,082.024a	bhinneṣu teṣu vyūheṣu kṣatriyā itaretaram<BR>
06,082.024c	ekam ekaṃ samāhūya yuddhāyaivopatasthire<BR>
06,082.025a	śikhaṇḍī tu samāsādya bharatānāṃ pitāmaham<BR>
06,082.025c	abhidudrāva vegena tiṣṭha tiṣṭheti cābravīt<BR>
06,082.026a	anādṛtya tato bhīṣmas taṃ śikhaṇḍinam āhave<BR>
06,082.026c	prayayau sṛñjayān kruddhaḥ strītvaṃ cintya śikhaṇḍinaḥ<BR>
06,082.027a	sṛñjayās tu tato hṛṣṭā dṛṣṭvā bhīṣmaṃ mahāratham<BR>
06,082.027c	siṃhanādān bahuvidhāṃś cakruḥ śaṅkhavimiśritān<BR>
06,082.028a	tataḥ pravavṛte yuddhaṃ vyatiṣaktarathadvipam<BR>
06,082.028c	aparāṃ diśam āsthāya sthite savitari prabho<BR>
06,082.029a	dhṛṣṭadyumno 'tha pāñcālyaḥ sātyakiś ca mahārathaḥ<BR>
06,082.029c	pīḍayantau bhṛśaṃ sainyaṃ śaktitomaravṛṣṭibhiḥ<BR>
06,082.029e	śastraiś ca bahubhī rājañ jaghnatus tāvakān raṇe<BR>
06,082.030a	te hanyamānāḥ samare tāvakāḥ puruṣarṣabha<BR>
06,082.030c	āryāṃ yuddhe matiṃ kṛtvā na tyajanti sma saṃyugam<BR>
06,082.030e	yathotsāhaṃ ca samare jaghnur lokaṃ mahārathāḥ<BR>
06,082.031a	tatrākrando mahān āsīt tāvakānāṃ mahātmanām<BR>
06,082.031c	vadhyatāṃ samare rājan pārṣatena mahātmanā<BR>
06,082.032a	taṃ śrutvā ninadaṃ ghoraṃ tāvakānāṃ mahārathau<BR>
06,082.032c	vindānuvindāv āvantyau pārṣataṃ patyupasthitau<BR>
06,082.033a	tau tasya turagān hatvā tvaramāṇau mahārathau<BR>
06,082.033c	chādayām āsatur ubhau śaravarṣeṇa pārṣatam<BR>
06,082.034a	avaplutyātha pāñcālyo rathāt tūrṇaṃ mahābalaḥ<BR>
06,082.034c	āruroha rathaṃ tūrṇaṃ sātyakeḥ sumahātmanaḥ<BR>
06,082.035a	tato yudhiṣṭhiro rājā mahatyā senayā vṛtaḥ<BR>
06,082.035c	āvantyau samare kruddhāv abhyayāt sa paraṃtapau<BR>
06,082.036a	tathaiva tava putro 'pi sarvodyogena māriṣa<BR>
06,082.036c	vindānuvindāv āvantyau parivāryopatasthivān<BR>
06,082.037a	arjunaś cāpi saṃkruddhaḥ kṣatriyān kṣatriyarṣabha<BR>
06,082.037c	ayodhayata saṃgrāme vajrapāṇir ivāsurān<BR>
06,082.038a	droṇaś ca samare kruddhaḥ putrasya priyakṛt tava<BR>
06,082.038c	vyadhamat sarvapāñcālāṃs tūlarāśim ivānalaḥ<BR>
06,082.039a	duryodhanapurogās tu putrās tava viśāṃ pate<BR>
06,082.039c	parivārya raṇe bhīṣmaṃ yuyudhuḥ pāṇḍavaiḥ saha<BR>
06,082.040a	tato duryodhano rājā lohitāyati bhāskare<BR>
06,082.040c	abravīt tāvakān sarvāṃs tvaradhvam iti bhārata<BR>
06,082.041a	yudhyatāṃ tu tathā teṣāṃ kurvatāṃ karma duṣkaram<BR>
06,082.041c	astaṃ girim athārūḍhe naprakāśati bhāskare<BR>
06,082.042a	prāvartata nadī ghorā śoṇitaughataraṅgiṇī<BR>
06,082.042c	gomāyugaṇasaṃkīrṇā kṣaṇena rajanīmukhe<BR>
06,082.043a	śivābhir aśivābhiś ca ruvadbhir bhairavaṃ ravam<BR>
06,082.043c	ghoram āyodhanaṃ jajñe bhūtasaṃghasamākulam<BR>
06,082.044a	rākṣasāś ca piśācāś ca tathānye piśitāśanāḥ<BR>
06,082.044c	samantato vyadṛśyanta śataśo 'tha sahasraśaḥ<BR>
06,082.044d*0334_01	mattā rudhiragandhena piśitena ca te nṛpāḥ<BR>
06,082.044d*0334_02	āsvādyāsvādya nṛtyante nādaṃ muñcanti bhīṣaṇam<BR>
06,082.044d*0334_03	kabandhāni ca nṛtyanti dhanur hastāni saṃyuge<BR>
06,082.044d*0334_04	prāsam ālambya niśitaṃ nistriṃśaṃ nirmalaṃ mahat<BR>
06,082.045a	arjuno 'tha suśarmādīn rājñas tān sapadānugān<BR>
06,082.045c	vijitya pṛtanāmadhye yayau svaśibiraṃ prati<BR>
06,082.046a	yudhiṣṭhiro 'pi kauravyo bhrātṛbhyāṃ sahitas tadā<BR>
06,082.046c	yayau svaśibiraṃ rājā niśāyāṃ senayā vṛtaḥ<BR>
06,082.047a	bhīmaseno 'pi rājendra duryodhanamukhān rathān<BR>
06,082.047c	avajitya tataḥ saṃkhye yayau svaśibiraṃ prati<BR>
06,082.048a	duryodhano 'pi nṛpatiḥ parivārya mahāraṇe<BR>
06,082.048c	bhīṣmaṃ śāṃtanavaṃ tūrṇaṃ prayātaḥ śibiraṃ prati<BR>
06,082.049a	droṇo drauṇiḥ kṛpaḥ śalyaḥ kṛtavarmā ca sātvataḥ<BR>
06,082.049c	parivārya camūṃ sarvāṃ prayayuḥ śibiraṃ prati<BR>
06,082.050a	tathaiva sātyakī rājan dhṛṣṭadyumnaś ca pārṣataḥ<BR>
06,082.050c	parivārya raṇe yodhān yayatuḥ śibiraṃ prati<BR>
06,082.051a	evam ete mahārāja tāvakāḥ pāṇḍavaiḥ saha<BR>
06,082.051c	paryavartanta sahitā niśākāle paraṃtapāḥ<BR>
06,082.052a	tataḥ svaśibiraṃ gatvā pāṇḍavāḥ kuravas tathā<BR>
06,082.052c	nyaviśanta mahārāja pūjayantaḥ parasparam<BR>
06,082.053a	rakṣāṃ kṛtvātmanaḥ śūrā nyasya gulmān yathāvidhi<BR>
06,082.053c	apanīya ca śalyāṃs te snātvā ca vividhair jalaiḥ<BR>
06,082.054a	kṛtasvastyayanāḥ sarve saṃstūyantaś ca bandibhiḥ<BR>
06,082.054c	gītavāditraśabdena vyakrīḍanta yaśasvinaḥ<BR>
06,082.055a	muhūrtam iva tat sarvam abhavat svargasaṃnibham<BR>
06,082.055c	na hi yuddhakathāṃ kāṃ cit tatra cakrur mahārathāḥ<BR>
06,082.056a	te prasupte bale tatra pariśrāntajane nṛpa<BR>
06,082.056c	hastyaśvabahule rājan prekṣaṇīye babhūvatuḥ<BR>
06,083.001	saṃjaya uvāca<BR>
06,083.001a	pariṇāmya niśāṃ tāṃ tu sukhasuptā janeśvarāḥ<BR>
06,083.001c	kuravaḥ pāṇḍavāś caiva punar yuddhāya niryayuḥ<BR>
06,083.002a	tataḥ śabdo mahān āsīt senayor ubhayor api<BR>
06,083.002c	nirgacchamānayoḥ saṃkhye sāgarapratimo mahān<BR>
06,083.003a	tato duryodhano rājā citraseno viviṃśatiḥ<BR>
06,083.003c	bhīṣmaś ca rathināṃ śreṣṭho bhāradvājaś ca vai dvijaḥ<BR>
06,083.004a	ekībhūtāḥ susaṃyattāḥ kauravāṇāṃ mahācamūḥ<BR>
06,083.004c	vyūhāya vidadhū rājan pāṇḍavān prati daṃśitāḥ<BR>
06,083.005a	bhīṣmaḥ kṛtvā mahāvyūhaṃ pitā tava viśāṃ pate<BR>
06,083.005c	sāgarapratimaṃ ghoraṃ vāhanormitaraṅgiṇam<BR>
06,083.006a	agrataḥ sarvasainyānāṃ bhīṣmaḥ śāṃtanavo yayau<BR>
06,083.006c	mālavair dākṣiṇātyaiś ca āvantyaiś ca samanvitaḥ<BR>
06,083.007a	tato 'nantaram evāsīd bhāradvājaḥ pratāpavān<BR>
06,083.007c	pulindaiḥ pāradaiś caiva tathā kṣudrakamālavaiḥ<BR>
06,083.008a	droṇād anantaraṃ yatto bhagadattaḥ pratāpavān<BR>
06,083.008c	māgadhaiś ca kaliṅgaiś ca piśācaiś ca viśāṃ pate<BR>
06,083.009a	prāgjyotiṣād anu nṛpaḥ kausalyo 'tha bṛhadbalaḥ<BR>
06,083.009c	mekalais traipuraiś caiva cicchilaiś ca samanvitaḥ<BR>
06,083.010a	bṛhadbalāt tataḥ śūras trigartaḥ prasthalādhipaḥ<BR>
06,083.010c	kāmbojair bahubhiḥ sārdhaṃ yavanaiś ca sahasraśaḥ<BR>
06,083.011a	drauṇis tu rabhasaḥ śūras trigartād anu bhārata<BR>
06,083.011c	prayayau siṃhanādena nādayāno dharātalam<BR>
06,083.012a	tathā sarveṇa sainyena rājā duryodhanas tadā<BR>
06,083.012c	drauṇer anantaraṃ prāyāt sodaryaiḥ parivāritaḥ<BR>
06,083.013a	duryodhanād anu kṛpas tataḥ śāradvato yayau<BR>
06,083.013c	evam eṣa mahāvyūhaḥ prayayau sāgaropamaḥ<BR>
06,083.014a	rejus tatra patākāś ca śvetacchatrāṇi cābhibho<BR>
06,083.014c	aṅgadāny atha citrāṇi mahārhāṇi dhanūṃṣi ca<BR>
06,083.015a	taṃ tu dṛṣṭvā mahāvyūhaṃ tāvakānāṃ mahārathaḥ<BR>
06,083.015c	yudhiṣṭhiro 'bravīt tūrṇaṃ pārṣataṃ pṛtanāpatim<BR>
06,083.016a	paśya vyūhaṃ maheṣvāsa nirmitaṃ sāgaropamam<BR>
06,083.016c	prativyūhaṃ tvam api hi kuru pārṣata māciram<BR>
06,083.017a	tataḥ sa pārṣataḥ śūro vyūhaṃ cakre sudāruṇam<BR>
06,083.017c	śṛṅgāṭakaṃ mahārāja paravyūhavināśanam<BR>
06,083.018a	śṛṅgebhyo bhīmasenaś ca sātyakiś ca mahārathaḥ<BR>
06,083.018c	rathair anekasāhasrais tathā hayapadātibhiḥ<BR>
06,083.019a	nābhyām abhūn naraśreṣṭhaḥ śvetāśvo vānaradhvajaḥ<BR>
06,083.019c	madhye yudhiṣṭhiro rājā mādrīputrau ca pāṇḍavau<BR>
06,083.020a	athetare maheṣvāsāḥ sahasainyā narādhipāḥ<BR>
06,083.020c	vyūhaṃ taṃ pūrayām āsur vyūhaśāstraviśāradāḥ<BR>
06,083.021a	abhimanyus tataḥ paścād virāṭaś ca mahārathaḥ<BR>
06,083.021c	draupadeyāś ca saṃhṛṣṭā rākṣasaś ca ghaṭotkacaḥ<BR>
06,083.022a	evam etaṃ mahāvyūhaṃ vyūhya bhārata pāṇḍavāḥ<BR>
06,083.022c	atiṣṭhan samare śūrā yoddhukāmā jayaiṣiṇaḥ<BR>
06,083.023a	bherīśabdāś ca tumulā vimiśrāḥ śaṅkhanisvanaiḥ<BR>
06,083.023c	kṣveḍitāsphoṭitotkruṣṭaiḥ subhīmāḥ sarvatodiśam<BR>
06,083.024a	tataḥ śūrāḥ samāsādya samare te parasparam<BR>
06,083.024c	netrair animiṣai rājann avaikṣanta prakopitāḥ<BR>
06,083.025a	manobhis te manuṣyendra pūrvaṃ yodhāḥ parasparam<BR>
06,083.025c	yuddhāya samavartanta samāhūyetaretaram<BR>
06,083.026a	tataḥ pravavṛte yuddhaṃ ghorarūpaṃ bhayāvaham<BR>
06,083.026c	tāvakānāṃ pareṣāṃ ca nighnatām itaretaram<BR>
06,083.027a	nārācā niśitāḥ saṃkhye saṃpatanti sma bhārata<BR>
06,083.027c	vyāttānanā bhayakarā uragā iva saṃghaśaḥ<BR>
06,083.028a	niṣpetur vimalāḥ śaktyas tailadhautāḥ sutejanāḥ<BR>
06,083.028c	ambudebhyo yathā rājan bhrājamānāḥ śatahradāḥ<BR>
06,083.029a	gadāś ca vimalaiḥ paṭṭaiḥ pinaddhāḥ svarṇabhūṣitāḥ<BR>
06,083.029c	patantyas tatra dṛśyante giriśṛṅgopamāḥ śubhāḥ<BR>
06,083.029e	nistriṃśāś ca vyarājanta vimalāmbarasaṃnibhāḥ<BR>
06,083.030a	ārṣabhāṇi ca carmāṇi śatacandrāṇi bhārata<BR>
06,083.030c	aśobhanta raṇe rājan patamānāni sarvaśaḥ<BR>
06,083.030d*0335_01	meghāntare yathā vidyuj jvalamāneva dṛśyate<BR>
06,083.031a	te 'nyonyaṃ samare sene yudhyamāne narādhipa<BR>
06,083.031c	aśobhetāṃ yathā daityadevasene samudyate<BR>
06,083.031e	abhyadravanta samare te 'nyonyaṃ vai samantataḥ<BR>
06,083.032a	rathās tu rathibhis tūrṇaṃ preṣitāḥ paramāhave<BR>
06,083.032c	yugair yugāni saṃśliṣya yuyudhuḥ pārthivarṣabhāḥ<BR>
06,083.033a	dantināṃ yudhyamānānāṃ saṃgharṣāt pāvako 'bhavat<BR>
06,083.033c	danteṣu bharataśreṣṭha sadhūmaḥ sarvatodiśam<BR>
06,083.034a	prāsair abhihatāḥ ke cid gajayodhāḥ samantataḥ<BR>
06,083.034c	patamānāḥ sma dṛśyante giriśṛṅgān nagā iva<BR>
06,083.035a	pādātāś cāpy adṛśyanta nighnanto hi parasparam<BR>
06,083.035c	citrarūpadharāḥ śūrā nakharaprāsayodhinaḥ<BR>
06,083.036a	anyonyaṃ te samāsādya kurupāṇḍavasainikāḥ<BR>
06,083.036c	śastrair nānāvidhair ghorai raṇe ninyur yamakṣayam<BR>
06,083.037a	tataḥ śāṃtanavo bhīṣmo rathaghoṣeṇa nādayan<BR>
06,083.037c	abhyāgamad raṇe pāṇḍūn dhanuḥśabdena mohayan<BR>
06,083.038a	pāṇḍavānāṃ rathāś cāpi nadanto bhairavasvanam<BR>
06,083.038c	abhyadravanta saṃyattā dhṛṣṭadyumnapurogamāḥ<BR>
06,083.039a	tataḥ pravavṛte yuddhaṃ tava teṣāṃ ca bhārata<BR>
06,083.039c	narāśvarathanāgānāṃ vyatiṣaktaṃ parasparam<BR>
06,084.001	saṃjaya uvāca<BR>
06,084.001a	bhīṣmaṃ tu samare kruddhaṃ pratapantaṃ samantataḥ<BR>
06,084.001c	na śekuḥ pāṇḍavā draṣṭuṃ tapantam iva bhāskaram<BR>
06,084.002a	tataḥ sarvāṇi sainyāni dharmaputrasya śāsanāt<BR>
06,084.002c	abhyadravanta gāṅgeyaṃ mardayantaṃ śitaiḥ śaraiḥ<BR>
06,084.003a	sa tu bhīṣmo raṇaślāghī somakān sahasṛñjayān<BR>
06,084.003c	pāñcālāṃś ca maheṣvāsān pātayām āsa sāyakaiḥ<BR>
06,084.004a	te vadhyamānā bhīṣmeṇa pāñcālāḥ somakaiḥ saha<BR>
06,084.004c	bhīṣmam evābhyayus tūrṇaṃ tyaktvā mṛtyukṛtaṃ bhayam<BR>
06,084.005a	sa teṣāṃ rathināṃ vīro bhīṣmaḥ śāṃtanavo yudhi<BR>
06,084.005c	ciccheda sahasā rājan bāhūn atha śirāṃsi ca<BR>
06,084.006a	virathān rathinaś cakre pitā devavratas tava<BR>
06,084.006c	patitāny uttamāṅgāni hayebhyo hayasādinām<BR>
06,084.007a	nirmanuṣyāṃś ca mātaṅgāñ śayānān parvatopamān<BR>
06,084.007c	apaśyāma mahārāja bhīṣmāstreṇa pramohitān<BR>
06,084.008a	na tatrāsīt pumān kaś cit pāṇḍavānāṃ viśāṃ pate<BR>
06,084.008c	anyatra rathināṃ śreṣṭhād bhīmasenān mahābalāt<BR>
06,084.009a	sa hi bhīṣmaṃ samāsādya tāḍayām āsa saṃyuge<BR>
06,084.009c	tato niṣṭānako ghoro bhīṣmabhīmasamāgame<BR>
06,084.010a	babhūva sarvasainyānāṃ ghorarūpo bhayānakaḥ<BR>
06,084.010c	tathaiva pāṇḍavā hṛṣṭāḥ siṃhanādam athānadan<BR>
06,084.011a	tato duryodhano rājā sodaryaiḥ parivāritaḥ<BR>
06,084.011c	bhīṣmaṃ jugopa samare vartamāne janakṣaye<BR>
06,084.012a	bhīmas tu sārathiṃ hatvā bhīṣmasya rathināṃ varaḥ<BR>
06,084.012c	vidrutāśve rathe tasmin dravamāṇe samantataḥ<BR>
06,084.012e	sunābhasya śareṇāśu śiraś ciccheda cārihā<BR>
06,084.013a	kṣurapreṇa sutīkṣṇena sa hato nyapatad bhuvi<BR>
06,084.013c	hate tasmin mahārāja tava putre mahārathe<BR>
06,084.013e	nāmṛṣyanta raṇe śūrāḥ sodaryāḥ sapta saṃyuge<BR>
06,084.014a	ādityaketur bahvāśī kuṇḍadhāro mahodaraḥ<BR>
06,084.014c	aparājitaḥ paṇḍitako viśālākṣaḥ sudurjayaḥ<BR>
06,084.015a	pāṇḍavaṃ citrasaṃnāhā vicitrakavacadhvajāḥ<BR>
06,084.015c	abhyadravanta saṃgrāme yoddhukāmārimardanāḥ<BR>
06,084.016a	mahodaras tu samare bhīmaṃ vivyādha patribhiḥ<BR>
06,084.016c	navabhir vajrasaṃkāśair namuciṃ vṛtrahā yathā<BR>
06,084.017a	ādityaketuḥ saptatyā bahvāśī cāpi pañcabhiḥ<BR>
06,084.017c	navatyā kuṇḍadhāras tu viśālākṣaś ca saptabhiḥ<BR>
06,084.018a	aparājito mahārāja parājiṣṇur mahārathaḥ<BR>
06,084.018c	śarair bahubhir ānarchad bhīmasenaṃ mahābalam<BR>
06,084.019a	raṇe paṇḍitakaś cainaṃ tribhir bāṇaiḥ samardayat<BR>
06,084.019c	sa tan na mamṛṣe bhīmaḥ śatrubhir vadham āhave<BR>
06,084.020a	dhanuḥ prapīḍya vāmena kareṇāmitrakarśanaḥ<BR>
06,084.020b*0336_01	aparājitasya rājendra bhīmaseno mahābalaḥ<BR>
06,084.020c	śiraś ciccheda samare śareṇa nataparvaṇā<BR>
06,084.021a	aparājitasya sunasaṃ tava putrasya saṃyuge<BR>
06,084.021c	parājitasya bhīmena nipapāta śiro mahīm<BR>
06,084.022a	athāpareṇa bhallena kuṇḍadhāraṃ mahāratham<BR>
06,084.022c	prāhiṇon mṛtyulokāya sarvalokasya paśyataḥ<BR>
06,084.023a	tataḥ punar ameyātmā prasaṃdhāya śilīmukham<BR>
06,084.023c	preṣayām āsa samare paṇḍitaṃ prati bhārata<BR>
06,084.024a	sa śaraḥ paṇḍitaṃ hatvā viveśa dharaṇītalam<BR>
06,084.024c	yathā naraṃ nihatyāśu bhujagaḥ kālacoditaḥ<BR>
06,084.025a	viśālākṣaśiraś chittvā pātayām āsa bhūtale<BR>
06,084.025c	tribhiḥ śarair adīnātmā smaran kleśaṃ purātanam<BR>
06,084.026a	mahodaraṃ maheṣvāsaṃ nārācena stanāntare<BR>
06,084.026c	vivyādha samare rājan sa hato nyapatad bhuvi<BR>
06,084.027a	ādityaketoḥ ketuṃ ca chittvā bāṇena saṃyuge<BR>
06,084.027c	bhallena bhṛśatīkṣṇena śiraś ciccheda cārihā<BR>
06,084.028a	bahvāśinaṃ tato bhīmaḥ śareṇa nataparvaṇā<BR>
06,084.028c	preṣayām āsa saṃkruddho yamasya sadanaṃ prati<BR>
06,084.029a	pradudruvus tatas te 'nye putrās tava viśāṃ pate<BR>
06,084.029c	manyamānā hi tat satyaṃ sabhāyāṃ tasya bhāṣitam<BR>
06,084.030a	tato duryodhano rājā bhrātṛvyasanakarśitaḥ<BR>
06,084.030c	abravīt tāvakān yodhān bhīmo 'yaṃ yudhi vadhyatām<BR>
06,084.031a	evam ete maheṣvāsāḥ putrās tava viśāṃ pate<BR>
06,084.031b*0337_01	nihatā bhīmasenena mahāvīryeṇa saṃyuge<BR>
06,084.031c	bhrātṝn saṃdṛśya nihatān prāsmaraṃs te hi tad vacaḥ<BR>
06,084.032a	yad uktavān mahāprājñaḥ kṣattā hitam anāmayam<BR>
06,084.032c	tad idaṃ samanuprāptaṃ vacanaṃ divyadarśinaḥ<BR>
06,084.033a	lobhamohasamāviṣṭaḥ putraprītyā janādhipa<BR>
06,084.033c	na budhyase purā yat tat tathyam uktaṃ vaco mahat<BR>
06,084.034a	tathaiva hi vadhārthāya putrāṇāṃ pāṇḍavo balī<BR>
06,084.034c	nūnaṃ jāto mahābāhur yathā hanti sma kauravān<BR>
06,084.035a	tato duryodhano rājā bhīṣmam āsādya māriṣa<BR>
06,084.035c	duḥkhena mahatāviṣṭo vilalāpātikarśitaḥ<BR>
06,084.036a	nihatā bhrātaraḥ śūrā bhīmasenena me yudhi<BR>
06,084.036c	yatamānās tathānye 'pi hanyante sarvasainikāḥ<BR>
06,084.037a	bhavāṃś ca madhyasthatayā nityam asmān upekṣate<BR>
06,084.037c	so 'haṃ kāpatham ārūḍhaḥ paśya daivam idaṃ mama<BR>
06,084.038a	etac chrutvā vacaḥ krūraṃ pitā devavratas tava<BR>
06,084.038c	duryodhanam idaṃ vākyam abravīt sāśrulocanam<BR>
06,084.039a	uktam etan mayā pūrvaṃ droṇena vidureṇa ca<BR>
06,084.039c	gāndhāryā ca yaśasvinyā tattvaṃ tāta na buddhavān<BR>
06,084.040a	samayaś ca mayā pūrvaṃ kṛto vaḥ śatrukarśana<BR>
06,084.040c	nāhaṃ yudhi vimoktavyo nāpy ācāryaḥ kathaṃ cana<BR>
06,084.041a	yaṃ yaṃ hi dhārtarāṣṭrāṇāṃ bhīmo drakṣyati saṃyuge<BR>
06,084.041c	haniṣyati raṇe taṃ taṃ satyam etad bravīmi te<BR>
06,084.042a	sa tvaṃ rājan sthiro bhūtvā dṛḍhāṃ kṛtvā raṇe matim<BR>
06,084.042c	yodhayasva raṇe pārthān svargaṃ kṛtvā parāyaṇam<BR>
06,084.043a	na śakyāḥ pāṇḍavā jetuṃ sendrair api surāsuraiḥ<BR>
06,084.043c	tasmād yuddhe matiṃ kṛtvā sthirāṃ yudhyasva bhārata<BR>
06,085.001	dhṛtarāṣṭra uvāca<BR>
06,085.001a	dṛṣṭvā mama hatān putrān bahūn ekena saṃjaya<BR>
06,085.001c	bhīṣmo droṇaḥ kṛpaś caiva kim akurvata saṃyuge<BR>
06,085.002a	ahany ahani me putrāḥ kṣayaṃ gacchanti saṃjaya<BR>
06,085.002c	manye 'haṃ sarvathā sūta daivenopahatā bhṛśam<BR>
06,085.003a	yatra me tanayāḥ sarve jīyante na jayanty uta<BR>
06,085.003c	yatra bhīṣmasya droṇasya kṛpasya ca mahātmanaḥ<BR>
06,085.004a	saumadatteś ca vīrasya bhagadattasya cobhayoḥ<BR>
06,085.004c	aśvatthāmnas tathā tāta śūrāṇāṃ sumahātmanām<BR>
06,085.005a	anyeṣāṃ caiva vīrāṇāṃ madhyagās tanayā mama<BR>
06,085.005c	yad ahanyanta saṃgrāme kim anyad bhāgadheyataḥ<BR>
06,085.006a	na hi duryodhano mandaḥ purā proktam abudhyata<BR>
06,085.006c	vāryamāṇo mayā tāta bhīṣmeṇa vidureṇa ca<BR>
06,085.007a	gāndhāryā caiva durmedhāḥ satataṃ hitakāmyayā<BR>
06,085.007c	nāvabudhyat purā mohāt tasya prāptam idaṃ phalam<BR>
06,085.008a	yad bhīmasenaḥ samare putrān mama vicetasaḥ<BR>
06,085.008c	ahany ahani saṃkruddho nayate yamasādanam<BR>
06,085.009	saṃjaya uvāca<BR>
06,085.009a	idaṃ tat samanuprāptaṃ kṣattur vacanam uttamam<BR>
06,085.009c	na buddhavān asi vibho procyamānaṃ hitaṃ tadā<BR>
06,085.010a	nivāraya sutān dyūtāt pāṇḍavān mā druheti ca<BR>
06,085.010c	suhṛdāṃ hitakāmānāṃ bruvatāṃ tat tad eva ca<BR>
06,085.011a	na śuśrūṣasi yad vākyaṃ martyaḥ pathyam ivauṣadham<BR>
06,085.011c	tad eva tvām anuprāptaṃ vacanaṃ sādhu bhāṣitam<BR>
06,085.012a	viduradroṇabhīṣmāṇāṃ tathānyeṣāṃ hitaiṣiṇām<BR>
06,085.012c	akṛtvā vacanaṃ pathyaṃ kṣayaṃ gacchanti kauravāḥ<BR>
06,085.013a	tad etat samatikrāntaṃ pūrvam eva viśāṃ pate<BR>
06,085.013c	tasmān me śṛṇu tattvena yathā yuddham avartata<BR>
06,085.014a	madhyāhne sumahāraudraḥ saṃgrāmaḥ samapadyata<BR>
06,085.014c	lokakṣayakaro rājaṃs tan me nigadataḥ śṛṇu<BR>
06,085.015a	tataḥ sarvāṇi sainyāni dharmaputrasya śāsanāt<BR>
06,085.015c	saṃrabdhāny abhyadhāvanta bhīṣmam eva jighāṃsayā<BR>
06,085.016a	dhṛṣṭadyumnaḥ śikhaṇḍī ca sātyakiś ca mahārathaḥ<BR>
06,085.016c	yuktānīkā mahārāja bhīṣmam eva samabhyayuḥ<BR>
06,085.016d*0338_01	virāṭo drupadaś caiva sahitāḥ sarvasomakaiḥ<BR>
06,085.016d*0338_02	abhyadravanta saṃgrāme bhīṣmam eva mahārathāḥ<BR>
06,085.016d*0338_03	kekayā dhṛṣṭaketuś ca kuntibhojaś ca daṃśitaḥ<BR>
06,085.016d*0338_04	yuktānīkā mahārāja bhīṣmam eva samabhyayuḥ<BR>
06,085.017a	arjuno draupadeyāś ca cekitānaś ca saṃyuge<BR>
06,085.017c	duryodhanasamādiṣṭān rājñaḥ sarvān samabhyayuḥ<BR>
06,085.018a	abhimanyus tathā vīro haiḍimbaś ca mahārathaḥ<BR>
06,085.018c	bhīmasenaś ca saṃkruddhas te 'bhyadhāvanta kauravān<BR>
06,085.019a	tridhābhūtair avadhyanta pāṇḍavaiḥ kauravā yudhi<BR>
06,085.019c	tathaiva kaurave rājann avadhyanta pare raṇe<BR>
06,085.020a	droṇas tu rathināṃ śreṣṭhaḥ somakān sṛñjayaiḥ saha<BR>
06,085.020c	abhyadravata saṃkruddhaḥ preṣayiṣyan yamakṣayam<BR>
06,085.021a	tatrākrando mahān āsīt sṛñjayānāṃ mahātmanām<BR>
06,085.021c	vadhyatāṃ samare rājan bhāradvājena dhanvinā<BR>
06,085.022a	droṇena nihatās tatra kṣatriyā bahavo raṇe<BR>
06,085.022c	viveṣṭantaḥ sma dṛśyante vyādhikliṣṭā narā iva<BR>
06,085.023a	kūjatāṃ krandatāṃ caiva stanatāṃ caiva saṃyuge<BR>
06,085.023c	aniśaṃ śrūyate śabdaḥ kṣutkṛśānāṃ nṛṇām iva<BR>
06,085.024a	tathaiva kauraveyāṇāṃ bhīmaseno mahābalaḥ<BR>
06,085.024c	cakāra kadanaṃ ghoraṃ kruddhaḥ kāla ivāparaḥ<BR>
06,085.025a	vadhyatāṃ tatra sainyānām anyonyena mahāraṇe<BR>
06,085.025c	prāvartata nadī ghorā rudhiraughapravāhinī<BR>
06,085.026a	sa saṃgrāmo mahārāja ghorarūpo 'bhavan mahān<BR>
06,085.026c	kurūṇāṃ pāṇḍavānāṃ ca yamarāṣṭravivardhanaḥ<BR>
06,085.027a	tato bhīmo raṇe kruddho rabhasaś ca viśeṣataḥ<BR>
06,085.027c	gajānīkaṃ samāsādya preṣayām āsa mṛtyave<BR>
06,085.028a	tatra bhārata bhīmena nārācābhihatā gajāḥ<BR>
06,085.028c	petuḥ seduś ca neduś ca diśaś ca paribabhramuḥ<BR>
06,085.029a	chinnahastā mahānāgāś chinnapādāś ca māriṣa<BR>
06,085.029c	krauñcavad vyanadan bhītāḥ pṛthivīm adhiśiśyire<BR>
06,085.030a	nakulaḥ sahadevaś ca hayānīkam abhidrutau<BR>
06,085.030c	te hayāḥ kāñcanāpīḍā rukmabhāṇḍaparicchadāḥ<BR>
06,085.030e	vadhyamānā vyadṛśyanta śataśo 'tha sahasraśaḥ<BR>
06,085.031a	patadbhiś ca hayai rājan samāstīryata medinī<BR>
06,085.031c	nirjihvaiś ca śvasadbhiś ca kūjadbhiś ca gatāsubhiḥ<BR>
06,085.031e	hayair babhau naraśreṣṭha nānārūpadharair dharā<BR>
06,085.032a	arjunena hataiḥ saṃkhye tathā bhārata vājibhiḥ<BR>
06,085.032c	prababhau vasudhā ghorā tatra tatra viśāṃ pate<BR>
06,085.033a	rathair bhagnair dhvajaiś chinnaiś chatraiś ca sumahāprabhaiḥ<BR>
06,085.033c	hārair niṣkaiḥ sakeyūraiḥ śirobhiś ca sakuṇḍalaiḥ<BR>
06,085.033d*0339_01	cāmaravyajanaiś chinnair nikṛttaiś ca mahāyudhaiḥ<BR>
06,085.033d*0340_01	pratodaiś ca tathā chinnair vikṛtaiś ca mahāyudhaiḥ<BR>
06,085.034a	uṣṇīṣair apaviddhaiś ca patākābhiś ca sarvaṣaḥ<BR>
06,085.034c	anukarṣaiḥ śubhai rājan yoktraiś cavyasuraśmibhiḥ<BR>
06,085.034e	saṃchannā vasudhā bhāti vasante kusumair iva<BR>
06,085.035a	evam eṣa kṣayo vṛttaḥ pāṇḍūnām api bhārata<BR>
06,085.035c	kruddhe śāṃtanave bhīṣme droṇe ca rathasattame<BR>
06,085.036a	aśvatthāmni kṛpe caiva tathaiva kṛtavarmaṇi<BR>
06,085.036c	tathetareṣu kruddheṣu tāvakānām api kṣayaḥ<BR>
06,086.001	saṃjaya uvāca<BR>
06,086.001a	vartamāne tathā raudre rājan vīravarakṣaye<BR>
06,086.001c	śakuniḥ saubalaḥ śrīmān pāṇḍavān samupādravat<BR>
06,086.002a	tathaiva sātvato rājan hārdikyaḥ paravīrahā<BR>
06,086.002c	abhyadravata saṃgrāme pāṇḍavānām anīkinīm<BR>
06,086.003a	tataḥ kāmbojamukhyānāṃ nadījānāṃ ca vājinām<BR>
06,086.003c	āraṭṭānāṃ mahījānāṃ sindhujānāṃ ca sarvaśaḥ<BR>
06,086.004a	vanāyujānāṃ śubhrāṇāṃ tathā parvatavāsinām<BR>
06,086.004b*0341_01	vājināṃ bahubhiḥ saṃkhye samantāt paryavārayan<BR>
06,086.004c	ye cāpare tittirajā javanā vātaraṃhasaḥ<BR>
06,086.005a	suvarṇālaṃkṛtair etair varmavadbhiḥ sukalpitaiḥ<BR>
06,086.005c	hayair vātajavair mukhyaiḥ pāṇḍavasya suto balī<BR>
06,086.005e	abhyavartata tat sainyaṃ hṛṣṭarūpaḥ paraṃtapaḥ<BR>
06,086.006a	arjunasyātha dāyāda irāvān nāma vīryavān<BR>
06,086.006c	sutāyāṃ nāgarājasya jātaḥ pārthena dhīmatā<BR>
06,086.007a	airāvatena sā dattā anapatyā mahātmanā<BR>
06,086.007c	patyau hate suparṇena kṛpaṇā dīnacetanā<BR>
06,086.008a	bhāryārthaṃ tāṃ ca jagrāha pārthaḥ kāmavaśānugām<BR>
06,086.008c	evam eṣa samutpannaḥ parakṣetre 'rjunātmajaḥ<BR>
06,086.009a	sa nāgaloke saṃvṛddho mātrā ca parirakṣitaḥ<BR>
06,086.009c	pitṛvyeṇa parityaktaḥ pārthadveṣād durātmanā<BR>
06,086.010a	rūpavān vīryasaṃpanno guṇavān satyavikramaḥ<BR>
06,086.010c	indralokaṃ jagāmāśu śrutvā tatrārjunaṃ gatam<BR>
06,086.011a	so 'bhigamya mahātmānaṃ pitaraṃ satyavikramam<BR>
06,086.011b*0342_01	uvāca vacanaṃ rājann ulūpītanayas tadā<BR>
06,086.011c	abhyavādayad avyagro vinayena kṛtāñjaliḥ<BR>
06,086.011d*0343_01	nyavedayata cātmānam arjunasya mahātmanaḥ<BR>
06,086.011e	irāvān asmi bhadraṃ te putraś cāhaṃ tavābhibho<BR>
06,086.012a	mātuḥ samāgamo yaś ca tat sarvaṃ pratyavedayat<BR>
06,086.012c	tac ca sarvaṃ yathāvṛttam anusasmāra pāṇḍavaḥ<BR>
06,086.013a	pariṣvajya sutaṃ cāpi so ''tmanaḥ sadṛśaṃ guṇaiḥ<BR>
06,086.013c	prītimān abhavat pārtho devarājaniveśane<BR>
06,086.014a	so 'rjunena samājñapto devaloke tadā nṛpa<BR>
06,086.014c	prītipūrvaṃ mahābāhuḥ svakāryaṃ prati bhārata<BR>
06,086.014d*0344_01	sa cāpi naraśārdūlaḥ śārdūlasamavikramaḥ<BR>
06,086.014d*0344_02	abravīc ca tadā pārtham ayam asmi tadā vibho<BR>
06,086.014d*0344_03	sthitaḥ preṣyaś ca putraś ca sarvathā hy anuśādhi mām<BR>
06,086.014d*0344_04	kiṃ karomi ca te kāmaṃ kaṃ vā kāmaṃ tvam icchasi<BR>
06,086.014d*0344_05	pariṣvajya sutaṃ premṇā vāsaviḥ pratyuvāca tam<BR>
06,086.014d*0344_06	prītipūrvaṃ ca kāryaṃ ca kāryaṃ prati ca mānada<BR>
06,086.014e	yuddhakāle tvayāsmākaṃ sāhyaṃ deyam iti prabho<BR>
06,086.015a	bāḍham ity evam uktvā ca yuddhakāla upāgataḥ<BR>
06,086.015c	kāmavarṇajavair aśvaiḥ saṃvṛto bahubhir nṛpa<BR>
06,086.016a	te hayāḥ kāñcanāpīḍā nānāvarṇā manojavāḥ<BR>
06,086.016c	utpetuḥ sahasā rājan haṃsā iva mahodadhau<BR>
06,086.017a	te tvadīyān samāsādya hayasaṃghān mahājavān<BR>
06,086.017c	kroḍaiḥ kroḍān abhighnanto ghoṇābhiś ca parasparam<BR>
06,086.017e	nipetuḥ sahasā rājan suvegābhihatā bhuvi<BR>
06,086.018a	nipatadbhis tathā taiś ca hayasaṃghaiḥ parasparam<BR>
06,086.018c	śuśruve dāruṇaḥ śabdaḥ suparṇapatane yathā<BR>
06,086.019a	tathaiva ca mahārāja sametyānyonyam āhave<BR>
06,086.019c	parasparavadhaṃ ghoraṃ cakrus te hayasādinaḥ<BR>
06,086.020a	tasmiṃs tathā vartamāne saṃkule tumule bhṛśam<BR>
06,086.020c	ubhayor api saṃśāntā hayasaṃghāḥ samantataḥ<BR>
06,086.021a	prakṣīṇasāyakāḥ śūrā nihatāśvāḥ śramāturāḥ<BR>
06,086.021c	vilayaṃ samanuprāptās takṣamāṇāḥ parasparam<BR>
06,086.022a	tataḥ kṣīṇe hayānīke kiṃciccheṣe ca bhārata<BR>
06,086.022c	saubalasyātmajāḥ śūrā nirgatā raṇamūrdhani<BR>
06,086.023a	vāyuvegasamasparśā jave vāyusamāṃs tathā<BR>
06,086.023c	āruhya śīlasaṃpannān vayaḥsthāṃs turagottamān<BR>
06,086.024a	gajo gavākṣo vṛṣakaś carmavān ārjavaḥ śukaḥ<BR>
06,086.024c	ṣaḍ ete balasaṃpannā niryayur mahato balāt<BR>
06,086.025a	vāryamāṇāḥ śakuninā svaiś ca yodhair mahābalaiḥ<BR>
06,086.025c	saṃnaddhā yuddhakuśalā raudrarūpā mahābalāḥ<BR>
06,086.026a	tad anīkaṃ mahābāho bhittvā paramadurjayam<BR>
06,086.026c	balena mahatā yuktāḥ svargāya vijayaiṣiṇaḥ<BR>
06,086.026e	viviśus te tadā hṛṣṭā gāndhārā yuddhadurmadāḥ<BR>
06,086.027a	tān praviṣṭāṃs tadā dṛṣṭvā irāvān api vīryavān<BR>
06,086.027c	abravīt samare yodhān vicitrābharaṇāyudhān<BR>
06,086.028a	yathaite dhārtarāṣṭrasya yodhāḥ sānugavāhanāḥ<BR>
06,086.028c	hanyante samare sarve tathā nītir vidhīyatām<BR>
06,086.029a	bāḍham ity evam uktvā te sarve yodhā irāvataḥ<BR>
06,086.029c	jaghnus te vai parānīkaṃ durjayaṃ samare paraiḥ<BR>
06,086.030a	tad anīkam anīkena samare vīkṣya pātitam<BR>
06,086.030c	amṛṣyamāṇās te sarve subalasyātmajā raṇe<BR>
06,086.030e	irāvantam abhidrutya sarvataḥ paryavārayan<BR>
06,086.031a	tāḍayantaḥ śitaiḥ prāsaiś codayantaḥ parasparam<BR>
06,086.031c	te śūrāḥ paryadhāvanta kurvanto mahad ākulam<BR>
06,086.032a	irāvān atha nirbhinnaḥ prāsais tīkṣṇair mahātmabhiḥ<BR>
06,086.032c	sravatā rudhireṇāktas tottrair viddha iva dvipaḥ<BR>
06,086.033a	urasy api ca pṛṣṭhe ca pārśvayoś ca bhṛśāhataḥ<BR>
06,086.033c	eko bahubhir atyarthaṃ dhairyād rājan na vivyathe<BR>
06,086.034a	irāvān atha saṃkruddhaḥ sarvāṃs tān niśitaiḥ śaraiḥ<BR>
06,086.034c	mohayām āsa samare viddhvā parapuraṃjayaḥ<BR>
06,086.035a	prāsān uddhṛtya sarvāṃś ca svaśarīrād ariṃdamaḥ<BR>
06,086.035c	tair eva tāḍayām āsa subalasyātmajān raṇe<BR>
06,086.036a	nikṛṣya niśitaṃ khaḍgaṃ gṛhītvā ca śarāvaram<BR>
06,086.036c	padātis tūrṇam āgacchaj jighāṃsuḥ saubalān yudhi<BR>
06,086.037a	tataḥ pratyāgataprāṇāḥ sarve te subalātmajāḥ<BR>
06,086.037c	bhūyaḥ krodhasamāviṣṭā irāvantam athādravan<BR>
06,086.038a	irāvān api khaḍgena darśayan pāṇilāghavam<BR>
06,086.038c	abhyavartata tān sarvān saubalān baladarpitaḥ<BR>
06,086.039a	lāghavenātha carataḥ sarve te subalātmajāḥ<BR>
06,086.039c	antaraṃ nādhyagacchanta carantaḥ śīghragāminaḥ<BR>
06,086.040a	bhūmiṣṭham atha taṃ saṃkhye saṃpradṛśya tataḥ punaḥ<BR>
06,086.040c	parivārya bhṛśaṃ sarve grahītum upacakramuḥ<BR>
06,086.041a	athābhyāśagatānāṃ sa khaḍgenāmitrakarśanaḥ<BR>
06,086.041c	upahastāvahastābhyāṃ teṣāṃ gātrāṇy akṛntata<BR>
06,086.042a	āyudhāni ca sarveṣāṃ bāhūn api ca bhūṣitān<BR>
06,086.042c	apatanta nikṛttāṅgā gatā bhūmiṃ gatāsavaḥ<BR>
06,086.043a	vṛṣakas tu mahārāja bahudhā parivikṣataḥ<BR>
06,086.043c	amucyata mahāraudrāt tasmād vīrāvakartanāt<BR>
06,086.044a	tān sarvān patitān dṛṣṭvā bhīto duryodhanas tataḥ<BR>
06,086.044c	abhyabhāṣata saṃkruddho rākṣasaṃ ghoradarśanam<BR>
06,086.045a	ārśyaśṛṅgiṃ maheṣvāsaṃ māyāvinam ariṃdamam<BR>
06,086.045c	vairiṇaṃ bhīmasenasya pūrvaṃ bakavadhena vai<BR>
06,086.046a	paśya vīra yathā hy eṣa phalgunasya suto balī<BR>
06,086.046c	māyāvī vipriyaṃ ghoram akārṣīn me balakṣayam<BR>
06,086.047a	tvaṃ ca kāmagamas tāta māyāstre ca viśāradaḥ<BR>
06,086.047c	kṛtavairaś ca pārthena tasmād enaṃ raṇe jahi<BR>
06,086.048a	bāḍham ity evam uktvā tu rākṣaso ghoradarśanaḥ<BR>
06,086.048c	prayayau siṃhanādena yatrārjunasuto yuvā<BR>
06,086.049a	svārūḍhair yuddhakuśalair vimalaprāsayodhibhiḥ<BR>
06,086.049c	vīraiḥ prahāribhir yuktaḥ svair anīkaiḥ samāvṛtaḥ<BR>
06,086.049d*0345_01	hataśeṣair mahārāja dvisāhasrair hayottamaiḥ<BR>
06,086.049e	nihantukāmaḥ samare irāvantaṃ mahābalam<BR>
06,086.050a	irāvān api saṃkruddhas tvaramāṇaḥ parākramī<BR>
06,086.050c	hantukāmam amitraghno rākṣasaṃ pratyavārayat<BR>
06,086.051a	tam āpatantaṃ saṃprekṣya rākṣasaḥ sumahābalaḥ<BR>
06,086.051c	tvaramāṇas tato māyāṃ prayoktum upacakrame<BR>
06,086.052a	tena māyāmayāḥ kḷptā hayās tāvanta eva hi<BR>
06,086.052c	svārūḍhā rākṣasair ghoraiḥ śūlapaṭṭiśapāṇibhiḥ<BR>
06,086.053a	te saṃrabdhāḥ samāgamya dvisāhasrāḥ prahāriṇaḥ<BR>
06,086.053c	acirād gamayām āsuḥ pretalokaṃ parasparam<BR>
06,086.054a	tasmiṃs tu nihate sainye tāv ubhau yuddhadurmadau<BR>
06,086.054c	saṃgrāme vyavatiṣṭhetāṃ yathā vai vṛtravāsavau<BR>
06,086.055a	ādravantam abhiprekṣya rākṣasaṃ yuddhadurmadam<BR>
06,086.055c	irāvān krodhasaṃrabdhaḥ pratyadhāvan mahābalaḥ<BR>
06,086.056a	samabhyāśagatasyājau tasya khaḍgena durmateḥ<BR>
06,086.056c	ciccheda kārmukaṃ dīptaṃ śarāvāpaṃ ca pañcakam<BR>
06,086.057a	sa nikṛttaṃ dhanur dṛṣṭvā khaṃ javena samāviśat<BR>
06,086.057c	irāvantam abhikruddhaṃ mohayann iva māyayā<BR>
06,086.058a	tato 'ntarikṣam utpatya irāvān api rākṣasam<BR>
06,086.058c	vimohayitvā māyābhis tasya gātrāṇi sāyakaiḥ<BR>
06,086.058e	ciccheda sarvamarmajñaḥ kāmarūpo durāsadaḥ<BR>
06,086.059a	tathā sa rākṣasaśreṣṭhaḥ śaraiḥ kṛttaḥ punaḥ punaḥ<BR>
06,086.059c	saṃbabhūva mahārāja samavāpa ca yauvanam<BR>
06,086.060a	māyā hi sahajā teṣāṃ vayo rūpaṃ ca kāmajam<BR>
06,086.060c	evaṃ tad rākṣasasyāṅgaṃ chinnaṃ chinnaṃ vyarohata<BR>
06,086.061a	irāvān api saṃkruddho rākṣasaṃ taṃ mahābalam<BR>
06,086.061c	paraśvadhena tīkṣṇena ciccheda ca punaḥ punaḥ<BR>
06,086.062a	sa tena balinā vīraś chidyamāna iva drumaḥ<BR>
06,086.062c	rākṣaso vyanadad ghoraṃ sa śabdas tumulo 'bhavat<BR>
06,086.063a	paraśvadhakṣataṃ rakṣaḥ susrāva rudhiraṃ bahu<BR>
06,086.063c	tataś cukrodha balavāṃś cakre vegaṃ ca saṃyuge<BR>
06,086.064a	ārśyaśṛṅgis tato dṛṣṭvā samare śatrum ūrjitam<BR>
06,086.064c	kṛtvā ghoraṃ mahad rūpaṃ grahītum upacakrame<BR>
06,086.064d*0346_01	arjunasya sutaṃ vīram irāvantaṃ yaśasvinam<BR>
06,086.064e	saṃgrāmaśiraso madhye sarveṣāṃ tatra paśyatām<BR>
06,086.065a	tāṃ dṛṣṭvā tādṛśīṃ māyāṃ rākṣasasya mahātmanaḥ<BR>
06,086.065c	irāvān api saṃkruddho māyāṃ sraṣṭuṃ pracakrame<BR>
06,086.066a	tasya krodhābhibhūtasya saṃyugeṣv anivartinaḥ<BR>
06,086.066c	yo 'nvayo mātṛkas tasya sa enam abhipedivān<BR>
06,086.067a	sa nāgair bahuśo rājan sarvataḥ saṃvṛto raṇe<BR>
06,086.067c	dadhāra sumahad rūpam ananta iva bhogavān<BR>
06,086.067e	tato bahuvidhair nāgaiś chādayām āsa rākṣasam<BR>
06,086.068a	chādyamānas tu nāgaiḥ sa dhyātvā rākṣasapuṃgavaḥ<BR>
06,086.068c	sauparṇaṃ rūpam āsthāya bhakṣayām āsa pannagān<BR>
06,086.069a	māyayā bhakṣite tasminn anvaye tasya mātṛke<BR>
06,086.069c	vimohitam irāvantam asinā rākṣaso 'vadhīt<BR>
06,086.070a	sakuṇḍalaṃ samukuṭaṃ padmendusadṛśaprabham<BR>
06,086.070c	irāvataḥ śiro rakṣaḥ pātayām āsa bhūtale<BR>
06,086.071a	tasmiṃs tu nihate vīre rākṣasenārjunātmaje<BR>
06,086.071c	viśokāḥ samapadyanta dhārtarāṣṭrāḥ sarājakāḥ<BR>
06,086.072a	tasmin mahati saṃgrāme tādṛśe bhairave punaḥ<BR>
06,086.072c	mahān vyatikaro ghoraḥ senayoḥ samapadyata<BR>
06,086.073a	hayā gajāḥ padātāś ca vimiśrā dantibhir hatāḥ<BR>
06,086.073c	rathāś ca dantinaś caiva pattibhis tatra sūditāḥ<BR>
06,086.074a	tathā pattirathaughāś ca hayāś ca bahavo raṇe<BR>
06,086.074c	rathibhir nihatā rājaṃs tava teṣāṃ ca saṃkule<BR>
06,086.075a	ajānann arjunaś cāpi nihataṃ putram aurasam<BR>
06,086.075c	jaghāna samare śūrān rājñas tān bhīṣmarakṣiṇaḥ<BR>
06,086.076a	tathaiva tāvakā rājan sṛñjayāś ca mahābalāḥ<BR>
06,086.076c	juhvataḥ samare prāṇān nijaghnur itaretaram<BR>
06,086.077a	muktakeśā vikavacā virathāś chinnakārmukāḥ<BR>
06,086.077c	bāhubhiḥ samayudhyanta samavetāḥ parasparam<BR>
06,086.078a	tathā marmātigair bhīṣmo nijaghāna mahārathān<BR>
06,086.078c	kampayan samare senāṃ pāṇḍavānāṃ mahābalaḥ<BR>
06,086.079a	tena yaudhiṣṭhire sainye bahavo mānavā hatāḥ<BR>
06,086.079c	dantinaḥ sādinaś caiva rathino 'tha hayās tathā<BR>
06,086.080a	tatra bhārata bhīṣmasya raṇe dṛṣṭvā parākramam<BR>
06,086.080c	atyadbhutam apaśyāma śakrasyeva parākramam<BR>
06,086.081a	tathaiva bhīmasenasya pārṣatasya ca bhārata<BR>
06,086.081c	raudram āsīt tadā yuddhaṃ sātvatasya ca dhanvinaḥ<BR>
06,086.082a	dṛṣṭvā droṇasya vikrāntaṃ pāṇḍavān bhayam āviśat<BR>
06,086.082c	eka eva raṇe śakto hantum asmān sasainikān<BR>
06,086.083a	kiṃ punaḥ pṛthivīśūrair yodhavrātaiḥ samāvṛtaḥ<BR>
06,086.083c	ity abruvan mahārāja raṇe droṇena pīḍitāḥ<BR>
06,086.084a	vartamāne tathā raudre saṃgrāme bharatarṣabha<BR>
06,086.084c	ubhayoḥ senayoḥ śūrā nāmṛṣyanta parasparam<BR>
06,086.085a	āviṣṭā iva yudhyante rakṣobhūtā mahābalāḥ<BR>
06,086.085c	tāvakāḥ pāṇḍaveyāś ca saṃrabdhās tāta dhanvinaḥ<BR>
06,086.086a	na sma paśyāmahe kaṃ cid yaḥ prāṇān parirakṣati<BR>
06,086.086c	saṃgrāme daityasaṃkāśe tasmin yoddhā narādhipa<BR>
06,087.001	dhṛtarāṣṭra uvāca<BR>
06,087.001a	irāvantaṃ tu nihataṃ dṛṣṭvā pārthā mahārathāḥ<BR>
06,087.001c	saṃgrāme kim akurvanta tan mamācakṣva saṃjaya<BR>
06,087.002	saṃjaya uvāca<BR>
06,087.002a	irāvantaṃ tu nihataṃ saṃgrāme vīkṣya rākṣasaḥ<BR>
06,087.002c	vyanadat sumahānādaṃ bhaimasenir ghaṭotkacaḥ<BR>
06,087.003a	nadatas tasya śabdena pṛthivī sāgarāmbarā<BR>
06,087.003c	saparvatavanā rājaṃś cacāla subhṛśaṃ tadā<BR>
06,087.003e	antarikṣaṃ diśaś caiva sarvāś ca pradiśas tathā<BR>
06,087.003f*0347_01	celuś ca sahasā tatra tena nādena nāditāḥ<BR>
06,087.004a	taṃ śrutvā sumahānādaṃ tava sainyasya bhārata<BR>
06,087.004c	ūrustambhaḥ samabhavad vepathuḥ sveda eva ca<BR>
06,087.005a	sarva eva ca rājendra tāvakā dīnacetasaḥ<BR>
06,087.005c	sarpavat samaveṣṭanta siṃhabhītā gajā iva<BR>
06,087.006a	ninadat sumahānādaṃ nirghātam iva rākṣasaḥ<BR>
06,087.006c	jvalitaṃ śūlam udyamya rūpaṃ kṛtvā vibhīṣaṇam<BR>
06,087.007a	nānāpraharaṇair ghorair vṛto rākṣasapuṃgavaiḥ<BR>
06,087.007c	ājagāma susaṃkruddhaḥ kālāntakayamopamaḥ<BR>
06,087.008a	tam āpatantaṃ saṃprekṣya saṃkruddhaṃ bhīmadarśanam<BR>
06,087.008c	svabalaṃ ca bhayāt tasya prāyaśo vimukhīkṛtam<BR>
06,087.009a	tato duryodhano rājā ghaṭotkacam upādravat<BR>
06,087.009c	pragṛhya vipulaṃ cāpaṃ siṃhavad vinadan muhuḥ<BR>
06,087.010a	pṛṣṭhato 'nuyayau cainaṃ sravadbhiḥ parvatopamaiḥ<BR>
06,087.010c	kuñjarair daśasāhasrair vaṅgānām adhipaḥ svayam<BR>
06,087.011a	tam āpatantaṃ saṃprekṣya gajānīkena saṃvṛtam<BR>
06,087.011c	putraṃ tava mahārāja cukopa sa niśācaraḥ<BR>
06,087.012a	tataḥ pravavṛte yuddhaṃ tumulaṃ lomaharṣaṇam<BR>
06,087.012c	rākṣasānāṃ ca rājendra duryodhanabalasya ca<BR>
06,087.013a	gajānīkaṃ ca saṃprekṣya meghavṛndam ivodyatam<BR>
06,087.013c	abhyadhāvanta saṃkruddhā rākṣasāḥ śastrapāṇayaḥ<BR>
06,087.014a	nadanto vividhān nādān meghā iva savidyutaḥ<BR>
06,087.014c	śaraśaktyṛṣṭinārācair nighnanto gajayodhinaḥ<BR>
06,087.015a	bhiṇḍipālais tathā śūlair mudgaraiḥ saparaśvadhaiḥ<BR>
06,087.015c	parvatāgraiś ca vṛkṣaiś ca nijaghnus te mahāgajān<BR>
06,087.016a	bhinnakumbhān virudhirān bhinnagātrāṃś ca vāraṇān<BR>
06,087.016c	apaśyāma mahārāja vadhyamānān niśācaraiḥ<BR>
06,087.017a	teṣu prakṣīyamāṇeṣu bhagneṣu gajayodhiṣu<BR>
06,087.017c	duryodhano mahārāja rākṣasān samupādravat<BR>
06,087.018a	amarṣavaśam āpannas tyaktvā jīvitam ātmanaḥ<BR>
06,087.018c	mumoca niśitān bāṇān rākṣaseṣu mahābalaḥ<BR>
06,087.019a	jaghāna ca maheṣvāsaḥ pradhānāṃs tatra rākṣasān<BR>
06,087.019c	saṃkruddho bharataśreṣṭha putro duryodhanas tava<BR>
06,087.020a	vegavantaṃ mahāraudraṃ vidyujjihvaṃ pramāthinam<BR>
06,087.020c	śaraiś caturbhiś caturo nijaghāna mahārathaḥ<BR>
06,087.021a	tataḥ punar ameyātmā śaravarṣaṃ durāsadam<BR>
06,087.021c	mumoca bharataśreṣṭha niśācarabalaṃ prati<BR>
06,087.022a	tat tu dṛṣṭvā mahat karma putrasya tava māriṣa<BR>
06,087.022c	krodhenābhiprajajvāla bhaimasenir mahābalaḥ<BR>
06,087.023a	visphārya ca mahac cāpam indrāśanisamasvanam<BR>
06,087.023c	abhidudrāva vegena duryodhanam ariṃdamam<BR>
06,087.024a	tam āpatantam udvīkṣya kālasṛṣṭam ivāntakam<BR>
06,087.024c	na vivyathe mahārāja putro duryodhanas tava<BR>
06,087.025a	athainam abravīt kruddhaḥ krūraḥ saṃraktalocanaḥ<BR>
06,087.025b*0348_01	adyānṛṇyaṃ gamiṣyāmi pitṝṇāṃ mātur eva ca<BR>
06,087.025c	ye tvayā sunṛśaṃsena dīrghakālaṃ pravāsitāḥ<BR>
06,087.025e	yac ca te pāṇḍavā rājaṃś chaladyūte parājitāḥ<BR>
06,087.026a	yac caiva draupadī kṛṣṇā ekavastrā rajasvalā<BR>
06,087.026c	sabhām ānīya durbuddhe bahudhā kleśitā tvayā<BR>
06,087.026d*0349_01	asya pāpasya durbuddhe phalaṃ prāpnuhi durmate<BR>
06,087.027a	tava ca priyakāmena āśramasthā durātmanā<BR>
06,087.027c	saindhavena parikliṣṭā paribhūya pitṝn mama<BR>
06,087.028a	eteṣām avamānānām anyeṣāṃ ca kulādhama<BR>
06,087.028c	antam adya gamiṣyāmi yadi notsṛjase raṇam<BR>
06,087.029a	evam uktvā tu haiḍimbo mahad visphārya kārmukam<BR>
06,087.029c	saṃdaśya daśanair oṣṭhaṃ sṛkkiṇī parisaṃlihan<BR>
06,087.030a	śaravarṣeṇa mahatā duryodhanam avākirat<BR>
06,087.030c	parvataṃ vāridhārābhiḥ prāvṛṣīva balāhakaḥ<BR>
06,088.001	saṃjaya uvāca<BR>
06,088.001a	tatas tad bāṇavarṣaṃ tu duḥsahaṃ dānavair api<BR>
06,088.001c	dadhāra yudhi rājendro yathā varṣaṃ mahādvipaḥ<BR>
06,088.002a	tataḥ krodhasamāviṣṭo niḥśvasann iva pannagaḥ<BR>
06,088.002c	saṃśayaṃ paramaṃ prāptaḥ putras te bharatarṣabha<BR>
06,088.003a	mumoca niśitāṃs tīkṣṇān nārācān pañcaviṃśatim<BR>
06,088.003c	te 'patan sahasā rājaṃs tasmin rākṣasapuṃgave<BR>
06,088.003e	āśīviṣā iva kruddhāḥ parvate gandhamādane<BR>
06,088.004a	sa tair viddhaḥ sravan raktaṃ prabhinna iva kuñjaraḥ<BR>
06,088.004c	dadhre matiṃ vināśāya rājñaḥ sa piśitāśanaḥ<BR>
06,088.004e	jagrāha ca mahāśaktiṃ girīṇām api dāraṇīm<BR>
06,088.005a	saṃpradīptāṃ maholkābhām aśanīṃ maghavān iva<BR>
06,088.005c	samudyacchan mahābāhur jighāṃsus tanayaṃ tava<BR>
06,088.006a	tām udyatām abhiprekṣya vaṅgānām adhipas tvaran<BR>
06,088.006c	kuñjaraṃ girisaṃkāśaṃ rākṣasaṃ pratyacodayat<BR>
06,088.007a	sa nāgapravareṇājau balinā śīghragāminā<BR>
06,088.007c	yato duryodhanarathas taṃ mārgaṃ pratyapadyata<BR>
06,088.007e	rathaṃ ca vārayām āsa kuñjareṇa sutasya te<BR>
06,088.008a	mārgam āvāritaṃ dṛṣṭvā rājñā vaṅgena dhīmatā<BR>
06,088.008c	ghaṭotkaco mahārāja krodhasaṃraktalocanaḥ<BR>
06,088.008e	udyatāṃ tāṃ mahāśaktiṃ tasmiṃś cikṣepa vāraṇe<BR>
06,088.009a	sa tayābhihato rājaṃs tena bāhuvimuktayā<BR>
06,088.009c	saṃjātarudhirotpīḍaḥ papāta ca mamāra ca<BR>
06,088.010a	pataty atha gaje cāpi vaṅgānām īśvaro balī<BR>
06,088.010c	javena samabhidrutya jagāma dharaṇītalam<BR>
06,088.011a	duryodhano 'pi saṃprekṣya pātitaṃ varavāraṇam<BR>
06,088.011c	prabhagnaṃ ca balaṃ dṛṣṭvā jagāma paramāṃ vyathām<BR>
06,088.011d*0350_01	aśaktaḥ pratiyoddhuṃ vai dṛṣṭvā tasya parākramam<BR>
06,088.012a	kṣatradharmaṃ puraskṛtya ātmanaś cābhimānitām<BR>
06,088.012c	prāpte 'pakramaṇe rājā tasthau girir ivācalaḥ<BR>
06,088.013a	saṃdhāya ca śitaṃ bāṇaṃ kālāgnisamatejasam<BR>
06,088.013c	mumoca paramakruddhas tasmin ghore niśācare<BR>
06,088.014a	tam āpatantaṃ saṃprekṣya bāṇam indrāśaniprabham<BR>
06,088.014c	lāghavād vañcayām āsa mahākāyo ghaṭotkacaḥ<BR>
06,088.015a	bhūya eva nanādograḥ krodhasaṃraktalocanaḥ<BR>
06,088.015c	trāsayan sarvabhūtāni yugānte jalado yathā<BR>
06,088.016a	taṃ śrutvā ninadaṃ ghoraṃ tasya bhīṣmasya rakṣasaḥ<BR>
06,088.016c	ācāryam upasaṃgamya bhīṣmaḥ śāṃtanavo 'bravīt<BR>
06,088.017a	yathaiṣa ninado ghoraḥ śrūyate rākṣaseritaḥ<BR>
06,088.017c	haiḍimbo yudhyate nūnaṃ rājñā duryodhanena ha<BR>
06,088.018a	naiṣa śakyo hi saṃgrāme jetuṃ bhūtena kena cit<BR>
06,088.018c	tatra gacchata bhadraṃ vo rājānaṃ parirakṣata<BR>
06,088.019a	abhidrutaṃ mahābhāgaṃ rākṣasena durātmanā<BR>
06,088.019c	etad dhi paramaṃ kṛtyaṃ sarveṣāṃ naḥ paraṃtapāḥ<BR>
06,088.020a	pitāmahavacaḥ śrutvā tvaramāṇā mahārathāḥ<BR>
06,088.020c	uttamaṃ javam āsthāya prayayur yatra kauravaḥ<BR>
06,088.021a	droṇaś ca somadattaś ca bāhlikaś ca jayadrathaḥ<BR>
06,088.021c	kṛpo bhūriśravāḥ śalyaś citraseno viviṃśatiḥ<BR>
06,088.022a	aśvatthāmā vikarṇaś ca āvantyaś ca bṛhadbalaḥ<BR>
06,088.022c	rathāś cānekasāhasrā ye teṣām anuyāyinaḥ<BR>
06,088.022e	abhidrutaṃ parīpsantaḥ putraṃ duryodhanaṃ tava<BR>
06,088.023a	tad anīkam anādhṛṣyaṃ pālitaṃ lokasattamaiḥ<BR>
06,088.023c	ātatāyinam āyāntaṃ prekṣya rākṣasasattamaḥ<BR>
06,088.023e	nākampata mahābāhur maināka iva parvataḥ<BR>
06,088.024a	pragṛhya vipulaṃ cāpaṃ jñātibhiḥ parivāritaḥ<BR>
06,088.024c	śūlamudgarahastaiś ca nānāpraharaṇair api<BR>
06,088.025a	tataḥ samabhavad yuddhaṃ tumulaṃ lomaharṣaṇam<BR>
06,088.025c	rākṣasānāṃ ca mukhyasya duryodhanabalasya ca<BR>
06,088.026a	dhanuṣāṃ kūjatāṃ śabdaḥ sarvatas tumulo 'bhavat<BR>
06,088.026c	aśrūyata mahārāja vaṃśānāṃ dahyatām iva<BR>
06,088.027a	śastrāṇāṃ pātyamānānāṃ kavaceṣu śarīriṇām<BR>
06,088.027c	śabdaḥ samabhavad rājann adrīṇām iva dīryatām<BR>
06,088.028a	vīrabāhuvisṛṣṭānāṃ tomarāṇāṃ viśāṃ pate<BR>
06,088.028c	rūpam āsīd viyatsthānāṃ sarpāṇāṃ sarpatām iva<BR>
06,088.029a	tataḥ paramasaṃkruddho visphārya sumahad dhanuḥ<BR>
06,088.029c	rākṣasendro mahābāhur vinadan bhairavaṃ ravam<BR>
06,088.030a	ācāryasyārdhacandreṇa kruddhaś ciccheda kārmukam<BR>
06,088.030c	somadattasya bhallena dhvajam unmathya cānadat<BR>
06,088.031a	bāhlikaṃ ca tribhir bāṇair abhyavidhyat stanāntare<BR>
06,088.031c	kṛpam ekena vivyādha citrasenaṃ tribhiḥ śaraiḥ<BR>
06,088.032a	pūrṇāyatavisṛṣṭena samyak praṇihitena ca<BR>
06,088.032c	jatrudeśe samāsādya vikarṇaṃ samatāḍayat<BR>
06,088.032e	nyaṣīdat sa rathopasthe śoṇitena pariplutaḥ<BR>
06,088.033a	tataḥ punar ameyātmā nārācān daśa pañca ca<BR>
06,088.033c	bhūriśravasi saṃkruddhaḥ prāhiṇod bharatarṣabha<BR>
06,088.033e	te varma bhittvā tasyāśu prāviśan medinītalam<BR>
06,088.034a	viviṃśateś ca drauṇeś ca yantārau samatāḍayat<BR>
06,088.034c	tau petatū rathopasthe raśmīn utsṛjya vājinām<BR>
06,088.035a	sindhurājño 'rdhacandreṇa vārāhaṃ svarṇabhūṣitam<BR>
06,088.035c	unmamātha mahārāja dvitīyenācchinad dhanuḥ<BR>
06,088.036a	caturbhir atha nārācair āvantyasya mahātmanaḥ<BR>
06,088.036c	jaghāna caturo vāhān krodhasaṃraktalocanaḥ<BR>
06,088.037a	pūrṇāyatavisṛṣṭena pītena niśitena ca<BR>
06,088.037c	nirbibheda mahārāja rājaputraṃ bṛhadbalam<BR>
06,088.037e	sa gāḍhaviddho vyathito rathopastha upāviśat<BR>
06,088.038a	bhṛśaṃ krodhena cāviṣṭo rathastho rākṣasādhipaḥ<BR>
06,088.038c	cikṣepa niśitāṃs tīkṣṇāñ śarān āśīviṣopamān<BR>
06,088.038e	bibhidus te mahārāja śalyaṃ yuddhaviśāradam<BR>
06,088.038f*0351_01	prāviśan bhūtalaṃ rājan valmīkam iva pannagāḥ<BR>
06,089.001	saṃjaya uvāca<BR>
06,089.001a	vimukhīkṛtya tān sarvāṃs tāvakān yudhi rākṣasaḥ<BR>
06,089.001c	jighāṃsur bharataśreṣṭha duryodhanam upādravat<BR>
06,089.002a	tam āpatantaṃ saṃprekṣya rājānaṃ prati vegitam<BR>
06,089.002c	abhyadhāvaj jighāṃsantas tāvakā yuddhadurmadāḥ<BR>
06,089.003a	tālamātrāṇi cāpāni vikarṣanto mahābalāḥ<BR>
06,089.003c	tam ekam abhyadhāvanta nadantaḥ siṃhasaṃghavat<BR>
06,089.004a	athainaṃ śaravarṣeṇa samantāt paryavārayan<BR>
06,089.004c	parvataṃ vāridhārābhiḥ śaradīva balāhakāḥ<BR>
06,089.005a	sa gāḍhaviddho vyathitas tottrārdita iva dvipaḥ<BR>
06,089.005c	utpapāta tadākāśaṃ samantād vainateyavat<BR>
06,089.006a	vyanadat sumahānādaṃ jīmūta iva śāradaḥ<BR>
06,089.006c	diśaḥ khaṃ pradiśaś caiva nādayan bhairavasvanaḥ<BR>
06,089.007a	rākṣasasya tu taṃ śabdaṃ śrutvā rājā yudhiṣṭhiraḥ<BR>
06,089.007c	uvāca bharataśreṣṭho bhīmasenam idaṃ vacaḥ<BR>
06,089.008a	yudhyate rākṣaso nūnaṃ dhārtarāṣṭrair mahārathaiḥ<BR>
06,089.008c	yathāsya śrūyate śabdo nadato bhairavaṃ svanam<BR>
06,089.008e	atibhāraṃ ca paśyāmi tatra tāta samāhitam<BR>
06,089.009a	pitāmahaś ca saṃkruddhaḥ pāñcālān hantum udyataḥ<BR>
06,089.009c	teṣāṃ ca rakṣaṇārthāya yudhyate phalgunaḥ paraiḥ<BR>
06,089.010a	etac chrutvā mahābāho kāryadvayam upasthitam<BR>
06,089.010c	gaccha rakṣasva haiḍimbaṃ saṃśayaṃ paramaṃ gatam<BR>
06,089.011a	bhrātur vacanam ājñāya tvaramāṇo vṛkodaraḥ<BR>
06,089.011c	prayayau siṃhanādena trāsayan sarvapārthivān<BR>
06,089.011e	vegena mahatā rājan parvakāle yathodadhiḥ<BR>
06,089.012a	tam anvayāt satyadhṛtiḥ saucittir yuddhadurmadaḥ<BR>
06,089.012c	śreṇimān vasudānaś ca putraḥ kāśyasya cābhibhūḥ<BR>
06,089.013a	abhimanyumukhāś caiva draupadeyā mahārathāḥ<BR>
06,089.013c	kṣatradevaś ca vikrāntaḥ kṣatradharmā tathaiva ca<BR>
06,089.014a	anūpādhipatiś caiva nīlaḥ svabalam āsthitaḥ<BR>
06,089.014c	mahatā rathavaṃśena haiḍimbaṃ paryavārayan<BR>
06,089.015a	kuñjaraiś ca sadā mattaiḥ ṣaṭsahasraiḥ prahāribhiḥ<BR>
06,089.015c	abhyarakṣanta sahitā rākṣasendraṃ ghaṭotkacam<BR>
06,089.016a	siṃhanādena mahatā nemighoṣeṇa caiva hi<BR>
06,089.016c	khuraśabdaninādaiś ca kampayanto vasuṃdharām<BR>
06,089.017a	teṣām āpatatāṃ śrutvā śabdaṃ taṃ tāvakaṃ balam<BR>
06,089.017c	bhīmasenabhayodvignaṃ vivarṇavadanaṃ tathā<BR>
06,089.017e	parivṛttaṃ mahārāja parityajya ghaṭotkacam<BR>
06,089.018a	tataḥ pravavṛte yuddhaṃ tatra tatra mahātmanām<BR>
06,089.018c	tāvakānāṃ pareṣāṃ ca saṃgrāmeṣv anivartinām<BR>
06,089.019a	nānārūpāṇi śastrāṇi visṛjanto mahārathāḥ<BR>
06,089.019c	anyonyam abhidhāvantaḥ saṃprahāraṃ pracakrire<BR>
06,089.019e	vyatiṣaktaṃ mahāraudraṃ yuddhaṃ bhīrubhayāvaham<BR>
06,089.020a	hayā gajaiḥ samājagmuḥ pādātā rathibhiḥ saha<BR>
06,089.020b*0352_01	rathā rathaiḥ samāgacchan nāgā nāgaiś ca saṃyuge<BR>
06,089.020c	anyonyaṃ samare rājan prārthayānā mahad yaśaḥ<BR>
06,089.021a	sahasā cābhavat tīvraṃ saṃnipātān mahad rajaḥ<BR>
06,089.021c	rathāśvagajapattīnāṃ padanemisamuddhatam<BR>
06,089.022a	dhūmrāruṇaṃ rajas tīvraṃ raṇabhūmiṃ samāvṛṇot<BR>
06,089.022c	naiva sve na pare rājan samajānan parasparam<BR>
06,089.023a	pitā putraṃ na jānīte putro vā pitaraṃ tathā<BR>
06,089.023c	nirmaryāde tathā bhūte vaiśase lomaharṣaṇe<BR>
06,089.024a	śastrāṇāṃ bharataśreṣṭha manuṣyāṇāṃ ca garjatām<BR>
06,089.024c	sumahān abhavac chabdo vaṃśānām iva dahyatām<BR>
06,089.025a	gajavājimanuṣyāṇāṃ śoṇitāntrataraṅgiṇī<BR>
06,089.025c	prāvartata nadī tatra keśaśaivalaśādvalā<BR>
06,089.026a	narāṇāṃ caiva kāyebhyaḥ śirasāṃ patatāṃ raṇe<BR>
06,089.026c	śuśruve sumahāñ śabdaḥ patatām aśmanām iva<BR>
06,089.027a	viśiraskair manuṣyaiś ca chinnagātraiś ca vāraṇaiḥ<BR>
06,089.027c	aśvaiḥ saṃbhinnadehaiś ca saṃkīrṇābhūd vasuṃdharā<BR>
06,089.028a	nānāvidhāni śastrāṇi visṛjanto mahārathāḥ<BR>
06,089.028c	anyonyam abhidhāvantaḥ saṃprahāraṃ pracakrire<BR>
06,089.029a	hayā hayān samāsādya preṣitā hayasādibhiḥ<BR>
06,089.029c	samāhatya raṇe 'nyonyaṃ nipetur gatajīvitāḥ<BR>
06,089.030a	narā narān samāsādya krodharaktekṣaṇā bhṛśam<BR>
06,089.030c	urāṃsy urobhir anyonyaṃ samāśliṣya nijaghnire<BR>
06,089.031a	preṣitāś ca mahāmātrair vāraṇāḥ paravāraṇāḥ<BR>
06,089.031c	abhighnanti viṣāṇāgrair vāraṇān eva saṃyuge<BR>
06,089.032a	te jātarudhirāpīḍāḥ patākābhir alaṃkṛtāḥ<BR>
06,089.032c	saṃsaktāḥ pratyadṛśyanta meghā iva savidyutaḥ<BR>
06,089.033a	ke cid bhinnā viṣāṇāgrair bhinnakumbhāś ca tomaraiḥ<BR>
06,089.033c	vinadanto 'bhyadhāvanta garjanto jaladā iva<BR>
06,089.034a	ke cid dhastair dvidhā chinnaiś chinnagātrās tathāpare<BR>
06,089.034c	nipetus tumule tasmiṃś chinnapakṣā ivādrayaḥ<BR>
06,089.035a	pārśvais tu dāritair anye vāraṇair varavāraṇāḥ<BR>
06,089.035c	mumucuḥ śoṇitaṃ bhūri dhātūn iva mahīdharāḥ<BR>
06,089.036a	nārācābhihatās tv anye tathā viddhāś ca tomaraiḥ<BR>
06,089.036c	hatārohā vyadṛśyanta viśṛṅgā iva parvatāḥ<BR>
06,089.037a	ke cit krodhasamāviṣṭā madāndhā niravagrahāḥ<BR>
06,089.037c	rathān hayān padātāṃś ca mamṛduḥ śataśo raṇe<BR>
06,089.038a	tathā hayā hayārohais tāḍitāḥ prāsatomaraiḥ<BR>
06,089.038c	tena tenābhyavartanta kurvanto vyākulā diśaḥ<BR>
06,089.039a	rathino rathibhiḥ sārdhaṃ kulaputrās tanutyajaḥ<BR>
06,089.039c	parāṃ śaktiṃ samāsthāya cakruḥ karmāṇy abhītavat<BR>
06,089.040a	svayaṃvara ivāmarde prajahrur itaretaram<BR>
06,089.040c	prārthayānā yaśo rājan svargaṃ vā yuddhaśālinaḥ<BR>
06,089.041a	tasmiṃs tathā vartamāne saṃgrāme lomaharṣaṇe<BR>
06,089.041c	dhārtarāṣṭraṃ mahat sainyaṃ prāyaśo vimukhīkṛtam<BR>
06,090.001	saṃjaya uvāca<BR>
06,090.001a	svasainyaṃ nihataṃ dṛṣṭvā rājā duryodhanaḥ svayam<BR>
06,090.001c	abhyadhāvata saṃkruddho bhīmasenam ariṃdamam<BR>
06,090.002a	pragṛhya sumahac cāpam indrāśanisamasvanam<BR>
06,090.002c	mahatā śaravarṣeṇa pāṇḍavaṃ samavākirat<BR>
06,090.003a	ardhacandraṃ ca saṃdhāya sutīkṣṇaṃ lomavāhinam<BR>
06,090.003c	bhīmasenasya ciccheda cāpaṃ krodhasamanvitaḥ<BR>
06,090.004a	tadantaraṃ ca saṃprekṣya tvaramāṇo mahārathaḥ<BR>
06,090.004c	saṃdadhe niśitaṃ bāṇaṃ girīṇām api dāraṇam<BR>
06,090.004e	tenorasi mahābāhur bhīmasenam atāḍayat<BR>
06,090.005a	sa gāḍhaviddho vyathitaḥ sṛkkiṇī parisaṃlihan<BR>
06,090.005c	samālalambe tejasvī dhvajaṃ hemapariṣkṛtam<BR>
06,090.006a	tathā vimanasaṃ dṛṣṭvā bhīmasenaṃ ghaṭotkacaḥ<BR>
06,090.006c	krodhenābhiprajajvāla didhakṣann iva pāvakaḥ<BR>
06,090.007a	abhimanyumukhāś caiva pāṇḍavānāṃ mahārathāḥ<BR>
06,090.007c	samabhyadhāvan krośanto rājānaṃ jātasaṃbhramāḥ<BR>
06,090.008a	saṃprekṣya tān āpatataḥ saṃkruddhāñ jātasaṃbhramān<BR>
06,090.008c	bhāradvājo 'bravīd vākyaṃ tāvakānāṃ mahārathān<BR>
06,090.009a	kṣipraṃ gacchata bhadraṃ vo rājānaṃ parirakṣata<BR>
06,090.009c	saṃśayaṃ paramaṃ prāptaṃ majjantaṃ vyasanārṇave<BR>
06,090.010a	ete kruddhā maheṣvāsāḥ pāṇḍavānāṃ mahārathāḥ<BR>
06,090.010c	bhīmasenaṃ puraskṛtya duryodhanam upadrutāḥ<BR>
06,090.011a	nānāvidhāni śastrāṇi visṛjanto jaye ratāḥ<BR>
06,090.011c	nadanto bhairavān nādāṃs trāsayantaś ca bhūm imām<BR>
06,090.012a	tad ācāryavacaḥ śrutvā somadattapurogamāḥ<BR>
06,090.012c	tāvakāḥ samavartanta pāṇḍavānām anīkinīm<BR>
06,090.013a	kṛpo bhūriśravāḥ śalyo droṇaputro viviṃśatiḥ<BR>
06,090.013c	citraseno vikarṇaś ca saindhavo 'tha bṛhadbalaḥ<BR>
06,090.013e	āvantyau ca maheṣvāsau kauravaṃ paryavārayan<BR>
06,090.014a	te viṃśatipadaṃ gatvā saṃprahāraṃ pracakrire<BR>
06,090.014c	pāṇḍavā dhārtarāṣṭrāś ca parasparajighāṃsavaḥ<BR>
06,090.015a	evam uktvā mahābāhur mahad visphārya kārmukam<BR>
06,090.015c	bhāradvājas tato bhīmaṃ ṣaḍviṃśatyā samārpayat<BR>
06,090.016a	bhūyaś cainaṃ mahābāhuḥ śaraiḥ śīghram avākirat<BR>
06,090.016c	parvataṃ vāridhārābhiḥ śaradīva balāhakaḥ<BR>
06,090.017a	taṃ pratyavidhyad daśabhir bhīmasenaḥ śilīmukhaiḥ<BR>
06,090.017c	tvaramāṇo maheṣvāsaḥ savye pārśve mahābalaḥ<BR>
06,090.018a	sa gāḍhaviddho vyathito vayovṛddhaś ca bhārata<BR>
06,090.018c	pranaṣṭasaṃjñaḥ sahasā rathopastha upāviśat<BR>
06,090.019a	guruṃ pravyathitaṃ dṛṣṭvā rājā duryodhanaḥ svayam<BR>
06,090.019c	drauṇāyaniś ca saṃkruddhau bhīmasenam abhidrutau<BR>
06,090.020a	tāv āpatantau saṃprekṣya kālāntakayamopamau<BR>
06,090.020c	bhīmaseno mahābāhur gadām ādāya satvaraḥ<BR>
06,090.021a	avaplutya rathāt tūrṇaṃ tasthau girir ivācalaḥ<BR>
06,090.021c	samudyamya gadāṃ gurvīṃ yamadaṇḍopamāṃ raṇe<BR>
06,090.022a	tam udyatagadaṃ dṛṣṭvā kailāsam iva śṛṅgiṇam<BR>
06,090.022c	kauravo droṇaputraś ca sahitāv abhyadhāvatām<BR>
06,090.023a	tāv āpatantau sahitau tvaritau balināṃ varau<BR>
06,090.023c	abhyadhāvata vegena tvaramāṇo vṛkodaraḥ<BR>
06,090.024a	tam āpatantaṃ saṃprekṣya saṃkruddhaṃ bhīmadarśanam<BR>
06,090.024c	samabhyadhāvaṃs tvaritāḥ kauravāṇāṃ mahārathāḥ<BR>
06,090.025a	bhāradvājamukhāḥ sarve bhīmasenajighāṃsayā<BR>
06,090.025c	nānāvidhāni śastrāṇi bhīmasyorasy apātayan<BR>
06,090.025e	sahitāḥ pāṇḍavaṃ sarve pīḍayantaḥ samantataḥ<BR>
06,090.026a	taṃ dṛṣṭvā saṃśayaṃ prāptaṃ pīḍyamānaṃ mahāratham<BR>
06,090.026c	abhimanyuprabhṛtayaḥ pāṇḍavānāṃ mahārathāḥ<BR>
06,090.026e	abhyadhāvan parīpsantaḥ prāṇāṃs tyaktvā sudustyajān<BR>
06,090.027a	anūpādhipatiḥ śūro bhīmasya dayitaḥ sakhā<BR>
06,090.027c	nīlo nīlāmbudaprakhyaḥ saṃkruddho drauṇim abhyayāt<BR>
06,090.027e	spardhate hi maheṣvāso nityaṃ droṇasutena yaḥ<BR>
06,090.028a	sa visphārya mahac cāpaṃ drauṇiṃ vivyādha patriṇā<BR>
06,090.028c	yathā śakro mahārāja purā vivyādha dānavam<BR>
06,090.029a	vipracittiṃ durādharṣaṃ devatānāṃ bhayaṃkaram<BR>
06,090.029c	yena lokatrayaṃ krodhāt trāsitaṃ svena tejasā<BR>
06,090.029d*0353_01	sa rudreṇa jitaḥ pūrvaṃ nihato mātariśvanā<BR>
06,090.030a	tathā nīlena nirbhinnaḥ sumukhena patatriṇā<BR>
06,090.030c	saṃjātarudhirotpīḍo drauṇiḥ krodhasamanvitaḥ<BR>
06,090.031a	sa visphārya dhanuś citram indrāśanisamasvanam<BR>
06,090.031c	dadhre nīlavināśāya matiṃ matimatāṃ varaḥ<BR>
06,090.032a	tataḥ saṃdhāya vimalān bhallān karmārapāyitān<BR>
06,090.032c	jaghāna caturo vāhān pātayām āsa ca dhvajam<BR>
06,090.032d*0354_01	tataḥ ṣaṣṭhena bhallena rathāt sūtam apātayat<BR>
06,090.032d*0355_01	sūtaṃ caikena bhallena rathanīḍād apāharat<BR>
06,090.033a	saptamena ca bhallena nīlaṃ vivyādha vakṣasi<BR>
06,090.033c	sa gāḍhaviddho vyathito rathopastha upāviśat<BR>
06,090.034a	mohitaṃ vīkṣya rājānaṃ nīlam abhracayopamam<BR>
06,090.034c	ghaṭotkaco 'pi saṃkruddho bhrātṛbhiḥ parivāritaḥ<BR>
06,090.035a	abhidudrāva vegena drauṇim āhavaśobhinam<BR>
06,090.035c	tathetare abhyadhāvan rākṣasā yuddhadurmadāḥ<BR>
06,090.035d*0356_01	bhīmaseno 'pi samare nīlaṃ nīlāñjanaprabham<BR>
06,090.035d*0356_02	āropya svarathaṃ vīro duryodhanam upādravat<BR>
06,090.036a	tam āpatantaṃ saṃprekṣya rākṣasaṃ ghoradarśanam<BR>
06,090.036c	abhyadhāvata tejasvī bhāradvājātmajas tvaran<BR>
06,090.037a	nijaghāna ca saṃkruddho rākṣasān bhīmadarśanān<BR>
06,090.037c	yo 'bhavann agrataḥ kruddhā rākṣasasya puraḥsarāḥ<BR>
06,090.038a	vimukhāṃś caiva tān dṛṣṭvā drauṇicāpacyutaiḥ śaraiḥ<BR>
06,090.038c	akrudhyata mahākāyo bhaimasenir ghaṭotkacaḥ<BR>
06,090.039a	prāduścakre mahāmāyāṃ ghorarūpāṃ sudāruṇām<BR>
06,090.039c	mohayan samare drauṇiṃ māyāvī rākṣasādhipaḥ<BR>
06,090.040a	tatas te tāvakāḥ sarve māyayā vimukhīkṛtāḥ<BR>
06,090.040c	anyonyaṃ samapaśyanta nikṛttān medinītale<BR>
06,090.040e	viceṣṭamānān kṛpaṇāñ śoṇitena samukṣitān<BR>
06,090.041a	droṇaṃ duryodhanaṃ śalyam aśvatthāmānam eva ca<BR>
06,090.041c	prāyaśaś ca maheṣvāsā ye pradhānāś ca kauravāḥ<BR>
06,090.042a	vidhvastā rathinaḥ sarve gajāś ca vinipātitāḥ<BR>
06,090.042c	hayāś ca sahayārohā vinikṛttāḥ sahasraśaḥ<BR>
06,090.043a	tad dṛṣṭvā tāvakaṃ sainyaṃ vidrutaṃ śibiraṃ prati<BR>
06,090.043c	mama prākrośato rājaṃs tathā devavratasya ca<BR>
06,090.044a	yudhyadhvaṃ mā palāyadhvaṃ māyaiṣā rākṣasī raṇe<BR>
06,090.044c	ghaṭotkacaprayukteti nātiṣṭhanta vimohitāḥ<BR>
06,090.044e	naiva te śraddadhur bhītā vadator āvayor vacaḥ<BR>
06,090.045a	tāṃś ca pradravato dṛṣṭvā jayaṃ prāptāś ca pāṇḍavāḥ<BR>
06,090.045c	ghaṭotkacena sahitāḥ siṃhanādān pracakrire<BR>
06,090.045e	śaṅkhadundubhighoṣāś ca samantāt sasvanur bhṛśam<BR>
06,090.046a	evaṃ tava balaṃ sarvaṃ haiḍimbena durātmanā<BR>
06,090.046c	sūryāstamanavelāyāṃ prabhagnaṃ vidrutaṃ diśaḥ<BR>
06,091.001	saṃjaya uvāca<BR>
06,091.001a	tasmin mahati saṃkrande rājā duryodhanas tadā<BR>
06,091.001b*0357_01	parājayaṃ rākṣasena nāmṛṣyata paraṃtapa<BR>
06,091.001c	gāṅgeyam upasaṃgamya vinayenābhivādya ca<BR>
06,091.002a	tasya sarvaṃ yathāvṛttam ākhyātum upacakrame<BR>
06,091.002c	ghaṭotkacasya vijayam ātmanaś ca parājayam<BR>
06,091.003a	kathayām āsa durdharṣo viniḥśvasya punaḥ punaḥ<BR>
06,091.003c	abravīc ca tadā rājan bhīṣmaṃ kurupitāmaham<BR>
06,091.004a	bhavantaṃ samupāśritya vāsudevaṃ yathā paraiḥ<BR>
06,091.004c	pāṇḍavair vigraho ghoraḥ samārabdho mayā prabho<BR>
06,091.005a	ekādaśa samākhyātā akṣauhiṇyaś ca yā mama<BR>
06,091.005c	nideśe tava tiṣṭhanti mayā sārdhaṃ paraṃtapa<BR>
06,091.006a	so 'haṃ bharataśārdūla bhīmasenapurogamaiḥ<BR>
06,091.006c	ghaṭotkacaṃ samāśritya pāṇḍavair yudhi nirjitaḥ<BR>
06,091.007a	tan me dahati gātrāṇi śuṣkavṛkṣam ivānalaḥ<BR>
06,091.007c	tad icchāmi mahābhāga tvatprasādāt paraṃtapa<BR>
06,091.008a	rākṣasāpasadaṃ hantuṃ svayam eva pitāmaha<BR>
06,091.008c	tvāṃ samāśritya durdharṣaṃ tan me kartuṃ tvam arhasi<BR>
06,091.009a	etac chrutvā tu vacanaṃ rājño bharatasattama<BR>
06,091.009c	duryodhanam idaṃ vākyaṃ bhīṣmaḥ śāṃtanavo 'bravīt<BR>
06,091.010a	śṛṇu rājan mama vaco yat tvā vakṣyāmi kaurava<BR>
06,091.010c	yathā tvayā mahārāja vartitavyaṃ paraṃtapa<BR>
06,091.011a	ātmā rakṣyo raṇe tāta sarvāvasthāsv ariṃdama<BR>
06,091.011c	dharmarājena saṃgrāmas tvayā kāryaḥ sadānagha<BR>
06,091.012a	arjunena yamābhyāṃ vā bhīmasenena vā punaḥ<BR>
06,091.012b*0358_01	na tu kāryas tvayā rājan haiḍimbena durātmanā<BR>
06,091.012c	rājadharmaṃ puraskṛtya rājā rājānam ṛcchati<BR>
06,091.013a	ahaṃ droṇaḥ kṛpo drauṇiḥ kṛtavarmā ca sātvataḥ<BR>
06,091.013c	śalyaś ca saumadattiś ca vikarṇaś ca mahārathaḥ<BR>
06,091.014a	tava ca bhrātaraḥ śūrā duḥśāsanapurogamāḥ<BR>
06,091.014c	tvadarthaṃ pratiyotsyāmo rākṣasaṃ taṃ mahābalam<BR>
06,091.015a	tasmin raudre rākṣasendre yadi te hṛcchayo mahān<BR>
06,091.015c	ayaṃ vā gacchatu raṇe tasya yuddhāya durmateḥ<BR>
06,091.015e	bhagadatto mahīpālaḥ puraṃdarasamo yudhi<BR>
06,091.016a	etāvad uktvā rājānaṃ bhagadattam athābravīt<BR>
06,091.016c	samakṣaṃ pārthivendrasya vākyaṃ vākyaviśāradaḥ<BR>
06,091.017a	gaccha śīghraṃ mahārāja haiḍimbaṃ yuddhadurmadam<BR>
06,091.017c	vārayasva raṇe yatto miṣatāṃ sarvadhanvinām<BR>
06,091.017e	rākṣasaṃ krūrakarmāṇaṃ yathendras tārakaṃ purā<BR>
06,091.018a	tava divyāni cāstrāṇi vikramaś ca paraṃtapa<BR>
06,091.018c	samāgamaś ca bahubhiḥ purābhūd asuraiḥ saha<BR>
06,091.019a	tvaṃ tasya rājaśārdūla pratiyoddhā mahāhave<BR>
06,091.019c	svabalena vṛto rājañ jahi rākṣasapuṃgavam<BR>
06,091.020a	etac chrutvā tu vacanaṃ bhīṣmasya pṛtanāpateḥ<BR>
06,091.020c	prayayau siṃhanādena parān abhimukho drutam<BR>
06,091.021a	tam ādravantaṃ saṃprekṣya garjantam iva toyadam<BR>
06,091.021c	abhyavartanta saṃkruddhāḥ pāṇḍavānāṃ mahārathāḥ<BR>
06,091.022a	bhimaseno 'bhimanyuś ca rākṣasaś ca ghaṭotkacaḥ<BR>
06,091.022c	draupadeyāḥ satyadhṛtiḥ kṣatradevaś ca māriṣa<BR>
06,091.023a	cedipo vasudānaś ca daśārṇādhipatis tathā<BR>
06,091.023c	supratīkena tāṃś cāpi bhagadatto 'py upādravat<BR>
06,091.024a	tataḥ samabhavad yuddhaṃ ghorarūpaṃ bhayānakam<BR>
06,091.024c	pāṇḍūnāṃ bhagadattena yamarāṣṭravivardhanam<BR>
06,091.025a	pramuktā rathibhir bāṇā bhīmavegāḥ sutejanāḥ<BR>
06,091.025c	te nipetur mahārāja nāgeṣu ca ratheṣu ca<BR>
06,091.026a	prabhinnāś ca mahānāgā vinītā hastisādibhiḥ<BR>
06,091.026c	parasparaṃ samāsādya saṃnipetur abhītavat<BR>
06,091.027a	madāndhā roṣasaṃrabdhā viṣāṇāgrair mahāhave<BR>
06,091.027c	bibhidur dantamusalaiḥ samāsādya parasparam<BR>
06,091.028a	hayāś ca cāmarāpīḍāḥ prāsapāṇibhir āsthitāḥ<BR>
06,091.028c	coditāḥ sādibhiḥ kṣipraṃ nipetur itaretaram<BR>
06,091.029a	pādātāś ca padātyoghais tāḍitāḥ śaktitomaraiḥ<BR>
06,091.029c	nyapatanta tadā bhūmau śataśo 'tha sahasraśaḥ<BR>
06,091.030a	rathinaś ca tathā rājan karṇinālīkasāyakaiḥ<BR>
06,091.030c	nihatya samare vīrān siṃhanādān vinedire<BR>
06,091.031a	tasmiṃs tathā vartamāne saṃgrāme lomaharṣaṇe<BR>
06,091.031c	bhagadatto maheṣvāso bhīmasenam athādravat<BR>
06,091.032a	kuñjareṇa prabhinnena saptadhā sravatā madam<BR>
06,091.032c	parvatena yathā toyaṃ sravamāṇena sarvataḥ<BR>
06,091.033a	kirañ śarasahasrāṇi supratīkaśirogataḥ<BR>
06,091.033c	airāvatastho maghavān vāridhārā ivānagha<BR>
06,091.034a	sa bhīmaṃ śaradhārābhis tāḍayām āsa pārthivaḥ<BR>
06,091.034c	parvataṃ vāridhārābhiḥ prāvṛṣīva balāhakaḥ<BR>
06,091.035a	bhīmasenas tu saṃkruddhaḥ pādarakṣān paraḥśatān<BR>
06,091.035c	nijaghāna maheṣvāsaḥ saṃkruddhaḥ śaravṛṣṭibhiḥ<BR>
06,091.036a	tān dṛṣṭvā nihatān kruddho bhagadattaḥ pratāpavān<BR>
06,091.036c	codayām āsa nāgendraṃ bhīmasenarathaṃ prati<BR>
06,091.037a	sa nāgaḥ preṣitas tena bāṇo jyācodito yathā<BR>
06,091.037c	abhyadhāvata vegena bhīmasenam ariṃdamam<BR>
06,091.038a	tam āpatantaṃ saṃprekṣya pāṇḍavānāṃ mahārathāḥ<BR>
06,091.038c	abhyavartanta vegena bhīmasenapurogamāḥ<BR>
06,091.039a	kekayāś cābhimanyuś ca draupadeyāś ca sarvaśaḥ<BR>
06,091.039c	daśārṇādhipatiḥ śūraḥ kṣatradevaś ca māriṣa<BR>
06,091.039e	cedipaś citraketuś ca saṃkruddhāḥ sarva eva te<BR>
06,091.040a	uttamāstrāṇi divyāni darśayanto mahābalāḥ<BR>
06,091.040c	tam ekaṃ kuñjaraṃ kruddhāḥ samantāt paryavārayan<BR>
06,091.041a	sa viddho bahubhir bāṇair vyarocata mahādvipaḥ<BR>
06,091.041c	saṃjātarudhirotpīḍo dhātucitra ivādrirāṭ<BR>
06,091.042a	daśārṇādhipatiś cāpi gajaṃ bhūmidharopamam<BR>
06,091.042c	samāsthito 'bhidudrāva bhagadattasya vāraṇam<BR>
06,091.043a	tam āpatantaṃ samare gajaṃ gajapatiḥ sa ca<BR>
06,091.043c	dadhāra supratīko 'pi veleva makarālayam<BR>
06,091.043d*0359_01	dadhāra supratīkaṃ taṃ kṣatradharmā gajena tu<BR>
06,091.044a	vāritaṃ prekṣya nāgendraṃ daśārṇasya mahātmanaḥ<BR>
06,091.044c	sādhu sādhv iti sainyāni pāṇḍaveyāny apūjayan<BR>
06,091.045a	tataḥ prāgjyotiṣaḥ kruddhas tomarān vai caturdaśa<BR>
06,091.045c	prāhiṇot tasya nāgasya pramukhe nṛpasattama<BR>
06,091.046a	tasya varma mukhatrāṇaṃ śātakumbhapariṣkṛtam<BR>
06,091.046c	vidārya prāviśan kṣipraṃ valmīkam iva pannagāḥ<BR>
06,091.047a	sa gāḍhaviddho vyathito nāgo bharatasattama<BR>
06,091.047c	upāvṛttamadaḥ kṣipraṃ sa nyavartata vegataḥ<BR>
06,091.048a	pradudrāva ca vegena praṇadan bhairavaṃ svanam<BR>
06,091.048c	sa mardamānaḥ svabalaṃ vāyur vṛkṣān ivaujasā<BR>
06,091.049a	tasmin parājite nāge pāṇḍavānāṃ mahārathāḥ<BR>
06,091.049c	siṃhanādaṃ vinadyoccair yuddhāyaivopatasthire<BR>
06,091.050a	tato bhīmaṃ puraskṛtya bhagadattam upādravan<BR>
06,091.050c	kiranto vividhān bāṇāñ śastrāṇi vividhāni ca<BR>
06,091.051a	teṣām āpatatāṃ rājan saṃkruddhānām amarṣiṇām<BR>
06,091.051c	śrutvā sa ninadaṃ ghoram amarṣād gatasādhvasaḥ<BR>
06,091.051e	bhagadatto maheṣvāsaḥ svanāgaṃ pratyacodayat<BR>
06,091.052a	aṅkuśāṅguṣṭhanuditaḥ sa gajapravaro yudhi<BR>
06,091.052c	tasmin kṣaṇe samabhavat saṃvartaka ivānalaḥ<BR>
06,091.053a	rathasaṃghāṃs tathā nāgān hayāṃś ca saha sādibhiḥ<BR>
06,091.053c	pādātāṃś ca susaṃkruddhaḥ śataśo 'tha sahasraśaḥ<BR>
06,091.053e	amṛdnāt samare rājan saṃpradhāvaṃs tatas tataḥ<BR>
06,091.054a	tena saṃloḍyamānaṃ tu pāṇḍūnāṃ tad balaṃ mahat<BR>
06,091.054c	saṃcukoca mahārāja carmevāgnau samāhitam<BR>
06,091.055a	bhagnaṃ tu svabalaṃ dṛṣṭvā bhagadattena dhīmatā<BR>
06,091.055c	ghaṭotkaco 'tha saṃkruddho bhagadattam upādravat<BR>
06,091.056a	vikaṭaḥ puruṣo rājan dīptāsyo dīptalocanaḥ<BR>
06,091.056c	rūpaṃ vibhīṣaṇaṃ kṛtvā roṣeṇa prajvalann iva<BR>
06,091.057a	jagrāha vipulaṃ śūlaṃ girīṇām api dāraṇam<BR>
06,091.057c	nāgaṃ jighāṃsuḥ sahasā cikṣepa ca mahābalaḥ<BR>
06,091.057e	saviṣphuliṅgajvālābhiḥ samantāt pariveṣṭitam<BR>
06,091.058a	tam āpatantaṃ sahasā dṛṣṭvā jvālākulaṃ raṇe<BR>
06,091.058c	cikṣepa ruciraṃ tīkṣṇam ardhacandraṃ sa pārthivaḥ<BR>
06,091.058e	ciccheda sumahac chūlaṃ tena bāṇena vegavat<BR>
06,091.059a	nipapāta dvidhā chinnaṃ śūlaṃ hemapariṣkṛtam<BR>
06,091.059c	mahāśanir yathā bhraṣṭā śakramuktā nabhogatā<BR>
06,091.060a	śūlaṃ nipatitaṃ dṛṣṭvā dvidhā kṛttaṃ sa pārthivaḥ<BR>
06,091.060c	rukmadaṇḍāṃ mahāśaktiṃ jagrāhāgniśikhopamām<BR>
06,091.060e	cikṣepa tāṃ rākṣasasya tiṣṭha tiṣṭheti cābravīt<BR>
06,091.061a	tām āpatantīṃ saṃprekṣya viyatsthām aśanīm iva<BR>
06,091.061c	utpatya rākṣasas tūrṇaṃ jagrāha ca nanāda ca<BR>
06,091.062a	babhañja caināṃ tvarito jānuny āropya bhārata<BR>
06,091.062c	paśyataḥ pārthivendrasya tad adbhutam ivābhavat<BR>
06,091.063a	tad avekṣya kṛtaṃ karma rākṣasena balīyasā<BR>
06,091.063c	divi devāḥ sagandharvā munayaś cāpi vismitāḥ<BR>
06,091.064a	pāṇḍavāś ca maheṣvāsā bhīmasenapurogamāḥ<BR>
06,091.064c	sādhu sādhv iti nādena pṛthivīm anunādayan<BR>
06,091.065a	taṃ tu śrutvā mahānādaṃ prahṛṣṭānāṃ mahātmanām<BR>
06,091.065c	nāmṛṣyata maheṣvāso bhagadattaḥ pratāpavān<BR>
06,091.066a	sa visphārya mahac cāpam indrāśanisamasvanam<BR>
06,091.066c	abhidudrāva vegena pāṇḍavānāṃ mahārathān<BR>
06,091.066e	visṛjan vimalāṃs tīkṣṇān nārācāñ jvalanaprabhān<BR>
06,091.067a	bhīmam ekena vivyādha rākṣasaṃ navabhiḥ śaraiḥ<BR>
06,091.067c	abhimanyuṃ tribhiś caiva kekayān pañcabhis tathā<BR>
06,091.068a	pūrṇāyatavisṛṣṭena svarṇapuṅkhena patriṇā<BR>
06,091.068c	bibheda dakṣiṇaṃ bāhuṃ kṣatradevasya cāhave<BR>
06,091.068e	papāta sahasā tasya saśaraṃ dhanur uttamam<BR>
06,091.069a	draupadeyāṃs tataḥ pañca pañcabhiḥ samatāḍayat<BR>
06,091.069c	bhīmasenasya ca krodhān nijaghāna turaṃgamān<BR>
06,091.070a	dhvajaṃ kesariṇaṃ cāsya ciccheda viśikhais tribhiḥ<BR>
06,091.070c	nirbibheda tribhiś cānyaiḥ sārathiṃ cāsya patribhiḥ<BR>
06,091.071a	sa gāḍhaviddho vyathito rathopastha upāviśat<BR>
06,091.071c	viśoko bharataśreṣṭha bhagadattena saṃyuge<BR>
06,091.072a	tato bhīmo mahārāja viratho rathināṃ varaḥ<BR>
06,091.072c	gadāṃ pragṛhya vegena pracaskanda mahārathāt<BR>
06,091.073a	tam udyatagadaṃ dṛṣṭvā saśṛṅgam iva parvatam<BR>
06,091.073c	tāvakānāṃ bhayaṃ ghoraṃ samapadyata bhārata<BR>
06,091.074a	etasminn eva kāle tu pāṇḍavaḥ kṛṣṇasārathiḥ<BR>
06,091.074c	ājagāma mahārāja nighnañ śatrūn sahasraśaḥ<BR>
06,091.075a	yatra tau puruṣavyāghrau pitāputrau paraṃtapau<BR>
06,091.075c	prāgjyotiṣeṇa saṃsaktau bhīmasenaghaṭotkacau<BR>
06,091.076a	dṛṣṭvā tu pāṇḍavo rājan yudhyamānān mahārathān<BR>
06,091.076c	tvarito bharataśreṣṭha tatrāyād vikirañ śarān<BR>
06,091.077a	tato duryodhano rājā tvaramāṇo mahārathaḥ<BR>
06,091.077c	senām acodayat kṣipraṃ rathanāgāśvasaṃkulām<BR>
06,091.078a	tām āpatantīṃ sahasā kauravāṇāṃ mahācamūm<BR>
06,091.078c	abhidudrāva vegena pāṇḍavaḥ śvetavāhanaḥ<BR>
06,091.079a	bhagadatto 'pi samare tena nāgena bhārata<BR>
06,091.079c	vimṛdnan pāṇḍavabalaṃ yudhiṣṭhiram upādravat<BR>
06,091.080a	tadāsīt tumulaṃ yuddhaṃ bhagadattasya māriṣa<BR>
06,091.080c	pāñcālaiḥ sṛñjayaiś caiva kekayaiś codyatāyudhaiḥ<BR>
06,091.081a	bhīmaseno 'pi samare tāv ubhau keśavārjunau<BR>
06,091.081c	āśrāvayad yathāvṛttam irāvad vadham uttamam<BR>
06,092.001	saṃjaya uvāca<BR>
06,092.001a	putraṃ tu nihataṃ śrutvā irāvantaṃ dhanaṃjayaḥ<BR>
06,092.001c	duḥkhena mahatāviṣṭo niḥśvasan pannago yathā<BR>
06,092.002a	abravīt samare rājan vāsudevam idaṃ vacaḥ<BR>
06,092.002c	idaṃ nūnaṃ mahāprājño viduro dṛṣṭavān purā<BR>
06,092.003a	kurūṇāṃ pāṇḍavānāṃ ca kṣayaṃ ghoraṃ mahāmatiḥ<BR>
06,092.003c	tato nivārayitavān dhṛtarāṣṭraṃ janeśvaram<BR>
06,092.004a	avadhyā bahavo vīrāḥ saṃgrāme madhusūdana<BR>
06,092.004c	nihatāḥ kauravaiḥ saṃkhye tathāsmābhiś ca te hatāḥ<BR>
06,092.005a	arthahetor naraśreṣṭha kriyate karma kutsitam<BR>
06,092.005c	dhig arthān yatkṛte hy evaṃ kriyate jñātisaṃkṣayaḥ<BR>
06,092.006a	adhanasya mṛtaṃ śreyo na ca jñātivadhād dhanam<BR>
06,092.006c	kiṃ nu prāpsyāmahe kṛṣṇa hatvā jñātīn samāgatān<BR>
06,092.007a	duryodhanāparādhena śakuneḥ saubalasya ca<BR>
06,092.007c	kṣatriyā nidhanaṃ yānti karṇadurmantritena ca<BR>
06,092.008a	idānīṃ ca vijānāmi sukṛtaṃ madhusūdana<BR>
06,092.008c	kṛtaṃ rājñā mahābāho yācatā sma suyodhanam<BR>
06,092.008e	rājyārdhaṃ pañca vā grāmān nākārṣīt sa ca durmatiḥ<BR>
06,092.009a	dṛṣṭvā hi kṣatriyāñ śūrāñ śayānān dharaṇītale<BR>
06,092.009c	nindāmi bhṛśam ātmānaṃ dhig astu kṣatrajīvikām<BR>
06,092.010a	aśaktam iti mām ete jñāsyanti kṣatriyā raṇe<BR>
06,092.010c	yuddhaṃ mamaibhirucitaṃ jñātibhir madhusūdana<BR>
06,092.011a	saṃcodaya hayān kṣipraṃ dhārtarāṣṭracamūṃ prati<BR>
06,092.011c	pratariṣye mahāpāraṃ bhujābhyāṃ samarodadhim<BR>
06,092.011e	nāyaṃ klībayituṃ kālo vidyate mādhava kva cit<BR>
06,092.012a	evam uktas tu pārthena keśavaḥ paravīrahā<BR>
06,092.012c	codayām āsa tān aśvān pāṇḍurān vātaraṃhasaḥ<BR>
06,092.013a	atha śabdo mahān āsīt tava sainyasya bhārata<BR>
06,092.013c	mārutoddhūtavegasya sāgarasyeva parvaṇi<BR>
06,092.013d*0360_01	rathaṃ saṃprerayām āsa vegena tvaritojjvalam<BR>
06,092.014a	aparāhṇe mahārāja saṃgrāmaḥ samapadyata<BR>
06,092.014c	parjanyasamanirghoṣo bhīṣmasya saha pāṇḍavaiḥ<BR>
06,092.015a	tato rājaṃs tava sutā bhīmasenam upādravan<BR>
06,092.015c	parivārya raṇe droṇaṃ vasavo vāsavaṃ yathā<BR>
06,092.016a	tataḥ śāṃtanavo bhīṣmaḥ kṛpaś ca rathināṃ varaḥ<BR>
06,092.016c	bhagadattaḥ suśarmā ca dhanaṃjayam upādravan<BR>
06,092.017a	hārdikyo bāhlikaś caiva sātyakiṃ samabhidrutau<BR>
06,092.017c	ambaṣṭhakas tu nṛpatir abhimanyum avārayat<BR>
06,092.018a	śeṣās tv anye mahārāja śeṣān eva mahārathān<BR>
06,092.018c	tataḥ pravavṛte yuddhaṃ ghorarūpaṃ bhayāvaham<BR>
06,092.019a	bhīmasenas tu saṃprekṣya putrāṃs tava janeśvara<BR>
06,092.019c	prajajvāla raṇe kruddho haviṣā havyavāḍ iva<BR>
06,092.020a	putrās tu tava kaunteyaṃ chādayāṃ cakrire śaraiḥ<BR>
06,092.020c	prāvṛṣīva mahārāja jaladāḥ parvataṃ yathā<BR>
06,092.021a	sa cchādyamāno bahudhā putrais tava viśāṃ pate<BR>
06,092.021c	sṛkkiṇī vilihan vīraḥ śārdūla iva darpitaḥ<BR>
06,092.022a	vyūḍhoraskaṃ tato bhīmaḥ pātayām āsa pārthiva<BR>
06,092.022c	kṣurapreṇa sutīkṣṇena so 'bhavad gatajīvitaḥ<BR>
06,092.022c*0361_01	**** **** sumuktena mahāraṇe<BR>
06,092.022c*0361_02	tāḍayām āsa saṃkruddhaḥ **** **** <BR>
06,092.023a	apareṇa tu bhallena pītena niśitena ca<BR>
06,092.023c	apātayat kuṇḍalinaṃ siṃhaḥ kṣudramṛgaṃ yathā<BR>
06,092.024a	tataḥ suniśitān pītān samādatta śilīmukhān<BR>
06,092.024b*0362_01	subahūn preṣayām āsa kopayāno mahābalaḥ<BR>
06,092.024b*0363_01	tatas tu samare kruddho bhīmasenaḥ śilīmukhān<BR>
06,092.024c	sa sapta tvarayā yuktaḥ putrāṃs te prāpya māriṣa<BR>
06,092.025a	preṣitā bhīmasenena śarās te dṛḍhadhanvanā<BR>
06,092.025c	apātayanta putrāṃs te rathebhyaḥ sumahārathān<BR>
06,092.026a	anādhṛṣṭiṃ kuṇḍabhedaṃ vairāṭaṃ dīrghalocanam<BR>
06,092.026c	dīrghabāhuṃ subāhuṃ ca tathaiva kanakadhvajam<BR>
06,092.027a	prapatanta sma te vīrā virejur bharatarṣabha<BR>
06,092.027c	vasante puṣpaśabalāś cūtāḥ prapatitā iva<BR>
06,092.028a	tataḥ pradudruvuḥ śeṣāḥ putrās tava viśāṃ pate<BR>
06,092.028c	taṃ kālam iva manyanto bhīmasenaṃ mahābalam<BR>
06,092.029a	droṇas tu samare vīraṃ nirdahantaṃ sutāṃs tava<BR>
06,092.029b*0364_01	saṃdadhāra mahābāhur bhīmasenaṃ mahābalam<BR>
06,092.029c	yathādriṃ vāridhārābhiḥ samantād vyakirac charaiḥ<BR>
06,092.030a	tatrādbhutam apaśyāma kuntīputrasya pauruṣam<BR>
06,092.030c	droṇena vāryamāṇo 'pi nijaghne yat sutāṃs tava<BR>
06,092.031a	yathā hi govṛṣo varṣaṃ saṃdhārayati khāt patat<BR>
06,092.031c	bhīmas tathā droṇamuktaṃ śaravarṣam adīdharat<BR>
06,092.031d*0365_01	nimīlya netre gṛhṇīyāt tathā jagrāha pāṇḍavaḥ<BR>
06,092.031d*0365_02	droṇacāpasamudbhūtaṃ śaravarṣaṃ durāsadam<BR>
06,092.031d*0366_01	nimīlya nayane 'gṛhṇāt tathā bāṇān vṛkodaraḥ<BR>
06,092.032a	adbhutaṃ ca mahārāja tatra cakre vṛkodaraḥ<BR>
06,092.032c	yat putrāṃs te 'vadhīt saṃkhye droṇaṃ caiva nyayodhayat<BR>
06,092.033a	putreṣu tava vīreṣu cikrīḍārjunapūrvajaḥ<BR>
06,092.033c	mṛgeṣv iva mahārāja caran vyāghro mahābalaḥ<BR>
06,092.034a	yathā vā paśumadhyastho drāvayeta paśūn vṛkaḥ<BR>
06,092.034c	vṛkodaras tava sutāṃs tathā vyadrāvayad raṇe<BR>
06,092.035a	gāṅgeyo bhagadattaś ca gautamaś ca mahārathaḥ<BR>
06,092.035c	pāṇḍavaṃ rabhasaṃ yuddhe vārayām āsur arjunam<BR>
06,092.036a	astrair astrāṇi saṃvārya teṣāṃ so 'tiratho raṇe<BR>
06,092.036c	pravīrāṃs tava sainyeṣu preṣayām āsa mṛtyave<BR>
06,092.037a	abhimanyuś ca rājānam ambaṣṭhaṃ lokaviśrutam<BR>
06,092.037c	virathaṃ rathināṃ śreṣṭhaṃ kārayām āsa sāyakaiḥ<BR>
06,092.038a	viratho vadhyamānaḥ sa saubhadreṇa yaśasvinā<BR>
06,092.038c	avaplutya rathāt tūrṇaṃ savrīḍo manujādhipaḥ<BR>
06,092.039a	asiṃ cikṣepa samare saubhadrasya mahātmanaḥ<BR>
06,092.039c	āruroha rathaṃ caiva hārdikyasya mahātmanaḥ<BR>
06,092.040a	āpatantaṃ tu nistriṃśaṃ yuddhamārgaviśāradaḥ<BR>
06,092.040c	lāghavād vyaṃsayām āsa saubhadraḥ paravīrahā<BR>
06,092.041a	vyaṃsitaṃ vīkṣya nistriṃśaṃ saubhadreṇa raṇe tadā<BR>
06,092.041c	sādhu sādhv iti sainyānāṃ praṇādo 'bhūd viśāṃ pate<BR>
06,092.041d*0367_01	nirāyudham athātmānaṃ sa saṃvīkṣya janādhipa<BR>
06,092.042a	dhṛṣṭadyumnamukhās tv anye tava sainyam ayodhayan<BR>
06,092.042c	tathaiva tāvakāḥ sarve pāṇḍusainyam ayodhayan<BR>
06,092.043a	tatrākrando mahān āsīt tava teṣāṃ ca bhārata<BR>
06,092.043c	nighnatāṃ bhṛśam anyonyaṃ kurvatāṃ karma duṣkaram<BR>
06,092.043d*0368_01	pravartam iva hārdikyaṃ ghoraṃ yuddham abhūt tataḥ<BR>
06,092.044a	anyonyaṃ hi raṇe śūrāḥ keśeṣv ākṣipya māriṣa<BR>
06,092.044c	nakhair dantair ayudhyanta muṣṭibhir jānubhis tathā<BR>
06,092.045a	bāhubhiś ca talaiś caiva nistriṃśaiś ca susaṃśitaiḥ<BR>
06,092.045c	vivaraṃ prāpya cānyonyam anayan yamasādanam<BR>
06,092.046a	nyahanac ca pitā putraṃ putraś ca pitaraṃ raṇe<BR>
06,092.046c	vyākulīkṛtasaṃkalpā yuyudhus tatra mānavāḥ<BR>
06,092.047a	raṇe cārūṇi cāpāni hemapṛṣṭhāni bhārata<BR>
06,092.047c	hatānām apaviddhāni kalāpāś ca mahādhanāḥ<BR>
06,092.048a	jātarūpamayaiḥ puṅkhai rājataiś ca śitāḥ śarāḥ<BR>
06,092.048c	tailadhautā vyarājanta nirmuktabhujagopamāḥ<BR>
06,092.049a	hastidantatsarūn khaḍgāñ jātarūpapariṣkṛtān<BR>
06,092.049c	carmāṇi cāpaviddhāni rukmapṛṣṭhāni dhanvinām<BR>
06,092.050a	suvarṇavikṛtaprāsān paṭṭiśān hemabhūṣitān<BR>
06,092.050c	jātarūpamayāś carṣṭīḥ śaktyaś ca kanakojjvalāḥ<BR>
06,092.051a	apakṛttāś ca patitā musalāni gurūṇi ca<BR>
06,092.051c	parighān paṭṭiśāṃś caiva bhiṇḍipālāṃś ca māriṣa<BR>
06,092.052a	patitāṃs tomarāṃś cāpi citrā hemapariṣkṛtāḥ<BR>
06,092.052c	kuthāś ca bahudhākārāś cāmaravyajanāni ca<BR>
06,092.053a	nānāvidhāni śastrāṇi visṛjya patitā narāḥ<BR>
06,092.053c	jīvanta iva dṛśyante gatasattvā mahārathāḥ<BR>
06,092.054a	gadāvimathitair gātrair musalair bhinnamastakāḥ<BR>
06,092.054c	gajavājirathakṣuṇṇāḥ śerate sma narāḥ kṣitau<BR>
06,092.055a	tathaivāśvanṛnāgānāṃ śarīrair ābabhau tadā<BR>
06,092.055c	saṃchannā vasudhā rājan parvatair iva sarvataḥ<BR>
06,092.056a	samare patitaiś caiva śaktyṛṣṭiśaratomaraiḥ<BR>
06,092.056c	nistriṃśaiḥ paṭṭiśaiḥ prāsair ayaskuntaiḥ paraśvadhaiḥ<BR>
06,092.057a	parighair bhiṇḍipālaiś ca śataghnībhis tathaiva ca<BR>
06,092.057c	śarīraiḥ śastrabhinnaiś ca samāstīryata medinī<BR>
06,092.058a	niḥśabdair alpaśabdaiś ca śoṇitaughapariplutaiḥ<BR>
06,092.058c	gatāsubhir amitraghna vibabhau saṃvṛtā mahī<BR>
06,092.059a	satalatraiḥ sakeyūrair bāhubhiś candanokṣitaiḥ<BR>
06,092.059b*0369_01	sudhṛtair lakuṭaiś caiva saṃvṛtā tatra medinī<BR>
06,092.059c	hastihastopamaiś chinnair ūrubhiś ca tarasvinām<BR>
06,092.059d*0370_01	sāṅgadaiś ca bhujaiś caiva vipraviddhair alaṃkṛtaiḥ<BR>
06,092.060a	baddhacūḍāmaṇidharaiḥ śirobhiś ca sakuṇḍalaiḥ<BR>
06,092.060c	patitair vṛṣabhākṣāṇāṃ babhau bhārata medinī<BR>
06,092.061a	kavacaiḥ śoṇitādigdhair viprakīrṇaiś ca kāñcanaiḥ<BR>
06,092.061c	rarāja subhṛśaṃ bhūmiḥ śāntārcibhir ivānalaiḥ<BR>
06,092.062a	vipraviddhaiḥ kalāpaiś ca patitaiś ca śarāsanaiḥ<BR>
06,092.062c	viprakīrṇaiḥ śaraiś cāpi rukmapuṅkhaiḥ samantataḥ<BR>
06,092.063a	rathaiś ca bahubhir bhagnaiḥ kiṅkiṇījālamālibhiḥ<BR>
06,092.063c	vājibhiś ca hataiḥ kīrṇaiḥ srastajihvaiḥ saśoṇitaiḥ<BR>
06,092.064a	anukarṣaiḥ patākābhir upāsaṅgair dhvajair api<BR>
06,092.064c	pravīrāṇāṃ mahāśaṅkhair viprakīrṇaiś ca pāṇḍuraiḥ<BR>
06,092.065a	srastahastaiś ca mātaṅgaiḥ śayānair vibabhau mahī<BR>
06,092.065b*0371_01	śuśubhe dharaṇī rājan pradīptair iva parvataiḥ<BR>
06,092.065b*0371_02	srastair ābharaṇaiś caiva vibabhau tu tadā mahī<BR>
06,092.065c	nānārūpair alaṃkāraiḥ pramadevābhyalaṃkṛtā<BR>
06,092.066a	dantibhiś cāparais tatra saprāsair gāḍhavedanaiḥ<BR>
06,092.066c	karaiḥ śabdaṃ vimuñcadbhiḥ śīkaraṃ ca muhur muhuḥ<BR>
06,092.066e	vibabhau tad raṇasthānaṃ dhamyamānair ivācalaiḥ<BR>
06,092.067a	nānārāgaiḥ kambalaiś ca paristomaiś ca dantinām<BR>
06,092.067b*0372_01	vivāritavicitrābhiḥ kuthābhiś ca samantataḥ<BR>
06,092.067c	vaiḍūryamaṇidaṇḍaiś ca patitair aṅkuśaiḥ śubhaiḥ<BR>
06,092.068a	ghaṇṭābhiś ca gajendrāṇāṃ patitābhiḥ samantataḥ<BR>
06,092.068c	vighāṭitavicitrābhiḥ kuthābhī rāṅkavais tathā<BR>
06,092.069a	graiveyaiś citrarūpaiś ca rukmakakṣyābhir eva ca<BR>
06,092.069c	yantraiś ca bahudhā chinnais tomaraiś ca sakampanaiḥ<BR>
06,092.069d*0373_01	rarāja subhṛśaṃ bhūmis tatra viśāṃ pate<BR>
06,092.070a	aśvānāṃ reṇukapilai rukmacchannair uraśchadaiḥ<BR>
06,092.070c	sādināṃ ca bhujaiś chinnaiḥ patitaiḥ sāṅgadais tathā<BR>
06,092.071a	prāsaiś ca vimalais tīkṣṇair vimalābhis tatharṣṭibhiḥ<BR>
06,092.071c	uṣṇīṣaiś ca tathā chinnaiḥ praviddhaiś ca tatas tataḥ<BR>
06,092.072a	vicitrair ardhacandraiś ca jātarūpapariṣkṛtaiḥ<BR>
06,092.072c	aśvāstaraparistomai rāṅkavair mṛditais tathā<BR>
06,092.073a	narendracūḍāmaṇibhir vicitraiś ca mahādhanaiḥ<BR>
06,092.073c	chatrais tathāpaviddhaiś ca cāmaravyajanair api<BR>
06,092.074a	padmendudyutibhiś caiva vadanaiś cārukuṇḍalaiḥ<BR>
06,092.074c	kḷptaśmaśrubhir atyarthaṃ vīrāṇāṃ samalaṃkṛtaiḥ<BR>
06,092.075a	apaviddhair mahārāja suvarṇojjvalakuṇḍalaiḥ<BR>
06,092.075c	grahanakṣatraśabalā dyaur ivāsīd vasuṃdharā<BR>
06,092.076a	evam ete mahāsene mṛdite tatra bhārata<BR>
06,092.076c	parasparaṃ samāsādya tava teṣāṃ ca saṃyuge<BR>
06,092.077a	teṣu śrānteṣu bhagneṣu mṛditeṣu ca bhārata<BR>
06,092.077c	rātriḥ samabhavad ghorā nāpaśyāma tato raṇam<BR>
06,092.078a	tato 'vahāraṃ sainyānāṃ pracakruḥ kurupāṇḍavāḥ<BR>
06,092.078c	ghore niśāmukhe raudre vartamāne sudāruṇe<BR>
06,092.079a	avahāraṃ tataḥ kṛtvā sahitāḥ kurupāṇḍavāḥ<BR>
06,092.079c	nyaviśanta yathākālaṃ gatvā svaśibiraṃ tadā<BR>
06,093.001	saṃjaya uvāca<BR>
06,093.001a	tato duryodhano rājā śakuniś cāpi saubalaḥ<BR>
06,093.001c	duḥśāsanaś ca putras te sūtaputraś ca durjayaḥ<BR>
06,093.002a	samāgamya mahārāja mantraṃ cakrūr vivakṣitam<BR>
06,093.002c	kathaṃ pāṇḍusutā yuddhe jetavyāḥ sagaṇā iti<BR>
06,093.003a	tato duryodhano rājā sarvāṃs tān āha mantriṇaḥ<BR>
06,093.003c	sūtaputraṃ samābhāṣya saubalaṃ ca mahābalam<BR>
06,093.004a	droṇo bhīṣmaḥ kṛpaḥ śalyaḥ saumadattiś ca saṃyuge<BR>
06,093.004c	na pārthān pratibādhante na jāne tatra kāraṇam<BR>
06,093.005a	avadhyamānās te cāpi kṣapayanti balaṃ mama<BR>
06,093.005c	so 'smi kṣīṇabalaḥ karṇa kṣīṇaśastraś ca saṃyuge<BR>
06,093.005d*0374_01	droṇasya pramukhe vīrā hatās te bhrātaro mama<BR>
06,093.005d*0374_02	bhīmasenena rādheya mama caiva ca paśyataḥ<BR>
06,093.006a	nikṛtaḥ pāṇḍavaiḥ śūrair avadhyair daivatair api<BR>
06,093.006c	so 'haṃ saṃśayam āpannaḥ prakariṣye kathaṃ raṇam<BR>
06,093.006d*0375_01	mahābala mahāprājña sarvaśāstraviśārada<BR>
06,093.006d*0375_02	mantrajño mantravān dakṣo nītimān nītikovidaḥ<BR>
06,093.006d*0375_03	sa śūraḥ sa ca vikrāntaḥ sūryaputraḥ pratāpavān<BR>
06,093.006d*0375_04	etan mahābhītikaraṃ pratariṣye raṇaṃ katham<BR>
06,093.007a	tam abravīn mahārāja sūtaputro narādhipam<BR>
06,093.007c	mā śuco bharataśreṣṭha prakariṣye priyaṃ tava<BR>
06,093.008a	bhīṣmaḥ śāṃtanavas tūrṇam apayātu mahāraṇāt<BR>
06,093.008c	nivṛtte yudhi gāṅgeye nyastaśastre ca bhārata<BR>
06,093.009a	ahaṃ pārthān haniṣyāmi sanitān sarvasomakaiḥ<BR>
06,093.009c	paśyato yudhi bhīṣmasya śape satyena te nṛpa<BR>
06,093.010a	pāṇḍaveṣu dayāṃ rājan sadā bhīṣmaḥ karoti vai<BR>
06,093.010c	aśaktaś ca raṇe bhīṣmo jetum etān mahārathān<BR>
06,093.011a	abhimānī raṇe bhīṣmo nityaṃ cāpi raṇapriyaḥ<BR>
06,093.011c	sa kathaṃ pāṇḍavān yuddhe jeṣyate tāta saṃgatān<BR>
06,093.012a	sa tvaṃ śīghram ito gatvā bhīṣmasya śibiraṃ prati<BR>
06,093.012c	anumānya raṇe bhīṣmaṃ śastraṃ nyāsaya bhārata<BR>
06,093.013a	nyastaśastre tato bhīṣme nihatān paśya pāṇḍavān<BR>
06,093.013c	mayaikena raṇe rājan sasuhṛdgaṇabāndhavān<BR>
06,093.014a	evam uktas tu karṇena putro duryodhanas tava<BR>
06,093.014c	abravīd bhrātaraṃ tatra duḥśāsanam idaṃ vacaḥ<BR>
06,093.015a	anuyātraṃ yathā sajjaṃ sarvaṃ bhavati sarvataḥ<BR>
06,093.015c	duḥśāsana tathā kṣipraṃ sarvam evopapādaya<BR>
06,093.016a	evam uktvā tato rājan karṇam āha janeśvaraḥ<BR>
06,093.016c	anumānya raṇe bhīṣmam ito 'haṃ dvipadāṃ varam<BR>
06,093.017a	āgamiṣye tataḥ kṣipraṃ tvatsakāśam ariṃdama<BR>
06,093.017c	tatas tvaṃ puruṣavyāghra prakariṣyasi saṃyugam<BR>
06,093.018a	niṣpapāta tatas tūrṇaṃ putras tava viśāṃ pate<BR>
06,093.018c	sahito bhrātṛbhiḥ sarvair devair iva śatakratuḥ<BR>
06,093.019a	tatas taṃ nṛpaśārdūlaṃ śārdūlasamavikramam<BR>
06,093.019c	ārohayad dhayaṃ tūrṇaṃ bhrātā duḥśāsanas tadā<BR>
06,093.020a	aṅgadī baddhamukuṭo hastābharaṇavān nṛpaḥ<BR>
06,093.020c	dhārtarāṣṭro mahārāja vibabhau sa mahendravat<BR>
06,093.021a	bhāṇḍīpuṣpanikāśena tapanīyanibhena ca<BR>
06,093.021c	anuliptaḥ parārdhyena candanena sugandhinā<BR>
06,093.022a	arajombarasaṃvītaḥ siṃhakhelagatir nṛpaḥ<BR>
06,093.022c	śuśubhe vimalārciṣmañ śaradīva divākaraḥ<BR>
06,093.023a	taṃ prayāntaṃ naravyāghraṃ bhīṣmasya śibiraṃ prati<BR>
06,093.023c	anujagmur maheṣvāsāḥ sarvalokasya dhanvinaḥ<BR>
06,093.023e	bhrātaraś ca maheṣvāsās tridaśā iva vāsavam<BR>
06,093.024a	hayān anye samāruhya gajān anye ca bhārata<BR>
06,093.024c	rathair anye naraśreṣṭhāḥ parivavruḥ samantataḥ<BR>
06,093.024d*0376_01	padātayaś ca tvaritā nakharaprāsayodhinaḥ<BR>
06,093.024d*0376_02	parivavrur maheṣvāsaṃ dhārtarāṣṭraṃ mahāratham<BR>
06,093.025a	āttaśastrāś ca suhṛdo rakṣaṇārthaṃ mahīpateḥ<BR>
06,093.025c	prādurbabhūvuḥ sahitāḥ śakrasyevāmarā divi<BR>
06,093.026a	saṃpūjyamānaḥ kurubhiḥ kauravāṇāṃ mahārathaḥ<BR>
06,093.026c	prayayau sadanaṃ rājan gāṅgeyasya yaśasvinaḥ<BR>
06,093.026e	anvīyamānaḥ sahitaiḥ sodaraiḥ sarvato nṛpaḥ<BR>
06,093.027a	dakṣiṇaṃ dakṣiṇaḥ kāle saṃbhṛtya svabhujaṃ tadā<BR>
06,093.027c	hastihastopamaṃ śaikṣaṃ sarvaśatrunibarhaṇam<BR>
06,093.028a	pragṛhṇann añjalīn nṝṇām udyatān sarvatodiśam<BR>
06,093.028c	śuśrāva madhurā vāco nānādeśanivāsinām<BR>
06,093.029a	saṃstūyamānaḥ sūtaiś ca māgadhaiś ca mahāyaśāḥ<BR>
06,093.029c	pūjayānaś ca tān sarvān sarvalokeśvareśvaraḥ<BR>
06,093.030a	pradīpaiḥ kāñcanais tatra gandhatailāvasecanaiḥ<BR>
06,093.030c	parivavrur mahātmānaṃ prajvaladbhiḥ samantataḥ<BR>
06,093.030d*0377_01	devāsure yathendro 'sau saṃgrāme ca bhayaṃkare<BR>
06,093.031a	sa taiḥ parivṛto rājā pradīpaiḥ kāñcanaiḥ śubhaiḥ<BR>
06,093.031c	śuśubhe candramā yukto dīptair iva mahāgrahaiḥ<BR>
06,093.032a	kañcukoṣṇīṣiṇas tatra vetrajharjharapāṇayaḥ<BR>
06,093.032c	protsārayantaḥ śanakais taṃ janaṃ sarvatodiśam<BR>
06,093.033a	saṃprāpya tu tato rājā bhīṣmasya sadanaṃ śubham<BR>
06,093.033c	avatīrya hayāc cāpi bhīṣmaṃ prāpya janeśvaraḥ<BR>
06,093.034a	abhivādya tato bhīṣmaṃ niṣaṇṇaḥ paramāsane<BR>
06,093.034c	kāñcane sarvatobhadre spardhyāstaraṇasaṃvṛte<BR>
06,093.034e	uvāca prāñjalir bhīṣmaṃ bāṣpakaṇṭho 'śrulocanaḥ<BR>
06,093.035a	tvāṃ vayaṃ samupāśritya saṃyuge śatrusūdana<BR>
06,093.035c	utsahema raṇe jetuṃ sendrān api surāsurān<BR>
06,093.036a	kim u pāṇḍusutān vīrān sasuhṛdgaṇabāndhavān<BR>
06,093.036c	tasmād arhasi gāṅgeya kṛpāṃ kartuṃ mayi prabho<BR>
06,093.036e	jahi pāṇḍusutān vīrān mahendra iva dānavān<BR>
06,093.037a	pūrvam uktaṃ mahābāho nihaniṣyāmi somakān<BR>
06,093.037c	pāñcālān pāṇḍavaiḥ sārdhaṃ karūṣāṃś ceti bhārata<BR>
06,093.038a	tad vacaḥ satyam evāstu jahi pārthān samāgatān<BR>
06,093.038c	somakāṃś ca maheṣvāsān satyavāg bhava bhārata<BR>
06,093.039a	dayayā yadi vā rājan dveṣyabhāvān mama prabho<BR>
06,093.039c	mandabhāgyatayā vāpi mama rakṣasi pāṇḍavān<BR>
06,093.040a	anujānīhi samare karṇam āhavaśobhinam<BR>
06,093.040c	sa jeṣyati raṇe pārthān sasuhṛdgaṇabāndhavān<BR>
06,093.041a	etāvad uktvā nṛpatiḥ putro duryodhanas tava<BR>
06,093.041c	novāca vacanaṃ kiṃ cid bhīṣmaṃ bhīmaparākramam<BR>
06,094.001	saṃjaya uvāca<BR>
06,094.001a	vākśalyais tava putreṇa so 'tividdhaḥ pitāmahaḥ<BR>
06,094.001c	duḥkhena mahatāviṣṭo novācāpriyam aṇv api<BR>
06,094.002a	sa dhyātvā suciraṃ kālaṃ duḥkharoṣasamanvitaḥ<BR>
06,094.002c	śvasamāno yathā nāgaḥ praṇunno vai śalākayā<BR>
06,094.003a	udvṛtya cakṣuṣī kopān nirdahann iva bhārata<BR>
06,094.003c	sadevāsuragandharvaṃ lokaṃ lokavidāṃ varaḥ<BR>
06,094.003e	abravīt tava putraṃ tu sāmapūrvam idaṃ vacaḥ<BR>
06,094.004a	kiṃ nu duryodhanaivaṃ māṃ vākśalyair upavidhyasi<BR>
06,094.004c	ghaṭamānaṃ yathāśakti kurvāṇaṃ ca tava priyam<BR>
06,094.004e	juhvānaṃ samare prāṇāṃs tavaiva hitakāmyayā<BR>
06,094.005a	yadā tu pāṇḍavaḥ śūraḥ khāṇḍave 'gnim atarpayat<BR>
06,094.005c	parājitya raṇe śakraṃ paryāptaṃ tan nidarśanam<BR>
06,094.006a	yadā ca tvāṃ mahābāho gandharvair hṛtam ojasā<BR>
06,094.006c	amocayat pāṇḍusutaḥ paryāptaṃ tan nidarśanam<BR>
06,094.007a	dravamāṇeṣu śūreṣu sodareṣu tathābhibho<BR>
06,094.007c	sūtaputre ca rādheye paryāptaṃ tan nidarśanam<BR>
06,094.008a	yac ca naḥ sahitān sarvān virāṭanagare tadā<BR>
06,094.008c	eka eva samudyātaḥ paryāptaṃ tan nidarśanam<BR>
06,094.009a	droṇaṃ ca yudhi saṃrabdhaṃ māṃ ca nirjitya saṃyuge<BR>
06,094.009c	karṇaṃ ca tvāṃ ca drauṇiṃ ca kṛpaṃ ca sumahāratham<BR>
06,094.009e	vāsāṃsi sa samādatta paryāptaṃ tan nidarśanam<BR>
06,094.009f*0378_01	tathā drauṇiṃ maheṣvāsaṃ śāradvatam athāpi ca<BR>
06,094.009f*0378_02	gograhe jitavān pūrvaṃ paryāptaṃ tan nidarśanam<BR>
06,094.009f*0378_03	vijitya ca yadā karṇaṃ sadā puruṣamāninam<BR>
06,094.009f*0378_04	uttarāyai dadau vastraṃ paryāptaṃ tan nidarśanam<BR>
06,094.010a	nivātakavacān yuddhe vāsavenāpi durjayān<BR>
06,094.010c	jitavān samare pārthaḥ paryāptaṃ tan nidarśanam<BR>
06,094.010d*0379_01	avaśyaṃ hitakāmena pārṣatena ca dhīmatā<BR>
06,094.011a	ko hi śakto raṇe jetuṃ pāṇḍavaṃ rabhasaṃ raṇe<BR>
06,094.011b*0380_01	yasya goptā jagadgoptā śaṅkhacakragadādharaḥ<BR>
06,094.011b*0380_02	vāsudevo 'nantaśaktiḥ sṛṣṭisaṃhārakārakaḥ<BR>
06,094.011b*0380_03	sarveśvaro devadevaḥ paramātmā sanātanaḥ<BR>
06,094.011b*0380_04	ukto 'si bahuśo rājan nāradādyair maharṣibhiḥ<BR>
06,094.011c	tvaṃ tu mohān na jānīṣe vācyāvācyaṃ suyodhana<BR>
06,094.012a	mumūrṣur hi naraḥ sarvān vṛkṣān paśyati kāñcanān<BR>
06,094.012c	tathā tvam api gāndhāre viparītāni paśyasi<BR>
06,094.013a	svayaṃ vairaṃ mahat kṛtvā pāṇḍavaiḥ sahasṛñjayaiḥ<BR>
06,094.013c	yudhyasva tān adya raṇe paśyāmaḥ puruṣo bhava<BR>
06,094.013d*0381_01	aśakyāḥ pāṇḍavā jetuṃ devair api savāsavaiḥ<BR>
06,094.014a	ahaṃ tu somakān sarvān sapāñcālān samāgatān<BR>
06,094.014c	nihaniṣye naravyāghra varjayitvā śikhaṇḍinam<BR>
06,094.015a	tair vāhaṃ nihataḥ saṃkhye gamiṣye yamasādanam<BR>
06,094.015c	tān vā nihatya saṃgrāme prītiṃ dāsyāmi vai tava<BR>
06,094.016a	pūrvaṃ hi strī samutpannā śikhaṇḍī rājaveśmani<BR>
06,094.016c	varadānāt pumāñ jātaḥ saiṣā vai strī śikhaṇḍinī<BR>
06,094.017a	tām ahaṃ na haniṣyāmi prāṇatyāge 'pi bhārata<BR>
06,094.017c	yāsau prāṅ nirmitā dhātrā saiṣā vai strī śikhaṇḍinī<BR>
06,094.018a	sukhaṃ svapihi gāndhāre śvo 'smi kartā mahāraṇam<BR>
06,094.018c	yaj janāḥ kathayiṣyanti yāvat sthāsyati medinī<BR>
06,094.019a	evam uktas tava suto nirjagāma janeśvara<BR>
06,094.019c	abhivādya guruṃ mūrdhnā prayayau svaṃ niveśanam<BR>
06,094.020a	āgamya tu tato rājā visṛjya ca mahājanam<BR>
06,094.020c	praviveśa tatas tūrṇaṃ kṣayaṃ śatrukṣayaṃkaraḥ<BR>
06,094.020e	praviṣṭaḥ sa niśāṃ tāṃ ca gamayām āsa pārthivaḥ<BR>
06,095.001	saṃjaya uvāca<BR>
06,095.001a	prabhātāyāṃ tu śarvaryāṃ prātar utthāya vai nṛpaḥ<BR>
06,095.001c	rājñaḥ samājñāpayata senāṃ yojayateti ha<BR>
06,095.001e	adya bhīṣmo raṇe kruddho nihaniṣyati somakān<BR>
06,095.002a	duryodhanasya tac chrutvā rātrau vilapitaṃ bahu<BR>
06,095.002c	manyamānaḥ sa taṃ rājan pratyādeśam ivātmanaḥ<BR>
06,095.003a	nirvedaṃ paramaṃ gatvā vinindya paravācyatām<BR>
06,095.003c	dīrghaṃ dadhyau śāṃtanavo yoddhukāmo 'rjunaṃ raṇe<BR>
06,095.004a	iṅgitena tu taj jñātvā gāṅgeyena vicintitam<BR>
06,095.004c	duryodhano mahārāja duḥśāsanam acodayat<BR>
06,095.005a	duḥśāsana rathās tūrṇaṃ yujyantāṃ bhīṣmarakṣiṇaḥ<BR>
06,095.005c	dvātriṃśat tvam anīkāni sarvāṇy evābhicodaya<BR>
06,095.006a	idaṃ hi samanuprāptaṃ varṣapūgābhicintitam<BR>
06,095.006c	pāṇḍavānāṃ sasainyānāṃ vadho rājyasya cāgamaḥ<BR>
06,095.007a	tatra kāryam ahaṃ manye bhīṣmasyaivābhirakṣaṇam<BR>
06,095.007c	sa no guptaḥ sukhāya syād dhanyāt pārthāṃś ca saṃyuge<BR>
06,095.008a	abravīc ca viśuddhātmā nāhaṃ hanyāṃ śikhaṇḍinam<BR>
06,095.008c	strīpūrvako hy asau jātas tasmād varjyo raṇe mayā<BR>
06,095.009a	lokas tad veda yad ahaṃ pituḥ priyacikīrṣayā<BR>
06,095.009c	rājyaṃ sphītaṃ mahābāho striyaś ca tyaktavān purā<BR>
06,095.010a	naiva cāhaṃ striyaṃ jātu na strīpūrvaṃ kathaṃ cana<BR>
06,095.010c	hanyāṃ yudhi naraśreṣṭha satyam etad bravīmi te<BR>
06,095.011a	ayaṃ strīpūrvako rājañ śikhaṇḍī yadi te śrutaḥ<BR>
06,095.011c	udyoge kathitaṃ yat tat tathā jātā śikhaṇḍinī<BR>
06,095.012a	kanyā bhūtvā pumāñ jātaḥ sa ca yotsyati bhārata<BR>
06,095.012c	tasyāhaṃ pramukhe bāṇān na muñceyaṃ kathaṃ cana<BR>
06,095.013a	yuddhe tu kṣatriyāṃs tāta pāṇḍavānāṃ jayaiṣiṇaḥ<BR>
06,095.013c	sarvān anyān haniṣyāmi saṃprāptān bāṇagocarān<BR>
06,095.014a	evaṃ māṃ bharataśreṣṭho gāṅgeyaḥ prāha śāstravit<BR>
06,095.014c	tatra sarvātmanā manye bhīṣmasyaivābhipālanam<BR>
06,095.015a	arakṣyamāṇaṃ hi vṛko hanyāt siṃhaṃ mahāvane<BR>
06,095.015c	mā vṛkeṇeva śārdūlaṃ ghātayema śikhaṇḍinā<BR>
06,095.015d*0382_01	mā siṃham iva kākena hataṃ bhīṣmaṃ śikhaṇḍinā<BR>
06,095.015d*0382_02	paśyema puruṣavyāghra tathā nītir vidhīyatām<BR>
06,095.016a	mātulaḥ śakuniḥ śalyaḥ kṛpo droṇo viviṃśatiḥ<BR>
06,095.016c	yattā rakṣantu gāṅgeyaṃ tasmin gupte dhruvo jayaḥ<BR>
06,095.017a	etac chrutvā tu rājāno duryodhanavacas tadā<BR>
06,095.017c	sarvato rathavaṃśena gāṅgeyaṃ paryavārayan<BR>
06,095.018a	putrāś ca tava gāṅgeyaṃ parivārya yayur mudā<BR>
06,095.018c	kampayanto bhuvaṃ dyāṃ ca kṣobhayantaś ca pāṇḍavān<BR>
06,095.019a	tai rathaiś ca susaṃyuktair dantibhiś ca mahārathāḥ<BR>
06,095.019c	parivārya raṇe bhīṣmaṃ daṃśitāḥ samavasthitāḥ<BR>
06,095.020a	yathā devāsure yuddhe tridaśā vajradhāriṇam<BR>
06,095.020c	sarve te sma vyatiṣṭhanta rakṣantas taṃ mahāratham<BR>
06,095.021a	tato duryodhano rājā punar bhrātaram abravīt<BR>
06,095.021c	savyaṃ cakraṃ yudhāmanyur uttamaujāś ca dakṣiṇam<BR>
06,095.021e	goptārāv arjunasyaitāv arjuno 'pi śikhaṇḍinaḥ<BR>
06,095.022a	sa rakṣyamāṇaḥ pārthena tathāsmābhir vivarjitaḥ<BR>
06,095.022c	yathā bhīṣmaṃ na no hanyād duḥśāsana tathā kuru<BR>
06,095.023a	bhrātus tad vacanaṃ śrutvā putro duḥśāsanas tava<BR>
06,095.023c	bhīṣmaṃ pramukhataḥ kṛtvā prayayau senayā saha<BR>
06,095.024a	bhīṣmaṃ tu rathavaṃśena dṛṣṭvā tam abhisaṃvṛtam<BR>
06,095.024c	arjuno rathināṃ śreṣṭho dhṛṣṭadyumnam uvāca ha<BR>
06,095.025a	śikhaṇḍinaṃ naravyāghra bhīṣmasya pramukhe 'nagha<BR>
06,095.025c	sthāpayasvādya pāñcālya tasya goptāham apy uta<BR>
06,095.026a	tataḥ śāṃtanavo bhīṣmo niryayau senayā saha<BR>
06,095.026c	vyūhaṃ cāvyūhata mahat sarvatobhadram āhave<BR>
06,095.027a	kṛpaś ca kṛtavarmā ca śaibyaś caiva mahārathaḥ<BR>
06,095.027c	śakuniḥ saindhavaś caiva kāmbojaś ca sudakṣiṇaḥ<BR>
06,095.028a	bhīṣmeṇa sahitāḥ sarve putraiś ca tava bhārata<BR>
06,095.028c	agrataḥ sarvasainyānāṃ vyūhasya pramukhe sthitāḥ<BR>
06,095.029a	droṇo bhūriśravāḥ śalyo bhagadattaś ca māriṣa<BR>
06,095.029c	dakṣiṇaṃ pakṣam āśritya sthitā vyūhasya daṃśitāḥ<BR>
06,095.030a	aśvatthāmā somadatta āvantyau ca mahārathau<BR>
06,095.030c	mahatyā senayā yuktā vāmaṃ pakṣam apālayan<BR>
06,095.031a	duryodhano mahārāja trigartaiḥ sarvato vṛtaḥ<BR>
06,095.031c	vyūhamadhye sthito rājan pāṇḍavān prati bhārata<BR>
06,095.032a	alambuso rathaśreṣṭhaḥ śrutāyuś ca mahārathaḥ<BR>
06,095.032c	pṛṣṭhataḥ sarvasainyānāṃ sthitau vyūhasya daṃśitau<BR>
06,095.033a	evam ete tadā vyūhaṃ kṛtvā bhārata tāvakāḥ<BR>
06,095.033c	saṃnaddhāḥ samadṛśyanta pratapanta ivāgnayaḥ<BR>
06,095.034a	tathā yudhiṣṭhiro rājā bhīmasenaś ca pāṇḍavaḥ<BR>
06,095.034c	nakulaḥ sahadevaś ca mādrīputrāv ubhāv api<BR>
06,095.034e	agrataḥ sarvasainyānāṃ sthitā vyūhasya daṃśitāḥ<BR>
06,095.035a	dhṛṣṭadyumno virāṭaś ca sātyakiś ca mahārathaḥ<BR>
06,095.035c	sthitāḥ sainyena mahatā parānīkavināśanāḥ<BR>
06,095.035d*0383_01	anye ca bahavaḥ śūrāḥ śataśo 'tha sahasraśaḥ<BR>
06,095.035d*0383_02	nānāvidhāyudhā vīrā nānāśastropaśobhitāḥ<BR>
06,095.036a	śikhaṇḍī vijayaś caiva rākṣasaś ca ghaṭotkacaḥ<BR>
06,095.036c	cekitāno mahābāhuḥ kuntibhojaś ca vīryavān<BR>
06,095.036e	sthitā raṇe mahārāja mahatyā senayā vṛtāḥ<BR>
06,095.037a	abhimanyur maheṣvāso drupadaś ca mahārathaḥ<BR>
06,095.037b*0384_01	yuyudhāno maheṣvāso yudhāmanyuś ca vīryavān<BR>
06,095.037c	kekayā bhrātaraḥ pañca sthitā yuddhāya daṃśitāḥ<BR>
06,095.038a	evaṃ te 'pi mahāvyūhaṃ prativyūhya sudurjayam<BR>
06,095.038c	pāṇḍavāḥ samare śūrāḥ sthitā yuddhāya māriṣa<BR>
06,095.039a	tāvakās tu raṇe yattāḥ sahasenā narādhipāḥ<BR>
06,095.039c	abhyudyayū raṇe pārthān bhīṣmaṃ kṛtvāgrato nṛpa<BR>
06,095.040a	tathaiva pāṇḍavā rājan bhīmasenapurogamāḥ<BR>
06,095.040c	bhīṣmaṃ yuddhapariprepsuṃ saṃgrāme vijigīṣavaḥ<BR>
06,095.041a	kṣveḍāḥ kilikilāśabdān krakacān goviṣāṇikāḥ<BR>
06,095.041c	bherīmṛdaṅgapaṇavān nādayantaś ca puṣkarān<BR>
06,095.041e	pāṇḍavā abhyadhāvanta nadanto bhairavān ravān<BR>
06,095.042a	bherīmṛdaṅgaśaṅkhānāṃ dundubhīnāṃ ca nisvanaiḥ<BR>
06,095.042c	utkruṣṭasiṃhanādaiś ca valgitaiś ca pṛthagvidhaiḥ<BR>
06,095.043a	vayaṃ pratinadantas tān abhyagacchāma satvarāḥ<BR>
06,095.043c	sahasaivābhisaṃkruddhās tadāsīt tumulaṃ mahat<BR>
06,095.044a	tato 'nyonyaṃ pradhāvantaḥ saṃprahāraṃ pracakrire<BR>
06,095.044c	tataḥ śabdena mahatā pracakampe vasuṃdharā<BR>
06,095.045a	pakṣiṇaś ca mahāghoraṃ vyāharanto vibabhramuḥ<BR>
06,095.045c	saprabhaś coditaḥ sūryo niṣprabhaḥ samapadyata<BR>
06,095.046a	vavuś ca tumulā vātāḥ śaṃsantaḥ sumahad bhayam<BR>
06,095.046c	ghorāś ca ghoranirhrādāḥ śivās tatra vavāśire<BR>
06,095.046e	vedayantyo mahārāja mahad vaiśasam āgatam<BR>
06,095.047a	diśaḥ prajvalitā rājan pāṃsuvarṣaṃ papāta ca<BR>
06,095.047c	rudhireṇa samunmiśram asthivarṣaṃ tathaiva ca<BR>
06,095.048a	rudatāṃ vāhanānāṃ ca netrebhyaḥ prāpataj jalam<BR>
06,095.048c	susruvuś ca śakṛnmūtraṃ pradhyāyanto viśāṃ pate<BR>
06,095.049a	antarhitā mahānādāḥ śrūyante bharatarṣabha<BR>
06,095.049c	rakṣasāṃ puruṣādānāṃ nadatāṃ bhairavān ravān<BR>
06,095.050a	saṃpatantaḥ sma dṛśyante gomāyubakavāyasāḥ<BR>
06,095.050c	śvānaś ca vividhair nādair bhaṣantas tatra tasthire<BR>
06,095.051a	jvalitāś ca maholkā vai samāhatya divākaram<BR>
06,095.051c	nipetuḥ sahasā bhūmau vedayānā mahad bhayam<BR>
06,095.052a	mahānty anīkāni mahāsamucchraye; samāgame pāṇḍavadhārtarāṣṭrayoḥ<BR>
06,095.052c	prakāśire śaṅkhamṛdaṅganisvanaiḥ; prakampitānīva vanāni vāyunā<BR>
06,095.053a	narendranāgāśvasamākulānām; abhyāyatīnām aśive muhūrte<BR>
06,095.053c	babhūva ghoṣas tumulaś camūnāṃ; vātoddhutānām iva sāgarāṇām<BR>
06,096.001	saṃjaya uvāca<BR>
06,096.001a	abhimanyū rathodāraḥ piśaṅgais turagottamaiḥ<BR>
06,096.001c	abhidudrāva tejasvī duryodhanabalaṃ mahat<BR>
06,096.001e	vikirañ śaravarṣāṇi vāridhārā ivāmbudaḥ<BR>
06,096.002a	na śekuḥ samare kruddhaṃ saubhadram arisūdanam<BR>
06,096.002c	śastraughiṇaṃ gāhamānaṃ senāsāgaram akṣayam<BR>
06,096.002e	nivārayitum apy ājau tvadīyāḥ kurupuṃgavāḥ<BR>
06,096.003a	tena muktā raṇe rājañ śarāḥ śatrunibarhaṇāḥ<BR>
06,096.003c	kṣatriyān anayañ śūrān pretarājaniveśanam<BR>
06,096.004a	yamadaṇḍopamān ghorāñ jvalanāśīviṣopamān<BR>
06,096.004c	saubhadraḥ samare kruddhaḥ preṣayām āsa sāyakān<BR>
06,096.005a	rathinaṃ ca rathāt tūrṇaṃ hayapṛṣṭhāc ca sādinam<BR>
06,096.005c	gajārohāṃś ca sagajān pātayām āsa phālguniḥ<BR>
06,096.006a	tasya tat kurvataḥ karma mahat saṃkhye 'dbhutaṃ nṛpāḥ<BR>
06,096.006c	pūjayāṃ cakrire hṛṣṭāḥ praśaśaṃsuś ca phālgunim<BR>
06,096.007a	tāny anīkāni saubhadro drāvayan bahv aśobhata<BR>
06,096.007c	tūlarāśim ivādhūya mārutaḥ sarvatodiśam<BR>
06,096.008a	tena vidrāvyamāṇāni tava sainyāni bhārata<BR>
06,096.008c	trātāraṃ nādhyagacchanta paṅke magnā iva dvipāḥ<BR>
06,096.009a	vidrāvya sarvasainyāni tāvakāni narottamaḥ<BR>
06,096.009c	abhimanyuḥ sthito rājan vidhūmo 'gnir iva jvalan<BR>
06,096.010a	na cainaṃ tāvakāḥ sarve viṣehur arighātinam<BR>
06,096.010c	pradīptaṃ pāvakaṃ yadvat pataṃgāḥ kālacoditāḥ<BR>
06,096.011a	praharan sarvaśatrubhyaḥ pāṇḍavānāṃ mahārathaḥ<BR>
06,096.011c	adṛśyata maheṣvāsaḥ savajra iva vajrabhṛt<BR>
06,096.012a	hemapṛṣṭhaṃ dhanuś cāsya dadṛśe carato diśaḥ<BR>
06,096.012c	toyadeṣu yathā rājan bhrājamānāḥ śatahvadāḥ<BR>
06,096.013a	śarāś ca niśitāḥ pītā niścaranti sma saṃyuge<BR>
06,096.013c	vanāt phulladrumād rājan bhramarāṇām iva vrajāḥ<BR>
06,096.014a	tathaiva caratas tasya saubhadrasya mahātmanaḥ<BR>
06,096.014c	rathena meghaghoṣeṇa dadṛśur nāntaraṃ janāḥ<BR>
06,096.015a	mohayitvā kṛpaṃ droṇaṃ drauṇiṃ ca sa bṛhadbalam<BR>
06,096.015c	saindhavaṃ ca maheṣvāsaṃ vyacaral laghu suṣṭhu ca<BR>
06,096.016a	maṇḍalīkṛtam evāsya dhanuḥ paśyāma māriṣa<BR>
06,096.016c	sūryamaṇḍalasaṃkāśaṃ tapatas tava vāhinīm<BR>
06,096.017a	taṃ dṛṣṭvā kṣatriyāḥ śūrāḥ pratapantaṃ śarārcibhiḥ<BR>
06,096.017c	dviphalgunam imaṃ lokaṃ menire tasya karmabhiḥ<BR>
06,096.018a	tenārditā mahārāja bhāratī sā mahācamūḥ<BR>
06,096.018c	babhrāma tatra tatraiva yoṣin madavaśād iva<BR>
06,096.019a	drāvayitvā ca tat sainyaṃ kampayitvā mahārathān<BR>
06,096.019c	nandayām āsa suhṛdo mayaṃ jitveva vāsavaḥ<BR>
06,096.020a	tena vidrāvyamāṇāni tava sainyāni saṃyuge<BR>
06,096.020c	cakrur ārtasvaraṃ ghoraṃ parjanyaninadopamam<BR>
06,096.021a	taṃ śrutvā ninadaṃ ghoraṃ tava sainyasya māriṣa<BR>
06,096.021c	mārutoddhūtavegasya samudrasyeva parvaṇi<BR>
06,096.021e	duryodhanas tadā rājā ārśyaśṛṅgim abhāṣata<BR>
06,096.022a	eṣa kārṣṇir maheṣvāso dvitīya iva phalgunaḥ<BR>
06,096.022c	camūṃ drāvayate krodhād vṛtro devacamūm iva<BR>
06,096.023a	tasya nānyaṃ prapaśyāmi saṃyuge bheṣajaṃ mahat<BR>
06,096.023c	ṛte tvāṃ rākṣasaśreṣṭha sarvavidyāsu pāragam<BR>
06,096.024a	sa gatvā tvaritaṃ vīraṃ jahi saubhadram āhave<BR>
06,096.024c	vayaṃ pārthān haniṣyāmo bhīṣmadroṇapuraḥsarāḥ<BR>
06,096.025a	sa evam ukto balavān rākṣasendraḥ pratāpavān<BR>
06,096.025c	prayayau samare tūrṇaṃ tava putrasya śāsanāt<BR>
06,096.025e	nardamāno mahānādaṃ prāvṛṣīva balāhakaḥ<BR>
06,096.026a	tasya śabdena mahatā pāṇḍavānāṃ mahad balam<BR>
06,096.026c	prācalat sarvato rājan pūryamāṇa ivārṇavaḥ<BR>
06,096.027a	bahavaś ca narā rājaṃs tasya nādena bhīṣitāḥ<BR>
06,096.027c	priyān prāṇān parityajya nipetur dharaṇītale<BR>
06,096.028a	kārṣṇiś cāpi mudā yuktaḥ pragṛhītaśarāsanaḥ<BR>
06,096.028c	nṛtyann iva rathopasthe tad rakṣaḥ samupādravat<BR>
06,096.029a	tataḥ sa rākṣasaḥ kruddhaḥ saṃprāpyaivārjuniṃ raṇe<BR>
06,096.029c	nātidūre sthitas tasya drāvayām āsa vai camūm<BR>
06,096.030a	sā vadhyamānā samare pāṇḍavānāṃ mahācamūḥ<BR>
06,096.030b*0385_01	nādhyagacchata vai trāṇaṃ pīḍyamānā durātmanā<BR>
06,096.030c	pratyudyayau raṇe rakṣo devasenā yathā balim<BR>
06,096.031a	vimardaḥ sumahān āsīt tasya sainyasya māriṣa<BR>
06,096.031c	rakṣasā ghorarūpeṇa vadhyamānasya saṃyuge<BR>
06,096.032a	tataḥ śarasahasrais tāṃ pāṇḍavānāṃ mahācamūm<BR>
06,096.032c	vyadrāvayad raṇe rakṣo darśayad vai parākramam<BR>
06,096.033a	sā vadhyamānā ca tathā pāṇḍavānām anīkinī<BR>
06,096.033c	rakṣasā ghorarūpeṇa pradudrāva raṇe bhayāt<BR>
06,096.034a	tāṃ pramṛdya tataḥ senāṃ padminīṃ vāraṇo yathā<BR>
06,096.034c	tato 'bhidudrāva raṇe draupadeyān mahābalān<BR>
06,096.035a	te tu kruddhā maheṣvāsā draupadeyāḥ prahāriṇaḥ<BR>
06,096.035c	rākṣasaṃ dudruvuḥ sarve grahāḥ pañca yathā ravim<BR>
06,096.036a	vīryavadbhis tatas tais tu pīḍito rākṣasottamaḥ<BR>
06,096.036c	yathā yugakṣaye ghore candramāḥ pañcabhir grahaiḥ<BR>
06,096.037a	prativindhyas tato rakṣo bibheda niśitaiḥ śaraiḥ<BR>
06,096.037c	sarvapāraśavais tūrṇam akuṇṭhāgrair mahābalaḥ<BR>
06,096.038a	sa tair bhinnatanutrāṇaḥ śuśubhe rākṣasottamaḥ<BR>
06,096.038c	marīcibhir ivārkasya saṃsyūto jalado mahān<BR>
06,096.039a	viṣaktaiḥ sa śaraiś cāpi tapanīyaparicchadaiḥ<BR>
06,096.039c	ārśyaśṛṅgir babhau rājan dīptaśṛṅga ivācalaḥ<BR>
06,096.040a	tatas te bhrātaraḥ pañca rākṣasendraṃ mahāhave<BR>
06,096.040c	vivyadhur niśitair bāṇais tapanīyavibhūṣitaiḥ<BR>
06,096.041a	sa nirbhinnaḥ śarair ghorair bhujagaiḥ kopitair iva<BR>
06,096.041c	alambuso bhṛśaṃ rājan nāgendra iva cukrudhe<BR>
06,096.041d*0386_01	nirbhiṇṇas tu śarair ghorair dīpyamānaḥ samantataḥ<BR>
06,096.041d*0386_02	alaṃbuso bhṛśaṃ bhāti ulkābhir iva kuñjaraḥ<BR>
06,096.042a	so 'tividdho mahārāja muhūrtam atha māriṣa<BR>
06,096.042c	praviveśa tamo dīrghaṃ pīḍitas tair mahārathaiḥ<BR>
06,096.043a	pratilabhya tataḥ saṃjñāṃ krodhena dviguṇīkṛtaḥ<BR>
06,096.043c	ciccheda sāyakais teṣāṃ dhvajāṃś caiva dhanūṃṣi ca<BR>
06,096.044a	ekaikaṃ ca tribhir bāṇair ājaghāna smayann iva<BR>
06,096.044c	alambuso rathopasthe nṛtyann iva mahārathaḥ<BR>
06,096.045a	tvaramāṇaś ca saṃkruddho hayāṃs teṣāṃ mahātmanām<BR>
06,096.045c	jaghāna rākṣasaḥ kruddhaḥ sārathīṃś ca mahābalaḥ<BR>
06,096.046a	bibheda ca susaṃhṛṣṭaḥ punaś cainān susaṃśitaiḥ<BR>
06,096.046c	śarair bahuvidhākāraiḥ śataśo 'tha sahasraśaḥ<BR>
06,096.047a	virathāṃś ca maheṣvāsān kṛtvā tatra sa rākṣasaḥ<BR>
06,096.047c	abhidudrāva vegena hantukāmo niśācaraḥ<BR>
06,096.048a	tān arditān raṇe tena rākṣasena durātmanā<BR>
06,096.048c	dṛṣṭvārjunasutaḥ saṃkhye rākṣasaṃ samupādravat<BR>
06,096.049a	tayoḥ samabhavad yuddhaṃ vṛtravāsavayor iva<BR>
06,096.049c	dadṛśus tāvakāḥ sarve pāṇḍavāś ca mahārathāḥ<BR>
06,096.050a	tau sametau mahāyuddhe krodhadīptau parasparam<BR>
06,096.050b*0387_01	udvṛtya cakṣuṣī rājan krodhāt prasphuritādharau<BR>
06,096.050c	mahābalau mahārāja krodhasaṃraktalocanau<BR>
06,096.050e	parasparam avekṣetāṃ kālānalasamau yudhi<BR>
06,096.050f*0388_01	āśīviṣāv iva kruddhau netrābhyām itaretaram<BR>
06,096.051a	tayoḥ samāgamo ghoro babhūva kaṭukodayaḥ<BR>
06,096.051c	yathā devāsure yuddhe śakraśambarayor iva<BR>
06,097.001	dhṛtarāṣṭra uvāca<BR>
06,097.001a	ārjuniṃ samare śūraṃ vinighnantaṃ mahāratham<BR>
06,097.001c	alambusaḥ kathaṃ yuddhe pratyayudhyata saṃjaya<BR>
06,097.002a	ārśyaśṛṅgiṃ kathaṃ cāpi saubhadraḥ paravīrahā<BR>
06,097.002c	tan mamācakṣva tattvena yathā vṛttaṃ sma saṃyuge<BR>
06,097.003a	dhanaṃjayaś ca kiṃ cakre mama sainyeṣu saṃjaya<BR>
06,097.003c	bhīmo vā balināṃ śreṣṭho rākṣaso vā ghaṭotkacaḥ<BR>
06,097.004a	nakulaḥ sahadevo vā sātyakir vā mahārathaḥ<BR>
06,097.004c	etad ācakṣva me sarvaṃ kuśalo hy asi saṃjaya<BR>
06,097.005	saṃjaya uvāca<BR>
06,097.005a	hanta te 'haṃ pravakṣyāmi saṃgrāmaṃ lomaharṣaṇam<BR>
06,097.005c	yathābhūd rākṣasendrasya saubhadrasya ca māriṣa<BR>
06,097.006a	arjunaś ca yathā saṃkhye bhīmasenaś ca pāṇḍavaḥ<BR>
06,097.006c	nakulaḥ sahadevaś ca raṇe cakruḥ parākramam<BR>
06,097.007a	tathaiva tāvakāḥ sarve bhīṣmadroṇapurogamāḥ<BR>
06,097.007c	adbhutāni vicitrāṇi cakruḥ karmāṇy abhītavat<BR>
06,097.008a	alambusas tu samare abhimanyuṃ mahāratham<BR>
06,097.008c	vinadya sumahānādaṃ tarjayitvā muhur muhuḥ<BR>
06,097.008e	abhidudrāva vegena tiṣṭha tiṣṭheti cābravīt<BR>
06,097.009a	saubhadro 'pi raṇe rājan siṃhavad vinadan muhuḥ<BR>
06,097.009c	ārśyaśṛṅgiṃ maheṣvāsaṃ pitur atyantavairiṇam<BR>
06,097.010a	tataḥ sameyatuḥ saṃkhye tvaritau nararākṣasau<BR>
06,097.010c	rathābhyāṃ rathināṃ śreṣṭhau yathā vai devadānavau<BR>
06,097.010e	māyāvī rākṣasaśreṣṭho divyāstrajñaś ca phālguniḥ<BR>
06,097.011a	tataḥ kārṣṇir mahārāja niśitaiḥ sāyakais tribhiḥ<BR>
06,097.011c	ārśyaśṛṅgiṃ raṇe viddhvā punar vivyādha pañcabhiḥ<BR>
06,097.012a	alambuso 'pi saṃkruddhaḥ kārṣṇiṃ navabhir āśugaiḥ<BR>
06,097.012c	hṛdi vivyādha vegena tottrair iva mahādvipam<BR>
06,097.013a	tataḥ śarasahasreṇa kṣiprakārī niśācaraḥ<BR>
06,097.013c	arjunasya sutaṃ saṃkhye pīḍayām āsa bhārata<BR>
06,097.014a	abhimanyus tataḥ kruddho navatiṃ nataparvaṇām<BR>
06,097.014c	cikṣepa niśitān bāṇān rākṣasasya mahorasi<BR>
06,097.015a	te tasya viviśus tūrṇaṃ kāyaṃ nirbhidya marmaṇi<BR>
06,097.015c	sa tair vibhinnasarvāṅgaḥ śuśubhe rākṣasottamaḥ<BR>
06,097.015e	puṣpitaiḥ kiṃśukai rājan saṃstīrṇa iva parvataḥ<BR>
06,097.016a	sa dhārayañ śarān hemapuṅkhān api mahābalaḥ<BR>
06,097.016c	vibabhau rākṣasaśreṣṭhaḥ sajvāla iva parvataḥ<BR>
06,097.017a	tataḥ kruddho mahārāja ārśyaśṛṅgir mahābalaḥ<BR>
06,097.017c	mahendrapratimaṃ kārṣṇiṃ chādayām āsa patribhiḥ<BR>
06,097.018a	tena te viśikhā muktā yamadaṇḍopamāḥ śitāḥ<BR>
06,097.018c	abhimanyuṃ vinirbhidya prāviśan dharaṇītalam<BR>
06,097.019a	tathaivārjuninirmuktāḥ śarāḥ kāñcanabhūṣaṇāḥ<BR>
06,097.019c	alambusaṃ vinirbhidya prāviśanta dharātalam<BR>
06,097.020a	saubhadras tu raṇe rakṣaḥ śaraiḥ saṃnataparvabhiḥ<BR>
06,097.020c	cakre vimukham āsādya mayaṃ śakra ivāhave<BR>
06,097.021a	vimukhaṃ ca tato rakṣo vadhyamānaṃ raṇe 'riṇā<BR>
06,097.021c	prāduścakre mahāmāyāṃ tāmasīṃ paratāpanaḥ<BR>
06,097.022a	tatas te tamasā sarve hṛtā hy āsan mahītale<BR>
06,097.022c	nābhimanyum apaśyanta naiva svān na parān raṇe<BR>
06,097.023a	abhimanyuś ca tad dṛṣṭvā ghorarūpaṃ mahat tamaḥ<BR>
06,097.023c	prāduścakre 'stram atyugraṃ bhāskaraṃ kurunandanaḥ<BR>
06,097.024a	tataḥ prakāśam abhavaj jagat sarvaṃ mahīpate<BR>
06,097.024c	tāṃ cāpi jaghnivān māyāṃ rākṣasasya durātmanaḥ<BR>
06,097.025a	saṃkruddhaś ca mahāvīryo rākṣasendraṃ narottamaḥ<BR>
06,097.025c	chādayām āsa samare śaraiḥ saṃnataparvabhiḥ<BR>
06,097.026a	bahvīs tathānyā māyāś ca prayuktās tena rakṣasā<BR>
06,097.026c	sarvāstravid ameyātmā vārayām āsa phālguniḥ<BR>
06,097.027a	hatamāyaṃ tato rakṣo vadhyamānaṃ ca sāyakaiḥ<BR>
06,097.027c	rathaṃ tatraiva saṃtyajya prādravan mahato bhayāt<BR>
06,097.028a	tasmin vinirjite tūrṇaṃ kūṭayodhini rākṣase<BR>
06,097.028b*0389_01	saubhadraś ca mahābāhuḥ samare ca jitaśramaḥ<BR>
06,097.028b*0389_02	parākramī mahātejāḥ pitus tulyaparākramaḥ<BR>
06,097.028c	ārjuniḥ samare sainyaṃ tāvakaṃ saṃmamarda ha<BR>
06,097.028e	madāndho vanyanāgendraḥ sapadmāṃ padminīm iva<BR>
06,097.029a	tataḥ śāṃtanavo bhīṣmaḥ sainyaṃ dṛṣṭvābhividrutam<BR>
06,097.029c	mahatā rathavaṃśena saubhadraṃ paryavārayat<BR>
06,097.030a	koṣṭhakīkṛtya taṃ vīraṃ dhārtarāṣṭrā mahārathāḥ<BR>
06,097.030c	ekaṃ subahavo yuddhe tatakṣuḥ sāyakair dṛḍham<BR>
06,097.031a	sa teṣāṃ rathināṃ vīraḥ pitus tulyaparākramaḥ<BR>
06,097.031c	sadṛśo vāsudevasya vikrameṇa balena ca<BR>
06,097.032a	ubhayoḥ sadṛśaṃ karma sa pitur mātulasya ca<BR>
06,097.032c	raṇe bahuvidhaṃ cakre sarvaśastrabhṛtāṃ varaḥ<BR>
06,097.033a	tato dhanaṃjayo rājan vinighnaṃs tava sainikān<BR>
06,097.033c	āsasāda raṇe bhīṣmaṃ putraprepsur amarṣaṇaḥ<BR>
06,097.034a	tathaiva samare rājan pitā devavratas tava<BR>
06,097.034c	āsasāda raṇe pārthaṃ svarbhānur iva bhāskaram<BR>
06,097.035a	tataḥ sarathanāgāśvāḥ putrās tava viśāṃ pate<BR>
06,097.035c	parivavrū raṇe bhīṣmaṃ jugupuś ca samantataḥ<BR>
06,097.036a	tathaiva pāṇḍavā rājan parivārya dhanaṃjayam<BR>
06,097.036c	raṇāya mahate yuktā daṃśitā bharatarṣabha<BR>
06,097.037a	śāradvatas tato rājan bhīṣmasya pramukhe sthitam<BR>
06,097.037c	arjunaṃ pañcaviṃśatyā sāyakānāṃ samācinot<BR>
06,097.038a	patyudgamyātha vivyādha sātyakis taṃ śitaiḥ śaraiḥ<BR>
06,097.038c	pāṇḍavapriyakāmārthaṃ śārdūla iva kuñjaram<BR>
06,097.039a	gautamo 'pi tvarāyukto mādhavaṃ navabhiḥ śaraiḥ<BR>
06,097.039c	hṛdi vivyādha saṃkruddhaḥ kaṅkapatraparicchadaiḥ<BR>
06,097.040a	śaineyo 'pi tataḥ kruddho bhṛśaṃ viddho mahārathaḥ<BR>
06,097.040c	gautamāntakaraṃ ghoraṃ samādatta śilīmukham<BR>
06,097.041a	tam āpatantaṃ vegena śakrāśanisamadyutim<BR>
06,097.041c	dvidhā ciccheda saṃkruddho drauṇiḥ paramakopanaḥ<BR>
06,097.042a	samutsṛjyātha śaineyo gautamaṃ rathināṃ varam<BR>
06,097.042c	abhyadravad raṇe drauṇiṃ rāhuḥ khe śaśinaṃ yathā<BR>
06,097.043a	tasya droṇasutaś cāpaṃ dvidhā ciccheda bhārata<BR>
06,097.043c	athainaṃ chinnadhanvānaṃ tāḍayām āsa sāyakaiḥ<BR>
06,097.044a	so 'nyat kārmukam ādāya śatrughnaṃ bhārasādhanam<BR>
06,097.044c	drauṇiṃ ṣaṣṭyā mahārāja bāhvor urasi cārpayat<BR>
06,097.045a	sa viddho vyathitaś caiva muhūrtaṃ kaśmalāyutaḥ<BR>
06,097.045c	niṣasāda rathopasthe dhvajayaṣṭim upāśritaḥ<BR>
06,097.046a	pratilabhya tataḥ saṃjñāṃ droṇaputraḥ pratāpavān<BR>
06,097.046c	vārṣṇeyaṃ samare kruddho nārācena samardayat<BR>
06,097.047a	śaineyaṃ sa tu nirbhidya prāviśad dharaṇītalam<BR>
06,097.047c	vasantakāle balavān bilaṃ sarpaśiśur yathā<BR>
06,097.048a	tato 'pareṇa bhallena mādhavasya dhvajottamam<BR>
06,097.048c	ciccheda samare drauṇiḥ siṃhanādaṃ nanāda ca<BR>
06,097.049a	punaś cainaṃ śarair ghoraiś chādayām āsa bhārata<BR>
06,097.049c	nidāghānte mahārāja yathā megho divākaram<BR>
06,097.050a	sātyakiś ca mahārāja śarajālaṃ nihatya tat<BR>
06,097.050c	drauṇim abhyapatat tūrṇaṃ śarajālair anekadhā<BR>
06,097.051a	tāpayām āsa ca drauṇiṃ śaineyaḥ paravīrahā<BR>
06,097.051c	vimukto meghajālena yathaiva tapanas tathā<BR>
06,097.052a	śarāṇāṃ ca sahasreṇa punar enaṃ samudyatam<BR>
06,097.052c	sātyakiś chādayām āsa nanāda ca mahābalaḥ<BR>
06,097.053a	dṛṣṭvā putraṃ tathā grastaṃ rāhuṇeva niśākaram<BR>
06,097.053c	abhyadravata śaineyaṃ bhāradvājaḥ pratāpavān<BR>
06,097.054a	vivyādha ca pṛṣatkena sutīkṣṇena mahāmṛdhe<BR>
06,097.054c	parīpsan svasutaṃ rājan vārṣṇeyenābhitāpitam<BR>
06,097.055a	sātyakis tu raṇe jitvā guruputraṃ mahāratham<BR>
06,097.055c	droṇaṃ vivyādha viṃśatyā sarvapāraśavaiḥ śaraiḥ<BR>
06,097.056a	tadantaram ameyātmā kaunteyaḥ śvetavāhanaḥ<BR>
06,097.056c	abhyadravad raṇe kruddho droṇaṃ prati mahārathaḥ<BR>
06,097.057a	tato droṇaś ca pārthaś ca sameyātāṃ mahāmṛdhe<BR>
06,097.057c	yathā budhaś ca śukraś ca mahārāja nabhastale<BR>
06,098.001	dhṛtarāṣṭra uvāca<BR>
06,098.001a	kathaṃ droṇo maheṣvāsaḥ pāṇḍavaś ca dhanaṃjayaḥ<BR>
06,098.001c	samīyatū raṇe śūrau tan mamācakṣva saṃjaya<BR>
06,098.002a	priyo hi pāṇḍavo nityaṃ bhāradvājasya dhīmataḥ<BR>
06,098.002c	ācāryaś ca raṇe nityaṃ priyaḥ pārthasya saṃjaya<BR>
06,098.003a	tāv ubhau rathinau saṃkhye dṛptau siṃhāv ivotkaṭau<BR>
06,098.003c	kathaṃ samīyatur yuddhe bhāradvājadhanaṃjayau<BR>
06,098.004	saṃjaya uvāca<BR>
06,098.004a	na droṇaḥ samare pārthaṃ jānīte priyam ātmanaḥ<BR>
06,098.004c	kṣatradharmaṃ puraskṛtya pārtho vā gurum āhave<BR>
06,098.004d*0390_01	tathaiva pāṇḍavo droṇaṃ vetty eva priyam ātmanaḥ<BR>
06,098.004d*0390_02	kṣatradharmarato nityaṃ kṣatradharmeṇa yudhyate<BR>
06,098.005a	na kṣatriyā raṇe rājan varjayanti parasparam<BR>
06,098.005c	nirmaryādaṃ hi yudhyante pitṛbhir bhrātṛbhiḥ saha<BR>
06,098.006a	raṇe bhārata pārthena droṇo viddhas tribhiḥ śaraiḥ<BR>
06,098.006c	nācintayata tān bāṇān pārthacāpacyutān yudhi<BR>
06,098.007a	śaravṛṣṭyā punaḥ pārthaś chādayām āsa taṃ raṇe<BR>
06,098.007c	prajajvāla ca roṣeṇa gahane 'gnir ivotthitaḥ<BR>
06,098.008a	tato 'rjunaṃ raṇe droṇaḥ śaraiḥ saṃnataparvabhiḥ<BR>
06,098.008c	vārayām āsa rājendra nacirād iva bhārata<BR>
06,098.009a	tato duryodhano rājā suśarmāṇam acodayat<BR>
06,098.009c	droṇasya samare rājan pārṣṇigrahaṇakāraṇāt<BR>
06,098.010a	trigartarāḍ api kruddho bhṛśam āyamya kārmukam<BR>
06,098.010c	chādayām āsa samare pārthaṃ bāṇair ayomukhaiḥ<BR>
06,098.011a	tābhyāṃ muktāḥ śarā rājann antarikṣe virejire<BR>
06,098.011c	haṃsā iva mahārāja śaratkāle nabhastale<BR>
06,098.012a	te śarāḥ prāpya kaunteyaṃ samastā viviśuḥ prabho<BR>
06,098.012c	phalabhāranataṃ yadvat svāduvṛkṣaṃ vihaṃgamāḥ<BR>
06,098.013a	arjunas tu raṇe nādaṃ vinadya rathināṃ varaḥ<BR>
06,098.013c	trigartarājaṃ samare saputraṃ vivyadhe śaraiḥ<BR>
06,098.014a	te vadhyamānāḥ pārthena kāleneva yugakṣaye<BR>
06,098.014c	pārtham evābhyavartanta maraṇe kṛtaniścayāḥ<BR>
06,098.014e	mumucuḥ śaravṛṣṭiṃ ca pāṇḍavasya rathaṃ prati<BR>
06,098.015a	śaravṛṣṭiṃ tatas tāṃ tu śaravarṣeṇa pāṇḍavaḥ<BR>
06,098.015c	pratijagrāha rājendra toyavṛṣṭim ivācalaḥ<BR>
06,098.016a	tatrādbhutam apaśyāma bībhatsor hastalāghavam<BR>
06,098.016c	vimuktāṃ bahubhiḥ śūraiḥ śastravṛṣṭiṃ durāsadām<BR>
06,098.017a	yad eko vārayām āsa māruto 'bhragaṇān iva<BR>
06,098.017c	karmaṇā tena pārthasya tutuṣur devadānavāḥ<BR>
06,098.018a	atha kruddho raṇe pārthas trigartān prati bhārata<BR>
06,098.018c	mumocāstraṃ mahārāja vāyavyaṃ pṛtanāmukhe<BR>
06,098.019a	prādurāsīt tato vāyuḥ kṣobhayāṇo nabhastalam<BR>
06,098.019c	pātayan vai tarugaṇān vinighnaṃś caiva sainikān<BR>
06,098.020a	tato droṇo 'bhivīkṣyaiva vāyavyāstraṃ sudāruṇam<BR>
06,098.020c	śailam anyan mahārāja ghoram astraṃ mumoca ha<BR>
06,098.021a	droṇena yudhi nirmukte tasminn astre mahāmṛdhe<BR>
06,098.021c	praśaśāma tato vāyuḥ prasannāś cābhavan diśaḥ<BR>
06,098.022a	tataḥ pāṇḍusuto vīras trigartasya rathavrajān<BR>
06,098.022c	nirutsāhān raṇe cakre vimukhān viparākramān<BR>
06,098.023a	tato duryodhano rājā kṛpaś ca rathināṃ varaḥ<BR>
06,098.023c	aśvatthāmā tataḥ śalyaḥ kāmbojaś ca sudakṣiṇaḥ<BR>
06,098.024a	vindānuvindāv āvantyau bāhlikaś ca sabāhlikaḥ<BR>
06,098.024c	mahatā rathavaṃśena pārthasyāvārayan diśaḥ<BR>
06,098.025a	tathaiva bhagadattaś ca śrutāyuś ca mahābalaḥ<BR>
06,098.025c	gajānīkena bhīmasya tāv avārayatāṃ diśaḥ<BR>
06,098.026a	bhūriśravāḥ śalaś caiva saubalaś ca viśāṃ pate<BR>
06,098.026c	śaraughair vividhais tūrṇaṃ mādrīputrāv avārayan<BR>
06,098.027a	bhīṣmas tu sahitaḥ sarvair dhārtarāṣṭrasya sainikaiḥ<BR>
06,098.027c	yudhiṣṭhiraṃ samāsādya sarvataḥ paryavārayat<BR>
06,098.028a	āpatantaṃ gajānīkaṃ dṛṣṭvā pārtho vṛkodaraḥ<BR>
06,098.028c	lelihan sṛkkiṇī vīro mṛgarāḍ iva kānane<BR>
06,098.029a	tatas tu rathināṃ śreṣṭho gadāṃ gṛhya mahāhave<BR>
06,098.029c	avaplutya rathāt tūrṇaṃ tava sainyam abhīṣayat<BR>
06,098.029d*0391_01	**** **** giryagrād iva kesarī<BR>
06,098.029d*0391_02	tasthau sa sagado bhīmaḥ saśṛṅga iva parvataḥ<BR>
06,098.029d*0391_03	siṃho dṛṣṭvā mṛgaṃ yadvat<BR>
06,098.030a	tam udvīkṣya gadāhastaṃ tatas te gajasādinaḥ<BR>
06,098.030c	parivavrū raṇe yattā bhīmasenaṃ samantataḥ<BR>
06,098.031a	gajamadhyam anuprāptaḥ pāṇḍavaś ca vyarājata<BR>
06,098.031c	meghajālasya mahato yathā madhyagato raviḥ<BR>
06,098.032a	vyadhamat sa gajānīkaṃ gadayā pāṇḍavarṣabhaḥ<BR>
06,098.032c	mahābhrajālam atulaṃ mātariśveva saṃtatam<BR>
06,098.033a	te vadhyamānā balinā bhīmasenena dantinaḥ<BR>
06,098.033c	ārtanādaṃ raṇe cakrur garjanto jaladā iva<BR>
06,098.034a	bahudhā dāritaś caiva viṣāṇais tatra dantibhiḥ<BR>
06,098.034c	phullāśokanibhaḥ pārthaḥ śuśubhe raṇamūrdhani<BR>
06,098.034d*0392_01	sādināṃ śastravṛṣṭiṃ ca vyadhamad gadayā tataḥ<BR>
06,098.034d*0392_02	vāyuvegasamāyukto vyacarat pāṇḍavo yudhi<BR>
06,098.034d*0392_03	viṣāṇollikhitair gātrair viṣāṇābhihato bhṛśam<BR>
06,098.035a	viṣāṇe dantinaṃ gṛhya nirviṣāṇam athākarot<BR>
06,098.035c	viṣāṇena ca tenaiva kumbhe 'bhyāhatya dantinam<BR>
06,098.035e	pātayām āsa samare daṇḍahasta ivāntakaḥ<BR>
06,098.036a	śoṇitāktāṃ gadāṃ bibhran medomajjākṛtacchaviḥ<BR>
06,098.036c	kṛtāṅgadaḥ śoṇitena rudravat pratyadṛśyata<BR>
06,098.037a	evaṃ te vadhyamānās tu hataśeṣā mahāgajāḥ<BR>
06,098.037c	prādravanta diśo rājan vimṛdnantaḥ svakaṃ balam<BR>
06,098.038a	dravadbhis tair mahānāgaiḥ samantād bharatarṣabha<BR>
06,098.038c	duryodhanabalaṃ sarvaṃ punar āsīt parāṅmukham<BR>
06,099.001	saṃjaya uvāca<BR>
06,099.001a	madhyāhne tu mahārāja saṃgrāmaḥ samapadyata<BR>
06,099.001c	lokakṣayakaro raudro bhīṣmasya saha somakaiḥ<BR>
06,099.002a	gāṅgeyo rathināṃ śreṣṭhaḥ pāṇḍavānām anīkinīm<BR>
06,099.002c	vyadhaman niśitair bāṇaiḥ śataśo 'tha sahasraśaḥ<BR>
06,099.003a	saṃmamarda ca tat sainyaṃ pitā devavratas tava<BR>
06,099.003c	dhānyānām iva lūnānāṃ prakaraṃ gogaṇā iva<BR>
06,099.004a	dhṛṣṭadyumnaḥ śikhaṇḍī ca virāṭo drupadas tathā<BR>
06,099.004c	bhīṣmam āsādya samare śarair jaghnur mahāratham<BR>
06,099.005a	dhṛṣṭadyumnaṃ tato viddhvā virāṭaṃ ca tribhiḥ śaraiḥ<BR>
06,099.005c	drupadasya ca nārācaṃ preṣayām āsa bhārata<BR>
06,099.006a	tena viddhā maheṣvāsā bhīṣmeṇāmitrakarśinā<BR>
06,099.006c	cukrudhuḥ samare rājan pādaspṛṣṭā ivoragāḥ<BR>
06,099.007a	śikhaṇḍī taṃ ca vivyādha bharatānāṃ pitāmaham<BR>
06,099.007c	strīmayaṃ manasā dhyātvā nāsmai prāharad acyutaḥ<BR>
06,099.008a	dhṛṣṭadyumnas tu samare krodhād agnir iva jvalan<BR>
06,099.008c	pitāmahaṃ tribhir bāṇair bāhvor urasi cārpayat<BR>
06,099.009a	drupadaḥ pañcaviṃśatyā virāṭo daśabhiḥ śaraiḥ<BR>
06,099.009c	śikhaṇḍī pañcaviṃśatyā bhīṣmaṃ vivyādha sāyakaiḥ<BR>
06,099.010a	so 'tividdho mahārāja bhīṣmaḥ saṃkhye mahātmabhiḥ<BR>
06,099.010c	vasante puṣpaśabalo raktāśoka ivābabhau<BR>
06,099.011a	tān pratyavidhyad gāṅgeyas tribhis tribhir ajihmagaiḥ<BR>
06,099.011c	drupadasya ca bhallena dhanuś ciccheda māriṣa<BR>
06,099.012a	so 'nyat kārmukam ādāya bhīṣmaṃ vivyādha pañcabhiḥ<BR>
06,099.012c	sārathiṃ ca tribhir bāṇaiḥ suśitai raṇamūrdhani<BR>
06,099.013a	tato bhīmo mahārāja draupadyāḥ pañca cātmajāḥ<BR>
06,099.013c	kekayā bhrātaraḥ pañca sātyakiś caiva sātvataḥ<BR>
06,099.014a	abhyadravanta gāṅgeyaṃ yudhiṣṭhirahitepsayā<BR>
06,099.014c	rirakṣiṣantaḥ pāñcālyaṃ dhṛṣṭadyumnamukhan raṇe<BR>
06,099.015a	tathaiva tāvakāḥ sarve bhīṣmarakṣārtham udyatāḥ<BR>
06,099.015c	pratyudyayuḥ pāṇḍusenāṃ sahasainyā narādhipa<BR>
06,099.016a	tatrāsīt sumahad yuddhaṃ tava teṣāṃ ca saṃkulam<BR>
06,099.016c	narāśvarathanāgānāṃ yamarāṣṭravivardhanam<BR>
06,099.017a	rathī rathinam āsādya prāhiṇod yamasādanam<BR>
06,099.017c	tathetarān samāsādya naranāgāśvasādinaḥ<BR>
06,099.018a	anayan paralokāya śaraiḥ saṃnataparvabhiḥ<BR>
06,099.018c	astraiś ca vividhair ghorais tatra tatra viśāṃ pate<BR>
06,099.019a	rathāś ca rathibhir hīnā hatasārathayas tathā<BR>
06,099.019c	vipradrutāśvāḥ samare diśo jagmuḥ samantataḥ<BR>
06,099.020a	mardamānā narān rājan hayāṃś ca subahūn raṇe<BR>
06,099.020c	vātāyamānā dṛśyante gandharvanagaropamāḥ<BR>
06,099.021a	rathinaś ca rathair hīnā varmiṇas tejasā yutāḥ<BR>
06,099.021c	kuṇḍaloṣṇīṣiṇaḥ sarve niṣkāṅgadavibhūṣitāḥ<BR>
06,099.022a	devaputrasamā rūpe śaurye śakrasamā yudhi<BR>
06,099.022c	ṛddhyā vaiśravaṇaṃ cāti nayena ca bṛhaspatim<BR>
06,099.023a	sarvalokeśvarāḥ śūrās tatra tatra viśāṃ pate<BR>
06,099.023c	vipradrutā vyadṛśyanta prākṛtā iva mānavāḥ<BR>
06,099.024a	dantinaś ca naraśreṣṭha vihīnā varasādibhiḥ<BR>
06,099.024c	mṛdnantaḥ svāny anīkāni saṃpetuḥ sarvaśabdagāḥ<BR>
06,099.025a	varmabhiś cāmaraiś chatraiḥ patākābhiś ca māriṣa<BR>
06,099.025c	kakṣyābhir atha tottraiś ca ghaṇṭābhis tomarais tathā<BR>
06,099.026a	viśīrṇair vipradhāvanto dṛśyante sma diśo daśa<BR>
06,099.026c	nagameghapratīkāśair jaladodayanisvanaiḥ<BR>
06,099.027a	tathaiva dantibhir hīnān gajārohān viśāṃ pate<BR>
06,099.027c	pradhāvanto 'nvapaśyāma tava teṣāṃ ca saṃkule<BR>
06,099.028a	nānādeśasamutthāṃś ca turagān hemabhūṣitān<BR>
06,099.028c	vātāyamānān adrākṣaṃ śataśo 'tha sahasraśaḥ<BR>
06,099.029a	aśvārohān hatair aśvair gṛhītāsīn samantataḥ<BR>
06,099.029c	dravamāṇān apaśyāma drāvyamāṇāṃś ca saṃyuge<BR>
06,099.029d*0393_01	tato 'ntare mahārāja bhīmasenaḥ pratāpavān<BR>
06,099.029d*0393_02	cakāra sumahad yuddhaṃ mahāghoraṃ bhayānakam<BR>
06,099.030a	gajo gajaṃ samāsādya dravamāṇaṃ mahāraṇe<BR>
06,099.030c	yayau vimṛdnaṃs tarasā padātīn vājinas tathā<BR>
06,099.030d*0394_01	aśvān aśvaiś ca saṃmardya rathaiś ca rathinas tathā<BR>
06,099.031a	tathaiva ca rathān rājan saṃmamarda raṇe gajaḥ<BR>
06,099.031c	rathaś caiva samāsādya padātiṃ turagaṃ tathā<BR>
06,099.032a	vyamṛdnāt samare rājaṃs turagāṃś ca narān raṇe<BR>
06,099.032c	evaṃ te bahudhā rājan pramṛdnantaḥ parasparam<BR>
06,099.032d*0395_01	dṛśyante sma mahābāho tatra tatra mahābalāḥ<BR>
06,099.033a	tasmin raudre tathā yuddhe vartamāne mahābhaye<BR>
06,099.033c	prāvartata nadī ghorā śoṇitāntrataraṅgiṇī<BR>
06,099.034a	asthisaṃcayasaṃghāṭā keśaśaivalaśādvalā<BR>
06,099.034c	rathahradā śarāvartā hayamīnā durāsadā<BR>
06,099.035a	śīrṣopalasamākīrṇā hastigrāhasamākulā<BR>
06,099.035c	kavacoṣṇīṣaphenāḍhyā dhanurdvīpāsikacchapā<BR>
06,099.035d*0396_01	śaṅkhacakraughasaṃpūrṇā chatrakūrmā rathoḍupā<BR>
06,099.036a	patākādhvajavṛkṣāḍhyā martyakūlāpahāriṇī<BR>
06,099.036c	kravyādasaṃghasaṃkīrṇā yamarāṣṭravivardhinī<BR>
06,099.037a	tāṃ nadīṃ kṣatriyāḥ śūrā hayanāgarathaplavaiḥ<BR>
06,099.037c	praterur bahavo rājan bhayaṃ tyaktvā mahāhave<BR>
06,099.038a	apovāha raṇe bhīrūn kaśmalenābhisaṃvṛtān<BR>
06,099.038c	yathā vaitaraṇī pretān pretarājapuraṃ prati<BR>
06,099.039a	prākrośan kṣatriyās tatra dṛṣṭvā tad vaiśasaṃ mahat<BR>
06,099.039c	duryodhanāparādhena kṣayaṃ gacchanti kauravāḥ<BR>
06,099.040a	guṇavatsu kathaṃ dveṣaṃ dhārtarāṣṭro janeśvaraḥ<BR>
06,099.040c	kṛtavān pāṇḍuputreṣu pāpātmā lobhamohitaḥ<BR>
06,099.041a	evaṃ bahuvidhā vācaḥ śrūyante smātra bhārata<BR>
06,099.041c	pāṇḍavastavasaṃyuktāḥ putrāṇāṃ te sudāruṇāḥ<BR>
06,099.042a	tā niśamya tadā vācaḥ sarvayodhair udāhṛtāḥ<BR>
06,099.042c	āgaskṛt sarvalokasya putro duryodhanas tava<BR>
06,099.043a	bhīṣmaṃ droṇaṃ kṛpaṃ caiva śalyaṃ covāca bhārata<BR>
06,099.043c	yudhyadhvam anahaṃkārāḥ kiṃ ciraṃ kurutheti ca<BR>
06,099.043d*0397_01	iti duryodhanotsṛṣṭāḥ sarve yuyudhire nṛpāḥ<BR>
06,099.044a	tataḥ pravavṛte yuddhaṃ kurūṇāṃ pāṇḍavaiḥ saha<BR>
06,099.044c	akṣadyūtakṛtaṃ rājan sughoraṃ vaiśasaṃ tadā<BR>
06,099.045a	yat purā na nigṛhṇīṣe vāryamāṇo mahātmabhiḥ<BR>
06,099.045c	vaicitravīrya tasyedaṃ phalaṃ paśya tathāvidham<BR>
06,099.046a	na hi pāṇḍusutā rājan sasainyāḥ sapadānugāḥ<BR>
06,099.046b*0398_01	ayudhyanta mahāraṅge madhyaṃ prāpte divākare<BR>
06,099.046b*0398_02	sātyakiḥ kṛtavarmāṇaṃ viddhvā pañcabhir āyasaiḥ<BR>
06,099.046b*0398_03	nākampayata śaineyo satyavān satyakovidaḥ<BR>
06,099.046c	rakṣanti samare prāṇān kauravā vā viśāṃ pate<BR>
06,099.047a	etasmāt kāraṇād ghoro vartate sma janakṣayaḥ<BR>
06,099.047c	daivād vā puruṣavyāghra tava cāpanayān nṛpa<BR>
06,100.001	saṃjaya uvāca<BR>
06,100.001a	arjunas tu naravyāghra suśarmapramukhān nṛpān<BR>
06,100.001c	anayat pretarājasya bhavanaṃ sāyakaiḥ śitaiḥ<BR>
06,100.002a	suśarmāpi tato bāṇaiḥ pārthaṃ vivyādha saṃyuge<BR>
06,100.002c	vāsudevaṃ ca saptatyā pārthaṃ ca navabhiḥ punaḥ<BR>
06,100.003a	tān nivārya śaraugheṇa śakrasūnur mahārathaḥ<BR>
06,100.003c	suśarmaṇo raṇe yodhān prāhiṇod yamasādanam<BR>
06,100.004a	te vadhyamānāḥ pārthena kāleneva yugakṣaye<BR>
06,100.004c	vyadravanta raṇe rājan bhaye jāte mahārathāḥ<BR>
06,100.005a	utsṛjya turagān ke cid rathān ke cic ca māriṣa<BR>
06,100.005c	gajān anye samutsṛjya prādravanta diśo daśa<BR>
06,100.006a	apare tudyamānās tu vājināgarathā raṇāt<BR>
06,100.006c	tvarayā parayā yuktāḥ prādravanta viśāṃ pate<BR>
06,100.006d*0399_01	kaśābhis tāḍayām āsuḥ pārṣṇibhiś ca mahur muhuḥ<BR>
06,100.006d*0399_02	hayārohā dravanty eva codayanto hayottamān<BR>
06,100.006d*0399_03	tathā tottranipātaiś ca aṅkuśānāṃ ca vibhramaiḥ<BR>
06,100.006d*0399_04	gajārohā gajāṃs tūrṇaṃ tvarayantaḥ pradudruvuḥ<BR>
06,100.006d*0399_05	rathinaś ca pratodaiś ca vāgbhiś caiva punaḥ punaḥ<BR>
06,100.006d*0399_06	bhartsayanto hayān rājan prādravanti diśo daśa<BR>
06,100.007a	pādātāś cāpi śastrāṇi samutsṛjya mahāraṇe<BR>
06,100.007c	nirapekṣā vyadhāvanta tena tena sma bhārata<BR>
06,100.008a	vāryamāṇāḥ sma bahuśas traigartena suśarmaṇā<BR>
06,100.008c	tathānyaiḥ pārthivaśreṣṭhair na vyatiṣṭhanta saṃyuge<BR>
06,100.008d*0400_01	putrāṃś ca patitān bhūmau mātulāṃś ca pitṝṃs tathā<BR>
06,100.008d*0400_02	sodarāṃś cāvamardantaḥ pradrutās tatra tatra vai<BR>
06,100.009a	tad balaṃ pradrutaṃ dṛṣṭvā putro duryodhanas tava<BR>
06,100.009c	puraskṛtya raṇe bhīṣmaṃ sarvasainyapuraskṛtam<BR>
06,100.010a	sarvodyogena mahatā dhanaṃjayam upādravat<BR>
06,100.010c	trigartādhipater arthe jīvitasya viśāṃ pate<BR>
06,100.011a	sa ekaḥ samare tasthau kiran bahuvidhāñ śarān<BR>
06,100.011c	bhrātṛbhiḥ sahitaḥ sarvaiḥ śeṣā vipradrutā narāḥ<BR>
06,100.012a	tathaiva paṇḍavā rājan sarvodyogena daṃśitāḥ<BR>
06,100.012c	prayayuḥ phalgunārthāya yatra bhīṣmo vyavasthitaḥ<BR>
06,100.013a	jānanto 'pi raṇe śauryaṃ ghoraṃ gāṇḍīvadhanvanaḥ<BR>
06,100.013c	hāhākārakṛtotsāhā bhīṣmaṃ jagmuḥ samantataḥ<BR>
06,100.014a	tatas tāladhvajaḥ śūraḥ pāṇḍavānām anīkinīm<BR>
06,100.014c	chādayām āsa samare śaraiḥ saṃnataparvabhiḥ<BR>
06,100.015a	ekībhūtās tataḥ sarve kuravaḥ pāṇḍavaiḥ saha<BR>
06,100.015c	ayudhyanta mahārāja madhyaṃ prāpte divākare<BR>
06,100.016a	sātyakiḥ kṛtavarmāṇaṃ viddhvā pañcabhir āyasaiḥ<BR>
06,100.016c	atiṣṭhad āhave śūraḥ kiran bāṇān sahasraśaḥ<BR>
06,100.017a	tathaiva drupado rājā droṇaṃ viddhvā śitaiḥ śaraiḥ<BR>
06,100.017c	punar vivyādha saptatyā sārathiṃ cāsya saptabhiḥ<BR>
06,100.018a	bhīmasenas tu rājānaṃ bāhlikaṃ prapitāmaham<BR>
06,100.018c	viddhvānadan mahānādaṃ śārdūla iva kānane<BR>
06,100.019a	ārjuniś citrasenena viddho bahubhir āśugaiḥ<BR>
06,100.019c	citrasenaṃ tribhir bāṇair vivyādha hṛdaye bhṛśam<BR>
06,100.020a	samāgatau tau tu raṇe mahāmātrau vyarocatām<BR>
06,100.020c	yathā divi mahāghorau rājan budhaśanaiścarau<BR>
06,100.021a	tasyāśvāṃś caturo hatvā sūtaṃ ca navabhiḥ śaraiḥ<BR>
06,100.021c	nanāda balavan nādaṃ saubhadraḥ paravīrahā<BR>
06,100.022a	hatāśvāt tu rathāt tūrṇam avaplutya mahārathaḥ<BR>
06,100.022c	āruroha rathaṃ tūrṇaṃ durmukhasya viśāṃ pate<BR>
06,100.023a	droṇaś ca drupadaṃ viddhvā śaraiḥ saṃnataparvabhiḥ<BR>
06,100.023c	sārathiṃ cāsya vivyādha tvaramāṇaḥ parākramī<BR>
06,100.024a	pīḍyamānas tato rājā drupado vāhinīmukhe<BR>
06,100.024c	apāyāj javanair aśvaiḥ pūrvavairam anusmaran<BR>
06,100.025a	bhīmasenas tu rājānaṃ muhūrtād iva bāhlikam<BR>
06,100.025c	vyaśvasūtarathaṃ cakre sarvasainyasya paśyataḥ<BR>
06,100.026a	sasaṃbhramo mahārāja saṃśayaṃ paramaṃ gataḥ<BR>
06,100.026c	avaplutya tato vāhād bāhlikaḥ puruṣottamaḥ<BR>
06,100.026e	āruroha rathaṃ tūrṇaṃ lakṣmaṇasya mahārathaḥ<BR>
06,100.027a	sātyakiḥ kṛtavarmāṇaṃ vārayitvā mahārathaḥ<BR>
06,100.027c	śarair bahuvidhai rājann āsasāda pitāmaham<BR>
06,100.028a	sa viddhvā bhārataṃ ṣaṣṭyā niśitair lomavāhibhiḥ<BR>
06,100.028c	nanarteva rathopasthe vidhunvāno mahad dhanuḥ<BR>
06,100.029a	tasyāyasīṃ mahāśaktiṃ cikṣepātha pitāmahaḥ<BR>
06,100.029c	hemacitrāṃ mahāvegāṃ nāgakanyopamāṃ śubhām<BR>
06,100.030a	tām āpatantīṃ sahasā mṛtyukalpāṃ sutejanām<BR>
06,100.030c	dhvaṃsayām āsa vārṣṇeyo lāghavena mahāyaśāḥ<BR>
06,100.031a	anāsādya tu vārṣṇeyaṃ śaktiḥ paramadāruṇā<BR>
06,100.031c	nyapatad dharaṇīpṛṣṭhe maholkeva gataprabhā<BR>
06,100.032a	vārṣṇeyas tu tato rājan svāṃ śaktiṃ ghoradarśanām<BR>
06,100.032c	vegavad gṛhya cikṣepa pitāmaharathaṃ prati<BR>
06,100.033a	vārṣṇeyabhujavegena praṇunnā sā mahāhave<BR>
06,100.033c	abhidudrāva vegena kālarātrir yathā naram<BR>
06,100.034a	tām āpatantīṃ sahasā dvidhā ciccheda bhārata<BR>
06,100.034c	kṣuraprābhyāṃ sutīkṣṇābhyāṃ sānvakīryata bhūtale<BR>
06,100.035a	chittvā tu śaktiṃ gāṅgeyaḥ sātyakiṃ navabhiḥ śaraiḥ<BR>
06,100.035c	ājaghānorasi kruddhaḥ prahasañ śatrukarśanaḥ<BR>
06,100.036a	tataḥ sarathanāgāśvāḥ pāṇḍavāḥ pāṇḍupūrvaja<BR>
06,100.036c	parivavrū raṇe bhīṣmaṃ mādhavatrāṇakāraṇāt<BR>
06,100.037a	tataḥ pravavṛte yuddhaṃ tumulaṃ lomaharṣaṇam<BR>
06,100.037c	pāṇḍavānāṃ kurūṇāṃ ca samare vijayaiṣiṇām<BR>
06,101.001	saṃjaya uvāca<BR>
06,101.001a	dṛṣṭvā bhīṣmaṃ raṇe kruddhaṃ pāṇḍavair abhisaṃvṛtam<BR>
06,101.001c	yathā meghair mahārāja tapānte divi bhāskaram<BR>
06,101.002a	duryodhano mahārāja duḥśāsanam abhāṣata<BR>
06,101.002c	eṣa śūro maheṣvāso bhīṣmaḥ śatruniṣūdanaḥ<BR>
06,101.003a	chāditaḥ pāṇḍavaiḥ śūraiḥ samantād bharatarṣabha<BR>
06,101.003c	tasya kāryaṃ tvayā vīra rakṣaṇaṃ sumahātmanaḥ<BR>
06,101.004a	rakṣyamāṇo hi samare bhīṣmo 'smākaṃ pitāmahaḥ<BR>
06,101.004c	nihanyāt samare yattān pāñcālān pāṇḍavaiḥ saha<BR>
06,101.005a	tatra kāryam ahaṃ manye bhīṣmasyaivābhirakṣaṇam<BR>
06,101.005c	goptā hy eṣa maheṣvāso bhīṣmo 'smākaṃ pitāmahaḥ<BR>
06,101.006a	sa bhavān sarvasainyena parivārya pitāmaham<BR>
06,101.006c	samare duṣkaraṃ karma kurvāṇaṃ parirakṣatu<BR>
06,101.007a	evam uktas tu samare putro duḥśāsanas tava<BR>
06,101.007c	parivārya sthito bhīṣmaṃ sainyena mahatā vṛtaḥ<BR>
06,101.008a	tataḥ śatasahasreṇa hayānāṃ subalātmajaḥ<BR>
06,101.008c	vimalaprāsahastānām ṛṣṭitomaradhāriṇām<BR>
06,101.009a	darpitānāṃ suvegānāṃ balasthānāṃ patākinām<BR>
06,101.009c	śikṣitair yuddhakuśalair upetānāṃ narottamaiḥ<BR>
06,101.009d*0401_01	nānāśastrasamākīrṇo yuddhāyaivābhidaṃśitaḥ<BR>
06,101.010a	nakulaṃ sahadevaṃ ca dharmarājaṃ ca pāṇḍavam<BR>
06,101.010c	nyavārayan naraśreṣṭhaṃ parivārya samantataḥ<BR>
06,101.011a	tato duryodhano rājā śūrāṇāṃ hayasādinām<BR>
06,101.011c	ayutaṃ preṣayām āsa pāṇḍavānāṃ nivāraṇe<BR>
06,101.012a	taiḥ praviṣṭair mahāvegair garutmadbhir ivāhave<BR>
06,101.012c	khurāhatā dharā rājaṃś cakampe ca nanāda ca<BR>
06,101.013a	khuraśabdaś ca sumahān vājināṃ śuśruve tadā<BR>
06,101.013c	mahāvaṃśavanasyeva dahyamānasya parvate<BR>
06,101.014a	utpatadbhiś ca tais tatra samuddhūtaṃ mahad rajaḥ<BR>
06,101.014c	divākarapathaṃ prāpya chādayām āsa bhāskaram<BR>
06,101.015a	vegavadbhir hayais tais tu kṣobhitaṃ pāṇḍavaṃ balam<BR>
06,101.015c	nipatadbhir mahāvegair haṃsair iva mahat saraḥ<BR>
06,101.015e	heṣatāṃ caiva śabdena na prājñāyata kiṃ cana<BR>
06,101.015f*0402_01	antardadhe mahāñ śabdas tena śabdena mohitaḥ<BR>
06,101.016a	tato yudhiṣṭhiro rājā mādrīputrau ca pāṇḍavau<BR>
06,101.016c	pratyaghnaṃs tarasā vegaṃ samare hayasādinām<BR>
06,101.017a	udvṛttasya mahārāja prāvṛṭkālena pūryataḥ<BR>
06,101.017c	paurṇamāsyām ambuvegaṃ yathā velā mahodadheḥ<BR>
06,101.018a	tatas te rathino rājañ śaraiḥ saṃnataparvabhiḥ<BR>
06,101.018c	nyakṛntann uttamāṅgāni kāyebhyo hayasādinām<BR>
06,101.019a	te nipetur mahārāja nihatā dṛḍhadhanvibhiḥ<BR>
06,101.019c	nāgair iva mahānāgā yathā syur girigahvare<BR>
06,101.020a	te 'pi prāsaiḥ suniśitaiḥ śaraiḥ saṃnataparvabhiḥ<BR>
06,101.020c	nyakṛntann uttamāṅgāni vicaranto diśo daśa<BR>
06,101.021a	atyāsannā hayārohā ṛṣṭibhir bharatarṣabha<BR>
06,101.021c	acchinann uttamāṅgāni phalānīva mahādrumāt<BR>
06,101.022a	sasādino hayā rājaṃs tatra tatra niṣūditāḥ<BR>
06,101.022c	patitāḥ pātyamānāś ca śataśo 'tha sahasraśaḥ<BR>
06,101.023a	vadhyamānā hayās te tu prādravanta bhayārditāḥ<BR>
06,101.023c	yathā siṃhān samāsādya mṛgāḥ prāṇaparāyaṇāḥ<BR>
06,101.023d*0403_01	evaṃ tu saubalaṃ sainyaṃ prabhagnaṃ sarvatodiśam<BR>
06,101.024a	pāṇḍavās tu mahārāja jitvā śatrūn mahāhave<BR>
06,101.024c	dadhmuḥ śaṅkhāṃś ca bherīś ca tāḍayām āsur āhave<BR>
06,101.025a	tato duryodhano dṛṣṭvā dīnaṃ sainyam avasthitam<BR>
06,101.025c	abravīd bharataśreṣṭha madrarājam idaṃ vacaḥ<BR>
06,101.025d*0404_01	uvāca madrādhipatiṃ rājā duryodhanas tadā<BR>
06,101.026a	eṣa pāṇḍusuto jyeṣṭho jitvā mātula māmakān<BR>
06,101.026c	paśyatāṃ no mahābāho senāṃ drāvayate balī<BR>
06,101.027a	taṃ vāraya mahābāho veleva makarālayam<BR>
06,101.027c	tvaṃ hi saṃśrūyase 'tyartham asahyabalavikramaḥ<BR>
06,101.028a	putrasya tava tad vākyaṃ śrutvā śalyaḥ pratāpavān<BR>
06,101.028c	prayayau rathavaṃśena yatra rājā yudhiṣṭhiraḥ<BR>
06,101.029a	tad āpatad vai sahasā śalyasya sumahad balam<BR>
06,101.029c	mahaughavegaṃ samare vārayām āsa pāṇḍavaḥ<BR>
06,101.030a	madrarājaṃ ca samare dharmarājo mahārathaḥ<BR>
06,101.030c	daśabhiḥ sāyakais tūrṇam ājaghāna stanāntare<BR>
06,101.030e	nakulaḥ sahadevaś ca tribhis tribhir ajihmagaiḥ<BR>
06,101.031a	madrarājo 'pi tān sarvān ājaghāna tribhis tribhiḥ<BR>
06,101.031c	yudhiṣṭhiraṃ punaḥ ṣaṣṭyā vivyādha niśitaiḥ śaraiḥ<BR>
06,101.031e	mādrīputrau ca saṃrabdhau dvābhyāṃ dvābhyām atāḍayat<BR>
06,101.032a	tato bhīmo mahābāhur dṛṣṭvā rājānam āhave<BR>
06,101.032c	madrarājavaśaṃ prāptaṃ mṛtyor āsyagataṃ yathā<BR>
06,101.032e	abhyadravata saṃgrāme yudhiṣṭhiram amitrajit<BR>
06,101.032f*0405_01	āpatann eva bhīmas tu madrarājam atāḍayat<BR>
06,101.032f*0405_02	sarvapāraśavais tīkṣṇair nārācair marmabhedibhiḥ<BR>
06,101.032f*0405_03	tato bhīṣmaś ca droṇaś ca sainyena mahatā vṛtau<BR>
06,101.032f*0405_04	rājānam abhyapadyetām añjasā śaravarṣiṇau<BR>
06,101.032f*0406_01	dhṛṣṭadyumnas tribhir viddhvā rājānam abhyapadyata<BR>
06,101.033a	tato yuddhaṃ mahāghoraṃ prāvartata sudāruṇam<BR>
06,101.033c	aparāṃ diśam āsthāya dyotamāne divākare<BR>
06,102.001	saṃjaya uvāca<BR>
06,102.001a	tataḥ pitā tava kruddho niśitaiḥ sāyakottamaiḥ<BR>
06,102.001c	ājaghāna raṇe pārthān sahasenān samantataḥ<BR>
06,102.002a	bhīmaṃ dvādaśabhir viddhvā sātyakiṃ navabhiḥ śaraiḥ<BR>
06,102.002c	nakulaṃ ca tribhir bāṇaiḥ sahadevaṃ ca saptabhiḥ<BR>
06,102.003a	yudhiṣṭhiraṃ dvādaśabhir bāhvor urasi cārpayat<BR>
06,102.003c	dhṛṣṭadyumnaṃ tato viddhvā vinanāda mahābalaḥ<BR>
06,102.004a	taṃ dvādaśārdhair nakulo mādhavaś ca tribhiḥ śaraiḥ<BR>
06,102.004b*0407_01	sahadevaś ca saptatyā pārthaś ca navabhiḥ śaraiḥ<BR>
06,102.004c	dhṛṣṭadyumnaś ca saptatyā bhīmasenaś ca pañcabhiḥ<BR>
06,102.004e	yudhiṣṭhiro dvādaśabhiḥ pratyavidhyat pitāmaham<BR>
06,102.005a	droṇas tu sātyakiṃ viddhvā bhīmasenam avidhyata<BR>
06,102.005a*0408_01	**** **** niśitair navabhiḥ śaraiḥ<BR>
06,102.005a*0408_02	nakulaṃ ca tribhir viddhvā<BR>
06,102.005c	ekaikaṃ pañcabhir bāṇair yamadaṇḍopamaiḥ śitaiḥ<BR>
06,102.006a	tau ca taṃ pratyavidhyetāṃ tribhis tribhir ajihmagaiḥ<BR>
06,102.006c	tottrair iva mahānāgaṃ droṇaṃ brāhmaṇapuṃgavam<BR>
06,102.007a	sauvīrāḥ kitavāḥ prācyāḥ pratīcyodīcyamālavāḥ<BR>
06,102.007c	abhīṣāhāḥ śūrasenāḥ śibayo 'tha vasātayaḥ<BR>
06,102.007e	saṃgrāme nājahur bhīṣmaṃ vadhyamānāḥ śitaiḥ śaraiḥ<BR>
06,102.008a	tathaivānye vadhyamānāḥ pāṇḍaveyair mahātmabhiḥ<BR>
06,102.008c	pāṇḍavān abhyavartanta vividhāyudhapāṇayaḥ<BR>
06,102.008e	tathaiva pāṇḍavā rājan parivavruḥ pitāmaham<BR>
06,102.009a	sa samantāt parivṛto rathaughair aparājitaḥ<BR>
06,102.009c	gahane 'gnir ivotsṛṣṭaḥ prajajvāla dahan parān<BR>
06,102.010a	rathāgnyagāraś cāpārcir asiśaktigadendhanaḥ<BR>
06,102.010c	śarasphuliṅgo bhīṣmāgnir dadāha kṣatriyarṣabhān<BR>
06,102.010d*0409_01	yathā hi sumahān agniḥ kakṣe carati sānilaḥ<BR>
06,102.010d*0409_02	tathā bhīṣmo mahārāja divyam astram udīrayan<BR>
06,102.011a	suvarṇapuṅkhair iṣubhir gārdhrapakṣaiḥ sutejanaiḥ<BR>
06,102.011c	karṇinālīkanārācaiś chādayām āsa tad balam<BR>
06,102.012a	apātayad dhvajāṃś caiva rathinaś ca śitaiḥ śaraiḥ<BR>
06,102.012c	muṇḍatālavanānīva cakāra sa rathavrajān<BR>
06,102.013a	nirmanuṣyān rathān rājan gajān aśvāṃś ca saṃyuge<BR>
06,102.013c	akarot sa mahābāhuḥ sarvaśastrabhṛtāṃ varaḥ<BR>
06,102.014a	tasya jyātalanirghoṣaṃ visphūrjitam ivāśaneḥ<BR>
06,102.014c	niśamya sarvabhūtāni samakampanta bhārata<BR>
06,102.015a	amoghā hy apatan bāṇāḥ pitus te bharatarṣabha<BR>
06,102.015c	nāsajjanta tanutreṣu bhīṣmacāpacyutāḥ śarāḥ<BR>
06,102.016a	hatavīrān rathān rājan saṃyuktāñ javanair hayaiḥ<BR>
06,102.016c	apaśyāma mahārāja hriyamāṇān raṇājire<BR>
06,102.016d*0410_01	matsyapāñcālakaikeyān pātayām āsa saṃyuge<BR>
06,102.017a	cedikāśikarūṣāṇāṃ sahasrāṇi caturdaśa<BR>
06,102.017c	mahārathāḥ samākhyātāḥ kulaputrās tanutyajaḥ<BR>
06,102.017e	aparāvartinaḥ sarve suvarṇavikṛtadhvajāḥ<BR>
06,102.018a	saṃgrāme bhīṣmam āsādya vyāditāsyam ivāntakam<BR>
06,102.018c	nimagnāḥ paralokāya savājirathakuñjarāḥ<BR>
06,102.019a	bhagnākṣopaskarān kāṃś cid bhagnacakrāṃś ca sarvaśaḥ<BR>
06,102.019c	apaśyāma rathān rājañ śataśo 'tha sahasraśaḥ<BR>
06,102.020a	savarūthai rathair bhagnai rathibhiś ca nipātitaiḥ<BR>
06,102.020c	śaraiḥ sukavacaiś chinnaiḥ paṭṭiśaiś ca viśāṃ pate<BR>
06,102.021a	gadābhir musalaiś caiva nistriṃśaiś ca śilīmukhaiḥ<BR>
06,102.021c	anukarṣair upāsaṅgaiś cakrair bhagnaiś ca māriṣa<BR>
06,102.022a	bāhubhiḥ kārmukaiḥ khaḍgaiḥ śirobhiś ca sakuṇḍalaiḥ<BR>
06,102.022c	talatrair aṅgulitraiś ca dhvajaiś ca vinipātitaiḥ<BR>
06,102.022e	cāpaiś ca bahudhā chinnaiḥ samāstīryata medinī<BR>
06,102.023a	hatārohā gajā rājan hayāś ca hatasādinaḥ<BR>
06,102.023c	paripetur drutaṃ tatra śataśo 'tha sahasraśaḥ<BR>
06,102.024a	yatamānāś ca te vīrā dravamāṇān mahārathān<BR>
06,102.024c	nāśaknuvan vārayituṃ bhīṣmabāṇaprapīḍitān<BR>
06,102.025a	mahendrasamavīryeṇa vadhyamānā mahācamūḥ<BR>
06,102.025c	abhajyata mahārāja na ca dvau saha dhāvataḥ<BR>
06,102.026a	āviddharathanāgāśvaṃ patitadhvajakūbaram<BR>
06,102.026c	anīkaṃ pāṇḍuputrāṇāṃ hāhābhūtam acetanam<BR>
06,102.027a	jaghānātra pitā putraṃ putraś ca pitaraṃ tathā<BR>
06,102.027c	priyaṃ sakhāyaṃ cākrande sakhā daivabalātkṛtaḥ<BR>
06,102.028a	vimucya kavacān anye pāṇḍuputrasya sainikāḥ<BR>
06,102.028c	prakīrya keśān dhāvantaḥ pratyadṛśyanta bhārata<BR>
06,102.029a	tad gokulam ivodbhrāntam udbhrāntarathakuñjaram<BR>
06,102.029c	dadṛśe pāṇḍuputrasya sainyam ārtasvaraṃ tadā<BR>
06,102.030a	prabhajyamānaṃ sainyaṃ tu dṛṣṭvā yādavanandanaḥ<BR>
06,102.030c	uvāca pārthaṃ bībhatsuṃ nigṛhya ratham uttamam<BR>
06,102.031a	ayaṃ sa kālaḥ saṃprāptaḥ pārtha yaḥ kāṅkṣitas tava<BR>
06,102.031c	praharāsmai naravyāghra na cen mohāt pramuhyase<BR>
06,102.032a	yat purā kathitaṃ vīra tvayā rājñāṃ samāgame<BR>
06,102.032c	virāṭanagare pārtha saṃjayasya samīpataḥ<BR>
06,102.033a	bhīṣmadroṇamukhān sarvān dhārtarāṣṭrasya sainikān<BR>
06,102.033c	sānubandhān haniṣyāmi ye māṃ yotsyanti saṃyuge<BR>
06,102.034a	iti tat kuru kaunteya satyaṃ vākyam ariṃdama<BR>
06,102.034c	kṣatradharmam anusmṛtya yudhyasva bharatarṣabha<BR>
06,102.035a	ity ukto vāsudevena tiryagdṛṣṭir adhomukhaḥ<BR>
06,102.035c	akāma iva bībhatsur idaṃ vacanam abravīt<BR>
06,102.036a	avadhyānāṃ vadhaṃ kṛtvā rājyaṃ vā narakottaram<BR>
06,102.036c	duḥkhāni vanavāse vā kiṃ nu me sukṛtaṃ bhavet<BR>
06,102.037a	codayāśvān yato bhīṣmaḥ kariṣye vacanaṃ tava<BR>
06,102.037c	pātayiṣyāmi durdharṣaṃ vṛddhaṃ kurupitāmaham<BR>
06,102.038a	tato 'śvān rajataprakhyāṃś codayām āsa mādhavaḥ<BR>
06,102.038c	yato bhīṣmas tato rājan duṣprekṣyo raśmivān iva<BR>
06,102.039a	tatas tat punar āvṛttaṃ yudhiṣṭhirabalaṃ mahat<BR>
06,102.039c	dṛṣṭvā pārthaṃ mahābāhuṃ bhīṣmāyodyantam āhave<BR>
06,102.040a	tato bhīṣmaḥ kuruśreṣṭhaḥ siṃhavad vinadan muhuḥ<BR>
06,102.040c	dhanaṃjayarathaṃ śīghraṃ śaravarṣair avākirat<BR>
06,102.041a	kṣaṇena sa rathas tasya sahayaḥ sahasārathiḥ<BR>
06,102.041c	śaravarṣeṇa mahatā na prājñāyata kiṃ cana<BR>
06,102.042a	vāsudevas tv asaṃbhrānto dhairyam āsthāya sātvataḥ<BR>
06,102.042c	codayām āsa tān aśvān vitunnān bhīṣmasāyakaiḥ<BR>
06,102.043a	tataḥ pārtho dhanur gṛhya divyaṃ jaladanisvanam<BR>
06,102.043c	pātayām āsa bhīṣmasya dhanuś chittvā śitaiḥ śaraiḥ<BR>
06,102.044a	sa cchinnadhanvā kauravyaḥ punar anyan mahad dhanuḥ<BR>
06,102.044c	nimeṣāntaramātreṇa sajyaṃ cakre pitā tava<BR>
06,102.045a	vicakarṣa tato dorbhyāṃ dhanur jaladanisvanam<BR>
06,102.045c	athāsya tad api kruddhaś ciccheda dhanur arjunaḥ<BR>
06,102.046a	tasya tat pūjayām āsa lāghavaṃ śaṃtanoḥ sutaḥ<BR>
06,102.046c	sādhu pārtha mahābāho sādhu kuntīsuteti ca<BR>
06,102.047a	samābhāṣyainam aparaṃ pragṛhya ruciraṃ dhanuḥ<BR>
06,102.047c	mumoca samare bhīṣmaḥ śarān pārtharathaṃ prati<BR>
06,102.048a	adarśayad vāsudevo hayayāne paraṃ balam<BR>
06,102.048c	moghān kurvañ śarāṃs tasya maṇḍalāni vidarśayan<BR>
06,102.049a	śuśubhāte naravyāghrau bhīṣmapārthau śarakṣatau<BR>
06,102.049c	govṛṣāv iva saṃrabdhau viṣāṇollikhitāṅkitau<BR>
06,102.049d*0411_01	tataḥ pravavṛte raudraḥ saṃgrāmo lomaharṣaṇaḥ<BR>
06,102.049d*0411_02	pāṇḍavānāṃ ca mukhyasya kurūṇāṃ pravarasya ca<BR>
06,102.049d*0411_03	tālamātre vikarṣantau tāv ubhau raṇakarkaśau<BR>
06,102.049d*0411_04	dhanuṣī dṛḍhamuṣṭī tāv ubhau pautrapitāmahau<BR>
06,102.049d*0411_05	śyāmasya palitenāsau saṃgamaḥ pratyaśobhata<BR>
06,102.049d*0411_06	gaṅgāyamunayor yadvaj jalayoḥ pratisaṃcaraḥ<BR>
06,102.049d*0411_07	pārthanāmāṅkitā bāṇāḥ petur bhīṣmasya vakṣasi<BR>
06,102.049d*0411_08	nirguṇānāṃ kṛtaghnānāṃ manāṃsīva hi sādhuṣu<BR>
06,102.049d*0411_09	bhīṣmasyāpi tato bāṇāḥ petur arjunavakṣasi<BR>
06,102.049d*0411_10	mahādevapariprāptadhanurvidyāṃ jigīṣavaḥ<BR>
06,102.050a	vāsudevas tu saṃprekṣya pārthasya mṛduyuddhatām<BR>
06,102.050c	bhīṣmaṃ ca śaravarṣāṇi sṛjantam aniśaṃ yudhi<BR>
06,102.051a	pratapantam ivādityaṃ madhyam āsādya senayoḥ<BR>
06,102.051c	varān varān vinighnantaṃ pāṇḍuputrasya sainikān<BR>
06,102.052a	yugāntam iva kurvāṇaṃ bhīṣmaṃ yaudhiṣṭhire bale<BR>
06,102.052c	nāmṛṣyata mahābāhur mādhavaḥ paravīrahā<BR>
06,102.052d*0412_01	vāsudevas tu saṃkruddho roṣāj jajvāla saṃyuge<BR>
06,102.053a	utsṛjya rajataprakhyān hayān pārthasya māriṣa<BR>
06,102.053c	kruddho nāma mahāyogī pracaskanda mahārathāt<BR>
06,102.053e	abhidudrāva bhīṣmaṃ sa bhujapraharaṇo balī<BR>
06,102.054a	pratodapāṇis tejasvī siṃhavad vinadan muhuḥ<BR>
06,102.054c	dārayann iva padbhyāṃ sa jagatīṃ jagatīśvaraḥ<BR>
06,102.055a	krodhatāmrekṣaṇaḥ kṛṣṇo jighāṃsur amitadyutiḥ<BR>
06,102.055c	grasann iva ca cetāṃsi tāvakānāṃ mahāhave<BR>
06,102.056a	dṛṣṭvā mādhavam ākrande bhīṣmāyodyantam āhave<BR>
06,102.056c	hato bhīṣmo hato bhīṣma iti tatra sma sainikāḥ<BR>
06,102.056e	krośantaḥ prādravan sarve vāsudevabhayān narāḥ<BR>
06,102.057a	pītakauśeyasaṃvīto maṇiśyāmo janārdanaḥ<BR>
06,102.057c	śuśubhe vidravan bhīṣmaṃ vidyunmālī yathāmbudaḥ<BR>
06,102.058a	sa siṃha iva mātaṅgaṃ yūtharṣabha ivarṣabham<BR>
06,102.058c	abhidudrāva tejasvī vinadan yādavarṣabhaḥ<BR>
06,102.058d*0413_01	pratodapāṇir bhagavāñ śuśubhe yādavarṣabhaḥ<BR>
06,102.058d*0413_02	yathāṃśunārdayac candram amāvāsyāṃ divākaraḥ<BR>
06,102.059a	tam āpatantaṃ saṃprekṣya puṇḍarīkākṣam āhave<BR>
06,102.059c	asaṃbhramaṃ raṇe bhīṣmo vicakarṣa mahad dhanuḥ<BR>
06,102.059e	uvāca cainaṃ govindam asaṃbhrāntena cetasā<BR>
06,102.060a	ehy ehi puṇḍarīkākṣa devadeva namo 'stu te<BR>
06,102.060c	mām adya sātvataśreṣṭha pātayasva mahāhave<BR>
06,102.061a	tvayā hi deva saṃgrāme hatasyāpi mamānagha<BR>
06,102.061c	śreya eva paraṃ kṛṣṇa loke 'muṣminn ihaiva ca<BR>
06,102.061e	saṃbhāvito 'smi govinda trailokyenādya saṃyuge<BR>
06,102.061f*0414_01	praharasva yatheṣṭaṃ vai dāso 'smi tava cānagha<BR>
06,102.061f*0415_01	nirguṇenāpi tottreṇa vāsudeva kṛtaṃ mama<BR>
06,102.061f*0415_02	yo yogibhiś ca duṣprāpyaḥ sa ghātārtham ihāgataḥ<BR>
06,102.062a	anvag eva tataḥ pārthas tam anudrutya keśavam<BR>
06,102.062c	nijagrāha mahābāhur bāhubhyāṃ parigṛhya vai<BR>
06,102.063a	nigṛhyamāṇaḥ pārthena kṛṣṇo rājīvalocanaḥ<BR>
06,102.063c	jagāma cainam ādāya vegena puruṣottamaḥ<BR>
06,102.064a	pārthas tu viṣṭabhya balāc caraṇau paravīrahā<BR>
06,102.064c	nijaghrāha hṛṣīkeśaṃ kathaṃ cid daśame pade<BR>
06,102.065a	tata enam uvācārtaḥ krodhaparyākulekṣaṇam<BR>
06,102.065c	niḥśvasantaṃ yathā nāgam arjunaḥ paravīrahā<BR>
06,102.066a	nivartasva mahābāho nānṛtaṃ kartum arhasi<BR>
06,102.066c	yat tvayā kathitaṃ pūrvaṃ na yotsyāmīti keśava<BR>
06,102.067a	mithyāvādīti lokas tvāṃ kathayiṣyati mādhava<BR>
06,102.067c	mamaiṣa bhāraḥ sarvo hi haniṣyāmi yatavratam<BR>
06,102.068a	śape mādhava sakhyena satyena sukṛtena ca<BR>
06,102.068c	antaṃ yathā gamiṣyāmi śatrūṇāṃ śatrukarśana<BR>
06,102.069a	adyaiva paśya durdharṣaṃ pātyamānaṃ mahāvratam<BR>
06,102.069c	tārāpatim ivāpūrṇam antakāle yadṛcchayā<BR>
06,102.070a	mādhavas tu vacaḥ śrutvā phalgunasya mahātmanaḥ<BR>
06,102.070b*0416_01	abhavat paramaprīto jñātvā pārthasya vikramam<BR>
06,102.070c	nakiṃcid uktvā sakrodha āruroha rathaṃ punaḥ<BR>
06,102.071a	tau rathasthau naravyāghrau bhīṣmaḥ śāṃtanavaḥ punaḥ<BR>
06,102.071c	vavarṣa śaravarṣeṇa megho vṛṣṭyā yathācalau<BR>
06,102.072a	prāṇāṃś cādatta yodhānāṃ pitā devavratas tava<BR>
06,102.072c	gabhastibhir ivādityas tejāṃsi śiśirātyaye<BR>
06,102.073a	yathā kurūṇāṃ sainyāni babhañja yudhi pāṇḍavaḥ<BR>
06,102.073c	tathā pāṇḍavasainyāni babhañja yudhi te pitā<BR>
06,102.074a	hatavidrutasainyās tu nirutsāhā vicetasaḥ<BR>
06,102.074c	nirīkṣituṃ na śekus te bhīṣmam apratimaṃ raṇe<BR>
06,102.074d*0417_01	kurvāṇaṃ samare karmāṇy atimānuṣavikramam<BR>
06,102.074e	madhyaṃ gatam ivādityaṃ pratapantaṃ svatejasā<BR>
06,102.075a	te vadhyamānā bhīṣmeṇa kāleneva yugakṣaye<BR>
06,102.075c	vīkṣāṃ cakrur mahārāja pāṇḍavā bhayapīḍitāḥ<BR>
06,102.075d*0418_01	tathā pāṇḍavasainyāni drāvyamāṇāni bhārata<BR>
06,102.075d*0419_01	vadhyamānā raṇe cāpi bhīṣmeṇāmitrakarśinā<BR>
06,102.076a	trātāraṃ nādhyagacchanta gāvaḥ paṅkagatā iva<BR>
06,102.076c	pipīlikā iva kṣuṇṇā durbalā balinā raṇe<BR>
06,102.076d*0420_01	tathaiva yodhā rājendra bhīṣmeṇāmitraghātinā<BR>
06,102.076d*0420_02	samare mṛditāḥ sarve pāṇḍavāḥ saha sṛñjayaiḥ<BR>
06,102.077a	mahārathaṃ bhārata duṣpradharṣaṃ; śaraughiṇaṃ pratapantaṃ narendrān<BR>
06,102.077c	bhīṣmaṃ na śekuḥ prativīkṣituṃ te; śarārciṣaṃ sūryam ivātapantam<BR>
06,102.078a	vimṛdnatas tasya tu pāṇḍusenām; astaṃ jagāmātha sahasraraśmiḥ<BR>
06,102.078b*0421_01	tato 'pi bhīṣmaḥ sabalaḥ sasainyān<BR>
06,102.078b*0421_02	nyavārayat pāṇḍusutāñ śaraughaiḥ<BR>
06,102.078b*0421_03	jaghāna caitān subhṛśaṃ mahābalo<BR>
06,102.078b*0421_04	mahāvrataḥ pāṇḍusutān mahātmā<BR>
06,102.078b*0421_05	raṇe karūśādhipacedipair balair<BR>
06,102.078b*0421_06	vṛtān sadā cakradharasya paśyataḥ<BR>
06,102.078c	tato balānāṃ śramakarśitānāṃ; mano 'vahāraṃ prati saṃbabhūva<BR>
06,102.078d*0422_01	udayagiritaṭasthaḥ padminīṃ bodhayitvā<BR>
06,102.078d*0422_02	mṛdutarakiraṇāgrais tāḥ svayaṃ copabhujya<BR>
06,102.078d*0422_03	malinamadhupasaṅgāt tāsu saṃjātakopaḥ<BR>
06,102.078d*0422_04	kṛtaruciravirocir bhānum astaṃ prayātaḥ<BR>
06,103.001	saṃjaya uvāca<BR>
06,103.001a	yudhyatām eva teṣāṃ tu bhāskare 'stam upāgate<BR>
06,103.001c	saṃdhyā samabhavad ghorā nāpaśyāma tato raṇam<BR>
06,103.002a	tato yudhiṣṭhiro rājā saṃdhyāṃ saṃdṛśya bhārata<BR>
06,103.002c	vadhyamānaṃ balaṃ cāpi bhīṣmeṇāmitraghātinā<BR>
06,103.003a	muktaśastraṃ parāvṛttaṃ palāyanaparāyaṇam<BR>
06,103.003c	bhīṣmaṃ ca yudhi saṃrabdham anuyāntaṃ mahārathān<BR>
06,103.004a	somakāṃś ca jitān dṛṣṭvā nirutsāhān mahārathān<BR>
06,103.004b*0423_01	niśāmukhaṃ ca saṃprekṣya ghorarūpaṃ bhayānakam<BR>
06,103.004c	cintayitvā ciraṃ dhyātvā avahāram arocayat<BR>
06,103.005a	tato 'vahāraṃ sainyānāṃ cakre rājā yudhiṣṭhiraḥ<BR>
06,103.005c	tathaiva tava sainyānām avahāro hy abhūt tadā<BR>
06,103.006a	tato 'vahāraṃ sainyānāṃ kṛtvā tatra mahārathāḥ<BR>
06,103.006c	nyaviśanta kuruśreṣṭha saṃgrāme kṣatavikṣatāḥ<BR>
06,103.007a	bhīṣmasya samare karma cintayānās tu pāṇḍavāḥ<BR>
06,103.007c	nālabhanta tadā śāntiṃ bhṛśaṃ bhīṣmeṇa pīḍitāḥ<BR>
06,103.008a	bhīṣmo 'pi samare jitvā pāṇḍavān saha sṛñjayaiḥ<BR>
06,103.008c	pūjyamānas tava sutair vandyamānaś ca bhārata<BR>
06,103.009a	nyaviśat kurubhiḥ sārdhaṃ hṛṣṭarūpaiḥ samantataḥ<BR>
06,103.009c	tato rātriḥ samabhavat sarvabhūtapramohinī<BR>
06,103.010a	tasmin rātrimukhe ghore pāṇḍavā vṛṣṇibhiḥ saha<BR>
06,103.010c	sṛñjayāś ca durādharṣā mantrāya samupāviśan<BR>
06,103.011a	ātmaniḥśreyasaṃ sarve prāptakālaṃ mahābalāḥ<BR>
06,103.011c	mantrayām āsur avyagrā mantraniścayakovidāḥ<BR>
06,103.012a	tato yudhiṣṭhiro rājā mantrayitvā ciraṃ nṛpa<BR>
06,103.012c	vāsudevaṃ samudvīkṣya vākyam etad uvāca ha<BR>
06,103.013a	paśya kṛṣṇa mahātmānaṃ bhīṣmaṃ bhīmaparākramam<BR>
06,103.013c	gajaṃ nalavanānīva vimṛdnantaṃ balaṃ mama<BR>
06,103.014a	na caivainaṃ mahātmānam utsahāmo nirīkṣitum<BR>
06,103.014c	lelihyamānaṃ sainyeṣu pravṛddham iva pāvakam<BR>
06,103.015a	yathā ghoro mahānāgas takṣako vai viṣolbaṇaḥ<BR>
06,103.015c	tathā bhīṣmo raṇe kṛṣṇa tīkṣṇaśastraḥ pratāpavān<BR>
06,103.016a	gṛhītacāpaḥ samare vimuñcaṃś ca śitāñ śarān<BR>
06,103.016c	śakyo jetuṃ yamaḥ kruddho vajrapāṇiś ca devarāṭ<BR>
06,103.017a	varuṇaḥ pāśabhṛd vāpi sagado vā dhaneśvaraḥ<BR>
06,103.017c	na tu bhīṣmaḥ susaṃkruddhaḥ śakyo jetuṃ mahāhave<BR>
06,103.018a	so 'ham evaṃ gate kṛṣṇa nimagnaḥ śokasāgare<BR>
06,103.018c	ātmano buddhidaurbalyād bhīṣmam āsādya saṃyuge<BR>
06,103.019a	vanaṃ yāsyāmi durdharṣa śreyo me tatra vai gatam<BR>
06,103.019c	na yuddhaṃ rocaye kṛṣṇa hanti bhīṣmo hi naḥ sadā<BR>
06,103.020a	yathā prajvalitaṃ vahniṃ pataṃgaḥ samabhidravan<BR>
06,103.020c	ekato mṛtyum abhyeti tathāhaṃ bhīṣmam īyivān<BR>
06,103.021a	kṣayaṃ nīto 'smi vārṣṇeya rājyahetoḥ parākramī<BR>
06,103.021c	bhrātaraś caiva me śūrāḥ sāyakair bhṛśapīḍitāḥ<BR>
06,103.022a	matkṛte bhrātṛsauhārdād rājyāt prabhraṃśanaṃ gatāḥ<BR>
06,103.022c	parikliṣṭā tathā kṛṣṇā matkṛte madhusūdana<BR>
06,103.023a	jīvitaṃ bahu manye 'haṃ jīvitaṃ hy adya durlabham<BR>
06,103.023c	jīvitasyādya śeṣeṇa cariṣye dharmam uttamam<BR>
06,103.024a	yadi te 'ham anugrāhyo bhrātṛbhiḥ saha keśava<BR>
06,103.024c	svadharmasyāvirodhena tad udāhara keśava<BR>
06,103.025a	etac chrutvā vacas tasya kāruṇyād bahuvistaram<BR>
06,103.025c	pratyuvāca tataḥ kṛṣṇaḥ sāntvayāno yudhiṣṭhiram<BR>
06,103.026a	dharmaputra viṣādaṃ tvaṃ mā kṛthāḥ satyasaṃgara<BR>
06,103.026c	yasya te bhrātaraḥ śūrā durjayāḥ śatrusūdanāḥ<BR>
06,103.027a	arjuno bhīmasenaś ca vāyvagnisamatejasau<BR>
06,103.027c	mādrīputrau ca vikrāntau tridaśānām iveśvarau<BR>
06,103.028a	māṃ vā niyuṅkṣva sauhārdād yotsye bhīṣmeṇa pāṇḍava<BR>
06,103.028c	tvatprayukto hy ahaṃ rājan kiṃ na kuryāṃ mahāhave<BR>
06,103.029a	haniṣyāmi raṇe bhīṣmam āhūya puruṣarṣabham<BR>
06,103.029c	paśyatāṃ dhārtarāṣṭrāṇāṃ yadi necchati phalgunaḥ<BR>
06,103.030a	yadi bhīṣme hate rājañ jayaṃ paśyasi pāṇḍava<BR>
06,103.030c	hantāsmy ekarathenādya kuruvṛddhaṃ pitāmaham<BR>
06,103.031a	paśya me vikramaṃ rājan mahendrasyeva saṃyuge<BR>
06,103.031c	vimuñcantaṃ mahāstrāṇi pātayiṣyāmi taṃ rathāt<BR>
06,103.032a	yaḥ śatruḥ pāṇḍuputrāṇāṃ macchatruḥ sa na saṃśayaḥ<BR>
06,103.032c	madarthā bhavadarthā ye ye madīyās tavaiva te<BR>
06,103.033a	tava bhrātā mama sakhā saṃbandhī śiṣya eva ca<BR>
06,103.033c	māṃsāny utkṛtya vai dadyām arjunārthe mahīpate<BR>
06,103.034a	eṣa cāpi naravyāghro matkṛte jīvitaṃ tyajet<BR>
06,103.034c	eṣa naḥ samayas tāta tārayema parasparam<BR>
06,103.034e	sa māṃ niyuṅkṣva rājendra yāvad dvīpo bhavāmy aham<BR>
06,103.035a	pratijñātam upaplavye yat tat pārthena pūrvataḥ<BR>
06,103.035c	ghātayiṣyāmi gāṅgeyam ity ulūkasya saṃnidhau<BR>
06,103.036a	parirakṣyaṃ ca mama tad vacaḥ pārthasya dhīmataḥ<BR>
06,103.036c	anujñātaṃ tu pārthena mayā kāryaṃ na saṃśayaḥ<BR>
06,103.037a	atha vā phalgunasyaiṣa bhāraḥ parimito raṇe<BR>
06,103.037c	nihaniṣyati saṃgrāme bhīṣmaṃ parapuraṃjayam<BR>
06,103.038a	aśakyam api kuryād dhi raṇe pārthaḥ samudyataḥ<BR>
06,103.038c	tridaśān vā samudyuktān sahitān daityadānavaiḥ<BR>
06,103.038e	nihanyād arjunaḥ saṃkhye kim u bhīṣmaṃ narādhipa<BR>
06,103.039a	viparīto mahāvīryo gatasattvo 'lpajīvitaḥ<BR>
06,103.039c	bhīṣmaḥ śāṃtanavo nūnaṃ kartavyaṃ nāvabudhyate<BR>
06,103.040	yudhiṣṭhira uvāca<BR>
06,103.040a	evam etan mahābāho yathā vadasi mādhava<BR>
06,103.040c	sarve hy ete na paryāptās tava veganivāraṇe<BR>
06,103.041a	niyataṃ samavāpsyāmi sarvam eva yathepsitam<BR>
06,103.041c	yasya me puruṣavyāghra bhavān nātho mahābalaḥ<BR>
06,103.042a	sendrān api raṇe devāñ jayeyaṃ jayatāṃ vara<BR>
06,103.042c	tvayā nāthena govinda kim u bhīṣmaṃ mahāhave<BR>
06,103.043a	na tu tvām anṛtaṃ kartum utsahe svārthagauravāt<BR>
06,103.043c	ayudhyamānaḥ sāhāyyaṃ yathoktaṃ kuru mādhava<BR>
06,103.044a	samayas tu kṛtaḥ kaś cid bhīṣmeṇa mama mādhava<BR>
06,103.044c	mantrayiṣye tavārthāya na tu yotsye kathaṃ cana<BR>
06,103.044e	duryodhanārthe yotsyāmi satyam etad iti prabho<BR>
06,103.045a	sa hi rājyasya me dātā mantrasyaiva ca mādhava<BR>
06,103.045c	tasmād devavrataṃ bhūyo vadhopāyārtham ātmanaḥ<BR>
06,103.045e	bhavatā sahitāḥ sarve pṛcchāmo madhusūdana<BR>
06,103.046a	tad vayaṃ sahitā gatvā bhīṣmam āśu narottamam<BR>
06,103.046c	rucite tava vārṣṇeya mantraṃ pṛcchāma kauravam<BR>
06,103.047a	sa vakṣyati hitaṃ vākyaṃ tathyaṃ caiva janārdana<BR>
06,103.047c	yathā sa vakṣyate kṛṣṇa tathā kartāsmi saṃyuge<BR>
06,103.048a	sa no jayasya dātā ca mantrasya ca dhṛtavrataḥ<BR>
06,103.048c	bālāḥ pitrā vihīnāś ca tena saṃvardhitā vayam<BR>
06,103.049a	taṃ cet pitāmahaṃ vṛddhaṃ hantum icchāmi mādhava<BR>
06,103.049b*0424_01	yasyāṅge krīḍitaṃ nityaṃ bālye ca parivardhitāḥ<BR>
06,103.049b*0424_02	astrāṇi vidhivac caiva śikṣitāni janārdana<BR>
06,103.049b*0424_03	taṃ hantum udyatāḥ kṛṣṇa rājyahetor vayaṃ yudhi<BR>
06,103.049c	pituḥ pitaram iṣṭaṃ vai dhig astu kṣatrajīvikām<BR>
06,103.049d*0425_01	satyaṃ bṛhaspater vākyaṃ devānām agrataḥ kila<BR>
06,103.049d*0425_02	bhāṣitaṃ guruṇā pūrvaṃ tan nibodha janārdana<BR>
06,103.049d*0425_03	putraḥ pitaram āsādya pitā putraṃ ca mānada<BR>
06,103.049d*0425_04	rājyārthe ghātayed evaṃ kṣatradharmaḥ sanātanaḥ<BR>
06,103.050	saṃjaya uvāca<BR>
06,103.050a	tato 'bravīn mahārāja vārṣṇeyaḥ kurunandanam<BR>
06,103.050c	rocate me mahābāho satataṃ tava bhāṣitam<BR>
06,103.051a	devavrataḥ kṛtī bhīṣmaḥ prekṣitenāpi nirdahet<BR>
06,103.051c	gamyatāṃ sa vadhopāyaṃ praṣṭuṃ sāgaragāsutaḥ<BR>
06,103.051e	vaktum arhati satyaṃ sa tvayā pṛṣṭo viśeṣataḥ<BR>
06,103.052a	te vayaṃ tatra gacchāmaḥ praṣṭuṃ kurupitāmaham<BR>
06,103.052c	praṇamya śirasā cainaṃ mantraṃ pṛcchāma mādhava<BR>
06,103.052e	sa no dāsyati yaṃ mantraṃ tena yotsyāmahe parān<BR>
06,103.053a	evaṃ saṃmantrya vai vīrāḥ pāṇḍavāḥ pāṇḍupūrvaja<BR>
06,103.053c	jagmus te sahitāḥ sarve vāsudevaś ca vīryavān<BR>
06,103.053e	vimuktaśastrakavacā bhīṣmasya sadanaṃ prati<BR>
06,103.054a	praviśya ca tadā bhīṣmaṃ śirobhiḥ pratipedire<BR>
06,103.054c	pūjayanto mahārāja pāṇḍavā bharatarṣabha<BR>
06,103.054e	praṇamya śirasā cainaṃ bhīṣmaṃ śaraṇam anvayuḥ<BR>
06,103.054f*0426_01	caraṇopagatān gṛhya pariṣvajya ca pāṇḍavān<BR>
06,103.054f*0426_02	mūrdhni caitān upāghrāya aṅkam āropayat tadā<BR>
06,103.054f*0426_03	bāṣpaparyākulamukhaḥ smṛtvā pāṇḍuṃ punaḥ punaḥ<BR>
06,103.055a	tān uvāca mahābāhur bhīṣmaḥ kurupitāmahaḥ<BR>
06,103.055c	svāgataṃ tava vārṣṇeya svāgataṃ te dhanaṃjaya<BR>
06,103.055e	svāgataṃ dharmaputrāya bhīmāya yamayos tathā<BR>
06,103.056a	kiṃ kāryaṃ vaḥ karomy adya yuṣmatprītivivardhanam<BR>
06,103.056b*0427_01	yuddhād anyatra he vatsāḥ prīyantāṃ mā viśaṅkatha<BR>
06,103.056c	sarvātmanā ca kartāsmi yady api syāt suduṣkaram<BR>
06,103.057a	tathā bruvāṇaṃ gāṅgeyaṃ prītiyuktaṃ punaḥ punaḥ<BR>
06,103.057c	uvāca vākyaṃ dīnātmā dharmaputro yudhiṣṭhiraḥ<BR>
06,103.057d*0428_01	yathā pṛcchasi mām adya kathaṃ tan me ca vā vibho<BR>
06,103.058a	kathaṃ jayema dharmajña kathaṃ rājyaṃ labhemahi<BR>
06,103.058c	prajānāṃ saṃkṣayo na syāt kathaṃ tan me vadābhibho<BR>
06,103.059a	bhavān hi no vadhopāyaṃ bravītu svayam ātmanaḥ<BR>
06,103.059c	bhavantaṃ samare rājan viṣahema kathaṃ vayam<BR>
06,103.060a	na hi te sūkṣmam apy asti randhraṃ kurupitāmaha<BR>
06,103.060c	maṇḍalenaiva dhanuṣā sadā dṛśyo 'si saṃyuge<BR>
06,103.061a	nādadānaṃ saṃdadhānaṃ vikarṣantaṃ dhanur na ca<BR>
06,103.061c	paśyāmas tvā mahābāho rathe sūryam iva sthitam<BR>
06,103.062a	narāśvarathanāgānāṃ hantāraṃ paravīrahan<BR>
06,103.062c	ka ivotsahate hantuṃ tvāṃ pumān bharatarṣabha<BR>
06,103.063a	varṣatā śaravarṣāṇi mahānti puruṣottama<BR>
06,103.063c	kṣayaṃ nītā hi pṛtanā bhavatā mahatī mama<BR>
06,103.064a	yathā yudhi jayeyaṃ tvāṃ yathā rājyaṃ bhaven mama<BR>
06,103.064c	bhavet sainyasya vā śāntis tan me brūhi pitāmaha<BR>
06,103.065a	tato 'bravīc chāṃtanavaḥ pāṇḍavān pāṇḍupūrvaja<BR>
06,103.065c	na kathaṃ cana kaunteya mayi jīvati saṃyuge<BR>
06,103.065e	yuṣmāsu dṛśyate vṛddhiḥ satyam etad bravīmi vaḥ<BR>
06,103.066a	nirjite mayi yuddhe tu dhruvaṃ jeṣyatha kauravān<BR>
06,103.066c	kṣipraṃ mayi praharata yadīcchatha raṇe jayam<BR>
06,103.066e	anujānāmi vaḥ pārthāḥ praharadhvaṃ yathāsukham<BR>
06,103.067a	evaṃ hi sukṛtaṃ manye bhavatāṃ vidito hy aham<BR>
06,103.067c	hate mayi hataṃ sarvaṃ tasmād evaṃ vidhīyatām<BR>
06,103.068	yudhiṣṭhira uvāca<BR>
06,103.068a	brūhi tasmād upāyaṃ no yathā yuddhe jayemahi<BR>
06,103.068c	bhavantaṃ samare kruddhaṃ daṇḍapāṇim ivāntakam<BR>
06,103.069a	śakyo vajradharo jetuṃ varuṇo 'tha yamas tathā<BR>
06,103.069c	na bhavān samare śakyaḥ sendrair api surāsuraiḥ<BR>
06,103.070	bhīṣma uvāca<BR>
06,103.070a	satyam etan mahābāho yathā vadasi pāṇḍava<BR>
06,103.070c	nāhaṃ śakyo raṇe jetuṃ sendrair api surāsuraiḥ<BR>
06,103.071a	āttaśastro raṇe yatto gṛhītavarakārmukaḥ<BR>
06,103.071c	nyastaśastraṃ tu māṃ rājan hanyur yudhi mahārathāḥ<BR>
06,103.072a	nikṣiptaśastre patite vimuktakavacadhvaje<BR>
06,103.072c	dravamāṇe ca bhīte ca tavāsmīti ca vādini<BR>
06,103.072d*0429_01	strījite strīpradhāne ca strīpradhāyini dharmaja<BR>
06,103.073a	striyāṃ strīnāmadheye ca vikale caikaputrake<BR>
06,103.073c	aprasūte ca duṣprekṣye na yuddhaṃ rocate mama<BR>
06,103.074a	imaṃ ca śṛṇu me pārtha saṃkalpaṃ pūrvacintitam<BR>
06,103.074c	amaṅgalyadhvajaṃ dṛṣṭvā na yudhyeyaṃ kathaṃ cana<BR>
06,103.075a	ya eṣa draupado rājaṃs tava sainye mahārathaḥ<BR>
06,103.075b*0430_01	apumāṃs tasya putras tu pūrvam āsīd viśāṃ pate<BR>
06,103.075c	śikhaṇḍī samarākāṅkṣī śūraś ca samitiṃjayaḥ<BR>
06,103.076a	yathābhavac ca strī pūrvaṃ paścāt puṃstvam upāgataḥ<BR>
06,103.076c	jānanti ca bhavanto 'pi sarvam etad yathātatham<BR>
06,103.077a	arjunaḥ samare śūraḥ puraskṛtya śikhaṇḍinam<BR>
06,103.077c	mām eva viśikhais tūrṇam abhidravatu daṃśitaḥ<BR>
06,103.078a	amaṅgalyadhvaje tasmin strīpūrve ca viśeṣataḥ<BR>
06,103.078c	na prahartum abhīpsāmi gṛhīteṣuṃ kathaṃ cana<BR>
06,103.079a	tad antaraṃ samāsādya pāṇḍavo māṃ dhanaṃjayaḥ<BR>
06,103.079c	śarair ghātayatu kṣipraṃ samantād bharatarṣabha<BR>
06,103.080a	na taṃ paśyāmi lokeṣu yo māṃ hanyāt samudyatam<BR>
06,103.080c	ṛte kṛṣṇān mahābhāgāt pāṇḍavād vā dhanaṃjayāt<BR>
06,103.081a	eṣa tasmāt purodhāya kaṃ cid anyaṃ mamāgrataḥ<BR>
06,103.081c	māṃ pātayatu bībhatsur evaṃ te vijayo bhavet<BR>
06,103.082a	etat kuruṣva kaunteya yathoktaṃ vacanaṃ mama<BR>
06,103.082c	tato jeṣyasi saṃgrāme dhārtarāṣṭrān samāgatān<BR>
06,103.083	saṃjaya uvāca<BR>
06,103.083a	te 'nujñātās tataḥ pārthā jagmuḥ svaśibiraṃ prati<BR>
06,103.083c	abhivādya mahātmānaṃ bhīṣmaṃ kurupitāmaham<BR>
06,103.084a	tathoktavati gāṅgeye paralokāya dīkṣite<BR>
06,103.084c	arjuno duḥkhasaṃtaptaḥ savrīḍam idam abravīt<BR>
06,103.085a	guruṇā kulavṛddhena kṛtaprajñena dhīmatā<BR>
06,103.085c	pitāmahena saṃgrāme kathaṃ yotsyāmi mādhava<BR>
06,103.086a	krīḍatā hi mayā bālye vāsudeva mahāmanāḥ<BR>
06,103.086c	pāṃsurūṣitagātreṇa mahātmā paruṣīkṛtaḥ<BR>
06,103.087a	yasyāham adhiruhyāṅkaṃ bālaḥ kila gadāgraja<BR>
06,103.087c	tātety avocaṃ pitaraṃ pituḥ pāṇḍor mahātmanaḥ<BR>
06,103.088a	nāhaṃ tātas tava pitus tāto 'smi tava bhārata<BR>
06,103.088c	iti mām abravīd bālye yaḥ sa vadhyaḥ kathaṃ mayā<BR>
06,103.089a	kāmaṃ vadhyatu me sainyaṃ nāhaṃ yotsye mahātmanā<BR>
06,103.089c	jayo vāstu vadho vā me kathaṃ vā kṛṣṇa manyase<BR>
06,103.089d*0431_01	katham asmadvidhaḥ kṛṣṇa jānan dharmaṃ sanātanam<BR>
06,103.089d*0431_02	nyastaśastre ca vṛddhe ca prahared dhi pitāmahe<BR>
06,103.090	śrīkṛṣṇa uvāca<BR>
06,103.090a	pratijñāya vadhaṃ jiṣṇo purā bhīṣmasya saṃyuge<BR>
06,103.090c	kṣatradharme sthitaḥ pārtha kathaṃ nainaṃ haniṣyasi<BR>
06,103.091a	pātayainaṃ rathāt pārtha vajrāhatam iva drumam<BR>
06,103.091c	nāhatvā yudhi gāṅgeyaṃ vijayas te bhaviṣyati<BR>
06,103.092a	diṣṭam etat purā devair bhaviṣyaty avaśasya te<BR>
06,103.092c	hantā bhīṣmasya pūrvendra iti tan na tad anyathā<BR>
06,103.093a	na hi bhīṣmaṃ durādharṣaṃ vyāttānanam ivāntakam<BR>
06,103.093c	tvad anyaḥ śaknuyād dhantum api vajradharaḥ svayam<BR>
06,103.094a	jahi bhīṣmaṃ mahābāho śṛṇu cedaṃ vaco mama<BR>
06,103.094c	yathovāca purā śakraṃ mahābuddhir bṛhaspatiḥ<BR>
06,103.095a	jyāyāṃsam api cec chakra guṇair api samanvitam<BR>
06,103.095c	ātatāyinam āmantrya hanyād ghātakam āgatam<BR>
06,103.096a	śāśvato 'yaṃ sthito dharmaḥ kṣatriyāṇāṃ dhanaṃjaya<BR>
06,103.096c	yoddhavyaṃ rakṣitavyaṃ ca yaṣṭavyaṃ cānasūyubhiḥ<BR>
06,103.097	arjuna uvāca<BR>
06,103.097a	śikhaṇḍī nidhanaṃ kṛṣṇa bhīṣmasya bhavitā dhruvam<BR>
06,103.097c	dṛṣṭvaiva hi sadā bhīṣmaḥ pāñcālyaṃ vinivartate<BR>
06,103.098a	te vayaṃ pramukhe tasya sthāpayitvā śikhaṇḍinam<BR>
06,103.098c	gāṅgeyaṃ pātayiṣyāma upāyeneti me matiḥ<BR>
06,103.099a	aham anyān maheṣvāsān vārayiṣyāmi sāyakaiḥ<BR>
06,103.099c	śikhaṇḍy api yudhāṃ śreṣṭho bhīṣmam evābhiyāsyatu<BR>
06,103.100a	śrutaṃ te kurumukhyasya nāhaṃ hanyāṃ śikhaṇḍinam<BR>
06,103.100c	kanyā hy eṣā purā jātā puruṣaḥ samapadyata<BR>
06,103.100d*0432_00	saṃjaya uvāca<BR>
06,103.100d*0432_01	arjunasya vacaḥ śrutvā bhīṣmasya vadhasaṃyutam<BR>
06,103.100d*0432_02	jahṛṣur hṛṣṭaromāṇaḥ sakṛṣṇāḥ pāṇḍavās tadā<BR>
06,103.101	saṃjaya uvāca<BR>
06,103.101a	ity evaṃ niścayaṃ kṛtvā pāṇḍavāḥ sahamādhavāḥ<BR>
06,103.101b*0433_01	anumānya mahātmānaṃ prayayur hṛṣṭamānasāḥ<BR>
06,103.101c	śayanāni yathāsvāni bhejire puruṣarṣabhāḥ<BR>
06,103.101d*0434_01	svān svān gṛhān abhigatās tāṃ rātrim avasan sukham<BR>
06,104.001	dhṛtarāṣṭra uvāca<BR>
06,104.001a	kathaṃ śikhaṇḍī gāṅgeyam abhyavartata saṃyuge<BR>
06,104.001c	pāṇḍavāś ca tathā bhīṣmaṃ tan mamācakṣva saṃjaya<BR>
06,104.002	saṃjaya uvāca<BR>
06,104.002a	tataḥ prabhāte vimale sūryasyodayanaṃ prati<BR>
06,104.002c	vādyamānāsu bherīṣu mṛdaṅgeṣv ānakeṣu ca<BR>
06,104.003a	dhmāyatsu dadhivarṇeṣu jalajeṣu samantataḥ<BR>
06,104.003c	śikhaṇḍinaṃ puraskṛtya niryātāḥ pāṇḍavā yudhi<BR>
06,104.004a	kṛtvā vyūhaṃ mahārāja sarvaśatrunibarhaṇam<BR>
06,104.004c	śikhaṇḍī sarvasainyānām agra āsīd viśāṃ pate<BR>
06,104.005a	cakrarakṣau tatas tasya bhīmasenadhanaṃjayau<BR>
06,104.005c	pṛṣṭhato draupadeyāś ca saubhadraś caiva vīryavān<BR>
06,104.006a	sātyakiś cekitānaś ca teṣāṃ goptā mahārathaḥ<BR>
06,104.006c	dhṛṣṭadyumnas tataḥ paścāt pāñcālair abhirakṣitaḥ<BR>
06,104.007a	tato yudhiṣṭhiro rājā yamābhyāṃ sahitaḥ prabhuḥ<BR>
06,104.007c	prayayau siṃhanādena nādayan bharatarṣabha<BR>
06,104.008a	virāṭas tu tataḥ paścāt svena sainyena saṃvṛtaḥ<BR>
06,104.008c	drupadaś ca mahārāja tataḥ paścād upādravat<BR>
06,104.009a	kekayā bhrātaraḥ pañca dhṛṣṭaketuś ca vīryavān<BR>
06,104.009c	jaghanaṃ pālayām āsa pāṇḍusainyasya bhārata<BR>
06,104.010a	evaṃ vyūhya mahat sainyaṃ pāṇḍavās tava vāhinīm<BR>
06,104.010c	abhyadravanta saṃgrāme tyaktvā jīvitam ātmanaḥ<BR>
06,104.011a	tathaiva kuravo rājan bhīṣmaṃ kṛtvā mahābalam<BR>
06,104.011c	agrataḥ sarvasainyānāṃ prayayuḥ pāṇḍavān prati<BR>
06,104.012a	putrais tava durādharṣai rakṣitaḥ sumahābalaiḥ<BR>
06,104.012c	tato droṇo maheṣvāsaḥ putraś cāsya mahārathaḥ<BR>
06,104.013a	bhagadattas tataḥ paścād gajānīkena saṃvṛtaḥ<BR>
06,104.013c	kṛpaś ca kṛtavarmā ca bhagadattam anuvratau<BR>
06,104.014a	kāmbojarājo balavāṃs tataḥ paścāt sudakṣiṇaḥ<BR>
06,104.014c	māgadhaś ca jayatsenaḥ saubalaś ca bṛhadbalaḥ<BR>
06,104.015a	tathetare maheṣvāsāḥ suśarmapramukhā nṛpāḥ<BR>
06,104.015c	jaghanaṃ pālayām āsus tava sainyasya bhārata<BR>
06,104.016a	divase divase prāpte bhīṣmaḥ śāṃtanavo yudhi<BR>
06,104.016c	āsurān akarod vyūhān paiśācān atha rākṣasān<BR>
06,104.017a	tataḥ pravavṛte yuddhaṃ tava teṣāṃ ca bhārata<BR>
06,104.017c	anyonyaṃ nighnatāṃ rājan yamarāṣṭravivardhanam<BR>
06,104.018a	arjunapramukhāḥ pārthāḥ puraskṛtya śikhaṇḍinam<BR>
06,104.018c	bhīṣmaṃ yuddhe 'bhyavartanta kiranto vividhāñ śarān<BR>
06,104.019a	tatra bhārata bhīmena pīḍitās tāvakāḥ śaraiḥ<BR>
06,104.019c	rudhiraughapariklinnāḥ paralokaṃ yayus tadā<BR>
06,104.020a	nakulaḥ sahadevaś ca sātyakiś ca mahārathaḥ<BR>
06,104.020c	tava sainyaṃ samāsādya pīḍayām āsur ojasā<BR>
06,104.021a	te vadhyamānāḥ samare tāvakā bharatarṣabha<BR>
06,104.021c	nāśaknuvan vārayituṃ pāṇḍavānāṃ mahad balam<BR>
06,104.022a	tatas tu tāvakaṃ sainyaṃ vadhyamānaṃ samantataḥ<BR>
06,104.022c	saṃprādravad diśo rājan kālyamānaṃ mahārathaiḥ<BR>
06,104.023a	trātāraṃ nādhyagacchanta tāvakā bharatarṣabha<BR>
06,104.023c	vadhyamānāḥ śitair bāṇaiḥ pāṇḍavaiḥ sahasṛñjayaiḥ<BR>
06,104.024	dhṛtarāṣṭra uvāca<BR>
06,104.024a	pīḍyamānaṃ balaṃ pārthair dṛṣṭvā bhīṣmaḥ parākramī<BR>
06,104.024c	yad akārṣīd raṇe kruddhas tan mamācakṣva saṃjaya<BR>
06,104.025a	kathaṃ vā pāṇḍavān yuddhe pratyudyātaḥ paraṃtapaḥ<BR>
06,104.025c	vinighnan somakān vīrāṃs tan mamācakṣva saṃjaya<BR>
06,104.026	saṃjaya uvāca<BR>
06,104.026a	ācakṣe te mahārāja yad akārṣīt pitāmahaḥ<BR>
06,104.026c	pīḍite tava putrasya sainye pāṇḍavasṛñjayaiḥ<BR>
06,104.027a	prahṛṣṭamanasaḥ śūrāḥ pāṇḍavāḥ pāṇḍupūrvaja<BR>
06,104.027c	abhyavartanta nighnantas tava putrasya vāhinīm<BR>
06,104.028a	taṃ vināśaṃ manuṣyendra naravāraṇavājinām<BR>
06,104.028c	nāmṛṣyata tadā bhīṣmaḥ sainyaghātaṃ raṇe paraiḥ<BR>
06,104.029a	sa pāṇḍavān maheṣvāsaḥ pāñcālāṃś ca sasṛñjayān<BR>
06,104.029c	abhyadravata durdharṣas tyaktvā jīvitam ātmanaḥ<BR>
06,104.030a	sa pāṇḍavānāṃ pravarān pañca rājan mahārathān<BR>
06,104.030c	āttaśastrān raṇe yattān vārayām āsa sāyakaiḥ<BR>
06,104.030d*0435_01	bhīṣmaḥ paramasaṃkruddhaḥ śaraiḥ saṃnataparvabhiḥ<BR>
06,104.030e	nārācair vatsadantaiś ca śitair añjalikais tathā<BR>
06,104.030f*0436_01	nānāśastrāstravarṣais tān vīryāmarṣapraveritaiḥ<BR>
06,104.031a	nijaghne samare kruddho hastyaśvam amitaṃ bahu<BR>
06,104.031c	rathino 'pātayad rājan rathebhyaḥ puruṣarṣabhaḥ<BR>
06,104.032a	sādinaś cāśvapṛṣṭhebhyaḥ padātīṃś ca samāgatān<BR>
06,104.032c	gajārohān gajebhyaś ca pareṣāṃ vidadhad bhayam<BR>
06,104.033a	tam ekaṃ samare bhīṣmaṃ tvaramāṇaṃ mahāratham<BR>
06,104.033c	pāṇḍavāḥ samavartanta vajrapāṇim ivāsurāḥ<BR>
06,104.034a	śakrāśanisamasparśān vimuñcan niśitāñ śarān<BR>
06,104.034c	dikṣv adṛśyata sarvāsu ghoraṃ saṃdhārayan vapuḥ<BR>
06,104.035a	maṇḍalīkṛtam evāsya nityaṃ dhanur adṛśyata<BR>
06,104.035c	saṃgrāme yudhyamānasya śakracāpanibhaṃ mahat<BR>
06,104.036a	tad dṛṣṭvā samare karma tava putrā viśāṃ pate<BR>
06,104.036c	vismayaṃ paramaṃ prāptāḥ pitāmaham apūjayan<BR>
06,104.037a	pārthā vimanaso bhūtvā praikṣanta pitaraṃ tava<BR>
06,104.037c	yudhyamānaṃ raṇe śūraṃ vipracittim ivāmarāḥ<BR>
06,104.037e	na cainaṃ vārayām āsur vyāttānanam ivāntakam<BR>
06,104.038a	daśame 'hani saṃprāpte rathānīkaṃ śikhaṇḍinaḥ<BR>
06,104.038c	adahan niśitair bāṇaiḥ kṛṣṇavartmeva kānanam<BR>
06,104.039a	taṃ śikhaṇḍī tribhir bāṇair abhyavidhyat stanāntare<BR>
06,104.039c	āśīviṣam iva kruddhaṃ kālasṛṣṭam ivāntakam<BR>
06,104.040a	sa tenātibhṛśaṃ viddhaḥ prekṣya bhīṣmaḥ śikhaṇḍinam<BR>
06,104.040c	anicchann api saṃkruddhaḥ prahasann idam abravīt<BR>
06,104.041a	kāmam abhyasa vā mā vā na tvāṃ yotsye kathaṃ cana<BR>
06,104.041c	yaiva hi tvaṃ kṛtā dhātrā saiva hi tvaṃ śikhaṇḍinī<BR>
06,104.042a	tasya tad vacanaṃ śrutvā śikhaṇḍī krodhamūrchitaḥ<BR>
06,104.042c	uvāca bhīṣmaṃ samare sṛkkiṇī parilelihan<BR>
06,104.042d*0437_01	sarvam eva mahāyuddhaṃ śrutavantaṃ mahāraṇe<BR>
06,104.043a	jānāmi tvāṃ mahābāho kṣatriyāṇāṃ kṣayaṃkaram<BR>
06,104.043c	mayā śrutaṃ ca te yuddhaṃ jāmadagnyena vai saha<BR>
06,104.044a	divyaś ca te prabhāvo 'yaṃ sa mayā bahuśaḥ śrutaḥ<BR>
06,104.044c	jānann api prabhāvaṃ te yotsye 'dyāhaṃ tvayā saha<BR>
06,104.045a	pāṇḍavānāṃ priyaṃ kurvann ātmanaś ca narottama<BR>
06,104.045c	adya tvā yodhayiṣyāmi raṇe puruṣasattama<BR>
06,104.046a	dhruvaṃ ca tvā haniṣyāmi śape satyena te 'grataḥ<BR>
06,104.046c	etac chrutvā vaco mahyaṃ yat kṣamaṃ tat samācara<BR>
06,104.047a	kāmam abhyasa vā mā vā na me jīvan vimokṣyase<BR>
06,104.047c	sudṛṣṭaḥ kriyatāṃ bhīṣma loko 'yaṃ samitiṃjaya<BR>
06,104.048a	evam uktvā tato bhīṣmaṃ pañcabhir nataparvabhiḥ<BR>
06,104.048c	avidhyata raṇe rājan praṇunnaṃ vākyasāyakaiḥ<BR>
06,104.049a	tasya tad vacanaṃ śrutvā savyasācī paraṃtapaḥ<BR>
06,104.049c	kālo 'yam iti saṃcintya śikhaṇḍinam acodayat<BR>
06,104.050a	ahaṃ tvām anuyāsyāmi parān vidrāvayañ śaraiḥ<BR>
06,104.050c	abhidrava susaṃrabdho bhīṣmaṃ bhīmaparākramam<BR>
06,104.051a	na hi te saṃyuge pīḍāṃ śaktaḥ kartuṃ mahābalaḥ<BR>
06,104.051c	tasmād adya mahābāho vīra bhīṣmam abhidrava<BR>
06,104.052a	ahatvā samare bhīṣmaṃ yadi yāsyasi māriṣa<BR>
06,104.052c	avahāsyo 'sya lokasya bhaviṣyasi mayā saha<BR>
06,104.053a	nāvahāsyā yathā vīra bhavema paramāhave<BR>
06,104.053c	tathā kuru raṇe yatnaṃ sādhayasva pitāmaham<BR>
06,104.054a	ahaṃ te rakṣaṇaṃ yuddhe kariṣyāmi paraṃtapa<BR>
06,104.054c	vārayan rathinaḥ sarvān sādhayasva pitāmaham<BR>
06,104.055a	droṇaṃ ca droṇaputraṃ ca kṛpaṃ cātha suyodhanam<BR>
06,104.055c	citrasenaṃ vikarṇaṃ ca saindhavaṃ ca jayadratham<BR>
06,104.056a	vindānuvindāv āvantyau kāmbojaṃ ca sudakṣiṇam<BR>
06,104.056c	bhagadattaṃ tathā śūraṃ māgadhaṃ ca mahāratham<BR>
06,104.057a	saumadattiṃ raṇe śūram ārśyaśṛṅgiṃ ca rākṣasam<BR>
06,104.057c	trigartarājaṃ ca raṇe saha sarvair mahārathaiḥ<BR>
06,104.057e	aham āvārayiṣyāmi veleva makarālayam<BR>
06,104.058a	kurūṃś ca sahitān sarvān ye caiṣāṃ sainikāḥ sthitāḥ<BR>
06,104.058c	nivārayiṣyāmi raṇe sādhayasva pitāmaham<BR>
06,105.001	dhṛtarāṣṭra uvāca<BR>
06,105.001a	kathaṃ śikhaṇḍī gāṅgeyam abhyadhāvat pitāmaham<BR>
06,105.001c	pāñcālyaḥ samare kruddho dharmātmānaṃ yatavratam<BR>
06,105.002a	ke 'rakṣan pāṇḍavānīke śikhaṇḍinam udāyudham<BR>
06,105.002c	tvaramāṇās tvarākāle jigīṣanto mahārathāḥ<BR>
06,105.003a	kathaṃ śāṃtanavo bhīṣmaḥ sa tasmin daśame 'hani<BR>
06,105.003c	ayudhyata mahāvīryaḥ pāṇḍavaiḥ sahasṛñjayaiḥ<BR>
06,105.004a	na mṛṣyāmi raṇe bhīṣmaṃ pratyudyātaṃ śikhaṇḍinam<BR>
06,105.004c	kaccin na rathabhaṅgo 'sya dhanur vāśīryatāsyataḥ<BR>
06,105.005	saṃjaya uvāca<BR>
06,105.005a	nāśīryata dhanus tasya rathabhaṅgo na cāpy abhūt<BR>
06,105.005c	yudhyamānasya saṃgrāme bhīṣmasya bharatarṣabha<BR>
06,105.005e	nighnataḥ samare śatrūñ śaraiḥ saṃnataparvabhiḥ<BR>
06,105.006a	anekaśatasāhasrās tāvakānāṃ mahārathāḥ<BR>
06,105.006c	rathadantigaṇā rājan hayāś caiva susajjitāḥ<BR>
06,105.006e	abhyavartanta yuddhāya puraskṛtya pitāmaham<BR>
06,105.007a	yathāpratijñaṃ kauravya sa cāpi samitiṃjayaḥ<BR>
06,105.007c	pārthānām akarod bhīṣmaḥ satataṃ samitikṣayam<BR>
06,105.008a	yudhyamānaṃ maheṣvāsaṃ vinighnantaṃ parāñ śaraiḥ<BR>
06,105.008c	pāñcālāḥ pāṇḍavaiḥ sārdhaṃ sarva evābhyavārayan<BR>
06,105.009a	daśame 'hani saṃprāpte tatāpa ripuvāhinīm<BR>
06,105.009c	kīryamāṇāṃ śitair bāṇaiḥ śataśo 'tha sahasraśaḥ<BR>
06,105.010a	na hi bhīṣmaṃ maheṣvāsaṃ pāṇḍavāḥ pāṇḍupūrvaja<BR>
06,105.010c	aśaknuvan raṇe jetuṃ pāśahastam ivāntakam<BR>
06,105.011a	athopāyān mahārāja savyasācī paraṃtapaḥ<BR>
06,105.011c	trāsayan rathinaḥ sarvān bībhatsur aparājitaḥ<BR>
06,105.012a	siṃhavad vinadann uccair dhanurjyāṃ vikṣipan muhuḥ<BR>
06,105.012c	śaraughān visṛjan pārtho vyacarat kālavad raṇe<BR>
06,105.013a	tasya śabdena vitrastās tāvakā bharatarṣabha<BR>
06,105.013c	siṃhasyeva mṛgā rājan vyadravanta mahābhayāt<BR>
06,105.014a	jayantaṃ pāṇḍavaṃ dṛṣṭvā tvatsainyaṃ cābhipīḍitam<BR>
06,105.014c	duryodhanas tato bhīṣmam abravīd bhṛśapīḍitaḥ<BR>
06,105.015a	eṣa pāṇḍusutas tāta śvetāśvaḥ kṛṣṇasārathiḥ<BR>
06,105.015c	dahate māmakān sarvān kṛṣṇavartmeva kānanam<BR>
06,105.016a	paśya sainyāni gāṅgeya dravamāṇāni sarvaśaḥ<BR>
06,105.016c	pāṇḍavena yudhāṃ śreṣṭha kālyamānāni saṃyuge<BR>
06,105.017a	yathā paśugaṇān pālaḥ saṃkālayati kānane<BR>
06,105.017c	tathedaṃ māmakaṃ sainyaṃ kālyate śatrutāpana<BR>
06,105.018a	dhanaṃjayaśarair bhagnaṃ dravamāṇam itas tataḥ<BR>
06,105.018c	bhīmo hy eṣa durādharṣo vidrāvayati me balam<BR>
06,105.019a	sātyakiś cekitānaś ca mādrīputrau ca pāṇḍavau<BR>
06,105.019c	abhimanyuś ca vikrānto vāhinīṃ dahate mama<BR>
06,105.020a	dhṛṣṭadyumnas tathā śūro rākṣasaś ca ghaṭotkacaḥ<BR>
06,105.020c	vyadrāvayetāṃ sahasā sainyaṃ mama mahābalau<BR>
06,105.021a	vadhyamānasya sainyasya sarvair etair mahābalaiḥ<BR>
06,105.021c	nānyāṃ gatiṃ prapaśyāmi sthāne yuddhe ca bhārata<BR>
06,105.022a	ṛte tvāṃ puruṣavyāghra devatulyaparākrama<BR>
06,105.022c	paryāptaś ca bhavān kṣipraṃ pīḍitānāṃ gatir bhava<BR>
06,105.023a	evam ukto mahārāja pitā devavratas tava<BR>
06,105.023c	cintayitvā muhūrtaṃ tu kṛtvā niścayam ātmanaḥ<BR>
06,105.023d*0438_01	pātayiṣye ripūn anyān pāṇḍavān pratipālayan<BR>
06,105.023d*0438_02	pratijñāto jayo hy adya pāṇḍavānāṃ mahātmanām<BR>
06,105.023e	tava saṃdhārayan putram abravīc chaṃtanoḥ sutaḥ<BR>
06,105.024a	duryodhana vijānīhi sthiro bhava viśāṃ pate<BR>
06,105.024c	pūrvakālaṃ tava mayā pratijñātaṃ mahābala<BR>
06,105.025a	hatvā daśa sahasrāṇi kṣatriyāṇāṃ mahātmanām<BR>
06,105.025c	saṃgrāmād vyapayātavyam etat karma mamāhnikam<BR>
06,105.025e	iti tat kṛtavāṃś cāhaṃ yathoktaṃ bharatarṣabha<BR>
06,105.026a	adya cāpi mahat karma prakariṣye mahāhave<BR>
06,105.026c	ahaṃ vā nihataḥ śeṣye haniṣye vādya pāṇḍavān<BR>
06,105.026d*0439_01	aśakyāḥ pāṇḍavā jetuṃ devair api savāsavaiḥ<BR>
06,105.026d*0439_02	kiṃ punar martyadharmeṇa kṣatriyeṇa mahābala<BR>
06,105.027a	adya te puruṣavyāghra pratimokṣye ṛṇaṃ mahat<BR>
06,105.027c	bhartṛpiṇḍakṛtaṃ rājan nihataḥ pṛtanāmukhe<BR>
06,105.028a	ity uktvā bharataśreṣṭhaḥ kṣatriyān pratapañ śaraiḥ<BR>
06,105.028c	āsasāda durādharṣaḥ pāṇḍavānām anīkinīm<BR>
06,105.029a	anīkamadhye tiṣṭhantaṃ gāṅgeyaṃ bharatarṣabha<BR>
06,105.029c	āśīviṣam iva kruddhaṃ pāṇḍavāḥ paryavārayan<BR>
06,105.030a	daśame 'hani tasmiṃs tu darśayañ śaktim ātmanaḥ<BR>
06,105.030c	rājañ śatasahasrāṇi so 'vadhīt kurunandana<BR>
06,105.031a	pañcālānāṃ ca ye śreṣṭhā rājaputrā mahābalāḥ<BR>
06,105.031c	teṣām ādatta tejāṃsi jalaṃ sūrya ivāṃśubhiḥ<BR>
06,105.032a	hatvā daśa sahasrāṇi kuñjarāṇāṃ tarasvinām<BR>
06,105.032c	sārohāṇāṃ mahārāja hayānāṃ cāyutaṃ punaḥ<BR>
06,105.033a	pūrṇe śatasahasre dve padātīnāṃ narottamaḥ<BR>
06,105.033c	prajajvāla raṇe bhīṣmo vidhūma iva pāvakaḥ<BR>
06,105.034a	na cainaṃ pāṇḍaveyānāṃ ke cic chekur nirīkṣitum<BR>
06,105.034c	uttaraṃ mārgam āsthāya tapantam iva bhāskaram<BR>
06,105.035a	te pāṇḍaveyāḥ saṃrabdhā maheṣvāsena pīḍitāḥ<BR>
06,105.035c	vadhāyābhyadravan bhīṣmaṃ sṛñjayāś ca mahārathāḥ<BR>
06,105.036a	sa yudhyamāno bahubhir bhīṣmaḥ śāṃtanavas tadā<BR>
06,105.036c	avakīrṇo mahābāhuḥ śailo meghair ivāsitaiḥ<BR>
06,105.037a	putrās tu tava gāṅgeyaṃ samantāt paryavārayan<BR>
06,105.037c	mahatyā senayā sārdhaṃ tato yuddham avartata<BR>
06,106.001	saṃjaya uvāca<BR>
06,106.001a	arjunas tu raṇe rājan dṛṣṭvā bhīṣmasya vikramam<BR>
06,106.001c	śikhaṇḍinam athovāca samabhyehi pitāmaham<BR>
06,106.002a	na cāpi bhīs tvayā kāryā bhīṣmād adya kathaṃ cana<BR>
06,106.002c	aham enaṃ śarais tīkṣṇaiḥ pātayiṣye rathottamāt<BR>
06,106.003a	evam uktas tu pārthena śikhaṇḍī bharatarṣabha<BR>
06,106.003c	abhyadravata gāṅgeyaṃ śrutvā pārthasya bhāṣitam<BR>
06,106.004a	dhṛṣṭadyumnas tathā rājan saubhadraś ca mahārathaḥ<BR>
06,106.004c	hṛṣṭāv ādravatāṃ bhīṣmaṃ śrutvā pārthasya bhāṣitam<BR>
06,106.005a	virāṭadrupadau vṛddhau kuntibhojaś ca daṃśitaḥ<BR>
06,106.005c	abhyadravata gāṅgeyaṃ putrasya tava paśyataḥ<BR>
06,106.006a	nakulaḥ sahadevaś ca dharmarājaś ca vīryavān<BR>
06,106.006c	tathetarāṇi sainyāni sarvāṇy eva viśāṃ pate<BR>
06,106.006e	samādravanta gāṅgeyaṃ śrutvā pārthasya bhāṣitam<BR>
06,106.007a	pratyudyayus tāvakāś ca sametās tān mahārathān<BR>
06,106.007c	yathāśakti yathotsāhaṃ tan me nigadataḥ śṛṇu<BR>
06,106.008a	citraseno mahārāja cekitānaṃ samabhyayāt<BR>
06,106.008c	bhīṣmaprepsuṃ raṇe yāntaṃ vṛṣaṃ vyāghraśiśur yathā<BR>
06,106.009a	dhṛṣṭadyumnaṃ mahārāja bhīṣmāntikam upāgatam<BR>
06,106.009c	tvaramāṇo raṇe yattaṃ kṛtavarmā nyavārayat<BR>
06,106.009d*0440_01	tvaramāṇaṃ raṇe yattaṃ saumadattir avārayat<BR>
06,106.010a	bhīmasenaṃ susaṃkruddhaṃ gāṅgeyasya vadhaiṣiṇam<BR>
06,106.010c	tvaramāṇo mahārāja saumadattir nyavārayat<BR>
06,106.011a	tathaiva nakulaṃ vīraṃ kirantaṃ sāyakān bahūn<BR>
06,106.011c	vikarṇo vārayām āsa icchan bhīṣmasya jīvitam<BR>
06,106.012a	sahadevaṃ tathā yāntaṃ yattaṃ bhīṣmarathaṃ prati<BR>
06,106.012c	vārayām āsa saṃkruddhaḥ kṛpaḥ śāradvato yudhi<BR>
06,106.013a	rākṣasaṃ krūrakarmāṇaṃ bhaimaseniṃ mahābalam<BR>
06,106.013c	bhīṣmasya nidhanaṃ prepsuṃ durmukho 'bhyadravad balī<BR>
06,106.014a	sātyakiṃ samare kruddham ārśyaśṛṅgir avārayat<BR>
06,106.014b*0441_01	bhīṣmasya vadham icchantaṃ pāṇḍavaprītikāmyayā<BR>
06,106.014c	abhimanyuṃ mahārāja yāntaṃ bhīṣmarathaṃ prati<BR>
06,106.014e	sudakṣiṇo mahārāja kāmbojaḥ pratyavārayat<BR>
06,106.015a	virāṭadrupadau vṛddhau sametāv arimardanau<BR>
06,106.015c	aśvatthāmā tataḥ kruddho vārayām āsa bhārata<BR>
06,106.016a	tathā pāṇḍusutaṃ jyeṣṭhaṃ bhīṣmasya vadhakāṅkṣiṇam<BR>
06,106.016c	bhāradvājo raṇe yatto dharmaputram avārayat<BR>
06,106.017a	arjunaṃ rabhasaṃ yuddhe puraskṛtya śikhaṇḍinam<BR>
06,106.017c	bhīṣmaprepsuṃ mahārāja tāpayantaṃ diśo daśa<BR>
06,106.017e	duḥśāsano maheṣvāso vārayām āsa saṃyuge<BR>
06,106.018a	anye ca tāvakā yodhāḥ pāṇḍavānāṃ mahārathān<BR>
06,106.018c	bhīṣmāyābhimukhaṃ yātān vārayām āsur āhave<BR>
06,106.019a	dhṛṣṭadyumnas tu sainyāni prākrośata punaḥ punaḥ<BR>
06,106.019c	abhidravata saṃrabdhā bhīṣmam ekaṃ mahābalam<BR>
06,106.020a	eṣo 'rjuno raṇe bhīṣmaṃ prayāti kurunandanaḥ<BR>
06,106.020c	abhidravata mā bhaiṣṭa bhīṣmo na prāpsyate hi vaḥ<BR>
06,106.021a	arjunaṃ samare yoddhuṃ notsahetāpi vāsavaḥ<BR>
06,106.021c	kim u bhīṣmo raṇe vīrā gatasattvo 'lpajīvitaḥ<BR>
06,106.022a	iti senāpateḥ śrutvā pāṇḍavānāṃ mahārathāḥ<BR>
06,106.022c	abhyadravanta saṃhṛṣṭā gāṅgeyasya rathaṃ prati<BR>
06,106.023a	āgacchatas tān samare vāryoghān prabalān iva<BR>
06,106.023c	nyavārayanta saṃhṛṣṭās tāvakāḥ puruṣarṣabhāḥ<BR>
06,106.024a	duḥśāsano mahārāja bhayaṃ tyaktvā mahārathaḥ<BR>
06,106.024c	bhīṣmasya jīvitākāṅkṣī dhanaṃjayam upādravat<BR>
06,106.025a	tathaiva pāṇḍavāḥ śūrā gāṅgeyasya rathaṃ prati<BR>
06,106.025c	abhyadravanta saṃgrāme tava putrān mahārathān<BR>
06,106.025d*0442_01	ayodhayac ca samare tava putro mahārathaḥ<BR>
06,106.026a	tatrādbhutam apaśyāma citrarūpaṃ viśāṃ pate<BR>
06,106.026c	duḥśāsanarathaṃ prāpto yat pārtho nātyavartata<BR>
06,106.027a	yathā vārayate velā kṣubhitaṃ vai mahārṇavam<BR>
06,106.027c	tathaiva pāṇḍavaṃ kruddhaṃ tava putro nyavārayat<BR>
06,106.028a	ubhau hi rathināṃ śreṣṭhāv ubhau bhārata durjayau<BR>
06,106.028c	ubhau candrārkasadṛśau kāntyā dīptyā ca bhārata<BR>
06,106.029a	tau tathā jātasaṃrambhāv anyonyavadhakāṅkṣiṇau<BR>
06,106.029c	samīyatur mahāsaṃkhye mayaśakrau yathā purā<BR>
06,106.030a	duḥśāsano mahārāja pāṇḍavaṃ viśikhais tribhiḥ<BR>
06,106.030c	vāsudevaṃ ca viṃśatyā tāḍayām āsa saṃyuge<BR>
06,106.031a	tato 'rjuno jātamanyur vārṣṇeyaṃ vīkṣya pīḍitam<BR>
06,106.031c	duḥśāsanaṃ śatenājau nārācānāṃ samārpayat<BR>
06,106.031e	te tasya kavacaṃ bhittvā papuḥ śoṇitam āhave<BR>
06,106.031f*0443_01	yathaiva pannagā rājaṃs taṭākaṃ tṛṣitā yathā<BR>
06,106.032a	duḥśāsanas tataḥ kruddhaḥ pārthaṃ vivyādha pañcabhiḥ<BR>
06,106.032c	lalāṭe bharataśreṣṭha śaraiḥ saṃnataparvabhiḥ<BR>
06,106.033a	lalāṭasthais tu tair bāṇaiḥ śuśubhe pāṇḍavottamaḥ<BR>
06,106.033c	yathā merur mahārāja śṛṅgair atyartham ucchritaiḥ<BR>
06,106.034a	so 'tividdho maheṣvāsaḥ putreṇa tava dhanvinā<BR>
06,106.034c	vyarājata raṇe pārthaḥ kiṃśukaḥ puṣpavān iva<BR>
06,106.035a	duḥśāsanaṃ tataḥ kruddhaḥ pīḍayām āsa pāṇḍavaḥ<BR>
06,106.035c	parvaṇīva susaṃkruddho rāhur ugro niśākaram<BR>
06,106.036a	pīḍyamāno balavatā putras tava viśāṃ pate<BR>
06,106.036c	vivyādha samare pārthaṃ kaṅkapatraiḥ śilāśitaiḥ<BR>
06,106.037a	tasya pārtho dhanuś chittvā tvaramāṇaḥ parākramī<BR>
06,106.037c	ājaghāna tataḥ paścāt putraṃ te navabhiḥ śaraiḥ<BR>
06,106.038a	so 'nyat kārmukam ādāya bhīṣmasya pramukhe sthitaḥ<BR>
06,106.038c	arjunaṃ pañcaviṃśatyā bāhvor urasi cārpayat<BR>
06,106.039a	tasya kruddho mahārāja pāṇḍavaḥ śatrukarśanaḥ<BR>
06,106.039c	apraiṣīd viśikhān ghorān yamadaṇḍopamān bahūn<BR>
06,106.040a	aprāptān eva tān bāṇāṃś ciccheda tanayas tava<BR>
06,106.040c	yatamānasya pārthasya tad adbhutam ivābhavat<BR>
06,106.040e	pārthaṃ ca niśitair bāṇair avidhyat tanayas tava<BR>
06,106.041a	tataḥ kruddho raṇe pārthaḥ śarān saṃdhāya kārmuke<BR>
06,106.041c	preṣayām āsa samare svarṇapuṅkhāñ śilāśitān<BR>
06,106.042a	nyamajjaṃs te mahārāja tasya kāye mahātmanaḥ<BR>
06,106.042c	yathā haṃsā mahārāja taḍāgaṃ prāpya bhārata<BR>
06,106.043a	pīḍitaś caiva putras te pāṇḍavena mahātmanā<BR>
06,106.043c	hitvā pārthaṃ raṇe tūrṇaṃ bhīṣmasya ratham āśrayat<BR>
06,106.043e	agādhe majjatas tasya dvīpo bhīṣmo 'bhavat tadā<BR>
06,106.044a	pratilabhya tataḥ saṃjñāṃ putras tava viśāṃ pate<BR>
06,106.044c	avārayat tataḥ śūro bhūya eva parākramī<BR>
06,106.045a	śaraiḥ suniśitaiḥ pārthaṃ yathā vṛtraḥ puraṃdaram<BR>
06,106.045c	nirbibheda mahāvīryo vivyathe naiva cārjunāt<BR>
06,107.001	saṃjaya uvāca<BR>
06,107.001a	sātyakiṃ daṃśitaṃ yuddhe bhīṣmāyābhyudyataṃ tadā<BR>
06,107.001c	ārśyaśṛṅgir maheṣvāso vārayām āsa saṃyuge<BR>
06,107.002a	mādhavas tu susaṃkruddho rākṣasaṃ navabhiḥ śaraiḥ<BR>
06,107.002c	ājaghāna raṇe rājan prahasann iva bhārata<BR>
06,107.003a	tathaiva rākṣaso rājan mādhavaṃ niśitaiḥ śaraiḥ<BR>
06,107.003c	ardayām āsa rājendra saṃkruddhaḥ śinipuṃgavam<BR>
06,107.004a	śaineyaḥ śarasaṃghaṃ tu preṣayām āsa saṃyuge<BR>
06,107.004c	rākṣasāya susaṃkruddho mādhavaḥ paravīrahā<BR>
06,107.005a	tato rakṣo mahābāhuṃ sātyakiṃ satyavikramam<BR>
06,107.005c	vivyādha viśikhais tīkṣṇaiḥ siṃhanādaṃ nanāda ca<BR>
06,107.006a	mādhavas tu bhṛśaṃ viddho rākṣasena raṇe tadā<BR>
06,107.006c	dhairyam ālambya tejasvī jahāsa ca nanāda ca<BR>
06,107.007a	bhagadattas tataḥ kruddho mādhavaṃ niśitaiḥ śaraiḥ<BR>
06,107.007c	tāḍayām āsa samare tottrair iva mahāgajam<BR>
06,107.008a	vihāya rākṣasaṃ yuddhe śaineyo rathināṃ varaḥ<BR>
06,107.008c	prāgjyotiṣāya cikṣepa śarān saṃnataparvaṇaḥ<BR>
06,107.009a	tasya prāgjyotiṣo rājā mādhavasya mahad dhanuḥ<BR>
06,107.009c	ciccheda śitadhāreṇa bhallena kṛtahastavat<BR>
06,107.010a	athānyad dhanur ādāya vegavat paravīrahā<BR>
06,107.010c	bhagadattaṃ raṇe kruddho vivyādha niśitaiḥ śaraiḥ<BR>
06,107.011a	so 'tividdho maheṣvāsaḥ sṛkkiṇī saṃlihan muhuḥ<BR>
06,107.011c	śaktiṃ kanakavaiḍūryabhūṣitām āyasīṃ dṛḍhām<BR>
06,107.011e	yamadaṇḍopamāṃ ghorāṃ prāhiṇot sātyakāya vai<BR>
06,107.012a	tām āpatantīṃ sahasā tasya bāhor baleritām<BR>
06,107.012c	sātyakiḥ samare rājaṃs tridhā ciccheda sāyakaiḥ<BR>
06,107.012d*0444_01	sā hemavikṛtā śaktir mādhavasya bhujacyutaiḥ<BR>
06,107.012e	sā papāta tadā bhūmau maholkeva hataprabhā<BR>
06,107.013a	śaktiṃ vinihatāṃ dṛṣṭvā putras tava viśāṃ pate<BR>
06,107.013c	mahatā rathavaṃśena vārayām āsa mādhavam<BR>
06,107.014a	tathā parivṛtaṃ dṛṣṭvā vārṣṇeyānāṃ mahāratham<BR>
06,107.014c	duryodhano bhṛśaṃ hṛṣṭo bhrātṝn sarvān uvāca ha<BR>
06,107.015a	tathā kuruta kauravyā yathā vaḥ sātyako yudhi<BR>
06,107.015c	na jīvan pratiniryāti mahato 'smād rathavrajāt<BR>
06,107.015e	asmin hate hataṃ manye pāṇḍavānāṃ mahad balam<BR>
06,107.016a	tat tatheti vacas tasya parigṛhya mahārathāḥ<BR>
06,107.016c	śaineyaṃ yodhayām āsur bhīṣmasya pramukhe tadā<BR>
06,107.017a	abhimanyuṃ tadāyāntaṃ bhīṣmāyābhyudyataṃ mṛdhe<BR>
06,107.017c	kāmbojarājo balavān vārayām āsa saṃyuge<BR>
06,107.018a	ārjunir nṛpatiṃ viddhvā śaraiḥ saṃnataparvabhiḥ<BR>
06,107.018c	punar eva catuḥṣaṣṭyā rājan vivyādha taṃ nṛpam<BR>
06,107.019a	sudakṣiṇas tu samare kārṣṇiṃ vivyādha pañcabhiḥ<BR>
06,107.019c	sārathiṃ cāsya navabhir icchan bhīṣmasya jīvitam<BR>
06,107.020a	tad yuddham āsīt sumahat tayos tatra parākrame<BR>
06,107.020c	yad abhyadhāvad gāṅgeyaṃ śikhaṇḍī śatrutāpanaḥ<BR>
06,107.021a	virāṭadrupadau vṛddhau vārayantau mahācamūm<BR>
06,107.021c	bhīṣmaṃ ca yudhi saṃrabdhāv ādravantau mahārathau<BR>
06,107.022a	aśvatthāmā tataḥ kruddhaḥ samāyād rathasattamaḥ<BR>
06,107.022c	tataḥ pravavṛte yuddhaṃ tava teṣāṃ ca bhārata<BR>
06,107.023a	virāṭo daśabhir bhallair ājaghāna paraṃtapa<BR>
06,107.023b*0445_01	tato droṇasutaṃ yodhān dravamāṇaṃ mahāraṇe<BR>
06,107.023c	yatamānaṃ maheṣvāsaṃ drauṇim āhavaśobhinam<BR>
06,107.023c*0445_02	visṛjantaṃ śarān dṛṣṭvā<BR>
06,107.024a	drupadaś ca tribhir bāṇair vivyādha niśitais tathā<BR>
06,107.024c	guruputraṃ samāsādya bhīṣmasya purataḥ sthitam<BR>
06,107.025a	aśvatthāmā tatas tau tu vivyādha daśabhiḥ śaraiḥ<BR>
06,107.025c	virāṭadrupadau vṛddhau bhīṣmaṃ prati samudyatau<BR>
06,107.026a	tatrādbhutam apaśyāma vṛddhayoś caritaṃ mahat<BR>
06,107.026c	yad drauṇeḥ sāyakān ghorān pratyavārayatāṃ yudhi<BR>
06,107.027a	sahadevaṃ tathā yāntaṃ kṛpaḥ śāradvato 'bhyayāt<BR>
06,107.027c	yathā nāgo vane nāgaṃ matto mattam upādravat<BR>
06,107.028a	kṛpaś ca samare rājan mādrīputraṃ mahāratham<BR>
06,107.028c	ājaghāna śarais tūrṇaṃ saptatyā rukmabhūṣaṇaiḥ<BR>
06,107.029a	tasya mādrīsutaś cāpaṃ dvidhā ciccheda sāyakaiḥ<BR>
06,107.029c	athainaṃ chinnadhanvānaṃ vivyādha navabhiḥ śaraiḥ<BR>
06,107.030a	so 'nyat kārmukam ādāya samare bhārasādhanam<BR>
06,107.030c	mādrīputraṃ susaṃhṛṣṭo daśabhir niśitaiḥ śaraiḥ<BR>
06,107.030e	ājaghānorasi kruddha icchan bhīṣmasya jīvitam<BR>
06,107.031a	tathaiva pāṇḍavo rājañ śāradvatam amarṣaṇam<BR>
06,107.031c	ājaghānorasi kruddho bhīṣmasya vadhakāṅkṣayā<BR>
06,107.031e	tayor yuddhaṃ samabhavad ghorarūpaṃ bhayāvaham<BR>
06,107.032a	nakulaṃ tu raṇe kruddhaṃ vikarṇaḥ śatrutāpanaḥ<BR>
06,107.032c	vivyādha sāyakaiḥ ṣaṣṭyā rakṣan bhīṣmasya jīvitam<BR>
06,107.033a	nakulo 'pi bhṛśaṃ viddhas tava putreṇa dhanvinā<BR>
06,107.033b*0446_01	tayoḥ samabhavad yuddhaṃ tumulaṃ romaharṣaṇam<BR>
06,107.033c	vikarṇaṃ saptasaptatyā nirbibheda śilīmukhaiḥ<BR>
06,107.034a	tatra tau naraśārdūlau bhīṣmahetoḥ paraṃtapau<BR>
06,107.034c	anyonyaṃ jaghnatur vīrau goṣṭhe govṛṣabhāv iva<BR>
06,107.035a	ghaṭotkacaṃ raṇe yattaṃ nighnantaṃ tava vāhinīm<BR>
06,107.035c	durmukhaḥ samare prāyād bhīṣmahetoḥ parākramī<BR>
06,107.036a	haiḍimbas tu tato rājan durmukhaṃ śatrutāpanam<BR>
06,107.036c	ājaghānorasi kruddho navatyā niśitaiḥ śaraiḥ<BR>
06,107.037a	bhīmasenasutaṃ cāpi durmukhaḥ sumukhaiḥ śaraiḥ<BR>
06,107.037c	ṣaṣṭyā vīro nadan hṛṣṭo vivyādha raṇamūrdhani<BR>
06,107.038a	dhṛṣṭadyumnaṃ raṇe yāntaṃ bhīṣmasya vadhakāṅkṣiṇam<BR>
06,107.038c	hārdikyo vārayām āsa rakṣan bhīṣmasya jīvitam<BR>
06,107.039a	vārṣṇeyaḥ pārṣataṃ śūraṃ viddhvā pañcabhir āyasaiḥ<BR>
06,107.039c	punaḥ pañcāśatā tūrṇam ājaghāna stanāntare<BR>
06,107.039d*0447_01	**** **** tiṣṭha tiṣṭheti cābravīt<BR>
06,107.039d*0447_02	ājaghāna mahābāhuḥ pārṣataṃ taṃ mahāratham<BR>
06,107.040a	tathaiva pārṣato rājan hārdikyaṃ navabhiḥ śaraiḥ<BR>
06,107.040c	vivyādha niśitais tīkṣṇaiḥ kaṅkapatraparicchadaiḥ<BR>
06,107.041a	tayoḥ samabhavad yuddhaṃ bhīṣmahetor mahāraṇe<BR>
06,107.041c	anyonyātiśayair yuktaṃ yathā vṛtramahendrayoḥ<BR>
06,107.042a	bhīmasenam athāyāntaṃ bhīṣmaṃ prati mahābalam<BR>
06,107.042c	bhūriśravābhyayāt tūrṇaṃ tiṣṭha tiṣṭheti cābravīt<BR>
06,107.043a	saumadattir atho bhīmam ājaghāna stanāntare<BR>
06,107.043c	nārācena sutīkṣṇena rukmapuṅkhena saṃyuge<BR>
06,107.044a	uraḥsthena babhau tena bhīmasenaḥ pratāpavān<BR>
06,107.044c	skandaśaktyā yathā krauñcaḥ purā nṛpatisattama<BR>
06,107.045a	tau śarān sūryasaṃkāśān karmāraparimārjitān<BR>
06,107.045c	anyonyasya raṇe kruddhau cikṣipāte muhur muhuḥ<BR>
06,107.046a	bhīmo bhīṣmavadhākānṣkī saumadattiṃ mahāratham<BR>
06,107.046c	tathā bhīṣmajaye gṛdhnuḥ saumadattiś ca pāṇḍavam<BR>
06,107.046d*0448_01	ayodhayetāṃ samare tulyavegau narottamau<BR>
06,107.046e	kṛtapratikṛte yattau yodhayām āsatū raṇe<BR>
06,107.047a	yudhiṣṭhiraṃ mahārāja mahatyā senayā vṛtam<BR>
06,107.047c	bhīṣmāyābhimukhaṃ yāntaṃ bhāradvājo nyavārayat<BR>
06,107.047d*0449_01	tatra yuddham abhūd ghoraṃ tayoḥ puruṣasiṃhayoḥ<BR>
06,107.048a	droṇasya rathanirghoṣaṃ parjanyaninadopamam<BR>
06,107.048c	śrutvā prabhadrakā rājan samakampanta māriṣa<BR>
06,107.049a	sā senā mahatī rājan pāṇḍuputrasya saṃyuge<BR>
06,107.049c	droṇena vāritā yattā na cacāla padāt padam<BR>
06,107.050a	cekitānaṃ raṇe kruddhaṃ bhīṣmaṃ prati janeśvara<BR>
06,107.050c	citrasenas tava sutaḥ kruddharūpam avārayat<BR>
06,107.051a	bhīṣmahetoḥ parākrāntaś citraseno mahārathaḥ<BR>
06,107.051c	cekitānaṃ paraṃ śaktyā yodhayām āsa bhārata<BR>
06,107.052a	tathaiva cekitāno 'pi citrasenam ayodhayat<BR>
06,107.052c	tad yuddham āsīt sumahat tayos tatra parākrame<BR>
06,107.053a	arjuno vāryamāṇas tu bahuśas tanayena te<BR>
06,107.053c	vimukhīkṛtya putraṃ te tava senāṃ mamarda ha<BR>
06,107.054a	duḥśāsano 'pi parayā śaktyā pārtham avārayat<BR>
06,107.054c	kathaṃ bhīṣmaṃ paro hanyād iti niścitya bhārata<BR>
06,107.055a	sā vadhyamānā samare putrasya tava vāhinī<BR>
06,107.055c	loḍyate rathibhiḥ śreṣṭhais tatra tatraiva bhārata<BR>
06,108.001	saṃjaya uvāca<BR>
06,108.001a	atha vīro maheṣvāso mattavāraṇavikramaḥ<BR>
06,108.001c	samādāya mahac cāpaṃ mattavāraṇavāraṇam<BR>
06,108.002a	vidhunvāno dhanuḥ śreṣṭhaṃ drāvayāṇo mahārathān<BR>
06,108.002c	pṛtanāṃ pāṇḍaveyānāṃ pātayāno mahārathaḥ<BR>
06,108.002d*0450_01	yuktaḥ prītyā pāṇḍavānāṃ gāhamāno mahācamūm<BR>
06,108.003a	nimittāni nimittajñaḥ sarvato vīkṣya vīryavān<BR>
06,108.003c	pratapantam anīkāni droṇaḥ putram abhāṣata<BR>
06,108.004a	ayaṃ sa divasas tāta yatra pārtho mahārathaḥ<BR>
06,108.004c	jighāṃsuḥ samare bhīṣmaṃ paraṃ yatnaṃ kariṣyati<BR>
06,108.005a	utpatanti hi me bāṇā dhanuḥ prasphuratīva me<BR>
06,108.005c	yogam astrāṇi gacchanti krūre me vartate matiḥ<BR>
06,108.006a	dikṣu śāntāsu ghorāṇi vyāharanti mṛgadvijāḥ<BR>
06,108.006c	nīcair gṛdhrā nilīyante bhāratānāṃ camūṃ prati<BR>
06,108.007a	naṣṭaprabha ivādityaḥ sarvato lohitā diśaḥ<BR>
06,108.007c	rasate vyathate bhūmir anuṣṭanati vāhanam<BR>
06,108.008a	kaṅkā gṛdhrā balākāś ca vyāharanti muhur muhuḥ<BR>
06,108.008c	śivāś cāśivanirghoṣā vedayantyo mahad bhayam<BR>
06,108.009a	papāta mahatī colkā madhyenādityamaṇḍalāt<BR>
06,108.009c	sakabandhaś ca parigho bhānum āvṛtya tiṣṭhati<BR>
06,108.010a	pariveṣas tathā ghoraś candrabhāskarayor abhūt<BR>
06,108.010c	vedayāno bhayaṃ ghoraṃ rājñāṃ dehāvakartanam<BR>
06,108.011a	devatāyatanasthāś ca kauravendrasya devatāḥ<BR>
06,108.011c	kampante ca hasante ca nṛtyanti ca rudanti ca<BR>
06,108.012a	apasavyaṃ grahāś cakrur alakṣmāṇaṃ niśākaram<BR>
06,108.012c	avākśirāś ca bhagavān udatiṣṭhata candramāḥ<BR>
06,108.013a	vapūṃṣi ca narendrāṇāṃ vigatānīva lakṣaye<BR>
06,108.013c	dhārtarāṣṭrasya sainyeṣu na ca bhrājanti daṃśitāḥ<BR>
06,108.014a	senayor ubhayoś caiva samantāc chrūyate mahān<BR>
06,108.014c	pāñcajanyasya nirghoṣo gāṇḍīvasya ca nisvanaḥ<BR>
06,108.014d*0451_01	tathā kilakilāśabdaḥ śrūyate vānarasya ca<BR>
06,108.014d*0451_02	yasya lāṅgūlaśabdena sphuṭatīva nabhastalaṃ<BR>
06,108.015a	dhruvam āsthāya bībhatsur uttamāstrāṇi saṃyuge<BR>
06,108.015c	apāsyānyān raṇe yodhān abhyasyati pitāmaham<BR>
06,108.016a	hṛṣyanti romakūpāni sīdatīva ca me manaḥ<BR>
06,108.016c	cintayitvā mahābāho bhīṣmārjunasamāgamam<BR>
06,108.017a	taṃ caiva nikṛtiprajñaṃ pāñcālyaṃ pāpacetasam<BR>
06,108.017c	puraskṛtya raṇe pārtho bhīṣmasyāyodhanaṃ gataḥ<BR>
06,108.018a	abravīc ca purā bhīṣmo nāhaṃ hanyāṃ śikhaṇḍinam<BR>
06,108.018c	strī hy eṣā vihitā dhātrā daivāc ca sa punaḥ pumān<BR>
06,108.019a	amaṅgalyadhvajaś caiva yājñasenir mahārathaḥ<BR>
06,108.019c	na cāmaṅgalaketoḥ sa prahared āpagāsutaḥ<BR>
06,108.020a	etad vicintayānasya prajñā sīdati me bhṛśam<BR>
06,108.020b*0452_01	abhyudyataṃ raṇe dṛṣṭvā bhairavāstraṃ ca pāṇḍavam<BR>
06,108.020c	adyaiva tu raṇe pārthaḥ kuruvṛddham upādravat<BR>
06,108.021a	yudhiṣṭhirasya ca krodho bhīṣmārjunasamāgamaḥ<BR>
06,108.021c	mama cāstrābhisaṃrambhaḥ prajānām aśubhaṃ dhruvam<BR>
06,108.022a	manasvī balavāñ śūraḥ kṛtāstro dṛḍhavikramaḥ<BR>
06,108.022c	dūrapātī dṛḍheṣuś ca nimittajñaś ca pāṇḍavaḥ<BR>
06,108.023a	ajeyaḥ samare caiva devair api savāsavaiḥ<BR>
06,108.023c	balavān buddhimāṃś caiva jitakleśo yudhāṃ varaḥ<BR>
06,108.024a	vijayī ca raṇe nityaṃ bhairavāstraś ca pāṇḍavaḥ<BR>
06,108.024c	tasya mārgaṃ pariharan drutaṃ gaccha yatavratam<BR>
06,108.025a	paśya caitan mahābāho vaiśasaṃ samupasthitam<BR>
06,108.025c	hemacitrāṇi śūrāṇāṃ mahānti ca śubhāni ca<BR>
06,108.026a	kavacāny avadīryante śaraiḥ saṃnataparvabhiḥ<BR>
06,108.026c	chidyante ca dhvajāgrāṇi tomarāṇi dhanūṃṣi ca<BR>
06,108.027a	prāsāś ca vimalās tīkṣṇāḥ śaktyaś ca kanakojjvalāḥ<BR>
06,108.027c	vaijayantyaś ca nāgānāṃ saṃkruddhena kirīṭinā<BR>
06,108.028a	nāyaṃ saṃrakṣituṃ kālaḥ prāṇān putropajīvibhiḥ<BR>
06,108.028c	yāhi svargaṃ puraskṛtya yaśase vijayāya ca<BR>
06,108.029a	hayanāgarathāvartāṃ mahāghorāṃ sudustarām<BR>
06,108.029c	rathena saṃgrāmanadīṃ taraty eṣa kapidhvajaḥ<BR>
06,108.029d*0453_01	pūrvaṃ caiva mayāśrāvi tapasā ghorarūpiṇā<BR>
06,108.029d*0453_02	brahmacaryeṇa mahatā phālgunaś carate tapaḥ<BR>
06,108.029d*0453_03	tat tapaḥ saphalaṃ ceha kairāte savyasācinā<BR>
06,108.030a	brahmaṇyatā damo dānaṃ tapaś ca caritaṃ mahat<BR>
06,108.030c	ihaiva dṛśyate rājño bhrātā yasya dhanaṃjayaḥ<BR>
06,108.031a	bhīmasenaś ca balavān mādrīputrau ca pāṇḍavau<BR>
06,108.031c	vāsudevaś ca vārṣṇeyo yasya nātho vyavasthitaḥ<BR>
06,108.032a	tasyaiṣa manyuprabhavo dhārtarāṣṭrasya durmateḥ<BR>
06,108.032c	tapodagdhaśarīrasya kopo dahati bhāratān<BR>
06,108.033a	eṣa saṃdṛśyate pārtho vāsudevavyapāśrayaḥ<BR>
06,108.033c	dārayan sarvasainyāni dhārtarāṣṭrāṇi sarvaśaḥ<BR>
06,108.034a	etad ālokyate sainyaṃ kṣobhyamāṇaṃ kirīṭinā<BR>
06,108.034c	mahorminaddhaṃ sumahat timineva nadīmukham<BR>
06,108.035a	hāhākilakilāśabdāḥ śrūyante ca camūmukhe<BR>
06,108.035c	yāhi pāñcāladāyādam ahaṃ yāsye yudhiṣṭhiram<BR>
06,108.036a	durlabhaṃ hy antaraṃ rājño vyūhasyāmitatejasaḥ<BR>
06,108.036c	samudrakukṣipratimaṃ sarvato 'tirathaiḥ sthitaiḥ<BR>
06,108.037a	sātyakiś cābhimanyuś ca dhṛṣṭadyumnavṛkodarau<BR>
06,108.037c	parirakṣanti rājānaṃ yamau ca manujeśvaram<BR>
06,108.038a	upendrasadṛśaḥ śyāmo mahāśāla ivodgataḥ<BR>
06,108.038c	eṣa gacchaty anīkāni dvitīya iva phalgunaḥ<BR>
06,108.039a	uttamāstrāṇi cādatsva gṛhītvānyan mahad dhanuḥ<BR>
06,108.039c	pārśvato yāhi rājānaṃ yudhyasva ca vṛkodaram<BR>
06,108.040a	ko hi necchet priyaṃ putraṃ jīvantaṃ śāśvatīḥ samāḥ<BR>
06,108.040c	kṣatradharmaṃ puraskṛtya tatas tvā viniyujmahe<BR>
06,108.041a	eṣa cāpi raṇe bhīṣmo dahate vai mahācamūm<BR>
06,108.041c	yuddhe susadṛśas tāta yamasya varuṇasya ca<BR>
06,108.041d*0454_00	saṃjayaḥ<BR>
06,108.041d*0454_01	putraṃ samanuśāsyaiva bhāradvājaḥ pratāpavān<BR>
06,108.041d*0454_02	mahāraṇe mahārājaṃ dharmarājam ayodhayat<BR>
06,109.000*0455_01	etac chrutvā vacas tasya droṇasya ca mahātmanaḥ<BR>
06,109.001	saṃjaya uvāca<BR>
06,109.001a	bhagadattaḥ kṛpaḥ śalyaḥ kṛtavarmā ca sātvataḥ<BR>
06,109.001c	vindānuvindāv āvantyau saindhavaś ca jayadrathaḥ<BR>
06,109.002a	citraseno vikarṇaś ca tathā durmarṣaṇo yuvā<BR>
06,109.002c	daśaite tāvakā yodhā bhīmasenam ayodhayan<BR>
06,109.003a	mahatyā senayā yuktā nānādeśasamutthayā<BR>
06,109.003c	bhīṣmasya samare rājan prārthayānā mahad yaśaḥ<BR>
06,109.004a	śalyas tu navabhir bāṇair bhīmasenam atāḍayat<BR>
06,109.004c	kṛtavarmā tribhir bāṇaiḥ kṛpaś ca navabhiḥ śaraiḥ<BR>
06,109.005a	citraseno vikarṇaś ca bhagadattaś ca māriṣa<BR>
06,109.005c	daśabhir daśabhir bhallair bhīmasenam atāḍayan<BR>
06,109.006a	saindhavaś ca tribhir bāṇair jatrudeśe 'bhyatāḍayat<BR>
06,109.006c	vindānuvindāv āvantyau pañcabhiḥ pañcabhiḥ śaraiḥ<BR>
06,109.006e	durmarṣaṇaś ca viṃśatyā pāṇḍavaṃ niśitaiḥ śaraiḥ<BR>
06,109.007a	sa tān sarvān mahārāja bhrājamānān pṛthak pṛthak<BR>
06,109.007c	pravīrān sarvalokasya dhārtarāṣṭrān mahārathān<BR>
06,109.007e	vivyādha bahubhir bāṇair bhīmaseno mahābalaḥ<BR>
06,109.008a	śalyaṃ pañcāśatā viddhvā kṛtavarmāṇam aṣṭabhiḥ<BR>
06,109.008c	kṛpasya saśaraṃ cāpaṃ madhye ciccheda bhārata<BR>
06,109.008e	athainaṃ chinnadhanvānaṃ punar vivyādha pañcabhiḥ<BR>
06,109.009a	vindānuvindau ca tathā tribhis tribhir atāḍayat<BR>
06,109.009c	durmarṣaṇaṃ ca viṃśatyā citrasenaṃ ca pañcabhiḥ<BR>
06,109.010a	vikarṇaṃ daśabhir bāṇaiḥ pañcabhiś ca jayadratham<BR>
06,109.010c	viddhvā bhīmo 'nadad dhṛṣṭaḥ saindhavaṃ ca punas tribhiḥ<BR>
06,109.010d*0456_01	droṇasya ca dhanur bhīmas tribhir bāṇair acicchide<BR>
06,109.011a	athānyad dhanur ādāya gautamo rathināṃ varaḥ<BR>
06,109.011c	bhīmaṃ vivyādha saṃrabdho daśabhir niśitaiḥ śaraiḥ<BR>
06,109.012a	sa viddho bahubhir bāṇais tottrair iva mahādvipaḥ<BR>
06,109.012c	tataḥ kruddho mahābāhur bhīmasenaḥ pratāpavān<BR>
06,109.012e	gautamaṃ tāḍayām āsa śarair bahubhir āhave<BR>
06,109.013a	saindhavasya tathāśvāṃś ca sārathiṃ ca tribhiḥ śaraiḥ<BR>
06,109.013c	prāhiṇon mṛtyulokāya kālāntakasamadyutiḥ<BR>
06,109.014a	hatāśvāt tu rathāt tūrṇam avaplutya mahārathaḥ<BR>
06,109.014c	śarāṃś cikṣepa niśitān bhīmasenasya saṃyuge<BR>
06,109.015a	tasya bhīmo dhanurmadhye dvābhyāṃ ciccheda bhārata<BR>
06,109.015c	bhallābhyāṃ bharataśreṣṭha saindhavasya mahātmanaḥ<BR>
06,109.016a	sa cchinnadhanvā viratho hatāśvo hatasārathiḥ<BR>
06,109.016c	citrasenarathaṃ rājann āruroha tvarānvitaḥ<BR>
06,109.017a	atyadbhutaṃ raṇe karma kṛtavāṃs tatra pāṇḍavaḥ<BR>
06,109.017c	mahārathāñ śarair viddhvā vārayitvā mahārathaḥ<BR>
06,109.017e	virathaṃ saindhavaṃ cakre sarvalokasya paśyataḥ<BR>
06,109.018a	nātīva mamṛṣe śalyo bhīmasenasya vikramam<BR>
06,109.018c	sa saṃdhāya śarāṃs tīkṣṇān karmāraparimārjitān<BR>
06,109.018e	bhīmaṃ vivyādha saptatyā tiṣṭha tiṣṭheti cābravīt<BR>
06,109.019a	kṛpaś ca kṛtavarmā ca bhagadattaś ca māriṣa<BR>
06,109.019c	vindānuvindāv āvantyau citrasenaś ca saṃyuge<BR>
06,109.020a	durmarṣaṇo vikarṇaś ca sindhurājaś ca vīryavān<BR>
06,109.020c	bhīmaṃ te vivyadhus tūrṇaṃ śalyahetor ariṃdamāḥ<BR>
06,109.021a	sa tu tān prativivyādha pañcabhiḥ pañcabhiḥ śaraiḥ<BR>
06,109.021c	śalyaṃ vivyādha saptatyā punaś ca daśabhiḥ śaraiḥ<BR>
06,109.022a	taṃ śalyo navabhir viddhvā punar vivyādha pañcabhiḥ<BR>
06,109.022c	sārathiṃ cāsya bhallena gāḍhaṃ vivyādha marmaṇi<BR>
06,109.023a	viśokaṃ vīkṣya nirbhinnaṃ bhīmasenaḥ pratāpavān<BR>
06,109.023c	madrarājaṃ tribhir bāṇair bāhvor urasi cārpayat<BR>
06,109.024a	tathetarān maheṣvāsāṃs tribhis tribhir ajihmagaiḥ<BR>
06,109.024c	tāḍayām āsa samare siṃhavac ca nanāda ca<BR>
06,109.025a	te hi yattā maheṣvāsāḥ pāṇḍavaṃ yuddhadurmadam<BR>
06,109.025c	tribhis tribhir akuṇṭhāgrair bhṛśaṃ marmasv atāḍayan<BR>
06,109.026a	so 'tividdho maheṣvāso bhīmaseno na vivyathe<BR>
06,109.026c	parvato vāridhārābhir varṣamāṇair ivāmbudaiḥ<BR>
06,109.026d*0457_01	sa tu krodhasamāviṣṭo bhīmaseno mahābalaḥ<BR>
06,109.026d*0457_02	madreśvaraṃ tribhir bāṇair bhṛśaṃ viddhvā mahāyaśāḥ<BR>
06,109.027a	śalyaṃ ca navabhir bāṇair bhṛśaṃ viddhvā mahāyaśāḥ<BR>
06,109.027c	prāgjyotiṣaṃ śatenājau rājan vivyādha vai dṛḍham<BR>
06,109.028a	tatas tu saśaraṃ cāpaṃ sātvatasya mahātmanaḥ<BR>
06,109.028c	kṣurapreṇa sutīkṣṇena ciccheda kṛtahastavat<BR>
06,109.029a	athānyad dhanur ādāya kṛtavarmā vṛkodaram<BR>
06,109.029c	ājaghāna bhruvor madhye nārācena paraṃtapa<BR>
06,109.029d*0458_01	virarāja mahābāhur lalāṭasthena patriṇā<BR>
06,109.029d*0458_02	ekaśṛṅgo mahārāja yathā parvatasattamaḥ<BR>
06,109.029d*0458_03	atha bhīmo mahābāhuḥ kruddhaḥ sarvān mahārathān<BR>
06,109.029d*0458_04	vimukhīkṛtya bāṇaughais tasthau girir ivācalaḥ<BR>
06,109.030a	bhīmas tu samare viddhvā śalyaṃ navabhir āyasaiḥ<BR>
06,109.030c	bhagadattaṃ tribhiś caiva kṛtavarmāṇam aṣṭabhiḥ<BR>
06,109.031a	dvābhyāṃ dvābhyāṃ ca vivyādha gautamaprabhṛtīn rathān<BR>
06,109.031c	te tu taṃ samare rājan vivyadhur niśitaiḥ śaraiḥ<BR>
06,109.032a	sa tathā pīḍyamāno 'pi sarvatas tair mahārathaiḥ<BR>
06,109.032c	matvā tṛṇena tāṃs tulyān vicacāra gatavyathaḥ<BR>
06,109.033a	te cāpi rathināṃ śreṣṭhā bhīmāya niśitāñ śarān<BR>
06,109.033c	preṣayām āsur avyagrāḥ śataśo 'tha sahasraśaḥ<BR>
06,109.034a	tasya śaktiṃ mahāvegāṃ bhagadatto mahārathaḥ<BR>
06,109.034c	cikṣepa samare vīraḥ svarṇadaṇḍāṃ mahādhanām<BR>
06,109.035a	tomaraṃ saindhavo rājā paṭṭiśaṃ ca mahābhujaḥ<BR>
06,109.035c	śataghnīṃ ca kṛpo rājañ śaraṃ śalyaś ca saṃyuge<BR>
06,109.036a	athetare maheṣvāsāḥ pañca pañca śilīmukhān<BR>
06,109.036c	bhīmasenaṃ samuddiśya preṣayām āsur ojasā<BR>
06,109.036d*0459_01	tataḥ kruddho mahābāhur bhīmo bhīmaparākramaḥ<BR>
06,109.036d*0459_02	vivyādha samare vīras tribhis tribhir ajihmagaiḥ<BR>
06,109.036d*0459_03	gautamapreritaṃ cāpi tomaraṃ tv anilātmajaḥ<BR>
06,109.036d*0459_04	kṣurapreṇa dvidhā cakre prahasann iva bhārata<BR>
06,109.036d*0459_05	hārdikyaprahitaṃ cāpi paṭṭasaṃ tilakāṇḍavat<BR>
06,109.036d*0459_06	ciccheda samare vīro hy asaṃbhrāntarathaḥ śaraiḥ<BR>
06,109.036d*0459_07	sa ciccheda śataghnīṃ ca saindhaveneritāṃ bhṛśam<BR>
06,109.036d*0459_08	bhīmaseno raṇaślāghī navabhiḥ kaṅkapatribhiḥ<BR>
06,109.037a	tomaraṃ sa dvidhā cakre kṣurapreṇānilātmajaḥ<BR>
06,109.037c	paṭṭiśaṃ ca tribhir bāṇaiś ciccheda tilakāṇḍavat<BR>
06,109.038a	sa bibheda śataghnīṃ ca navabhiḥ kaṅkapatribhiḥ<BR>
06,109.038c	madrarājaprayuktaṃ ca śaraṃ chittvā mahābalaḥ<BR>
06,109.039a	śaktiṃ ciccheda sahasā bhagadatteritāṃ raṇe<BR>
06,109.039c	tathetarāñ śarān ghorāñ śaraiḥ saṃnataparvabhiḥ<BR>
06,109.040a	bhīmaseno raṇaślāghī tridhaikaikaṃ samācchinat<BR>
06,109.040c	tāṃś ca sarvān maheṣvāsāṃs tribhis tribhir atāḍayat<BR>
06,109.041a	tato dhanaṃjayas tatra vartamāne mahāraṇe<BR>
06,109.041c	jagāma sa rathenājau bhīmaṃ dṛṣṭvā mahāratham<BR>
06,109.041e	nighnantaṃ samare śatrūn yodhayānaṃ ca sāyakaiḥ<BR>
06,109.042a	tau tu tatra mahātmānau sametau vīkṣya pāṇḍavau<BR>
06,109.042c	nāśaśaṃsur jayaṃ tatra tāvakāḥ puruṣarṣabha<BR>
06,109.043a	athārjuno raṇe bhīṣmaṃ yodhayan vai mahāratham<BR>
06,109.043c	bhīṣmasya nidhanākāṅkṣī puraskṛtya śikhaṇḍinam<BR>
06,109.044a	āsasāda raṇe yodhāṃs tāvakān daśa bhārata<BR>
06,109.044c	ye sma bhīmaṃ raṇe rājan yodhayanto vyavasthitāḥ<BR>
06,109.044e	bībhatsus tān athāvidhyad bhīmasya priyakāmyayā<BR>
06,109.045a	tato duryodhano rājā suśarmāṇam acodayat<BR>
06,109.045c	arjunasya vadhārthāya bhīmasenasya cobhayoḥ<BR>
06,109.046a	suśarman gaccha śīghraṃ tvaṃ balaughaiḥ parivāritaḥ<BR>
06,109.046c	jahi pāṇḍusutāv etau dhanaṃjayavṛkodarau<BR>
06,109.047a	tac chrutvā śāsanaṃ tasya trigartaḥ prasthalādhipaḥ<BR>
06,109.047c	abhidrutya raṇe bhīmam arjunaṃ caiva dhanvinau<BR>
06,109.048a	rathair anekasāhasraiḥ parivavre samantataḥ<BR>
06,109.048c	tataḥ pravavṛte yuddham arjunasya paraiḥ saha<BR>
06,110.001	saṃjaya uvāca<BR>
06,110.001a	arjunas tu raṇe śalyaṃ yatamānaṃ mahāratham<BR>
06,110.001c	chādayām āsa samare śaraiḥ saṃnataparvabhiḥ<BR>
06,110.002a	suśarmāṇaṃ kṛpaṃ caiva tribhis tribhir avidhyata<BR>
06,110.002c	prāgjyotiṣaṃ ca samare saindhavaṃ ca jayadratham<BR>
06,110.003a	citrasenaṃ vikarṇaṃ ca kṛtavarmāṇam eva ca<BR>
06,110.003c	durmarṣaṇaṃ ca rājendra āvantyau ca mahārathau<BR>
06,110.004a	ekaikaṃ tribhir ānarchat kaṅkabarhiṇavājitaiḥ<BR>
06,110.004c	śarair atiratho yuddhe pīḍayan vāhinīṃ tava<BR>
06,110.005a	jayadratho raṇe pārthaṃ bhittvā bhārata sāyakaiḥ<BR>
06,110.005c	bhīmaṃ vivyādha tarasā citrasenarathe sthitaḥ<BR>
06,110.006a	śalyaś ca samare jiṣṇuṃ kṛpaś ca rathināṃ varaḥ<BR>
06,110.006c	vivyadhāte mahābāhuṃ bahudhā marmabhedibhiḥ<BR>
06,110.007a	citrasenādayaś caiva putrās tava viśāṃ pate<BR>
06,110.007c	pañcabhiḥ pañcabhis tūrṇaṃ saṃyuge niśitaiḥ śaraiḥ<BR>
06,110.007e	ājaghnur arjunaṃ saṃkhye bhīmasenaṃ ca māriṣa<BR>
06,110.008a	tau tatra rathināṃ śreṣṭhau kaunteyau bharatarṣabhau<BR>
06,110.008c	apīḍayetāṃ samare trigartānāṃ mahad balam<BR>
06,110.009a	suśarmāpi raṇe pārthaṃ viddhvā bahubhir āyasaiḥ<BR>
06,110.009c	nanāda balavan nādaṃ nādayan vai nabhastalam<BR>
06,110.010a	anye ca rathinaḥ śūrā bhīmasenadhanaṃjayau<BR>
06,110.010c	vivyadhur niśitair bāṇai rukmapuṅkhair ajihmagaiḥ<BR>
06,110.011a	teṣāṃ tu rathināṃ madhye kaunteyau rathināṃ varau<BR>
06,110.011c	krīḍamānau rathodārau citrarūpau vyarocatām<BR>
06,110.011e	āmiṣepsū gavāṃ madhye siṃhāv iva balotkaṭau<BR>
06,110.012a	chittvā dhanūṃṣi vīrāṇāṃ śarāṃś ca bahudhā raṇe<BR>
06,110.012c	pātayām āsatur vīrau śirāṃsi śataśo nṛṇām<BR>
06,110.013a	rathāś ca bahavo bhagnā hayāś ca śataśo hatāḥ<BR>
06,110.013c	gajāś ca sagajārohāḥ petur urvyāṃ mahāmṛdhe<BR>
06,110.014a	rathinaḥ sādinaś caiva tatra tatra nisūditāḥ<BR>
06,110.014c	dṛśyante bahudhā rājan veṣṭamānāḥ samantataḥ<BR>
06,110.015a	hatair gajapadātyoghair vājibhiś ca nisūditaiḥ<BR>
06,110.015c	rathaiś ca bahudhā bhagnaiḥ samāstīryata medinī<BR>
06,110.016a	chatraiś ca bahudhā chinnair dhvajaiś ca vinipātitaiḥ<BR>
06,110.016b*0460_01	cāmarair hemadaṇḍaiś ca samāstīryata medinī<BR>
06,110.016c	aṅkuśair apaviddhaiś ca paristomaiś ca bhārata<BR>
06,110.016d*0461_01	ghaṇṭābhiś ca kaśābhiś ca samāstīryata medinī<BR>
06,110.017a	keyūrair aṅgadair hārai rāṅkavair mṛditais tathā<BR>
06,110.017b*0462_01	kuṇḍalair maṇicitraiś ca samāstīryata medinī<BR>
06,110.017c	uṣṇīṣair apaviddhaiś ca cāmaravyajanair api<BR>
06,110.018a	tatra tatrāpaviddhaiś ca bāhubhiś candanokṣitaiḥ<BR>
06,110.018c	ūrubhiś ca narendrāṇāṃ samāstīryata medinī<BR>
06,110.019a	tatrādbhutam apaśyāma raṇe pārthasya vikramam<BR>
06,110.019c	śaraiḥ saṃvārya tān vīrān nijaghāna balaṃ tava<BR>
06,110.020a	putras tu tava taṃ dṛṣṭvā bhīmārjunasamāgamam<BR>
06,110.020c	gāṅgeyasya rathābhyāśam upajagme mahābhaye<BR>
06,110.021a	kṛpaś ca kṛtavarmā ca saindhavaś ca jayadrathaḥ<BR>
06,110.021c	vindānuvindāv āvantyāv ājagmuḥ saṃyugaṃ tadā<BR>
06,110.022a	tato bhīmo maheṣvāsaḥ phalgunaś ca mahārathaḥ<BR>
06,110.022c	kauravāṇāṃ camūṃ ghorāṃ bhṛśaṃ dudruvatū raṇe<BR>
06,110.023a	tato barhiṇavājānām ayutāny arbudāni ca<BR>
06,110.023c	dhanaṃjayarathe tūrṇaṃ pātayanti sma saṃyuge<BR>
06,110.024a	tatas tāñ śarajālena saṃnivārya mahārathān<BR>
06,110.024c	pārthaḥ samantāt samare preṣayām āsa mṛtyave<BR>
06,110.025a	śalyas tu samare jiṣṇuṃ krīḍann iva mahārathaḥ<BR>
06,110.025c	ājaghānorasi kruddho bhallaiḥ saṃnataparvabhiḥ<BR>
06,110.026a	tasya pārtho dhanuś chittvā hastāvāpaṃ ca pañcabhiḥ<BR>
06,110.026c	athainaṃ sāyakais tīkṣṇair bhṛśaṃ vivyādha marmaṇi<BR>
06,110.027a	athānyad dhanur ādāya samare bhārasādhanam<BR>
06,110.027c	madreśvaro raṇe jiṣṇuṃ tāḍayām āsa roṣitaḥ<BR>
06,110.028a	tribhiḥ śarair mahārāja vāsudevaṃ ca pañcabhiḥ<BR>
06,110.028c	bhīmasenaṃ ca navabhir bāhvor urasi cārpayat<BR>
06,110.029a	tato droṇo mahārāja māgadhaś ca mahārathaḥ<BR>
06,110.029c	duryodhanasamādiṣṭau taṃ deśam upajagmatuḥ<BR>
06,110.030a	yatra pārtho mahārāja bhīmasenaś ca pāṇḍavaḥ<BR>
06,110.030c	kauravyasya mahāsenāṃ jaghnatus tau mahārathau<BR>
06,110.031a	jayatsenas tu samare bhīmaṃ bhīmāyudhaṃ yuvā<BR>
06,110.031c	vivyādha niśitair bāṇair aṣṭabhir bharatarṣabha<BR>
06,110.032a	taṃ bhīmo daśabhir viddhvā punar vivyādha saptabhiḥ<BR>
06,110.032c	sārathiṃ cāsya bhallena rathanīḍād apāharat<BR>
06,110.033a	udbhrāntais turagaiḥ so 'tha dravamāṇaiḥ samantataḥ<BR>
06,110.033c	māgadho 'pahṛto rājā sarvasainyasya paśyataḥ<BR>
06,110.034a	droṇas tu vivaraṃ labdhvā bhīmasenaṃ śilīmukhaiḥ<BR>
06,110.034c	vivyādha bāṇaiḥ suśitaiḥ pañcaṣaṣṭyā tam āyasaiḥ<BR>
06,110.035a	taṃ bhīmaḥ samaraślāghī guruṃ pitṛsamaṃ raṇe<BR>
06,110.035c	vivyādha navabhir bhallais tathā ṣaṣṭyā ca bhārata<BR>
06,110.036a	arjunas tu suśarmāṇaṃ viddhvā bahubhir āyasaiḥ<BR>
06,110.036c	vyadhamat tasya tat sainyaṃ mahābhrāṇi yathānilaḥ<BR>
06,110.037a	tato bhīṣmaś ca rājā ca saubalaś ca bṛhadbalaḥ<BR>
06,110.037c	abhyadravanta saṃkruddhā bhīmasenadhanaṃjayau<BR>
06,110.038a	tathaiva pāṇḍavāḥ śūrā dhṛṣṭadyumnaś ca pārṣataḥ<BR>
06,110.038c	abhyadravan raṇe bhīṣmaṃ vyāditāsyam ivāntakam<BR>
06,110.039a	śikhaṇḍī tu samāsādya bhāratānāṃ pitāmaham<BR>
06,110.039c	abhyadravata saṃhṛṣṭo bhayaṃ tyaktvā yatavratam<BR>
06,110.040a	yudhiṣṭhiramukhāḥ pārthāḥ puraskṛtya śikhaṇḍinam<BR>
06,110.040c	ayodhayan raṇe bhīṣmaṃ saṃhatāḥ saha sṛñjayaiḥ<BR>
06,110.041a	tathaiva tāvakāḥ sarve puraskṛtya yatavratam<BR>
06,110.041c	śikhaṇḍipramukhān pārthān yodhayanti sma saṃyuge<BR>
06,110.042a	tataḥ pravavṛte yuddhaṃ kauravāṇāṃ bhayāvaham<BR>
06,110.042c	tatra pāṇḍusutaiḥ sārdhaṃ bhīṣmasya vijayaṃ prati<BR>
06,110.043a	tāvakānāṃ raṇe bhīṣmo glaha āsīd viśāṃ pate<BR>
06,110.043c	tatra hi dyūtam āyātaṃ vijayāyetarāya vā<BR>
06,110.044a	dhṛṣṭadyumno mahārāja sarvasainyāny acodayat<BR>
06,110.044c	abhidravata gāṅgeyaṃ mā bhaiṣṭa narasattamāḥ<BR>
06,110.045a	senāpativacaḥ śrutvā pāṇḍavānāṃ varūthinī<BR>
06,110.045c	bhīṣmam evābhyayāt tūrṇaṃ prāṇāṃs tyaktvā mahāhave<BR>
06,110.046a	bhīṣmo 'pi rathināṃ śreṣṭhaḥ pratijagrāha tāṃ camūm<BR>
06,110.046c	āpatantīṃ mahārāja velām iva mahodadhiḥ<BR>
06,111.001	dhṛtarāṣṭra uvāca<BR>
06,111.001a	kathaṃ śāṃtanavo bhīṣmo daśame 'hani saṃjaya<BR>
06,111.001c	ayudhyata mahāvīryaiḥ pāṇḍavaiḥ sahasṛñjayaiḥ<BR>
06,111.002a	kuravaś ca kathaṃ yuddhe pāṇḍavān pratyavārayan<BR>
06,111.002c	ācakṣva me mahāyuddhaṃ bhīṣmasyāhavaśobhinaḥ<BR>
06,111.003	saṃjaya uvāca<BR>
06,111.003a	kuravaḥ pāṇḍavaiḥ sārdhaṃ yathāyudhyanta bhārata<BR>
06,111.003c	yathā ca tad abhūd yuddhaṃ tat te vakṣyāmi śṛṇvataḥ<BR>
06,111.004a	preṣitāḥ paralokāya paramāstraiḥ kirīṭinā<BR>
06,111.004c	ahany ahani saṃprāptās tāvakānāṃ rathavrajāḥ<BR>
06,111.005a	yathāpratijñaṃ kauravyaḥ sa cāpi samitiṃjayaḥ<BR>
06,111.005c	pārthānām akarod bhīṣmaḥ satataṃ samitikṣayam<BR>
06,111.006a	kurubhiḥ sahitaṃ bhīṣmaṃ yudhyamānaṃ mahāratham<BR>
06,111.006c	arjunaṃ ca sapāñcālyaṃ dṛṣṭvā saṃśayitā janāḥ<BR>
06,111.007a	daśame 'hani tasmiṃs tu bhīṣmārjunasamāgame<BR>
06,111.007c	avartata mahāraudraḥ satataṃ samitikṣayaḥ<BR>
06,111.008a	tasminn ayutaśo rājan bhūyaś ca sa paraṃtapaḥ<BR>
06,111.008c	bhīṣmaḥ śāṃtanavo yodhāñ jaghāna paramāstravit<BR>
06,111.009a	yeṣām ajñātakalpāni nāmagotrāṇi pārthiva<BR>
06,111.009c	te hatās tatra bhīṣmeṇa śūrāḥ sarve 'nivartinaḥ<BR>
06,111.010a	daśāhāni tatas taptvā bhīṣmaḥ pāṇḍavavāhinīm<BR>
06,111.010c	niravidyata dharmātmā jīvitena paraṃtapaḥ<BR>
06,111.011a	sa kṣipraṃ vadham anvicchann ātmano 'bhimukhaṃ raṇe<BR>
06,111.011c	na hanyāṃ mānavaśreṣṭhān saṃgrāme 'bhimukhān iti<BR>
06,111.012a	cintayitvā mahābāhuḥ pitā devavratas tava<BR>
06,111.012c	abhyāśasthaṃ mahārāja pāṇḍavaṃ vākyam abravīt<BR>
06,111.013a	yudhiṣṭhira mahāprājña sarvaśāstraviśārada<BR>
06,111.013c	śṛṇu me vacanaṃ tāta dharmyaṃ svargyaṃ ca jalpataḥ<BR>
06,111.014a	nirviṇṇo 'smi bhṛśaṃ tāta dehenānena bhārata<BR>
06,111.014c	ghnataś ca me gataḥ kālaḥ subahūn prāṇino raṇe<BR>
06,111.015a	tasmāt pārthaṃ purodhāya pāñcālān sṛñjayāṃs tathā<BR>
06,111.015c	madvadhe kriyatāṃ yatno mama ced icchasi priyam<BR>
06,111.016a	tasya tan matam ājñāya pāṇḍavaḥ satyadarśanaḥ<BR>
06,111.016c	bhīṣmaṃ pratiyayau yattaḥ saṃgrāme saha sṛñjayaiḥ<BR>
06,111.017a	dhṛṣṭadyumnas tato rājan pāṇḍavaś ca yudhiṣṭhiraḥ<BR>
06,111.017c	śrutvā bhīṣmasya tāṃ vācaṃ codayām āsatur balam<BR>
06,111.018a	abhidravata yudhyadhvaṃ bhīṣmaṃ jayata saṃyuge<BR>
06,111.018c	rakṣitāḥ satyasaṃdhena jiṣṇunā ripujiṣṇunā<BR>
06,111.019a	ayaṃ cāpi maheṣvāsaḥ pārṣato vāhinīpatiḥ<BR>
06,111.019c	bhīmasenaś ca samare pālayiṣyati vo dhruvam<BR>
06,111.020a	na vai bhīṣmād bhayaṃ kiṃ cit kartavyaṃ yudhi sṛñjayāḥ<BR>
06,111.020c	dhruvaṃ bhīṣmaṃ vijeṣyāmaḥ puraskṛtya śikhaṇḍinam<BR>
06,111.020d*0463_01	te tatheti pratijñāya puraskṛtya śikhaṇḍinam<BR>
06,111.021a	tathā tu samayaṃ kṛtvā daśame 'hani pāṇḍavāḥ<BR>
06,111.021c	brahmalokaparā bhūtvā saṃjagmuḥ krodhamūrchitāḥ<BR>
06,111.022a	śikhaṇḍinaṃ puraskṛtya pāṇḍavaṃ ca dhanaṃjayam<BR>
06,111.022c	bhīṣmasya pātane yatnaṃ paramaṃ te samāsthitāḥ<BR>
06,111.023a	tatas tava sutādiṣṭā nānājanapadeśvarāḥ<BR>
06,111.023c	droṇena sahaputreṇa sahasenā mahābalāḥ<BR>
06,111.024a	duḥśāsanaś ca balavān saha sarvaiḥ sahodaraiḥ<BR>
06,111.024c	bhīṣmaṃ samaramadhyasthaṃ pālayāṃ cakrire tadā<BR>
06,111.025a	tatas tu tāvakāḥ śūrāḥ puraskṛtya yatavratam<BR>
06,111.025c	śikhaṇḍipramukhān pārthān yodhayanti sma saṃyuge<BR>
06,111.026a	cedibhiś ca sapāñcālaiḥ sahito vānaradhvajaḥ<BR>
06,111.026c	yayau śāṃtanavaṃ bhīṣmaṃ puraskṛtya śikhaṇḍinam<BR>
06,111.027a	droṇaputraṃ śiner naptā dhṛṣṭaketus tu pauravam<BR>
06,111.027c	yudhāmanyuḥ sahāmātyaṃ duryodhanam ayodhayat<BR>
06,111.028a	virāṭas tu sahānīkaḥ sahasenaṃ jayadratham<BR>
06,111.028c	vṛddhakṣatrasya dāyādam āsasāda paraṃtapaḥ<BR>
06,111.028d*0464_01	citrasenas tava sutaṃ vicitraśarakārmukam<BR>
06,111.029a	madrarājaṃ maheṣvāsaṃ sahasainyaṃ yudhiṣṭhiraḥ<BR>
06,111.029c	bhīmasenābhiguptaś ca nāgānīkam upādravat<BR>
06,111.030a	apradhṛṣyam anāvāryaṃ sarvaśastrabhṛtāṃ varam<BR>
06,111.030c	droṇaṃ prati yayau yattaḥ pāñcālyaḥ saha somakaiḥ<BR>
06,111.031a	karṇikāradhvajaṃ cāpi siṃhaketur ariṃdamaḥ<BR>
06,111.031c	pratyujjagāma saubhadraṃ rājaputro bṛhadbalaḥ<BR>
06,111.032a	śikhaṇḍinaṃ ca putrās te pāṇḍavaṃ ca dhanaṃjayam<BR>
06,111.032c	rājabhiḥ samare sārdham abhipetur jighāṃsavaḥ<BR>
06,111.033a	tasminn atimahābhīme senayor vai parākrame<BR>
06,111.033c	saṃpradhāvatsv anīkeṣu medinī samakampata<BR>
06,111.034a	tāny anīkāny anīkeṣu samasajjanta bhārata<BR>
06,111.034c	tāvakānāṃ pareṣāṃ ca dṛṣṭvā śāṃtanavaṃ raṇe<BR>
06,111.035a	tatas teṣāṃ prayatatām anyonyam abhidhāvatām<BR>
06,111.035c	prādurāsīn mahāñ śabdo dikṣu sarvāsu bhārata<BR>
06,111.036a	śaṅkhadundubhighoṣaiś ca vāraṇānāṃ ca bṛṃhitaiḥ<BR>
06,111.036c	siṃhanādaiś ca sainyānāṃ dāruṇaḥ samapadyata<BR>
06,111.037a	sā ca sarvanarendrāṇāṃ candrārkasadṛśī prabhā<BR>
06,111.037c	vīrāṅgadakirīṭeṣu niṣprabhā samapadyata<BR>
06,111.038a	rajomeghāś ca saṃjajñuḥ śastravidyudbhir āvṛtāḥ<BR>
06,111.038c	dhanuṣāṃ caiva nirghoṣo dāruṇaḥ samapadyata<BR>
06,111.039a	bāṇaśaṅkhapraṇādāś ca bherīṇāṃ ca mahāsvanāḥ<BR>
06,111.039c	rathagoṣaś ca saṃjagmuḥ senayor ubhayor api<BR>
06,111.040a	prāsaśaktyṛṣṭisaṃghaiś ca bāṇaughaiś ca samākulam<BR>
06,111.040c	niṣprakāśam ivākāśaṃ senayoḥ samapadyata<BR>
06,111.041a	anyonyaṃ rathinaḥ petur vājinaś ca mahāhave<BR>
06,111.041c	kuñjarāḥ kuñjarāñ jaghnuḥ padātīṃś ca padātayaḥ<BR>
06,111.042a	tad āsīt sumahad yuddhaṃ kurūṇāṃ pāṇḍavaiḥ saha<BR>
06,111.042c	bhīṣmahetor naravyāghra śyenayor āmiṣe yathā<BR>
06,111.043a	tayoḥ samāgamo ghoro babhūva yudhi bhārata<BR>
06,111.043c	anyonyasya vadhārthāya jigīṣūṇāṃ raṇājire<BR>
06,112.001	saṃjaya uvāca<BR>
06,112.001a	abhimanyur mahārāja tava putram ayodhayat<BR>
06,112.001c	mahatyā senayā yukto bhīṣmahetoḥ parākramī<BR>
06,112.002a	duryodhano raṇe kārṣṇiṃ navabhir nataparvabhiḥ<BR>
06,112.002c	ājaghāna raṇe kruddhaḥ punaś cainaṃ tribhiḥ śaraiḥ<BR>
06,112.003a	tasya śaktiṃ raṇe kārṣṇir mṛtyor ghorām iva svasām<BR>
06,112.003c	preṣayām āsa saṃkruddho duryodhanarathaṃ prati<BR>
06,112.004a	tām āpatantīṃ sahasā ghorarūpāṃ viśāṃ pate<BR>
06,112.004c	dvidhā ciccheda te putraḥ kṣurapreṇa mahārathaḥ<BR>
06,112.005a	tāṃ śaktiṃ patitāṃ dṛṣṭvā kārṣṇiḥ paramakopanaḥ<BR>
06,112.005c	duryodhanaṃ tribhir bāṇair bāhvor urasi cārpayat<BR>
06,112.006a	punaś cainaṃ śarair ghorair ājaghāna stanāntare<BR>
06,112.006c	daśabhir bharataśreṣṭha duryodhanam amarṣaṇam<BR>
06,112.007a	tad yuddham abhavad ghoraṃ citrarūpaṃ ca bhārata<BR>
06,112.007c	īkṣitṛprītijananaṃ sarvapārthivapūjitam<BR>
06,112.008a	bhīṣmasya nidhanārthāya pārthasya vijayāya ca<BR>
06,112.008c	yuyudhāte raṇe vīrau saubhadrakurupuṃgavau<BR>
06,112.009a	sātyakiṃ rabhasaṃ yuddhe drauṇir brāhmaṇapuṃgavaḥ<BR>
06,112.009c	ājaghānorasi kruddho nārācena paraṃtapaḥ<BR>
06,112.010a	śaineyo 'pi guroḥ putraṃ sarvamarmasu bhārata<BR>
06,112.010c	atāḍayad ameyātmā navabhiḥ kaṅkapatribhiḥ<BR>
06,112.011a	aśvatthāmā tu samare sātyakiṃ navabhiḥ śaraiḥ<BR>
06,112.011c	triṃśatā ca punas tūrṇaṃ bāhvor urasi cārpayat<BR>
06,112.012a	so 'tividdho maheṣvāso droṇaputreṇa sātvataḥ<BR>
06,112.012c	droṇaputraṃ tribhir bāṇair ājaghāna mahāyaśāḥ<BR>
06,112.013a	pauravo dhṛṣṭaketuṃ ca śarair āsādya saṃyuge<BR>
06,112.013c	bahudhā dārayāṃ cakre maheṣvāsaṃ mahāratham<BR>
06,112.014a	tathaiva pauravaṃ yuddhe dhṛṣṭaketur mahārathaḥ<BR>
06,112.014c	triṃśatā niśitair bāṇair vivyādha sumahābalaḥ<BR>
06,112.015a	pauravas tu dhanuś chittvā dhṛṣṭaketor mahārathaḥ<BR>
06,112.015c	nanāda balavan nādaṃ vivyādha daśabhiḥ śaraiḥ<BR>
06,112.016a	so 'nyat kārmukam ādāya pauravaṃ niśitaiḥ śaraiḥ<BR>
06,112.016c	ājaghāna mahārāja trisaptatyā śilīmukhaiḥ<BR>
06,112.017a	tau tu tatra maheṣvāsau mahāmātrau mahārathau<BR>
06,112.017c	mahatā śaravarṣeṇa parasparam avarṣatām<BR>
06,112.018a	anyonyasya dhanuś chittvā hayān hatvā ca bhārata<BR>
06,112.018c	virathāv asiyuddhāya saṃgatau tau mahārathau<BR>
06,112.019a	ārṣabhe carmaṇī citre śatacandrapariṣkṛte<BR>
06,112.019c	tārakāśatacitrau ca nistriṃśau sumahāprabhau<BR>
06,112.020a	pragṛhya vimalau rājaṃs tāv anyonyam abhidrutau<BR>
06,112.020c	vāśitāsaṃgame yattau siṃhāv iva mahāvane<BR>
06,112.021a	maṇḍalāni vicitrāṇi gatapratyāgatāni ca<BR>
06,112.021c	ceratur darśayantau ca prārthayantau parasparam<BR>
06,112.022a	pauravo dhṛṣṭaketuṃ tu śaṅkhadeśe mahāsinā<BR>
06,112.022c	tāḍayām āsa saṃkruddhas tiṣṭha tiṣṭheti cābravīt<BR>
06,112.023a	cedirājo 'pi samare pauravaṃ puruṣarṣabham<BR>
06,112.023c	ājaghāna śitāgreṇa jatrudeśe mahāsinā<BR>
06,112.024a	tāv anyonyaṃ mahārāja samāsādya mahāhave<BR>
06,112.024c	anyonyavegābhihatau nipetatur ariṃdamau<BR>
06,112.025a	tataḥ svaratham āropya pauravaṃ tanayas tava<BR>
06,112.025c	jayatseno rathe rājann apovāha raṇājirāt<BR>
06,112.026a	dhṛṣṭaketuṃ ca samare mādrīputraḥ paraṃtapaḥ<BR>
06,112.026c	apovāha raṇe rājan sahadevaḥ pratāpavān<BR>
06,112.027a	citrasenaḥ suśarmāṇaṃ viddhvā navabhir āśugaiḥ<BR>
06,112.027c	punar vivyādha taṃ ṣaṣṭyā punaś ca navabhiḥ śaraiḥ<BR>
06,112.028a	suśarmā tu raṇe kruddhas tava putraṃ viśāṃ pate<BR>
06,112.028c	daśabhir daśabhiś caiva vivyādha niśitaiḥ śaraiḥ<BR>
06,112.029a	citrasenaś ca taṃ rājaṃs triṃśatā nataparvaṇām<BR>
06,112.029c	ājaghāna raṇe kruddhaḥ sa ca taṃ pratyavidhyata<BR>
06,112.029e	bhīṣmasya samare rājan yaśo mānaṃ ca vardhayan<BR>
06,112.030a	saubhadro rājaputraṃ tu bṛhadbalam ayodhayat<BR>
06,112.030b*0465_01	pārthahetoḥ parākrānto bhīṣmasyāyodhanaṃ prati<BR>
06,112.030c	ārjuniṃ kosalendras tu viddhvā pañcabhir āyasaiḥ<BR>
06,112.030e	punar vivyādha viṃśatyā śaraiḥ saṃnataparvabhiḥ<BR>
06,112.031a	bṛhadbalaṃ ca saubhadro viddhvā navabhir āyasaiḥ<BR>
06,112.031c	nākampayata saṃgrāme vivyādha ca punaḥ punaḥ<BR>
06,112.032a	kausalyasya punaś cāpi dhanuś ciccheda phālguṇiḥ<BR>
06,112.032c	ājaghāna śaraiś caiva triṃśatā kaṅkapatribhiḥ<BR>
06,112.033a	so 'nyat kārmukam ādāya rājaputro bṛhadbalaḥ<BR>
06,112.033c	phālguniṃ samare kruddho vivyādha bahubhiḥ śaraiḥ<BR>
06,112.034a	tayor yuddhaṃ samabhavad bhīṣmahetoḥ paraṃtapa<BR>
06,112.034c	saṃrabdhayor mahārāja samare citrayodhinoḥ<BR>
06,112.034e	yathā devāsure yuddhe mayavāsavayor abhūt<BR>
06,112.035a	bhīmaseno gajānīkaṃ yodhayan bahv aśobhata<BR>
06,112.035c	yathā śakro vajrapāṇir dārayan parvatottamān<BR>
06,112.036a	te vadhyamānā bhīmena mātaṅgā girisaṃnibhāḥ<BR>
06,112.036c	nipetur urvyāṃ sahitā nādayanto vasuṃdharām<BR>
06,112.037a	girimātrā hi te nāgā bhinnāñjanacayopamāḥ<BR>
06,112.037c	virejur vasudhāṃ prāpya vikīrṇā iva parvatāḥ<BR>
06,112.038a	yudhiṣṭhiro maheṣvāso madrarājānam āhave<BR>
06,112.038c	mahatyā senayā guptaṃ pīḍayām āsa saṃgataḥ<BR>
06,112.039a	madreśvaraś ca samare dharmaputraṃ mahāratham<BR>
06,112.039c	pīḍayām āsa saṃrabdho bhīṣmahetoḥ parākramī<BR>
06,112.040a	virāṭaṃ saindhavo rājā viddhvā saṃnataparvabhiḥ<BR>
06,112.040c	navabhiḥ sāyakais tīkṣṇais triṃśatā punar ardayat<BR>
06,112.041a	virāṭaś ca mahārāja saindhavaṃ vāhinīmukhe<BR>
06,112.041c	triṃśatā niśitair bāṇair ājaghāna stanāntare<BR>
06,112.042a	citrakārmukanistriṃśau citravarmāyudhadhvajau<BR>
06,112.042c	rejatuś citrarūpau tau saṃgrāme matsyasaindhavau<BR>
06,112.043a	droṇaḥ pāñcālaputreṇa samāgamya mahāraṇe<BR>
06,112.043c	mahāsamudayaṃ cakre śaraiḥ saṃnataparvabhiḥ<BR>
06,112.044a	tato droṇo mahārāja pārṣatasya mahad dhanuḥ<BR>
06,112.044c	chittvā pañcāśateṣūṇāṃ pārṣataṃ samavidhyata<BR>
06,112.045a	so 'nyat kārmukam ādāya pārṣataḥ paravīrahā<BR>
06,112.045c	droṇasya miṣato yuddhe preṣayām āsa sāyakān<BR>
06,112.046a	tāñ śarāñ śarasaṃghais tu saṃnivārya mahārathaḥ<BR>
06,112.046c	droṇo drupadaputrāya prāhiṇot pañca sāyakān<BR>
06,112.047a	tasya kruddho mahārāja pārṣataḥ paravīrahā<BR>
06,112.047c	droṇāya cikṣepa gadāṃ yamadaṇḍopamāṃ raṇe<BR>
06,112.048a	tām āpatantīṃ sahasā hemapaṭṭavibhūṣitām<BR>
06,112.048c	śaraiḥ pañcāśatā droṇo vārayām āsa saṃyuge<BR>
06,112.049a	sā chinnā bahudhā rājan droṇacāpacyutaiḥ śaraiḥ<BR>
06,112.049c	cūrṇīkṛtā viśīryantī papāta vasudhātale<BR>
06,112.050a	gadāṃ vinihatāṃ dṛṣṭvā pārṣataḥ śatrusūdanaḥ<BR>
06,112.050c	droṇāya śaktiṃ cikṣepa sarvapāraśavīṃ śubhām<BR>
06,112.051a	tāṃ droṇo navabhir bāṇaiś ciccheda yudhi bhārata<BR>
06,112.051c	pārṣataṃ ca maheṣvāsaṃ pīḍayām āsa saṃyuge<BR>
06,112.052a	evam etan mahad yuddhaṃ droṇapārṣatayor abhūt<BR>
06,112.052c	bhīṣmaṃ prati mahārāja ghorarūpaṃ bhayānakam<BR>
06,112.053a	arjunaḥ prāpya gāṅgeyaṃ pīḍayan niśitaiḥ śaraiḥ<BR>
06,112.053c	abhyadravata saṃyattaṃ vane mattam iva dvipam<BR>
06,112.054a	pratyudyayau ca taṃ pārthaṃ bhagadattaḥ pratāpavān<BR>
06,112.054c	tridhā bhinnena nāgena madāndhena mahābalaḥ<BR>
06,112.055a	tam āpatantaṃ sahasā mahendragajasaṃnibham<BR>
06,112.055c	paraṃ yatnaṃ samāsthāya bībhatsuḥ pratyapadyata<BR>
06,112.056a	tato gajagato rājā bhagadattaḥ pratāpavān<BR>
06,112.056c	arjunaṃ śaravarṣeṇa vārayām āsa saṃyuge<BR>
06,112.057a	arjunas tu raṇe nāgam āyāntaṃ rajatopamam<BR>
06,112.057c	vimalair āyasais tīkṣṇair avidhyata mahāraṇe<BR>
06,112.058a	śikhaṇḍinaṃ ca kaunteyo yāhi yāhīty acodayat<BR>
06,112.058c	bhīṣmaṃ prati mahārāja jahy enam iti cābravīt<BR>
06,112.059a	prāgjyotiṣas tato hitvā pāṇḍavaṃ pāṇḍupūrvaja<BR>
06,112.059c	prayayau tvarito rājan drupadasya rathaṃ prati<BR>
06,112.060a	tato 'rjuno mahārāja bhīṣmam abhyadravad drutam<BR>
06,112.060c	śikhaṇḍinaṃ puraskṛtya tato yuddham avartata<BR>
06,112.061a	tatas te tāvakāḥ śūrāḥ pāṇḍavaṃ rabhasaṃ raṇe<BR>
06,112.061c	sarve 'bhyadhāvan krośantas tad adbhutam ivābhavat<BR>
06,112.062a	nānāvidhāny anīkāni putrāṇāṃ te janādhipa<BR>
06,112.062c	arjuno vyadhamat kāle divīvābhrāṇi mārutaḥ<BR>
06,112.063a	śikhaṇḍī tu samāsādya bharatānāṃ pitāmaham<BR>
06,112.063c	iṣubhis tūrṇam avyagro bahubhiḥ sa samācinot<BR>
06,112.064a	somakāṃś ca raṇe bhīṣmo jaghne pārthapadānugān<BR>
06,112.064c	nyavārayata sainyaṃ ca pāṇḍavānāṃ mahārathaḥ<BR>
06,112.065a	rathāgnyagāraś cāpārcir asiśaktigadendhanaḥ<BR>
06,112.065c	śarasaṃghamahājvālaḥ kṣatriyān samare 'dahat<BR>
06,112.066a	yathā hi sumahān agniḥ kakṣe carati sānilaḥ<BR>
06,112.066c	tathā jajvāla bhīṣmo 'pi divyāny astrāṇy udīrayan<BR>
06,112.067a	suvarṇapuṅkhair iṣubhiḥ śitaiḥ saṃnataparvabhiḥ<BR>
06,112.067c	nādayan sa diśo bhīṣmaḥ pradiśaś ca mahāyaśāḥ<BR>
06,112.068a	pātayan rathino rājan gajāṃś ca saha sādibhiḥ<BR>
06,112.068c	muṇḍatālavanānīva cakāra sa rathavrajān<BR>
06,112.069a	nirmanuṣyān rathān rājan gajān aśvāṃś ca saṃyuge<BR>
06,112.069c	cakāra sa tadā bhīṣmaḥ sarvaśastrabhṛtāṃ varaḥ<BR>
06,112.070a	tasya jyātalanirghoṣaṃ visphūrjitam ivāśaneḥ<BR>
06,112.070c	niśamya sarvato rājan samakampanta sainikāḥ<BR>
06,112.071a	amoghā hy apatan bāṇāḥ pitus te manujeśvara<BR>
06,112.071c	nāsajjanta śarīreṣu bhīṣmacāpacyutāḥ śarāḥ<BR>
06,112.072a	nirmanuṣyān rathān rājan suyuktāñ javanair hayaiḥ<BR>
06,112.072c	vātāyamānān paśyāma hriyamāṇān viśāṃ pate<BR>
06,112.073a	cedikāśikarūṣāṇāṃ sahasrāṇi caturdaśa<BR>
06,112.073c	mahārathāḥ samākhyātāḥ kulaputrās tanutyajaḥ<BR>
06,112.074a	aparāvartinaḥ śūrāḥ suvarṇavikṛtadhvajāḥ<BR>
06,112.074c	saṃgrāme bhīṣmam āsādya savājirathakuñjarāḥ<BR>
06,112.074e	jagmus te paralokāya vyāditāsyam ivāntakam<BR>
06,112.075a	na tatrāsīn mahārāja somakānāṃ mahārathaḥ<BR>
06,112.075c	yaḥ saṃprāpya raṇe bhīṣmaṃ jīvite sma mano dadhe<BR>
06,112.076a	tāṃś ca sarvān raṇe yodhān pretarājapuraṃ prati<BR>
06,112.076c	nītān amanyanta janā dṛṣṭvā bhīṣmasya vikramam<BR>
06,112.077a	na kaś cid enaṃ samare pratyudyāti mahārathaḥ<BR>
06,112.077c	ṛte pāṇḍusutaṃ vīraṃ śvetāśvaṃ kṛṣṇasārathim<BR>
06,112.077e	śikhaṇḍinaṃ ca samare pāñcālyam amitaujasam<BR>
06,112.078a	śikhaṇḍī tu raṇe bhīṣmam āsādya bharatarṣabha<BR>
06,112.078c	daśabhir daśabhir bāṇair ājaghāna mahāhave<BR>
06,112.079a	śikhaṇḍinaṃ tu gāṅgeyaḥ krodhadīptena cakṣuṣā<BR>
06,112.079c	avaikṣata kaṭākṣeṇa nirdahann iva bhārata<BR>
06,112.080a	strītvaṃ tat saṃsmaran rājan sarvalokasya paśyataḥ<BR>
06,112.080c	na jaghāna raṇe bhīṣmaḥ sa ca taṃ nāvabuddhavān<BR>
06,112.081a	arjunas tu mahārāja śikhaṇḍinam abhāṣata<BR>
06,112.081c	abhitvarasva tvarito jahi cainaṃ pitāmaham<BR>
06,112.082a	kiṃ te vivakṣayā vīra jahi bhīṣmaṃ mahāratham<BR>
06,112.082c	na hy anyam anupaśyāmi kaṃ cid yaudhiṣṭhire bale<BR>
06,112.083a	yaḥ śaktaḥ samare bhīṣmaṃ yodhayeta pitāmaham<BR>
06,112.083c	ṛte tvāṃ puruṣavyāghra satyam etad bravīmi te<BR>
06,112.084a	evam uktas tu pārthena śikhaṇḍī bharatarṣabha<BR>
06,112.084c	śarair nānāvidhais tūrṇaṃ pitāmaham upādravat<BR>
06,112.085a	acintayitvā tān bāṇān pitā devavratas tava<BR>
06,112.085c	arjunaṃ samare kruddhaṃ vārayām āsa sāyakaiḥ<BR>
06,112.086a	tathaiva ca camūṃ sarvāṃ pāṇḍavānāṃ mahārathaḥ<BR>
06,112.086c	apraiṣīt samare tīkṣṇaiḥ paralokāya māriṣa<BR>
06,112.087a	tathaiva pāṇḍavā rājan sainyena mahatā vṛtāḥ<BR>
06,112.087c	bhīṣmaṃ pracchādayām āsur meghā iva divākaram<BR>
06,112.088a	sa samantāt parivṛto bhārato bharatarṣabha<BR>
06,112.088c	nirdadāha raṇe śūrān vanaṃ vahnir iva jvalan<BR>
06,112.089a	tatrādbhutam apaśyāma tava putrasya pauruṣam<BR>
06,112.089c	ayodhayata yat pārthaṃ jugopa ca yatavratam<BR>
06,112.090a	karmaṇā tena samare tava putrasya dhanvinaḥ<BR>
06,112.090c	duḥśāsanasya tutuṣuḥ sarve lokā mahātmanaḥ<BR>
06,112.091a	yad ekaḥ samare pārthān sānugān samayodhayat<BR>
06,112.091c	na cainaṃ pāṇḍavā yuddhe vāyarām āsur ulbaṇam<BR>
06,112.092a	duḥśāsanena samare rathino virathīkṛtāḥ<BR>
06,112.092c	sādinaś ca mahārāja dantinaś ca mahābalāḥ<BR>
06,112.093a	vinirbhinnāḥ śarais tīkṣṇair nipetur dharaṇītale<BR>
06,112.093c	śarāturās tathaivānye dantino vidrutā diśaḥ<BR>
06,112.094a	yathāgnir indhanaṃ prāpya jvaled dīptārcir ulbaṇaḥ<BR>
06,112.094c	tathā jajvāla putras te pāṇḍavān vai vinirdahan<BR>
06,112.095a	taṃ bhāratamahāmātraṃ pāṇḍavānāṃ mahārathaḥ<BR>
06,112.095c	jetuṃ notsahate kaś cin nāpy udyātuṃ kathaṃ cana<BR>
06,112.095e	ṛte mahendratanayaṃ śvetāśvaṃ kṛṣṇasārathim<BR>
06,112.096a	sa hi taṃ samare rājan vijitya vijayo 'rjunaḥ<BR>
06,112.096c	bhīṣmam evābhidudrāva sarvasainyasya paśyataḥ<BR>
06,112.097a	vijitas tava putro 'pi bhīṣmabāhuvyapāśrayaḥ<BR>
06,112.097c	punaḥ punaḥ samāśvasya prāyudhyata raṇotkaṭaḥ<BR>
06,112.097e	arjunaṃ ca raṇe rājan yodhayan sa vyarājata<BR>
06,112.098a	śikhaṇḍī tu raṇe rājan vivyādhaiva pitāmaham<BR>
06,112.098c	śarair aśanisaṃsparśais tathā sarpaviṣopamaiḥ<BR>
06,112.099a	na ca te 'sya rujaṃ cakruḥ pitus tava janeśvara<BR>
06,112.099b*0466_01	jaghāna bāṇān gāṅgeyas tathā muktāñ śikhaṇḍinaḥ<BR>
06,112.099c	smayamānaś ca gāṅgeyas tān bāṇāñ jagṛhe tadā<BR>
06,112.100a	uṣṇārto hi naro yadvaj jaladhārāḥ pratīcchati<BR>
06,112.100c	tathā jagrāha gāṅgeyaḥ śaradhārāḥ śikhaṇḍinaḥ<BR>
06,112.101a	taṃ kṣatriyā mahārāja dadṛśur ghoram āhave<BR>
06,112.101c	bhīṣmaṃ dahantaṃ sainyāni pāṇḍavānāṃ mahātmanām<BR>
06,112.102a	tato 'bravīt tava sutaḥ sarvasainyāni māriṣa<BR>
06,112.102c	abhidravata saṃgrāme phalgunaṃ sarvato rathaiḥ<BR>
06,112.103a	bhīṣmo vaḥ samare sarvān palayiṣyati dharmavit<BR>
06,112.103c	te bhayaṃ sumahat tvaktvā pāṇḍavān pratiyudhyata<BR>
06,112.104a	eṣa tālena dīptena bhīṣmas tiṣṭhati pālayan<BR>
06,112.104c	sarveṣāṃ dhārtarāṣṭrāṇāṃ raṇe śarma ca varma ca<BR>
06,112.105a	tridaśāpi samudyuktā nālaṃ bhīṣmaṃ samāsitum<BR>
06,112.105c	kim u pārthā mahātmānaṃ martyabhūtās tathābalāḥ<BR>
06,112.105e	tasmād dravata he yodhāḥ phalgunaṃ prāpya saṃyuge<BR>
06,112.106a	aham adya raṇe yatto yodhayiṣyāmi phalgunam<BR>
06,112.106c	sahitaḥ sarvato yattair bhavadbhir vasudhādhipāḥ<BR>
06,112.107a	tac chrutvā tu vaco rājaṃs tava putrasya dhanvinaḥ<BR>
06,112.107c	arjunaṃ prati saṃyattā balavanto mahārathāḥ<BR>
06,112.108a	te videhāḥ kaliṅgāś ca dāśerakagaṇaiḥ saha<BR>
06,112.108c	abhipetur niṣādāś ca sauvīrāś ca mahāraṇe<BR>
06,112.109a	bāhlikā daradāś caiva prācyodīcyāś ca mālavāḥ<BR>
06,112.109c	abhīṣāhāḥ śūrasenāḥ śibayo 'tha vasātayaḥ<BR>
06,112.110a	śālvāśrayās trigartāś ca ambaṣṭhāḥ kekayaiḥ saha<BR>
06,112.110c	abhipetū raṇe pārthaṃ pataṃgā iva pāvakam<BR>
06,112.110d*0467_01	śalabhā iva rājendra pārtham apratimaṃ raṇe<BR>
06,112.111a	sa tān sarvān sahānīkān mahārāja mahārathān<BR>
06,112.111c	divyāny astrāṇi saṃcintya prasaṃdhāya dhanaṃjayaḥ<BR>
06,112.112a	sa tair astrair mahāvegair dadāhāśu mahābalaḥ<BR>
06,112.112c	śarapratāpair bībhatsuḥ pataṃgān iva pāvakaḥ<BR>
06,112.113a	tasya bāṇasahasrāṇi sṛjato dṛḍhadhanvinaḥ<BR>
06,112.113c	dīpyamānam ivākāśe gāṇḍīvaṃ samadṛśyata<BR>
06,112.114a	te śarārtā mahārāja viprakīrṇarathadhvajāḥ<BR>
06,112.114c	nābyavartanta rājānaḥ sahitā vānaradhvajam<BR>
06,112.115a	sadhvajā rathinaḥ petur hayārohā hayaiḥ saha<BR>
06,112.115c	gajāḥ saha gajārohaiḥ kirīṭiśaratāḍitāḥ<BR>
06,112.116a	tato 'rjunabhujotsṛṣṭair āvṛtāsīd vasuṃdharā<BR>
06,112.116c	vidravadbhiś ca bahudhā balai rājñāṃ samantataḥ<BR>
06,112.117a	atha pārtho mahābāhur drāvayitvā varūthinīm<BR>
06,112.117c	duḥśāsanāya samare preṣayām āsa sāyakān<BR>
06,112.118a	te tu bhittvā tava sutaṃ duḥśāsanam ayomukhāḥ<BR>
06,112.118c	dharaṇīṃ viviśuḥ sarve valmīkam iva pannagāḥ<BR>
06,112.118e	hayāṃś cāsya tato jaghne sārathiṃ ca nyapātayat<BR>
06,112.119a	viviṃśatiṃ ca viṃśatyā virathaṃ kṛtavān prabho<BR>
06,112.119c	ājaghāna bhṛśaṃ caiva pañcabhir nataparvabhiḥ<BR>
06,112.120a	kṛpaṃ śalyaṃ vikarṇaṃ ca viddhvā bahubhir āyasaiḥ<BR>
06,112.120c	cakāra virathāṃś caiva kaunteyaḥ śvetavāhanaḥ<BR>
06,112.121a	evaṃ te virathāḥ pañca kṛpaḥ śalyaś ca māriṣa<BR>
06,112.121c	duḥśāsano vikarṇaś ca tathaiva ca viviṃśatiḥ<BR>
06,112.121e	saṃprādravanta samare nirjitāḥ savyasācinā<BR>
06,112.122a	pūrvāhṇe tu tathā rājan parājitya mahārathān<BR>
06,112.122c	prajajvāla raṇe pārtho vidhūma iva pāvakaḥ<BR>
06,112.123a	tathaiva śaravarṣeṇa bhāskaro raśmivān iva<BR>
06,112.123c	anyān api mahārāja pātayām āsa pārthivān<BR>
06,112.124a	parāṅmukhīkṛtya tadā śaravarṣair mahārathān<BR>
06,112.124c	prāvartayata saṃgrāme śoṇitodāṃ mahānadīm<BR>
06,112.124e	madhyena kurusainyānāṃ pāṇḍavānāṃ ca bhārata<BR>
06,112.125a	gajāś ca rathasaṃghāś ca bahudhā rathibhir hatāḥ<BR>
06,112.125c	rathāś ca nihatā nāgair nāgā hayapadātibhiḥ<BR>
06,112.126a	antarā chidhyamānāni śarīrāṇi śirāṃsi ca<BR>
06,112.126c	nipetur dikṣu sarvāsu gajāśvarathayodhinām<BR>
06,112.127a	channam āyodhanaṃ reje kuṇḍalāṅgadadhāribhiḥ<BR>
06,112.127c	patitaiḥ pātyamānaiś ca rājaputrair mahārathaiḥ<BR>
06,112.128a	rathaneminikṛttāś ca gajaiś caivāvapothitāḥ<BR>
06,112.128c	pādātāś cāpy adṛśyanta sāśvāḥ sahayasādinaḥ<BR>
06,112.129a	gajāśvarathasaṃghāś ca paripetuḥ samantataḥ<BR>
06,112.129c	viśīrṇāś ca rathā bhūmau bhagnacakrayugadhvajāḥ<BR>
06,112.130a	tad gajāśvarathaughānāṃ rudhireṇa samukṣitam<BR>
06,112.130c	channam āyodhanaṃ reje raktābhram iva śāradam<BR>
06,112.131a	śvānaḥ kākāś ca gṛdhrāś ca vṛkā gomāyubhiḥ saha<BR>
06,112.131c	praṇedur bhakṣyam āsādya vikṛtāś ca mṛgadvijāḥ<BR>
06,112.132a	vavur bahuvidhāś caiva dikṣu sarvāsu mārutāḥ<BR>
06,112.132c	dṛśyamāneṣu rakṣaḥsu bhūteṣu vinadatsu ca<BR>
06,112.133a	kāñcanāni ca dāmāni patākāś ca mahādhanāḥ<BR>
06,112.133c	dhūmāyamānā dṛśyante sahasā māruteritāḥ<BR>
06,112.134a	śvetacchatrasahasrāṇi sadhvajāś ca mahārathāḥ<BR>
06,112.134c	vinikīrṇāḥ sma dṛśyante śataśo 'tha sahasraśaḥ<BR>
06,112.134e	sapatākāś ca mātaṅgā diśo jagmuḥ śarāturāḥ<BR>
06,112.135a	kṣatriyāś ca manuṣyendra gadāśaktidhanurdharāḥ<BR>
06,112.135c	samantato vyadṛśyanta patitā dharaṇītale<BR>
06,112.135d*0468_01	samadṛśyanta samare dhāvamānāḥ samantataḥ<BR>
06,112.136a	tato bhīṣmo mahārāja divyam astram udīrayan<BR>
06,112.136c	abhyadhāvata kaunteyaṃ miṣatāṃ sarvadhanvinām<BR>
06,112.137a	taṃ śikhaṇḍī raṇe yattam abhyadhāvata daṃśitaḥ<BR>
06,112.137c	saṃjahāra tato bhīṣmas tad astraṃ pāvakopamam<BR>
06,112.138a	etasminn eva kāle tu kaunteyaḥ śvetavāhanaḥ<BR>
06,112.138c	nijaghne tāvakaṃ sainyaṃ mohayitvā pitāmaham<BR>
06,113.001	saṃjaya uvāca<BR>
06,113.001a	evaṃ vyūḍheṣv anīkeṣu bhūyiṣṭham anuvartiṣu<BR>
06,113.001c	brahmalokaparāḥ sarve samapadyanta bhārata<BR>
06,113.002a	na hy anīkam anīkena samasajjata saṃkule<BR>
06,113.002c	na rathā rathibhiḥ sārdhaṃ na padātāḥ padātibhiḥ<BR>
06,113.003a	aśvā nāśvair ayudhyanta na gajā gajayodhibhiḥ<BR>
06,113.003b*0469_01	unmattavan mahārāja yudhyante tatra bhārata<BR>
06,113.003c	mahān vyatikaro raudraḥ senayoḥ samapadyata<BR>
06,113.004a	naranāgaratheṣv evaṃ vyavakīrṇeṣu sarvaśaḥ<BR>
06,113.004c	kṣaye tasmin mahāraudre nirviśeṣam ajāyata<BR>
06,113.005a	tataḥ śalyaḥ kṛpaś caiva citrasenaś ca bhārata<BR>
06,113.005c	duḥśāsano vikarṇaś ca rathān āsthāya satvarāḥ<BR>
06,113.005e	pāṇḍavānāṃ raṇe śūrā dhvajinīṃ samakampayan<BR>
06,113.006a	sā vadhyamānā samare pāṇḍusenā mahātmabhiḥ<BR>
06,113.006c	trātāraṃ nādhyagacchad vai majjamāneva naur jale<BR>
06,113.007a	yathā hi śaiśiraḥ kālo gavāṃ marmāṇi kṛntati<BR>
06,113.007c	tathā pāṇḍusutānāṃ vai bhīṣmo marmāṇy akṛntata<BR>
06,113.007d*0470_01	somakāḥ sṛñjayaiḥ sārdhaṃ sarve te yuddhadurmadāḥ<BR>
06,113.008a	atīva tava sainyasya pārthena ca mahātmanā<BR>
06,113.008c	nagameghapratīkāśāḥ pātitā bahudhā gajāḥ<BR>
06,113.009a	mṛdyamānāś ca dṛśyante pārthena narayūthapāḥ<BR>
06,113.009c	iṣubhis tāḍyamānāś ca nārācaiś ca sahasraśaḥ<BR>
06,113.010a	petur ārtasvaraṃ kṛtvā tatra tatra mahāgajāḥ<BR>
06,113.010c	ābaddhābharaṇaiḥ kāyair nihatānāṃ mahātmanām<BR>
06,113.011a	channam āyodhanaṃ reje śirobhiś ca sakuṇḍalaiḥ<BR>
06,113.011c	tasminn atimahābhīme rājan vīravarakṣaye<BR>
06,113.011e	bhīṣme ca yudhi vikrānte pāṇḍave ca dhanaṃjaye<BR>
06,113.012a	te parākrāntam ālokya rājan yudhi pitāmaham<BR>
06,113.012c	na nyavartanta kauravyā brahmalokapuraskṛtāḥ<BR>
06,113.013a	icchanto nidhanaṃ yuddhe svargaṃ kṛtvā parāyaṇam<BR>
06,113.013c	pāṇḍavān abhyavartanta tasmin vīravarakṣaye<BR>
06,113.013d*0471_01	pāṇḍavānāṃ yayuḥ senām ātmano jayagṛddhinaḥ<BR>
06,113.014a	pāṇḍavāpi mahārāja smaranto vividhān bahūn<BR>
06,113.014c	kleśān kṛtān saputreṇa tvayā pūrvaṃ narādhipa<BR>
06,113.015a	bhayaṃ tyaktvā raṇe śūrā brahmalokapuraskṛtāḥ<BR>
06,113.015c	tāvakāṃs tava putrāṃś ca yodhayanti sma hṛṣṭavat<BR>
06,113.016a	senāpatis tu samare prāha senāṃ mahārathaḥ<BR>
06,113.016c	abhidravata gāṅgeyaṃ somakāḥ sṛñjayaiḥ saha<BR>
06,113.017a	senāpativacaḥ śrutvā somakāḥ saha sṛñjayaiḥ<BR>
06,113.017c	abhyadravanta gāṅgeyaṃ śastravṛṣṭyā samantataḥ<BR>
06,113.018a	vadhyamānas tato rājan pitā śāṃtanavas tava<BR>
06,113.018c	amarṣavaśam āpanno yodhayām āsa sṛñjayān<BR>
06,113.019a	tasya kīrtimatas tāta purā rāmeṇa dhīmatā<BR>
06,113.019c	saṃpradattāstraśikṣā vai parānīkavināśinī<BR>
06,113.020a	sa tāṃ śikṣām adhiṣṭhāya kṛtvā parabalakṣayam<BR>
06,113.020c	ahany ahani pārthānāṃ vṛddhaḥ kurupitāmahaḥ<BR>
06,113.020e	bhīṣmo daśa sahasrāṇi jaghāna paravīrahā<BR>
06,113.021a	tasmiṃs tu divase prāpte daśame bharatarṣabha<BR>
06,113.021c	bhīṣmeṇaikena matsyeṣu pāñcāleṣu ca saṃyuge<BR>
06,113.021e	gajāśvam amitaṃ hatvā hatāḥ sapta mahārathāḥ<BR>
06,113.022a	hatvā pañca sahasrāṇi rathināṃ prapitāmahaḥ<BR>
06,113.022c	narāṇāṃ ca mahāyuddhe sahasrāṇi caturdaśa<BR>
06,113.023a	tathā dantisahasraṃ ca hayānām ayutaṃ punaḥ<BR>
06,113.023c	śikṣābalena nihataṃ pitrā tava viśāṃ pate<BR>
06,113.024a	tataḥ sarvamahīpānāṃ kṣobhayitvā varūthinīm<BR>
06,113.024c	virāṭasya priyo bhrātā śatānīko nipātitaḥ<BR>
06,113.025a	śatānīkaṃ ca samare hatvā bhīṣmaḥ pratāpavān<BR>
06,113.025c	sahasrāṇi mahārāja rājñāṃ bhallair nyapātayat<BR>
06,113.025d*0472_01	udvignāḥ samare yodhā vikrośanti dhanaṃjaya<BR>
06,113.026a	ye ca ke cana pārthānām abhiyātā dhanaṃjayam<BR>
06,113.026c	rājāno bhīṣmam āsādya gatās te yamasādanam<BR>
06,113.027a	evaṃ daśa diśo bhīṣmaḥ śarajālaiḥ samantataḥ<BR>
06,113.027c	atītya senāṃ pārthānām avatasthe camūmukhe<BR>
06,113.028a	sa kṛtvā sumahat karma tasmin vai daśame 'hani<BR>
06,113.028b*0473_01	yāvāyavābhyāṃ śuciśukrayoge<BR>
06,113.028b*0473_02	ātānataptā iva bāṇasaṃghāḥ<BR>
06,113.028b*0473_03	bhīṣmasya cāpacyutabāṇasaṃghaiḥ<BR>
06,113.028b*0473_04	pārthasya senā kṛśatām avāpa<BR>
06,113.028c	senayor antare tiṣṭhan pragṛhītaśarāsanaḥ<BR>
06,113.029a	na cainaṃ pārthivā rājañ śekuḥ ke cin nirīkṣitum<BR>
06,113.029c	madhyaṃ prāptaṃ yathā grīṣme tapantaṃ bhāskaraṃ divi<BR>
06,113.030a	yathā daityacamūṃ śakras tāpayām āsa saṃyuge<BR>
06,113.030c	tathā bhīṣmaḥ pāṇḍaveyāṃs tāpayām āsa bhārata<BR>
06,113.031a	tathā ca taṃ parākrāntam ālokya madhusūdanaḥ<BR>
06,113.031c	uvāca devakīputraḥ prīyamāṇo dhanaṃjayam<BR>
06,113.032a	eṣa śāṃtanavo bhīṣmaḥ senayor antare sthitaḥ<BR>
06,113.032c	nānihatya balād enaṃ vijayas te bhaviṣyati<BR>
06,113.033a	yattaḥ saṃstambhayasvainaṃ yatraiṣā bhidyate camūḥ<BR>
06,113.033c	na hi bhīṣmaśarān anyaḥ soḍhum utsahate vibho<BR>
06,113.034a	tatas tasmin kṣaṇe rājaṃś codito vānaradhvajaḥ<BR>
06,113.034c	sadhvajaṃ sarathaṃ sāśvaṃ bhīṣmam antardadhe śaraiḥ<BR>
06,113.035a	sa cāpi kurumukhyānām ṛṣabhaḥ pāṇḍaveritān<BR>
06,113.035c	śaravrātaiḥ śaravrātān bahudhā vidudhāva tān<BR>
06,113.036a	tena pāñcālarājaś ca dhṛṣṭaketuś ca vīryavān<BR>
06,113.036c	pāṇḍavo bhīmasenaś ca dhṛṣṭadyumnaś ca pārṣataḥ<BR>
06,113.037a	yamau ca cekitānaś ca kekayāḥ pañca caiva ha<BR>
06,113.037c	sātyakiś ca mahārāja saubhadro 'tha ghaṭotkacaḥ<BR>
06,113.038a	draupadeyāḥ śikhaṇḍī ca kuntibhojaś ca vīryavān<BR>
06,113.038c	suśarmā ca virāṭaś ca pāṇḍaveyā mahābalāḥ<BR>
06,113.039a	ete cānye ca bahavaḥ pīḍitā bhīṣmasāyakaiḥ<BR>
06,113.039c	samuddhṛtāḥ phalgunena nimagnāḥ śokasāgare<BR>
06,113.040a	tataḥ śikhaṇḍī vegena pragṛhya paramāyudham<BR>
06,113.040c	bhīṣmam evābhidudrāva rakṣyamāṇaḥ kirīṭinā<BR>
06,113.041a	tato 'syānucarān hatvā sarvān raṇavibhāgavit<BR>
06,113.041c	bhīṣmam evābhidudrāva bībhatsur aparājitaḥ<BR>
06,113.042a	sātyakiś cekitānaś ca dhṛṣṭadyumnaś ca pārṣataḥ<BR>
06,113.042c	virāṭo drupadaś caiva mādrīputrau ca pāṇḍavau<BR>
06,113.042e	dudruvur bhīṣmam evājau rakṣitā dṛḍhadhanvanā<BR>
06,113.043a	abhimanyuś ca samare draupadyāḥ pañca cātmajāḥ<BR>
06,113.043c	dudruvuḥ samare bhīṣmaṃ samudyatamahāyudhāḥ<BR>
06,113.044a	te sarve dṛḍhadhanvānaḥ saṃyugeṣv apalāyinaḥ<BR>
06,113.044c	bahudhā bhīṣmam ānarchan mārgaṇaiḥ kṛtamārgaṇāḥ<BR>
06,113.045a	vidhūya tān bāṇagaṇān ye muktāḥ pārthivottamaiḥ<BR>
06,113.045c	pāṇḍavānām adīnātmā vyagāhata varūthinīm<BR>
06,113.045e	kṛtvā śaravighātaṃ ca krīḍann iva pitāmahaḥ<BR>
06,113.046a	nābhisaṃdhatta pāñcālyaṃ smayamāno muhur muhuḥ<BR>
06,113.046c	strītvaṃ tasyānusaṃsmṛtya bhīṣmo bāṇāñ śikhaṇḍinaḥ<BR>
06,113.046e	jaghāna drupadānīke rathān sapta mahārathaḥ<BR>
06,113.047a	tataḥ kilakilāśabdaḥ kṣaṇena samapadyata<BR>
06,113.047c	matsyapāñcālacedīnāṃ tam ekam abhidhāvatām<BR>
06,113.048a	te varāśvarathavrātair vāraṇaiḥ sapadātibhiḥ<BR>
06,113.048c	tam ekaṃ chādayām āsur meghā iva divākaram<BR>
06,113.048e	bhīṣmaṃ bhāgīrathīputraṃ pratapantaṃ raṇe ripūn<BR>
06,113.049a	tatas tasya ca teṣāṃ ca yuddhe devāsuropame<BR>
06,113.049c	kirīṭī bhīṣmam ānarchat puraskṛtya śikhaṇḍinam<BR>
06,114.001	saṃjaya uvāca<BR>
06,114.001a	evaṃ te paṇḍavāḥ sarve puraskṛtya śikhaṇḍinam<BR>
06,114.001c	vivyadhuḥ samare bhīṣmaṃ parivārya samantataḥ<BR>
06,114.002a	śataghnībhiḥ sughorābhiḥ paṭṭiśaiḥ saparaśvadhaiḥ<BR>
06,114.002c	mudgarair musalaiḥ prāsaiḥ kṣepaṇībhiś ca sarvaśaḥ<BR>
06,114.003a	śaraiḥ kanakapuṅkhaiś ca śaktitomarakampanaiḥ<BR>
06,114.003c	nārācair vatsadantaiś ca bhuśuṇḍībhiś ca bhārata<BR>
06,114.003e	atāḍayan raṇe bhīṣmaṃ sahitāḥ sarvasṛñjayāḥ<BR>
06,114.004a	sa viśīrṇatanutrāṇaḥ pīḍito bahubhis tadā<BR>
06,114.004c	vivyathe naiva gāṅgeyo bhidyamāneṣu marmasu<BR>
06,114.005a	sa dīptaśaracāpārcir astraprasṛtamārutaḥ<BR>
06,114.005c	neminirhrādasaṃnādo mahāstrodayapāvakaḥ<BR>
06,114.006a	citracāpamahājvālo vīrakṣayamahendhanaḥ<BR>
06,114.006c	yugāntāgnisamo bhīṣmaḥ pareṣāṃ samapadyata<BR>
06,114.007a	nipatya rathasaṃghānām antareṇa viniḥsṛtaḥ<BR>
06,114.007c	dṛśyate sma narendrāṇāṃ punar madhyagataś caran<BR>
06,114.008a	tataḥ pāñcālarājaṃ ca dhṛṣṭaketum atītya ca<BR>
06,114.008c	pāṇḍavānīkinīmadhyam āsasāda sa vegitaḥ<BR>
06,114.009a	tataḥ sātyakibhīmau ca pāṇḍavaṃ ca dhanaṃjayam<BR>
06,114.009c	drupadaṃ ca virāṭaṃ ca dhṛṣṭadyumnaṃ ca pārṣatam<BR>
06,114.010a	bhīmaghoṣair mahāvegair vairivāraṇabhedibhiḥ<BR>
06,114.010c	ṣaḍ etān ṣaḍbhir ānarchad bhāskarapratimaiḥ śaraiḥ<BR>
06,114.011a	tasya te niśitān bāṇān saṃnivārya mahārathāḥ<BR>
06,114.011c	daśabhir daśabhir bhīṣmam ardayām āsur ojasā<BR>
06,114.012a	śikhaṇḍī tu raṇe bāṇān yān mumoca mahāvrate<BR>
06,114.012c	te bhīṣmaṃ viviśus tūrṇaṃ svarṇapuṅkhāḥ śilāśitāḥ<BR>
06,114.013a	tataḥ kirīṭī saṃrabdho bhīṣmam evābhyavartata<BR>
06,114.013c	śikhaṇḍinaṃ puraskṛtya dhanuś cāsya samācchinat<BR>
06,114.014a	bhīṣmasya dhanuṣaś chedaṃ nāmṛṣyanta mahārathāḥ<BR>
06,114.014c	droṇaś ca kṛtavarmā ca saindhavaś ca jayadrathaḥ<BR>
06,114.015a	bhūriśravāḥ śalaḥ śalyo bhagadattas tathaiva ca<BR>
06,114.015c	saptaite paramakruddhāḥ kirīṭinam abhidrutāḥ<BR>
06,114.016a	uttamāstrāṇi divyāni darśayanto mahārathāḥ<BR>
06,114.016c	abhipetur bhṛśaṃ kruddhāś chādayanta sma pāṇḍavān<BR>
06,114.017a	teṣām āpatatāṃ śabdaḥ śuśruve phalgunaṃ prati<BR>
06,114.017c	udvṛttānāṃ yathā śabdaḥ samudrāṇāṃ yugakṣaye<BR>
06,114.018a	hatānayata gṛhṇīta yudhyatāpi ca kṛntata<BR>
06,114.018c	ity āsīt tumulaḥ śabdaḥ phalgunasya rathaṃ prati<BR>
06,114.019a	taṃ śabdaṃ tumulaṃ śrutvā pāṇḍavānāṃ mahārathāḥ<BR>
06,114.019c	abhyadhāvan parīpsantaḥ phalgunaṃ bharatarṣabha<BR>
06,114.020a	sātyakir bhīmasenaś ca dhṛṣṭadyumnaś ca pārṣataḥ<BR>
06,114.020c	virāṭadrupadau cobhau rākṣasaś ca ghaṭotkacaḥ<BR>
06,114.021a	abhimanyuś ca saṃkruddhaḥ saptaite krodhamūrchitāḥ<BR>
06,114.021c	samabhyadhāvaṃs tvaritāś citrakārmukadhāriṇaḥ<BR>
06,114.022a	teṣāṃ samabhavad yuddhaṃ tumulaṃ lomaharṣaṇam<BR>
06,114.022c	saṃgrāme bharataśreṣṭha devānāṃ dānavair iva<BR>
06,114.023a	śikhaṇḍī tu rathaśreṣṭho rakṣyamāṇaḥ kirīṭinā<BR>
06,114.023c	avidhyad daśabhir bhīṣmaṃ chinnadhanvānam āhave<BR>
06,114.023e	sārathiṃ daśabhiś cāsya dhvajaṃ caikena cicchide<BR>
06,114.023f*0474_01	dhanuś caikena bāṇena cicchide samare tadā<BR>
06,114.024a	so 'nyat kārmukam ādāya gāṅgeyo vegavattaram<BR>
06,114.024c	tad apy asya śitair bhallais tribhiś ciccheda phalgunaḥ<BR>
06,114.025a	evaṃ sa pāṇḍavaḥ kruddha āttam āttaṃ punaḥ punaḥ<BR>
06,114.025c	dhanur bhīṣmasya ciccheda savyasācī paraṃtapaḥ<BR>
06,114.026a	sa cchinnadhanvā saṃkruddhaḥ sṛkkiṇī parisaṃlihan<BR>
06,114.026c	śaktiṃ jagrāha saṃkruddho girīṇām api dāraṇīm<BR>
06,114.026e	tāṃ ca cikṣepa saṃkruddhaḥ phalgunasya rathaṃ prati<BR>
06,114.026f*0474A_01	preṣayām āsa śaktiṃ ca yamadaṃṣṭropamāṃ dṛḍhām<BR>
06,114.027a	tām āpatantīṃ saṃprekṣya jvalantīm aśanīm iva<BR>
06,114.027c	samādatta śitān bhallān pañca pāṇḍavanandanaḥ<BR>
06,114.028a	tasya ciccheda tāṃ śaktiṃ pañcadhā pañcabhiḥ śaraiḥ<BR>
06,114.028c	saṃkruddho bharataśreṣṭha bhīṣmabāhubaleritām<BR>
06,114.029a	sā papāta paricchinnā saṃkruddhena kirīṭinā<BR>
06,114.029c	meghavṛndaparibhraṣṭā vicchinneva śatahradā<BR>
06,114.030a	chinnāṃ tāṃ śaktim ālokya bhīṣmaḥ krodhasamanvitaḥ<BR>
06,114.030c	acintayad raṇe vīro buddhyā parapuraṃjayaḥ<BR>
06,114.031a	śakto 'haṃ dhanuṣaikena nihantuṃ sarvapāṇḍavān<BR>
06,114.031c	yady eṣāṃ na bhaved goptā viṣvakseno mahābalaḥ<BR>
06,114.031d*0475_01	ajayyaś caiva sarveṣāṃ lokānām iti me matiḥ<BR>
06,114.032a	kāraṇadvayam āsthāya nāhaṃ yotsyāmi pāṇḍavaiḥ<BR>
06,114.032c	avadhyatvāc ca pāṇḍūnāṃ strībhāvāc ca śikhaṇḍinaḥ<BR>
06,114.033a	pitrā tuṣṭena me pūrvaṃ yadā kālīm udāvahat<BR>
06,114.033c	svacchandamaraṇaṃ dattam avadhyatvaṃ raṇe tathā<BR>
06,114.033e	tasmān mṛtyum ahaṃ manye prāptakālam ivātmanaḥ<BR>
06,114.034a	evaṃ jñātvā vyavasitaṃ bhīṣmasyāmitatejasaḥ<BR>
06,114.034c	ṛṣayo vasavaś caiva viyatsthā bhīṣmam abruvan<BR>
06,114.035a	yat te vyavasitaṃ vīra asmākaṃ sumahat priyam<BR>
06,114.035c	tat kuruṣva maheṣvāsa yuddhād buddhiṃ nivartaya<BR>
06,114.036a	tasya vākyasya nidhane prādurāsīc chivo 'nilaḥ<BR>
06,114.036c	anulomaḥ sugandhī ca pṛṣataiś ca samanvitaḥ<BR>
06,114.037a	devadundubhayaś caiva saṃpraṇedur mahāsvanāḥ<BR>
06,114.037c	papāta puṣpavṛṣṭiś ca bhīṣmasyopari pārthiva<BR>
06,114.038a	na ca tac chuśruve kaś cit teṣāṃ saṃvadatāṃ nṛpa<BR>
06,114.038c	ṛte bhīṣmaṃ mahābāhuṃ māṃ cāpi munitejasā<BR>
06,114.039a	saṃbhramaś ca mahān āsīt tridaśānāṃ viśāṃ pate<BR>
06,114.039c	patiṣyati rathād bhīṣme sarvalokapriye tadā<BR>
06,114.040a	iti devagaṇānāṃ ca śrutvā vākyaṃ mahāmanāḥ<BR>
06,114.040c	tataḥ śāṃtanavo bhīṣmo bībhatsuṃ nābhyavartata<BR>
06,114.040e	bhidyamānaḥ śitair bāṇaiḥ sarvāvaraṇabhedibhiḥ<BR>
06,114.041a	śikhaṇḍī tu mahārāja bharatānāṃ pitāmaham<BR>
06,114.041c	ājaghānorasi kruddho navabhir niśitaiḥ śaraiḥ<BR>
06,114.042a	sa tenābhihataḥ saṃkhye bhīṣmaḥ kurupitāmahaḥ<BR>
06,114.042c	nākampata mahārāja kṣitikampe yathācalaḥ<BR>
06,114.043a	tataḥ prahasya bībhatsur vyākṣipan gāṇḍivaṃ dhanuḥ<BR>
06,114.043c	gāṅgeyaṃ pañcaviṃśatyā kṣudrakāṇāṃ samarpayat<BR>
06,114.044a	punaḥ śaraśatenainaṃ tvaramāṇo dhanaṃjayaḥ<BR>
06,114.044c	sarvagātreṣu saṃkruddhaḥ sarvamarmasv atāḍayat<BR>
06,114.045a	evam anyair api bhṛśaṃ vadhyamāno mahāraṇe<BR>
06,114.045b*0476_01	tān apy āśu śarair bhīṣmaḥ pravivyādha mahārathaḥ<BR>
06,114.045b*0476_02	taiś ca muktāñ śarān bhīṣmo yudhi satyaparākramaḥ<BR>
06,114.045b*0476_03	nivārayām āsa śaraiḥ samaṃ saṃnataparvabhiḥ<BR>
06,114.045b*0476_04	śikhaṇḍī tu raṇe bāṇān yān mumoca mahārathaḥ<BR>
06,114.045c	na cakrus te rujaṃ tasya rukmapuṅkhāḥ śilāśitāḥ<BR>
06,114.046a	tataḥ kirīṭī saṃrabdho bhīṣmam evābhyavartata<BR>
06,114.046c	śikhaṇḍinaṃ puraskṛtya dhanuś cāsya samācchinat<BR>
06,114.047a	athainaṃ daśabhir viddhvā dhvajam ekena cicchide<BR>
06,114.047c	sārathiṃ viśikhaiś cāsya daśabhiḥ samakampayat<BR>
06,114.048a	so 'nyat kārmukam ādatta gāṅgeyo balavattaram<BR>
06,114.048c	tad apy asya śitair bhallais tridhā tribhir upānudat<BR>
06,114.048e	nimeṣāntaramātreṇa āttam āttaṃ mahāraṇe<BR>
06,114.049a	evam asya dhanūṃṣy ājau ciccheda subahūny api<BR>
06,114.049c	tataḥ śāṃtanavo bhīṣmo bībhatsuṃ nābhyavartata<BR>
06,114.050a	athainaṃ pañcaviṃśatyā kṣudrakāṇāṃ samardayat<BR>
06,114.050b*0477_01	paśyatāṃ kuruvīrāṇāṃ sarveṣāṃ tatra bhārata<BR>
06,114.050c	so 'tividdho maheṣvāso duḥśāsanam abhāṣata<BR>
06,114.051a	eṣa pārtho raṇe kruddhaḥ pāṇḍavānāṃ mahārathaḥ<BR>
06,114.051c	śarair anekasāhasrair mām evābhyasate raṇe<BR>
06,114.052a	na caiṣa śakyaḥ samare jetuṃ vajrabhṛtā api<BR>
06,114.052c	na cāpi sahitā vīrā devadānavarākṣasāḥ<BR>
06,114.052e	māṃ caiva śaktā nirjetuṃ kim u martyāḥ sudurbalāḥ<BR>
06,114.052f*0478_01	na cāham api śaktas tu sarvair api mahārathaiḥ<BR>
06,114.052f*0478_02	ṛte 'rjunaṃ susaṃkruddhair etat satyaṃ bravīmi te<BR>
06,114.053a	evaṃ tayoḥ saṃvadatoḥ phalguno niśitaiḥ śaraiḥ<BR>
06,114.053c	śikhaṇḍinaṃ puraskṛtya bhīṣmaṃ vivyādha saṃyuge<BR>
06,114.054a	tato duḥśāsanaṃ bhūyaḥ smayamāno 'bhyabhāṣata<BR>
06,114.054c	atividdhaḥ śitair bāṇair bhṛśaṃ gāṇḍīvadhanvanā<BR>
06,114.055a	vajrāśanisamasparśāḥ śitāgrāḥ saṃpraveśitāḥ<BR>
06,114.055c	vimuktā avyavacchinnā neme bāṇāḥ śikhaṇḍinaḥ<BR>
06,114.056a	nikṛntamānā marmāṇi dṛḍhāvaraṇabhedinaḥ<BR>
06,114.056c	musalānīva me ghnanti neme bāṇāḥ śikhaṇḍinaḥ<BR>
06,114.057a	brahmadaṇḍasamasparśā vajravegā durāsadāḥ<BR>
06,114.057c	mama prāṇān ārujanti neme bāṇāḥ śikhaṇḍinaḥ<BR>
06,114.058a	bhujagā iva saṃkruddhā lelihānā viṣolbaṇāḥ<BR>
06,114.058c	mamāviśanti marmāṇi neme bāṇāḥ śikhaṇḍinaḥ<BR>
06,114.059a	nāśayantīva me prāṇān yamadūtā ivāhitāḥ<BR>
06,114.059c	gadāparighasaṃsparśā neme bāṇāḥ śikhaṇḍinaḥ<BR>
06,114.060a	kṛntanti mama gātrāṇi māghamāse gavām iva<BR>
06,114.060c	arjunasya ime bāṇā neme bāṇāḥ śikhaṇḍinaḥ<BR>
06,114.061a	sarve hy api na me duḥkhaṃ kuryur anye narādhipāḥ<BR>
06,114.061c	vīraṃ gaṇḍīvadhanvānam ṛte jiṣṇuṃ kapidhvajam<BR>
06,114.062a	iti bruvañ śāṃtanavo didhakṣur iva pāṇḍavam<BR>
06,114.062c	saviṣphuliṅgāṃ dīptāgrāṃ śaktiṃ cikṣepa bhārata<BR>
06,114.063a	tām asya viśikhaiś chittvā tridhā tribhir apātayat<BR>
06,114.063c	paśyatāṃ kuruvīrāṇāṃ sarveṣāṃ tatra bhārata<BR>
06,114.064a	carmāthādatta gāṅgeyo jātarūpapariṣkṛtam<BR>
06,114.064c	khaḍgaṃ cānyataraṃ prepsur mṛtyor agre jayāya vā<BR>
06,114.065a	tasya tac chatadhā carma vyadhamad daṃśitātmanaḥ<BR>
06,114.065c	rathād anavarūḍhasya tad adbhutam ivābhavat<BR>
06,114.066a	vinadyoccaiḥ siṃha iva svāny anīkāny acodayat<BR>
06,114.066c	abhidravata gāṅgeyaṃ māṃ vo 'stu bhayam aṇv api<BR>
06,114.067a	atha te tomaraiḥ prāsair bāṇaughaiś ca samantataḥ<BR>
06,114.067c	paṭṭiśaiś ca sanistriṃśair nānāpraharaṇais tathā<BR>
06,114.068a	vatsadantaiś ca bhallaiś ca tam ekam abhidudruvuḥ<BR>
06,114.068c	siṃhanādas tato ghoraḥ pāṇḍavānām ajāyata<BR>
06,114.069a	tathaiva tava putrāś ca rājan bhīṣmajayaiṣiṇaḥ<BR>
06,114.069c	tam ekam abhyavartanta siṃhanādāṃś ca nedire<BR>
06,114.070a	tatrāsīt tumulaṃ yuddhaṃ tāvakānāṃ paraiḥ saha<BR>
06,114.070c	daśame 'hani rājendra bhīṣmārjunasamāgame<BR>
06,114.071a	āsīd gāṅga ivāvarto muhūrtam udadher iva<BR>
06,114.071c	sainyānāṃ yudhyamānānāṃ nighnatām itaretaram<BR>
06,114.072a	agamyarūpā pṛthivī śoṇitāktā tadābhavat<BR>
06,114.072c	samaṃ ca viṣamaṃ caiva na prājñāyata kiṃ cana<BR>
06,114.073a	yodhānām ayutaṃ hatvā tasmin sa daśame 'hani<BR>
06,114.073c	atiṣṭhad āhave bhīṣmo bhidyamāneṣu marmasu<BR>
06,114.074a	tataḥ senāmukhe tasmin sthitaḥ pārtho dhanaṃjayaḥ<BR>
06,114.074c	madhyena kurusainyānāṃ drāvayām āsa vāhinīm<BR>
06,114.074d*0479_01	tatrādbhutam apaśyāma pāṇḍavānāṃ parākramam<BR>
06,114.074d*0479_02	drāvayām āsur iṣubhiḥ sarvān bhīṣmapadānugān<BR>
06,114.075a	vayaṃ śvetahayād bhītāḥ kuntīputrād dhanaṃjayāt<BR>
06,114.075c	pīḍyamānāḥ śitaiḥ śastraiḥ pradravāma mahāraṇāt<BR>
06,114.076a	sauvīrāḥ kitavāḥ prācyāḥ pratīcyodīcyamālavāḥ<BR>
06,114.076b*0480_01	pāṇḍavaiḥ pañcabhiḥ sārdhaṃ sātyakena ca dhanvinā<BR>
06,114.076b*0480_02	dhṛṣṭadyumnamukhaiḥ sarvaiḥ pāñcālaiś ca samantataḥ<BR>
06,114.076b*0480_03	bhidyamānāḥ śarais tīkṣṇaiḥ sarve kārṣṇipurogamaiḥ<BR>
06,114.076b*0480_04	droṇadrauṇikṛpaiḥ sārdhaṃ sarve śalyakṛpādayaḥ<BR>
06,114.076b*0480_05	tāvakāḥ samare rājañ jahur bhīṣmaṃ mahāmṛdhe<BR>
06,114.076c	abhīṣāhāḥ śūrasenāḥ śibayo 'tha vasātayaḥ<BR>
06,114.077a	śālvāśrayās trigartāś ca ambaṣṭhāḥ kekayaiḥ saha<BR>
06,114.077c	dvādaśaite janapadāḥ śarārtā vraṇapīḍitāḥ<BR>
06,114.077e	saṃgrāme na jahur bhīṣmaṃ yudhyamānaṃ kirīṭinā<BR>
06,114.078a	tatas tam ekaṃ bahavaḥ parivārya samantataḥ<BR>
06,114.078c	parikālya kurūn sarvāñ śaravarṣair avākiran<BR>
06,114.079a	nipātayata gṛhṇīta vidhyatātha ca karṣata<BR>
06,114.079c	ity āsīt tumulaḥ śabdo rājan bhīṣmarathaṃ prati<BR>
06,114.080a	abhihatya śaraughais taṃ śataśo 'tha sahasraśaḥ<BR>
06,114.080c	na tasyāsīd anirbhinnaṃ gātreṣv aṅgulamātrakam<BR>
06,114.081a	evaṃ vibho tava pitā śarair viśakalīkṛtaḥ<BR>
06,114.081c	śitāgraiḥ phalgunenājau prākśirāḥ prāpatad rathāt<BR>
06,114.081e	kiṃciccheṣe dinakare putrāṇāṃ tava paśyatām<BR>
06,114.082a	hā heti divi devānāṃ pārthivānāṃ ca sarvaśaḥ<BR>
06,114.082c	patamāne rathād bhīṣme babhūva sumahān svanaḥ<BR>
06,114.083a	taṃ patantam abhiprekṣya mahātmānaṃ pitāmaham<BR>
06,114.083c	saha bhīṣmeṇa sarveṣāṃ prāpatan hṛdayāni naḥ<BR>
06,114.084a	sa papāta mahābāhur vasudhām anunādayan<BR>
06,114.084c	indradhvaja ivotsṛṣṭaḥ ketuḥ sarvadhanuṣmatām<BR>
06,114.084e	dharaṇīṃ nāspṛśac cāpi śarasaṃghaiḥ samācitaḥ<BR>
06,114.085a	śaratalpe maheṣvāsaṃ śayānaṃ puruṣarṣabham<BR>
06,114.085c	rathāt prapatitaṃ cainaṃ divyo bhāvaḥ samāviśat<BR>
06,114.086a	abhyavarṣata parjanyaḥ prākampata ca medinī<BR>
06,114.086c	patan sa dadṛśe cāpi kharvitaṃ ca divākaram<BR>
06,114.087a	saṃjñāṃ caivālabhad vīraḥ kālaṃ saṃcintya bhārata<BR>
06,114.087c	antarikṣe ca śuśrāva divyāṃ vācaṃ samantataḥ<BR>
06,114.088a	kathaṃ mahātmā gāṅgeyaḥ sarvaśastrabhṛtāṃ varaḥ<BR>
06,114.088c	kālaṃ kartā naravyāghraḥ saṃprāpte dakṣiṇāyane<BR>
06,114.089a	sthito 'smīti ca gāṅgeyas tac chrutvā vākyam abravīt<BR>
06,114.089c	dhārayām āsa ca prāṇān patito 'pi hi bhūtale<BR>
06,114.089e	uttarāyaṇam anvicchan bhīṣmaḥ kurupitāmahaḥ<BR>
06,114.090a	tasya tan matam ājñāya gaṅgā himavataḥ sutā<BR>
06,114.090c	maharṣīn haṃsarūpeṇa preṣayām āsa tatra vai<BR>
06,114.091a	tataḥ saṃpātino haṃsās tvaritā mānasaukasaḥ<BR>
06,114.091c	ājagmuḥ sahitā draṣṭuṃ bhīṣmaṃ kurupitāmaham<BR>
06,114.091e	yatra śete naraśreṣṭhaḥ śaratalpe pitāmahaḥ<BR>
06,114.092a	te tu bhīṣmaṃ samāsādya munayo haṃsarūpiṇaḥ<BR>
06,114.092c	apaśyañ śaratalpasthaṃ bhīṣmaṃ kurupitāmaham<BR>
06,114.093a	te taṃ dṛṣṭvā mahātmānaṃ kṛtvā cāpi pradakṣiṇam<BR>
06,114.093c	gāṅgeyaṃ bharataśreṣṭhaṃ dakṣiṇena ca bhāskaram<BR>
06,114.094a	itaretaram āmantrya prāhus tatra manīṣiṇaḥ<BR>
06,114.094c	bhīṣma eva mahātmā san saṃsthātā dakṣiṇāyane<BR>
06,114.095a	ity uktvā prasthitān haṃsān dakṣiṇām abhito diśam<BR>
06,114.095c	saṃprekṣya vai mahābuddhiś cintayitvā ca bhārata<BR>
06,114.096a	tān abravīc chāṃtanavo nāhaṃ gantā kathaṃ cana<BR>
06,114.096c	dakṣiṇāvṛtta āditye etan me manasi sthitam<BR>
06,114.097a	gamiṣyāmi svakaṃ sthānam āsīd yan me purātanam<BR>
06,114.097c	udagāvṛtta āditye haṃsāḥ satyaṃ bravīmi vaḥ<BR>
06,114.098a	dhārayiṣyāmy ahaṃ prāṇān uttarāyaṇakāṅkṣayā<BR>
06,114.098c	aiśvaryabhūtaḥ prāṇānām utsarge niyato hy aham<BR>
06,114.098e	tasmāt prāṇān dhārayiṣye mumūrṣur udagāyane<BR>
06,114.099a	yaś ca datto varo mahyaṃ pitrā tena mahātmanā<BR>
06,114.099c	chandato mṛtyur ity evaṃ tasya cāstu varas tathā<BR>
06,114.100a	dhārayiṣye tataḥ prāṇān utsarge niyate sati<BR>
06,114.100c	ity uktvā tāṃs tadā haṃsān aśeta śaratalpagaḥ<BR>
06,114.101a	evaṃ kurūṇāṃ patite śṛṅge bhīṣme mahaujasi<BR>
06,114.101c	pāṇḍavāḥ sṛñjayāś caiva siṃhanādaṃ pracakrire<BR>
06,114.102a	tasmin hate mahāsattve bharatānām amadhyame<BR>
06,114.102c	na kiṃ cit pratyapadyanta putrās te bharatarṣabha<BR>
06,114.102e	saṃmohaś caiva tumulaḥ kurūṇām abhavat tadā<BR>
06,114.103a	nṛpā duryodhanamukhā niḥśvasya rurudus tataḥ<BR>
06,114.103c	viṣādāc ca ciraṃ kālam atiṣṭhan vigatendriyāḥ<BR>
06,114.104a	dadhyuś caiva mahārāja na yuddhe dadhire manaḥ<BR>
06,114.104c	ūrugrāhagṛhītāś ca nābhyadhāvanta pāṇḍavān<BR>
06,114.105a	avadhye śaṃtanoḥ putre hate bhīṣme mahaujasi<BR>
06,114.105b*0481_01	duḥkhārtās te tadā rājan kurūṇāṃ patayo 'bhavan<BR>
06,114.105c	abhāvaḥ sumahān rājan kurūn āgād atandritaḥ<BR>
06,114.106a	hatapravīrāś ca vayaṃ nikṛttāś ca śitaiḥ śaraiḥ<BR>
06,114.106c	kartavyaṃ nābhijānīmo nirjitāḥ savyasācinā<BR>
06,114.107a	pāṇḍavās tu jayaṃ labdhvā paratra ca parāṃ gatim<BR>
06,114.107c	sarve dadhmur mahāśaṅkhāñ śūrāḥ parighabāhavaḥ<BR>
06,114.107e	somakāś ca sapañcālāḥ prāhṛṣyanta janeśvara<BR>
06,114.108a	tatas tūryasahasreṣu nadatsu sumahābalaḥ<BR>
06,114.108c	āsphoṭayām āsa bhṛśaṃ bhīmaseno nanarta ca<BR>
06,114.109a	senayor ubhayoś cāpi gāṅgeye vinipātite<BR>
06,114.109c	saṃnyasya vīrāḥ śastrāṇi prādhyāyanta samantataḥ<BR>
06,114.110a	prākrośan prāpataṃś cānye jagmur mohaṃ tathāpare<BR>
06,114.110c	kṣatraṃ cānye 'bhyanindanta bhīṣmaṃ caike 'bhyapūjayan<BR>
06,114.111a	ṛṣayaḥ pitaraś caiva praśaśaṃsur mahāvratam<BR>
06,114.111c	bharatānāṃ ca ye pūrve te cainaṃ praśaśaṃsire<BR>
06,114.112a	mahopaniṣadaṃ caiva yogam āsthāya vīryavān<BR>
06,114.112c	japañ śāṃtanavo dhīmān kālākāṅkṣī sthito 'bhavat<BR>
06,115.001	dhṛtarāṣṭra uvāca<BR>
06,115.001a	katham āsaṃs tadā yodhā hīnā bhīṣmeṇa saṃjaya<BR>
06,115.001c	balinā devakalpena gurvarthe brahmacāriṇā<BR>
06,115.002a	tadaiva nihatān manye kurūn anyāṃś ca pārthivān<BR>
06,115.002c	na prāharad yadā bhīṣmo ghṛṇitvād drupadātmaje<BR>
06,115.003a	tato duḥkhataraṃ manye kim anyat prabhaviṣyati<BR>
06,115.003c	yad adya pitaraṃ śrutvā nihataṃ mama durmateḥ<BR>
06,115.004a	aśmasāramayaṃ nūnaṃ hṛdayaṃ mama saṃjaya<BR>
06,115.004c	śrutvā vinihataṃ bhīṣmaṃ śatadhā yan na dīryate<BR>
06,115.005a	punaḥ punar na mṛṣyāmi hataṃ devavrataṃ raṇe<BR>
06,115.005c	na hato jāmadagnyena divyair astraiḥ sma yaḥ purā<BR>
06,115.005d*0482_01	sa hato draupadeyena pāñcālyena śikhaṇḍinā<BR>
06,115.006a	yad adya nihatenājau bhīṣmeṇa jayam icchatā<BR>
06,115.006c	ceṣṭitaṃ narasiṃhena tan me kathaya saṃjaya<BR>
06,115.007	saṃjaya uvāca<BR>
06,115.007a	sāyāhne nyapatad bhūmau dhārtarāṣṭrān viṣādayan<BR>
06,115.007c	pāñcālānāṃ dadad dharṣaṃ kuruvṛddhaḥ pitāmahaḥ<BR>
06,115.008a	sa śete śaratalpastho medinīm aspṛśaṃs tadā<BR>
06,115.008c	bhīṣmo rathāt prapatitaḥ pracyuto dharaṇītale<BR>
06,115.009a	hā heti tumulaḥ śabdo bhūtānāṃ samapadyata<BR>
06,115.009c	sīmāvṛkṣe nipatite kurūṇāṃ samitikṣaye<BR>
06,115.010a	ubhayoḥ senayo rājan kṣatriyān bhayam āviśat<BR>
06,115.010c	bhīṣmaṃ śaṃtanavaṃ dṛṣṭvā viśīrṇakavacadhvajam<BR>
06,115.010e	kuravaḥ paryavartanta pāṇḍavāś ca viśāṃ pate<BR>
06,115.011a	khaṃ tamovṛtam āsīc ca nāsīd bhānumataḥ prabhā<BR>
06,115.011b*0483_01	kurupāṇḍavayoś chatre ādhāre ca dhanuṣmatām<BR>
06,115.011c	rarāsa pṛthivī caiva bhīṣme śāṃtanave hate<BR>
06,115.012a	ayaṃ brahmavidāṃ śreṣṭho ayaṃ brahmavidāṃ gatiḥ<BR>
06,115.012c	ity abhāṣanta bhūtāni śayānaṃ bharatarṣabham<BR>
06,115.013a	ayaṃ pitaram ājñāya kāmārtaṃ śaṃtanuṃ purā<BR>
06,115.013c	ūrdhvaretasam ātmānaṃ cakāra puruṣarṣabhaḥ<BR>
06,115.014a	iti sma śaratalpasthaṃ bharatānām amadhyamam<BR>
06,115.014c	ṛṣayaḥ paryadhāvanta sahitāḥ siddhacāraṇaiḥ<BR>
06,115.015a	hate śāṃtanave bhīṣme bharatānāṃ pitāmahe<BR>
06,115.015c	na kiṃ cit pratyapadyanta putrās tava ca bhārata<BR>
06,115.016a	vivarṇavadanāś cāsan gataśrīkāś ca bhārata<BR>
06,115.016c	atiṣṭhan vrīḍitāś caiva hriyā yuktā hy adhomukhāḥ<BR>
06,115.017a	pāṇḍavāś ca jayaṃ labdhvā saṃgrāmaśirasi sthitāḥ<BR>
06,115.017c	sarve dadhmur mahāśaṅkhān hemajālapariṣkṛtān<BR>
06,115.018a	bhṛśaṃ tūryaninādeṣu vādyamāneṣu cānagha<BR>
06,115.018c	apaśyāma raṇe rājan bhīmasenaṃ mahābalam<BR>
06,115.018e	ākrīḍamānaṃ kaunteyaṃ harṣeṇa mahatā yutam<BR>
06,115.019a	nihatya samare śatrūn mahābalasamanvitān<BR>
06,115.019c	saṃmohaś cāpi tumulaḥ kurūṇām abhavat tadā<BR>
06,115.020a	karṇaduryodhanau cāpi niḥśvasetāṃ muhur muhuḥ<BR>
06,115.020c	tathā nipatite bhīṣme kauravāṇāṃ dhuraṃdhare<BR>
06,115.020e	hāhākāram abhūt sarvaṃ nirmaryādam avartata<BR>
06,115.021a	dṛṣṭvā ca patitaṃ bhīṣmaṃ putro duḥśāsanas tava<BR>
06,115.021c	uttamaṃ javam āsthāya droṇānīkaṃ samādravat<BR>
06,115.021d*0484_01	āgatas tvaramāṇas tu balena mahatā vṛtaḥ<BR>
06,115.021d*0484_02	sametya puruṣavyāghra tvaramāṇo mahārathaḥ<BR>
06,115.021d*0485_01	duḥśāsanaṃ drutataraṃ droṇavijñāpanāya tat<BR>
06,115.022a	bhrātrā prasthāpito vīraḥ svenānīkena daṃśitaḥ<BR>
06,115.022c	prayayau puruṣavyāghraḥ svasainyam abhicodayan<BR>
06,115.023a	tam āyāntam abhiprekṣya kuravaḥ paryavārayan<BR>
06,115.023c	duḥśāsanaṃ mahārāja kim ayaṃ vakṣyatīti vai<BR>
06,115.024a	tato droṇāya nihataṃ bhīṣmam ācaṣṭa kauravaḥ<BR>
06,115.024c	droṇas tad apriyaṃ śrutvā sahasā nyapatad rathāt<BR>
06,115.025a	sa saṃjñām upalabhyātha bhāradvājaḥ pratāpavān<BR>
06,115.025c	nivārayām āsa tadā svāny anīkāni māriṣa<BR>
06,115.026a	vinivṛttān kurūn dṛṣṭvā pāṇḍavāpi svasainikān<BR>
06,115.026c	dūtaiḥ śīghrāśvasaṃyuktair avahāram akārayan<BR>
06,115.027a	vinivṛtteṣu sainyeṣu pāraṃparyeṇa sarvaśaḥ<BR>
06,115.027c	vimuktakavacāḥ sarve bhīṣmam īyur narādhipāḥ<BR>
06,115.028a	vyupāramya tato yuddhād yodhāḥ śatasahasraśaḥ<BR>
06,115.028c	upatasthur mahātmānaṃ prajāpatim ivāmarāḥ<BR>
06,115.029a	te tu bhīṣmaṃ samāsādya śayānaṃ bharatarṣabham<BR>
06,115.029c	abhivādya vyatiṣṭhanta pāṇḍavāḥ kurubhiḥ saha<BR>
06,115.030a	atha pāṇḍūn kurūṃś caiva praṇipatyāgrataḥ sthitān<BR>
06,115.030c	abhyabhāṣata dharmātmā bhīṣmaḥ śāṃtanavas tadā<BR>
06,115.031a	svāgataṃ vo mahābhāgāḥ svāgataṃ vo mahārathāḥ<BR>
06,115.031c	tuṣyāmi darśanāc cāhaṃ yuṣmākam amaropamāḥ<BR>
06,115.032a	abhinandya sa tān evaṃ śirasā lambatābravīt<BR>
06,115.032b*0486_01	paripārśve tava sutān sthitān udvīkṣya bhārata<BR>
06,115.032c	śiro me lambate 'tyartham upadhānaṃ pradīyatām<BR>
06,115.032d*0487_01	etac chrutvā tu vacanaṃ bhīṣmād bhāgīrathīsutāt<BR>
06,115.033a	tato nṛpāḥ samājahrus tanūni ca mṛdūni ca<BR>
06,115.033c	upadhānāni mukhyāni naicchat tāni pitāmahaḥ<BR>
06,115.034a	abravīc ca naravyāghraḥ prahasann iva tān nṛpān<BR>
06,115.034c	naitāni vīraśayyāsu yuktarūpāṇi pārthivāḥ<BR>
06,115.035a	tato vīkṣya naraśreṣṭham abhyabhāṣata pāṇḍavam<BR>
06,115.035c	dhanaṃjayaṃ dīrghabāhuṃ sarvalokamahāratham<BR>
06,115.036a	dhanaṃjaya mahābāho śiraso me 'sya lambataḥ<BR>
06,115.036c	dīyatām upadhānaṃ vai yad yuktam iha manyase<BR>
06,115.037a	sa saṃnyasya mahac cāpam abhivādya pitāmaham<BR>
06,115.037c	netrābhyām aśrupūrṇābhyām idaṃ vacanam abravīt<BR>
06,115.038a	ājñāpaya kuruśreṣṭha sarvaśastrabhṛtāṃ vara<BR>
06,115.038c	preṣyo 'haṃ tava durdharṣa kriyatāṃ kiṃ pitāmaha<BR>
06,115.039a	tam abravīc chāṃtanavaḥ śiro me tāta lambate<BR>
06,115.039c	upadhānaṃ kuruśreṣṭha phalgunopanayasva me<BR>
06,115.039e	śayanasyānurūpaṃ hi śīghraṃ vīra prayaccha me<BR>
06,115.040a	tvaṃ hi pārtha mahābāho śreṣṭhaḥ sarvadhanuṣmatām<BR>
06,115.040c	kṣatradharmasya vettā ca buddhisattvaguṇānvitaḥ<BR>
06,115.041a	phalgunas tu tathety uktvā vyavasāyapurojavaḥ<BR>
06,115.041c	pragṛhyāmantrya gāṇḍīvaṃ śarāṃś ca nataparvaṇaḥ<BR>
06,115.042a	anumānya mahātmānaṃ bharatānām amadhyamam<BR>
06,115.042c	tribhis tīkṣṇair mahāvegair udagṛhṇāc chiraḥ śaraiḥ<BR>
06,115.043a	abhiprāye tu vidite dharmātmā savyasācinā<BR>
06,115.043c	atuṣyad bharataśreṣṭho bhīṣmo dharmārthatattvavit<BR>
06,115.043d*0488_01	upadhāne tathā datte bhīṣmasya savyasācinā<BR>
06,115.043d*0488_02	bhīṣmo 'pi bharatāṃ śreṣṭhaḥ sarvadharmārthatattvavit<BR>
06,115.044a	upadhānena dattena pratyanandad dhanaṃjayam<BR>
06,115.044b*0489_01	prāha sarvān samudvīkṣya bharatān bhārataṃ prati<BR>
06,115.044c	kuntīputraṃ yudhāṃ śreṣṭhaṃ suhṛdāṃ prītivardhanam<BR>
06,115.045a	anurūpaṃ śayānasya pāṇḍavopahitaṃ tvayā<BR>
06,115.045c	yady anyathā pravartethāḥ śapeyaṃ tvām ahaṃ ruṣā<BR>
06,115.046a	evam etan mahābāho dharmeṣu pariniṣṭhitam<BR>
06,115.046c	svaptavyaṃ kṣatriyeṇājau śaratalpagatena vai<BR>
06,115.047a	evam uktvā tu bībhatsuṃ sarvāṃs tān abravīd vacaḥ<BR>
06,115.047c	rājñaś ca rājaputrāṃś ca pāṇḍavenābhi saṃsthitān<BR>
06,115.047d*0490_01	paśyadhvam upadhānaṃ me pāṇḍavenābhisaṃdhitam<BR>
06,115.048a	śayeyam asyāṃ śayyāyāṃ yāvad āvartanaṃ raveḥ<BR>
06,115.048c	ye tadā pārayiṣyanti te māṃ drakṣyanti vai nṛpāḥ<BR>
06,115.049a	diśaṃ vaiśravaṇākrāntāṃ yadā gantā divākaraḥ<BR>
06,115.049c	arciṣmān pratapaṃl lokān rathenottamatejasā<BR>
06,115.049e	vimokṣye 'haṃ tadā prāṇān suhṛdaḥ supriyān api<BR>
06,115.050a	parikhā khanyatām atra mamāvasadane nṛpāḥ<BR>
06,115.050c	upāsiṣye vivasvantam evaṃ śaraśatācitaḥ<BR>
06,115.050e	upāramadhvaṃ saṃgrāmād vairāṇy utsṛjya pārthivāḥ<BR>
06,115.051a	upātiṣṭhann atho vaidyāḥ śalyoddharaṇakovidāḥ<BR>
06,115.051c	sarvopakaraṇair yuktāḥ kuśalās te suśikṣitāḥ<BR>
06,115.052a	tān dṛṣṭvā jāhnavīputraḥ provāca vacanaṃ tadā<BR>
06,115.052c	dattadeyā visṛjyantāṃ pūjayitvā cikitsakāḥ<BR>
06,115.053a	evaṃgate na hīdānīṃ vaidyaiḥ kāryam ihāsti me<BR>
06,115.053b*0491_01	bhavantaḥ kuśalā nityaṃ bhiṣajo vedanāharāḥ<BR>
06,115.053b*0491_02	uvāca putro gaṃgāyā na vaidyaiḥ kāryam asti me<BR>
06,115.053c	kṣatradharmapraśastāṃ hi prāpto 'smi paramāṃ gatim<BR>
06,115.054a	naiṣa dharmo mahīpālāḥ śaratalpagatasya me<BR>
06,115.054b*0492_01	etān pūjaya rājendra vastrālaṃkaraṇādibhiḥ<BR>
06,115.054c	etair eva śaraiś cāhaṃ dagdhavyo 'nte narādhipāḥ<BR>
06,115.054d*0493_01	vidyās tiṣṭhanti kuśalāḥ sadā vyādhicikitsane<BR>
06,115.055a	tac chrutvā vacanaṃ tasya putro duryodhanas tava<BR>
06,115.055c	vaidyān visarjayām āsa pūjayitvā yathārhataḥ<BR>
06,115.056a	tatas te vismayaṃ jagmur nānājanapadeśvarāḥ<BR>
06,115.056c	sthitiṃ dharme parāṃ dṛṣṭvā bhīṣmasyāmitatejasaḥ<BR>
06,115.057a	upadhānaṃ tato dattvā pitus tava janeśvara<BR>
06,115.057c	sahitāḥ pāṇḍavāḥ sarve kuravaś ca mahārathāḥ<BR>
06,115.058a	upagamya mahātmānaṃ śayānaṃ śayane śubhe<BR>
06,115.058c	te 'bhivādya tato bhīṣmaṃ kṛtvā cābhipradakṣiṇam<BR>
06,115.059a	vidhāya rakṣāṃ bhīṣmasya sarva eva samantataḥ<BR>
06,115.059c	vīrāḥ svaśibirāṇy eva dhyāyantaḥ paramāturāḥ<BR>
06,115.059e	niveśāyābhyupāgacchan sāyāhne rudhirokṣitāḥ<BR>
06,115.060a	niviṣṭān pāṇḍavāṃś cāpi prīyamāṇān mahārathān<BR>
06,115.060c	bhīṣmasya patanād dhṛṣṭān upagamya mahārathān<BR>
06,115.060e	uvāca yādavaḥ kāle dharmaputraṃ yudhiṣṭhiram<BR>
06,115.061a	diṣṭyā jayasi kauravya diṣṭyā bhīṣmo nipātitaḥ<BR>
06,115.061c	avadhyo mānuṣair eṣa satyasaṃdho mahārathaḥ<BR>
06,115.062a	atha vā daivataiḥ pārtha sarvaśastrāstrapāragaḥ<BR>
06,115.062c	tvāṃ tu cakṣurhaṇaṃ prāpya dagdho ghoreṇa cakṣuṣā<BR>
06,115.063a	evam ukto dharmarājaḥ pratyuvāca janārdanam<BR>
06,115.063c	tava prasādād vijayaḥ krodhāt tava parājayaḥ<BR>
06,115.063e	tvaṃ hi naḥ śaraṇaṃ kṛṣṇa bhaktānām abhayaṃkaraḥ<BR>
06,115.064a	anāścaryo jayas teṣāṃ yeṣāṃ tvam asi keśava<BR>
06,115.064c	raṣkitā samare nityaṃ nityaṃ cāpi hite rataḥ<BR>
06,115.064e	sarvathā tvāṃ samāsādya nāścaryam iti me matiḥ<BR>
06,115.065a	evam uktaḥ pratyuvāca smayamāno janārdanaḥ<BR>
06,115.065c	tvayy evaitad yuktarūpaṃ vacanaṃ pārthivottama<BR>
06,116.001	saṃjaya uvāca<BR>
06,116.001a	vyuṣṭāyāṃ tu mahārāja rajanyāṃ sarvapārthivāḥ<BR>
06,116.001c	pāṇḍavā dhārtarāṣṭrāś ca abhijagmuḥ pitāmaham<BR>
06,116.002a	taṃ vīraśayane vīraṃ śayānaṃ kurusattamam<BR>
06,116.002c	abhivādyopatasthur vai kṣatriyāḥ kṣatriyarṣabham<BR>
06,116.003a	kanyāś candanacūrṇaiś ca lājair mālyaiś ca sarvaśaḥ<BR>
06,116.003b*0494_01	avākirañ śāṃtanavaṃ tatra gatvā sahasraśaḥ<BR>
06,116.003c	striyo bālās tathā vṛddhāḥ prekṣakāś ca pṛthagjanāḥ<BR>
06,116.003e	samabhyayuḥ śāṃtanavaṃ bhūtānīva tamonudam<BR>
06,116.004a	tūryāṇi gaṇikā vārās tathaiva naṭanartakāḥ<BR>
06,116.004c	upānṛtyañ jaguś caiva vṛddhaṃ kurupitāmaham<BR>
06,116.005a	upāramya ca yuddhebhyaḥ saṃnāhān vipramucya ca<BR>
06,116.005c	āyudhāni ca nikṣipya sahitāḥ kurupāṇḍavāḥ<BR>
06,116.006a	anvāsata durādharṣaṃ devavratam ariṃdamam<BR>
06,116.006c	anyonyaṃ prītimantas te yathāpūrvaṃ yathāvayaḥ<BR>
06,116.007a	sā pārthivaśatākīrṇā samitir bhīṣmaśobhitā<BR>
06,116.007c	śuśubhe bhāratī dīptā divīvādityamaṇḍalam<BR>
06,116.007d*0495_01	upāsāṃ cakrire sarve kurupāṇḍavasainikāḥ<BR>
06,116.008a	vibabhau ca nṛpāṇāṃ sā pitāmaham upāsatām<BR>
06,116.008c	devānām iva deveśaṃ pitāmaham upāsatām<BR>
06,116.009a	bhīṣmas tu vedanāṃ dhairyān nigṛhya bharatarṣabha<BR>
06,116.009b*0496_01	nānāpraharaṇair viddhaḥ śaratalpagatas tathā<BR>
06,116.009c	abhitaptaḥ śaraiś caiva nātihṛṣṭamanābravīt<BR>
06,116.010a	śarābhitaptakāyo 'haṃ śarasaṃtāpamūrchitaḥ<BR>
06,116.010c	pānīyam abhikāṅkṣe 'haṃ rājñas tān pratyabhāṣata<BR>
06,116.011a	tatas te kṣatriyā rājan samājahruḥ samantataḥ<BR>
06,116.011c	bhakṣyān uccāvacāṃs tatra vārikumbhāṃś ca śītalān<BR>
06,116.012a	upanītaṃ ca tad dṛṣṭvā bhīṣmaḥ śāṃtanavo 'bravīt<BR>
06,116.012c	nādya tāta mayā śakyaṃ bhogān kāṃś cana mānuṣān<BR>
06,116.012d*0497_01	nedaṃ mama jalaṃ yogyaṃ pātuṃ naiva kṣamo hy aham<BR>
06,116.013a	upabhoktuṃ manuṣyebhyaḥ śaraśayyāgato hy aham<BR>
06,116.013c	pratīkṣamāṇas tiṣṭhāmi nivṛttiṃ śaśisūryayoḥ<BR>
06,116.013d*0498_01	evam uktvā tatovāca bhīṣmaḥ śaraśataiś citaḥ<BR>
06,116.013d*0498_02	payaḥ pāsyāmi gopālā gomayaṃ na tu gomayam<BR>
06,116.013d*0498_03	gomayenāgnivarṇena gomayaṃ na tu gomayam<BR>
06,116.014a	evam uktvā śāṃtanavo dīnavāk sarvapārthivān<BR>
06,116.014c	dhanaṃjayaṃ mahābāhum abhyabhāṣata bhārata<BR>
06,116.015a	athopetya mahābāhur abhivādya pitāmaham<BR>
06,116.015c	atiṣṭhat prāñjaliḥ prahvaḥ kiṃ karomīti cābravīt<BR>
06,116.016a	taṃ dṛṣṭvā pāṇḍavaṃ rājann abhivādyāgrataḥ sthitam<BR>
06,116.016c	abhyabhāṣata dharmātmā bhīṣmaḥ prīto dhanaṃjayam<BR>
06,116.017a	dahyate 'daḥ śarīraṃ me saṃsyūto 'smi maheṣubhiḥ<BR>
06,116.017c	marmāṇi paridūyante vadanaṃ mama śuṣyati<BR>
06,116.018a	hlādanārthaṃ śarīrasya prayacchāpo mamārjuna<BR>
06,116.018b*0499_01	gomukhaiḥ pīḍyamānasya gaur naṣṭo mama gopate<BR>
06,116.018b*0499_02	gorasaṃ pātum icchāmi gobhir yac ca na dūṣitam<BR>
06,116.018c	tvaṃ hi śakto maheṣvāsa dātum ambho yathāvidhi<BR>
06,116.019a	arjunas tu tathety uktvā ratham āruhya vīryavān<BR>
06,116.019c	adhijyaṃ balavat kṛtvā gāṇḍīvaṃ vyākṣipad dhanuḥ<BR>
06,116.020a	tasya jyātalanirghoṣaṃ visphūrjitam ivāśaneḥ<BR>
06,116.020c	vitresuḥ sarvabhūtāni śrutvā sarve ca pārthivāḥ<BR>
06,116.021a	tataḥ pradakṣiṇaṃ kṛtvā rathena rathināṃ varaḥ<BR>
06,116.021c	śayānaṃ bharataśreṣṭhaṃ sarvaśastrabhṛtāṃ varam<BR>
06,116.022a	saṃdhāya ca śaraṃ dīptam abhimantrya mahāyaśāḥ<BR>
06,116.022c	parjanyāstreṇa saṃyojya sarvalokasya paśyataḥ<BR>
06,116.022e	avidhyat pṛthivīṃ pārthaḥ pārśve bhīṣmasya dakṣiṇe<BR>
06,116.023a	utpapāta tato dhārā vimalā vāriṇaḥ śivā<BR>
06,116.023c	śītasyāmṛtakalpasya divyagandharasasya ca<BR>
06,116.024a	atarpayat tataḥ pārthaḥ śītayā vāridhārayā<BR>
06,116.024c	bhīṣmaṃ kurūṇām ṛṣabhaṃ divyakarmaparākramaḥ<BR>
06,116.025a	karmaṇā tena pārthasya śakraṣyeva vikurvataḥ<BR>
06,116.025c	vismayaṃ paramaṃ jagmus tatas te vasudhādhipāḥ<BR>
06,116.026a	tat karma prekṣya bībhatsor atimānuṣam adbhutam<BR>
06,116.026c	saṃprāvepanta kuravo gāvaḥ śītārditā iva<BR>
06,116.027a	vismayāc cottarīyāṇi vyāvidhyan sarvato nṛpāḥ<BR>
06,116.027c	śaṅkhadundubhinirghoṣais tumulaṃ sarvato 'bhavat<BR>
06,116.028a	tṛptaḥ śāṃtanavaś cāpi rājan bībhatsum abravīt<BR>
06,116.028c	sarvapārthivavīrāṇāṃ saṃnidhau pūjayann iva<BR>
06,116.029a	naitac citraṃ mahābāho tvayi kauravanandana<BR>
06,116.029c	kathito nāradenāsi pūrvarṣir amitadyutiḥ<BR>
06,116.030a	vāsudevasahāyas tvaṃ mahat karma kariṣyasi<BR>
06,116.030c	yan notsahati devendraḥ saha devair api dhruvam<BR>
06,116.031a	vidus tvāṃ nidhanaṃ pārtha sarvakṣatrasya tadvidaḥ<BR>
06,116.031c	dhanurdharāṇām ekas tvaṃ pṛthivyāṃ pravaro nṛṣu<BR>
06,116.032a	manuṣyā jagati śreṣṭhāḥ pakṣiṇāṃ garuḍo varaḥ<BR>
06,116.032c	sarasāṃ sāgaraḥ śreṣṭho gaur variṣṭhā catuṣpadām<BR>
06,116.033a	ādityas tejasāṃ śreṣṭho girīṇāṃ himavān varaḥ<BR>
06,116.033c	jātīnāṃ brāhmaṇaḥ śreṣṭhaḥ śreṣṭhas tvam asi dhanvinām<BR>
06,116.034a	na vai śrutaṃ dhārtarāṣṭreṇa vākyaṃ; saṃbodhyamānaṃ vidureṇa caiva<BR>
06,116.034c	droṇena rāmeṇa janārdanena; muhur muhuḥ saṃjayenāpi coktam<BR>
06,116.035a	parītabuddhir hi visaṃjñakalpo; duryodhano nābhyanandad vaco me<BR>
06,116.035c	sa śeṣyate vai nihataś cirāya; śāstrātigo bhīmabalābhibhūtaḥ<BR>
06,116.036a	tataḥ śrutvā tad vacaḥ kauravendro; duryodhano dīnamanā babhūva<BR>
06,116.036c	tam abravīc chāṃtanavo 'bhivīkṣya; nibodha rājan bhava vītamanyuḥ<BR>
06,116.037a	dṛṣṭaṃ duryodhanedaṃ te yathā pārthena dhīmatā<BR>
06,116.037c	jalasya dhārā janitā śītasyāmṛtagandhinaḥ<BR>
06,116.037e	etasya kartā loke 'smin nānyaḥ kaś cana vidyate<BR>
06,116.038a	āgneyaṃ vāruṇaṃ saumyaṃ vāyavyam atha vaiṣṇavam<BR>
06,116.038c	aindraṃ pāśupataṃ brāhmaṃ pārameṣṭhyaṃ prajāpateḥ<BR>
06,116.038e	dhātus tvaṣṭuś ca savitur divyāny astrāṇi sarvaśaḥ<BR>
06,116.039a	sarvasmin mānuṣe loke vetty eko hi dhanaṃjayaḥ<BR>
06,116.039c	kṛṣṇo vā devakīputro nānyo vai veda kaś cana<BR>
06,116.039e	na śakyāḥ pāṇḍavās tāta yuddhe jetuṃ kathaṃ cana<BR>
06,116.040a	amānuṣāṇi karmāṇi yasyaitāni mahātmanaḥ<BR>
06,116.040c	tena sattvavatā saṃkhye śūreṇāhavaśobhinā<BR>
06,116.040e	kṛtinā samare rājan saṃdhis te tāta yujyatām<BR>
06,116.041a	yāvat kṛṣṇo mahābāhuḥ svādhīnaḥ kurusaṃsadi<BR>
06,116.041c	tāvat pārthena śūreṇa saṃdhis te tāta yujyatām<BR>
06,116.042a	yāvac camūṃ na te śeṣāṃ śaraiḥ saṃnataparvabhiḥ<BR>
06,116.042c	nāśayaty arjunas tāvat saṃdhis te tāta yujyatām<BR>
06,116.043a	yāvat tiṣṭhanti samare hataśeṣāḥ sahodarāḥ<BR>
06,116.043c	nṛpāś ca bahavo rājaṃs tāvat saṃdhiḥ prayujyatām<BR>
06,116.044a	na nirdahati te yāvat krodhadīptekṣaṇaś camūm<BR>
06,116.044c	yudhiṣṭhiro hi tāvad vai saṃdhis te tāta yujyatām<BR>
06,116.045a	nakulaḥ sahadevaś ca bhīmasenaś ca pāṇḍavaḥ<BR>
06,116.045b*0500_01	yāvat kṣatraṃ na nighnanti tāvat saṃdhir vidhīyatām<BR>
06,116.045c	yāvac camūṃ mahārāja nāśayanti na sarvaśaḥ<BR>
06,116.045e	tāvat te pāṇḍavaiḥ sārdhaṃ saubhrātraṃ tāta rocatām<BR>
06,116.046a	yuddhaṃ madantam evāstu tāta saṃśāmya pāṇḍavaiḥ<BR>
06,116.046c	etat te rocatāṃ vākyaṃ yad ukto 'si mayānagha<BR>
06,116.046e	etat kṣemam ahaṃ manye tava caiva kulasya ca<BR>
06,116.047a	tyaktvā manyum upaśāmyasva pārthaiḥ; paryāptam etad yat kṛtaṃ phalgunena<BR>
06,116.047c	bhīṣmasyāntād astu vaḥ sauhṛdaṃ vā; saṃpraśleṣaḥ sādhu rājan prasīda<BR>
06,116.048a	rājyasyārdhaṃ dīyatāṃ pāṇḍavānām; indraprasthaṃ dharmarājo 'nuśāstu<BR>
06,116.048c	mā mitradhruk pārthivānāṃ jaghanyaḥ; pāpāṃ kīrtiṃ prāpsyase kauravendra<BR>
06,116.049a	mamāvasānāc chāntir astu prajānāṃ; saṃgacchantāṃ pārthivāḥ prītimantaḥ<BR>
06,116.049c	pitā putraṃ mātulaṃ bhāgineyo; bhrātā caiva bhrātaraṃ praitu rājan<BR>
06,116.050a	na ced evaṃ prāptakālaṃ vaco me; mohāviṣṭaḥ pratipatsyasy abuddhyā<BR>
06,116.050b*0501_01	tapsyasyante lobhabhāvāt tvam evaṃ<BR>
06,116.050b*0501_02	ye cāpy anye bhūmipālāḥ sametāḥ<BR>
06,116.050c	bhīṣmasyāntād etadantāḥ stha sarve; satyām etāṃ bhāratīm īrayāmi<BR>
06,116.050c*0502_01	diṣṭaṃ gantā tyaktadharmārthakāmaḥ<BR>
06,116.050c*0502_02	putrabhrātṛjñātisaṃbandhihīnaḥ<BR>
06,116.050c*0502_03	evaṃ vo 'stu viditaṃ kauraveyāḥ<BR>
06,116.051a	etad vākyaṃ sauhṛdād āpageyo; madhye rājñāṃ bhārataṃ śrāvayitvā<BR>
06,116.051c	tūṣṇīm āsīc chalyasaṃtaptamarmā; yatvātmānaṃ vedanāṃ saṃnigṛhya<BR>
06,116.051d*0503_01	dharmārthasahitaṃ vākyaṃ śrutvā hitam anāmayam<BR>
06,116.051d*0503_02	nārocayata putras te mumūrṣur iva bheṣajam<BR>
06,117.001	saṃjaya uvāca<BR>
06,117.001a	tatas te pārthivāḥ sarve jagmuḥ svān ālayān punaḥ<BR>
06,117.001c	tūṣṇīṃbhūte mahārāja bhīṣme śaṃtanunandane<BR>
06,117.002a	śrutvā tu nihataṃ bhīṣmaṃ rādheyaḥ puruṣarṣabhaḥ<BR>
06,117.002c	īṣad āgatasaṃtrāsaḥ tvarayopajagāma ha<BR>
06,117.003a	sa dadarśa mahātmānaṃ śaratalpagataṃ tadā<BR>
06,117.003c	janmaśayyāgataṃ devaṃ kārttikeyam iva prabhum<BR>
06,117.004a	nimīlitākṣaṃ taṃ vīraṃ sāśrukaṇṭhas tadā vṛṣaḥ<BR>
06,117.004b*0504_01	bhīṣma bhīṣma mahābāho ity uvāca mahādyutiḥ<BR>
06,117.004c	abhyetya pādayos tasya nipapāta mahādyutiḥ<BR>
06,117.005a	rādheyo 'haṃ kuruśreṣṭha nityaṃ cāṣkigatas tava<BR>
06,117.005c	dveṣyo 'tyantam anāgāḥ sann iti cainam uvāca ha<BR>
06,117.006a	tac chrutvā kuruvṛddhaḥ sa balāt saṃvṛttalocanaḥ<BR>
06,117.006c	śanair udvīkṣya sasneham idaṃ vacanam abravīt<BR>
06,117.007a	rahitaṃ dhiṣṇyam ālokya samutsārya ca rakṣiṇaḥ<BR>
06,117.007c	piteva putraṃ gāṅgeyaḥ pariṣvajyaikabāhunā<BR>
06,117.008a	ehy ehi me vipratīpa spardhase tvaṃ mayā saha<BR>
06,117.008c	yadi māṃ nābhigacchethā na te śreyo bhaved dhruvam<BR>
06,117.009a	kaunteyas tvaṃ na rādheyo vidito nāradān mama<BR>
06,117.009a*0505_01	**** **** na tavādhirathaḥ pitā<BR>
06,117.009a*0505_02	sūryajas tvaṃ mahābāho<BR>
06,117.009c	kṛṣṇadvaipāyanāc caiva keśavāc ca na saṃśayaḥ<BR>
06,117.010a	na ca dveṣo 'sti me tāta tvayi satyaṃ bravīmi te<BR>
06,117.010c	tejovadhanimittaṃ tu paruṣāṇy aham uktavān<BR>
06,117.011a	akasmāt pāṇḍavān hi tvaṃ dviṣasīti matir mama<BR>
06,117.011c	yenāsi bahuśo rūkṣaṃ coditaḥ sūryanandana<BR>
06,117.011d*0506_01	jāto 'si dharmalopena tatas te buddhir īdṛśī<BR>
06,117.011d*0506_02	nīcāśrayān matsareṇa dveṣiṇī guṇinām api<BR>
06,117.011d*0506_03	tenāsi bahuśo rūkṣaṃ śrāvitaḥ kurusaṃsadi<BR>
06,117.012a	jānāmi samare vīryaṃ śatrubhir duḥsahaṃ tava<BR>
06,117.012c	brahmaṇyatāṃ ca śauryaṃ ca dāne ca paramāṃ gatim<BR>
06,117.013a	na tvayā sadṛśaḥ kaś cit puruṣeṣv amaropama<BR>
06,117.013c	kulabhedaṃ ca matvāhaṃ sadā paruṣam uktavān<BR>
06,117.014a	iṣvastre bhārasaṃdhāne lāghave 'strabale tathā<BR>
06,117.014c	sadṛśaḥ phalgunenāsi kṛṣṇena ca mahātmanā<BR>
06,117.015a	karṇa rājapuraṃ gatvā tvayaikena dhanuṣmatā<BR>
06,117.015c	tasyārthe kururājasya rājāno mṛditā yudhi<BR>
06,117.016a	tathā ca balavān rājā jarāsaṃdho durāsadaḥ<BR>
06,117.016c	samare samaraślāghī tvayā na sadṛśo 'bhavat<BR>
06,117.017a	brahmaṇyaḥ satyavādī ca tejasārka ivāparaḥ<BR>
06,117.017c	devagarbho 'jitaḥ saṃkhye manuṣyair adhiko bhuvi<BR>
06,117.018a	vyapanīto 'dya manyur me yas tvāṃ prati purā kṛtaḥ<BR>
06,117.018c	daivaṃ puruṣakāreṇa na śakyam ativartitum<BR>
06,117.019a	sodaryāḥ pāṇḍavā vīrā bhrātaras te 'risūdana<BR>
06,117.019c	saṃgaccha tair mahābāho mama ced icchasi priyam<BR>
06,117.020a	mayā bhavatu nirvṛttaṃ vairam ādityanandana<BR>
06,117.020c	pṛthivyāṃ sarvarājāno bhavantv adya nirāmayāḥ<BR>
06,117.021	karṇa uvāca<BR>
06,117.021a	jānāmy ahaṃ mahāprājña sarvam etan na saṃśayaḥ<BR>
06,117.021c	yathā vadasi durdharṣa kaunteyo 'haṃ na sūtajaḥ<BR>
06,117.022a	avakīrṇas tv ahaṃ kuntyā sūtena ca vivardhitaḥ<BR>
06,117.022c	bhuktvā duryodhanaiśvaryaṃ na mithyā kartum utsahe<BR>
06,117.022d*0507_01	vasudevasuto yadvat pāṇḍavāya dṛḍhavrataḥ<BR>
06,117.023a	vasu caiva śarīraṃ ca yad udāraṃ tathā yaśaḥ<BR>
06,117.023c	sarvaṃ duryodhanasyārthe tyaktaṃ me bhūridakṣiṇa<BR>
06,117.023e	kopitāḥ pāṇḍavā nityaṃ mayāśritya suyodhanam<BR>
06,117.023f*0508_01	tathā duryodhanasyārthe vīramārganiṣeviṇā<BR>
06,117.023f*0509_01	mā caitad vyādhimaraṇaṃ kṣatraṃ syād iti kaurava<BR>
06,117.024a	avaśyabhāvī vai yo 'rtho na sa śakyo nivartitum<BR>
06,117.024c	daivaṃ puruṣakāreṇa ko nivartitum utsahet<BR>
06,117.025a	pṛthivīkṣayaśaṃsīni nimittāni pitāmaha<BR>
06,117.025c	bhavadbhir upalabdhāni kathitāni ca saṃsadi<BR>
06,117.026a	pāṇḍavā vāsudevaś ca viditā mama sarvaśaḥ<BR>
06,117.026c	ajeyāḥ puruṣair anyair iti tāṃś cotsahāmahe<BR>
06,117.026d*0510_01	vijayiṣye raṇe pāṇḍūn iti me niścitaṃ matam<BR>
06,117.026d*0510_02	na cec chakyam avasraṣṭuṃ vairam etat sudāruṇam<BR>
06,117.026d*0510_03	dhanaṃjayena yotsye 'haṃ svadharmaprītamānasaḥ<BR>
06,117.026d*0511_01	adharmaṃ vyādhimaraṇaṃ kṣatriyasya pitāmaha<BR>
06,117.027a	anujānīṣva māṃ tāta yuddhe prītamanāḥ sadā<BR>
06,117.027c	anujñātas tvayā vīra yudhyeyam iti me matiḥ<BR>
06,117.028a	duruktaṃ vipratīpaṃ vā saṃrambhāc cāpalāt tathā<BR>
06,117.028c	yan mayāpakṛtaṃ kiṃ cit tad anukṣantum arhasi<BR>
06,117.029	bhīṣma uvāca<BR>
06,117.029a	na cec chakyam athotsraṣṭuṃ vairam etat sudāruṇam<BR>
06,117.029c	anujānāmi karṇa tvāṃ yudhyasva svargakāmyayā<BR>
06,117.030a	vimanyur gatasaṃrambhaḥ kuru karma nṛpasya hi<BR>
06,117.030c	yathāśakti yathotsāhaṃ satāṃ vṛtteṣu vṛttavān<BR>
06,117.031a	ahaṃ tvām anujānāmi yad icchasi tad āpnuhi<BR>
06,117.031c	kṣatradharmajitāṃl lokān saṃprāpsyasi na saṃśayaḥ<BR>
06,117.032a	yudhyasva nirahaṃkāro balavīryavyapāśrayaḥ<BR>
06,117.032c	dharmo hi yuddhāc chreyo 'nyat kṣatriyasya na vidyate<BR>
06,117.033a	praśame hi kṛto yatnaḥ sucirāt suciraṃ mayā<BR>
06,117.033c	na caiva śakitaḥ kartuṃ yato dharmas tato jayaḥ<BR>
06,117.034	saṃjaya uvāca<BR>
06,117.034a	evaṃ bruvantaṃ gāṅgeyam abhivādya prasādya ca<BR>
06,117.034c	rādheyo ratham āruhya prāyāt tava sutaṃ prati<BR>
06,117.034d*0512_01	ya idaṃ śṛṇuyād bhaktyā bhīṣmaparva mahādbhutam<BR>
06,117.034d*0512_02	ājanmasaṃcitāt pāpān mucyate nātra saṃśayaḥ<BR>
06,117.034d*0512_03	bhīṣmaparva idaṃ śrutvā śatabhojyaṃ tu dāpayet<BR>
06,117.034d*0512_04	sarvatīrthaphalaṃ caiva sarvayajñaphalaṃ labhet<BR>
06,117.034d*0512_05	etad vai parvadānaṃ ca dattvā svarṇādidakṣiṇām<BR>
06,117.034d*0512_06	samāhitaphalāvāptir jāyate nātra saṃśayaḥ<BR>
06,117.034d*0512_07	aśvamedhasahasrasya rājasūyaśatasya ca<BR>
06,117.034d*0512_08	gavāṃ koṭipradānasya phalaṃ syād bhīṣmaparvaṇi<BR>
06,117.034d*0512_09	bhīṣmaparva idaṃ śrutvā pūjayed yas tu vācakam<BR>
06,117.034d*0512_10	tena brahmā ca rudraś ca viṣṇuś ca vasavas tathā<BR>
06,117.034d*0512_11	pūjitā ṛṣayaḥ sarve pitaraś ca sahāgnibhiḥ<BR>
06,117.034d*0512_12	prasanne vācake vipre prasannāḥ sarvadevatāḥ<BR>
06,117.034d*0512_13	dharmārthakāmamokṣāṇāṃ sa phalaṃ prāpnuyān naraḥ<BR>
06,117.034d*0512_14	pañca ślokasahasrāṇi tathā hy aṣṭau śatāni ca<BR>
06,117.034d*0512_15	ślokāś ca caturāśītiḥ proktā vyāsena dhīmatā<BR>
06,117.034d*0513_01	śraddhayā parayā yukto bhīṣmaparva śṛṇoti yaḥ<BR>
06,117.034d*0513_02	mucyate brahmahatyāyā jayaṃ vai labhate dhruvam<BR>
06,117.034d*0513_03	brāhmaṇān bhojayet samyag vastrālaṃkāragodhanaiḥ<BR>
06,117.034d*0513_04	pūjayec caiva vaktāraṃ bhīṣmaparvaṇi vai gṛhī<BR>
<BR>
<BR>
<BR>
</body></html>
