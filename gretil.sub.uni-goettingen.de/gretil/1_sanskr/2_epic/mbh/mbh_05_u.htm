<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title>Mahabharata: Udyogaparvan</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

% Mahabharata: Udyogaparvan<BR>
% Electronic text (C) Bhandarkar Oriental Research Institute,<BR>
% Pune, India, 1999<BR>
<BR>
% On the basis of the text entered by Muneo Tokunaga et al., <BR>
% revised by John Smith, Cambridge, et al.<BR>
<BR>


<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>


<BR>
05,001.000*0001_01	nārāyaṇaṃ namaskṛtya naraṃ caiva narottamam<BR>
05,001.000*0001_02	devīṃ sarasvatīṃ caiva tato jayam udīrayet<BR>
05,001.000*0002_00	janamejaya uvāca<BR>
05,001.000*0002_01	evaṃ nirvartya codvāhaṃ saṃgataḥ saha bandhubhiḥ<BR>
05,001.000*0002_02	kāḥ kathāś ca cakārāsau vaiśaṃpāyana kīrtaya<BR>
05,001.000*0003_01	mahābhāratayaṣṭir vaḥ suparvavyāsavaṃśajā<BR>
05,001.000*0003_02	skhalatām avalambāya jāyatāṃ bhavavartmani<BR>
05,001.000*0004_01	vṛtte vivāhe hṛṣṭātmā yad uvāca yudhiṣṭhiraḥ<BR>
05,001.000*0004_02	tat sarvaṃ kathayasveha kṛtavanto yad uttaram<BR>
05,001.000*0005_01	abhraśyāmaḥ piṅgajaṭābaddhakalāpaḥ<BR>
05,001.000*0005_02	prāṃśur daṇḍī kṛṣṇamṛgatvakparidhānaḥ<BR>
05,001.000*0005_03	sākṣāl lokān pāvayamānaḥ kavimukhyaḥ<BR>
05,001.000*0005_04	pārāśaryaḥ parvasu rūpaṃ vivṛṇotu<BR>
05,001.000*0006_01	oṃ vyāsaṃ vasiṣṭhanaptāraṃ śakteḥ pautram akalmaṣam<BR>
05,001.000*0006_02	parāśarātmajaṃ vande śukatātaṃ taponidhim<BR>
05,001.000*0006_03	vyāsāya viṣṇurūpāya vyāsarūpāya viṣṇave<BR>
05,001.000*0006_04	namo vai brahmanidhaye vāsiṣṭhāya namo namaḥ<BR>
05,001.001	vaiśaṃpāyana uvāca<BR>
05,001.001a	kṛtvā vivāhaṃ tu kurupravīrās; tadābhimanyor muditasvapakṣāḥ<BR>
05,001.001c	viśramya catvāry uṣasaḥ pratītāḥ; sabhāṃ virāṭasya tato 'bhijagmuḥ<BR>
05,001.002a	sabhā tu sā matsyapateḥ samṛddhā; maṇipravekottamaratnacitrā<BR>
05,001.002c	nyastāsanā mālyavatī sugandhā; tām abhyayus te nararājavaryāḥ<BR>
05,001.003a	athāsanāny āviśatāṃ purastād; ubhau virāṭadrupadau narendrau<BR>
05,001.003c	vṛddhaś ca mānyaḥ pṛthivīpatīnāṃ; pitāmaho rāmajanārdanābhyām<BR>
05,001.004a	pāñcālarājasya samīpatas tu; śinipravīraḥ saharauhiṇeyaḥ<BR>
05,001.004c	matsyasya rājñas tu susaṃnikṛṣṭau; janārdanaś caiva yudhiṣṭhiraś ca<BR>
05,001.005a	sutāś ca sarve drupadasya rājño; bhīmārjunau mādravatīsutau ca<BR>
05,001.005c	pradyumnasāmbau ca yudhi pravīrau; virāṭaputraś ca sahābhimanyuḥ<BR>
05,001.006a	sarve ca śūrāḥ pitṛbhiḥ samānā; vīryeṇa rūpeṇa balena caiva<BR>
05,001.006c	upāviśan draupadeyāḥ kumārāḥ; suvarṇacitreṣu varāsaneṣu<BR>
05,001.007a	tathopaviṣṭeṣu mahāratheṣu; vibhrājamānāmbarabhūṣaṇeṣu<BR>
05,001.007c	rarāja sā rājavatī samṛddhā; grahair iva dyaur vimalair upetā<BR>
05,001.008a	tataḥ kathās te samavāyayuktāḥ; kṛtvā vicitrāḥ puruṣapravīrāḥ<BR>
05,001.008c	tasthur muhūrtaṃ paricintayantaḥ; kṛṣṇaṃ nṛpās te samudīkṣamāṇāḥ<BR>
05,001.009a	kathāntam āsādya ca mādhavena; saṃghaṭṭitāḥ pāṇḍavakāryahetoḥ<BR>
05,001.009b*0007_01	kṛṣṇena vṛṣṇipravareṇa tatra<BR>
05,001.009c	te rājasiṃhāḥ sahitā hy aśṛṇvan; vākyaṃ mahārthaṃ ca mahodayaṃ ca<BR>
05,001.010	kṛṣṇa uvāca<BR>
05,001.010a	sarvair bhavadbhir viditaṃ yathāyaṃ; yudhiṣṭhiraḥ saubalenākṣavatyām<BR>
05,001.010c	jito nikṛtyāpahṛtaṃ ca rājyaṃ; punaḥ pravāse samayaḥ kṛtaś ca<BR>
05,001.011a	śaktair vijetuṃ tarasā mahīṃ ca; satye sthitais tac caritaṃ yathāvat<BR>
05,001.011c	pāṇḍoḥ sutais tad vratam ugrarūpaṃ; varṣāṇi ṣaṭ sapta ca bhāratāgryaiḥ<BR>
05,001.012a	trayodaśaś caiva sudustaro 'yam; ajñāyamānair bhavatāṃ samīpe<BR>
05,001.012c	kleśān asahyāṃś ca titikṣamāṇair; yathoṣitaṃ tad viditaṃ ca sarvam<BR>
05,001.012*0008_01	etaiḥ parapreṣyaniyogayuktair<BR>
05,001.012*0008_02	icchadbhir āptaṃ svakulena rājyam<BR>
05,001.013a	evaṃ gate dharmasutasya rājño; duryodhanasyāpi ca yad dhitaṃ syāt<BR>
05,001.013c	tac cintayadhvaṃ kurupāṇḍavānāṃ; dharmyaṃ ca yuktaṃ ca yaśaskaraṃ ca<BR>
05,001.014a	adharmayuktaṃ ca na kāmayeta; rājyaṃ surāṇām api dharmarājaḥ<BR>
05,001.014c	dharmārthayuktaṃ ca mahīpatitvaṃ; grāme 'pi kasmiṃś cid ayaṃ bubhūṣet<BR>
05,001.015a	pitryaṃ hi rājyaṃ viditaṃ nṛpāṇāṃ; yathāpakṛṣṭaṃ dhṛtarāṣṭraputraiḥ<BR>
05,001.015c	mithyopacāreṇa tathāpy anena; kṛcchraṃ mahat prāptam asahyarūpam<BR>
05,001.016a	na cāpi pārtho vijito raṇe taiḥ; svatejasā dhṛtarāṣṭrasya putraiḥ<BR>
05,001.016c	tathāpi rājā sahitaḥ suhṛdbhir; abhīpsate 'nāmayam eva teṣām<BR>
05,001.017a	yat tat svayaṃ pāṇḍusutair vijitya; samāhṛtaṃ bhūmipatīn nipīḍya<BR>
05,001.017c	tat prārthayante puruṣapravīrāḥ; kuntīsutā mādravatīsutau ca<BR>
05,001.018a	bālās tv ime tair vividhair upāyaiḥ; saṃprārthitā hantum amitrasāhāḥ<BR>
05,001.018c	rājyaṃ jihīrṣadbhir asadbhir ugraiḥ; sarvaṃ ca tad vo viditaṃ yathāvat<BR>
05,001.019a	teṣāṃ ca lobhaṃ prasamīkṣya vṛddhaṃ; dharmātmatāṃ cāpi yudhiṣṭhirasya<BR>
05,001.019c	saṃbandhitāṃ cāpi samīkṣya teṣāṃ; matiṃ kurudhvaṃ sahitāḥ pṛthak ca<BR>
05,001.020a	ime ca satye 'bhiratāḥ sadaiva; taṃ pārayitvā samayaṃ yathāvat<BR>
05,001.020c	ato 'nyathā tair upacaryamāṇā; hanyuḥ sametān dhṛtarāṣṭraputrān<BR>
05,001.021a	tair viprakāraṃ ca niśamya rājñaḥ; suhṛjjanās tān parivārayeyuḥ<BR>
05,001.021c	yuddhena bādheyur imāṃs tathaiva; tair vadhyamānā yudhi tāṃś ca hanyuḥ<BR>
05,001.021d*0009_01	tyaktās tathā bandhujanena cāmī<BR>
05,001.021d*0009_02	dharmeṇa vairīn nihatāś ca hanyuḥ<BR>
05,001.022a	tathāpi neme 'lpatayā samarthās; teṣāṃ jayāyeti bhaven mataṃ vaḥ<BR>
05,001.022c	sametya sarve sahitāḥ suhṛdbhis; teṣāṃ vināśāya yateyur eva<BR>
05,001.023a	duryodhanasyāpi mataṃ yathāvan; na jñāyate kiṃ nu kariṣyatīti<BR>
05,001.023c	ajñāyamāne ca mate parasya; kiṃ syāt samārabhyatamaṃ mataṃ vaḥ<BR>
05,001.024a	tasmād ito gacchatu dharmaśīlaḥ; śuciḥ kulīnaḥ puruṣo 'pramattaḥ<BR>
05,001.024c	dūtaḥ samarthaḥ praśamāya teṣāṃ; rājyārdhadānāya yudhiṣṭhirasya<BR>
05,001.025a	niśamya vākyaṃ tu janārdanasya; dharmārthayuktaṃ madhuraṃ samaṃ ca<BR>
05,001.025c	samādade vākyam athāgrajo 'sya; saṃpūjya vākyaṃ tad atīva rājan<BR>
05,002.001	baladeva uvāca<BR>
05,002.001a	śrutaṃ bhavadbhir gadapūrvajasya; vākyaṃ yathā dharmavad arthavac ca<BR>
05,002.001c	ajātaśatroś ca hitaṃ hitaṃ ca; duryodhanasyāpi tathaiva rājñaḥ<BR>
05,002.002a	ardhaṃ hi rājyasya visṛjya vīrāḥ; kuntīsutās tasya kṛte yatante<BR>
05,002.002a*0010_01	jitā gatāraṇyam itaḥ purā te<BR>
05,002.002b*0011_01	mādrīsutau caiva kurupravīrau<BR>
05,002.002c	pradāya cārdhaṃ dhṛtarāṣṭraputraḥ; sukhī sahāsmābhir atīva modet<BR>
05,002.003a	labdhvā hi rājyaṃ puruṣapravīrāḥ; samyak pravṛtteṣu pareṣu caiva<BR>
05,002.003c	dhruvaṃ praśāntāḥ sukham āviśeyus; teṣāṃ praśāntiś ca hitaṃ prajānām<BR>
05,002.003d*0012_01	tato vināśaḥ kurupāṇḍavānāṃ<BR>
05,002.003d*0012_02	sabāndhavānāṃ bhavitācireṇa<BR>
05,002.003d*0012_03	tasmād yad uktaṃ madhusūdanena<BR>
05,002.003d*0012_04	tat sarvalokasya hitaṃ yatadhvam<BR>
05,002.004a	duryodhanasyāpi mataṃ ca vettuṃ; vaktuṃ ca vākyāni yudhiṣṭhirasya<BR>
05,002.004b*0013_01	prayātu dūtaḥ puruṣaḥ pradhāno<BR>
05,002.004b*0013_02	hitāya teṣāṃ ca tathaiva caiṣām<BR>
05,002.004c	priyaṃ mama syād yadi tatra kaś cid; vrajec chamārthaṃ kurupāṇḍavānām<BR>
05,002.005a	sa bhīṣmam āmantrya kurupravīraṃ; vaicitravīryaṃ ca mahānubhāvam<BR>
05,002.005c	droṇaṃ saputraṃ viduraṃ kṛpaṃ ca; gāndhārarājaṃ ca sasūtaputram<BR>
05,002.006a	sarve ca ye 'nye dhṛtarāṣṭraputrā; balapradhānā nigamapradhānāḥ<BR>
05,002.006c	sthitāś ca dharmeṣu yathā svakeṣu; lokapravīrāḥ śrutakālavṛddhāḥ<BR>
05,002.007a	eteṣu sarveṣu samāgateṣu; paureṣu vṛddheṣu ca saṃgateṣu<BR>
05,002.007c	bravītu vākyaṃ praṇipātayuktaṃ; kuntīsutasyārthakaraṃ yathā syāt<BR>
05,002.008a	sarvāsv avasthāsu ca te na kauṭyād; grasto hi so 'rtho balam āśritais taiḥ<BR>
05,002.008c	priyābhyupetasya yudhiṣṭhirasya; dyūte pramattasya hṛtaṃ ca rājyam<BR>
05,002.009a	nivāryamāṇaś ca kurupravīraiḥ; sarvaiḥ suhṛdbhir hy ayam apy atajjñaḥ<BR>
05,002.009b*0014_01	sa dīvyamānaḥ pratidīvya cainaṃ<BR>
05,002.009c	gāndhārarājasya sutaṃ matākṣaṃ; samāhvayed devitum ājamīḍhaḥ<BR>
05,002.009c*0015_01	hitvā hi karṇaṃ ca suyodhanaṃ ca<BR>
05,002.010a	durodarās tatra sahasraśo 'nye; yudhiṣṭhiro yān viṣaheta jetum<BR>
05,002.010c	utsṛjya tān saubalam eva cāyaṃ; samāhvayat tena jito 'kṣavatyām<BR>
05,002.011a	sa dīvyamānaḥ pratidevanena; akṣeṣu nityaṃ suparāṅmukheṣu<BR>
05,002.011c	saṃrambhamāṇo vijitaḥ prasahya; tatrāparādhaḥ śakuner na kaś cit<BR>
05,002.012a	tasmāt praṇamyaiva vaco bravītu; vaicitravīryaṃ bahusāmayuktam<BR>
05,002.012c	tathā hi śakyo dhṛtarāṣṭraputraḥ; svārthe niyoktuṃ puruṣeṇa tena<BR>
05,002.012d*0016_01	ayuddham ākāṅkṣata kauravāṇāṃ<BR>
05,002.012d*0016_02	sāmnaiva duryodhanam āhvayadhvam<BR>
05,002.012d*0016_03	sāmnā jito 'rtho 'rthakaro bhaveta<BR>
05,002.012d*0016_04	yuddhe 'nayo bhavitā neha so 'rthaḥ<BR>
05,002.013	vaiśaṃpāyana uvāca<BR>
05,002.013a	evaṃ bruvaty eva madhupravīre; śinipravīraḥ sahasotpapāta<BR>
05,002.013c	tac cāpi vākyaṃ parinindya tasya; samādade vākyam idaṃ samanyuḥ<BR>
05,003.001	sātyakir uvāca<BR>
05,003.001a	yādṛśaḥ puruṣasyātmā tādṛśaṃ saṃprabhāṣate<BR>
05,003.001c	yathārūpo 'ntarātmā te tathārūpaṃ prabhāṣase<BR>
05,003.002a	santi vai puruṣāḥ śūrāḥ santi kāpuruṣās tathā<BR>
05,003.002c	ubhāv etau dṛḍhau pakṣau dṛśyete puruṣān prati<BR>
05,003.003a	ekasminn eva jāyete kule klībamahārathau<BR>
05,003.003c	phalāphalavatī śākhe yathaikasmin vanaspatau<BR>
05,003.004a	nābhyasūyāmi te vākyaṃ bruvato lāṅgaladhvaja<BR>
05,003.004c	ye tu śṛṇvanti te vākyaṃ tān asūyāmi mādhava<BR>
05,003.005a	kathaṃ hi dharmarājasya doṣam alpam api bruvan<BR>
05,003.005c	labhate pariṣanmadhye vyāhartum akutobhayaḥ<BR>
05,003.006a	samāhūya mahātmānaṃ jitavanto 'kṣakovidāḥ<BR>
05,003.006c	anakṣajñaṃ yathāśraddhaṃ teṣu dharmajayaḥ kutaḥ<BR>
05,003.007a	yadi kuntīsutaṃ gehe krīḍantaṃ bhrātṛbhiḥ saha<BR>
05,003.007c	abhigamya jayeyus te tat teṣāṃ dharmato bhavet<BR>
05,003.008a	samāhūya tu rājānaṃ kṣatradharmarataṃ sadā<BR>
05,003.008c	nikṛtyā jitavantas te kiṃ nu teṣāṃ paraṃ śubham<BR>
05,003.009a	kathaṃ praṇipatec cāyam iha kṛtvā paṇaṃ param<BR>
05,003.009c	vanavāsād vimuktas tu prāptaḥ paitāmahaṃ padam<BR>
05,003.010a	yady ayaṃ paravittāni kāmayeta yudhiṣṭhiraḥ<BR>
05,003.010c	evam apy ayam atyantaṃ parān nārhati yācitum<BR>
05,003.011a	kathaṃ ca dharmayuktās te na ca rājyaṃ jihīrṣavaḥ<BR>
05,003.011c	nivṛttavāsān kaunteyān ya āhur viditā iti<BR>
05,003.012a	anunītā hi bhīṣmeṇa droṇena ca mahātmanā<BR>
05,003.012c	na vyavasyanti pāṇḍūnāṃ pradātuṃ paitṛkaṃ vasu<BR>
05,003.013a	ahaṃ tu tāñ śitair bāṇair anunīya raṇe balāt<BR>
05,003.013c	pādayoḥ pātayiṣyāmi kaunteyasya mahātmanaḥ<BR>
05,003.014a	atha te na vyavasyanti praṇipātāya dhīmataḥ<BR>
05,003.014c	gamiṣyanti sahāmātyā yamasya sadanaṃ prati<BR>
05,003.014d*0017_01	daśāśā chādayantaṃ mām ekavīraṃ madotkaṭam<BR>
05,003.014d*0017_02	vijiṣṇuṃ manyate loko yudhyantaṃ ca mahītale<BR>
05,003.014d*0017_03	satyaṃ mamāntevāsitvaṃ jayasya jayaśālinaḥ<BR>
05,003.014d*0017_04	chinadmi yadi khaḍgena bhīṣmādīnāṃ śirāṃsy aham<BR>
05,003.015a	na hi te yuyudhānasya saṃrabdhasya yuyutsataḥ<BR>
05,003.015c	vegaṃ samarthāḥ saṃsoḍhuṃ vajrasyeva mahīdharāḥ<BR>
05,003.016a	ko hi gāṇḍīvadhanvānaṃ kaś ca cakrāyudhaṃ yudhi<BR>
05,003.016c	māṃ cāpi viṣahet ko nu kaś ca bhīmaṃ durāsadam<BR>
05,003.017a	yamau ca dṛḍhadhanvānau yamakalpau mahādyutī<BR>
05,003.017b*0018_01	virāṭadrupadau vīrau yamakālopamadyutī<BR>
05,003.017c	ko jijīviṣur āsīded dhṛṣṭadyumnaṃ ca pārṣatam<BR>
05,003.018a	pañcemān pāṇḍaveyāṃś ca draupadyāḥ kīrtivardhanān<BR>
05,003.018c	samapramāṇān pāṇḍūnāṃ samavīryān madotkaṭān<BR>
05,003.019a	saubhadraṃ ca maheṣvāsam amarair api duḥsaham<BR>
05,003.019c	gadapradyumnasāmbāṃś ca kālavajrānalopamān<BR>
05,003.020a	te vayaṃ dhṛtarāṣṭrasya putraṃ śakuninā saha<BR>
05,003.020c	karṇena ca nihatyājāv abhiṣekṣyāma pāṇḍavam<BR>
05,003.021a	nādharmo vidyate kaś cic chatrūn hatvātatāyinaḥ<BR>
05,003.021c	adharmyam ayaśasyaṃ ca śātravāṇāṃ prayācanam<BR>
05,003.021d*0019_01	agnido garadaś caiva śastrapāṇir dhanāpahaḥ<BR>
05,003.021d*0019_02	kṣetradāraharaś caiva ṣaḍ ete hy ātatāyinaḥ<BR>
05,003.021d*0019_03	ātatāyinam āyāntam api vedāntavādinam<BR>
05,003.021d*0019_04	jighāṃsantaṃ jighāṃsīyān na tena brahmahā bhavet<BR>
05,003.022a	hṛdgatas tasya yaḥ kāmas taṃ kurudhvam atandritāḥ<BR>
05,003.022c	nisṛṣṭaṃ dhṛtarāṣṭreṇa rājyaṃ prāpnotu pāṇḍavaḥ<BR>
05,003.023a	adya pāṇḍusuto rājyaṃ labhatāṃ vā yudhiṣṭhiraḥ<BR>
05,003.023c	nihatā vā raṇe sarve svapsyanti vasudhātale<BR>
05,004.001	drupada uvāca<BR>
05,004.001a	evam etan mahābāho bhaviṣyati na saṃśayaḥ<BR>
05,004.001c	na hi duryodhano rājyaṃ madhureṇa pradāsyati<BR>
05,004.002a	anuvartsyati taṃ cāpi dhṛtarāṣṭraḥ sutapriyaḥ<BR>
05,004.002c	bhīṣmadroṇau ca kārpaṇyān maurkhyād rādheyasaubalau<BR>
05,004.003a	baladevasya vākyaṃ tu mama jñāne na yujyate<BR>
05,004.003c	etad dhi puruṣeṇāgre kāryaṃ sunayam icchatā<BR>
05,004.004a	na tu vācyo mṛdu vaco dhārtarāṣṭraḥ kathaṃ cana<BR>
05,004.004c	na hi mārdavasādhyo 'sau pāpabuddhir mato mama<BR>
05,004.005a	gardabhe mārdavaṃ kuryād goṣu tīkṣṇaṃ samācaret<BR>
05,004.005c	mṛdu duryodhane vākyaṃ yo brūyāt pāpacetasi<BR>
05,004.005d*0020_01	aham eko 'pi jeṣyāmi prāk caiva prahiṇomi tam<BR>
05,004.005d*0020_02	nāhaṃ kuryāṃ yad etad vai viśvāsād eva śāśvatam<BR>
05,004.005d*0021_01	aham eko vijeṣyāmi prāhatān saṃvidhāya ca<BR>
05,004.005d*0021_02	nāhaṃ karomi tadvākyaṃ praṇipātanapūrvakam<BR>
05,004.006a	mṛdu vai manyate pāpo bhāṣyamāṇam aśaktijam<BR>
05,004.006c	jitam arthaṃ vijānīyād abudho mārdave sati<BR>
05,004.007a	etac caiva kariṣyāmo yatnaś ca kriyatām iha<BR>
05,004.007c	prasthāpayāma mitrebhyo balāny udyojayantu naḥ<BR>
05,004.008a	śalyasya dhṛṣṭaketoś ca jayatsenasya cābhibhoḥ<BR>
05,004.008c	kekayānāṃ ca sarveṣāṃ dūtā gacchantu śīghragāḥ<BR>
05,004.009a	sa tu duryodhano nūnaṃ preṣayiṣyati sarvaśaḥ<BR>
05,004.009b*0022_01	tāvad dūtān vayaṃ tūrṇaṃ preṣayiṣyāma māciram<BR>
05,004.009b*0022_02	sa tu duryodhano nūnaṃ preṣayiṣyati tān nṛpān<BR>
05,004.009c	pūrvābhipannāḥ santaś ca bhajante pūrvacodakam<BR>
05,004.010a	tat tvaradhvaṃ narendrāṇāṃ pūrvam eva pracodane<BR>
05,004.010c	mahad dhi kāryaṃ voḍhavyam iti me vartate matiḥ<BR>
05,004.011a	śalyasya preṣyatāṃ śīghraṃ ye ca tasyānugā nṛpāḥ<BR>
05,004.011c	bhagadattāya rājñe ca pūrvasāgaravāsine<BR>
05,004.012a	amitaujase tathogrāya hārdikyāyāhukāya ca<BR>
05,004.012c	dīrghaprajñāya mallāya rocamānāya cābhibho<BR>
05,004.013a	ānīyatāṃ bṛhantaś ca senābinduś ca pārthivaḥ<BR>
05,004.013c	pāpajit prativindhyaś ca citravarmā suvāstukaḥ<BR>
05,004.014a	bāhlīko muñjakeśaś ca caidyādhipatir eva ca<BR>
05,004.014c	supārśvaś ca subāhuś ca pauravaś ca mahārathaḥ<BR>
05,004.015a	śakānāṃ pahlavānāṃ ca daradānāṃ ca ye nṛpāḥ<BR>
05,004.015c	kāmbojā ṛṣikā ye ca paścimānūpakāś ca ye<BR>
05,004.016a	jayatsenaś ca kāśyaś ca tathā pañcanadā nṛpāḥ<BR>
05,004.016c	krāthaputraś ca durdharṣaḥ pārvatīyāś ca ye nṛpāḥ<BR>
05,004.017a	jānakiś ca suśarmā ca maṇimān pautimatsyakaḥ<BR>
05,004.017c	pāṃsurāṣṭrādhipaś caiva dhṛṣṭaketuś ca vīryavān<BR>
05,004.018a	auḍraś ca daṇḍadhāraś ca bṛhatsenaś ca vīryavān<BR>
05,004.018c	aparājito niṣādaś ca śreṇimān vasumān api<BR>
05,004.019a	bṛhadbalo mahaujāś ca bāhuḥ parapuraṃjayaḥ<BR>
05,004.019c	samudraseno rājā ca saha putreṇa vīryavān<BR>
05,004.020a	adāriś ca nadījaś ca karṇaveṣṭaś ca pārthivaḥ<BR>
05,004.020c	samarthaś ca suvīraś ca mārjāraḥ kanyakas tathā<BR>
05,004.020c*0023_01	**** **** eko vīryabalotkaṭaḥ<BR>
05,004.020c*0023_02	vīrabāhuḥ subāhuś ca<BR>
05,004.020d*0024_01	vīrabāhuś ca durdharṣo bhūmipo jālakīṭakaḥ<BR>
05,004.021a	mahāvīraś ca kadruś ca nikaras tumulaḥ krathaḥ<BR>
05,004.021c	nīlaś ca vīradharmā ca bhūmipālaś ca vīryavān<BR>
05,004.022a	durjayo dantavaktraś ca rukmī ca janamejayaḥ<BR>
05,004.022c	āṣāḍho vāyuvegaś ca pūrvapālī ca pārthivaḥ<BR>
05,004.022d*0025_01	ārṣo devā budhaḥ sūtas tathā harihayopamaḥ<BR>
05,004.023a	bhūritejā devakaś ca ekalavyasya cātmajaḥ<BR>
05,004.023c	kārūṣakāś ca rājānaḥ kṣemadhūrtiś ca vīryavān<BR>
05,004.024a	udbhavaḥ kṣemakaś caiva vāṭadhānaś ca pārthivaḥ<BR>
05,004.024c	śrutāyuś ca dṛḍhāyuś ca śālvaputraś ca vīryavān<BR>
05,004.025a	kumāraś ca kaliṅgānām īśvaro yuddhadurmadaḥ<BR>
05,004.025c	eteṣāṃ preṣyatāṃ śīghram etad dhi mama rocate<BR>
05,004.026a	ayaṃ ca brāhmaṇaḥ śīghraṃ mama rājan purohitaḥ<BR>
05,004.026c	preṣyatāṃ dhṛtarāṣṭrāya vākyam asmin samarpyatām<BR>
05,004.027a	yathā duryodhano vācyo yathā śāṃtanavo nṛpaḥ<BR>
05,004.027c	dhṛtarāṣṭro yathā vācyo droṇaś ca viduṣāṃ varaḥ<BR>
05,005.000*0026_00	vaiśaṃpāyanaḥ<BR>
05,005.000*0026_01	drupadenaivam ukte tu vākye vākyaviśāradaḥ<BR>
05,005.000*0026_02	vasudevasutas tatra vṛṣṇisiṃho 'bravīd idam<BR>
05,005.001	vāsudeva uvāca<BR>
05,005.001a	upapannam idaṃ vākyaṃ somakānāṃ dhuraṃdhare<BR>
05,005.001c	arthasiddhikaraṃ rājñaḥ pāṇḍavasya mahaujasaḥ<BR>
05,005.002a	etac ca pūrvakāryaṃ naḥ sunītam abhikāṅkṣatām<BR>
05,005.002c	anyathā hy ācaran karma puruṣaḥ syāt subāliśaḥ<BR>
05,005.003a	kiṃ tu saṃbandhakaṃ tulyam asmākaṃ kurupāṇḍuṣu<BR>
05,005.003c	yatheṣṭaṃ vartamāneṣu pāṇḍaveṣu ca teṣu ca<BR>
05,005.004a	te vivāhārtham ānītā vayaṃ sarve yathā bhavān<BR>
05,005.004c	kṛte vivāhe muditā gamiṣyāmo gṛhān prati<BR>
05,005.005a	bhavān vṛddhatamo rājñāṃ vayasā ca śrutena ca<BR>
05,005.005c	śiṣyavat te vayaṃ sarve bhavāmeha na saṃśayaḥ<BR>
05,005.006a	bhavantaṃ dhṛtarāṣṭraś ca satataṃ bahu manyate<BR>
05,005.006c	ācāryayoḥ sakhā cāsi droṇasya ca kṛpasya ca<BR>
05,005.006d*0027_01	tasmād yad anurūpaṃ hi sāṃprataṃ tv iha manyase<BR>
05,005.006d*0027_02	taṃ preṣaya yathānyāyaṃ kurubhyo nṛpasattama<BR>
05,005.007a	sa bhavān preṣayatv adya pāṇḍavārthakaraṃ vacaḥ<BR>
05,005.007c	sarveṣāṃ niścitaṃ tan naḥ preṣayiṣyati yad bhavān<BR>
05,005.008a	yadi tāvac chamaṃ kuryān nyāyena kurupuṃgavaḥ<BR>
05,005.008b*0028_01	kṛtam ity eva saubhrātram ācariṣyanti pāṇḍavāḥ<BR>
05,005.008c	na bhavet kurupāṇḍūnāṃ saubhrātreṇa mahān kṣayaḥ<BR>
05,005.009a	atha darpānvito mohān na kuryād dhṛtarāṣṭrajaḥ<BR>
05,005.009c	anyeṣāṃ preṣayitvā ca paścād asmān samāhvayeḥ<BR>
05,005.010a	tato duryodhano mandaḥ sahāmātyaḥ sabāndhavaḥ<BR>
05,005.010c	niṣṭhām āpatsyate mūḍhaḥ kruddhe gāṇḍīvadhanvani<BR>
05,005.011	vaiśaṃpāyana uvāca<BR>
05,005.011a	tataḥ satkṛtya vārṣṇeyaṃ virāṭaḥ pṛthivīpatiḥ<BR>
05,005.011c	gṛhān prasthāpayām āsa sagaṇaṃ sahabāndhavam<BR>
05,005.012a	dvārakāṃ tu gate kṛṣṇe yudhiṣṭhirapurogamāḥ<BR>
05,005.012c	cakruḥ sāṃgrāmikaṃ sarvaṃ virāṭaś ca mahīpatiḥ<BR>
05,005.013a	tataḥ saṃpreṣayām āsa virāṭaḥ saha bāndhavaiḥ<BR>
05,005.013c	sarveṣāṃ bhūmipālānāṃ drupadaś ca mahīpatiḥ<BR>
05,005.014a	vacanāt kurusiṃhānāṃ matsyapāñcālayoś ca te<BR>
05,005.014c	samājagmur mahīpālāḥ saṃprahṛṣṭā mahābalāḥ<BR>
05,005.015a	tac chrutvā pāṇḍuputrāṇāṃ samāgacchan mahad balam<BR>
05,005.015c	dhṛtarāṣṭrasutaś cāpi samāninye mahīpatīn<BR>
05,005.016a	samākulā mahī rājan kurupāṇḍavakāraṇāt<BR>
05,005.016c	tadā samabhavat kṛtsnā saṃprayāṇe mahīkṣitām<BR>
05,005.016d*0029_01	saṃkulā ca tadā bhūmiś caturaṅgabalānvitā<BR>
05,005.017a	balāni teṣāṃ vīrāṇām āgacchanti tatas tataḥ<BR>
05,005.017c	cālayantīva gāṃ devīṃ saparvatavanām imām<BR>
05,005.018a	tataḥ prajñāvayovṛddhaṃ pāñcālyaḥ svapurohitam<BR>
05,005.018c	kurubhyaḥ preṣayām āsa yudhiṣṭhiramate tadā<BR>
05,006.001	drupada uvāca<BR>
05,006.001a	bhūtānāṃ prāṇinaḥ śreṣṭhāḥ prāṇināṃ buddhijīvinaḥ<BR>
05,006.001c	buddhimatsu narāḥ śreṣṭhā narāṇāṃ tu dvijātayaḥ<BR>
05,006.002a	dvijeṣu vaidyāḥ śreyāṃso vaidyeṣu kṛtabuddhayaḥ<BR>
05,006.002b*0030_01	kṛtabuddhiṣu kartāraḥ kartṛṣu brahmavādinaḥ<BR>
05,006.002c	sa bhavān kṛtabuddhīnāṃ pradhāna iti me matiḥ<BR>
05,006.003a	kulena ca viśiṣṭo 'si vayasā ca śrutena ca<BR>
05,006.003c	prajñayānavamaś cāsi śukreṇāṅgirasena ca<BR>
05,006.004a	viditaṃ cāpi te sarvaṃ yathāvṛttaḥ sa kauravaḥ<BR>
05,006.004c	pāṇḍavaś ca yathāvṛttaḥ kuntīputro yudhiṣṭhiraḥ<BR>
05,006.005a	dhṛtarāṣṭrasya vidite vañcitāḥ pāṇḍavāḥ paraiḥ<BR>
05,006.005c	vidureṇānunīto 'pi putram evānuvartate<BR>
05,006.006a	śakunir buddhipūrvaṃ hi kuntīputraṃ samāhvayat<BR>
05,006.006c	anakṣajñaṃ matākṣaḥ san kṣatravṛtte sthitaṃ śucim<BR>
05,006.007a	te tathā vañcayitvā tu dharmaputraṃ yudhiṣṭhiram<BR>
05,006.007c	na kasyāṃ cid avasthāyāṃ rājyaṃ dāsyanti vai svayam<BR>
05,006.008a	bhavāṃs tu dharmasaṃyuktaṃ dhṛtarāṣṭraṃ bruvan vacaḥ<BR>
05,006.008c	manāṃsi tasya yodhānāṃ dhruvam āvartayiṣyati<BR>
05,006.009a	viduraś cāpi tad vākyaṃ sādhayiṣyati tāvakam<BR>
05,006.009c	bhīṣmadroṇakṛpāṇāṃ ca bhedaṃ saṃjanayiṣyati<BR>
05,006.010a	amātyeṣu ca bhinneṣu yodheṣu vimukheṣu ca<BR>
05,006.010c	punar ekāgrakaraṇaṃ teṣāṃ karma bhaviṣyati<BR>
05,006.011a	etasminn antare pārthāḥ sukham ekāgrabuddhayaḥ<BR>
05,006.011c	senākarma kariṣyanti dravyāṇāṃ caiva saṃcayam<BR>
05,006.012a	bhidyamāneṣu ca sveṣu lambamāne ca vai tvayi<BR>
05,006.012c	na tathā te kariṣyanti senākarma na saṃśayaḥ<BR>
05,006.013a	etat prayojanaṃ cātra prādhānyenopalabhyate<BR>
05,006.013c	saṃgatyā dhṛtarāṣṭraś ca kuryād dharmyaṃ vacas tava<BR>
05,006.014a	sa bhavān dharmayuktaś ca dharmyaṃ teṣu samācaran<BR>
05,006.014c	kṛpāluṣu parikleśān pāṇḍavānāṃ prakīrtayan<BR>
05,006.015a	vṛddheṣu kuladharmaṃ ca bruvan pūrvair anuṣṭhitam<BR>
05,006.015c	vibhetsyati manāṃsy eṣām iti me nātra saṃśayaḥ<BR>
05,006.016a	na ca tebhyo bhayaṃ te 'sti brāhmaṇo hy asi vedavit<BR>
05,006.016c	dūtakarmaṇi yuktaś ca sthaviraś ca viśeṣataḥ<BR>
05,006.017a	sa bhavān puṣyayogena muhūrtena jayena ca<BR>
05,006.017c	kauraveyān prayātv āśu kaunteyasyārthasiddhaye<BR>
05,006.018	vaiśaṃpāyana uvāca<BR>
05,006.018a	tathānuśiṣṭaḥ prayayau drupadena mahātmanā<BR>
05,006.018c	purodhā vṛttasaṃpanno nagaraṃ nāgasāhvayam<BR>
05,006.018d*0031_01	śiṣyaiḥ parivṛto vidvān nītiśāstrārthakovidaḥ<BR>
05,006.018d*0031_02	pāṇḍavānāṃ hitārthāya kauravān prati jagmivān<BR>
05,007.001	vaiśaṃpāyana uvāca<BR>
05,007.001*0032_01	purohitaṃ te prasthāpya nagaraṃ nāgasāhvayam<BR>
05,007.001*0032_02	dūtān prasthāpayām āsuḥ pārthivebhyas tatas tataḥ<BR>
05,007.001*0032_03	prasthāpya dūtān anyatra dvārakāṃ puruṣarṣabhaḥ<BR>
05,007.001*0032_04	svayaṃ jagāma kauravyaḥ kuntīputro dhanaṃjayaḥ<BR>
05,007.001a	gate dvāravatīṃ kṛṣṇe baladeve ca mādhave<BR>
05,007.001c	saha vṛṣṇyandhakaiḥ sarvair bhojaiś ca śataśas tathā<BR>
05,007.002a	sarvam āgamayām āsa pāṇḍavānāṃ viceṣṭitam<BR>
05,007.002c	dhṛtarāṣṭrātmajo rājā dūtaiḥ praṇihitaiś caraiḥ<BR>
05,007.003a	sa śrutvā mādhavaṃ yātaṃ sadaśvair anilopamaiḥ<BR>
05,007.003c	balena nātimahatā dvārakām abhyayāt purīm<BR>
05,007.004a	tam eva divasaṃ cāpi kaunteyaḥ pāṇḍunandanaḥ<BR>
05,007.004c	ānartanagarīṃ ramyāṃ jagāmāśu dhanaṃjayaḥ<BR>
05,007.005a	tau yātvā puruṣavyāghrau dvārakāṃ kurunandanau<BR>
05,007.005c	suptaṃ dadṛśatuḥ kṛṣṇaṃ śayānaṃ copajagmatuḥ<BR>
05,007.006a	tataḥ śayāne govinde praviveśa suyodhanaḥ<BR>
05,007.006c	ucchīrṣataś ca kṛṣṇasya niṣasāda varāsane<BR>
05,007.006d*0033_01	siṃhāsanagataṃ paścāt parivṛtya ca dṛṣṭavān<BR>
05,007.007a	tataḥ kirīṭī tasyānu praviveśa mahāmanāḥ<BR>
05,007.007c	paścārdhe ca sa kṛṣṇasya prahvo 'tiṣṭhat kṛtāñjaliḥ<BR>
05,007.008a	pratibuddhaḥ sa vārṣṇeyo dadarśāgre kirīṭinam<BR>
05,007.008b*0034_01	ucchīrṣataś cāsanasthaṃ dadarśātha suyodhanam<BR>
05,007.008b*0035_01	paścād duryodhanaṃ bhūpam ucchīrṣe saṃsthitaṃ tadā<BR>
05,007.008b*0036_01	vaicitravīryajaṃ paścād yādavānāṃ dhuraṃdharaḥ<BR>
05,007.008b*0037_01	paścād duryodhanaṃ śaurir apaśyad amitadyutiḥ<BR>
05,007.008c	sa tayoḥ svāgataṃ kṛtvā yathārhaṃ pratipūjya ca<BR>
05,007.008e	tadāgamanajaṃ hetuṃ papraccha madhusūdanaḥ<BR>
05,007.009a	tato duryodhanaḥ kṛṣṇam uvāca prahasann iva<BR>
05,007.009c	vigrahe 'smin bhavān sāhyaṃ mama dātum ihārhati<BR>
05,007.010a	samaṃ hi bhavataḥ sakhyaṃ mayi caivārjune 'pi ca<BR>
05,007.010c	tathā saṃbandhakaṃ tulyam asmākaṃ tvayi mādhava<BR>
05,007.011a	ahaṃ cābhigataḥ pūrvaṃ tvām adya madhusūdana<BR>
05,007.011c	pūrvaṃ cābhigataṃ santo bhajante pūrvasāriṇaḥ<BR>
05,007.012a	tvaṃ ca śreṣṭhatamo loke satām adya janārdana<BR>
05,007.012c	satataṃ saṃmataś caiva sadvṛttam anupālaya<BR>
05,007.012d*0038_00	śrībhagavān uvāca<BR>
05,007.012d*0038_01	svāgataṃ tava gāndhāre na mayā vidito bhavān<BR>
05,007.012d*0038_02	duryodhanaḥ<BR>
05,007.012d*0038_02	kiṃ cāgamanakṛtyaṃ te kasmin kāle tvam āgataḥ<BR>
05,007.012d*0038_03	tvaddarśanārthī govinda ahaṃ pūrvam ihāgataḥ<BR>
05,007.012d*0038_04	prītyarthī sa bhavān sāhyaṃ mama dātum ihārhati<BR>
05,007.012d*0039_01	dhārtarāṣṭrasya tad vākyaṃ śrutvāmaravarottamaḥ<BR>
05,007.012d*0039_02	puruṣottamas tv idaṃ vākyaṃ duryodhanam abhāṣata<BR>
05,007.013	kṛṣṇa uvāca<BR>
05,007.013a	bhavān abhigataḥ pūrvam atra me nāsti saṃśayaḥ<BR>
05,007.013c	dṛṣṭas tu prathamaṃ rājan mayā pārtho dhanaṃjayaḥ<BR>
05,007.014a	tava pūrvābhigamanāt pūrvaṃ cāpy asya darśanāt<BR>
05,007.014c	sāhāyyam ubhayor eva kariṣyāmi suyodhana<BR>
05,007.015a	pravāraṇaṃ tu bālānāṃ pūrvaṃ kāryam iti śrutiḥ<BR>
05,007.015c	tasmāt pravāraṇaṃ pūrvam arhaḥ pārtho dhanaṃjayaḥ<BR>
05,007.016a	matsaṃhananatulyānāṃ gopānām arbudaṃ mahat<BR>
05,007.016c	nārāyaṇā iti khyātāḥ sarve saṃgrāmayodhinaḥ<BR>
05,007.017a	te vā yudhi durādharṣā bhavantv ekasya sainikāḥ<BR>
05,007.017c	ayudhyamānaḥ saṃgrāme nyastaśastro 'ham ekataḥ<BR>
05,007.017d*0040_01	etad viditvā kaunteya vicārya ca punaḥ punaḥ<BR>
05,007.017d*0040_02	tān vā varaya sāhāyye māṃ sācivyena vā punaḥ<BR>
05,007.018a	ābhyām anyataraṃ pārtha yat te hṛdyataraṃ matam<BR>
05,007.018c	tad vṛṇītāṃ bhavān agre pravāryas tvaṃ hi dharmataḥ<BR>
05,007.019	vaiśaṃpāyana uvāca<BR>
05,007.019a	evam uktas tu kṛṣṇena kuntīputro dhanaṃjayaḥ<BR>
05,007.019c	ayudhyamānaṃ saṃgrāme varayām āsa keśavam<BR>
05,007.019d*0041_01	nārāyaṇam amitraghnaṃ kāmāj jātam ajaṃ nṛṣu<BR>
05,007.019d*0041_02	sarvakṣatrasya purato devadānavayor api<BR>
05,007.019d*0042_01	duryodhanas tu tat sainyaṃ sarvam āvarayat tadā<BR>
05,007.020a	sahasrāṇāṃ sahasraṃ tu yodhānāṃ prāpya bhārata<BR>
05,007.020c	kṛṣṇaṃ cāpahṛtaṃ jñātvā saṃprāpa paramāṃ mudam<BR>
05,007.021a	duryodhanas tu tat sainyaṃ sarvam ādāya pārthivaḥ<BR>
05,007.021c	tato 'bhyayād bhīmabalo rauhiṇeyaṃ mahābalam<BR>
05,007.022a	sarvaṃ cāgamane hetuṃ sa tasmai saṃnyavedayat<BR>
05,007.022c	pratyuvāca tataḥ śaurir dhārtarāṣṭram idaṃ vacaḥ<BR>
05,007.023a	viditaṃ te naravyāghra sarvaṃ bhavitum arhati<BR>
05,007.023c	yan mayoktaṃ virāṭasya purā vaivāhike tadā<BR>
05,007.024a	nigṛhyokto hṛṣīkeśas tvadarthaṃ kurunandana<BR>
05,007.024c	mayā saṃbandhakaṃ tulyam iti rājan punaḥ punaḥ<BR>
05,007.025a	na ca tad vākyam uktaṃ vai keśavaḥ pratyapadyata<BR>
05,007.025c	na cāham utsahe kṛṣṇaṃ vinā sthātum api kṣaṇam<BR>
05,007.026a	nāhaṃ sahāyaḥ pārthānāṃ nāpi duryodhanasya vai<BR>
05,007.026c	iti me niścitā buddir vāsudevam avekṣya ha<BR>
05,007.027a	jāto 'si bhārate vaṃśe sarvapārthivapūjite<BR>
05,007.027c	gaccha yudhyasva dharmeṇa kṣātreṇa bharatarṣabha<BR>
05,007.028a	ity evam uktaḥ sa tadā pariṣvajya halāyudham<BR>
05,007.028c	kṛṣṇaṃ cāpahṛtaṃ jñātvā yuddhān mene jitaṃ jayam<BR>
05,007.029a	so 'bhyayāt kṛtavarmāṇaṃ dhṛtarāṣṭrasuto nṛpaḥ<BR>
05,007.029c	kṛtavarmā dadau tasya senām akṣauhiṇīṃ tadā<BR>
05,007.030a	sa tena sarvasainyena bhīmena kurunandanaḥ<BR>
05,007.030c	vṛtaḥ pratiyayau hṛṣṭaḥ suhṛdaḥ saṃpraharṣayan<BR>
05,007.030d*0043_01	tataḥ pītāmbaradharo jagatsraṣṭā janārdanaḥ<BR>
05,007.031a	gate duryodhane kṛṣṇaḥ kirīṭinam athābravīt<BR>
05,007.031c	ayudhyamānaḥ kāṃ buddhim āsthāyāhaṃ tvayā vṛtaḥ<BR>
05,007.032	arjuna uvāca<BR>
05,007.032a	bhavān samarthas tān sarvān nihantuṃ nātra saṃśayaḥ<BR>
05,007.032c	nihantum aham apy ekaḥ samarthaḥ puruṣottama<BR>
05,007.033a	bhavāṃs tu kīrtimāṃl loke tad yaśas tvāṃ gamiṣyati<BR>
05,007.033c	yaśasā cāham apy arthī tasmād asi mayā vṛtaḥ<BR>
05,007.034a	sārathyaṃ tu tvayā kāryam iti me mānasaṃ sadā<BR>
05,007.034c	cirarātrepsitaṃ kāmaṃ tad bhavān kartum arhati<BR>
05,007.035	vāsudeva uvāca<BR>
05,007.035a	upapannam idaṃ pārtha yat spardhethā mayā saha<BR>
05,007.035c	sārathyaṃ te kariṣyāmi kāmaḥ saṃpadyatāṃ tava<BR>
05,007.036	vaiśaṃpāyana uvāca<BR>
05,007.036a	evaṃ pramuditaḥ pārthaḥ kṛṣṇena sahitas tadā<BR>
05,007.036c	vṛto dāśārhapravaraiḥ punar āyād yudhiṣṭhiram<BR>
05,008.001	vaiśaṃpāyana uvāca<BR>
05,008.001a	śalyaḥ śrutvā tu dūtānāṃ sainyena mahatā vṛtaḥ<BR>
05,008.001c	abhyayāt pāṇḍavān rājan saha putrair mahārathaiḥ<BR>
05,008.002a	tasya senāniveśo 'bhūd adhyardham iva yojanam<BR>
05,008.002c	tathā hi bahulāṃ senāṃ sa bibharti nararṣabhaḥ<BR>
05,008.002d*0044_01	akṣauhiṇīpatī rājan mahāvīryaparākramaḥ<BR>
05,008.003a	vicitrakavacāḥ śūrā vicitradhvajakārmukāḥ<BR>
05,008.003c	vicitrābharaṇāḥ sarve vicitrarathavāhanāḥ<BR>
05,008.003d*0045_01	vicitrasragdharāḥ sarve vicitrāmbarabhūṣaṇāḥ<BR>
05,008.004a	svadeśaveṣābharaṇā vīrāḥ śatasahasraśaḥ<BR>
05,008.004c	tasya senāpraṇetāro babhūvuḥ kṣatriyarṣabhāḥ<BR>
05,008.005a	vyathayann iva bhūtāni kampayann iva medinīm<BR>
05,008.005c	śanair viśrāmayan senāṃ sa yayau yena pāṇḍavaḥ<BR>
05,008.006a	tato duryodhanaḥ śrutvā mahāsenaṃ mahāratham<BR>
05,008.006c	upāyāntam abhidrutya svayam ānarca bhārata<BR>
05,008.006d*0046_01	śalyasya mantribhiḥ sarvair duryodhanavaśānugaiḥ<BR>
05,008.006d*0046_02	avijñātaṃ ca śalyasya hṛdayasya priyaṃ kṛtam<BR>
05,008.007a	kārayām āsa pūjārthaṃ tasya duryodhanaḥ sabhāḥ<BR>
05,008.007c	ramaṇīyeṣu deśeṣu ratnacitrāḥ svalaṃkṛtāḥ<BR>
05,008.007d*0047_01	śilpibhir vividhaiś caiva krīḍās tatra prayojitāḥ<BR>
05,008.007d*0047_02	tatra mālyāni māṃsāni bhakṣyaṃ peyaṃ ca satkṛtam<BR>
05,008.007d*0047_03	kūpāś ca vividhākārā manoharṣavivardhanāḥ<BR>
05,008.007d*0047_04	vāpyaś ca vividhākārā audakāni gṛhāṇi ca<BR>
05,008.008a	sa tāḥ sabhāḥ samāsādya pūjyamāno yathāmaraḥ<BR>
05,008.008c	duryodhanasya sacivair deśe deśe yathārhataḥ<BR>
05,008.008e	ājagāma sabhām anyāṃ devāvasathavarcasam<BR>
05,008.008f*0048_01	tatra vāsāṃsi mālyāni bhakṣyaṃ peyaṃ ca puṣkalam<BR>
05,008.008f*0048_02	gandhā ghrāṇasya sukhadā divyāś cittamanoharāḥ<BR>
05,008.008f*0048_03	sarāṃsi sādaro rājā savihaṃgamṛgāni ca<BR>
05,008.009a	sa tatra viṣayair yuktaḥ kalyāṇair atimānuṣaiḥ<BR>
05,008.009c	mene 'bhyadhikam ātmānam avamene puraṃdaram<BR>
05,008.010a	papraccha sa tataḥ preṣyān prahṛṣṭaḥ kṣatriyarṣabhaḥ<BR>
05,008.010c	yudhiṣṭhirasya puruṣāḥ ke nu cakruḥ sabhā imāḥ<BR>
05,008.010e	ānīyantāṃ sabhākārāḥ pradeyārhā hi me matāḥ<BR>
05,008.010f*0049_01	prasādam eṣāṃ dāsyāmi kuntīputro 'numanyatām<BR>
05,008.010f*0049_02	duryodhanāya tat sarvaṃ kathayanti sma vismitāḥ<BR>
05,008.010f*0049_03	saṃprahṛṣṭo yadā śalyo diditsur api jīvitam<BR>
05,008.010f*0050_01	tataḥ prahṛṣṭaṃ rājānaṃ jñātvā te sacivās tadā<BR>
05,008.011a	gūḍho duryodhanas tatra darśayām āsa mātulam<BR>
05,008.011c	taṃ dṛṣṭvā madrarājas tu jñātvā yatnaṃ ca tasya tam<BR>
05,008.011d*0051_01	dṛṣṭvā duryodhanaṃ rājā vismitaḥ sa narottamaḥ<BR>
05,008.011d*0051_02	mantriṇaś cāpi śaṃsanti madrarājaṃ suvismitam<BR>
05,008.011d*0051_03	duryodhanena te rājañ śuśrūṣitam idaṃ prabho<BR>
05,008.011d*0051_04	priyaṃ priyārhasya sataḥ kartum arhasi bhūmipa<BR>
05,008.011d*0051_05	tam aṅkam upaveśyāśu mūrdhni cāghrāya madrarāṭ<BR>
05,008.011e	pariṣvajyābravīt prīta iṣṭo 'rtho gṛhyatām iti<BR>
05,008.012	duryodhana uvāca<BR>
05,008.012a	satyavāg bhava kalyāṇa varo vai mama dīyatām<BR>
05,008.012c	sarvasenāpraṇetā me bhavān bhavitum arhati<BR>
05,008.012d*0052_01	yathaiva pāṇḍavās tubhyaṃ tathaiva bhavato hy aham<BR>
05,008.012d*0052_02	śalyaḥ<BR>
05,008.012d*0052_02	anumānyaṃ ca pālyaṃ ca bhaktaṃ ca bhaja māṃ vibho<BR>
05,008.012d*0052_03	evam etan mahārāja yathā vadasi bhārata<BR>
05,008.012d*0052_04	varaṃ dadāmi te prīta evam etad bhaviṣyati<BR>
05,008.013	vaiśaṃpāyana uvāca<BR>
05,008.013a	kṛtam ity abravīc chalyaḥ kim anyat kriyatām iti<BR>
05,008.013c	kṛtam ity eva gāndhāriḥ pratyuvāca punaḥ punaḥ<BR>
05,008.013d*0053_00	śalya uvāca<BR>
05,008.013d*0053_01	gaccha duryodhana puraṃ svakam eva nararṣabha<BR>
05,008.013d*0053_02	ahaṃ gamiṣye draṣṭuṃ vai yudhiṣṭhiram ariṃdamam<BR>
05,008.013d*0053_03	dṛṣṭvā yudhiṣṭhiraṃ rājan kṣipram eṣye narādhipa<BR>
05,008.013d*0053_04	duryodhana uvāca<BR>
05,008.013d*0053_04	avaśyaṃ cāpi draṣṭavyaḥ pāṇḍavaḥ puruṣarṣabhaḥ<BR>
05,008.013d*0053_05	kṣipram āgamyatāṃ rājan pāṇḍavaṃ vīkṣya pārthiva<BR>
05,008.013d*0053_06	śalya uvāca<BR>
05,008.013d*0053_06	tvayy adhīnāḥ sma rājendra varadānaṃ smarasva naḥ<BR>
05,008.013d*0053_07	kṣipram eṣyāmi bhadraṃ te gacchasva svapuraṃ nṛpa<BR>
05,008.013d*0053_08	pariṣvajya tathānyonyaṃ śalyaduryodhanāv ubhau<BR>
05,008.013d*0054_01	dṛṣṭvā tu pāṇḍavān rājan na mithyā kartum utsahe<BR>
05,008.014a	sa tathā śalyam āmantrya punar āyāt svakaṃ puram<BR>
05,008.014c	śalyo jagāma kaunteyān ākhyātuṃ karma tasya tat<BR>
05,008.015a	upaplavyaṃ sa gatvā tu skandhāvāraṃ praviśya ca<BR>
05,008.015c	pāṇḍavān atha tān sarvāñ śalyas tatra dadarśa ha<BR>
05,008.015d*0055_01	cirāt tu dṛṣṭvā rājānaṃ mātulaṃ samitiṃjayam<BR>
05,008.015d*0055_02	āsanebhyaḥ samutpetuḥ sarve sahayudhiṣṭhirāḥ<BR>
05,008.016a	sametya tu mahābāhuḥ śalyaḥ pāṇḍusutais tadā<BR>
05,008.016c	pādyam arghyaṃ ca gāṃ caiva pratyagṛhṇād yathāvidhi<BR>
05,008.016d*0056_01	kṛtāñjalir adīnātmā dharmātmā śalyam abravīt<BR>
05,008.016d*0056_02	svāgataṃ te 'stu vai rājann etad āsanam āsyatām<BR>
05,008.016d*0056_03	tato nyaṣīdac chalyaś ca kāñcane paramāsane<BR>
05,008.016d*0056_04	tatra pādyam athārghyaṃ ca nyavedayata pāṇḍavaḥ<BR>
05,008.016d*0057_01	nivedya cārghyaṃ vidhivan madrarājāya bhārata<BR>
05,008.016d*0057_02	kuśalaṃ pāṇḍavo 'pṛcchac chalyaṃ sarvasukhāvaham<BR>
05,008.016d*0057_03	sa taiḥ parivṛtaḥ sarvaiḥ pāṇḍavair dharmacāribhiḥ<BR>
05,008.017a	tataḥ kuśalapūrvaṃ sa madrarājo 'risūdanaḥ<BR>
05,008.017c	prītyā paramayā yuktaḥ samāśliṣya yudhiṣṭhiram<BR>
05,008.018a	tathā bhīmārjunau hṛṣṭau svasrīyau ca yamāv ubhau<BR>
05,008.018b*0058_01	draupadī ca subhadrā ca abhimanyuś ca bhārata<BR>
05,008.018c	āsane copaviṣṭas tu śalyaḥ pārtham uvāca ha<BR>
05,008.019a	kuśalaṃ rājaśārdūla kaccit te kurunandana<BR>
05,008.019c	araṇyavāsād diṣṭyāsi vimukto jayatāṃ vara<BR>
05,008.020a	suduṣkaraṃ kṛtaṃ rājan nirjane vasatā vane<BR>
05,008.020c	bhrātṛbhiḥ saha rājendra kṛṣṇayā cānayā saha<BR>
05,008.021a	ajñātavāsaṃ ghoraṃ ca vasatā duṣkaraṃ kṛtam<BR>
05,008.021c	duḥkham eva kutaḥ saukhyaṃ rājyabhraṣṭasya bhārata<BR>
05,008.022a	duḥkhasyaitasya mahato dhārtarāṣṭrakṛtasya vai<BR>
05,008.022c	avāpsyasi sukhaṃ rājan hatvā śatrūn paraṃtapa<BR>
05,008.023a	viditaṃ te mahārāja lokatattvaṃ narādhipa<BR>
05,008.023c	tasmāl lobhakṛtaṃ kiṃ cit tava tāta na vidyate<BR>
05,008.023d*0059_01	rājarṣīṇāṃ purāṇānāṃ mārgam anviccha bhārata<BR>
05,008.023d*0059_02	dāne tapasi satye ca bhava tāta yudhiṣṭhira<BR>
05,008.023d*0059_03	kṣamā damaś ca satyaṃ ca ahiṃsā ca yudhiṣṭhira<BR>
05,008.023d*0059_04	adbhutaś ca punar lokas tvayi rājan pratiṣṭhitaḥ<BR>
05,008.023d*0059_05	mṛdur vadānyo brahmaṇyo dātā dharmaparāyaṇaḥ<BR>
05,008.023d*0059_06	dharmās te viditā rājan bahavo lokasākṣikāḥ<BR>
05,008.023d*0059_07	sarvaṃ jagad idaṃ tāta viditaṃ te paraṃtapa<BR>
05,008.023d*0059_08	diṣṭyā kṛcchram idaṃ rājan pāritaṃ bharatarṣabha<BR>
05,008.023d*0059_09	diṣṭyā paśyāmi rājendra dharmātmānaṃ sahānugam<BR>
05,008.023d*0059_10	nistīrṇaṃ duṣkaraṃ rājaṃs tvāṃ dharmanicayaṃ prabho<BR>
05,008.023d*0060_01	utthānaṃ saṃyamo dākṣyam apramādo dhṛtiḥ smṛtiḥ<BR>
05,008.024a	tato 'syākathayad rājā duryodhanasamāgamam<BR>
05,008.024c	tac ca śuśrūṣitaṃ sarvaṃ varadānaṃ ca bhārata<BR>
05,008.025	yudhiṣṭhira uvāca<BR>
05,008.025a	sukṛtaṃ te kṛtaṃ rājan prahṛṣṭenāntarātmanā<BR>
05,008.025c	duryodhanasya yad vīra tvayā vācā pratiśrutam<BR>
05,008.025d*0061_01	duryodhanasya cāsmākaṃ viśeṣo 'tra na vidyate<BR>
05,008.025e	ekaṃ tv icchāmi bhadraṃ te kriyamāṇaṃ mahīpate<BR>
05,008.025f*0062_01	rājann akartavyam api kartum arhasi sattama<BR>
05,008.025f*0062_02	mama tv avekṣayā vīra śṛṇu vijñāpayāmi te<BR>
05,008.025f*0063_01	spardhate hi sadā karṇaḥ pārthena raṇamūrdhani<BR>
05,008.026a	bhavān iha mahārāja vāsudevasamo yudhi<BR>
05,008.026c	karṇārjunābhyāṃ saṃprāpte dvairathe rājasattama<BR>
05,008.026d*0064_01	vāsudevena sārathyaṃ kāryaṃ pārthasya mātula<BR>
05,008.026e	karṇasya bhavatā kāryaṃ sārathyaṃ nātra saṃśayaḥ<BR>
05,008.027a	tatra pālyo 'rjuno rājan yadi matpriyam icchasi<BR>
05,008.027c	tejovadhaś ca te kāryaḥ sauter asmajjayāvahaḥ<BR>
05,008.027e	akartavyam api hy etat kartum arhasi mātula<BR>
05,008.028	śalya uvāca<BR>
05,008.028a	śṛṇu pāṇḍava bhadraṃ te yad bravīṣi durātmanaḥ<BR>
05,008.028c	tejovadhanimittaṃ māṃ sūtaputrasya saṃyuge<BR>
05,008.028d*0065_01	tejovadhanimittaṃ māṃ tat kariṣyāmi te priyam<BR>
05,008.029a	ahaṃ tasya bhaviṣyāmi saṃgrāme sārathir dhruvam<BR>
05,008.029c	vāsudevena hi samaṃ nityaṃ māṃ sa hi manyate<BR>
05,008.030a	tasyāhaṃ kuruśārdūla pratīpam ahitaṃ vacaḥ<BR>
05,008.030c	dhruvaṃ saṃkathayiṣyāmi yoddhukāmasya saṃyuge<BR>
05,008.030d*0066_01	ahaṃ tasya bhaviṣyāmi sārathī raṇamūrdhani<BR>
05,008.031a	yathā sa hṛtadarpaś ca hṛtatejāś ca pāṇḍava<BR>
05,008.031c	bhaviṣyati sukhaṃ hantuṃ satyam etad bravīmi te<BR>
05,008.032a	evam etat kariṣyāmi yathā tāta tvam āttha mām<BR>
05,008.032c	yac cānyad api śakṣyāmi tat kariṣyāmi te priyam<BR>
05,008.033a	yac ca duḥkhaṃ tvayā prāptaṃ dyūte vai kṛṣṇayā saha<BR>
05,008.033c	paruṣāṇi ca vākyāni sūtaputrakṛtāni vai<BR>
05,008.034a	jaṭāsurāt parikleśaḥ kīcakāc ca mahādyute<BR>
05,008.034c	draupadyādhigataṃ sarvaṃ damayantyā yathāśubham<BR>
05,008.035a	sarvaṃ duḥkham idaṃ vīra sukhodarkaṃ bhaviṣyati<BR>
05,008.035c	nātra manyus tvayā kāryo vidhir hi balavattaraḥ<BR>
05,008.036a	duḥkhāni hi mahātmānaḥ prāpnuvanti yudhiṣṭhira<BR>
05,008.036c	devair api hi duḥkhāni prāptāni jagatīpate<BR>
05,008.036d*0067_01	devadānavagandharvāḥ kiṃnaroragarākṣasāḥ<BR>
05,008.036d*0067_02	duḥkhaṃ prāptā yathā rājaṃs tac chṛṇuṣva narādhipa<BR>
05,008.037a	indreṇa śrūyate rājan sabhāryeṇa mahātmanā<BR>
05,008.037c	anubhūtaṃ mahad duḥkhaṃ devarājena bhārata<BR>
05,009.001	yudhiṣṭhira uvāca<BR>
05,009.001a	katham indreṇa rājendra sabhāryeṇa mahātmanā<BR>
05,009.001c	duḥkhaṃ prāptaṃ paraṃ ghoram etad icchāmi veditum<BR>
05,009.002	śalya uvāca<BR>
05,009.002a	śṛṇu rājan purā vṛttam itihāsaṃ purātanam<BR>
05,009.002c	sabhāryeṇa yathā prāptaṃ duḥkham indreṇa bhārata<BR>
05,009.003a	tvaṣṭā prajāpatir hy āsīd devaśreṣṭho mahātapāḥ<BR>
05,009.003c	sa putraṃ vai triśirasam indradrohāt kilāsṛjat<BR>
05,009.004a	aindraṃ sa prārthayat sthānaṃ viśvarūpo mahādyutiḥ<BR>
05,009.004c	tais tribhir vadanair ghoraiḥ sūryendujvalanopamaiḥ<BR>
05,009.005a	vedān ekena so 'dhīte surām ekena cāpibat<BR>
05,009.005c	ekena ca diśaḥ sarvāḥ pibann iva nirīkṣate<BR>
05,009.006a	sa tapasvī mṛdur dānto dharme tapasi codyataḥ<BR>
05,009.006c	tapo 'tapyan mahat tīvraṃ suduścaram ariṃdama<BR>
05,009.007a	tasya dṛṣṭvā tapovīryaṃ sattvaṃ cāmitatejasaḥ<BR>
05,009.007c	viṣādam agamac chakra indro 'yaṃ mā bhaved iti<BR>
05,009.008a	kathaṃ sajjeta bhogeṣu na ca tapyen mahat tapaḥ<BR>
05,009.008c	vivardhamānas triśirāḥ sarvaṃ tribhuvanaṃ graset<BR>
05,009.009a	iti saṃcintya bahudhā buddhimān bharatarṣabha<BR>
05,009.009c	ājñāpayat so 'psarasas tvaṣṭṛputrapralobhane<BR>
05,009.010a	yathā sa sajjet triśirāḥ kāmabhogeṣu vai bhṛśam<BR>
05,009.010c	kṣipraṃ kuruta gacchadhvaṃ pralobhayata māciram<BR>
05,009.011a	śṛṅgāraveṣāḥ suśroṇyo bhāvair yuktā manoharaiḥ<BR>
05,009.011b*0068_01	hāvabhāvasamāyuktāḥ sarvāḥ saundaryaśobhitāḥ<BR>
05,009.011c	pralobhayata bhadraṃ vaḥ śamayadhvaṃ bhayaṃ mama<BR>
05,009.011d*0069_01	prajāpatir bhaved eṣa candro vaiśravaṇo yamaḥ<BR>
05,009.011d*0069_02	varuṇaḥ pāśahasto vā dharma eva bhavet svayam<BR>
05,009.012a	asvasthaṃ hy ātmanātmānaṃ lakṣayāmi varāṅganāḥ<BR>
05,009.012c	bhayam etan mahāghoraṃ kṣipraṃ nāśayatābalāḥ<BR>
05,009.013	apsarasa ūcuḥ<BR>
05,009.013a	tathā yatnaṃ kariṣyāmaḥ śakra tasya pralobhane<BR>
05,009.013c	yathā nāvāpsyasi bhayaṃ tasmād balaniṣūdana<BR>
05,009.014a	nirdahann iva cakṣurbhyāṃ yo 'sāv āste taponidhiḥ<BR>
05,009.014c	taṃ pralobhayituṃ deva gacchāmaḥ sahitā vayam<BR>
05,009.014e	yatiṣyāmo vaśe kartuṃ vyapanetuṃ ca te bhayam<BR>
05,009.015	śalya uvāca<BR>
05,009.015a	indreṇa tās tv anujñātā jagmus triśiraso 'ntikam<BR>
05,009.015c	tatra tā vividhair bhāvair lobhayantyo varāṅganāḥ<BR>
05,009.015e	nṛtyaṃ saṃdarśayantyaś ca tathaivāṅgeṣu sauṣṭhavam<BR>
05,009.016a	viceruḥ saṃpraharṣaṃ ca nābhyagacchan mahātapāḥ<BR>
05,009.016c	indriyāṇi vaśe kṛtvā pūrṇasāgarasaṃnibhaḥ<BR>
05,009.017a	tās tu yatnaṃ paraṃ kṛtvā punaḥ śakram upasthitāḥ<BR>
05,009.017c	kṛtāñjalipuṭāḥ sarvā devarājam athābruvan<BR>
05,009.018a	na sa śakyaḥ sudurdharṣo dhairyāc cālayituṃ prabho<BR>
05,009.018c	yat te kāryaṃ mahābhāga kriyatāṃ tadanantaram<BR>
05,009.019a	saṃpūjyāpsarasaḥ śakro visṛjya ca mahāmatiḥ<BR>
05,009.019c	cintayām āsa tasyaiva vadhopāyaṃ mahātmanaḥ<BR>
05,009.020a	sa tūṣṇīṃ cintayan vīro devarājaḥ pratāpavān<BR>
05,009.020c	viniścitamatir dhīmān vadhe triśiraso 'bhavat<BR>
05,009.021a	vajram asya kṣipāmy adya sa kṣipraṃ na bhaviṣyati<BR>
05,009.021c	śatruḥ pravṛddho nopekṣyo durbalo 'pi balīyasā<BR>
05,009.022a	śāstrabuddhyā viniścitya kṛtvā buddhiṃ vadhe dṛḍhām<BR>
05,009.022c	atha vaiśvānaranibhaṃ ghorarūpaṃ bhayāvaham<BR>
05,009.022e	mumoca vajraṃ saṃkruddhaḥ śakras triśirasaṃ prati<BR>
05,009.023a	sa papāta hatas tena vajreṇa dṛḍham āhataḥ<BR>
05,009.023c	parvatasyeva śikharaṃ praṇunnaṃ medinītale<BR>
05,009.024a	taṃ tu vajrahataṃ dṛṣṭvā śayānam acalopamam<BR>
05,009.024c	na śarma lebhe devendro dīpitas tasya tejasā<BR>
05,009.024d*0070_01	ghorarūpo mahāraudras tīvras tīvraparākramaḥ<BR>
05,009.024e	hato 'pi dīptatejāḥ sa jīvann iva ca dṛśyate<BR>
05,009.024f*0071_01	ghātitasya śirāṃsyājau jīvantīvādbhutāni vai<BR>
05,009.024f*0071_02	tato 'tibhītagātras tu śakra āste vicārayan<BR>
05,009.024f*0071_03	athājagāma paraśuṃ skandhenādāya vardhakiḥ<BR>
05,009.024f*0071_04	tad araṇyaṃ mahārāja yatrāste 'sau nipātitaḥ<BR>
05,009.024f*0072_01	śirāṃsi tasya jāyante trīṇy eva śakunās trayaḥ<BR>
05,009.024f*0072_02	tittiriḥ kalaviṅkaś ca tathaiva ca kapiñjalaḥ<BR>
05,009.024f*0072_03	viśvarūpaśirāṃsy eva jāyante tasya bhārata<BR>
05,009.025a	abhitas tatra takṣāṇaṃ ghaṭamānaṃ śacīpatiḥ<BR>
05,009.025c	apaśyad abravīc cainaṃ satvaraṃ pākaśāsanaḥ<BR>
05,009.025e	kṣipraṃ chindhi śirāṃsy asya kuruṣva vacanaṃ mama<BR>
05,009.026	takṣovāca<BR>
05,009.026a	mahāskandho bhṛśaṃ hy eṣa paraśur na tariṣyati<BR>
05,009.026c	kartuṃ cāhaṃ na śakṣyāmi karma sadbhir vigarhitam<BR>
05,009.027	indra uvāca<BR>
05,009.027a	mā bhais tvaṃ kṣipram etad vai kuruṣva vacanaṃ mama<BR>
05,009.027c	matprasādād dhi te śastraṃ vajrakalpaṃ bhaviṣyati<BR>
05,009.028	takṣovāca<BR>
05,009.028a	kaṃ bhavantam ahaṃ vidyāṃ ghorakarmāṇam adya vai<BR>
05,009.028c	etad icchāmy ahaṃ śrotuṃ tattvena kathayasva me<BR>
05,009.029	indra uvāca<BR>
05,009.029a	aham indro devarājas takṣan viditam astu te<BR>
05,009.029c	kuruṣvaitad yathoktaṃ me takṣan mā tvaṃ vicāraya<BR>
05,009.029d*0073_01	mayā hi nihataḥ śete triśirās tvaṃ ca viddhi vai<BR>
05,009.029d*0073_02	sa prahvaḥ prāñjalir bhūtvā idaṃ vacanam abravīt<BR>
05,009.030	takṣovāca<BR>
05,009.030a	krūreṇa nāpatrapase kathaṃ śakreha karmaṇā<BR>
05,009.030c	ṛṣiputram imaṃ hatvā brahmahatyābhayaṃ na te<BR>
05,009.031	indra uvāca<BR>
05,009.031a	paścād dharmaṃ cariṣyāmi pāvanārthaṃ suduścaram<BR>
05,009.031c	śatrur eṣa mahāvīryo vajreṇa nihato mayā<BR>
05,009.032a	adyāpi cāham udvignas takṣann asmād bibhemi vai<BR>
05,009.032c	kṣipraṃ chindhi śirāṃsi tvaṃ kariṣye 'nugrahaṃ tava<BR>
05,009.033a	śiraḥ paśos te dāsyanti bhāgaṃ yajñeṣu mānavāḥ<BR>
05,009.033c	eṣa te 'nugrahas takṣan kṣipraṃ kuru mama priyam<BR>
05,009.034	śalya uvāca<BR>
05,009.034a	etac chrutvā tu takṣā sa mahendravacanaṃ tadā<BR>
05,009.034c	śirāṃsy atha triśirasaḥ kuṭhāreṇācchinat tadā<BR>
05,009.035a	nikṛtteṣu tatas teṣu niṣkrāmaṃs triśirās tv atha<BR>
05,009.035c	kapiñjalās tittirāś ca kalaviṅkāś ca sarvaśaḥ<BR>
05,009.036a	yena vedān adhīte sma pibate somam eva ca<BR>
05,009.036c	tasmād vaktrān viniṣpetuḥ kṣipraṃ tasya kapiñjalāḥ<BR>
05,009.037a	yena sarvā diśo rājan pibann iva nirīkṣate<BR>
05,009.037c	tasmād vaktrād viniṣpetus tittirās tasya pāṇḍava<BR>
05,009.038a	yat surāpaṃ tu tasyāsīd vaktraṃ triśirasas tadā<BR>
05,009.038c	kalaviṅkā viniṣpetus tenāsya bharatarṣabha<BR>
05,009.039a	tatas teṣu nikṛtteṣu vijvaro maghavān abhūt<BR>
05,009.039b*0074_01	takṣṇe caiva varaṃ dattvā prahṛṣṭas tridaśeśvaraḥ<BR>
05,009.039c	jagāma tridivaṃ hṛṣṭas takṣāpi svagṛhān yayau<BR>
05,009.039d*0075_01	takṣāpi svagṛhaṃ gatvā naiva śaṃsati kasya cit<BR>
05,009.039d*0075_02	athainaṃ nābhijānanti varṣam ekaṃ tathāgatam<BR>
05,009.039d*0075_03	atha saṃvatsare pūrṇe bhūtāḥ paśupateḥ prabho<BR>
05,009.039d*0075_04	te cākrośanta maghavān naḥ prabhur brahmahā iti<BR>
05,009.039d*0075_05	tata indro vrataṃ ghoram acarat pākaśāsanaḥ<BR>
05,009.039d*0075_06	tapasā ca susaṃyuktaḥ saha devair marudgaṇaiḥ<BR>
05,009.039d*0075_07	samudre ca pṛthivyāṃ ca vanaspatiṣu strīṣu ca<BR>
05,009.039d*0075_08	vibhajya brahmahatyāṃ ca tāṃś ca saṃyojayad varaiḥ<BR>
05,009.039d*0075_09	varadas tu varaṃ dattvā pṛthivyai sāgarāya ca<BR>
05,009.039d*0075_10	vanaspatibhyaḥ strībhyaś ca brahmahatyāṃ nunoda tām<BR>
05,009.039d*0075_11	tatas tu śuddho bhagavān devair lokaiś ca pūjitaḥ<BR>
05,009.039d*0075_12	indrasthānam upātiṣṭhat pūjyamāno maharṣibhiḥ<BR>
05,009.039d*0076_01	mene kṛtārtham ātmānaṃ hatvā śatruṃ surārihā<BR>
05,009.040a	tvaṣṭā prajāpatiḥ śrutvā śakreṇātha hataṃ sutam<BR>
05,009.040c	krodhasaṃraktanayana idaṃ vacanam abravīt<BR>
05,009.041a	tapyamānaṃ tapo nityaṃ kṣāntaṃ dāntaṃ jitendriyam<BR>
05,009.041c	anāparādhinaṃ yasmāt putraṃ hiṃsitavān mama<BR>
05,009.042a	tasmāc chakravadhārthāya vṛtram utpādayāmy aham<BR>
05,009.042c	lokāḥ paśyantu me vīryaṃ tapasaś ca balaṃ mahat<BR>
05,009.042e	sa ca paśyatu devendro durātmā pāpacetanaḥ<BR>
05,009.043a	upaspṛśya tataḥ kruddhas tapasvī sumahāyaśāḥ<BR>
05,009.043c	agniṃ hutvā samutpādya ghoraṃ vṛtram uvāca ha<BR>
05,009.043e	indraśatro vivardhasva prabhāvāt tapaso mama<BR>
05,009.044a	so 'vardhata divaṃ stabdhvā sūryavaiśvānaropamaḥ<BR>
05,009.044c	kiṃ karomīti covāca kālasūrya ivoditaḥ<BR>
05,009.044e	śakraṃ jahīti cāpy ukto jagāma tridivaṃ tataḥ<BR>
05,009.045a	tato yuddhaṃ samabhavad vṛtravāsavayos tadā<BR>
05,009.045c	saṃkruddhayor mahāghoraṃ prasaktaṃ kurusattama<BR>
05,009.045d*0077_01	grastā lokāś ca vṛtreṇa sarve bharatasattama<BR>
05,009.045d*0077_02	tvaṣṭṛtejovivṛddhena vṛtreṇa sumahātmanā<BR>
05,009.045d*0077_03	sarve gandhendriyarasā hṛtā bhārata tena vai<BR>
05,009.045d*0077_04	pṛthivī vāyur ākāśa āpo jyotiś ca pañcamaḥ<BR>
05,009.045d*0077_05	hṛtam etan mahārāja vṛtreṇa sumahātmanā<BR>
05,009.046a	tato jagrāha devendraṃ vṛtro vīraḥ śatakratum<BR>
05,009.046c	apāvṛtya sa jagrāsa vṛtraḥ krodhasamanvitaḥ<BR>
05,009.047a	graste vṛtreṇa śakre tu saṃbhrāntās tridaśās tadā<BR>
05,009.047c	asṛjaṃs te mahāsattvā jṛmbhikāṃ vṛtranāśinīm<BR>
05,009.048a	vijṛmbhamāṇasya tato vṛtrasyāsyād apāvṛtāt<BR>
05,009.048c	svāny aṅgāny abhisaṃkṣipya niṣkrānto balasūdanaḥ<BR>
05,009.048e	tataḥ prabhṛti lokeṣu jṛmbhikā prāṇisaṃśritā<BR>
05,009.049a	jahṛṣuś ca surāḥ sarve dṛṣṭvā śakraṃ viniḥsṛtam<BR>
05,009.049c	tataḥ pravavṛte yuddhaṃ vṛtravāsavayoḥ punaḥ<BR>
05,009.049e	saṃrabdhayos tadā ghoraṃ suciraṃ bharatarṣabha<BR>
05,009.050a	yadā vyavardhata raṇe vṛtro balasamanvitaḥ<BR>
05,009.050c	tvaṣṭus tapobalād vidvāṃs tadā śakro nyavartata<BR>
05,009.051a	nivṛtte tu tadā devā viṣādam agaman param<BR>
05,009.051c	sametya śakreṇa ca te tvaṣṭus tejovimohitāḥ<BR>
05,009.051e	amantrayanta te sarve munibhiḥ saha bhārata<BR>
05,009.052a	kiṃ kāryam iti te rājan vicintya bhayamohitāḥ<BR>
05,009.052c	jagmuḥ sarve mahātmānaṃ manobhir viṣṇum avyayam<BR>
05,009.052e	upaviṣṭā mandarāgre sarve vṛtravadhepsavaḥ<BR>
05,010.001	indra uvāca<BR>
05,010.001*0078_00	śalyaḥ<BR>
05,010.001*0078_01	ākhyānam uttamam idam itihāsaṃ purātanam<BR>
05,010.001*0078_02	śṛṇu me bhrātṛbhiḥ sārdhaṃ draupadyā ca jayāvaham<BR>
05,010.001*0079_01	evaṃ vicintya vibudhaiḥ śakras tribhuvaneśvaraḥ<BR>
05,010.001*0079_02	vṛtrasya maraṇopāyaṃ punar vacanam abravīt<BR>
05,010.001*0080_01	sarvaṃ vyāptaṃ jagat tena vṛtreṇetīha naḥ śrutam<BR>
05,010.001*0080_02	vṛtrabhūteṣu lokeṣu bhayam indram upāgamat<BR>
05,010.001*0080_03	athendro hi mahātejāḥ sametya saha devataiḥ<BR>
05,010.001*0080_04	amantrayata tejasvī vṛtrasya vadhakāraṇāt<BR>
05,010.001a	sarvaṃ vyāptam idaṃ devā vṛtreṇa jagad avyayam<BR>
05,010.001c	na hy asya sadṛśaṃ kiṃ cit pratighātāya yad bhavet<BR>
05,010.002a	samartho hy abhavaṃ pūrvam asamartho 'smi sāṃpratam<BR>
05,010.002c	kathaṃ kuryāṃ nu bhadraṃ vo duṣpradharṣaḥ sa me mataḥ<BR>
05,010.003a	tejasvī ca mahātmā ca yuddhe cāmitavikramaḥ<BR>
05,010.003c	graset tribhuvanaṃ sarvaṃ sadevāsuramānuṣam<BR>
05,010.004a	tasmād viniścayam imaṃ śṛṇudhvaṃ me divaukasaḥ<BR>
05,010.004c	viṣṇoḥ kṣayam upāgamya sametya ca mahātmanā<BR>
05,010.004e	tena saṃmantrya vetsyāmo vadhopāyaṃ durātmanaḥ<BR>
05,010.005	śalya uvāca<BR>
05,010.005a	evam ukte maghavatā devāḥ sarṣigaṇās tadā<BR>
05,010.005b*0081_01	praṇipatya mahātmānaṃ sarvabhūtanamaskṛtam<BR>
05,010.005c	śaraṇyaṃ śaraṇaṃ devaṃ jagmur viṣṇuṃ mahābalam<BR>
05,010.006a	ūcuś ca sarve deveśaṃ viṣṇuṃ vṛtrabhayārditāḥ<BR>
05,010.006c	tvayā lokās trayaḥ krāntās tribhir vikramaṇaiḥ prabho<BR>
05,010.007a	amṛtaṃ cāhṛtaṃ viṣṇo daityāś ca nihatā raṇe<BR>
05,010.007c	baliṃ baddhvā mahādaityaṃ śakro devādhipaḥ kṛtaḥ<BR>
05,010.008a	tvaṃ prabhuḥ sarvalokānāṃ tvayā sarvam idaṃ tatam<BR>
05,010.008c	tvaṃ hi deva mahādevaḥ sarvalokanamaskṛtaḥ<BR>
05,010.008d*0082_01	gandharvoragarakṣāṇāṃ sarveṣām amarottama<BR>
05,010.009a	gatir bhava tvaṃ devānāṃ sendrāṇām amarottama<BR>
05,010.009c	jagad vyāptam idaṃ sarvaṃ vṛtreṇāsurasūdana<BR>
05,010.010	viṣṇur uvāca<BR>
05,010.010a	avaśyaṃ karaṇīyaṃ me bhavatāṃ hitam uttamam<BR>
05,010.010c	tasmād upāyaṃ vakṣyāmi yathāsau na bhaviṣyati<BR>
05,010.011a	gacchadhvaṃ sarṣigandharvā yatrāsau viśvarūpadhṛk<BR>
05,010.011c	sāma tasya prayuñjadhvaṃ tata enaṃ vijeṣyatha<BR>
05,010.012a	bhaviṣyati gatir devāḥ śakrasya mama tejasā<BR>
05,010.012c	adṛśyaś ca pravekṣyāmi vajram asyāyudhottamam<BR>
05,010.013a	gacchadhvam ṛṣibhiḥ sārdhaṃ gandharvaiś ca surottamāḥ<BR>
05,010.013c	vṛtrasya saha śakreṇa saṃdhiṃ kuruta māciram<BR>
05,010.014	śalya uvāca<BR>
05,010.014a	evam uktās tu devena ṛṣayas tridaśās tathā<BR>
05,010.014c	yayuḥ sametya sahitāḥ śakraṃ kṛtvā puraḥsaram<BR>
05,010.014c*0083_01	**** **** cakruś caiva vibhor vacaḥ<BR>
05,010.014c*0083_02	tataḥ sametya vṛtreṇa<BR>
05,010.015a	samīpam etya ca tadā sarva eva mahaujasaḥ<BR>
05,010.015c	taṃ tejasā prajvalitaṃ pratapantaṃ diśo daśa<BR>
05,010.016a	grasantam iva lokāṃs trīn sūryācandramasau yathā<BR>
05,010.016c	dadṛśus tatra te vṛtraṃ śakreṇa saha devatāḥ<BR>
05,010.017a	ṛṣayo 'tha tato 'bhyetya vṛtram ūcuḥ priyaṃ vacaḥ<BR>
05,010.017c	vyāptaṃ jagad idaṃ sarvaṃ tejasā tava durjaya<BR>
05,010.018a	na ca śaknoṣi nirjetuṃ vāsavaṃ bhūrivikramam<BR>
05,010.018c	yudhyatoś cāpi vāṃ kālo vyatītaḥ sumahān iha<BR>
05,010.019a	pīḍyante ca prajāḥ sarvāḥ sadevāsuramānavāḥ<BR>
05,010.019c	sakhyaṃ bhavatu te vṛtra śakreṇa saha nityadā<BR>
05,010.019e	avāpsyasi sukhaṃ tvaṃ ca śakralokāṃś ca śāśvatān<BR>
05,010.020a	ṛṣivākyaṃ niśamyātha sa vṛtraḥ sumahābalaḥ<BR>
05,010.020c	uvāca tāṃs tadā sarvān praṇamya śirasāsuraḥ<BR>
05,010.021a	sarve yūyaṃ mahābhāgā gandharvāś caiva sarvaśaḥ<BR>
05,010.021c	yad brūta tac chrutaṃ sarvaṃ mamāpi śṛṇutānaghāḥ<BR>
05,010.022a	saṃdhiḥ kathaṃ vai bhavitā mama śakrasya cobhayoḥ<BR>
05,010.022c	tejasor hi dvayor devāḥ sakhyaṃ vai bhavitā katham<BR>
05,010.022d*0084_01	etad veditum icchāmi bruvantu ṛṣisattamāḥ<BR>
05,010.023	ṛṣaya ūcuḥ<BR>
05,010.023a	sakṛt satāṃ saṃgataṃ lipsitavyaṃ; tataḥ paraṃ bhavitā bhavyam eva<BR>
05,010.023c	nātikramet satpuruṣeṇa saṃgataṃ; tasmāt satāṃ saṃgataṃ lipsitavyam<BR>
05,010.024a	dṛḍhaṃ satāṃ saṃgataṃ cāpi nityaṃ; brūyāc cārthaṃ hy arthakṛcchreṣu dhīraḥ<BR>
05,010.024c	mahārthavat satpuruṣeṇa saṃgataṃ; tasmāt santaṃ na jighāṃseta dhīraḥ<BR>
05,010.025a	indraḥ satāṃ saṃmataś ca nivāsaś ca mahātmanām<BR>
05,010.025c	satyavādī hy adīnaś ca dharmavit suviniścitaḥ<BR>
05,010.026a	tena te saha śakreṇa saṃdhir bhavatu śāśvataḥ<BR>
05,010.026c	evaṃ viśvāsam āgaccha mā te bhūd buddhir anyathā<BR>
05,010.027	śalya uvāca<BR>
05,010.027a	maharṣivacanaṃ śrutvā tān uvāca mahādyutiḥ<BR>
05,010.027c	avaśyaṃ bhagavanto me mānanīyās tapasvinaḥ<BR>
05,010.028a	bravīmi yad ahaṃ devās tat sarvaṃ kriyatām iha<BR>
05,010.028c	tataḥ sarvaṃ kariṣyāmi yad ūcur māṃ dvijarṣabhāḥ<BR>
05,010.029a	na śuṣkeṇa na cārdreṇa nāśmanā na ca dāruṇā<BR>
05,010.029c	na śastreṇa na vajreṇa na divā na tathā niśi<BR>
05,010.030a	vadhyo bhaveyaṃ viprendrāḥ śakrasya saha daivataiḥ<BR>
05,010.030c	evaṃ me rocate saṃdhiḥ śakreṇa saha nityadā<BR>
05,010.031a	bāḍham ity eva ṛṣayas tam ūcur bharatarṣabha<BR>
05,010.031c	evaṃ kṛte tu saṃdhāne vṛtraḥ pramudito 'bhavat<BR>
05,010.031d*0085_01	tataḥ saṃdhiṃ mithaḥ kṛtvā ṛṣayo dīptatejasaḥ<BR>
05,010.031d*0085_02	śakrasya saha vṛtreṇa punar jagmur yathāgatam<BR>
05,010.031d*0086_01	atha dīrghasya kālasya śakraḥ saṃcintya bhārata<BR>
05,010.032a	yattaḥ sadābhavac cāpi śakro 'marṣasamanvitaḥ<BR>
05,010.032c	vṛtrasya vadhasaṃyuktān upāyān anucintayan<BR>
05,010.032e	randhrānveṣī samudvignaḥ sadābhūd balavṛtrahā<BR>
05,010.032f*0087_01	abhisaṃdhir mahendrasya saṃdhikarmaṇi yaḥ kṛtaḥ<BR>
05,010.032f*0087_02	ṛṣibhis tv īritaṃ yac ca mahendras tad anusmaran<BR>
05,010.033a	sa kadā cit samudrānte tam apaśyan mahāsuram<BR>
05,010.033c	saṃdhyākāla upāvṛtte muhūrte ramyadāruṇe<BR>
05,010.034a	tataḥ saṃcintya bhagavān varadānaṃ mahātmanaḥ<BR>
05,010.034c	saṃdhyeyaṃ vartate raudrā na rātrir divasaṃ na ca<BR>
05,010.034d*0088_01	varaś cānena saṃprāpto hy avadhyo daivatair api<BR>
05,010.034d*0088_02	tat kathaṃ tv iha kartavyam upāyaṃ cintaye sadā<BR>
05,010.034e	vṛtraś cāvaśyavadhyo 'yaṃ mama sarvaharo ripuḥ<BR>
05,010.035a	yadi vṛtraṃ na hanmy adya vañcayitvā mahāsuram<BR>
05,010.035c	mahābalaṃ mahākāyaṃ na me śreyo bhaviṣyati<BR>
05,010.036a	evaṃ saṃcintayann eva śakro viṣṇum anusmaran<BR>
05,010.036c	atha phenaṃ tadāpaśyat samudre parvatopamam<BR>
05,010.037a	nāyaṃ śuṣko na cārdro 'yaṃ na ca śastram idaṃ tathā<BR>
05,010.037c	enaṃ kṣepsyāmi vṛtrasya kṣaṇād eva naśiṣyati<BR>
05,010.038a	savajram atha phenaṃ taṃ kṣipraṃ vṛtre nisṛṣṭavān<BR>
05,010.038b*0089_01	jagrāha ca sa taṃ phenam indro vṛtranibarhaṇam<BR>
05,010.038b*0089_02	nigṛhya śakro bāhubhyāṃ prāhiṇod vṛtramastake<BR>
05,010.038c	praviśya phenaṃ taṃ viṣṇur atha vṛtraṃ vyanāśayat<BR>
05,010.039a	nihate tu tato vṛtre diśo vitimirābhavan<BR>
05,010.039c	pravavau ca śivo vāyuḥ prajāś ca jahṛṣus tadā<BR>
05,010.040a	tato devāḥ sagandharvā yakṣarākṣasapannagāḥ<BR>
05,010.040c	ṛṣayaś ca mahendraṃ tam astuvan vividhaiḥ stavaiḥ<BR>
05,010.041a	namaskṛtaḥ sarvabhūtaiḥ sarvabhūtāni sāntvayan<BR>
05,010.041c	hataśatruḥ prahṛṣṭātmā vāsavaḥ saha daivataiḥ<BR>
05,010.041e	viṣṇuṃ tribhuvanaśreṣṭhaṃ pūjayām āsa dharmavit<BR>
05,010.042a	tato hate mahāvīrye vṛtre devabhayaṃkare<BR>
05,010.042c	anṛtenābhibhūto 'bhūc chakraḥ paramadurmanāḥ<BR>
05,010.042e	traiśīrṣayābhibhūtaś ca sa pūrvaṃ brahmahatyayā<BR>
05,010.042f*0090_01	mahādevasya bhūtaiś ca sa punar brahmahann iti<BR>
05,010.042f*0090_02	ākruṣṭo nirbhayair bhūyo vrīḍito balavṛtrahā<BR>
05,010.043a	so 'ntam āśritya lokānāṃ naṣṭasaṃjño vicetanaḥ<BR>
05,010.043c	na prājñāyata devendras tv abhibhūtaḥ svakalmaṣaiḥ<BR>
05,010.043e	praticchanno vasaty apsu ceṣṭamāna ivoragaḥ<BR>
05,010.044a	tataḥ pranaṣṭe devendre brahmahatyābhayārdite<BR>
05,010.044c	bhūmiḥ pradhvastasaṃkāśā nirvṛkṣā śuṣkakānanā<BR>
05,010.044e	vicchinnasrotaso nadyaḥ sarāṃsy anudakāni ca<BR>
05,010.045a	saṃkṣobhaś cāpi sattvānām anāvṛṣṭikṛto 'bhavat<BR>
05,010.045c	devāś cāpi bhṛśaṃ trastās tathā sarve maharṣayaḥ<BR>
05,010.046a	arājakaṃ jagat sarvam abhibhūtam upadravaiḥ<BR>
05,010.046b*0091_01	rājā vā kriyatām adya mahendro vātha mṛgyatām<BR>
05,010.046c	tato bhītābhavan devāḥ ko no rājā bhaved iti<BR>
05,010.047a	divi devarṣayaś cāpi devarājavinākṛtāḥ<BR>
05,010.047c	na ca sma kaś cid devānāṃ rājyāya kurute manaḥ<BR>
05,011.001	śalya uvāca<BR>
05,011.001a	ṛṣayo 'thābruvan sarve devāś ca tridaśeśvarāḥ<BR>
05,011.001c	ayaṃ vai nahuṣaḥ śrīmān devarājye 'bhiṣicyatām<BR>
05,011.001d*0092_01	tejasvī ca yaśasvī ca dhārmikaś caiva nityadā<BR>
05,011.001e	te gatvāthābruvan sarve rājā no bhava pārthiva<BR>
05,011.001e*0093_01	**** **** devāś ca tridiveśvarāḥ<BR>
05,011.001e*0093_02	nahuṣaṃ tvaṃ mahābāho<BR>
05,011.002a	sa tān uvāca nahuṣo devān ṛṣigaṇāṃs tathā<BR>
05,011.002c	pitṛbhiḥ sahitān rājan parīpsan hitam ātmanaḥ<BR>
05,011.003a	durbalo 'haṃ na me śaktir bhavatāṃ paripālane<BR>
05,011.003c	balavāñ jāyate rājā balaṃ śakre hi nityadā<BR>
05,011.004a	tam abruvan punaḥ sarve devāḥ sarṣipurogamāḥ<BR>
05,011.004c	asmākaṃ tapasā yuktaḥ pāhi rājyaṃ triviṣṭape<BR>
05,011.005a	parasparabhayaṃ ghoram asmākaṃ hi na saṃśayaḥ<BR>
05,011.005c	abhiṣicyasva rājendra bhava rājā triviṣṭape<BR>
05,011.006a	devadānavayakṣāṇām ṛṣīṇāṃ rakṣasāṃ tathā<BR>
05,011.006c	pitṛgandharvabhūtānāṃ cakṣurviṣayavartinām<BR>
05,011.006e	teja ādāsyase paśyan balavāṃś ca bhaviṣyasi<BR>
05,011.007a	dharmaṃ puraskṛtya sadā sarvalokādhipo bhava<BR>
05,011.007c	brahmarṣīṃś cāpi devāṃś ca gopāyasva triviṣṭape<BR>
05,011.007d*0094_01	abhiṣiktaḥ sa rājendra tato rājā triviṣṭape<BR>
05,011.007d*0094_02	dharmaṃ puraskṛtya tadā sarvalokādhipo 'bhavat<BR>
05,011.007d*0095_01	om ity ukte 'tha nahuṣo devarājye 'bhiṣecitaḥ<BR>
05,011.008a	sudurlabhaṃ varaṃ labdhvā prāpya rājyaṃ triviṣṭape<BR>
05,011.008c	dharmātmā satataṃ bhūtvā kāmātmā samapadyata<BR>
05,011.009a	devodyāneṣu sarveṣu nandanopavaneṣu ca<BR>
05,011.009c	kailāse himavatpṛṣṭhe mandare śvetaparvate<BR>
05,011.009e	sahye mahendre malaye samudreṣu saritsu ca<BR>
05,011.010a	apsarobhiḥ parivṛto devakanyāsamāvṛtaḥ<BR>
05,011.010c	nahuṣo devarājaḥ san krīḍan bahuvidhaṃ tadā<BR>
05,011.011a	śṛṇvan divyā bahuvidhāḥ kathāḥ śrutimanoharāḥ<BR>
05,011.011c	vāditrāṇi ca sarvāṇi gītaṃ ca madhurasvaram<BR>
05,011.012a	viśvāvasur nāradaś ca gandharvāpsarasāṃ gaṇāḥ<BR>
05,011.012c	ṛtavaḥ ṣaṭ ca devendraṃ mūrtimanta upasthitāḥ<BR>
05,011.012e	mārutaḥ surabhir vāti manojñaḥ sukhaśītalaḥ<BR>
05,011.013a	evaṃ hi krīḍatas tasya nahuṣasya mahātmanaḥ<BR>
05,011.013c	saṃprāptā darśanaṃ devī śakrasya mahiṣī priyā<BR>
05,011.014a	sa tāṃ saṃdṛśya duṣṭātmā prāha sarvān sabhāsadaḥ<BR>
05,011.014c	indrasya mahiṣī devī kasmān māṃ nopatiṣṭhati<BR>
05,011.015a	aham indro 'smi devānāṃ lokānāṃ ca tatheśvaraḥ<BR>
05,011.015c	āgacchatu śacī mahyaṃ kṣipram adya niveśanam<BR>
05,011.016a	tac chrutvā durmanā devī bṛhaspatim uvāca ha<BR>
05,011.016c	rakṣa māṃ nahuṣād brahmaṃs tavāsmi śaraṇaṃ gatā<BR>
05,011.017a	sarvalakṣaṇasaṃpannāṃ brahmas tvaṃ māṃ prabhāṣase<BR>
05,011.017c	devarājasya dayitām atyantasukhabhāginīm<BR>
05,011.018a	avaidhavyena saṃyuktām ekapatnīṃ pativratām<BR>
05,011.018c	uktavān asi māṃ pūrvam ṛtāṃ tāṃ kuru vai giram<BR>
05,011.019a	noktapūrvaṃ ca bhagavan mṛṣā te kiṃ cid īśvara<BR>
05,011.019c	tasmād etad bhavet satyaṃ tvayoktaṃ dvijasattama<BR>
05,011.020a	bṛhaspatir athovāca indrāṇīṃ bhayamohitām<BR>
05,011.020c	yad uktāsi mayā devi satyaṃ tad bhavitā dhruvam<BR>
05,011.021a	drakṣyase devarājānam indraṃ śīghram ihāgatam<BR>
05,011.021c	na bhetavyaṃ ca nahuṣāt satyam etad bravīmi te<BR>
05,011.021e	samānayiṣye śakreṇa nacirād bhavatīm aham<BR>
05,011.022a	atha śuśrāva nahuṣa indrāṇīṃ śaraṇaṃ gatām<BR>
05,011.022c	bṛhaspater aṅgirasaś cukrodha sa nṛpas tadā<BR>
05,012.001	śalya uvāca<BR>
05,012.001a	kruddhaṃ tu nahuṣaṃ jñātvā devāḥ sarṣipurogamāḥ<BR>
05,012.001c	abruvan devarājānaṃ nahuṣaṃ ghoradarśanam<BR>
05,012.002a	devarāja jahi krodhaṃ tvayi kruddhe jagadvibho<BR>
05,012.002c	trastaṃ sāsuragandharvaṃ sakiṃnaramahoragam<BR>
05,012.003a	jahi krodham imaṃ sādho na krudhyanti bhavadvidhāḥ<BR>
05,012.003c	parasya patnī sā devī prasīdasva sureśvara<BR>
05,012.004a	nivartaya manaḥ pāpāt paradārābhimarśanāt<BR>
05,012.004c	devarājo 'si bhadraṃ te prajā dharmeṇa pālaya<BR>
05,012.005a	evam ukto na jagrāha tad vacaḥ kāmamohitaḥ<BR>
05,012.005c	atha devān uvācedam indraṃ prati surādhipaḥ<BR>
05,012.006a	ahalyā dharṣitā pūrvam ṛṣipatnī yaśasvinī<BR>
05,012.006c	jīvato bhartur indreṇa sa vaḥ kiṃ na nivāritaḥ<BR>
05,012.007a	bahūni ca nṛśaṃsāni kṛtānīndreṇa vai purā<BR>
05,012.007c	vaidharmyāṇy upadhāś caiva sa vaḥ kiṃ na nivāritaḥ<BR>
05,012.008a	upatiṣṭhatu māṃ devī etad asyā hitaṃ param<BR>
05,012.008c	yuṣmākaṃ ca sadā devāḥ śivam evaṃ bhaviṣyati<BR>
05,012.009	devā ūcuḥ<BR>
05,012.009a	indrāṇīm ānayiṣyāmo yathecchasi divaspate<BR>
05,012.009c	jahi krodham imaṃ vīra prīto bhava sureśvara<BR>
05,012.010	śalya uvāca<BR>
05,012.010a	ity uktvā te tadā devā ṛṣibhiḥ saha bhārata<BR>
05,012.010c	jagmur bṛhaspatiṃ vaktum indrāṇīṃ cāśubhaṃ vacaḥ<BR>
05,012.011a	jānīmaḥ śaraṇaṃ prāptam indrāṇīṃ tava veśmani<BR>
05,012.011c	dattābhayāṃ ca viprendra tvayā devarṣisattama<BR>
05,012.012a	te tvāṃ devāḥ sagandharvā ṛṣayaś ca mahādyute<BR>
05,012.012c	prasādayanti cendrāṇī nahuṣāya pradīyatām<BR>
05,012.013a	indrād viśiṣṭo nahuṣo devarājo mahādyutiḥ<BR>
05,012.013c	vṛṇotv iyaṃ varārohā bhartṛtve varavarṇinī<BR>
05,012.014a	evam ukte tu sā devī bāṣpam utsṛjya sasvaram<BR>
05,012.014c	uvāca rudatī dīnā bṛhaspatim idaṃ vacaḥ<BR>
05,012.015a	nāham icchāmi nahuṣaṃ patim anvāsya taṃ prabhum<BR>
05,012.015c	śaraṇāgatāsmi te brahmaṃs trāhi māṃ mahato bhayāt<BR>
05,012.015d*0096_01	evam uktas tayā devyā vākyam āha bṛhaspatiḥ<BR>
05,012.016	bṛhaspatir uvāca<BR>
05,012.016a	śaraṇāgatāṃ na tyajeyam indrāṇi mama niścitam<BR>
05,012.016c	dharmajñāṃ dharmaśīlāṃ ca na tyaje tvām anindite<BR>
05,012.017a	nākāryaṃ kartum icchāmi brāhmaṇaḥ san viśeṣataḥ<BR>
05,012.017c	śrutadharmā satyaśīlo jānan dharmānuśāsanam<BR>
05,012.018a	nāham etat kariṣyāmi gacchadhvaṃ vai surottamāḥ<BR>
05,012.018c	asmiṃś cārthe purā gītaṃ brahmaṇā śrūyatām idam<BR>
05,012.019a	na tasya bījaṃ rohati bījakāle; na cāsya varṣaṃ varṣati varṣakāle<BR>
05,012.019c	bhītaṃ prapannaṃ pradadāti śatrave; na so 'ntaraṃ labhate trāṇam icchan<BR>
05,012.020a	mogham annaṃ vindati cāpy acetāḥ; svargāl lokād bhraśyati naṣṭaceṣṭaḥ<BR>
05,012.020c	bhītaṃ prapannaṃ pradadāti yo vai; na tasya havyaṃ pratigṛhṇanti devāḥ<BR>
05,012.021a	pramīyate cāsya prajā hy akāle; sadā vivāsaṃ pitaro 'sya kurvate<BR>
05,012.021c	bhītaṃ prapannaṃ pradadāti śatrave; sendrā devāḥ praharanty asya vajram<BR>
05,012.022a	etad evaṃ vijānan vai na dāsyāmi śacīm imām<BR>
05,012.022c	indrāṇīṃ viśrutāṃ loke śakrasya mahiṣīṃ priyām<BR>
05,012.023a	asyā hitaṃ bhaved yac ca mama cāpi hitaṃ bhavet<BR>
05,012.023c	kriyatāṃ tat suraśreṣṭhā na hi dāsyāmy ahaṃ śacīm<BR>
05,012.024	śalya uvāca<BR>
05,012.024a	atha devās tam evāhur gurum aṅgirasāṃ varam<BR>
05,012.024c	kathaṃ sunītaṃ tu bhaven mantrayasva bṛhaspate<BR>
05,012.025	bṛhaspatir uvāca<BR>
05,012.025a	nahuṣaṃ yācatāṃ devī kiṃ cit kālāntaraṃ śubhā<BR>
05,012.025c	indrāṇīhitam etad dhi tathāsmākaṃ bhaviṣyati<BR>
05,012.026a	bahuvighnakaraḥ kālaḥ kālaḥ kālaṃ nayiṣyati<BR>
05,012.026c	darpito balavāṃś cāpi nahuṣo varasaṃśrayāt<BR>
05,012.027	śalya uvāca<BR>
05,012.027a	tatas tena tathokte tu prītā devās tam abruvan<BR>
05,012.027c	brahman sādhv idam uktaṃ te hitaṃ sarvadivaukasām<BR>
05,012.027e	evam etad dvijaśreṣṭha devī ceyaṃ prasādyatām<BR>
05,012.028a	tataḥ samastā indrāṇīṃ devāḥ sāgnipurogamāḥ<BR>
05,012.028c	ūcur vacanam avyagrā lokānāṃ hitakāmyayā<BR>
05,012.029a	tvayā jagad idaṃ sarvaṃ dhṛtaṃ sthāvarajaṅgamam<BR>
05,012.029c	ekapatny asi satyā ca gacchasva nahuṣaṃ prati<BR>
05,012.030a	kṣipraṃ tvām abhikāmaś ca vinaśiṣyati pārthivaḥ<BR>
05,012.030c	nahuṣo devi śakraś ca suraiśvaryam avāpsyati<BR>
05,012.031a	evaṃ viniścayaṃ kṛtvā indrāṇī kāryasiddhaye<BR>
05,012.031c	abhyagacchata savrīḍā nahuṣaṃ ghoradarśanam<BR>
05,012.032a	dṛṣṭvā tāṃ nahuṣaś cāpi vayorūpasamanvitām<BR>
05,012.032c	samahṛṣyata duṣṭātmā kāmopahatacetanaḥ<BR>
05,013.001	śalya uvāca<BR>
05,013.001a	atha tām abravīd dṛṣṭvā nahuṣo devarāṭ tadā<BR>
05,013.001c	trayāṇām api lokānām aham indraḥ śucismite<BR>
05,013.001e	bhajasva māṃ varārohe patitve varavarṇini<BR>
05,013.002a	evam uktā tu sā devī nahuṣeṇa pativratā<BR>
05,013.002c	prāvepata bhayodvignā pravāte kadalī yathā<BR>
05,013.003a	namasya sā tu brahmāṇaṃ kṛtvā śirasi cāñjalim<BR>
05,013.003c	devarājam athovāca nahuṣaṃ ghoradarśanam<BR>
05,013.004a	kālam icchāmy ahaṃ labdhuṃ kiṃ cit tvattaḥ sureśvara<BR>
05,013.004c	na hi vijñāyate śakraḥ prāptaḥ kiṃ vā kva vā gataḥ<BR>
05,013.005a	tattvam etat tu vijñāya yadi na jñāyate prabho<BR>
05,013.005c	tato 'haṃ tvām upasthāsye satyam etad bravīmi te<BR>
05,013.005e	evam uktaḥ sa indrāṇyā nahuṣaḥ prītimān abhūt<BR>
05,013.006	nahuṣa uvāca<BR>
05,013.006a	evaṃ bhavatu suśroṇi yathā mām abhibhāṣase<BR>
05,013.006c	jñātvā cāgamanaṃ kāryaṃ satyam etad anusmareḥ<BR>
05,013.007	śalya uvāca<BR>
05,013.007a	nahuṣeṇa visṛṣṭā ca niścakrāma tataḥ śubhā<BR>
05,013.007c	bṛhaspatiniketaṃ sā jagāma ca tapasvinī<BR>
05,013.008a	tasyāḥ saṃśrutya ca vaco devāḥ sāgnipurogamāḥ<BR>
05,013.008c	mantrayām āsur ekāgrāḥ śakrārthaṃ rājasattama<BR>
05,013.009a	devadevena saṃgamya viṣṇunā prabhaviṣṇunā<BR>
05,013.009c	ūcuś cainaṃ samudvignā vākyaṃ vākyaviśāradāḥ<BR>
05,013.010a	brahmahatyābhibhūto vai śakraḥ suragaṇeśvaraḥ<BR>
05,013.010b*0097_01	kva gato neti jānīmo devadeva jagatpate<BR>
05,013.010b*0098_01	avijñātaḥ suragaṇair gato na jñāyate prabho<BR>
05,013.010c	gatiś ca nas tvaṃ deveśa pūrvajo jagataḥ prabhuḥ<BR>
05,013.010e	rakṣārthaṃ sarvabhūtānāṃ viṣṇutvam upajagmivān<BR>
05,013.011a	tvadvīryān nihate vṛtre vāsavo brahmahatyayā<BR>
05,013.011c	vṛtaḥ suragaṇaśreṣṭha mokṣaṃ tasya vinirdiśa<BR>
05,013.012a	teṣāṃ tad vacanaṃ śrutvā devānāṃ viṣṇur abravīt<BR>
05,013.012c	mām eva yajatāṃ śakraḥ pāvayiṣyāmi vajriṇam<BR>
05,013.013a	puṇyena hayamedhena mām iṣṭvā pākaśāsanaḥ<BR>
05,013.013c	punar eṣyati devānām indratvam akutobhayaḥ<BR>
05,013.014a	svakarmabhiś ca nahuṣo nāśaṃ yāsyati durmatiḥ<BR>
05,013.014c	kaṃ cit kālam imaṃ devā marṣayadhvam atandritāḥ<BR>
05,013.014d*0099_00	śalya uvāca<BR>
05,013.014d*0099_01	viṣṇur visarjayām āsa devān sarṣipurogamān<BR>
05,013.015a	śrutvā viṣṇoḥ śubhāṃ satyāṃ tāṃ vāṇīm amṛtopamām<BR>
05,013.015c	tataḥ sarve suragaṇāḥ sopādhyāyāḥ saharṣibhiḥ<BR>
05,013.015e	yatra śakro bhayodvignas taṃ deśam upacakramuḥ<BR>
05,013.016a	tatrāśvamedhaḥ sumahān mahendrasya mahātmanaḥ<BR>
05,013.016c	vavṛte pāvanārthaṃ vai brahmahatyāpaho nṛpa<BR>
05,013.017a	vibhajya brahmahatyāṃ tu vṛkṣeṣu ca nadīṣu ca<BR>
05,013.017c	parvateṣu pṛthivyāṃ ca strīṣu caiva yudhiṣṭhira<BR>
05,013.018a	saṃvibhajya ca bhūteṣu visṛjya ca sureśvaraḥ<BR>
05,013.018c	vijvaraḥ pūtapāpmā ca vāsavo 'bhavad ātmavān<BR>
05,013.019a	akampyaṃ nahuṣaṃ sthānād dṛṣṭvā ca balasūdanaḥ<BR>
05,013.019c	tejoghnaṃ sarvabhūtānāṃ varadānāc ca duḥsaham<BR>
05,013.020a	tataḥ śacīpatir vīraḥ punar eva vyanaśyata<BR>
05,013.020c	adṛśyaḥ sarvabhūtānāṃ kālākāṅkṣī cacāra ha<BR>
05,013.021a	pranaṣṭe tu tataḥ śakre śacī śokasamanvitā<BR>
05,013.021c	hā śakreti tadā devī vilalāpa suduḥkhitā<BR>
05,013.022a	yadi dattaṃ yadi hutaṃ guravas toṣitā yadi<BR>
05,013.022c	ekabhartṛtvam evāstu satyaṃ yady asti vā mayi<BR>
05,013.023a	puṇyāṃ cemām ahaṃ divyāṃ pravṛttām uttarāyaṇe<BR>
05,013.023c	devīṃ rātriṃ namasyāmi sidhyatāṃ me manorathaḥ<BR>
05,013.024a	prayatā ca niśāṃ devīm upātiṣṭhata tatra sā<BR>
05,013.024c	pativratātvāt satyena sopaśrutim athākarot<BR>
05,013.024d*0100_01	sā dṛṣṭvā tāṃ tato devīṃ pratyuvāca yaśasvinī<BR>
05,013.025a	yatrāste devarājo 'sau taṃ deśaṃ darśayasva me<BR>
05,013.025c	ity āhopaśrutiṃ devī satyaṃ satyena dṛśyatām<BR>
05,014.001	śalya uvāca<BR>
05,014.001a	athaināṃ rupiṇīṃ sādhvīm upātiṣṭhad upaśrutiḥ<BR>
05,014.001c	tāṃ vayorūpasaṃpannāṃ dṛṣṭvā devīm upasthitām<BR>
05,014.002a	indrāṇī saṃprahṛṣṭā sā saṃpūjyainām apṛcchata<BR>
05,014.002c	icchāmi tvām ahaṃ jñātuṃ kā tvaṃ brūhi varānane<BR>
05,014.002d*0101_01	evam uktā tathendrāṇyā devī vākyam athābravīt<BR>
05,014.003	upaśrutir uvāca<BR>
05,014.003a	upaśrutir ahaṃ devi tavāntikam upāgatā<BR>
05,014.003c	darśanaṃ caiva saṃprāptā tava satyena toṣitā<BR>
05,014.004a	pativratāsi yuktā ca yamena niyamena ca<BR>
05,014.004c	darśayiṣyāmi te śakraṃ devaṃ vṛtraniṣūdanam<BR>
05,014.004e	kṣipram anvehi bhadraṃ te drakṣyase surasattamam<BR>
05,014.005	śalya uvāca<BR>
05,014.005a	tatas tāṃ prasthitāṃ devīm indrāṇī sā samanvagāt<BR>
05,014.005c	devāraṇyāny atikramya parvatāṃś ca bahūṃs tataḥ<BR>
05,014.005e	himavantam atikramya uttaraṃ pārśvam āgamat<BR>
05,014.006a	samudraṃ ca samāsādya bahuyojanavistṛtam<BR>
05,014.006c	āsasāda mahādvīpaṃ nānādrumalatāvṛtam<BR>
05,014.007a	tatrāpaśyat saro divyaṃ nānāśakunibhir vṛtam<BR>
05,014.007c	śatayojanavistīrṇaṃ tāvad evāyataṃ śubham<BR>
05,014.008a	tatra divyāni padmāni pañcavarṇāni bhārata<BR>
05,014.008c	ṣaṭpadair upagītāni praphullāni sahasraśaḥ<BR>
05,014.008d*0102_01	sarasas tasya madhye tu padminī mahatī śubhā<BR>
05,014.008d*0102_02	gaureṇonnatanālena padmena mahatā vṛtā<BR>
05,014.009a	padmasya bhittvā nālaṃ ca viveśa sahitā tayā<BR>
05,014.009c	bisatantupraviṣṭaṃ ca tatrāpaśyac chatakratum<BR>
05,014.010a	taṃ dṛṣṭvā ca susūkṣmeṇa rūpeṇāvasthitaṃ prabhum<BR>
05,014.010c	sūkṣmarūpadharā devī babhūvopaśrutiś ca sā<BR>
05,014.011a	indraṃ tuṣṭāva cendrāṇī viśrutaiḥ pūrvakarmabhiḥ<BR>
05,014.011c	stūyamānas tato devaḥ śacīm āha puraṃdaraḥ<BR>
05,014.012a	kimartham asi saṃprāptā vijñātaś ca kathaṃ tv aham<BR>
05,014.012b*0103_01	kena cāsmi tavākhyāta ihastho varavarṇini<BR>
05,014.012c	tataḥ sā kathayām āsa nahuṣasya viceṣṭitam<BR>
05,014.013a	indratvaṃ triṣu lokeṣu prāpya vīryamadānvitaḥ<BR>
05,014.013c	darpāviṣṭaś ca duṣṭātmā mām uvāca śatakrato<BR>
05,014.013e	upatiṣṭha mām iti krūraḥ kālaṃ ca kṛtavān mama<BR>
05,014.014a	yadi na trāsyasi vibho kariṣyati sa māṃ vaśe<BR>
05,014.014c	etena cāhaṃ saṃtaptā prāptā śakra tavāntikam<BR>
05,014.014e	jahi raudraṃ mahābāho nahuṣaṃ pāpaniścayam<BR>
05,014.015a	prakāśayasva cātmānaṃ daityadānavasūdana<BR>
05,014.015c	tejaḥ samāpnuhi vibho devarājyaṃ praśādhi ca<BR>
05,014.015d*0104_01	yathaiva ca mahārāja tvayā vṛtro niṣūditaḥ<BR>
05,015.001	śalya uvāca<BR>
05,015.001a	evam uktaḥ sa bhagavāñ śacyā punar athābravīt<BR>
05,015.001c	vikramasya na kālo 'yaṃ nahuṣo balavattaraḥ<BR>
05,015.002a	vivardhitaś ca ṛṣibhir havyaiḥ kavyaiś ca bhāmini<BR>
05,015.002c	nītim atra vidhāsyāmi devi tāṃ kartum arhasi<BR>
05,015.003a	guhyaṃ caitat tvayā kāryaṃ nākhyātavyaṃ śubhe kva cit<BR>
05,015.003c	gatvā nahuṣam ekānte bravīhi tanumadhyame<BR>
05,015.004a	ṛṣiyānena divyena mām upaihi jagatpate<BR>
05,015.004c	evaṃ tava vaśe prītā bhaviṣyāmīti taṃ vada<BR>
05,015.005a	ity uktā devarājena patnī sā kamalekṣaṇā<BR>
05,015.005c	evam astv ity athoktvā tu jagāma nahuṣaṃ prati<BR>
05,015.006a	nahuṣas tāṃ tato dṛṣṭvā vismito vākyam abravīt<BR>
05,015.006c	svāgataṃ te varārohe kiṃ karomi śucismite<BR>
05,015.007a	bhaktaṃ māṃ bhaja kalyāṇi kim icchasi manasvini<BR>
05,015.007c	tava kalyāṇi yat kāryaṃ tat kariṣye sumadhyame<BR>
05,015.008a	na ca vrīḍā tvayā kāryā suśroṇi mayi viśvasa<BR>
05,015.008c	satyena vai śape devi kartāsmi vacanaṃ tava<BR>
05,015.009	indrāṇy uvāca<BR>
05,015.009a	yo me tvayā kṛtaḥ kālas tam ākāṅkṣe jagatpate<BR>
05,015.009c	tatas tvam eva bhartā me bhaviṣyasi surādhipa<BR>
05,015.010a	kāryaṃ ca hṛdi me yat tad devarājāvadhāraya<BR>
05,015.010c	vakṣyāmi yadi me rājan priyam etat kariṣyasi<BR>
05,015.010e	vākyaṃ praṇayasaṃyuktaṃ tataḥ syāṃ vaśagā tava<BR>
05,015.011a	indrasya vājino vāhā hastino 'tha rathās tathā<BR>
05,015.011c	icchāmy aham ihāpūrvaṃ vāhanaṃ te surādhipa<BR>
05,015.011e	yan na viṣṇor na rudrasya nāsurāṇāṃ na rakṣasām<BR>
05,015.012a	vahantu tvāṃ mahārāja ṛṣayaḥ saṃgatā vibho<BR>
05,015.012c	sarve śibikayā rājann etad dhi mama rocate<BR>
05,015.013a	nāsureṣu na deveṣu tulyo bhavitum arhasi<BR>
05,015.013c	sarveṣāṃ teja ādatsva svena vīryeṇa darśanāt<BR>
05,015.013e	na te pramukhataḥ sthātuṃ kaś cid icchati vīryavān<BR>
05,015.014	śalya uvāca<BR>
05,015.014a	evam uktas tu nahuṣaḥ prāhṛṣyata tadā kila<BR>
05,015.014c	uvāca vacanaṃ cāpi surendras tām aninditām<BR>
05,015.015a	apūrvaṃ vāhanam idaṃ tvayoktaṃ varavarṇini<BR>
05,015.015c	dṛḍhaṃ me rucitaṃ devi tvadvaśo 'smi varānane<BR>
05,015.016a	na hy alpavīryo bhavati yo vāhān kurute munīn<BR>
05,015.016c	ahaṃ tapasvī balavān bhūtabhavyabhavatprabhuḥ<BR>
05,015.017a	mayi kruddhe jagan na syān mayi sarvaṃ pratiṣṭhitam<BR>
05,015.017c	devadānavagandharvāḥ kiṃnaroragarākṣasāḥ<BR>
05,015.018a	na me kruddhasya paryāptāḥ sarve lokāḥ śucismite<BR>
05,015.018c	cakṣuṣā yaṃ prapaśyāmi tasya tejo harāmy aham<BR>
05,015.018d*0105_01	aham indro 'smi devānāṃ lokānāṃ ca maheśvaraḥ<BR>
05,015.018d*0105_02	mayi havyaṃ ca kavyaṃ ca lokāś caiva sanātanāḥ<BR>
05,015.019a	tasmāt te vacanaṃ devi kariṣyāmi na saṃśayaḥ<BR>
05,015.019c	saptarṣayo māṃ vakṣyanti sarve brahmarṣayas tathā<BR>
05,015.019e	paśya māhātmyam asmākam ṛddhiṃ ca varavarṇini<BR>
05,015.019f*0106_01	hataujaso mayā sarve devagandharvadānavāḥ<BR>
05,015.019f*0106_02	yad yasya tejaḥ paśyāmi tasya tejo harāmy aham<BR>
05,015.020a	evam uktvā tu tāṃ devīṃ visṛjya ca varānanām<BR>
05,015.020b*0107_01	atha saṃcintya nahuṣo balavīryeṇa bhārata<BR>
05,015.020b*0107_02	visṛjya supratīkaṃ ca nāgam airāvataṃ tathā<BR>
05,015.020b*0107_03	haṃsayuktaṃ vimānaṃ ca hariyuktaṃ tathā ratham<BR>
05,015.020b*0107_04	sa tu darpeṇa mahatā paribhūya mahāmunīn<BR>
05,015.020c	vimāne yojayitvā sa ṛṣīn niyamam āsthitān<BR>
05,015.021a	abrahmaṇyo balopeto matto varamadena ca<BR>
05,015.021c	kāmavṛttaḥ sa duṣṭātmā vāhayām āsa tān ṛṣīn<BR>
05,015.022a	nahuṣeṇa visṛṣṭā ca bṛhaspatim uvāca sā<BR>
05,015.022c	samayo 'lpāvaśeṣo me nahuṣeṇeha yaḥ kṛtaḥ<BR>
05,015.022e	śakraṃ mṛgaya śīghraṃ tvaṃ bhaktāyāḥ kuru me dayām<BR>
05,015.023a	bāḍham ity eva bhagavān bṛhaspatir uvāca tām<BR>
05,015.023c	na bhetavyaṃ tvayā devi nahuṣād duṣṭacetasaḥ<BR>
05,015.024a	na hy eṣa sthāsyati ciraṃ gata eṣa narādhamaḥ<BR>
05,015.024c	adharmajño maharṣīṇāṃ vāhanāc ca hataḥ śubhe<BR>
05,015.025a	iṣṭiṃ cāhaṃ kariṣyāmi vināśāyāsya durmateḥ<BR>
05,015.025c	śakraṃ cādhigamiṣyāmi mā bhais tvaṃ bhadram astu te<BR>
05,015.026a	tataḥ prajvālya vidhivaj juhāva paramaṃ haviḥ<BR>
05,015.026c	bṛhaspatir mahātejā devarājopalabdhaye<BR>
05,015.026d*0108_01	hutvāgniṃ so 'bravīd rājañ chakram anviṣyatām iti<BR>
05,015.027a	tasmāc ca bhagavān devaḥ svayam eva hutāśanaḥ<BR>
05,015.027c	strīveṣam adbhutaṃ kṛtvā sahasāntaradhīyata<BR>
05,015.028a	sa diśaḥ pradiśaś caiva parvatāṃś ca vanāni ca<BR>
05,015.028c	pṛthivīṃ cāntarikṣaṃ ca vicīyātimanogatiḥ<BR>
05,015.028e	nimeṣāntaramātreṇa bṛhaspatim upāgamat<BR>
05,015.029	agnir uvāca<BR>
05,015.029a	bṛhaspate na paśyāmi devarājam ahaṃ kva cit<BR>
05,015.029c	āpaḥ śeṣāḥ sadā cāpaḥ praveṣṭuṃ notsahāmy aham<BR>
05,015.029e	na me tatra gatir brahman kim anyat karavāṇi te<BR>
05,015.030	śalya uvāca<BR>
05,015.030a	tam abravīd devagurur apo viśa mahādyute<BR>
05,015.031	agnir uvāca<BR>
05,015.031a	nāpaḥ praveṣṭuṃ śakṣyāmi kṣayo me 'tra bhaviṣyati<BR>
05,015.031c	śaraṇaṃ tvāṃ prapanno 'smi svasti te 'stu mahādyute<BR>
05,015.032a	adbhyo 'gnir brahmataḥ kṣatram aśmano loham utthitam<BR>
05,015.032c	teṣāṃ sarvatragaṃ tejaḥ svāsu yoniṣu śāmyati<BR>
05,016.001	bṛhaspatir uvāca<BR>
05,016.001a	tvam agne sarvadevānāṃ mukhaṃ tvam asi havyavāṭ<BR>
05,016.001c	tvam antaḥ sarvabhūtānāṃ gūḍhaś carasi sākṣivat<BR>
05,016.002a	tvām āhur ekaṃ kavayas tvām āhus trividhaṃ punaḥ<BR>
05,016.002c	tvayā tyaktaṃ jagac cedaṃ sadyo naśyed dhutāśana<BR>
05,016.003a	kṛtvā tubhyaṃ namo viprāḥ svakarmavijitāṃ gatim<BR>
05,016.003c	gacchanti saha patnībhiḥ sutair api ca śāśvatīm<BR>
05,016.004a	tvam evāgne havyavāhas tvam eva paramaṃ haviḥ<BR>
05,016.004c	yajanti satrais tvām eva yajñaiś ca paramādhvare<BR>
05,016.005a	sṛṣṭvā lokāṃs trīn imān havyavāha; prāpte kāle pacasi punaḥ samiddhaḥ<BR>
05,016.005c	sarvasyāsya bhuvanasya prasūtis; tvam evāgne bhavasi punaḥ pratiṣṭhā<BR>
05,016.006a	tvām agne jaladān āhur vidyutaś ca tvam eva hi<BR>
05,016.006c	dahanti sarvabhūtāni tvatto niṣkramya hāyanāḥ<BR>
05,016.007a	tvayy āpo nihitāḥ sarvās tvayi sarvam idaṃ jagat<BR>
05,016.007c	na te 'sty aviditaṃ kiṃ cit triṣu lokeṣu pāvaka<BR>
05,016.008a	svayoniṃ bhajate sarvo viśasvāpo 'viśaṅkitaḥ<BR>
05,016.008c	ahaṃ tvāṃ vardhayiṣyāmi brāhmair mantraiḥ sanātanaiḥ<BR>
05,016.009	śalya uvāca<BR>
05,016.009a	evaṃ stuto havyavāho bhagavān kavir uttamaḥ<BR>
05,016.009c	bṛhaspatim athovāca prītimān vākyam uttamam<BR>
05,016.009e	darśayiṣyāmi te śakraṃ satyam etad bravīmi te<BR>
05,016.010a	praviśyāpas tato vahniḥ sasamudrāḥ sapalvalāḥ<BR>
05,016.010c	ājagāma saras tac ca gūḍho yatra śatakratuḥ<BR>
05,016.011a	atha tatrāpi padmāni vicinvan bharatarṣabha<BR>
05,016.011c	anvapaśyat sa devendraṃ bisamadhyagataṃ sthitam<BR>
05,016.012a	āgatya ca tatas tūrṇaṃ tam ācaṣṭa bṛhaspateḥ<BR>
05,016.012c	aṇumātreṇa vapuṣā padmatantvāśritaṃ prabhum<BR>
05,016.013a	gatvā devarṣigandharvaiḥ sahito 'tha bṛhaspatiḥ<BR>
05,016.013c	purāṇaiḥ karmabhir devaṃ tuṣṭāva balasūdanam<BR>
05,016.014a	mahāsuro hataḥ śakra namucir dāruṇas tvayā<BR>
05,016.014c	śambaraś ca balaś caiva tathobhau ghoravikramau<BR>
05,016.015a	śatakrato vivardhasva sarvāñ śatrūn niṣūdaya<BR>
05,016.015c	uttiṣṭha vajrin saṃpaśya devarṣīṃś ca samāgatān<BR>
05,016.016a	mahendra dānavān hatvā lokās trātās tvayā vibho<BR>
05,016.016c	apāṃ phenaṃ samāsādya viṣṇutejopabṛṃhitam<BR>
05,016.016e	tvayā vṛtro hataḥ pūrvaṃ devarāja jagatpate<BR>
05,016.017a	tvaṃ sarvabhūteṣu vareṇya īḍyas; tvayā samaṃ vidyate neha bhūtam<BR>
05,016.017c	tvayā dhāryante sarvabhūtāni śakra; tvaṃ devānāṃ mahimānaṃ cakartha<BR>
05,016.018a	pāhi devān salokāṃś ca mahendra balam āpnuhi<BR>
05,016.018c	evaṃ saṃstūyamānaś ca so 'vardhata śanaiḥ śanaiḥ<BR>
05,016.019a	svaṃ caiva vapur āsthāya babhūva sa balānvitaḥ<BR>
05,016.019c	abravīc ca guruṃ devo bṛhaspatim upasthitam<BR>
05,016.020a	kiṃ kāryam avaśiṣṭaṃ vo hatas tvāṣṭro mahāsuraḥ<BR>
05,016.020c	vṛtraś ca sumahākāyo grastuṃ lokān iyeṣa yaḥ<BR>
05,016.021	bṛhaspatir uvāca<BR>
05,016.021a	mānuṣo nahuṣo rājā devarṣigaṇatejasā<BR>
05,016.021c	devarājyam anuprāptaḥ sarvān no bādhate bhṛśam<BR>
05,016.022	indra uvāca<BR>
05,016.022a	kathaṃ nu nahuṣo rājyaṃ devānāṃ prāpa durlabham<BR>
05,016.022c	tapasā kena vā yuktaḥ kiṃvīryo vā bṛhaspate<BR>
05,016.022d*0109_01	tat sarvaṃ kathayadhvaṃ me yathendratvam upeyivān<BR>
05,016.023	bṛhaspatir uvāca<BR>
05,016.023*0110_01	tvayi praṇaṣṭe deveśa viśvaṃ pravyathitaṃ jagat<BR>
05,016.023*0110_02	parasparabhayodvignaṃ babhūvārtam arājakam<BR>
05,016.023*0110_03	tato devaiḥ sagandharvaiḥ sarṣisaṃghaiḥ sapāvakaiḥ<BR>
05,016.023*0110_04	mānuṣo nahuṣo rājā devarājye 'bhiṣecitaḥ<BR>
05,016.023a	devā bhītāḥ śakram akāmayanta; tvayā tyaktaṃ mahad aindraṃ padaṃ tat<BR>
05,016.023c	tadā devāḥ pitaro 'tharṣayaś ca; gandharvasaṃghāś ca sametya sarve<BR>
05,016.024a	gatvābruvan nahuṣaṃ śakra tatra; tvaṃ no rājā bhava bhuvanasya goptā<BR>
05,016.024c	tān abravīn nahuṣo nāsmi śakta; āpyāyadhvaṃ tapasā tejasā ca<BR>
05,016.025a	evam uktair vardhitaś cāpi devai; rājābhavan nahuṣo ghoravīryaḥ<BR>
05,016.025c	trailokye ca prāpya rājyaṃ tapasvinaḥ; kṛtvā vāhān yāti lokān durātmā<BR>
05,016.026a	tejoharaṃ dṛṣṭiviṣaṃ sughoraṃ; mā tvaṃ paśyer nahuṣaṃ vai kadā cit<BR>
05,016.026c	devāś ca sarve nahuṣaṃ bhayārtā; na paśyanto gūḍharūpāś caranti<BR>
05,016.027	śalya uvāca<BR>
05,016.027a	evaṃ vadaty aṅgirasāṃ variṣṭhe; bṛhaspatau lokapālaḥ kuberaḥ<BR>
05,016.027c	vaivasvataś caiva yamaḥ purāṇo; devaś ca somo varuṇaś cājagāma<BR>
05,016.028a	te vai samāgamya mahendram ūcur; diṣṭyā tvāṣṭro nihataś caiva vṛtraḥ<BR>
05,016.028c	diṣṭyā ca tvāṃ kuśalinam akṣataṃ ca; paśyāmo vai nihatāriṃ ca śakra<BR>
05,016.029a	sa tān yathāvat pratibhāṣya śakraḥ; saṃcodayan nahuṣasyāntareṇa<BR>
05,016.029c	rājā devānāṃ nahuṣo ghorarūpas; tatra sāhyaṃ dīyatāṃ me bhavadbhiḥ<BR>
05,016.029d*0111_01	**** **** ca hi lokapālān<BR>
05,016.029d*0111_02	sametya vai prītamanā mahendraḥ<BR>
05,016.029d*0111_03	uvāca cainān<BR>
05,016.030a	te cābruvan nahuṣo ghorarūpo; dṛṣṭīviṣas tasya bibhīma deva<BR>
05,016.030c	tvaṃ ced rājan nahuṣaṃ parājayes; tad vai vayaṃ bhāgam arhāma śakra<BR>
05,016.031a	indro 'bravīd bhavatu bhavān apāṃ patir; yamaḥ kuberaś ca mahābhiṣekam<BR>
05,016.031c	saṃprāpnuvantv adya sahaiva tena; ripuṃ jayāmo nahuṣaṃ ghoradṛṣṭim<BR>
05,016.032a	tataḥ śakraṃ jvalano 'py āha bhāgaṃ; prayaccha mahyaṃ tava sāhyaṃ kariṣye<BR>
05,016.032c	tam āha śakro bhavitāgne tavāpi; aindrāgno vai bhāga eko mahākratau<BR>
05,016.033a	evaṃ saṃcintya bhagavān mahendraḥ pākaśāsanaḥ<BR>
05,016.033c	kuberaṃ sarvayakṣāṇāṃ dhanānāṃ ca prabhuṃ tathā<BR>
05,016.034a	vaivasvataṃ pitṝṇāṃ ca varuṇaṃ cāpy apāṃ tathā<BR>
05,016.034c	ādhipatyaṃ dadau śakraḥ satkṛtya varadas tadā<BR>
05,017.001	śalya uvāca<BR>
05,017.001a	atha saṃcintayānasya devarājasya dhīmataḥ<BR>
05,017.001c	nahuṣasya vadhopāyaṃ lokapālaiḥ sahaiva taiḥ<BR>
05,017.001e	tapasvī tatra bhagavān agastyaḥ pratyadṛśyata<BR>
05,017.002a	so 'bravīd arcya devendraṃ diṣṭyā vai vardhate bhavān<BR>
05,017.002c	viśvarūpavināśena vṛtrāsuravadhena ca<BR>
05,017.002d*0112_01	diṣṭyā hatāriṃ paśyāmo devarājaṃ śatakratum<BR>
05,017.002d*0112_02	diṣṭyā dharmaḥ sthito loke diṣṭyā lokāḥ pratiṣṭhitāḥ<BR>
05,017.002d*0113_01	diṣṭyā paśyāma devendra diṣṭyā lokān punarnavān<BR>
05,017.003a	diṣṭyā ca nahuṣo bhraṣṭo devarājyāt puraṃdara<BR>
05,017.003c	diṣṭyā hatāriṃ paśyāmi bhavantaṃ balasūdana<BR>
05,017.004	indra uvāca<BR>
05,017.004a	svāgataṃ te maharṣe 'stu prīto 'haṃ darśanāt tava<BR>
05,017.004c	pādyam ācamanīyaṃ ca gām arghyaṃ ca pratīccha me<BR>
05,017.005	śalya uvāca<BR>
05,017.005a	pūjitaṃ copaviṣṭaṃ tam āsane munisattamam<BR>
05,017.005c	paryapṛcchata deveśaḥ prahṛṣṭo brāhmaṇarṣabham<BR>
05,017.006a	etad icchāmi bhagavan kathyamānaṃ dvijottama<BR>
05,017.006c	paribhraṣṭaḥ kathaṃ svargān nahuṣaḥ pāpaniścayaḥ<BR>
05,017.007	agastya uvāca<BR>
05,017.007a	śṛṇu śakra priyaṃ vākyaṃ yathā rājā durātmavān<BR>
05,017.007c	svargād bhraṣṭo durācāro nahuṣo baladarpitaḥ<BR>
05,017.008a	śramārtās tu vahantas taṃ nahuṣaṃ pāpakāriṇam<BR>
05,017.008c	devarṣayo mahābhāgās tathā brahmarṣayo 'malāḥ<BR>
05,017.008e	papracchuḥ saṃśayaṃ deva nahuṣaṃ jayatāṃ vara<BR>
05,017.009a	ya ime brahmaṇā proktā mantrā vai prokṣaṇe gavām<BR>
05,017.009c	ete pramāṇaṃ bhavata utāho neti vāsava<BR>
05,017.009e	nahuṣo neti tān āha tamasā mūḍhacetanaḥ<BR>
05,017.010	ṛṣaya ūcuḥ<BR>
05,017.010a	adharme saṃpravṛttas tvaṃ dharmaṃ na pratipadyase<BR>
05,017.010c	pramāṇam etad asmākaṃ pūrvaṃ proktaṃ maharṣibhiḥ<BR>
05,017.011	agastya uvāca<BR>
05,017.011a	tato vivadamānaḥ sa munibhiḥ saha vāsava<BR>
05,017.011c	atha mām aspṛśan mūrdhni pādenādharmapīḍitaḥ<BR>
05,017.012a	tenābhūd dhatatejāḥ sa niḥśrīkaś ca śacīpate<BR>
05,017.012c	tatas tam aham āvignam avocaṃ bhayapīḍitam<BR>
05,017.013a	yasmāt pūrvaiḥ kṛtaṃ brahma brahmarṣibhir anuṣṭhitam<BR>
05,017.013c	aduṣṭaṃ dūṣayasi vai yac ca mūrdhny aspṛśaḥ padā<BR>
05,017.014a	yac cāpi tvam ṛṣīn mūḍha brahmakalpān durāsadān<BR>
05,017.014c	vāhān kṛtvā vāhayasi tena svargād dhataprabhaḥ<BR>
05,017.015a	dhvaṃsa pāpa paribhraṣṭaḥ kṣīṇapuṇyo mahītalam<BR>
05,017.015c	daśa varṣasahasrāṇi sarparūpadharo mahān<BR>
05,017.015e	vicariṣyasi pūrṇeṣu punaḥ svargam avāpsyasi<BR>
05,017.015f*0114_01	dṛṣṭvā yudhiṣṭhiraṃ nāma tava vaṃśasamudbhavam<BR>
05,017.015f*0115_01	nihato brahmaśāpena prapadyasva triviṣṭapam<BR>
05,017.016a	evaṃ bhraṣṭo durātmā sa devarājyād ariṃdama<BR>
05,017.016b*0116_01	nahuṣas tu sudurbuddhir durātmā pāpacetanaḥ<BR>
05,017.016c	diṣṭyā vardhāmahe śakra hato brāhmaṇakaṇṭakaḥ<BR>
05,017.017a	triviṣṭapaṃ prapadyasva pāhi lokāñ śacīpate<BR>
05,017.017c	jitendriyo jitāmitraḥ stūyamāno maharṣibhiḥ<BR>
05,017.018	śalya uvāca<BR>
05,017.018a	tato devā bhṛśaṃ tuṣṭā maharṣigaṇasaṃvṛtāḥ<BR>
05,017.018c	pitaraś caiva yakṣāś ca bhujagā rākṣasās tathā<BR>
05,017.019a	gandharvā devakanyāś ca sarve cāpsarasāṃ gaṇāḥ<BR>
05,017.019c	sarāṃsi saritaḥ śailāḥ sāgarāś ca viśāṃ pate<BR>
05,017.020a	upagamyābruvan sarve diṣṭyā vardhasi śatruhan<BR>
05,017.020c	hataś ca nahuṣaḥ pāpo diṣṭyāgastyena dhīmatā<BR>
05,017.020e	diṣṭyā pāpasamācāraḥ kṛtaḥ sarpo mahītale<BR>
05,018.001	śalya uvāca<BR>
05,018.001a	tataḥ śakraḥ stūyamāno gandharvāpsarasāṃ gaṇaiḥ<BR>
05,018.001c	airāvataṃ samāruhya dvipendraṃ lakṣaṇair yutam<BR>
05,018.002a	pāvakaś ca mahātejā maharṣiś ca bṛhaspatiḥ<BR>
05,018.002c	yamaś ca varuṇaś caiva kuberaś ca dhaneśvaraḥ<BR>
05,018.003a	sarvair devaiḥ parivṛtaḥ śakro vṛtraniṣūdanaḥ<BR>
05,018.003c	gandharvair apsarobhiś ca yātas tribhuvanaṃ prabhuḥ<BR>
05,018.004a	sa sametya mahendrāṇyā devarājaḥ śatakratuḥ<BR>
05,018.004c	mudā paramayā yuktaḥ pālayām āsa devarāṭ<BR>
05,018.005a	tataḥ sa bhagavāṃs tatra aṅgirāḥ samadṛśyata<BR>
05,018.005c	atharvavedamantraiś ca devendraṃ samapūjayat<BR>
05,018.006a	tatas tu bhagavān indraḥ prahṛṣṭaḥ samapadyata<BR>
05,018.006c	varaṃ ca pradadau tasmai atharvāṅgirase tadā<BR>
05,018.007a	atharvāṅgirasaṃ nāma asmin vede bhaviṣyati<BR>
05,018.007c	udāharaṇam etad dhi yajñabhāgaṃ ca lapsyase<BR>
05,018.008a	evaṃ saṃpūjya bhagavān atharvāṅgirasaṃ tadā<BR>
05,018.008c	vyasarjayan mahārāja devarājaḥ śatakratuḥ<BR>
05,018.009a	saṃpūjya sarvāṃs tridaśān ṛṣīṃś cāpi tapodhanān<BR>
05,018.009c	indraḥ pramudito rājan dharmeṇāpālayat prajāḥ<BR>
05,018.010a	evaṃ duḥkham anuprāptam indreṇa saha bhāryayā<BR>
05,018.010c	ajñātavāsaś ca kṛtaḥ śatrūṇāṃ vadhakāṅkṣayā<BR>
05,018.011a	nātra manyus tvayā kāryo yat kliṣṭo 'si mahāvane<BR>
05,018.011c	draupadyā saha rājendra bhrātṛbhiś ca mahātmabhiḥ<BR>
05,018.012a	evaṃ tvam api rājendra rājyaṃ prāpsyasi bhārata<BR>
05,018.012c	vṛtraṃ hatvā yathā prāptaḥ śakraḥ kauravanandana<BR>
05,018.013a	durācāraś ca nahuṣo brahmadviṭ pāpacetanaḥ<BR>
05,018.013c	agastyaśāpābhihato vinaṣṭaḥ śāśvatīḥ samāḥ<BR>
05,018.014a	evaṃ tava durātmānaḥ śatravaḥ śatrusūdana<BR>
05,018.014c	kṣipraṃ nāśaṃ gamiṣyanti karṇaduryodhanādayaḥ<BR>
05,018.015a	tataḥ sāgaraparyantāṃ bhokṣyase medinīm imām<BR>
05,018.015c	bhrātṛbhiḥ sahito vīra draupadyā ca sahābhibho<BR>
05,018.016a	upākhyānam idaṃ śakravijayaṃ vedasaṃmitam<BR>
05,018.016c	rājñā vyūḍheṣv anīkeṣu śrotavyaṃ jayam icchatā<BR>
05,018.017a	tasmāt saṃśrāvayāmi tvāṃ vijayaṃ jayatāṃ vara<BR>
05,018.017c	saṃstūyamānā vardhante mahātmāno yudhiṣṭhira<BR>
05,018.018a	kṣatriyāṇām abhāvo 'yaṃ yudhiṣṭhira mahātmanām<BR>
05,018.018c	duryodhanāparādhena bhīmārjunabalena ca<BR>
05,018.018d*0117_01	saṃgrāme saṃkṣayo ghoro bhaviṣyaty acirād iva<BR>
05,018.019a	ākhyānam indravijayaṃ ya idaṃ niyataḥ paṭhet<BR>
05,018.019c	dhūtapāpmā jitasvargaḥ sa pretyeha ca modate<BR>
05,018.020a	na cārijaṃ bhayaṃ tasya na cāputro bhaven naraḥ<BR>
05,018.020c	nāpadaṃ prāpnuyāt kāṃ cid dīrgham āyuś ca vindati<BR>
05,018.020e	sarvatra jayam āpnoti na kadā cit parājayam<BR>
05,018.021	vaiśaṃpāyana uvāca<BR>
05,018.021a	evam āśvāsito rājā śalyena bharatarṣabha<BR>
05,018.021c	pūjayām āsa vidhivac chalyaṃ dharmabhṛtāṃ varaḥ<BR>
05,018.022a	śrutvā śalyasya vacanaṃ kuntīputro yudhiṣṭhiraḥ<BR>
05,018.022c	pratyuvāca mahābāhur madrarājam idaṃ vacaḥ<BR>
05,018.023a	bhavān karṇasya sārathyaṃ kariṣyati na saṃśayaḥ<BR>
05,018.023c	tatra tejovadhaḥ kāryaḥ karṇasya mama saṃstavaiḥ<BR>
05,018.024	śalya uvāca<BR>
05,018.024a	evam etat kariṣyāmi yathā māṃ saṃprabhāṣase<BR>
05,018.024c	yac cānyad api śakṣyāmi tat kariṣyāmy ahaṃ tava<BR>
05,018.025	vaiśaṃpāyana uvāca<BR>
05,018.025a	tata āmantrya kaunteyāñ śalyo madrādhipas tadā<BR>
05,018.025c	jagāma sabalaḥ śrīmān duryodhanam ariṃdamaḥ<BR>
05,019.001	vaiśaṃpāyana uvāca<BR>
05,019.001*0118_01	tataḥ śalyaḥ sahānīkaḥ kampayann iva medinīm<BR>
05,019.001*0118_02	jagāma dhārtarāṣṭrasya nagaraṃ nāgasāhvayam<BR>
05,019.001a	yuyudhānas tato vīraḥ sātvatānāṃ mahārathaḥ<BR>
05,019.001c	mahatā caturaṅgeṇa balenāgād yudhiṣṭhiram<BR>
05,019.002a	tasya yodhā mahāvīryā nānādeśasamāgatāḥ<BR>
05,019.002c	nānāpraharaṇā vīrāḥ śobhayāṃ cakrire balam<BR>
05,019.003a	paraśvadhair bhiṇḍipālaiḥ śaktitomaramudgaraiḥ<BR>
05,019.003c	śaktyṛṣṭiparaśuprāsaiḥ karavālaiś ca nirmalaiḥ<BR>
05,019.004a	khaḍgakārmukaniryūhaiḥ śaraiś ca vividhair api<BR>
05,019.004c	tailadhautaiḥ prakāśadbhis tad aśobhata vai balam<BR>
05,019.005a	tasya meghaprakāśasya śastrais taiḥ śobhitasya ca<BR>
05,019.005c	babhūva rūpaṃ sainyasya meghasyeva savidyutaḥ<BR>
05,019.006a	akṣauhiṇī hi senā sā tadā yaudhiṣṭhiraṃ balam<BR>
05,019.006c	praviśyāntardadhe rājan sāgaraṃ kunadī yathā<BR>
05,019.007a	tathaivākṣauhiṇīṃ gṛhya cedīnām ṛṣabho balī<BR>
05,019.007c	dhṛṣṭaketur upāgacchat pāṇḍavān amitaujasaḥ<BR>
05,019.008a	māgadhaś ca jayatseno jārāsaṃdhir mahābalaḥ<BR>
05,019.008c	akṣauhiṇyaiva sainyasya dharmarājam upāgamat<BR>
05,019.009a	tathaiva pāṇḍyo rājendra sāgarānūpavāsibhiḥ<BR>
05,019.009c	vṛto bahuvidhair yodhair yudhiṣṭhiram upāgamat<BR>
05,019.010a	tasya sainyam atīvāsīt tasmin balasamāgame<BR>
05,019.010c	prekṣaṇīyataraṃ rājan suveṣaṃ balavat tadā<BR>
05,019.011a	drupadasyāpy abhūt senā nānādeśasamāgataiḥ<BR>
05,019.011c	śobhitā puruṣaiḥ śūraiḥ putraiś cāsya mahārathaiḥ<BR>
05,019.012a	tathaiva rājā matsyānāṃ virāṭo vāhinīpatiḥ<BR>
05,019.012c	pārvatīyair mahīpālaiḥ sahitaḥ pāṇḍavān iyāt<BR>
05,019.013a	itaś cetaś ca pāṇḍūnāṃ samājagmur mahātmanām<BR>
05,019.013c	akṣauhiṇyas tu saptaiva vividhadhvajasaṃkulāḥ<BR>
05,019.013e	yuyutsamānāḥ kurubhiḥ pāṇḍavān samaharṣayan<BR>
05,019.014a	tathaiva dhārtarāṣṭrasya harṣaṃ samabhivardhayan<BR>
05,019.014c	bhagadatto mahīpālaḥ senām akṣauhiṇīṃ dadau<BR>
05,019.015a	tasya cīnaiḥ kirātaiś ca kāñcanair iva saṃvṛtam<BR>
05,019.015c	babhau balam anādhṛṣyaṃ karṇikāravanaṃ yathā<BR>
05,019.016a	tathā bhūriśravāḥ śūraḥ śalyaś ca kurunandana<BR>
05,019.016c	duryodhanam upāyātāv akṣauhiṇyā pṛthak pṛthak<BR>
05,019.017a	kṛtavarmā ca hārdikyo bhojāndhakabalaiḥ saha<BR>
05,019.017c	akṣauhiṇyaiva senāyā duryodhanam upāgamat<BR>
05,019.018a	tasya taiḥ puruṣavyāghrair vanamālādharair balam<BR>
05,019.018c	aśobhata yathā mattair vanaṃ prakrīḍitair gajaiḥ<BR>
05,019.019a	jayadrathamukhāś cānye sindhusauvīravāsinaḥ<BR>
05,019.019c	ājagmuḥ pṛthivīpālāḥ kampayanta ivācalān<BR>
05,019.020a	teṣām akṣauhiṇī senā bahulā vibabhau tadā<BR>
05,019.020c	vidhūyamānā vātena bahurūpā ivāmbudāḥ<BR>
05,019.021a	sudakṣiṇaś ca kāmbojo yavanaiś ca śakais tathā<BR>
05,019.021b*0119_01	ājagāma mahābāhur yavaneśaś ca pārthivaḥ<BR>
05,019.021c	upājagāma kauravyam akṣauhiṇyā viśāṃ pate<BR>
05,019.022a	tasya senāsamāvāyaḥ śalabhānām ivābabhau<BR>
05,019.022c	sa ca saṃprāpya kauravyaṃ tatraivāntardadhe tadā<BR>
05,019.023a	tathā māhiṣmatīvāsī nīlo nīlāyudhaiḥ saha<BR>
05,019.023c	mahīpālo mahāvīryair dakṣiṇāpathavāsibhiḥ<BR>
05,019.024a	āvantyau ca mahīpālau mahābalasusaṃvṛtau<BR>
05,019.024c	pṛthag akṣauhiṇībhyāṃ tāv abhiyātau suyodhanam<BR>
05,019.025a	kekayāś ca naravyāghrāḥ sodaryāḥ pañca pārthivāḥ<BR>
05,019.025c	saṃharṣayantaḥ kauravyam akṣauhiṇyā samādravan<BR>
05,019.026a	itaś cetaś ca sarveṣāṃ bhūmipānāṃ mahātmanām<BR>
05,019.026c	tisro 'nyāḥ samavartanta vāhinyo bharatarṣabha<BR>
05,019.027a	evam ekādaśāvṛttāḥ senā duryodhanasya tāḥ<BR>
05,019.027c	yuyutsamānāḥ kaunteyān nānādhvajasamākulāḥ<BR>
05,019.028a	na hāstinapure rājann avakāśo 'bhavat tadā<BR>
05,019.028c	rājñāṃ sabalamukhyānāṃ prādhānyenāpi bhārata<BR>
05,019.029a	tataḥ pañcanadaṃ caiva kṛtsnaṃ ca kurujāṅgalam<BR>
05,019.029c	tathā rohitakāraṇyaṃ marubhūmiś ca kevalā<BR>
05,019.030a	ahicchatraṃ kālakūṭaṃ gaṅgākūlaṃ ca bhārata<BR>
05,019.030c	vāraṇā vāṭadhānaṃ ca yāmunaś caiva parvataḥ<BR>
05,019.031a	eṣa deśaḥ suvistīrṇaḥ prabhūtadhanadhānyavān<BR>
05,019.031c	babhūva kauraveyāṇāṃ balena susamākulaḥ<BR>
05,019.032a	tatra sainyaṃ tathāyuktaṃ dadarśa sa purohitaḥ<BR>
05,019.032c	yaḥ sa pāñcālarājena preṣitaḥ kauravān prati<BR>
05,020.001	vaiśaṃpāyana uvāca<BR>
05,020.001a	sa tu kauravyam āsādya drupadasya purohitaḥ<BR>
05,020.001c	satkṛto dhṛtarāṣṭreṇa bhīṣmeṇa vidureṇa ca<BR>
05,020.002a	sarvaṃ kauśalyam uktvādau pṛṣṭvā caivam anāmayam<BR>
05,020.002c	sarvasenāpraṇetṝṇāṃ madhye vākyam uvāca ha<BR>
05,020.003a	sarvair bhavadbhir vidito rājadharmaḥ sanātanaḥ<BR>
05,020.003c	vākyopādānahetos tu vakṣyāmi vidite sati<BR>
05,020.004a	dhṛtarāṣṭraś ca pāṇḍuś ca sutāv ekasya viśrutau<BR>
05,020.004c	tayoḥ samānaṃ draviṇaṃ paitṛkaṃ nātra saṃśayaḥ<BR>
05,020.005a	dhṛtarāṣṭrasya ye putrās te prāptāḥ paitṛkaṃ vasu<BR>
05,020.005c	pāṇḍuputrāḥ kathaṃ nāma na prāptāḥ paitṛkaṃ vasu<BR>
05,020.006a	evaṃ gate pāṇḍaveyair viditaṃ vaḥ purā yathā<BR>
05,020.006c	na prāptaṃ paitṛkaṃ dravyaṃ dhārtarāṣṭreṇa saṃvṛtam<BR>
05,020.007a	prāṇāntikair apy upāyaiḥ prayatadbhir anekaśaḥ<BR>
05,020.007c	śeṣavanto na śakitā nayituṃ yamasādanam<BR>
05,020.008a	punaś ca vardhitaṃ rājyaṃ svabalena mahātmabhiḥ<BR>
05,020.008c	chadmanāpahṛtaṃ kṣudrair dhārtarāṣṭraiḥ sasaubalaiḥ<BR>
05,020.009a	tad apy anumataṃ karma tathāyuktam anena vai<BR>
05,020.009c	vāsitāś ca mahāraṇye varṣāṇīha trayodaśa<BR>
05,020.010a	sabhāyāṃ kleśitair vīraiḥ sahabhāryais tathā bhṛśam<BR>
05,020.010c	araṇye vividhāḥ kleśāḥ saṃprāptās taiḥ sudāruṇāḥ<BR>
05,020.011a	tathā virāṭanagare yonyantaragatair iva<BR>
05,020.011c	prāptaḥ paramasaṃkleśo yathā pāpair mahātmabhiḥ<BR>
05,020.012a	te sarve pṛṣṭhataḥ kṛtvā tat sarvaṃ pūrvakilbiṣam<BR>
05,020.012c	sāmaiva kurubhiḥ sārdham icchanti kurupuṃgavāḥ<BR>
05,020.013a	teṣāṃ ca vṛttam ājñāya vṛttaṃ duryodhanasya ca<BR>
05,020.013c	anunetum ihārhanti dhṛtarāṣṭraṃ suhṛjjanāḥ<BR>
05,020.014a	na hi te vigrahaṃ vīrāḥ kurvanti kurubhiḥ saha<BR>
05,020.014c	avināśena lokasya kāṅkṣante pāṇḍavāḥ svakam<BR>
05,020.015a	yaś cāpi dhārtarāṣṭrasya hetuḥ syād vigrahaṃ prati<BR>
05,020.015c	sa ca hetur na mantavyo balīyāṃsas tathā hi te<BR>
05,020.016a	akṣauhiṇyo hi saptaiva dharmaputrasya saṃgatāḥ<BR>
05,020.016c	yuyutsamānāḥ kurubhiḥ pratīkṣante 'sya śāsanam<BR>
05,020.017a	apare puruṣavyāghrāḥ sahasrākṣauhiṇīsamāḥ<BR>
05,020.017c	sātyakir bhīmasenaś ca yamau ca sumahābalau<BR>
05,020.018a	ekādaśaitāḥ pṛtanā ekataś ca samāgatāḥ<BR>
05,020.018c	ekataś ca mahābāhur bahurūpo dhanaṃjayaḥ<BR>
05,020.019a	yathā kirīṭī senābhyaḥ sarvābhyo vyatiricyate<BR>
05,020.019c	evam eva mahābāhur vāsudevo mahādyutiḥ<BR>
05,020.020a	bahulatvaṃ ca senānāṃ vikramaṃ ca kirīṭinaḥ<BR>
05,020.020c	buddhimattāṃ ca kṛṣṇasya buddhvā yudhyeta ko naraḥ<BR>
05,020.021a	te bhavanto yathādharmaṃ yathāsamayam eva ca<BR>
05,020.021c	prayacchantu pradātavyaṃ mā vaḥ kālo 'tyagād ayam<BR>
05,021.001	vaiśaṃpāyana uvāca<BR>
05,021.001a	tasya tad vacanaṃ śrutvā prajñāvṛddho mahādyutiḥ<BR>
05,021.001c	saṃpūjyainaṃ yathākālaṃ bhīṣmo vacanam abravīt<BR>
05,021.002a	diṣṭyā kuśalinaḥ sarve pāṇḍavāḥ saha bāndhavaiḥ<BR>
05,021.002c	diṣṭyā sahāyavantaś ca diṣṭyā dharme ca te ratāḥ<BR>
05,021.003a	diṣṭyā ca saṃdhikāmās te bhrātaraḥ kurunandanāḥ<BR>
05,021.003c	diṣṭyā na yuddhamanasaḥ saha dāmodareṇa te<BR>
05,021.004a	bhavatā satyam uktaṃ ca sarvam etan na saṃśayaḥ<BR>
05,021.004c	atitīkṣṇaṃ tu te vākyaṃ brāhmaṇyād iti me matiḥ<BR>
05,021.005a	asaṃśayaṃ kleśitās te vane ceha ca pāṇḍavāḥ<BR>
05,021.005c	prāptāś ca dharmataḥ sarvaṃ pitur dhanam asaṃśayam<BR>
05,021.006a	kirīṭī balavān pārthaḥ kṛtāstraś ca mahābalaḥ<BR>
05,021.006c	ko hi pāṇḍusutaṃ yuddhe viṣaheta dhanaṃjayam<BR>
05,021.007a	api vajradharaḥ sākṣāt kim utānye dhanurbhṛtaḥ<BR>
05,021.007c	trayāṇām api lokānāṃ samartha iti me matiḥ<BR>
05,021.008a	bhīṣme bruvati tad vākyaṃ dhṛṣṭam ākṣipya manyumān<BR>
05,021.008c	duryodhanaṃ samālokya karṇo vacanam abravīt<BR>
05,021.009a	na tan na viditaṃ brahmaṃl loke bhūtena kena cit<BR>
05,021.009c	punaruktena kiṃ tena bhāṣitena punaḥ punaḥ<BR>
05,021.010a	duryodhanārthe śakunir dyūte nirjitavān purā<BR>
05,021.010c	samayena gato 'raṇyaṃ pāṇḍuputro yudhiṣṭhiraḥ<BR>
05,021.011a	na taṃ samayam ādṛtya rājyam icchati paitṛkam<BR>
05,021.011c	balam āśritya matsyānāṃ pāñcālānāṃ ca pārthivaḥ<BR>
05,021.012a	duryodhano bhayād vidvan na dadyāt padam antataḥ<BR>
05,021.012c	dharmatas tu mahīṃ kṛtsnāṃ pradadyāc chatrave 'pi ca<BR>
05,021.013a	yadi kāṅkṣanti te rājyaṃ pitṛpaitāmahaṃ punaḥ<BR>
05,021.013c	yathāpratijñaṃ kālaṃ taṃ carantu vanam āśritāḥ<BR>
05,021.014a	tato duryodhanasyāṅke vartantām akutobhayāḥ<BR>
05,021.014c	adhārmikām imāṃ buddhiṃ kuryur maurkhyād dhi kevalam<BR>
05,021.015a	atha te dharmam utsṛjya yuddham icchanti pāṇḍavāḥ<BR>
05,021.015c	āsādyemān kuruśreṣṭhān smariṣyanti vaco mama<BR>
05,021.016	bhīṣma uvāca<BR>
05,021.016a	kiṃ nu rādheya vācā te karma tat smartum arhasi<BR>
05,021.016c	eka eva yadā pārthaḥ ṣaḍ rathāñ jitavān yudhi<BR>
05,021.016d*0120_01	bahuśo jīyamānasya karma dṛṣṭaṃ tadaiva te<BR>
05,021.016d*0121_01	virāṭanagare dhīraḥ kiṃ tvaṃ tatraiva nāgataḥ<BR>
05,021.017a	na ced evaṃ kariṣyāmo yad ayaṃ brāhmaṇo 'bravīt<BR>
05,021.017c	dhruvaṃ yudhi hatās tena bhakṣayiṣyāma pāṃsukān<BR>
05,021.017d*0122_01	duryodhanaḥ sahāmātyo vinaṅkṣayati na saṃśayaḥ<BR>
05,021.018	vaiśaṃpāyana uvāca<BR>
05,021.018a	dhṛtarāṣṭras tato bhīṣmam anumānya prasādya ca<BR>
05,021.018c	avabhartsya ca rādheyam idaṃ vacanam abravīt<BR>
05,021.019a	asmaddhitam idaṃ vākyaṃ bhīṣmaḥ śāṃtanavo 'bravīt<BR>
05,021.019b*0123_01	duryodhanasamakṣaṃ ca pārthivānāṃ ca saṃnidhau<BR>
05,021.019b*0123_02	eṣa vakṣyati dharmātmā vākyaṃ vākyaviśāradaḥ<BR>
05,021.019b*0124_01	asmad dhitam idaṃ vākyaṃ bhīṣmeṇoktaṃ mahātmanā<BR>
05,021.019c	pāṇḍavānāṃ hitaṃ caiva sarvasya jagatas tathā<BR>
05,021.020a	cintayitvā tu pārthebhyaḥ preṣayiṣyāmi saṃjayam<BR>
05,021.020c	sa bhavān pratiyātv adya pāṇḍavān eva māciram<BR>
05,021.021a	sa taṃ satkṛtya kauravyaḥ preṣayām āsa pāṇḍavān<BR>
05,021.021c	sabhāmadhye samāhūya saṃjayaṃ vākyam abravīt<BR>
05,022.001	dhṛtarāṣṭra uvāca<BR>
05,022.001a	prāptān āhuḥ saṃjaya pāṇḍuputrān; upaplavye tān vijānīhi gatvā<BR>
05,022.001c	ajātaśatruṃ ca sabhājayethā; diṣṭyānagha grāmam upasthitas tvam<BR>
05,022.001d*0125_01	putro mahyaṃ mṛtyuvaśaṃ jagāma<BR>
05,022.001d*0125_02	duryodhanaḥ saṃjaya rāgabuddhiḥ<BR>
05,022.002a	sarvān vadeḥ saṃjaya svastimantaḥ; kṛcchraṃ vāsam atadarhā niruṣya<BR>
05,022.002c	teṣāṃ śāntir vidyate 'smāsu śīghraṃ; mithyopetānām upakāriṇāṃ satām<BR>
05,022.003a	nāhaṃ kva cit saṃjaya pāṇḍavānāṃ; mithyāvṛttiṃ kāṃ cana jātv apaśyam<BR>
05,022.003c	sarvāṃ śriyaṃ hy ātmavīryeṇa labdhvā; paryākārṣuḥ pāṇḍavā mahyam eva<BR>
05,022.004a	doṣaṃ hy eṣāṃ nādhigacche parikṣan; nityaṃ kaṃ cid yena garheya pārthān<BR>
05,022.004c	dharmārthābhyāṃ karma kurvanti nityaṃ; sukhapriyā nānurudhyanti kāmān<BR>
05,022.005a	gharmaṃ śītaṃ kṣutpipāse tathaiva; nidrāṃ tandrīṃ krodhaharṣau pramādam<BR>
05,022.005c	dhṛtyā caiva prajñayā cābhibhūya; dharmārthayogān prayatanti pārthāḥ<BR>
05,022.006a	tyajanti mitreṣu dhanāni kāle; na saṃvāsāj jīryati maitram eṣām<BR>
05,022.006c	yathārhamānārthakarā hi pārthās; teṣāṃ dveṣṭā nāsty ājamīḍhasya pakṣe<BR>
05,022.007a	anyatra pāpād viṣamān mandabuddher; duryodhanāt kṣudratarāc ca karṇāt<BR>
05,022.007c	teṣāṃ hīme hīnasukhapriyāṇāṃ; mahātmanāṃ saṃjanayanti tejaḥ<BR>
05,022.007d*0126_01	bhāgaṃ gantuṃ ghaṭate mandabuddhir<BR>
05,022.007d*0126_02	mahātmanāṃ saṃjaya dīptatejasām<BR>
05,022.008a	utthānavīryaḥ sukham edhamāno; duryodhanaḥ sukṛtaṃ manyate tat<BR>
05,022.008c	teṣāṃ bhāgaṃ yac ca manyeta bālaḥ; śakyaṃ hartuṃ jīvatāṃ pāṇḍavānām<BR>
05,022.009a	yasyārjunaḥ padavīṃ keśavaś ca; vṛkodaraḥ sātyako 'jātaśatroḥ<BR>
05,022.009c	mādrīputrau sṛñjayāś cāpi sarve; purā yuddhāt sādhu tasya pradānam<BR>
05,022.010a	sa hy evaikaḥ pṛthivīṃ savyasācī; gāṇḍīvadhanvā praṇuded rathasthaḥ<BR>
05,022.010c	tathā viṣṇuḥ keśavo 'py apradhṛṣyo; lokatrayasyādhipatir mahātmā<BR>
05,022.011a	tiṣṭheta kas tasya martyaḥ purastād; yaḥ sarvadeveṣu vareṇya īḍyaḥ<BR>
05,022.011c	parjanyaghoṣān pravapañ śaraughān; pataṃgasaṃghān iva śīghravegān<BR>
05,022.012a	diśaṃ hy udīcīm api cottarān kurūn; gāṇḍīvadhanvaikaratho jigāya<BR>
05,022.012c	dhanaṃ caiṣām āharat savyasācī; senānugān balidāṃś caiva cakre<BR>
05,022.013a	yaś caiva devān khāṇḍave savyasācī; gāṇḍīvadhanvā prajigāya sendrān<BR>
05,022.013c	upāharat phalguno jātavedase; yaśo mānaṃ vardhayan pāṇḍavānām<BR>
05,022.014a	gadābhṛtāṃ nādya samo 'sti bhīmād; dhastyāroho nāsti samaś ca tasya<BR>
05,022.014c	rathe 'rjunād āhur ahīnam enaṃ; bāhvor bale cāyutanāgavīryam<BR>
05,022.015a	suśikṣitaḥ kṛtavairas tarasvī; dahet kruddhas tarasā dhārtarāṣṭrān<BR>
05,022.015c	sadātyamarṣī balavān na śakyo; yuddhe jetuṃ vāsavenāpi sākṣāt<BR>
05,022.016a	sucetasau balinau śīghrahastau; suśikṣitau bhrātarau phalgunena<BR>
05,022.016c	śyenau yathā pakṣipūgān rujantau; mādrīputrau neha kurūn viśetām<BR>
05,022.016d*0127_01	etad balaṃ pūrṇam asmākam evaṃ<BR>
05,022.016d*0127_02	yat sātvatāṃ nāsti tṛtīyam anyat<BR>
05,022.017a	teṣāṃ madhye vartamānas tarasvī; dhṛṣṭadyumnaḥ pāṇḍavānām ihaikaḥ<BR>
05,022.017c	sahāmātyaḥ somakānāṃ prabarhaḥ; saṃtyaktātmā pāṇḍavānāṃ jayāya<BR>
05,022.017d*0128_01	ajātaśatruṃ prasaheta ko 'nyo<BR>
05,022.017d*0128_02	yeṣāṃ sa syād agraṇīr vṛṣṇisiṃhaḥ<BR>
05,022.018a	sahoṣitaś caritārtho vayaḥsthaḥ; śālveyānām adhipo vai virāṭaḥ<BR>
05,022.018c	saha putraiḥ pāṇḍavārthe ca śaśvad; yudhiṣṭhiraṃ bhakta iti śrutaṃ me<BR>
05,022.019a	avaruddhā balinaḥ kekayebhyo; maheṣvāsā bhrātaraḥ pañca santi<BR>
05,022.019c	kekayebhyo rājyam ākāṅkṣamāṇā; yuddhārthinaś cānuvasanti pārthān<BR>
05,022.020a	sarve ca vīrāḥ pṛthivīpatīnāṃ; samānītāḥ pāṇḍavārthe niviṣṭāḥ<BR>
05,022.020c	śūrān ahaṃ bhaktimataḥ śṛṇomi; prītyā yuktān saṃśritān dharmarājam<BR>
05,022.021a	giryāśrayā durganivāsinaś ca; yodhāḥ pṛthivyāṃ kulajā viśuddhāḥ<BR>
05,022.021c	mlecchāś ca nānāyudhavīryavantaḥ; samāgatāḥ pāṇḍavārthe niviṣṭāḥ<BR>
05,022.022a	pāṇḍyaś ca rājāmita indrakalpo; yudhi pravīrair bahubhiḥ sametaḥ<BR>
05,022.022c	samāgataḥ pāṇḍavārthe mahātmā; lokapravīro 'prativīryatejāḥ<BR>
05,022.023a	astraṃ droṇād arjunād vāsudevāt; kṛpād bhīṣmād yena kṛtaṃ śṛṇomi<BR>
05,022.023c	yaṃ taṃ kārṣṇipratimaṃ prāhur ekaṃ; sa sātyakiḥ pāṇḍavārthe niviṣṭaḥ<BR>
05,022.024a	apāśritāś cedikarūṣakāś ca; sarvotsāhair bhūmipālaiḥ sametāḥ<BR>
05,022.024c	teṣāṃ madhye sūryam ivātapantaṃ; śriyā vṛtaṃ cedipatiṃ jvalantam<BR>
05,022.025a	astambhanīyaṃ yudhi manyamānaṃ; jyākarṣatāṃ śreṣṭhatamaṃ pṛthivyām<BR>
05,022.025c	sarvotsāhaṃ kṣatriyāṇāṃ nihatya; prasahya kṛṣṇas tarasā mamarda<BR>
05,022.026a	yaśomānau vardhayan yādavānāṃ; purābhinac chiśupālaṃ samīke<BR>
05,022.026c	yasya sarve vardhayanti sma mānaṃ; karūṣarājapramukhā narendrāḥ<BR>
05,022.027a	tam asahyaṃ keśavaṃ tatra matvā; sugrīvayuktena rathena kṛṣṇam<BR>
05,022.027c	saṃprādravaṃś cedipatiṃ vihāya; siṃhaṃ dṛṣṭvā kṣudramṛgā ivānye<BR>
05,022.028a	yas taṃ pratīpas tarasā pratyudīyād; āśaṃsamāno dvairathe vāsudevam<BR>
05,022.028c	so 'śeta kṛṣṇena hataḥ parāsur; vātenevonmathitaḥ karṇikāraḥ<BR>
05,022.029a	parākramaṃ me yad avedayanta; teṣām arthe saṃjaya keśavasya<BR>
05,022.029c	anusmaraṃs tasya karmāṇi viṣṇor; gāvalgaṇe nādhigacchāmi śāntim<BR>
05,022.030a	na jātu tāñ śatrur anyaḥ saheta; yeṣāṃ sa syād agraṇīr vṛṣṇisiṃhaḥ<BR>
05,022.030c	pravepate me hṛdayaṃ bhayena; śrutvā kṛṣṇāv ekarathe sametau<BR>
05,022.031a	no ced gacchet saṃgaraṃ mandabuddhis; tābhyāṃ suto me viparītacetāḥ<BR>
05,022.031c	no cet kurūn saṃjaya nirdahetām; indrāviṣṇū daityasenāṃ yathaiva<BR>
05,022.031e	mato hi me śakrasamo dhanaṃjayaḥ; sanātano vṛṣṇivīraś ca viṣṇuḥ<BR>
05,022.032a	dharmārāmo hrīniṣedhas tarasvī; kuntīputraḥ pāṇḍavo 'jātaśatruḥ<BR>
05,022.032c	duryodhanena nikṛto manasvī; no cet kruddhaḥ pradahed dhārtarāṣṭrān<BR>
05,022.033a	nāhaṃ tathā hy arjunād vāsudevād; bhīmād vāpi yamayor vā bibhemi<BR>
05,022.033c	yathā rājñaḥ krodhadīptasya sūta; manyor ahaṃ bhītataraḥ sadaiva<BR>
05,022.034a	alaṃ tapobrahmacaryeṇa yuktaḥ; saṃkalpo 'yaṃ mānasas tasya sidhyet<BR>
05,022.034c	tasya krodhaṃ saṃjayāhaṃ samīke; sthāne jānan bhṛśam asmy adya bhītaḥ<BR>
05,022.035a	sa gaccha śīghraṃ prahito rathena; pāñcālarājasya camūṃ paretya<BR>
05,022.035c	ajātaśatruṃ kuśalaṃ sma pṛccheḥ; punaḥ punaḥ prītiyuktaṃ vades tvam<BR>
05,022.036a	janārdanaṃ cāpi sametya tāta; mahāmātraṃ vīryavatām udāram<BR>
05,022.036c	anāmayaṃ madvacanena pṛccher; dhṛtarāṣṭraḥ pāṇḍavaiḥ śāntim īpsuḥ<BR>
05,022.037a	na tasya kiṃ cid vacanaṃ na kuryāt; kuntīputro vāsudevasya sūta<BR>
05,022.037c	priyaś caiṣām ātmasamaś ca kṛṣṇo; vidvāṃś caiṣāṃ karmaṇi nityayuktaḥ<BR>
05,022.038a	samānīya pāṇḍavān sṛñjayāṃś ca; janārdanaṃ yuyudhānaṃ virāṭam<BR>
05,022.038c	anāmayaṃ madvacanena pṛccheḥ; sarvāṃs tathā draupadeyāṃś ca pañca<BR>
05,022.039a	yad yat tatra prāptakālaṃ parebhyas; tvaṃ manyethā bhāratānāṃ hitaṃ ca<BR>
05,022.039c	tat tad bhāṣethāḥ saṃjaya rājamadhye; na mūrchayed yan na bhavec ca yuddham<BR>
05,023.001	vaiśaṃpāyana uvāca<BR>
05,023.001a	rājñas tu vacanaṃ śrutvā dhṛtarāṣṭrasya saṃjayaḥ<BR>
05,023.001c	upaplavyaṃ yayau draṣṭuṃ pāṇḍavān amitaujasaḥ<BR>
05,023.002a	sa tu rājānam āsādya dharmātmānaṃ yudhiṣṭhiram<BR>
05,023.002c	praṇipatya tataḥ pūrvaṃ sūtaputro 'bhyabhāṣata<BR>
05,023.003a	gāvalgaṇiḥ saṃjayaḥ sūtasūnur; ajātaśatrum avadat pratītaḥ<BR>
05,023.003c	diṣṭyā rājaṃs tvām arogaṃ prapaśye; sahāyavantaṃ ca mahendrakalpam<BR>
05,023.004a	anāmayaṃ pṛcchati tvāmbikeyo; vṛddho rājā dhṛtarāṣṭro manīṣī<BR>
05,023.004c	kaccid bhīmaḥ kuśalī pāṇḍavāgryo; dhanaṃjayas tau ca mādrītanūjau<BR>
05,023.005a	kaccit kṛṣṇā draupadī rājaputrī; satyavratā vīrapatnī saputrā<BR>
05,023.005c	manasvinī yatra ca vāñchasi tvam; iṣṭān kāmān bhārata svastikāmaḥ<BR>
05,023.006	yudhiṣṭhira uvāca<BR>
05,023.006a	gāvalgaṇe saṃjaya svāgataṃ te; prītātmāhaṃ tvābhivadāmi sūta<BR>
05,023.006c	anāmayaṃ pratijāne tavāhaṃ; sahānujaiḥ kuśalī cāsmi vidvan<BR>
05,023.007a	cirād idaṃ kuśalaṃ bhāratasya; śrutvā rājñaḥ kuruvṛddhasya sūta<BR>
05,023.007c	manye sākṣād dṛṣṭam ahaṃ narendraṃ; dṛṣṭvaiva tvāṃ saṃjaya prītiyogāt<BR>
05,023.008a	pitāmaho naḥ sthaviro manasvī; mahāprājñaḥ sarvadharmopapannaḥ<BR>
05,023.008c	sa kauravyaḥ kuśalī tāta bhīṣmo; yathāpūrvaṃ vṛttir apy asya kaccit<BR>
05,023.009a	kaccid rājā dhṛtarāṣṭraḥ saputro; vaicitravīryaḥ kuśalī mahātmā<BR>
05,023.009c	mahārājo bāhlikaḥ prātipeyaḥ; kaccid vidvān kuśalī sūtaputra<BR>
05,023.010a	sa somadattaḥ kuśalī tāta kaccid; bhūriśravāḥ satyasaṃdhaḥ śalaś ca<BR>
05,023.010c	droṇaḥ saputraś ca kṛpaś ca vipro; maheṣvāsāḥ kaccid ete 'py arogāḥ<BR>
05,023.010c*0129_01	śāradvataḥ kuśalī tāta vipraḥ<BR>
05,023.011a	mahāprājñāḥ sarvaśāstrāvadātā; dhanurbhṛtāṃ mukhyatamāḥ pṛthivyām<BR>
05,023.011c	kaccin mānaṃ tāta labhanta ete; dhanurbhṛtaḥ kaccid ete 'py arogāḥ<BR>
05,023.012a	sarve kurubhyaḥ spṛhayanti saṃjaya; dhanurdharā ye pṛthivyāṃ yuvānaḥ<BR>
05,023.012c	yeṣāṃ rāṣṭre nivasati darśanīyo; maheṣvāsaḥ śīlavān droṇaputraḥ<BR>
05,023.013a	vaiśyāputraḥ kuśalī tāta kaccin; mahāprājño rājaputro yuyutsuḥ<BR>
05,023.013c	karṇo 'mātyaḥ kuśalī tāta kaccit; suyodhano yasya mando vidheyaḥ<BR>
05,023.014a	striyo vṛddhā bhāratānāṃ jananyo; mahānasyo dāsabhāryāś ca sūta<BR>
05,023.014c	vadhvaḥ putrā bhāgineyā bhaginyo; dauhitrā vā kaccid apy avyalīkāḥ<BR>
05,023.015a	kaccid rājā brāhmaṇānāṃ yathāvat; pravartate pūrvavat tāta vṛttim<BR>
05,023.015c	kaccid dāyān māmakān dhārtarāṣṭro; dvijātīnāṃ saṃjaya nopahanti<BR>
05,023.016a	kaccid rājā dhṛtarāṣṭraḥ saputra; upekṣate brāhmaṇātikramān vai<BR>
05,023.016c	kaccin na hetor iva vartmabhūta; upekṣate teṣu sa nyūnavṛttim<BR>
05,023.017a	etaj jyotir uttamaṃ jīvaloke; śuklaṃ prajānāṃ vihitaṃ vidhātrā<BR>
05,023.017c	te cel lobhaṃ na niyacchanti mandāḥ; kṛtsno nāśo bhavitā kauravāṇām<BR>
05,023.018a	kaccid rājā dhṛtarāṣṭraḥ saputro; bubhūṣate vṛttim amātyavarge<BR>
05,023.018c	kaccin na bhedena jijīviṣanti; suhṛdrūpā durhṛdaś caikamitrāḥ<BR>
05,023.019a	kaccin na pāpaṃ kathayanti tāta; te pāṇḍavānāṃ kuravaḥ sarva eva<BR>
05,023.019b*0130_01	droṇaḥ saputraś ca kṛpaś ca vīro<BR>
05,023.019b*0130_02	nāsmāsu pāpāni vadanti kaccit<BR>
05,023.019b*0130_03	kaccid rājyaṃ dhṛtarāṣṭraṃ saputraṃ<BR>
05,023.019b*0130_04	sametyāhuḥ kuravaḥ sarva eva<BR>
05,023.019c	kaccid dṛṣṭvā dasyusaṃghān sametān; smaranti pārthasya yudhāṃ praṇetuḥ<BR>
05,023.020a	maurvībhujāgraprahitān sma tāta; dodhūyamānena dhanurdhareṇa<BR>
05,023.020c	gāṇḍīvamuktān stanayitnughoṣān; ajihmagān kaccid anusmaranti<BR>
05,023.020d*0131_01	na taṃ dṛṣṭvā kaccid atra pratīpaṃ<BR>
05,023.020d*0131_02	gantā gṛhāñ jātu jagāma raṅgāt<BR>
05,023.021a	na hy apaśyaṃ kaṃ cid ahaṃ pṛthivyāṃ; śrutaṃ samaṃ vādhikam arjunena<BR>
05,023.021c	yasyaikaṣaṣṭir niśitās tīkṣṇadhārāḥ; suvāsasaḥ saṃmato hastavāpaḥ<BR>
05,023.022a	gadāpāṇir bhīmasenas tarasvī; pravepayañ śatrusaṃghān anīke<BR>
05,023.022c	nāgaḥ prabhinna iva naḍvalāsu; caṅkramyate kaccid enaṃ smaranti<BR>
05,023.023a	mādrīputraḥ sahadevaḥ kaliṅgān; samāgatān ajayad dantakūre<BR>
05,023.023c	vāmenāsyan dakṣiṇenaiva yo vai; mahābalaṃ kaccid enaṃ smaranti<BR>
05,023.024a	udyann ayaṃ nakulaḥ preṣito vai; gāvalgaṇe saṃjaya paśyatas te<BR>
05,023.024c	diśaṃ pratīcīṃ vaśam ānayan me; mādrīsutaṃ kaccid enaṃ smaranti<BR>
05,023.025a	abhyābhavo dvaitavane ya āsīd; durmantrite ghoṣayātrāgatānām<BR>
05,023.025c	yatra mandāñ śatruvaśaṃ prayātān; amocayad bhīmaseno jayaś ca<BR>
05,023.026a	ahaṃ paścād arjunam abhyarakṣaṃ; mādrīputrau bhīmasenaś ca cakre<BR>
05,023.026c	gāṇḍīvabhṛc chatrusaṃghān udasya; svasty āgamat kaccid enaṃ smaranti<BR>
05,023.027a	na karmaṇā sādhunaikena nūnaṃ; kartuṃ śakyaṃ bhavatīha saṃjaya<BR>
05,023.027c	sarvātmanā parijetuṃ vayaṃ cen; na śaknumo dhṛtarāṣṭrasya putram<BR>
05,024.001	saṃjaya uvāca<BR>
05,024.001a	yathārhase pāṇḍava tat tathaiva; kurūn kuruśreṣṭha janaṃ ca pṛcchasi<BR>
05,024.001c	anāmayās tāta manasvinas te; kuruśreṣṭhān pṛcchasi pārtha yāṃs tvam<BR>
05,024.002a	santy eva vṛddhāḥ sādhavo dhārtarāṣṭre; santy eva pāpāḥ pāṇḍava tasya viddhi<BR>
05,024.002c	dadyād ripoś cāpi hi dhārtarāṣṭraḥ; kuto dāyāṃl lopayed brāhmaṇānām<BR>
05,024.003a	yad yuṣmākaṃ vartate 'sau na dharmyam; adrugdheṣu drugdhavat tan na sādhu<BR>
05,024.003c	mitradhruk syād dhṛtarāṣṭraḥ saputro; yuṣmān dviṣan sādhuvṛttān asādhuḥ<BR>
05,024.004a	na cānujānāti bhṛśaṃ ca tapyate; śocaty antaḥ sthaviro 'jātaśatro<BR>
05,024.004c	śṛṇoti hi brāhmaṇānāṃ sametya; mitradrohaḥ pātakebhyo garīyān<BR>
05,024.005a	smaranti tubhyaṃ naradeva saṃgame; yuddhe ca jiṣṇoś ca yudhāṃ praṇetuḥ<BR>
05,024.005c	samutkṛṣṭe dundubhiśaṅkhaśabde; gadāpāṇiṃ bhīmasenaṃ smaranti<BR>
05,024.006a	mādrīsutau cāpi raṇājimadhye; sarvā diśaḥ saṃpatantau smaranti<BR>
05,024.006c	senāṃ varṣantau śaravarṣair ajasraṃ; mahārathau samare duṣprakampyau<BR>
05,024.007a	na tv eva manye puruṣasya rājann; anāgataṃ jñāyate yad bhaviṣyam<BR>
05,024.007c	tvaṃ ced imaṃ sarvadharmopapannaḥ; prāptaḥ kleśaṃ pāṇḍava kṛcchrarūpam<BR>
05,024.008a	tvam evaitat sarvam ataś ca bhūyaḥ; samīkuryāḥ prajñayājātaśatro<BR>
05,024.008c	na kāmārthaṃ saṃtyajeyur hi dharmaṃ; pāṇḍoḥ sutāḥ sarva evendrakalpāḥ<BR>
05,024.009a	tvam evaitat prajñayājātaśatro; śamaṃ kuryā yena śarmāpnuyus te<BR>
05,024.009c	dhārtarāṣṭrāḥ pāṇḍavāḥ sṛñjayāś ca; ye cāpy anye pārthivāḥ saṃniviṣṭāḥ<BR>
05,024.009d*0132_01	teṣāṃ sarveṣāṃ śamam evaṃ vidadhyāḥ<BR>
05,024.010a	yan mābravīd dhṛtarāṣṭro niśāyām; ajātaśatro vacanaṃ pitā te<BR>
05,024.010c	sahāmātyaḥ sahaputraś ca rājan; sametya tāṃ vācam imāṃ nibodha<BR>
05,025.001	yudhiṣṭhira uvāca<BR>
05,025.001a	samāgatāḥ pāṇḍavāḥ sṛñjayāś ca; janārdano yuyudhāno virāṭaḥ<BR>
05,025.001c	yat te vākyaṃ dhṛtarāṣṭrānuśiṣṭaṃ; gāvalgaṇe brūhi tat sūtaputra<BR>
05,025.002	saṃjaya uvāca<BR>
05,025.002a	ajātaśatruṃ ca vṛkodaraṃ ca; dhanaṃjayaṃ mādravatīsutau ca<BR>
05,025.002c	āmantraye vāsudevaṃ ca śauriṃ; yuyudhānaṃ cekitānaṃ virāṭam<BR>
05,025.003a	pāñcālānām adhipaṃ caiva vṛddhaṃ; dhṛṣṭadyumnaṃ pārṣataṃ yājñasenim<BR>
05,025.003c	sarve vācaṃ śṛṇutemāṃ madīyāṃ; vakṣyāmi yāṃ bhūtim icchan kurūṇām<BR>
05,025.004a	śamaṃ rājā dhṛtarāṣṭro 'bhinandann; ayojayat tvaramāṇo rathaṃ me<BR>
05,025.004c	sabhrātṛputrasvajanasya rājñas; tad rocatāṃ pāṇḍavānāṃ śamo 'stu<BR>
05,025.005a	sarvair dharmaiḥ samupetāḥ stha pārthāḥ; prasthānena mārdavenārjavena<BR>
05,025.005c	jātāḥ kule anṛśaṃsā vadānyā; hrīniṣedhāḥ karmaṇāṃ niścayajñāḥ<BR>
05,025.006a	na yujyate karma yuṣmāsu hīnaṃ; sattvaṃ hi vas tādṛśaṃ bhīmasenāḥ<BR>
05,025.006c	udbhāsate hy añjanabinduvat tac; chukle vastre yad bhavet kilbiṣaṃ vaḥ<BR>
05,025.007a	sarvakṣayo dṛśyate yatra kṛtsnaḥ; pāpodayo nirayo 'bhāvasaṃsthaḥ<BR>
05,025.007c	kas tat kuryāj jātu karma prajānan; parājayo yatra samo jayaś ca<BR>
05,025.008a	te vai dhanyā yaiḥ kṛtaṃ jñātikāryaṃ; ye vaḥ putrāḥ suhṛdo bāndhavāś ca<BR>
05,025.008c	upakruṣṭaṃ jīvitaṃ saṃtyajeyus; tataḥ kurūṇāṃ niyato vai bhavaḥ syāt<BR>
05,025.009a	te cet kurūn anuśāsya stha pārthā; ninīya sarvān dviṣato nigṛhya<BR>
05,025.009c	samaṃ vas taj jīvitaṃ mṛtyunā syād; yaj jīvadhvaṃ jñātivadhe na sādhu<BR>
05,025.010a	ko hy eva yuṣmān saha keśavena; sacekitānān pārṣatabāhuguptān<BR>
05,025.010c	sasātyakīn viṣaheta prajetuṃ; labdhvāpi devān sacivān sahendrān<BR>
05,025.011a	ko vā kurūn droṇabhīṣmābhiguptān; aśvatthāmnā śalyakṛpādibhiś ca<BR>
05,025.011c	raṇe prasoḍhuṃ viṣaheta rājan; rādheyaguptān saha bhūmipālaiḥ<BR>
05,025.012a	mahad balaṃ dhārtarāṣṭrasya rājñaḥ; ko vai śakto hantum akṣīyamāṇaḥ<BR>
05,025.012c	so 'haṃ jaye caiva parājaye ca; niḥśreyasaṃ nādhigacchāmi kiṃ cit<BR>
05,025.013a	kathaṃ hi nīcā iva dauṣkuleyā; nirdharmārthaṃ karma kuryuś ca pārthāḥ<BR>
05,025.013c	so 'haṃ prasādya praṇato vāsudevaṃ; pāñcālānām adhipaṃ caiva vṛddham<BR>
05,025.014a	kṛtāñjaliḥ śaraṇaṃ vaḥ prapadye; kathaṃ svasti syāt kurusṛñjayānām<BR>
05,025.014c	na hy eva te vacanaṃ vāsudevo; dhanaṃjayo vā jātu kiṃ cin na kuryāt<BR>
05,025.015a	prāṇān ādau yācyamānaḥ kuto 'nyad; etad vidvan sādhanārthaṃ bravīmi<BR>
05,025.015b*0133_01	dhanāni ratnāni bahūni rājyaṃ<BR>
05,025.015b*0133_02	kalyāṇarūpāṇi ca vāhanāni<BR>
05,025.015b*0133_03	na durlabhānīha narapradhānā<BR>
05,025.015b*0133_04	vṛddhasya rājñaḥ śāsane tiṣṭhatāṃ vaḥ<BR>
05,025.015c	etad rājño bhīṣmapurogamasya; mataṃ yad vaḥ śāntir ihottamā syāt<BR>
05,026.001	yudhiṣṭhira uvāca<BR>
05,026.001a	kāṃ nu vācaṃ saṃjaya me śṛṇoṣi; yuddhaiṣiṇīṃ yena yuddhād bibheṣi<BR>
05,026.001c	ayuddhaṃ vai tāta yuddhād garīyaḥ; kas tal labdhvā jātu yudhyeta sūta<BR>
05,026.002a	akurvataś cet puruṣasya saṃjaya; sidhyet saṃkalpo manasā yaṃ yam icchet<BR>
05,026.002c	na karma kuryād viditaṃ mamaitad; anyatra yuddhād bahu yal laghīyaḥ<BR>
05,026.003a	kuto yuddhaṃ jātu naraḥ prajānan; ko daivaśapto 'bhivṛṇīta yuddham<BR>
05,026.003c	sukhaiṣiṇaḥ karma kurvanti pārthā; dharmād ahīnaṃ yac ca lokasya pathyam<BR>
05,026.004a	karmodayaṃ sukham āśaṃsamānaḥ; kṛcchropāyaṃ tattvataḥ karma duḥkham<BR>
05,026.004c	sukhaprepsur vijighāṃsuś ca duḥkhaṃ; ya indriyāṇāṃ prītivaśānugāmī<BR>
05,026.004c*0134_01	kulāntakaṃ saṃjaya ko 'bhivāñchet<BR>
05,026.004c*0135_01	karmār abhedyac ca dharmān apetam<BR>
05,026.004e	kāmābhidhyā svaśarīraṃ dunoti; yayā prayukto 'nukaroti duḥkham<BR>
05,026.004f*0136_01	tṛṣṇāṃ tyajet sarvadharmād apetāṃ<BR>
05,026.005a	yathedhyamānasya samiddhatejaso; bhūyo balaṃ vardhate pāvakasya<BR>
05,026.005c	kāmārthalābhena tathaiva bhūyo; na tṛpyate sarpiṣevāgnir iddhaḥ<BR>
05,026.005e	saṃpaśyemaṃ bhogacayaṃ mahāntaṃ; sahāsmābhir dhṛtarāṣṭrasya rājñaḥ<BR>
05,026.005f*0137_01	saṃmohanaṃ tasya mahat tathaitad<BR>
05,026.005f*0137_02	yad asmābhir viprayogo nṛpasya<BR>
05,026.006a	nāśreyasām īśvaro vigrahāṇāṃ; nāśreyasāṃ gītaśabdaṃ śṛṇoti<BR>
05,026.006c	nāśreyasaḥ sevate mālyagandhān; na cāpy aśreyāṃsy anulepanāni<BR>
05,026.007a	nāśreyasaḥ prāvarān adhyavaste; kathaṃ tv asmān saṃpraṇudet kurubhyaḥ<BR>
05,026.007c	atraiva ca syād avadhūya eṣa; kāmaḥ śarīre hṛdayaṃ dunoti<BR>
05,026.008a	svayaṃ rājā viṣamasthaḥ pareṣu; sāmasthyam anvicchati tan na sādhu<BR>
05,026.008c	yathātmanaḥ paśyati vṛttam eva; tathā pareṣām api so 'bhyupaiti<BR>
05,026.009a	āsannam agniṃ tu nidāghakāle; gambhīrakakṣe gahane visṛjya<BR>
05,026.009c	yathā vṛddhaṃ vāyuvaśena śocet; kṣemaṃ mumukṣuḥ śiśiravyapāye<BR>
05,026.010a	prāptaiśvaryo dhṛtarāṣṭro 'dya rājā; lālapyate saṃjaya kasya hetoḥ<BR>
05,026.010c	pragṛhya durbuddhim anārjave rataṃ; putraṃ mandaṃ mūḍham amantriṇaṃ tu<BR>
05,026.011a	anāptaḥ sann āptatamasya vācaṃ; suyodhano vidurasyāvamanya<BR>
05,026.011c	sutasya rājā dhṛtarāṣṭraḥ priyaiṣī; saṃbudhyamāno viśate 'dharmam eva<BR>
05,026.012a	medhāvinaṃ hy arthakāmaṃ kurūṇāṃ; bahuśrutaṃ vāgminaṃ śīlavantam<BR>
05,026.012c	sūta rājā dhṛtarāṣṭraḥ kurubhyo; na so 'smarad viduraṃ putrakāmyāt<BR>
05,026.013a	mānaghnasya ātmakāmasya cerṣyoḥ; saṃrambhiṇaś cārthadharmātigasya<BR>
05,026.013c	durbhāṣiṇo manyuvaśānugasya; kāmātmano durhṛdo bhāvanasya<BR>
05,026.014a	aneyasyāśreyaso dīrghamanyor; mitradruhaḥ saṃjaya pāpabuddheḥ<BR>
05,026.014c	sutasya rājā dhṛtarāṣṭraḥ priyaiṣī; prapaśyamānaḥ prajahād dharmakāmau<BR>
05,026.015a	tadaiva me saṃjaya dīvyato 'bhūn; no cet kurūn āgataḥ syād abhāvaḥ<BR>
05,026.015c	kāvyāṃ vācaṃ viduro bhāṣamāṇo; na vindate dhṛtarāṣṭrāt praśaṃsām<BR>
05,026.016a	kṣattur yadā anvavartanta buddhiṃ; kṛcchraṃ kurūn na tadābhyājagāma<BR>
05,026.016c	yāvat prajñām anvavartanta tasya; tāvat teṣāṃ rāṣṭravṛddhir babhūva<BR>
05,026.017a	tadarthalubdhasya nibodha me 'dya; ye mantriṇo dhārtarāṣṭrasya sūta<BR>
05,026.017c	duḥśāsanaḥ śakuniḥ sūtaputro; gāvalgaṇe paśya saṃmoham asya<BR>
05,026.018a	so 'haṃ na paśyāmi parīkṣamāṇaḥ; kathaṃ svasti syāt kurusṛñjayānām<BR>
05,026.018c	āttaiśvaryo dhṛtarāṣṭraḥ parebhyaḥ; pravrājite vidure dīrghadṛṣṭau<BR>
05,026.019a	āśaṃsate vai dhṛtarāṣṭraḥ saputro; mahārājyam asapatnaṃ pṛthivyām<BR>
05,026.019c	tasmiñ śamaḥ kevalaṃ nopalabhyo; atyāsannaṃ madgataṃ manyate 'rtham<BR>
05,026.020a	yat tat karṇo manyate pāraṇīyaṃ; yuddhe gṛhītāyudham arjunena<BR>
05,026.020c	āsaṃś ca yuddhāni purā mahānti; kathaṃ karṇo nābhavad dvīpa eṣām<BR>
05,026.021a	karṇaś ca jānāti suyodhanaś ca; droṇaś ca jānāti pitāmahaś ca<BR>
05,026.021c	anye ca ye kuravas tatra santi; yathārjunān nāsty aparo dhanurdharaḥ<BR>
05,026.022a	jānanty ete kuravaḥ sarva eva; ye cāpy anye bhūmipālāḥ sametāḥ<BR>
05,026.022c	duryodhanaṃ cāparādhe carantam; ariṃdame phalgune 'vidyamāne<BR>
05,026.023a	tenārthabaddhaṃ manyate dhārtarāṣṭraḥ; śakyaṃ hartuṃ pāṇḍavānāṃ mamatvam<BR>
05,026.023c	kirīṭinā tālamātrāyudhena; tadvedinā saṃyugaṃ tatra gatvā<BR>
05,026.024a	gāṇḍīvavisphāritaśabdam ājāv; aśṛṇvānā dhārtarāṣṭrā dhriyante<BR>
05,026.024c	kruddhasya ced bhīmasenasya vegāt; suyodhano manyate siddham artham<BR>
05,026.025a	indro 'py etan notsahet tāta hartum; aiśvaryaṃ no jīvati bhīmasene<BR>
05,026.025c	dhanaṃjaye nakule caiva sūta; tathā vīre sahadeve madīye<BR>
05,026.026a	sa ced etāṃ pratipadyeta buddhiṃ; vṛddho rājā saha putreṇa sūta<BR>
05,026.026c	evaṃ raṇe pāṇḍavakopadagdhā; na naśyeyuḥ saṃjaya dhārtarāṣṭrāḥ<BR>
05,026.027a	jānāsi tvaṃ kleśam asmāsu vṛttaṃ; tvāṃ pūjayan saṃjayāhaṃ kṣameyam<BR>
05,026.027c	yac cāsmākaṃ kauravair bhūtapūrvaṃ; yā no vṛttir dhārtarāṣṭre tadāsīt<BR>
05,026.028a	adyāpi tat tatra tathaiva vartatāṃ; śāntiṃ gamiṣyāmi yathā tvam āttha<BR>
05,026.028c	indraprasthe bhavatu mamaiva rājyaṃ; suyodhano yacchatu bhāratāgryaḥ<BR>
05,027.001	saṃjaya uvāca<BR>
05,027.001a	dharme nityā pāṇḍava te viceṣṭā; loke śrutā dṛśyate cāpi pārtha<BR>
05,027.001c	mahāsrāvaṃ jīvitaṃ cāpy anityaṃ; saṃpaśya tvaṃ pāṇḍava mā vinīnaśaḥ<BR>
05,027.002a	na ced bhāgaṃ kuravo 'nyatra yuddhāt; prayacchante tubhyam ajātaśatro<BR>
05,027.002c	bhaikṣacaryām andhakavṛṣṇirājye; śreyo manye na tu yuddhena rājyam<BR>
05,027.003a	alpakālaṃ jīvitaṃ yan manuṣye; mahāsrāvaṃ nityaduḥkhaṃ calaṃ ca<BR>
05,027.003c	bhūyaś ca tad vayaso nānurūpaṃ; tasmāt pāpaṃ pāṇḍava mā prasārṣīḥ<BR>
05,027.004a	kāmā manuṣyaṃ prasajanta eva; dharmasya ye vighnamūlaṃ narendra<BR>
05,027.004c	pūrvaṃ naras tān dhṛtimān vinighnaṃl; loke praśaṃsāṃ labhate 'navadyām<BR>
05,027.005a	nibandhanī hy arthatṛṣṇeha pārtha; tām eṣato bādhyate dharma eva<BR>
05,027.005c	dharmaṃ tu yaḥ pravṛṇīte sa buddhaḥ; kāme gṛddho hīyate 'rthānurodhāt<BR>
05,027.006a	dharmaṃ kṛtvā karmaṇāṃ tāta mukhyaṃ; mahāpratāpaḥ saviteva bhāti<BR>
05,027.006c	hānena dharmasya mahīm apīmāṃ; labdhvā naraḥ sīdati pāpabuddhiḥ<BR>
05,027.007a	vedo 'dhītaś caritaṃ brahmacaryaṃ; yajñair iṣṭaṃ brāhmaṇebhyaś ca dattam<BR>
05,027.007c	paraṃ sthānaṃ manyamānena bhūya; ātmā datto varṣapūgaṃ sukhebhyaḥ<BR>
05,027.008a	sukhapriye sevamāno 'tivelaṃ; yogābhyāse yo na karoti karma<BR>
05,027.008c	vittakṣaye hīnasukho 'tivelaṃ; duḥkhaṃ śete kāmavegapraṇunnaḥ<BR>
05,027.009a	evaṃ punar arthacaryāprasakto; hitvā dharmaṃ yaḥ prakaroty adharmam<BR>
05,027.009c	aśraddadhat paralokāya mūḍho; hitvā dehaṃ tapyate pretya mandaḥ<BR>
05,027.010a	na karmaṇāṃ vipraṇāśo 'sty amutra; puṇyānāṃ vāpy atha vā pāpakānām<BR>
05,027.010c	pūrvaṃ kartur gacchati puṇyapāpaṃ; paścāt tv etad anuyāty eva kartā<BR>
05,027.011a	nyāyopetaṃ brāhmaṇebhyo yadannaṃ; śraddhāpūtaṃ gandharasopapannam<BR>
05,027.011c	anvāhāryeṣūttamadakṣiṇeṣu; tathārūpaṃ karma vikhyāyate te<BR>
05,027.012a	iha kṣetre kriyate pārtha kāryaṃ; na vai kiṃ cid vidyate pretya kāryam<BR>
05,027.012c	kṛtaṃ tvayā pāralokyaṃ ca kāryaṃ; puṇyaṃ mahat sadbhir anupraśastam<BR>
05,027.013a	jahāti mṛtyuṃ ca jarāṃ bhayaṃ ca; na kṣutpipāse manasaś cāpriyāṇi<BR>
05,027.013c	na kartavyaṃ vidyate tatra kiṃ cid; anyatra vai indriyaprīṇanārthāt<BR>
05,027.014a	evaṃrūpaṃ karmaphalaṃ narendra; mātrāvatā hṛdayasya priyeṇa<BR>
05,027.014c	sa krodhajaṃ pāṇḍava harṣajaṃ ca; lokāv ubhau mā prahāsīś cirāya<BR>
05,027.015a	antaṃ gatvā karmaṇāṃ yā praśaṃsā; satyaṃ damaś cārjavam ānṛśaṃsyam<BR>
05,027.015c	aśvamedho rājasūyas tatheṣṭaḥ; pāpasyāntaṃ karmaṇo mā punar gāḥ<BR>
05,027.016a	tac ced evaṃ deśarūpeṇa pārthāḥ; kariṣyadhvaṃ karma pāpaṃ cirāya<BR>
05,027.016c	nivasadhvaṃ varṣapūgān vaneṣu; duḥkhaṃ vāsaṃ pāṇḍavā dharmahetoḥ<BR>
05,027.017a	apravrajye yojayitvā purastād; ātmādhīnaṃ yad balaṃ te tadāsīt<BR>
05,027.017c	nityaṃ pāñcālāḥ sacivās taveme; janārdano yuyudhānaś ca vīraḥ<BR>
05,027.018a	matsyo rājā rukmarathaḥ saputraḥ; prahāribhiḥ saha putrair virāṭaḥ<BR>
05,027.018c	rājānaś ca ye vijitāḥ purastāt; tvām eva te saṃśrayeyuḥ samastāḥ<BR>
05,027.019a	mahāsahāyaḥ pratapan balasthaḥ; puraskṛto vāsudevārjunābhyām<BR>
05,027.019c	varān haniṣyan dviṣato raṅgamadhye; vyaneṣyathā dhārtarāṣṭrasya darpam<BR>
05,027.020a	balaṃ kasmād vardhayitvā parasya; nijān kasmāt karśayitvā sahāyān<BR>
05,027.020c	niruṣya kasmād varṣapūgān vaneṣu; yuyutsase pāṇḍava hīnakālam<BR>
05,027.021a	aprajño vā pāṇḍava yudhyamāno; adharmajño vā bhūtipathād vyapaiti<BR>
05,027.021c	prajñāvān vā budhyamāno 'pi dharmaṃ; saṃrambhād vā so 'pi bhūter apaiti<BR>
05,027.022a	nādharme te dhīyate pārtha buddhir; na saṃrambhāt karma cakartha pāpam<BR>
05,027.022c	addhā kiṃ tat kāraṇaṃ yasya hetoḥ; prajñāviruddhaṃ karma cikīrṣasīdam<BR>
05,027.023a	avyādhijaṃ kaṭukaṃ śīrṣarogaṃ; yaśomuṣaṃ pāpaphalodayaṃ ca<BR>
05,027.023c	satāṃ peyaṃ yan na pibanty asanto; manyuṃ mahārāja piba praśāmya<BR>
05,027.024a	pāpānubandhaṃ ko nu taṃ kāmayeta; kṣamaiva te jyāyasī nota bhogāḥ<BR>
05,027.024c	yatra bhīṣmaḥ śāṃtanavo hataḥ syād; yatra droṇaḥ sahaputro hataḥ syāt<BR>
05,027.025a	kṛpaḥ śalyaḥ saumadattir vikarṇo; viviṃśatiḥ karṇaduryodhanau ca<BR>
05,027.025c	etān hatvā kīdṛśaṃ tat sukhaṃ syād; yad vindethās tad anubrūhi pārtha<BR>
05,027.026a	labdhvāpīmāṃ pṛthivīṃ sāgarāntāṃ; jarāmṛtyū naiva hi tvaṃ prajahyāḥ<BR>
05,027.026c	priyāpriye sukhaduḥkhe ca rājann; evaṃ vidvān naiva yuddhaṃ kuruṣva<BR>
05,027.027a	amātyānāṃ yadi kāmasya hetor; evaṃyuktaṃ karma cikīrṣasi tvam<BR>
05,027.027c	apākrameḥ saṃpradāya svam ebhyo; mā gās tvaṃ vai devayānāt patho 'dya<BR>
05,028.001	yudhiṣṭhira uvāca<BR>
05,028.001a	asaṃśayaṃ saṃjaya satyam etad; dharmo varaḥ karmaṇāṃ yat tvam āttha<BR>
05,028.001c	jñātvā tu māṃ saṃjaya garhayes tvaṃ; yadi dharmaṃ yady adharmaṃ carāmi<BR>
05,028.002a	yatrādharmo dharmarūpāṇi bibhrad; dharmaḥ kṛtsno dṛśyate 'dharmarūpaḥ<BR>
05,028.002c	tathā dharmo dhārayan dharmarūpaṃ; vidvāṃsas taṃ saṃprapaśyanti buddhyā<BR>
05,028.003a	evam etāv āpadi liṅgam etad; dharmādharmau vṛttinityau bhajetām<BR>
05,028.003c	ādyaṃ liṅgaṃ yasya tasya pramāṇam; āpaddharmaṃ saṃjaya taṃ nibodha<BR>
05,028.004a	luptāyāṃ tu prakṛtau yena karma; niṣpādayet tat parīpsed vihīnaḥ<BR>
05,028.004c	prakṛtisthaś cāpadi vartamāna; ubhau garhyau bhavataḥ saṃjayaitau<BR>
05,028.005a	avilopam icchatāṃ brāhmaṇānāṃ; prāyaścittaṃ vihitaṃ yad vidhātrā<BR>
05,028.005c	āpady athākarmasu vartamānān; vikarmasthān saṃjaya garhayeta<BR>
05,028.006a	manīṣiṇāṃ tattvavicchedanāya; vidhīyate satsu vṛttiḥ sadaiva<BR>
05,028.006c	abrāhmaṇāḥ santi tu ye na vaidyāḥ; sarvocchedaṃ sādhu manyeta tebhyaḥ<BR>
05,028.007a	tadarthā naḥ pitaro ye ca pūrve; pitāmahā ye ca tebhyaḥ pare 'nye<BR>
05,028.007c	prajñaiṣiṇo ye ca hi karma cakrur; nāsty antato nāsti nāstīti manye<BR>
05,028.008a	yat kiṃ cid etad vittam asyāṃ pṛthivyāṃ; yad devānāṃ tridaśānāṃ paratra<BR>
05,028.008c	prājāpatyaṃ tridivaṃ brahmalokaṃ; nādharmataḥ saṃjaya kāmaye tat<BR>
05,028.009a	dharmeśvaraḥ kuśalo nītimāṃś cāpy; upāsitā brāhmaṇānāṃ manīṣī<BR>
05,028.009c	nānāvidhāṃś caiva mahābalāṃś ca; rājanyabhojān anuśāsti kṛṣṇaḥ<BR>
05,028.010a	yadi hy ahaṃ visṛjan syām agarhyo; yudhyamāno yadi jahyāṃ svadharmam<BR>
05,028.010c	mahāyaśāḥ keśavas tad bravītu; vāsudevas tūbhayor arthakāmaḥ<BR>
05,028.011a	śaineyā hi caitrakāś cāndhakāś ca; vārṣṇeyabhojāḥ kaukurāḥ sṛñjayāś ca<BR>
05,028.011c	upāsīnā vāsudevasya buddhiṃ; nigṛhya śatrūn suhṛdo nandayanti<BR>
05,028.012a	vṛṣṇyandhakā hy ugrasenādayo vai; kṛṣṇapraṇītāḥ sarva evendrakalpāḥ<BR>
05,028.012c	manasvinaḥ satyaparākramāś ca; mahābalā yādavā bhogavantaḥ<BR>
05,028.013a	kāśyo babhruḥ śriyam uttamāṃ gato; labdhvā kṛṣṇaṃ bhrātaram īśitāram<BR>
05,028.013c	yasmai kāmān varṣati vāsudevo; grīṣmātyaye megha iva prajābhyaḥ<BR>
05,028.014a	īdṛśo 'yaṃ keśavas tāta bhūyo; vidmo hy enaṃ karmaṇāṃ niścayajñam<BR>
05,028.014c	priyaś ca naḥ sādhutamaś ca kṛṣṇo; nātikrame vacanaṃ keśavasya<BR>
05,029.001	vāsudeva uvāca<BR>
05,029.001a	avināśaṃ saṃjaya pāṇḍavānām; icchāmy ahaṃ bhūtim eṣāṃ priyaṃ ca<BR>
05,029.001c	tathā rājño dhṛtarāṣṭrasya sūta; sadāśaṃse bahuputrasya vṛddhim<BR>
05,029.002a	kāmo hi me saṃjaya nityam eva; nānyad brūyāṃ tān prati śāmyateti<BR>
05,029.002c	rājñaś ca hi priyam etac chṛṇomi; manye caitat pāṇḍavānāṃ samartham<BR>
05,029.003a	suduṣkaraś cātra śamo hi nūnaṃ; pradarśitaḥ saṃjaya pāṇḍavena<BR>
05,029.003c	yasmin gṛddho dhṛtarāṣṭraḥ saputraḥ; kasmād eṣāṃ kalaho nātra mūrcchet<BR>
05,029.004a	tattvaṃ dharmaṃ vicaran saṃjayeha; mattaś ca jānāsi yudhiṣṭhirāc ca<BR>
05,029.004c	atho kasmāt saṃjaya pāṇḍavasya; utsāhinaḥ pūrayataḥ svakarma<BR>
05,029.004e	yathākhyātam āvasataḥ kuṭumbaṃ; purākalpāt sādhu vilopam āttha<BR>
05,029.005a	asmin vidhau vartamāne yathāvad; uccāvacā matayo brāhmaṇānām<BR>
05,029.005c	karmaṇāhuḥ siddhim eke paratra; hitvā karma vidyayā siddhim eke<BR>
05,029.005d*0138_01	no vindanti kṣatriyāḥ saṃjayāpi<BR>
05,029.005e	nābhuñjāno bhakṣyabhojyasya tṛpyed; vidvān apīha viditaṃ brāhmaṇānām<BR>
05,029.006a	yā vai vidyāḥ sādhayantīha karma; tāsāṃ phalaṃ vidyate netarāsām<BR>
05,029.006c	tatreha vai dṛṣṭaphalaṃ tu karma; pītvodakaṃ śāmyati tṛṣṇayārtaḥ<BR>
05,029.007a	so 'yaṃ vidhir vihitaḥ karmaṇaiva; tad vartate saṃjaya tatra karma<BR>
05,029.007c	tatra yo 'nyat karmaṇaḥ sādhu manyen; moghaṃ tasya lapitaṃ durbalasya<BR>
05,029.008a	karmaṇāmī bhānti devāḥ paratra; karmaṇaiveha plavate mātariśvā<BR>
05,029.008c	ahorātre vidadhat karmaṇaiva; atandrito nityam udeti sūryaḥ<BR>
05,029.009a	māsārdhamāsān atha nakṣatrayogān; atandritaś candramā abhyupaiti<BR>
05,029.009c	atandrito dahate jātavedāḥ; samidhyamānaḥ karma kurvan prajābhyaḥ<BR>
05,029.010a	atandritā bhāram imaṃ mahāntaṃ; bibharti devī pṛthivī balena<BR>
05,029.010c	atandritāḥ śīghram apo vahanti; saṃtarpayantyaḥ sarvabhūtāni nadyaḥ<BR>
05,029.011a	atandrito varṣati bhūritejāḥ; saṃnādayann antarikṣaṃ divaṃ ca<BR>
05,029.011c	atandrito brahmacaryaṃ cacāra; śreṣṭhatvam icchan balabhid devatānām<BR>
05,029.012a	hitvā sukhaṃ manasaś ca priyāṇi; tena śakraḥ karmaṇā śraiṣṭhyam āpa<BR>
05,029.012c	satyaṃ dharmaṃ pālayann apramatto; damaṃ titikṣāṃ samatāṃ priyaṃ ca<BR>
05,029.012e	etāni sarvāṇy upasevamāno; devarājyaṃ maghavān prāpa mukhyam<BR>
05,029.013a	bṛhaspatir brahmacaryaṃ cacāra; samāhitaḥ saṃśitātmā yathāvat<BR>
05,029.013c	hitvā sukhaṃ pratirudhyendriyāṇi; tena devānām agamad gauravaṃ saḥ<BR>
05,029.014a	nakṣatrāṇi karmaṇāmutra bhānti; rudrādityā vasavo 'thāpi viśve<BR>
05,029.014c	yamo rājā vaiśravaṇaḥ kubero; gandharvayakṣāpsarasaś ca śubhrāḥ<BR>
05,029.014e	brahmacaryaṃ vedavidyāḥ kriyāś ca; niṣevamāṇā munayo 'mutra bhānti<BR>
05,029.015a	jānann imaṃ sarvalokasya dharmaṃ; brāhmaṇānāṃ kṣatriyāṇāṃ viśāṃ ca<BR>
05,029.015c	sa kasmāt tvaṃ jānatāṃ jñānavān san; vyāyacchase saṃjaya kauravārthe<BR>
05,029.016a	āmnāyeṣu nityasaṃyogam asya; tathāśvamedhe rājasūye ca viddhi<BR>
05,029.016c	saṃyujyate dhanuṣā varmaṇā ca; hastatrāṇai rathaśastraiś ca bhūyaḥ<BR>
05,029.017a	te ced ime kauravāṇām upāyam; adhigaccheyur avadhenaiva pārthāḥ<BR>
05,029.017c	dharmatrāṇaṃ puṇyam eṣāṃ kṛtaṃ syād; ārye vṛtte bhīmasenaṃ nigṛhya<BR>
05,029.018a	te cet pitrye karmaṇi vartamānā; āpadyeran diṣṭavaśena mṛtyum<BR>
05,029.018c	yathāśaktyā pūrayantaḥ svakarma; tad apy eṣāṃ nidhanaṃ syāt praśastam<BR>
05,029.019a	utāho tvaṃ manyase sarvam eva; rājñāṃ yuddhe vartate dharmatantram<BR>
05,029.019c	ayuddhe vā vartate dharmatantraṃ; tathaiva te vācam imāṃ śṛṇomi<BR>
05,029.020a	cāturvarṇyasya prathamaṃ vibhāgam; avekṣya tvaṃ saṃjaya svaṃ ca karma<BR>
05,029.020c	niśamyātho pāṇḍavānāṃ svakarma; praśaṃsa vā ninda vā yā matis te<BR>
05,029.021a	adhīyīta brāhmaṇo 'tho yajeta; dadyād iyāt tīrthamukhyāni caiva<BR>
05,029.021c	adhyāpayed yājayec cāpi yājyān; pratigrahān vā viditān pratīcchet<BR>
05,029.021d*0139_01	adhīyīta kṣatriyo 'tho yajeta<BR>
05,029.021d*0139_02	dadyād dhanaṃ na tu yāceta kiṃ cit<BR>
05,029.021d*0139_03	na yājayen na tu cādhyāpayīta<BR>
05,029.021d*0139_04	evaṃ smṛtaḥ kṣatradharmaḥ purāṇaḥ<BR>
05,029.022a	tathā rājanyo rakṣaṇaṃ vai prajānāṃ; kṛtvā dharmeṇāpramatto 'tha dattvā<BR>
05,029.022c	yajñair iṣṭvā sarvavedān adhītya; dārān kṛtvā puṇyakṛd āvased gṛhān<BR>
05,029.022d*0140_01	sa dharmātmā dharmam adhītya puṇyaṃ<BR>
05,029.022d*0140_02	yad icchayā vrajati brahmalokam<BR>
05,029.023a	vaiśyo 'dhītya kṛṣigorakṣapaṇyair; vittaṃ cinvan pālayann apramattaḥ<BR>
05,029.023c	priyaṃ kurvan brāhmaṇakṣatriyāṇāṃ; dharmaśīlaḥ puṇyakṛd āvased gṛhān<BR>
05,029.024a	paricaryā vandanaṃ brāhmaṇānāṃ; nādhīyīta pratiṣiddho 'sya yajñaḥ<BR>
05,029.024c	nityotthito bhūtaye 'tandritaḥ syād; eṣa smṛtaḥ śūdradharmaḥ purāṇaḥ<BR>
05,029.025a	etān rājā pālayann apramatto; niyojayan sarvavarṇān svadharme<BR>
05,029.025c	akāmātmā samavṛttiḥ prajāsu; nādhārmikān anurudhyeta kāmān<BR>
05,029.026a	śreyāṃs tasmād yadi vidyeta kaś cid; abhijñātaḥ sarvadharmopapannaḥ<BR>
05,029.026b*0141_01	yatrāpramatto rakṣati bhūmipālo<BR>
05,029.026b*0141_02	niyojayan sveṣu dharmeṣu varṇān<BR>
05,029.026c	sa taṃ duṣṭam anuśiṣyāt prajānan; na ced gṛdhyed iti tasmin na sādhu<BR>
05,029.027a	yadā gṛdhyet parabhūmiṃ nṛśaṃso; vidhiprakopād balam ādadānaḥ<BR>
05,029.027c	tato rājñāṃ bhavitā yuddham etat; tatra jātaṃ varma śastraṃ dhanuś ca<BR>
05,029.027e	indreṇedaṃ dasyuvadhāya karma; utpāditaṃ varma śastraṃ dhanuś ca<BR>
05,029.027f*0142_01	tatra puṇyaṃ dasyuvadhena labhyate<BR>
05,029.027f*0142_02	so 'yaṃ doṣaḥ kurubhis tīvrarūpaḥ<BR>
05,029.027f*0142_03	adharmajñair dharmam abudhyamānaiḥ<BR>
05,029.027f*0142_04	prādurbhūtaḥ saṃjaya tan na sādhu<BR>
05,029.027f*0142_05	tatra rājā dhṛtarāṣṭraḥ saputro<BR>
05,029.027f*0142_06	dhanaṃ haret pāṇḍavānām akasmāt<BR>
05,029.027f*0142_07	nāvekṣante rājadharmaṃ purāṇaṃ<BR>
05,029.027f*0142_08	tadanvayāḥ kuravaḥ sarva eva<BR>
05,029.028a	steno hared yatra dhanaṃ hy adṛṣṭaḥ; prasahya vā yatra hareta dṛṣṭaḥ<BR>
05,029.028c	ubhau garhyau bhavataḥ saṃjayaitau; kiṃ vai pṛthak tvaṃ dhṛtarāṣṭrasya putre<BR>
05,029.028e	yo 'yaṃ lobhān manyate dharmam etaṃ; yam icchate manyuvaśānugāmī<BR>
05,029.028e*0143_01	svadharmaṃ vai paravittāpahārān<BR>
05,029.028e*0143_02	nāsau dharmaḥ steyam āhur vidhijñāḥ<BR>
05,029.029a	bhāgaḥ punaḥ pāṇḍavānāṃ niviṣṭas; taṃ no 'kasmād ādadīran pare vai<BR>
05,029.029c	asmin pade yudhyatāṃ no vadho 'pi; ślāghyaḥ pitryaḥ pararājyād viśiṣṭaḥ<BR>
05,029.029e	etān dharmān kauravāṇāṃ purāṇān; ācakṣīthāḥ saṃjaya rājyamadhye<BR>
05,029.030a	ye te mandā mṛtyuvaśābhipannāḥ; samānītā dhārtarāṣṭreṇa mūḍhāḥ<BR>
05,029.030c	idaṃ punaḥ karma pāpīya eva; sabhāmadhye paśya vṛttaṃ kurūṇām<BR>
05,029.031a	priyāṃ bhāryāṃ draupadīṃ pāṇḍavānāṃ; yaśasvinīṃ śīlavṛttopapannām<BR>
05,029.031c	yad upekṣanta kuravo bhīṣmamukhyāḥ; kāmānugenoparuddhāṃ rudantīm<BR>
05,029.031d*0144_01	kāmātmāno mandabuddher viceṣṭāṃ<BR>
05,029.032a	taṃ cet tadā te sakumāravṛddhā; avārayiṣyan kuravaḥ sametāḥ<BR>
05,029.032c	mama priyaṃ dhṛtarāṣṭro 'kariṣyat; putrāṇāṃ ca kṛtam asyābhaviṣyat<BR>
05,029.033a	duḥśāsanaḥ prātilomyān nināya; sabhāmadhye śvaśurāṇāṃ ca kṛṣṇām<BR>
05,029.033c	sā tatra nītā karuṇāny avocan; nānyaṃ kṣattur nātham adṛṣṭa kaṃ cit<BR>
05,029.034a	kārpaṇyād eva sahitās tatra rājño; nāśaknuvan prativaktuṃ sabhāyām<BR>
05,029.034c	ekaḥ kṣattā dharmyam arthaṃ bruvāṇo; dharmaṃ buddhvā pratyuvācālpabuddhim<BR>
05,029.035a	anuktvā tvaṃ dharmam evaṃ sabhāyām; athecchase pāṇḍavasyopadeṣṭum<BR>
05,029.035c	kṛṣṇā tv etat karma cakāra śuddhaṃ; suduṣkaraṃ tad dhi sabhāṃ sametya<BR>
05,029.035e	yena kṛcchrāt pāṇḍavān ujjahāra; tathātmānaṃ naur iva sāgaraughāt<BR>
05,029.036a	yatrābravīt sūtaputraḥ sabhāyāṃ; kṛṣṇāṃ sthitāṃ śvaśurāṇāṃ samīpe<BR>
05,029.036c	na te gatir vidyate yājñaseni; prapadyedānīṃ dhārtarāṣṭrasya veśma<BR>
05,029.036e	parājitās te patayo na santi; patiṃ cānyaṃ bhāmini tvaṃ vṛṇīṣva<BR>
05,029.037a	yo bībhatsor hṛdaye prauḍha āsīd; asthipracchinmarmaghātī sughoraḥ<BR>
05,029.037c	karṇāc charo vāṅmayas tigmatejāḥ; pratiṣṭhito hṛdaye phalgunasya<BR>
05,029.038a	kṛṣṇājināni paridhit samānān; duḥśāsanaḥ kaṭukāny abhyabhāṣat<BR>
05,029.038c	ete sarve ṣaṇḍhatilā vinaṣṭāḥ; kṣayaṃ gatā narakaṃ dīrghakālam<BR>
05,029.039a	gāndhārarājaḥ śakunir nikṛtyā; yad abravīd dyūtakāle sa pārthān<BR>
05,029.039c	parājito nakulaḥ kiṃ tavāsti; kṛṣṇayā tvaṃ dīvya vai yājñasenyā<BR>
05,029.040a	jānāsi tvaṃ saṃjaya sarvam etad; dyūte 'vācyaṃ vākyam evaṃ yathoktam<BR>
05,029.040c	svayaṃ tv ahaṃ prārthaye tatra gantuṃ; samādhātuṃ kāryam etad vipannam<BR>
05,029.040d*0145_01	jānāsi tvaṃ dhārtarāṣṭrasya mohaṃ<BR>
05,029.040d*0145_02	durātmanaḥ pāpavaśānugasya<BR>
05,029.041a	ahāpayitvā yadi pāṇḍavārthaṃ; śamaṃ kurūṇām atha cec careyam<BR>
05,029.041c	puṇyaṃ ca me syāc caritaṃ mahodayaṃ; mucyeraṃś ca kuravo mṛtyupāśāt<BR>
05,029.042a	api vācaṃ bhāṣamāṇasya kāvyāṃ; dharmārāmām arthavatīm ahiṃsrām<BR>
05,029.042c	avekṣeran dhārtarāṣṭrāḥ samakṣaṃ; māṃ ca prāptaṃ kuravaḥ pūjayeyuḥ<BR>
05,029.043a	ato 'nyathā rathinā phalgunena; bhīmena caivāhavadaṃśitena<BR>
05,029.043c	parāsiktān dhārtarāṣṭrāṃs tu viddhi; pradahyamānān karmaṇā svena mandān<BR>
05,029.044a	parājitān pāṇḍaveyāṃs tu vāco; raudrarūpā bhāṣate dhārtarāṣṭraḥ<BR>
05,029.044c	gadāhasto bhīmaseno 'pramatto; duryodhanaṃ smārayitvā hi kāle<BR>
05,029.045a	suyodhano manyumayo mahādrumaḥ; skandhaḥ karṇaḥ śakunis tasya śākhāḥ<BR>
05,029.045c	duḥśāsanaḥ puṣpaphale samṛddhe; mūlaṃ rājā dhṛtarāṣṭro 'manīṣī<BR>
05,029.046a	yudhiṣṭhiro dharmamayo mahādrumaḥ; skandho 'rjuno bhīmaseno 'sya śākhāḥ<BR>
05,029.046c	mādrīputrau puṣpaphale samṛddhe; mūlaṃ tv ahaṃ brahma ca brāhmaṇāś ca<BR>
05,029.047a	vanaṃ rājā dhṛtarāṣṭraḥ saputro; vyāghrā vane saṃjaya pāṇḍaveyāḥ<BR>
05,029.047b*0146_01	dhārtarāṣṭro vanaṃ rājā vyāghrāḥ pāṇḍusutā matāḥ<BR>
05,029.047b*0147_01	latādharmā dhṛtarāṣṭrasya putrā<BR>
05,029.047b*0147_02	naravyāghrāḥ saṃjaya pāṇḍaveyāḥ<BR>
05,029.047b*0148_01	siṃhābhiguptaṃ na vanaṃ vinaśyet<BR>
05,029.047b*0148_02	siṃho na naśyeta vanābhiguptaḥ<BR>
05,029.047b*0149_01	vanaṃ rājā dhṛtarāṣṭro vane vyāghrāś ca pāṇḍavāḥ<BR>
05,029.047c	mā vanaṃ chindhi savyāghraṃ mā vyāghrān nīnaśo vanāt<BR>
05,029.048a	nirvano vadhyate vyāghro nirvyāghraṃ chidyate vanam<BR>
05,029.048c	tasmād vyāghro vanaṃ rakṣed vanaṃ vyāghraṃ ca pālayet<BR>
05,029.049a	latādharmā dhārtarāṣṭrāḥ śālāḥ saṃjaya pāṇḍavāḥ<BR>
05,029.049c	na latā vardhate jātu anāśritya mahādrumam<BR>
05,029.050a	sthitāḥ śuśrūṣituṃ pārthāḥ sthitā yoddhum ariṃdamāḥ<BR>
05,029.050c	yatkṛtyaṃ dhṛtarāṣṭrasya tat karotu narādhipaḥ<BR>
05,029.051a	sthitāḥ śame mahātmānaḥ pāṇḍavā dharmacāriṇaḥ<BR>
05,029.051c	yodhāḥ samṛddhās tad vidvan nācakṣīthā yathātatham<BR>
05,030.001	saṃjaya uvāca<BR>
05,030.001a	āmantraye tvā naradevadeva; gacchāmy ahaṃ pāṇḍava svasti te 'stu<BR>
05,030.001c	kaccin na vācā vṛjinaṃ hi kiṃ cid; uccāritaṃ me manaso 'bhiṣaṅgāt<BR>
05,030.002a	janārdanaṃ bhīmasenārjunau ca; mādrīsutau sātyakiṃ cekitānam<BR>
05,030.002c	āmantrya gacchāmi śivaṃ sukhaṃ vaḥ; saumyena māṃ paśyata cakṣuṣā nṛpāḥ<BR>
05,030.003	yudhiṣṭhira uvāca<BR>
05,030.003a	anujñātaḥ saṃjaya svasti gaccha; na no 'kārṣīr apriyaṃ jātu kiṃ cit<BR>
05,030.003c	vidmaś ca tvā te ca vayaṃ ca sarve; śuddhātmānaṃ madhyagataṃ sabhāstham<BR>
05,030.004a	āpto dūtaḥ saṃjaya supriyo 'si; kalyāṇavāk śīlavān dṛṣṭimāṃś ca<BR>
05,030.004c	na muhyes tvaṃ saṃjaya jātu matyā; na ca krudhyer ucyamāno 'pi tathyam<BR>
05,030.005a	na marmagāṃ jātu vaktāsi rūkṣāṃ; nopastutiṃ kaṭukāṃ nota śuktām<BR>
05,030.005c	dharmārāmām arthavatīm ahiṃsrām; etāṃ vācaṃ tava jānāmi sūta<BR>
05,030.006a	tvam eva naḥ priyatamo 'si dūta; ihāgacched viduro vā dvitīyaḥ<BR>
05,030.006c	abhīkṣṇadṛṣṭo 'si purā hi nas tvaṃ; dhanaṃjayasyātmasamaḥ sakhāsi<BR>
05,030.007a	ito gatvā saṃjaya kṣipram eva; upātiṣṭhethā brāhmaṇān ye tadarhāḥ<BR>
05,030.007c	viśuddhavīryāṃś caraṇopapannān; kule jātān sarvadharmopapannān<BR>
05,030.008a	svādhyāyino brāhmaṇā bhikṣavaś ca; tapasvino ye ca nityā vaneṣu<BR>
05,030.008c	abhivādyā vai madvacanena vṛddhās; tathetareṣāṃ kuśalaṃ vadethāḥ<BR>
05,030.009a	purohitaṃ dhṛtarāṣṭrasya rājña; ācāryāś ca ṛtvijo ye ca tasya<BR>
05,030.009c	taiś ca tvaṃ tāta sahitair yathārhaṃ; saṃgacchethāḥ kuśalenaiva sūta<BR>
05,030.009d*0150_01	aśrotriyā ye ca vasanti vṛddhā<BR>
05,030.009d*0150_02	manasvinaḥ śīlabalopapannāḥ<BR>
05,030.009d*0150_03	āśaṃsanto 'smākam anusmaranto<BR>
05,030.009d*0150_04	yathāśakti dharmamātrāṃ carantaḥ<BR>
05,030.009d*0150_05	ślāghasva māṃ kuśalinaṃ sma tebhyo<BR>
05,030.009d*0150_06	hy anāmayaṃ tāta pṛccher jaghanyam<BR>
05,030.009d*0151_01	tato 'vyagras tanmanāḥ prāñjaliś ca<BR>
05,030.009d*0151_02	kuryā namo madvacanena tebhyaḥ<BR>
05,030.009d*0152_01	ye jīvanti vyavahāreṇa rāṣṭre<BR>
05,030.009d*0152_02	ye pālayanto nivasanti rāṣṭre<BR>
05,030.009d*0153_01	kṛṣīvalā bibhrati ye ca lokaṃ<BR>
05,030.009d*0153_02	teṣāṃ sarveṣāṃ kuśalaṃ sma pṛccheḥ<BR>
05,030.010a	ācārya iṣṭo 'napago vidheyo; vedān īpsan brahmacaryaṃ cacāra<BR>
05,030.010c	yo 'straṃ catuṣpāt punar eva cakre; droṇaḥ prasanno 'bhivādyo yathārham<BR>
05,030.011a	adhītavidyaś caraṇopapanno; yo 'straṃ catuṣpāt punar eva cakre<BR>
05,030.011c	gandharvaputrapratimaṃ tarasvinaṃ; tam aśvatthāmānaṃ kuśalaṃ sma pṛccheḥ<BR>
05,030.012a	śāradvatasyāvasathaṃ sma gatvā; mahārathasyāstravidāṃ varasya<BR>
05,030.012c	tvaṃ mām abhīkṣṇaṃ parikīrtayan vai; kṛpasya pādau saṃjaya pāṇinā spṛśeḥ<BR>
05,030.013a	yasmiñ śauryam ānṛśaṃsyaṃ tapaś ca; prajñā śīlaṃ śrutisattve dhṛtiś ca<BR>
05,030.013b*0154_01	nivedayāsmāsu yathānuvṛttam<BR>
05,030.013c	pādau gṛhītvā kurusattamasya; bhīṣmasya māṃ tatra nivedayethāḥ<BR>
05,030.014a	prajñācakṣur yaḥ praṇetā kurūṇāṃ; bahuśruto vṛddhasevī manīṣī<BR>
05,030.014c	tasmai rājñe sthavirāyābhivādya; ācakṣīthāḥ saṃjaya mām arogam<BR>
05,030.015a	jyeṣṭhaḥ putro dhṛtarāṣṭrasya mando; mūrkhaḥ śaṭhaḥ saṃjaya pāpaśīlaḥ<BR>
05,030.015c	praśāstā vai pṛthivī yena sarvā; suyodhanaṃ kuśalaṃ tāta pṛccheḥ<BR>
05,030.016a	bhrātā kanīyān api tasya mandas; tathāśīlaḥ saṃjaya so 'pi śaśvat<BR>
05,030.016c	maheṣvāsaḥ śūratamaḥ kurūṇāṃ; duḥśāsanaṃ kuśalaṃ tāta pṛccheḥ<BR>
05,030.016d*0155_01	tathaiva ye tasya vaśānugāś ca<BR>
05,030.016d*0155_02	ye cāpy anye pārthivāś ca pradhānāḥ<BR>
05,030.016d*0155_03	tebhyo yathārhaṃ kuśalaṃ sma sarvaṃ<BR>
05,030.016d*0155_04	tathā vācyaṃ madvacanād dhi sūta<BR>
05,030.017a	vṛndārakaṃ kavim artheṣv amūḍhaṃ; mahāprajñaṃ sarvadharmopapannam<BR>
05,030.017c	na tasya yuddhaṃ rocate vai kadā cid; vaiśyāputraṃ kuśalaṃ tāta pṛccheḥ<BR>
05,030.018a	nikartane devane yo 'dvitīyaś; channopadhaḥ sādhudevī matākṣaḥ<BR>
05,030.018c	yo durjayo devitavyena saṃkhye; sa citrasenaḥ kuśalaṃ tāta vācyaḥ<BR>
05,030.019a	yasya kāmo vartate nityam eva; nānyaḥ śamād bhāratānām iti sma<BR>
05,030.019c	sa bāhlikānām ṛṣabho manasvī; purā yathā mābhivadet prasannaḥ<BR>
05,030.020a	guṇair anekaiḥ pravaraiś ca yukto; vijñānavān naiva ca niṣṭhuro yaḥ<BR>
05,030.020c	snehād amarṣaṃ sahate sadaiva; sa somadattaḥ pūjanīyo mato me<BR>
05,030.021a	arhattamaḥ kuruṣu saumadattiḥ; sa no bhrātā saṃjaya matsakhā ca<BR>
05,030.021c	maheṣvāso rathinām uttamo yaḥ; sahāmātyaḥ kuśalaṃ tasya pṛccheḥ<BR>
05,030.021d*0156_01	bhūriśravās tāta nipātayodhī<BR>
05,030.021d*0156_02	maheṣvāso rathinām uttamo 'gryaḥ<BR>
05,030.021d*0156_03	gatvā sma taṃ madvacanena brūyāḥ<BR>
05,030.021d*0156_04	śalyaṃ tathā madvacanāt pratītaḥ<BR>
05,030.021d*0156_05	maheṣvāso rathinām uttamo 'gryaḥ<BR>
05,030.021d*0156_06	samaḥ śalo rakṣitā pṛṣṭham asya<BR>
05,030.021d*0156_07	hrīniṣedho devitā vai matākṣaḥ<BR>
05,030.021d*0156_08	satyavrataḥ purumitro jayaś ca<BR>
05,030.021d*0156_09	ye prasthānaṃ tatra me nābhyanandaṃs<BR>
05,030.021d*0156_10	teṣāṃ sarveṣāṃ kuśalaṃ tāta pṛccheḥ<BR>
05,030.022a	ye caivānye kurumukhyā yuvānaḥ; putrāḥ pautrā bhrātaraś caiva ye naḥ<BR>
05,030.022c	yaṃ yam eṣāṃ yena yenābhigaccher; anāmayaṃ madvacanena vācyaḥ<BR>
05,030.023a	ye rājānaḥ pāṇḍavāyodhanāya; samānītā dhārtarāṣṭreṇa ke cit<BR>
05,030.023c	vasātayaḥ śālvakāḥ kekayāś ca; tathāmbaṣṭhā ye trigartāś ca mukhyāḥ<BR>
05,030.024a	prācyodīcyā dākṣiṇātyāś ca śūrās; tathā pratīcyāḥ pārvatīyāś ca sarve<BR>
05,030.024c	anṛśaṃsāḥ śīlavṛttopapannās; teṣāṃ sarveṣāṃ kuśalaṃ tāta pṛccheḥ<BR>
05,030.025a	hastyārohā rathinaḥ sādinaś ca; padātayaś cāryasaṃghā mahāntaḥ<BR>
05,030.025c	ākhyāya māṃ kuśalinaṃ sma teṣām; anāmayaṃ paripṛccheḥ samagrān<BR>
05,030.026a	tathā rājño hy arthayuktān amātyān; dauvārikān ye ca senāṃ nayanti<BR>
05,030.026c	āyavyayaṃ ye gaṇayanti yuktā; arthāṃś ca ye mahataś cintayanti<BR>
05,030.027a	gāndhārarājaḥ śakuniḥ pārvatīyo; nikartane yo 'dvitīyo 'kṣadevī<BR>
05,030.027c	mānaṃ kurvan dhārtarāṣṭrasya sūta; mithyābuddheḥ kuśalaṃ tāta pṛccheḥ<BR>
05,030.028a	yaḥ pāṇḍavān ekarathena vīraḥ; samutsahaty apradhṛṣyān vijetum<BR>
05,030.028c	yo muhyatāṃ mohayitādvitīyo; vaikartanaṃ kuśalaṃ tāta pṛccheḥ<BR>
05,030.029a	sa eva bhaktaḥ sa guruḥ sa bhṛtyaḥ; sa vai pitā sa ca mātā suhṛc ca<BR>
05,030.029c	agādhabuddhir viduro dīrghadarśī; sa no mantrī kuśalaṃ tāta pṛccheḥ<BR>
05,030.029d*0157_01	vṛddhāṃ gāndhārīṃ samupetya saṃjaya<BR>
05,030.029d*0157_02	kuntyā dvitīyām abhivādya pṛccheḥ<BR>
05,030.030a	vṛddhāḥ striyo yāś ca guṇopapannā; yā jñāyante saṃjaya mātaras tāḥ<BR>
05,030.030c	tābhiḥ sarvābhiḥ sahitābhiḥ sametya; strībhir vṛddhābhir abhivādaṃ vadethāḥ<BR>
05,030.031a	kaccit putrā jīvaputrāḥ susamyag; vartante vo vṛttim anṛśaṃsarūpām<BR>
05,030.031c	iti smoktvā saṃjaya brūhi paścād; ajātaśatruḥ kuśalī saputraḥ<BR>
05,030.032a	yā no bhāryāḥ saṃjaya vettha tatra; tāsāṃ sarvāsāṃ kuśalaṃ tāta pṛccheḥ<BR>
05,030.032c	susaṃguptāḥ surabhayo 'navadyāḥ; kaccid gṛhān āvasathāpramattāḥ<BR>
05,030.032d*0158_01	ākhyāya māṃ kuśalinaṃ sma tebhyo<BR>
05,030.032d*0158_02	hy anāmayaṃ saṃjaya tāta pṛccheḥ<BR>
05,030.033a	kaccid vṛttiṃ śvaśureṣu bhadrāḥ; kalyāṇīṃ vartadhvam anṛśaṃsarūpām<BR>
05,030.033c	yathā ca vaḥ syuḥ patayo 'nukūlās; tathā vṛttim ātmanaḥ sthāpayadhvam<BR>
05,030.034a	yā naḥ snuṣāḥ saṃjaya vettha tatra; prāptāḥ kulebhyaś ca guṇopapannāḥ<BR>
05,030.034c	prajāvatyo brūhi sametya tāś ca; yudhiṣṭhiro vo 'bhyavadat prasannaḥ<BR>
05,030.035a	kanyāḥ svajethāḥ sadaneṣu saṃjaya; anāmayaṃ madvacanena pṛṣṭvā<BR>
05,030.035c	kalyāṇā vaḥ santu patayo 'nukūlā; yūyaṃ patīnāṃ bhavatānukūlāḥ<BR>
05,030.036a	alaṃkṛtā vastravatyaḥ sugandhā; abībhatsāḥ sukhitā bhogavatyaḥ<BR>
05,030.036c	laghu yāsāṃ darśanaṃ vāk ca laghvī; veśastriyaḥ kuśalaṃ tāta pṛccheḥ<BR>
05,030.037a	dāsīputrā ye ca dāsāḥ kurūṇāṃ; tadāśrayā bahavaḥ kubjakhañjāḥ<BR>
05,030.037c	ākhyāya māṃ kuśalinaṃ sma tebhyo; anāmayaṃ paripṛccher jaghanyam<BR>
05,030.038a	kaccid vṛttir vartate vai purāṇī; kaccid bhogān dhārtarāṣṭro dadāti<BR>
05,030.038c	aṅgahīnān kṛpaṇān vāmanāṃś ca; ānṛśaṃsyād dhṛtarāṣṭro bibharti<BR>
05,030.039a	andhāś ca sarve sthavirās tathaiva; hastājīvā bahavo ye 'tra santi<BR>
05,030.039c	ākhyāya māṃ kuśalinaṃ sma teṣām; anāmayaṃ paripṛccher jaghanyam<BR>
05,030.040a	mā bhaiṣṭa duḥkhena kujīvitena; nūnaṃ kṛtaṃ paralokeṣu pāpam<BR>
05,030.040c	nigṛhya śatrūn suhṛdo 'nugṛhya; vāsobhir annena ca vo bhariṣye<BR>
05,030.040d*0159_01	na cāpy etac chakyam ekena vaktuṃ<BR>
05,030.040d*0159_02	nānādeśyā bahavo jātisaṃghāḥ<BR>
05,030.040d*0159_03	viproṣito bālavad draṣṭum icchan<BR>
05,030.040d*0159_04	namasye 'haṃ saṃjaya bhaimasenān<BR>
05,030.040d*0159_05	te me yathā vācam imāṃ yathoktāṃ<BR>
05,030.040d*0159_06	tvayocyamānāṃ śṛṇuyus tathā kuru<BR>
05,030.041a	santy eva me brāhmaṇebhyaḥ kṛtāni; bhāvīny atho no bata vartayanti<BR>
05,030.041c	paśyāmy ahaṃ yuktarūpāṃs tathaiva; tām eva siddhiṃ śrāvayethā nṛpaṃ tam<BR>
05,030.042a	ye cānāthā durbalāḥ sarvakālam; ātmany eva prayatante 'tha mūḍhāḥ<BR>
05,030.042c	tāṃś cāpi tvaṃ kṛpaṇān sarvathaiva; asmadvākyāt kuśalaṃ tāta pṛccheḥ<BR>
05,030.043a	ye cāpy anye saṃśritā dhārtarāṣṭrān; nānādigbhyo 'bhyāgatāḥ sūtaputra<BR>
05,030.043c	dṛṣṭvā tāṃś caivārhataś cāpi sarvān; saṃpṛcchethāḥ kuśalaṃ cāvyayaṃ ca<BR>
05,030.044a	evaṃ sarvānāgatābhyāgatāṃś ca; rājño dūtān sarvadigbhyo 'bhyupetān<BR>
05,030.044c	pṛṣṭvā sarvān kuśalaṃ tāṃś ca sūta; paścād ahaṃ kuśalī teṣu vācyaḥ<BR>
05,030.045a	na hīdṛśāḥ santy apare pṛthivyāṃ; ye yodhakā dhārtarāṣṭreṇa labdhāḥ<BR>
05,030.045c	dharmas tu nityo mama dharma eva; mahābalaḥ śatrunibarhaṇāya<BR>
05,030.046a	idaṃ punar vacanaṃ dhārtarāṣṭraṃ; suyodhanaṃ saṃjaya śrāvayethāḥ<BR>
05,030.046c	yas te śarīre hṛdayaṃ dunoti; kāmaḥ kurūn asapatno 'nuśiṣyām<BR>
05,030.047a	na vidyate yuktir etasya kā cin; naivaṃvidhāḥ syāma yathā priyaṃ te<BR>
05,030.047c	dadasva vā śakrapuraṃ mamaiva; yudhyasva vā bhāratamukhya vīra<BR>
05,031.001	yudhiṣṭhira uvāca<BR>
05,031.001a	uta santam asantaṃ ca bālaṃ vṛddhaṃ ca saṃjaya<BR>
05,031.001c	utābalaṃ balīyāṃsaṃ dhātā prakurute vaśe<BR>
05,031.002a	uta bālāya pāṇḍityaṃ paṇḍitāyota bālatām<BR>
05,031.002c	dadāti sarvam īśānaḥ purastāc chukram uccaran<BR>
05,031.003a	alaṃ vijñāpanāya syād ācakṣīthā yathātatham<BR>
05,031.003c	atho mantraṃ mantrayitvā anyonyenātihṛṣṭavat<BR>
05,031.004a	gāvalgaṇe kurūn gatvā dhṛtarāṣṭraṃ mahābalam<BR>
05,031.004c	abhivādyopasaṃgṛhya tataḥ pṛccher anāmayam<BR>
05,031.005a	brūyāś cainaṃ tvam āsīnaṃ kurubhiḥ parivāritam<BR>
05,031.005c	tavaiva rājan vīryeṇa sukhaṃ jīvanti pāṇḍavāḥ<BR>
05,031.006a	tava prasādād bālās te prāptā rājyam ariṃdama<BR>
05,031.006c	rājye tān sthāpayitvāgre nopekṣīr vinaśiṣyataḥ<BR>
05,031.007a	sarvam apy etad ekasya nālaṃ saṃjaya kasya cit<BR>
05,031.007c	tāta saṃhatya jīvāmo mā dviṣadbhyo vaśaṃ gamaḥ<BR>
05,031.008a	tathā bhīṣmaṃ śāṃtanavaṃ bhāratānāṃ pitāmaham<BR>
05,031.008c	śirasābhivadethās tvaṃ mama nāma prakīrtayan<BR>
05,031.009a	abhivādya ca vaktavyas tato 'smākaṃ pitāmahaḥ<BR>
05,031.009c	bhavatā śaṃtanor vaṃśo nimagnaḥ punar uddhṛtaḥ<BR>
05,031.010a	sa tvaṃ kuru tathā tāta svamatena pitāmaha<BR>
05,031.010c	yathā jīvanti te pautrāḥ prītimantaḥ parasparam<BR>
05,031.011a	tathaiva viduraṃ brūyāḥ kurūṇāṃ mantradhāriṇam<BR>
05,031.011c	ayuddhaṃ saumya bhāṣasva hitakāmo yudhiṣṭhiraḥ<BR>
05,031.012a	atho suyodhanaṃ brūyā rājaputram amarṣaṇam<BR>
05,031.012c	madhye kurūṇām āsīnam anunīya punaḥ punaḥ<BR>
05,031.013a	apaśyan mām upekṣantaṃ kṛṣṇām ekāṃ sabhāgatām<BR>
05,031.013c	tadduḥkham atitikṣāma mā vadhīṣma kurūn iti<BR>
05,031.014a	evaṃ pūrvāparān kleśān atitikṣanta pāṇḍavāḥ<BR>
05,031.014c	yathā balīyasaḥ santas tat sarvaṃ kuravo viduḥ<BR>
05,031.015a	yan naḥ prāvrājayaḥ saumya ajinaiḥ prativāsitān<BR>
05,031.015c	tadduḥkham atitikṣāma mā vadhīṣma kurūn iti<BR>
05,031.016a	yat tat sabhāyām ākramya kṛṣṇāṃ keśeṣv adharṣayat<BR>
05,031.016c	duḥśāsanas te 'numate tac cāsmābhir upekṣitam<BR>
05,031.017a	yathocitaṃ svakaṃ bhāgaṃ labhemahi paraṃtapa<BR>
05,031.017c	nivartaya paradravye buddhiṃ gṛddhāṃ nararṣabha<BR>
05,031.018a	śāntir evaṃ bhaved rājan prītiś caiva parasparam<BR>
05,031.018c	rājyaikadeśam api naḥ prayaccha śamam icchatām<BR>
05,031.019a	kuśasthalaṃ vṛkasthalam āsandī vāraṇāvatam<BR>
05,031.019c	avasānaṃ bhaved atra kiṃ cid eva tu pañcamam<BR>
05,031.020a	bhrātṝṇāṃ dehi pañcānāṃ grāmān pañca suyodhana<BR>
05,031.020c	śāntir no 'stu mahāprājña jñātibhiḥ saha saṃjaya<BR>
05,031.021a	bhrātā bhrātaram anvetu pitā putreṇa yujyatām<BR>
05,031.021c	smayamānāḥ samāyāntu pāñcālāḥ kurubhiḥ saha<BR>
05,031.022a	akṣatān kurupāñcālān paśyema iti kāmaye<BR>
05,031.022c	sarve sumanasas tāta śāmyāma bharatarṣabha<BR>
05,031.023a	alam eva śamāyāsmi tathā yuddhāya saṃjaya<BR>
05,031.023c	dharmārthayor alaṃ cāhaṃ mṛdave dāruṇāya ca<BR>
05,032.001	vaiśaṃpāyana uvāca<BR>
05,032.001a	anujñātaḥ pāṇḍavena prayayau saṃjayas tadā<BR>
05,032.001c	śāsanaṃ dhṛtarāṣṭrasya sarvaṃ kṛtvā mahātmanaḥ<BR>
05,032.001d*0160_01	tatas tu saṃjayaḥ kṣipram ekāhnaiva paraṃtapa<BR>
05,032.001d*0160_02	yāti sma hāstinapuraṃ niśākāle samāviśat<BR>
05,032.002a	saṃprāpya hāstinapuraṃ śīghraṃ ca praviveśa ha<BR>
05,032.002c	antaḥpuram upasthāya dvāḥsthaṃ vacanam abravīt<BR>
05,032.003a	ācakṣva māṃ dhṛtarāṣṭrāya dvāḥstha; upāgataṃ pāṇḍavānāṃ sakāśāt<BR>
05,032.003b*0161_01	ācakṣva dhṛtarāṣṭrāya dvāḥstha māṃ samupāgatam<BR>
05,032.003b*0161_02	sakāśāt pāṇḍuputrāṇāṃ saṃjayaṃ mā ciraṃ kṛthāḥ<BR>
05,032.003c	jāgarti ced abhivades tvaṃ hi kṣattaḥ; praviśeyaṃ vidito bhūmipasya<BR>
05,032.003d*0162_01	nivedyam atrātyayikaṃ hi me 'sti<BR>
05,032.003d*0162_02	dvāḥstho 'tha śrutvā nṛpatiṃ jagāda<BR>
05,032.003d*0163_01	jāgarti ced abhivādyasya pādau<BR>
05,032.003d*0163_02	nivedyāhaṃ pāṇḍavoktiṃ sayuktim<BR>
05,032.004	dvāḥstha uvāca<BR>
05,032.004a	saṃjayo 'yaṃ bhūmipate namas te; didṛkṣayā dvāram upāgatas te<BR>
05,032.004c	prāpto dūtaḥ pāṇḍavānāṃ sakāśāt; praśādhi rājan kim ayaṃ karotu<BR>
05,032.005	dhṛtarāṣṭra uvāca<BR>
05,032.005a	ācakṣva māṃ sukhinaṃ kālyam asmai; praveśyatāṃ svāgataṃ saṃjayāya<BR>
05,032.005c	na cāham etasya bhavāmy akālyaḥ; sa me kasmād dvāri tiṣṭheta kṣattaḥ<BR>
05,032.006	vaiśaṃpāyana uvāca<BR>
05,032.006a	tataḥ praviśyānumate nṛpasya; mahad veśma prājñaśūrāryaguptam<BR>
05,032.006c	siṃhāsanasthaṃ pārthivam āsasāda; vaicitravīryaṃ prāñjaliḥ sūtaputraḥ<BR>
05,032.007	saṃjaya uvāca<BR>
05,032.007a	saṃjayo 'haṃ bhūmipate namas te; prāpto 'smi gatvā naradeva pāṇḍavān<BR>
05,032.007c	abhivādya tvāṃ pāṇḍuputro manasvī; yudhiṣṭhiraḥ kuśalaṃ cānvapṛcchat<BR>
05,032.008a	sa te putrān pṛcchati prīyamāṇaḥ; kaccit putraiḥ prīyase naptṛbhiś ca<BR>
05,032.008c	tathā suhṛdbhiḥ sacivaiś ca rājan; ye cāpi tvām upajīvanti taiś ca<BR>
05,032.009	dhṛtarāṣṭra uvāca<BR>
05,032.009a	abhyetya tvāṃ tāta vadāmi saṃjaya; ajātaśatruṃ ca sukhena pārtham<BR>
05,032.009c	kaccit sa rājā kuśalī saputraḥ; sahāmātyaḥ sānujaḥ kauravāṇām<BR>
05,032.010	saṃjaya uvāca<BR>
05,032.010a	sahāmātyaḥ kuśalī pāṇḍuputro; bhūyaś cāto yac ca te 'gre mano 'bhūt<BR>
05,032.010c	nirṇiktadharmārthakaro manasvī; bahuśruto dṛṣṭimāñ śīlavāṃś ca<BR>
05,032.011a	paraṃ dharmāt pāṇḍavasyānṛśaṃsyaṃ; dharmaḥ paro vittacayān mato 'sya<BR>
05,032.011c	sukhapriye dharmahīne na pārtho; 'nurudhyate bhārata tasya viddhi<BR>
05,032.011d*0164_01	akurvataḥ sidhyati cāpi sarvaṃ<BR>
05,032.011d*0164_02	tasmād āhuḥ puruṣaṃ karmaṇo 'nyat<BR>
05,032.012a	paraprayuktaḥ puruṣo viceṣṭate; sūtraprotā dārumayīva yoṣā<BR>
05,032.012c	imaṃ dṛṣṭvā niyamaṃ pāṇḍavasya; manye paraṃ karma daivaṃ manuṣyāt<BR>
05,032.013a	imaṃ ca dṛṣṭvā tava karmadoṣaṃ; pādodarkaṃ ghoram avarṇarūpam<BR>
05,032.013c	yāvan naraḥ kāmayate 'tikālyaṃ; tāvan naro 'yaṃ labhate praśaṃsām<BR>
05,032.014a	ajātaśatrus tu vihāya pāpaṃ; jīrṇāṃ tvacaṃ sarpa ivāsamarthām<BR>
05,032.014c	virocate 'hāryavṛttena dhīro; yudhiṣṭhiras tvayi pāpaṃ visṛjya<BR>
05,032.015a	aṅgātmanaḥ karma nibodha rājan; dharmārthayuktād āryavṛttād apetam<BR>
05,032.015c	upakrośaṃ ceha gato 'si rājan; noheś ca pāpaṃ prasajed amutra<BR>
05,032.016a	sa tvam arthaṃ saṃśayitaṃ vinā tair; āśaṃsase putravaśānugo 'dya<BR>
05,032.016c	adharmaśabdaś ca mahān pṛthivyāṃ; nedaṃ karma tvatsamaṃ bhāratāgrya<BR>
05,032.017a	hīnaprajño dauṣkuleyo nṛśaṃso; dīrghavairī kṣatravidyāsv adhīraḥ<BR>
05,032.017c	evaṃdharmā nāpadaḥ saṃtitīrṣed; dhīnavīryo yaś ca bhaved aśiṣṭaḥ<BR>
05,032.018a	kule jāto dharmavān yo yaśasvī; bahuśrutaḥ sukhajīvī yatātmā<BR>
05,032.018c	dharmārthayor grathitayor bibharti; nānyatra diṣṭasya vaśād upaiti<BR>
05,032.019a	kathaṃ hi mantrāgryadharo manīṣī; dharmārthayor āpadi saṃpraṇetā<BR>
05,032.019c	evaṃyuktaḥ sarvamantrair ahīno; anānṛśaṃsyaṃ karma kuryād amūḍhaḥ<BR>
05,032.020a	tavāpīme mantravidaḥ sametya; samāsate karmasu nityayuktāḥ<BR>
05,032.020c	teṣām ayaṃ balavān niścayaś ca; kurukṣayārthe nirayo vyapādi<BR>
05,032.021a	akālikaṃ kuravo nābhaviṣyan; pāpena cet pāpam ajātaśatruḥ<BR>
05,032.021c	icchej jātu tvayi pāpaṃ visṛjya; nindā ceyaṃ tava loke 'bhaviṣyat<BR>
05,032.022a	kim anyatra viṣayād īśvarāṇāṃ; yatra pārthaḥ paralokaṃ dadarśa<BR>
05,032.022c	atyakrāmat sa tathā saṃmataḥ syān; na saṃśayo nāsti manuṣyakāraḥ<BR>
05,032.023a	etān guṇān karmakṛtān avekṣya; bhāvābhāvau vartamānāv anityau<BR>
05,032.023c	balir hi rājā pāram avindamāno; nānyat kālāt kāraṇaṃ tatra mene<BR>
05,032.024a	cakṣuḥ śrotre nāsikā tvak ca jihvā; jñānasyaitāny āyatanāni jantoḥ<BR>
05,032.024c	tāni prītāny eva tṛṣṇākṣayānte; tāny avyatho duḥkhahīnaḥ praṇudyāt<BR>
05,032.025a	na tv eva manye puruṣasya karma; saṃvartate suprayuktaṃ yathāvat<BR>
05,032.025c	mātuḥ pituḥ karmaṇābhiprasūtaḥ; saṃvardhate vidhivad bhojanena<BR>
05,032.026a	priyāpriye sukhaduḥkhe ca rājan; nindāpraśaṃse ca bhajeta enam<BR>
05,032.026c	paras tv enaṃ garhayate 'parādhe; praśaṃsate sādhuvṛttaṃ tam eva<BR>
05,032.027a	sa tvā garhe bhāratānāṃ virodhād; anto nūnaṃ bhavitāyaṃ prajānām<BR>
05,032.027c	no ced idaṃ tava karmāparādhāt; kurūn dahet kṛṣṇavartmeva kakṣam<BR>
05,032.028a	tvam evaiko jātaputreṣu rājan; vaśaṃ gantā sarvaloke narendra<BR>
05,032.028c	kāmātmanāṃ ślāghase dyūtakāle; nānyac chamāt paśya vipākam asya<BR>
05,032.029a	anāptānāṃ pragrahāt tvaṃ narendra; tathāptānāṃ nigrahāc caiva rājan<BR>
05,032.029c	bhūmiṃ sphītāṃ durbalatvād anantāṃ; na śaktas tvaṃ rakṣituṃ kauraveya<BR>
05,032.030a	anujñāto rathavegāvadhūtaḥ; śrānto nipadye śayanaṃ nṛsiṃha<BR>
05,032.030c	prātaḥ śrotāraḥ kuravaḥ sabhāyām; ajātaśatror vacanaṃ sametāḥ<BR>
05,032.030d*0165_00	dhṛtarāṣṭra uvāca<BR>
05,032.030d*0165_01	anujñāto 'syāvasathaṃ paraihi<BR>
05,032.030d*0165_02	prapadyasva śayanaṃ sūtaputra<BR>
05,032.030d*0165_03	prātaḥ śrotāraḥ kuravaḥ sabhāyām<BR>
05,032.030d*0165_04	ajātaśatror vacanaṃ tvayoktam<BR>
05,033.001	vaiśaṃpāyana uvāca<BR>
05,033.001a	dvāḥsthaṃ prāha mahāprājño dhṛtarāṣṭro mahīpatiḥ<BR>
05,033.001c	viduraṃ draṣṭum icchāmi tam ihānaya māciram<BR>
05,033.002a	prahito dhṛtarāṣṭreṇa dūtaḥ kṣattāram abravīt<BR>
05,033.002c	īśvaras tvāṃ mahārājo mahāprājña didṛkṣati<BR>
05,033.003a	evam uktas tu viduraḥ prāpya rājaniveśanam<BR>
05,033.003c	abravīd dhṛtarāṣṭrāya dvāḥstha māṃ prativedaya<BR>
05,033.004	dvāḥstha uvāca<BR>
05,033.004a	viduro 'yam anuprāpto rājendra tava śāsanāt<BR>
05,033.004c	draṣṭum icchati te pādau kiṃ karotu praśādhi mām<BR>
05,033.005	dhṛtarāṣṭra uvāca<BR>
05,033.005a	praveśaya mahāprājñaṃ viduraṃ dīrghadarśinam<BR>
05,033.005c	ahaṃ hi vidurasyāsya nākālyo jātu darśane<BR>
05,033.006	dvāḥstha uvāca<BR>
05,033.006a	praviśāntaḥpuraṃ kṣattar mahārājasya dhīmataḥ<BR>
05,033.006c	na hi te darśane 'kālyo jātu rājā bravīti mām<BR>
05,033.007	vaiśaṃpāyana uvāca<BR>
05,033.007a	tataḥ praviśya viduro dhṛtarāṣṭraniveśanam<BR>
05,033.007c	abravīt prāñjalir vākyaṃ cintayānaṃ narādhipam<BR>
05,033.007d*0166_01	evam uktaḥ praviśyātha kṣattā rājānam abravīt<BR>
05,033.008a	viduro 'haṃ mahāprājña saṃprāptas tava śāsanāt<BR>
05,033.008c	yadi kiṃ cana kartavyam ayam asmi praśādhi mām<BR>
05,033.009	dhṛtarāṣṭra uvāca<BR>
05,033.009a	saṃjayo vidura prāpto garhayitvā ca māṃ gataḥ<BR>
05,033.009c	ajātaśatroḥ śvo vākyaṃ sabhāmadhye sa vakṣyati<BR>
05,033.010a	tasyādya kuruvīrasya na vijñātaṃ vaco mayā<BR>
05,033.010c	tan me dahati gātrāṇi tad akārṣīt prajāgaram<BR>
05,033.011a	jāgrato dahyamānasya śreyo yad iha paśyasi<BR>
05,033.011c	tad brūhi tvaṃ hi nas tāta dharmārthakuśalo hy asi<BR>
05,033.012a	yataḥ prāptaḥ saṃjayaḥ pāṇḍavebhyo; na me yathāvan manasaḥ praśāntiḥ<BR>
05,033.012c	sarvendriyāṇy aprakṛtiṃ gatāni; kiṃ vakṣyatīty eva hi me 'dya cintā<BR>
05,033.012d*0167_01	tan me brūhi vidura sarvaṃ yathāvat<BR>
05,033.012d*0167_02	sāntvaṃ tasmai sarvam ajātaśatroḥ<BR>
05,033.012d*0167_03	yathā ca nas tāta hitaṃ bhaveta<BR>
05,033.012d*0167_04	prājñāś ca sarve sukhino bhaveyuḥ<BR>
05,033.013	vidura uvāca<BR>
05,033.013a	abhiyuktaṃ balavatā durbalaṃ hīnasādhanam<BR>
05,033.013c	hṛtasvaṃ kāminaṃ coram āviśanti prajāgarāḥ<BR>
05,033.014a	kaccid etair mahādoṣair na spṛṣṭo 'si narādhipa<BR>
05,033.014c	kaccin na paravitteṣu gṛdhyan viparitapyase<BR>
05,033.015	dhṛtarāṣṭra uvāca<BR>
05,033.015a	śrotum icchāmi te dharmyaṃ paraṃ naiḥśreyasaṃ vacaḥ<BR>
05,033.015c	asmin rājarṣivaṃśe hi tvam ekaḥ prājñasaṃmataḥ<BR>
05,033.016	vidura uvāca<BR>
05,033.016*0168_01	rājā lakṣaṇasaṃpannas trailokyasyāpi yo bhavet<BR>
05,033.016*0168_02	preṣyas te preṣitaś caiva dhṛtarāṣṭra yudhiṣṭhiraḥ<BR>
05,033.016*0168_03	viparītataraś ca tvaṃ bhāgadheyena saṃmataḥ<BR>
05,033.016*0168_04	arciṣā prajñayā caiva dharmātmā dharmakovidaḥ<BR>
05,033.016*0168_05	ānṛśaṃsyād anukrośād dharmāt satyaparākramāt<BR>
05,033.016*0168_06	gurutvaṃ tvayi saṃprekṣya bahūn kleśāṃs titikṣate<BR>
05,033.016*0168_07	duryodhane saubaleye karṇe duḥśāsane tathā<BR>
05,033.016*0168_08	eteṣv aiśvaryam ādhāya kathaṃ tvaṃ bhūtim icchasi<BR>
05,033.016*0168_09	ātmajñānaṃ samārambhas titikṣā dharmanityatā<BR>
05,033.016*0169_01	vāksaṃyamaś ca dānaṃ ca naiteṣv etāni kṛtsnaśaḥ<BR>
05,033.016*0169_02	ekasmād vṛkṣād yajñapātrāṇi rājan<BR>
05,033.016*0169_03	sruk ca droṇī voḍhanī pīḍanī ca<BR>
05,033.016*0169_04	etad rājan bruvato me nibodha<BR>
05,033.016*0169_05	ekasmāt puruṣāj jāyate 'sac ca sac ca<BR>
05,033.016a	niṣevate praśastāni ninditāni na sevate<BR>
05,033.016c	anāstikaḥ śraddadhāna etat paṇḍitalakṣaṇam<BR>
05,033.017a	krodho harṣaś ca darpaś ca hrīstambho mānyamānitā<BR>
05,033.017c	yam arthān nāpakarṣanti sa vai paṇḍita ucyate<BR>
05,033.017d*0170_01	yo 'nyathā santam ātmānam anyathā pratipadyate<BR>
05,033.017d*0170_02	kitavena kṛtaṃ pāpaṃ caureṇātmāpahāriṇā<BR>
05,033.018a	yasya kṛtyaṃ na jānanti mantraṃ vā mantritaṃ pare<BR>
05,033.018c	kṛtam evāsya jānanti sa vai paṇḍita ucyate<BR>
05,033.019a	yasya kṛtyaṃ na vighnanti śītam uṣṇaṃ bhayaṃ ratiḥ<BR>
05,033.019c	samṛddhir asamṛddhir vā sa vai paṇḍita ucyate<BR>
05,033.020a	yasya saṃsāriṇī prajñā dharmārthāv anuvartate<BR>
05,033.020c	kāmād arthaṃ vṛṇīte yaḥ sa vai paṇḍita ucyate<BR>
05,033.020d*0171_01	kāmād arthaṃ vṛṇīte yo mokṣād arthaṃ sa vindati<BR>
05,033.020d*0171_02	rājanītiṃ samīkṣyātha sa vai paṇḍita ucyate<BR>
05,033.021a	yathāśakti cikīrṣanti yathāśakti ca kurvate<BR>
05,033.021c	na kiṃ cid avamanyante paṇḍitā bharatarṣabha<BR>
05,033.022a	kṣipraṃ vijānāti ciraṃ śṛṇoti; vijñāya cārthaṃ bhajate na kāmāt<BR>
05,033.022c	nāsaṃpṛṣṭo vyupayuṅkte parārthe; tat prajñānaṃ prathamaṃ paṇḍitasya<BR>
05,033.023a	nāprāpyam abhivāñchanti naṣṭaṃ necchanti śocitum<BR>
05,033.023c	āpatsu ca na muhyanti narāḥ paṇḍitabuddhayaḥ<BR>
05,033.024a	niścitya yaḥ prakramate nāntar vasati karmaṇaḥ<BR>
05,033.024c	avandhyakālo vaśyātmā sa vai paṇḍita ucyate<BR>
05,033.025a	āryakarmaṇi rajyante bhūtikarmāṇi kurvate<BR>
05,033.025c	hitaṃ ca nābhyasūyanti paṇḍitā bharatarṣabha<BR>
05,033.026a	na hṛṣyaty ātmasaṃmāne nāvamānena tapyate<BR>
05,033.026c	gāṅgo hrada ivākṣobhyo yaḥ sa paṇḍita ucyate<BR>
05,033.027a	tattvajñaḥ sarvabhūtānāṃ yogajñaḥ sarvakarmaṇām<BR>
05,033.027c	upāyajño manuṣyāṇāṃ naraḥ paṇḍita ucyate<BR>
05,033.028a	pravṛttavāk citrakatha ūhavān pratibhānavān<BR>
05,033.028c	āśu granthasya vaktā ca sa vai paṇḍita ucyate<BR>
05,033.029a	śrutaṃ prajñānugaṃ yasya prajñā caiva śrutānugā<BR>
05,033.029c	asaṃbhinnāryamaryādaḥ paṇḍitākhyāṃ labheta saḥ<BR>
05,033.030a	aśrutaś ca samunnaddho daridraś ca mahāmanāḥ<BR>
05,033.030c	arthāṃś cākarmaṇā prepsur mūḍha ity ucyate budhaiḥ<BR>
05,033.031a	svam arthaṃ yaḥ parityajya parārtham anutiṣṭhati<BR>
05,033.031c	mithyā carati mitrārthe yaś ca mūḍhaḥ sa ucyate<BR>
05,033.031d*0172_01	yaḥ prāpya mānuṣaṃ janma mokṣadvāram apāvṛtam<BR>
05,033.031d*0172_02	gṛheṣu sajjate mūḍhas tam ārūḍhacyutaṃ viduḥ<BR>
05,033.032a	akāmān kāmayati yaḥ kāmayānān paridviṣan<BR>
05,033.032c	balavantaṃ ca yo dveṣṭi tam āhur mūḍhacetasam<BR>
05,033.033a	amitraṃ kurute mitraṃ mitraṃ dveṣṭi hinasti ca<BR>
05,033.033c	karma cārabhate duṣṭaṃ tam āhur mūḍhacetasam<BR>
05,033.034a	saṃsārayati kṛtyāni sarvatra vicikitsate<BR>
05,033.034c	ciraṃ karoti kṣiprārthe sa mūḍho bharatarṣabha<BR>
05,033.034d*0173_01	śrāddhaṃ pitṛbhyo na dadāti daivatāni na cārcati<BR>
05,033.034d*0173_02	suhṛn mitraṃ na labhate tam āhur mūḍhalakṣaṇam<BR>
05,033.035a	anāhūtaḥ praviśati apṛṣṭo bahu bhāṣate<BR>
05,033.035c	viśvasaty apramatteṣu mūḍhacetā narādhamaḥ<BR>
05,033.036a	paraṃ kṣipati doṣeṇa vartamānaḥ svayaṃ tathā<BR>
05,033.036c	yaś ca krudhyaty anīśaḥ san sa ca mūḍhatamo naraḥ<BR>
05,033.037a	ātmano balam ajñāya dharmārthaparivarjitam<BR>
05,033.037c	alabhyam icchan naiṣkarmyān mūḍhabuddhir ihocyate<BR>
05,033.038a	aśiṣyaṃ śāsti yo rājan yaś ca śūnyam upāsate<BR>
05,033.038c	kadaryaṃ bhajate yaś ca tam āhur mūḍhacetasam<BR>
05,033.039a	arthaṃ mahāntam āsādya vidyām aiśvaryam eva vā<BR>
05,033.039c	vicaraty asamunnaddho yaḥ sa paṇḍita ucyate<BR>
05,033.040a	ekaḥ saṃpannam aśnāti vas te vāsaś ca śobhanam<BR>
05,033.040c	yo 'saṃvibhajya bhṛtyebhyaḥ ko nṛśaṃsataras tataḥ<BR>
05,033.041a	ekaḥ pāpāni kurute phalaṃ bhuṅkte mahājanaḥ<BR>
05,033.041c	bhoktāro vipramucyante kartā doṣeṇa lipyate<BR>
05,033.042a	ekaṃ hanyān na vā hanyād iṣur mukto dhanuṣmatā<BR>
05,033.042c	buddhir buddhimatotsṛṣṭā hanyād rāṣṭraṃ sarājakam<BR>
05,033.043a	ekayā dve viniścitya trīṃś caturbhir vaśe kuru<BR>
05,033.043c	pañca jitvā viditvā ṣaṭ sapta hitvā sukhī bhava<BR>
05,033.044a	ekaṃ viṣaraso hanti śastreṇaikaś ca vadhyate<BR>
05,033.044c	sarāṣṭraṃ saprajaṃ hanti rājānaṃ mantravisravaḥ<BR>
05,033.045a	ekaḥ svādu na bhuñjīta ekaś cārthān na cintayet<BR>
05,033.045c	eko na gacched adhvānaṃ naikaḥ supteṣu jāgṛyāt<BR>
05,033.046a	ekam evādvitīyaṃ tad yad rājan nāvabudhyase<BR>
05,033.046c	satyaṃ svargasya sopānaṃ pārāvārasya naur iva<BR>
05,033.047a	ekaḥ kṣamāvatāṃ doṣo dvitīyo nopalabhyate<BR>
05,033.047c	yad enaṃ kṣamayā yuktam aśaktaṃ manyate janaḥ<BR>
05,033.047d*0174_01	so 'sya doṣo na mantavyaḥ kṣamā hi paramaṃ balam<BR>
05,033.047d*0175_01	kṣamā guṇo hy aśaktānāṃ śaktānāṃ bhūṣaṇaṃ kṣamā<BR>
05,033.047d*0175_02	kṣamā vaśīkṛtir loke kṣamayā kiṃ na sādhyate<BR>
05,033.047d*0175_03	śāntikhaḍgaḥ kare yasya kiṃ kariṣyati durjanaḥ<BR>
05,033.047d*0175_04	atṛṇe patito vahniḥ svayam evopaśāmyati<BR>
05,033.047d*0176_01	akṣamāvān paraṃ doṣair ātmānaṃ caiva yojayet<BR>
05,033.048a	eko dharmaḥ paraṃ śreyaḥ kṣamaikā śāntir uttamā<BR>
05,033.048c	vidyaikā paramā dṛṣṭir ahiṃsaikā sukhāvahā<BR>
05,033.049a	dvāv imau grasate bhūmiḥ sarpo bilaśayān iva<BR>
05,033.049c	rājānaṃ cāviroddhāraṃ brāhmaṇaṃ cāpravāsinam<BR>
05,033.049d*0177_01	pṛthivyāṃ sāgarāntāyāṃ dvāv imau puruṣādhamau<BR>
05,033.050a	dve karmaṇī naraḥ kurvann asmiṃl loke virocate<BR>
05,033.050c	abruvan paruṣaṃ kiṃ cid asato nārthayaṃs tathā<BR>
05,033.051a	dvāv imau puruṣavyāghra parapratyayakāriṇau<BR>
05,033.051c	striyaḥ kāmitakāminyo lokaḥ pūjitapūjakaḥ<BR>
05,033.052a	dvāv imau kaṇṭakau tīkṣṇau śarīrapariśoṣaṇau<BR>
05,033.052c	yaś cādhanaḥ kāmayate yaś ca kupyaty anīśvaraḥ<BR>
05,033.052d*0178_01	dvāv imau puruṣau loke sūryamaṇḍalabhedinau<BR>
05,033.052d*0178_02	parivrāḍyogayuktaś ca raṇe cābhimukho hataḥ<BR>
05,033.052d*0179_01	dvāv imau na virājete viparītena karmaṇā<BR>
05,033.052d*0179_02	gṛhasthaś ca nirārambhaḥ kāryavāṃś caiva bhikṣukaḥ<BR>
05,033.053a	dvāv imau puruṣau rājan svargasyopari tiṣṭhataḥ<BR>
05,033.053c	prabhuś ca kṣamayā yukto daridraś ca pradānavān<BR>
05,033.054a	nyāyāgatasya dravyasya boddhavyau dvāv atikramau<BR>
05,033.054c	apātre pratipattiś ca pātre cāpratipādanam<BR>
05,033.054d*0180_01	dvāv ambhasi niveṣṭavyau gale baddhvā dṛḍhāṃ śilām<BR>
05,033.054d*0180_02	dhanavantam adātāraṃ daridraṃ cātapasvinam<BR>
05,033.055a	trayo nyāyā manuṣyāṇāṃ śrūyante bharatarṣabha<BR>
05,033.055c	kanīyān madhyamaḥ śreṣṭha iti vedavido viduḥ<BR>
05,033.056a	trividhāḥ puruṣā rājann uttamādhamamadhyamāḥ<BR>
05,033.056c	niyojayed yathāvat tāṃs trividheṣv eva karmasu<BR>
05,033.057a	traya evādhanā rājan bhāryā dāsas tathā sutaḥ<BR>
05,033.057c	yat te samadhigacchanti yasya te tasya tad dhanam<BR>
05,033.057d*0181_01	haraṇaṃ ca parasvānāṃ paradārābhimarśanam<BR>
05,033.057d*0181_02	suhṛdaś ca parityāgas trayo doṣāḥ kṣayāvahāḥ<BR>
05,033.057d*0181_03	trividhaṃ narakasyedaṃ dvāraṃ nāśanam ātmanaḥ<BR>
05,033.057d*0181_04	kāmaḥ krodhas tathā lobhas tasmād etat trayaṃ tyajet<BR>
05,033.057d*0181_05	bhaktaṃ ca bhajamānaṃ ca tavāsmīti ca vādinam<BR>
05,033.057d*0181_06	trīn etāñ śaraṇaṃ prāptān viṣame 'pi na saṃtyajet<BR>
05,033.057d*0181_07	varapradānaṃ rājyaṃ ca putrajanma ca bhārata<BR>
05,033.057d*0181_08	śatroś ca mokṣaṇaṃ kṛcchrāt trīṇi caikaṃ ca tatsamam<BR>
05,033.058a	catvāri rājñā tu mahābalena; varjyāny āhuḥ paṇḍitas tāni vidyāt<BR>
05,033.058c	alpaprajñaiḥ saha mantraṃ na kuryān; na dīrghasūtrair alasaiś cāraṇaiś ca<BR>
05,033.059a	catvāri te tāta gṛhe vasantu; śriyābhijuṣṭasya gṛhasthadharme<BR>
05,033.059c	vṛddho jñātir avasannaḥ kulīnaḥ; sakhā daridro bhaginī cānapatyā<BR>
05,033.060a	catvāry āha mahārāja sadyaskāni bṛhaspatiḥ<BR>
05,033.060c	pṛcchate tridaśendrāya tānīmāni nibodha me<BR>
05,033.061a	devatānāṃ ca saṃkalpam anubhāvaṃ ca dhīmatām<BR>
05,033.061c	vinayaṃ kṛtavidyānāṃ vināśaṃ pāpakarmaṇām<BR>
05,033.061d*0182_01	catvāri karmāṇy abhayaṃkarāṇi<BR>
05,033.061d*0182_02	bhayaṃ prayacchanty ayathākṛtāni<BR>
05,033.061d*0182_03	mānāgnihotram uta mānamaunaṃ<BR>
05,033.061d*0182_04	mānenādhītam uta mānayajñaḥ<BR>
05,033.062a	pañcāgnayo manuṣyeṇa paricaryāḥ prayatnataḥ<BR>
05,033.062c	pitā mātāgnir ātmā ca guruś ca bharatarṣabha<BR>
05,033.063a	pañcaiva pūjayaṃl loke yaśaḥ prāpnoti kevalam<BR>
05,033.063c	devān pitṝn manuṣyāṃś ca bhikṣūn atithipañcamān<BR>
05,033.064a	pañca tvānugamiṣyanti yatra yatra gamiṣyasi<BR>
05,033.064c	mitrāṇy amitrā madhyasthā upajīvyopajīvinaḥ<BR>
05,033.065a	pañcendriyasya martyasya chidraṃ ced ekam indriyam<BR>
05,033.065c	tato 'sya sravati prajñā dṛteḥ pādād ivodakam<BR>
05,033.066a	ṣaḍ doṣāḥ puruṣeṇeha hātavyā bhūtim icchatā<BR>
05,033.066c	nidrā tandrī bhayaṃ krodha ālasyaṃ dīrghasūtratā<BR>
05,033.067a	ṣaḍ imān puruṣo jahyād bhinnāṃ nāvam ivārṇave<BR>
05,033.067c	apravaktāram ācāryam anadhīyānam ṛtvijam<BR>
05,033.068a	arakṣitāraṃ rājānaṃ bhāryāṃ cāpriyavādinīm<BR>
05,033.068c	grāmakāmaṃ ca gopālaṃ vanakāmaṃ ca nāpitam<BR>
05,033.069a	ṣaḍ eva tu guṇāḥ puṃsā na hātavyāḥ kadā cana<BR>
05,033.069c	satyaṃ dānam anālasyam anasūyā kṣamā dhṛtiḥ<BR>
05,033.069d*0183_01	ṣaḍ imāni vinaśyanti muhūrtam anavekṣaṇāt<BR>
05,033.069d*0183_02	gāvaḥ sevā kṛṣir bhāryā vidyā vṛṣalasaṃgatiḥ<BR>
05,033.069d*0183_03	ṣaḍ ete hy avamanyante nityaṃ pūrvopakāriṇam<BR>
05,033.069d*0183_04	ācāryaṃ śikṣitāḥ śiṣyāḥ kṛtadārāś ca mātaram<BR>
05,033.069d*0183_05	nārīṃ vigatakāmās tu kṛtārthāś ca prayojanam<BR>
05,033.069d*0183_06	nāvaṃ nistīrṇakāntārā āturāś ca cikitsakam<BR>
05,033.069d*0183_07	ārogyam ānṛṇyam avipravāsaḥ<BR>
05,033.069d*0183_08	sadbhir manuṣyaiḥ saha saṃprayogaḥ<BR>
05,033.069d*0183_09	svapratyayā vṛttir abhītavāsaḥ<BR>
05,033.069d*0183_10	ṣaḍ jīvalokasya sukhāni rājan<BR>
05,033.069d*0183_11	īrṣur ghṛṇī na saṃtuṣṭaḥ krodhano nityaśaṅkitaḥ<BR>
05,033.069d*0183_12	parabhāgyopajīvī ca ṣaḍ ete nityaduḥkhitāḥ<BR>
05,033.069d*0184_01	arthāgamo nityam arogitā ca<BR>
05,033.069d*0184_02	priyā ca bhāryā priyavādinī ca<BR>
05,033.069d*0184_03	vaśyaś ca putro 'rthakarī ca vidyā<BR>
05,033.069d*0184_04	ṣaḍ jīvalokasya sukhāni rājan<BR>
05,033.070a	ṣaṇṇām ātmani nityānām aiśvaryaṃ yo 'dhigacchati<BR>
05,033.070c	na sa pāpaiḥ kuto 'narthair yujyate vijitendriyaḥ<BR>
05,033.071a	ṣaḍ ime ṣaṭsu jīvanti saptamo nopalabhyate<BR>
05,033.071c	corāḥ pramatte jīvanti vyādhiteṣu cikitsakāḥ<BR>
05,033.072a	pramadāḥ kāmayāneṣu yajamāneṣu yājakāḥ<BR>
05,033.072c	rājā vivadamāneṣu nityaṃ mūrkheṣu paṇḍitāḥ<BR>
05,033.073a	sapta doṣāḥ sadā rājñā hātavyā vyasanodayāḥ<BR>
05,033.073c	prāyaśo yair vinaśyanti kṛtamūlāś ca pārthivāḥ<BR>
05,033.074a	striyo 'kṣā mṛgayā pānaṃ vākpāruṣyaṃ ca pañcamam<BR>
05,033.074c	mahac ca daṇḍapāruṣyam arthadūṣaṇam eva ca<BR>
05,033.075a	aṣṭau pūrvanimittāni narasya vinaśiṣyataḥ<BR>
05,033.075c	brāhmaṇān prathamaṃ dveṣṭi brāhmaṇaiś ca virudhyate<BR>
05,033.076a	brāhmaṇasvāni cādatte brāhmaṇāṃś ca jighāṃsati<BR>
05,033.076c	ramate nindayā caiṣāṃ praśaṃsāṃ nābhinandati<BR>
05,033.077a	naitān smarati kṛtyeṣu yācitaś cābhyasūyati<BR>
05,033.077b*0185_01	yasyaitāni nimittāni tasyāsan naḥ parābhavaḥ<BR>
05,033.077c	etān doṣān naraḥ prājño buddhyā buddhvā vivarjayet<BR>
05,033.078a	aṣṭāv imāni harṣasya navanītāni bhārata<BR>
05,033.078c	vartamānāni dṛśyante tāny eva susukhāny api<BR>
05,033.079a	samāgamaś ca sakhibhir mahāṃś caiva dhanāgamaḥ<BR>
05,033.079c	putreṇa ca pariṣvaṅgaḥ saṃnipātaś ca maithune<BR>
05,033.080a	samaye ca priyālāpaḥ svayūtheṣu ca saṃnatiḥ<BR>
05,033.080c	abhipretasya lābhaś ca pūjā ca janasaṃsadi<BR>
05,033.081a	navadvāram idaṃ veśma tristhūṇaṃ pañcasākṣikam<BR>
05,033.081c	kṣetrajñādhiṣṭhitaṃ vidvān yo veda sa paraḥ kaviḥ<BR>
05,033.082a	daśa dharmaṃ na jānanti dhṛtarāṣṭra nibodha tān<BR>
05,033.082c	mattaḥ pramatta unmattaḥ śrāntaḥ kruddho bubhukṣitaḥ<BR>
05,033.083a	tvaramāṇaś ca bhīruś ca lubdhaḥ kāmī ca te daśa<BR>
05,033.083c	tasmād eteṣu bhāveṣu na prasajjeta paṇḍitaḥ<BR>
05,033.084a	atraivodāharantīmam itihāsaṃ purātanam<BR>
05,033.084c	putrārtham asurendreṇa gītaṃ caiva sudhanvanā<BR>
05,033.085a	yaḥ kāmamanyū prajahāti rājā; pātre pratiṣṭhāpayate dhanaṃ ca<BR>
05,033.085c	viśeṣavic chrutavān kṣiprakārī; taṃ sarvalokaḥ kurute pramāṇam<BR>
05,033.086a	jānāti viśvāsayituṃ manuṣyān; vijñātadoṣeṣu dadhāti daṇḍam<BR>
05,033.086c	jānāti mātrāṃ ca tathā kṣamāṃ ca; taṃ tādṛśaṃ śrīr juṣate samagrā<BR>
05,033.087a	sudurbalaṃ nāvajānāti kaṃ cid; yukto ripuṃ sevate buddhipūrvam<BR>
05,033.087c	na vigrahaṃ rocayate balasthaiḥ; kāle ca yo vikramate sa dhīraḥ<BR>
05,033.088a	prāpyāpadaṃ na vyathate kadā cid; udyogam anvicchati cāpramattaḥ<BR>
05,033.088c	duḥkhaṃ ca kāle sahate jitātmā; dhuraṃdharas tasya jitāḥ sapatnāḥ<BR>
05,033.089a	anarthakaṃ vipravāsaṃ gṛhebhyaḥ; pāpaiḥ saṃdhiṃ paradārābhimarśam<BR>
05,033.089c	dambhaṃ stainyaṃ paiśunaṃ madyapānaṃ; na sevate yaḥ sa sukhī sadaiva<BR>
05,033.090a	na saṃrambheṇārabhate 'rthavargam; ākāritaḥ śaṃsati tathyam eva<BR>
05,033.090c	na mātrārthe rocayate vivādaṃ; nāpūjitaḥ kupyati cāpy amūḍhaḥ<BR>
05,033.091a	na yo 'bhyasūyaty anukampate ca; na durbalaḥ prātibhāvyaṃ karoti<BR>
05,033.091c	nātyāha kiṃ cit kṣamate vivādaṃ; sarvatra tādṛg labhate praśaṃsām<BR>
05,033.092a	yo noddhataṃ kurute jātu veṣaṃ; na pauruṣeṇāpi vikatthate 'nyān<BR>
05,033.092c	na mūrcchitaḥ kaṭukāny āha kiṃ cit; priyaṃ sadā taṃ kurute jano 'pi<BR>
05,033.093a	na vairam uddīpayati praśāntaṃ; na darpam ārohati nāstam eti<BR>
05,033.093c	na durgato 'smīti karoti manyuṃ; tam āryaśīlaṃ param āhur agryam<BR>
05,033.094a	na sve sukhe vai kurute praharṣaṃ; nānyasya duḥkhe bhavati pratītaḥ<BR>
05,033.094c	dattvā na paścāt kurute 'nutāpaṃ; na katthate satpuruṣāryaśīlaḥ<BR>
05,033.095a	deśācārān samayāñ jātidharmān; bubhūṣate yas tu parāvarajñaḥ<BR>
05,033.095c	sa tatra tatrādhigataḥ sadaiva; mahājanasyādhipatyaṃ karoti<BR>
05,033.096a	dambhaṃ mohaṃ matsaraṃ pāpakṛtyaṃ; rājadviṣṭaṃ paiśunaṃ pūgavairam<BR>
05,033.096c	mattonmattair durjanaiś cāpi vādaṃ; yaḥ prajñāvān varjayet sa pradhānaḥ<BR>
05,033.097a	damaṃ śaucaṃ daivataṃ maṅgalāni; prāyaścittaṃ vividhāṃl lokavādān<BR>
05,033.097c	etāni yaḥ kurute naityakāni; tasyotthānaṃ devatā rādhayanti<BR>
05,033.098a	samair vivāhaṃ kurute na hīnaiḥ; samaiḥ sakhyaṃ vyavahāraṃ kathāś ca<BR>
05,033.098c	guṇair viśiṣṭāṃś ca purodadhāti; vipaścitas tasya nayāḥ sunītāḥ<BR>
05,033.099a	mitaṃ bhuṅkte saṃvibhajyāśritebhyo; mitaṃ svapity amitaṃ karma kṛtvā<BR>
05,033.099c	dadāty amitreṣv api yācitaḥ saṃs; tam ātmavantaṃ prajahaty anarthāḥ<BR>
05,033.100a	cikīrṣitaṃ viprakṛtaṃ ca yasya; nānye janāḥ karma jānanti kiṃ cit<BR>
05,033.100c	mantre gupte samyag anuṣṭhite ca; svalpo nāsya vyathate kaś cid arthaḥ<BR>
05,033.101a	yaḥ sarvabhūtapraśame niviṣṭaḥ; satyo mṛdur dānakṛc chuddhabhāvaḥ<BR>
05,033.101c	atīva saṃjñāyate jñātimadhye; mahāmaṇir jātya iva prasannaḥ<BR>
05,033.102a	ya ātmanāpatrapate bhṛśaṃ naraḥ; sa sarvalokasya gurur bhavaty uta<BR>
05,033.102c	anantatejāḥ sumanāḥ samāhitaḥ; svatejasā sūrya ivāvabhāsate<BR>
05,033.103a	vane jātāḥ śāpadagdhasya rājñaḥ; pāṇḍoḥ putrāḥ pañca pañcendrakalpāḥ<BR>
05,033.103c	tvayaiva bālā vardhitāḥ śikṣitāś ca; tavādeśaṃ pālayanty āmbikeya<BR>
05,033.104a	pradāyaiṣām ucitaṃ tāta rājyaṃ; sukhī putraiḥ sahito modamānaḥ<BR>
05,033.104c	na devānāṃ nāpi ca mānuṣāṇāṃ; bhaviṣyasi tvaṃ tarkaṇīyo narendra<BR>
05,034.001	dhṛtarāṣṭra uvāca<BR>
05,034.001a	jāgrato dahyamānasya yat kāryam anupaśyasi<BR>
05,034.001c	tad brūhi tvaṃ hi nas tāta dharmārthakuśalaḥ śuciḥ<BR>
05,034.002a	tvaṃ māṃ yathāvad vidura praśādhi; prajñāpūrvaṃ sarvam ajātaśatroḥ<BR>
05,034.002c	yan manyase pathyam adīnasattva; śreyaskaraṃ brūhi tad vai kurūṇām<BR>
05,034.003a	pāpāśaṅkī pāpam evānupaśyan; pṛcchāmi tvāṃ vyākulenātmanāham<BR>
05,034.003c	kave tan me brūhi sarvaṃ yathāvan; manīṣitaṃ sarvam ajātaśatroḥ<BR>
05,034.004	vidura uvāca<BR>
05,034.004*0186_01	sulabhāḥ puruṣā rājan satataṃ priyavādinaḥ<BR>
05,034.004*0186_02	apriyasya ca pathyasya vaktā śrotā ca durlabhaḥ<BR>
05,034.004a	śubhaṃ vā yadi vā pāpaṃ dveṣyaṃ vā yadi vā priyam<BR>
05,034.004c	apṛṣṭas tasya tad brūyād yasya necchet parābhavam<BR>
05,034.005a	tasmād vakṣyāmi te rājan bhavam icchan kurūn prati<BR>
05,034.005c	vacaḥ śreyaskaraṃ dharmyaṃ bruvatas tan nibodha me<BR>
05,034.006a	mithyopetāni karmāṇi sidhyeyur yāni bhārata<BR>
05,034.006c	anupāyaprayuktāni mā sma teṣu manaḥ kṛthāḥ<BR>
05,034.007a	tathaiva yogavihitaṃ na sidhyet karma yan nṛpa<BR>
05,034.007c	upāyayuktaṃ medhāvī na tatra glapayen manaḥ<BR>
05,034.008a	anubandhān avekṣeta sānubandheṣu karmasu<BR>
05,034.008c	saṃpradhārya ca kurvīta na vegena samācaret<BR>
05,034.009a	anubandhaṃ ca saṃprekṣya vipākāṃś caiva karmaṇām<BR>
05,034.009c	utthānam ātmanaś caiva dhīraḥ kurvīta vā na vā<BR>
05,034.010a	yaḥ pramāṇaṃ na jānāti sthāne vṛddhau tathā kṣaye<BR>
05,034.010c	kośe janapade daṇḍe na sa rājye 'vatiṣṭhate<BR>
05,034.011a	yas tv etāni pramāṇāni yathoktāny anupaśyati<BR>
05,034.011c	yukto dharmārthayor jñāne sa rājyam adhigacchati<BR>
05,034.012a	na rājyaṃ prāptam ity eva vartitavyam asāṃpratam<BR>
05,034.012c	śriyaṃ hy avinayo hanti jarā rūpam ivottamam<BR>
05,034.013a	bhakṣyottamapraticchannaṃ matsyo baḍiśam āyasam<BR>
05,034.013c	rūpābhipātī grasate nānubandham avekṣate<BR>
05,034.014a	yac chakyaṃ grasituṃ grasyaṃ grastaṃ pariṇamec ca yat<BR>
05,034.014c	hitaṃ ca pariṇāme yat tad adyaṃ bhūtim icchatā<BR>
05,034.015a	vanaspater apakvāni phalāni pracinoti yaḥ<BR>
05,034.015c	sa nāpnoti rasaṃ tebhyo bījaṃ cāsya vinaśyati<BR>
05,034.016a	yas tu pakvam upādatte kāle pariṇataṃ phalam<BR>
05,034.016c	phalād rasaṃ sa labhate bījāc caiva phalaṃ punaḥ<BR>
05,034.017a	yathā madhu samādatte rakṣan puṣpāṇi ṣaṭpadaḥ<BR>
05,034.017c	tadvad arthān manuṣyebhya ādadyād avihiṃsayā<BR>
05,034.018a	puṣpaṃ puṣpaṃ vicinvīta mūlacchedaṃ na kārayet<BR>
05,034.018c	mālākāra ivārāme na yathāṅgārakārakaḥ<BR>
05,034.019a	kiṃ nu me syād idaṃ kṛtvā kiṃ nu me syād akurvataḥ<BR>
05,034.019c	iti karmāṇi saṃcintya kuryād vā puruṣo na vā<BR>
05,034.020a	anārabhyā bhavanty arthāḥ ke cin nityaṃ tathāgatāḥ<BR>
05,034.020c	kṛtaḥ puruṣakāro 'pi bhaved yeṣu nirarthakaḥ<BR>
05,034.020d*0187_01	anarthe caiva niratam arthe caiva parāṅmukham<BR>
05,034.021a	kāṃś cid arthān naraḥ prājño laghumūlān mahāphalān<BR>
05,034.021c	kṣipram ārabhate kartuṃ na vighnayati tādṛśān<BR>
05,034.022a	ṛju paśyati yaḥ sarvaṃ cakṣuṣānupibann iva<BR>
05,034.022c	āsīnam api tūṣṇīkam anurajyanti taṃ prajāḥ<BR>
05,034.022d*0188_01	supuṣpitaḥ syād aphalaḥ phalitaḥ syād durāruhaḥ<BR>
05,034.022d*0188_02	apakvaḥ pakvasaṃkāśo na tu śīryeta karhi cit<BR>
05,034.023a	cakṣuṣā manasā vācā karmaṇā ca caturvidham<BR>
05,034.023c	prasādayati lokaṃ yaḥ taṃ loko 'nuprasīdati<BR>
05,034.024a	yasmāt trasyanti bhūtāni mṛgavyādhān mṛgā iva<BR>
05,034.024c	sāgarāntām api mahīṃ labdhvā sa parihīyate<BR>
05,034.025a	pitṛpaitāmahaṃ rājyaṃ prāptavān svena tejasā<BR>
05,034.025c	vāyur abhram ivāsādya bhraṃśayaty anaye sthitaḥ<BR>
05,034.026a	dharmam ācarato rājñaḥ sadbhiś caritam āditaḥ<BR>
05,034.026c	vasudhā vasusaṃpūrṇā vardhate bhūtivardhanī<BR>
05,034.027a	atha saṃtyajato dharmam adharmaṃ cānutiṣṭhataḥ<BR>
05,034.027c	pratisaṃveṣṭate bhūmir agnau carmāhitaṃ yathā<BR>
05,034.028a	ya eva yatnaḥ kriyate pararāṣṭrāvamardane<BR>
05,034.028c	sa eva yatnaḥ kartavyaḥ svarāṣṭraparipālane<BR>
05,034.029a	dharmeṇa rājyaṃ vindeta dharmeṇa paripālayet<BR>
05,034.029c	dharmamūlāṃ śriyaṃ prāpya na jahāti na hīyate<BR>
05,034.030a	apy unmattāt pralapato bālāc ca parisarpataḥ<BR>
05,034.030c	sarvataḥ sāram ādadyād aśmabhya iva kāñcanam<BR>
05,034.031a	suvyāhṛtāni sudhiyāṃ sukṛtāni tatas tataḥ<BR>
05,034.031c	saṃcinvan dhīra āsīta śilāhārī śilaṃ yathā<BR>
05,034.032a	gandhena gāvaḥ paśyanti vedaiḥ paśyanti brāhmaṇāḥ<BR>
05,034.032c	cāraiḥ paśyanti rājānaś cakṣurbhyām itare janāḥ<BR>
05,034.033a	bhūyāṃsaṃ labhate kleśaṃ yā gaur bhavati durduhā<BR>
05,034.033c	atha yā suduhā rājan naiva tāṃ vinayanty api<BR>
05,034.034a	yad ataptaṃ praṇamati na tat saṃtāpayanty api<BR>
05,034.034c	yac ca svayaṃ nataṃ dāru na tat saṃnāmayanty api<BR>
05,034.035a	etayopamayā dhīraḥ saṃnameta balīyase<BR>
05,034.035c	indrāya sa praṇamate namate yo balīyase<BR>
05,034.036a	parjanyanāthāḥ paśavo rājāno mitrabāndhavāḥ<BR>
05,034.036c	patayo bāndhavāḥ strīṇāṃ brāhmaṇā vedabāndhavāḥ<BR>
05,034.037a	satyena rakṣyate dharmo vidyā yogena rakṣyate<BR>
05,034.037c	mṛjayā rakṣyate rūpaṃ kulaṃ vṛttena rakṣyate<BR>
05,034.038a	mānena rakṣyate dhānyam aśvān rakṣaty anukramaḥ<BR>
05,034.038c	abhīkṣṇadarśanād gāvaḥ striyo rakṣyāḥ kucelataḥ<BR>
05,034.039a	na kulaṃ vṛttahīnasya pramāṇam iti me matiḥ<BR>
05,034.039c	antyeṣv api hi jātānāṃ vṛttam eva viśiṣyate<BR>
05,034.040a	ya īrṣyuḥ paravitteṣu rūpe vīrye kulānvaye<BR>
05,034.040c	sukhe saubhāgyasatkāre tasya vyādhir anantakaḥ<BR>
05,034.041a	akāryakaraṇād bhītaḥ kāryāṇāṃ ca vivarjanāt<BR>
05,034.041c	akāle mantrabhedāc ca yena mādyen na tat pibet<BR>
05,034.042a	vidyāmado dhanamadas tṛtīyo 'bhijano madaḥ<BR>
05,034.042c	ete madāvaliptānām eta eva satāṃ damāḥ<BR>
05,034.043a	asanto 'bhyarthitāḥ sadbhiḥ kiṃ cit kāryaṃ kadā cana<BR>
05,034.043b*0189_01	tāvan na tasya sukṛtaṃ kiṃ cit kāryaṃ kadā cana<BR>
05,034.043c	manyante santam ātmānam asantam api viśrutam<BR>
05,034.044a	gatir ātmavatāṃ santaḥ santa eva satāṃ gatiḥ<BR>
05,034.044c	asatāṃ ca gatiḥ santo na tv asantaḥ satāṃ gatiḥ<BR>
05,034.045a	jitā sabhā vastravatā samāśā gomatā jitā<BR>
05,034.045c	adhvā jito yānavatā sarvaṃ śīlavatā jitam<BR>
05,034.046a	śīlaṃ pradhānaṃ puruṣe tad yasyeha praṇaśyati<BR>
05,034.046c	na tasya jīvitenārtho na dhanena na bandhubhiḥ<BR>
05,034.047a	āḍhyānāṃ māṃsaparamaṃ madhyānāṃ gorasottaram<BR>
05,034.047c	lavaṇottaraṃ daridrāṇāṃ bhojanaṃ bharatarṣabha<BR>
05,034.048a	saṃpannataram evānnaṃ daridrā bhuñjate sadā<BR>
05,034.048c	kṣut svādutāṃ janayati sā cāḍhyeṣu sudurlabhā<BR>
05,034.049a	prāyeṇa śrīmatāṃ loke bhoktuṃ śaktir na vidyate<BR>
05,034.049c	daridrāṇāṃ tu rājendra api kāṣṭhaṃ hi jīryate<BR>
05,034.049d*0190_01	yathā yathā mahat tantraṃ vistaraś ca yathā yathā<BR>
05,034.049d*0190_02	tathā tathā mahad duḥkhaṃ sukhaṃ tu na tathā tathā<BR>
05,034.050a	avṛttir bhayam antyānāṃ madhyānāṃ maraṇād bhayam<BR>
05,034.050c	uttamānāṃ tu martyānām avamānāt paraṃ bhayam<BR>
05,034.051a	aiśvaryamadapāpiṣṭhā madāḥ pānamadādayaḥ<BR>
05,034.051c	aiśvaryamadamatto hi nāpatitvā vibudhyate<BR>
05,034.052a	indriyair indriyārtheṣu vartamānair anigrahaiḥ<BR>
05,034.052c	tair ayaṃ tāpyate loko nakṣatrāṇi grahair iva<BR>
05,034.053a	yo jitaḥ pañcavargeṇa sahajenātmakarśinā<BR>
05,034.053c	āpadas tasya vardhante śuklapakṣa ivoḍurāṭ<BR>
05,034.054a	avijitya ya ātmānam amātyān vijigīṣate<BR>
05,034.054c	amitrān vājitāmātyaḥ so 'vaśaḥ parihīyate<BR>
05,034.055a	ātmānam eva prathamaṃ deśarūpeṇa yo jayet<BR>
05,034.055c	tato 'mātyān amitrāṃś ca na moghaṃ vijigīṣate<BR>
05,034.056a	vaśyendriyaṃ jitāmātyaṃ dhṛtadaṇḍaṃ vikāriṣu<BR>
05,034.056c	parīkṣyakāriṇaṃ dhīram atyantaṃ śrīr niṣevate<BR>
05,034.057a	rathaḥ śarīraṃ puruṣasya rājan; nātmā niyantendriyāṇy asya cāśvāḥ<BR>
05,034.057c	tair apramattaḥ kuśalaḥ sadaśvair; dāntaiḥ sukhaṃ yāti rathīva dhīraḥ<BR>
05,034.058a	etāny anigṛhītāni vyāpādayitum apy alam<BR>
05,034.058c	avidheyā ivādāntā hayāḥ pathi kusārathim<BR>
05,034.059a	anartham arthataḥ paśyann arthaṃ caivāpy anarthataḥ<BR>
05,034.059c	indriyaiḥ prasṛto bālaḥ suduḥkhaṃ manyate sukham<BR>
05,034.060a	dharmārthau yaḥ parityajya syād indriyavaśānugaḥ<BR>
05,034.060c	śrīprāṇadhanadārebhya kṣipraṃ sa parihīyate<BR>
05,034.061a	arthānām īśvaro yaḥ syād indriyāṇām anīśvaraḥ<BR>
05,034.061c	indriyāṇām anaiśvaryād aiśvaryād bhraśyate hi saḥ<BR>
05,034.062a	ātmanātmānam anvicchen manobuddhīndriyair yataiḥ<BR>
05,034.062c	ātmaiva hy ātmano bandhur ātmaiva ripur ātmanaḥ<BR>
05,034.062d*0191_01	bandhur ātmātmanas tasya yenaivātmātmanā jitaḥ<BR>
05,034.062d*0191_02	sa eva niyato bandhuḥ sa eva niyato ripuḥ<BR>
05,034.063a	kṣudrākṣeṇeva jālena jhaṣāv apihitāv ubhau<BR>
05,034.063c	kāmaś ca rājan krodhaś ca tau prajñānaṃ vilumpataḥ<BR>
05,034.064a	samavekṣyeha dharmārthau saṃbhārān yo 'dhigacchati<BR>
05,034.064c	sa vai saṃbhṛtasaṃbhāraḥ satataṃ sukham edhate<BR>
05,034.065a	yaḥ pañcābhyantarāñ śatrūn avijitya matikṣayān<BR>
05,034.065c	jigīṣati ripūn anyān ripavo 'bhibhavanti tam<BR>
05,034.066a	dṛśyante hi durātmāno vadhyamānāḥ svakarmabhiḥ<BR>
05,034.066c	indriyāṇām anīśatvād rājāno rājyavibhramaiḥ<BR>
05,034.067a	asaṃtyāgāt pāpakṛtām apāpāṃs; tulyo daṇḍaḥ spṛśate miśrabhāvāt<BR>
05,034.067c	śuṣkeṇārdraṃ dahyate miśrabhāvāt; tasmāt pāpaiḥ saha saṃdhiṃ na kuryāt<BR>
05,034.068a	nijān utpatataḥ śatrūn pañca pañcaprayojanān<BR>
05,034.068c	yo mohān na nigṛhṇāti tam āpad grasate naram<BR>
05,034.069a	anasūyārjavaṃ śaucaṃ saṃtoṣaḥ priyavāditā<BR>
05,034.069c	damaḥ satyam anāyāso na bhavanti durātmanām<BR>
05,034.070a	ātmajñānam anāyāsas titikṣā dharmanityatā<BR>
05,034.070c	vāk caiva guptā dānaṃ ca naitāny antyeṣu bhārata<BR>
05,034.071a	ākrośaparivādābhyāṃ vihiṃsanty abudhā budhān<BR>
05,034.071c	vaktā pāpam upādatte kṣamamāṇo vimucyate<BR>
05,034.072a	hiṃsā balam asādhūnāṃ rājñāṃ daṇḍavidhir balam<BR>
05,034.072c	śuśrūṣā tu balaṃ strīṇāṃ kṣamā guṇavatāṃ balam<BR>
05,034.073a	vāksaṃyamo hi nṛpate suduṣkaratamo mataḥ<BR>
05,034.073c	arthavac ca vicitraṃ ca na śakyaṃ bahu bhāṣitum<BR>
05,034.074a	abhyāvahati kalyāṇaṃ vividhā vāk subhāṣitā<BR>
05,034.074c	saiva durbhāṣitā rājann anarthāyopapadyate<BR>
05,034.075a	saṃrohati śarair viddhaṃ vanaṃ paraśunā hatam<BR>
05,034.075c	vācā duruktaṃ bībhatsaṃ na saṃrohati vākkṣatam<BR>
05,034.076a	karṇinālīkanārācā nirharanti śarīrataḥ<BR>
05,034.076c	vākśalyas tu na nirhartuṃ śakyo hṛdiśayo hi saḥ<BR>
05,034.077a	vāksāyakā vadanān niṣpatanti; yair āhataḥ śocati rātryahāni<BR>
05,034.077c	parasya nāmarmasu te patanti; tān paṇḍito nāvasṛjet pareṣu<BR>
05,034.078a	yasmai devāḥ prayacchanti puruṣāya parābhavam<BR>
05,034.078c	buddhiṃ tasyāpakarṣanti so 'pācīnāni paśyati<BR>
05,034.079a	buddhau kaluṣabhūtāyāṃ vināśe pratyupasthite<BR>
05,034.079c	anayo nayasaṃkāśo hṛdayān nāpasarpati<BR>
05,034.079d*0192_01	na devā yaṣṭim ādāya rakṣanti paśupālavat<BR>
05,034.079d*0192_02	yaṃ hi rakṣitum icchanti buddhyā saṃyojayanti tam<BR>
05,034.080a	seyaṃ buddhiḥ parītā te putrāṇāṃ tava bhārata<BR>
05,034.080c	pāṇḍavānāṃ virodhena na cainām avabudhyase<BR>
05,034.081a	rājā lakṣaṇasaṃpannas trailokyasyāpi yo bhavet<BR>
05,034.081c	śiṣyas te śāsitā so 'stu dhṛtarāṣṭra yudhiṣṭhiraḥ<BR>
05,034.082a	atīva sarvān putrāṃs te bhāgadheyapuraskṛtaḥ<BR>
05,034.082c	tejasā prajñayā caiva yukto dharmārthatattvavit<BR>
05,034.083a	ānṛśaṃsyād anukrośād yo 'sau dharmabhṛtāṃ varaḥ<BR>
05,034.083c	gauravāt tava rājendra bahūn kleśāṃs titikṣati<BR>
05,035.001	dhṛtarāṣṭra uvāca<BR>
05,035.001a	brūhi bhūyo mahābuddhe dharmārthasahitaṃ vacaḥ<BR>
05,035.001c	śṛṇvato nāsti me tṛptir vicitrāṇīha bhāṣase<BR>
05,035.002	vidura uvāca<BR>
05,035.002a	sarvatīrtheṣu vā snānaṃ sarvabhūteṣu cārjavam<BR>
05,035.002c	ubhe ete same syātām ārjavaṃ vā viśiṣyate<BR>
05,035.003a	ārjavaṃ pratipadyasva putreṣu satataṃ vibho<BR>
05,035.003c	iha kīrtiṃ parāṃ prāpya pretya svargam avāpsyasi<BR>
05,035.004a	yāvat kīrtir manuṣyasya puṇyā lokeṣu gīyate<BR>
05,035.004c	tāvat sa puruṣavyāghra svargaloke mahīyate<BR>
05,035.005a	atrāpy udāharantīmam itihāsaṃ purātanam<BR>
05,035.005c	virocanasya saṃvādaṃ keśinyarthe sudhanvanā<BR>
05,035.005d*0193_01	svayaṃvare sthitā kanyā keśinī nāma nāmataḥ<BR>
05,035.005d*0193_02	rūpeṇāpratimā rājan viśiṣṭapatikāmyayā<BR>
05,035.005d*0193_03	virocano 'tha daiteyas tadā tatrājagāma ha<BR>
05,035.005d*0193_04	prāptum icchaṃs tatas tatra daityendraṃ prāha keśinī<BR>
05,035.006	keśiny uvāca<BR>
05,035.006a	kiṃ brāhmaṇāḥ svic chreyāṃso ditijāḥ svid virocana<BR>
05,035.006c	atha kena sma paryaṅkaṃ sudhanvā nādhirohati<BR>
05,035.007	virocana uvāca<BR>
05,035.007a	prājāpatyā hi vai śreṣṭhā vayaṃ keśini sattamāḥ<BR>
05,035.007c	asmākaṃ khalv ime lokāḥ ke devāḥ ke dvijātayaḥ<BR>
05,035.008	keśiny uvāca<BR>
05,035.008a	ihaivāssva pratīkṣāva upasthāne virocana<BR>
05,035.008c	sudhanvā prātar āgantā paśyeyaṃ vāṃ samāgatau<BR>
05,035.009	virocana uvāca<BR>
05,035.009a	tathā bhadre kariṣyāmi yathā tvaṃ bhīru bhāṣase<BR>
05,035.009c	sudhanvānaṃ ca māṃ caiva prātar draṣṭāsi saṃgatau<BR>
05,035.009d*0194_01	atītāyāṃ ca śarvaryām udite sūryamaṇḍale<BR>
05,035.009d*0195_01	athājagāma taṃ deśaṃ sudhanvā rājasattama<BR>
05,035.009d*0196_01	virocano yatra vibho keśinyā sahitaḥ sthitaḥ<BR>
05,035.009d*0197_01	sudhanvā ca samāgacchat prāhlādiṃ keśinīṃ tathā<BR>
05,035.009d*0197_02	samāgataṃ dvijaṃ dṛṣṭvā keśinī bharatarṣabha<BR>
05,035.009d*0197_03	pratyutthāyāsanaṃ tasmai pādyam arghyaṃ dadau punaḥ<BR>
05,035.009d*0198_01	etasminn antare tatra sudhanvā pratyadṛśyata<BR>
05,035.009d*0198_02	iti hovāca vacanaṃ virocanam anuttamam<BR>
05,035.010	sudhanvovāca<BR>
05,035.010a	anvālabhe hiraṇmayaṃ prāhrāde 'haṃ tavāsanam<BR>
05,035.010c	ekatvam upasaṃpanno na tv āseyaṃ tvayā saha<BR>
05,035.011	virocana uvāca<BR>
05,035.011a	anvāharantu phalakaṃ kūrcaṃ vāpy atha vā bṛsīm<BR>
05,035.011b*0199_01	na matto hy adhiko 'si tvaṃ guṇato janmato 'pi vā<BR>
05,035.011c	sudhanvan na tvam arho 'si mayā saha samāsanam<BR>
05,035.012	sudhanvovāca<BR>
05,035.012*0200_01	pitāputrau sahāsītāṃ dvau viprau dvau ca pārthivau<BR>
05,035.012*0200_02	dvau caiva vaiśyau śūdrau ca na tv anyāv itaretaraṃ<BR>
05,035.012a	pitāpi te samāsīnam upāsītaiva mām adhaḥ<BR>
05,035.012c	bālaḥ sukhaidhito gehe na tvaṃ kiṃ cana budhyase<BR>
05,035.013	virocana uvāca<BR>
05,035.013a	hiraṇyaṃ ca gavāśvaṃ ca yad vittam asureṣu naḥ<BR>
05,035.013c	sudhanvan vipaṇe tena praśnaṃ pṛcchāva ye viduḥ<BR>
05,035.014	sudhanvovāca<BR>
05,035.014a	hiraṇyaṃ ca gavāśvaṃ ca tavaivāstu virocana<BR>
05,035.014c	prāṇayos tu paṇaṃ kṛtvā praśnaṃ pṛcchāva ye viduḥ<BR>
05,035.015	virocana uvāca<BR>
05,035.015a	āvāṃ kutra gamiṣyāvaḥ prāṇayor vipaṇe kṛte<BR>
05,035.015c	na hi deveṣv ahaṃ sthātā na manuṣyeṣu karhi cit<BR>
05,035.016	sudhanvovāca<BR>
05,035.016a	pitaraṃ te gamiṣyāvaḥ prāṇayor vipaṇe kṛte<BR>
05,035.016c	putrasyāpi sa hetor hi prahrādo nānṛtaṃ vadet<BR>
05,035.016d*0201_00	vidura uvāca<BR>
05,035.016d*0201_01	evaṃ kṛtapaṇau kruddhau tatrābhijagmatus tadā<BR>
05,035.016d*0201_02	virocanasudhanvānau prahrādo yatra tiṣṭhati<BR>
05,035.016d*0202_01	ity uktvā jagmatus tau tu prahrādasya gṛhaṃ prati<BR>
05,035.016d*0202_02	gatvā taṃ dadṛśus tatra daityānām īśvaraṃ tadā<BR>
05,035.016d*0202_03	tāv āgatāv abhiprekṣya prahrādo vismitas tadā<BR>
05,035.016d*0202_04	papracchāgamane hetuṃ ubhayor ditijas tataḥ<BR>
05,035.017	prahrāda uvāca<BR>
05,035.017a	imau tau saṃpradṛśyete yābhyāṃ na caritaṃ saha<BR>
05,035.017c	āśīviṣāv iva kruddhāv ekamārgam ihāgatau<BR>
05,035.018a	kiṃ vai sahaiva carato na purā carataḥ saha<BR>
05,035.018b*0203_01	tat tvāṃ sudhanvan pṛcchāmi mā pṛṣṭam anṛtaṃ vadīḥ<BR>
05,035.018c	virocanaitat pṛcchāmi kiṃ te sakhyaṃ sudhanvanā<BR>
05,035.019	virocana uvāca<BR>
05,035.019a	na me sudhanvanā sakhyaṃ prāṇayor vipaṇāvahe<BR>
05,035.019c	prahrāda tat tvāṃ pṛcchāmi mā praśnam anṛtaṃ vadīḥ<BR>
05,035.019d*0204_00	prahlādaḥ<BR>
05,035.019d*0204_01	na kalmāṣo na kapilo na kṛṣṇo na ca lohitaḥ<BR>
05,035.019d*0204_02	sudhanvā<BR>
05,035.019d*0204_02	aṇīyān kṣuradhārāyāḥ ko dharmaṃ vaktum arhati<BR>
05,035.019d*0204_03	yad yat tattvaṃ vakṣyasi tvaṃ yadi vā nāpi vakṣyasi<BR>
05,035.019d*0204_04	prahlāda praśnam anaghaṃ mūrdhnā te viphaliṣyati<BR>
05,035.020	prahrāda uvāca<BR>
05,035.020a	udakaṃ madhuparkaṃ cāpy ānayantu sudhanvane<BR>
05,035.020c	brahmann abhyarcanīyo 'si śvetā gauḥ pīvarīkṛtā<BR>
05,035.021	sudhanvovāca<BR>
05,035.021a	udakaṃ madhuparkaṃ ca patha evārpitaṃ mama<BR>
05,035.021c	prahrāda tvaṃ tu nau praśnaṃ tathyaṃ prabrūhi pṛcchatoḥ<BR>
05,035.021d*0205_01	kiṃ brāhmaṇāḥ svic chreyāṃsa utāho svid virocanaḥ<BR>
05,035.021d*0206_01	satyaṃ prabrūhi daityendra satyaṃ hi paramaṃ tapaḥ<BR>
05,035.022	prahrāda uvāca<BR>
05,035.022a	putro vānyo bhavān brahman sākṣye caiva bhavet sthitaḥ<BR>
05,035.022c	tayor vivadatoḥ praśnaṃ katham asmadvidho vadet<BR>
05,035.022d*0207_00	viduraḥ<BR>
05,035.022d*0207_01	ādityena sahāyāntaṃ prahlādo haṃsam abravīt<BR>
05,035.022d*0207_02	prahlādaḥ<BR>
05,035.022d*0207_02	dhṛtarāṣṭraṃ mahāprājñaṃ sarvajñaṃ priyadarśanam<BR>
05,035.022d*0207_03	putravān yo bhaved brahman sākṣye cāpi bhavet sthitaḥ<BR>
05,035.022d*0207_04	tayor vivadator haṃsa kathaṃ dharmaḥ pravartate<BR>
05,035.022d*0208_00	sudhanvovāca<BR>
05,035.022d*0208_01	gāṃ pradadyās tv aurasāya yad vānyat syāt priyaṃ dhanam<BR>
05,035.022d*0208_02	dvayor vivadatos tathyaṃ vācyaṃ ca matimaṃs tvayā<BR>
05,035.023a	atha yo naiva prabrūyāt satyaṃ vā yadi vānṛtam<BR>
05,035.023c	etat sudhanvan pṛcchāmi durvivaktā sma kiṃ vaset<BR>
05,035.023d*0209_00	haṃsaḥ<BR>
05,035.023d*0209_01	pṛṣṭo dharmaṃ na vibrūyād gokarṇaśithilaṃ caran<BR>
05,035.023d*0209_02	dharmād bhraśyati rājaṃs tu nāsya loko 'sti na prajāḥ<BR>
05,035.023d*0209_03	dharma etān saṃrujati yathā nady anukūlajān<BR>
05,035.023d*0209_04	ye dharmam anupaśyantas tūṣṇīṃ dhyāyanta āsate<BR>
05,035.023d*0209_05	śreṣṭho 'rdhaṃ tu haret tatra bhavet pādaś ca kartari<BR>
05,035.023d*0209_06	pādas teṣu sabhāsatsu yatra nindyo na nindyate<BR>
05,035.023d*0209_07	anenā bhavati śreṣṭho mucyante ca sabhāsadaḥ<BR>
05,035.023d*0209_08	kartāram eno gacchec ca nindyo yatra hi nindyate<BR>
05,035.023d*0209_08	prahlādaḥ<BR>
05,035.023d*0209_09	mohād vā caiva kāmād vā mithyāvādaṃ yadi bruvan<BR>
05,035.023d*0209_10	dhṛtarāṣṭra tvāṃ pṛcchāmi durvivaktā tu kāṃ vaset<BR>
05,035.024	sudhanvovāca<BR>
05,035.024a	yāṃ rātrim adhivinnā strī yāṃ caivākṣaparājitaḥ<BR>
05,035.024c	yāṃ ca bhārābhitaptāṅgo durvivaktā sma tāṃ vaset<BR>
05,035.025a	nagare pratiruddhaḥ san bahirdvāre bubhukṣitaḥ<BR>
05,035.025c	amitrān bhūyasaḥ paśyan durvivaktā sma tāṃ vaset<BR>
05,035.025d*0210_01	yāṃ ca rātrim abhidrugdho yāṃ ca mitre priye mṛte<BR>
05,035.025d*0210_02	sarvasvena ca yo hīno durvivaktā tu tāṃ vaset<BR>
05,035.026a	pañca paśvanṛte hanti daśa hanti gavānṛte<BR>
05,035.026c	śatam aśvānṛte hanti sahasraṃ puruṣānṛte<BR>
05,035.027a	hanti jātān ajātāṃś ca hiraṇyārthe 'nṛtaṃ vadan<BR>
05,035.027c	sarvaṃ bhūmyanṛte hanti mā sma bhūmyanṛtaṃ vadīḥ<BR>
05,035.028	prahrāda uvāca<BR>
05,035.028a	mattaḥ śreyān aṅgirā vai sudhanvā tvad virocana<BR>
05,035.028c	mātāsya śreyasī mātus tasmāt tvaṃ tena vai jitaḥ<BR>
05,035.029a	virocana sudhanvāyaṃ prāṇānām īśvaras tava<BR>
05,035.029c	sudhanvan punar icchāmi tvayā dattaṃ virocanam<BR>
05,035.030	sudhanvovāca<BR>
05,035.030a	yad dharmam avṛṇīthās tvaṃ na kāmād anṛtaṃ vadīḥ<BR>
05,035.030c	punar dadāmi te tasmāt putraṃ prahrāda durlabham<BR>
05,035.031a	eṣa prahrāda putras te mayā datto virocanaḥ<BR>
05,035.031c	pādaprakṣālanaṃ kuryāt kumāryāḥ saṃnidhau mama<BR>
05,035.032	vidura uvāca<BR>
05,035.032a	tasmād rājendra bhūmyarthe nānṛtaṃ vaktum arhasi<BR>
05,035.032c	mā gamaḥ sasutāmātyo 'tyayaṃ putrān anubhraman<BR>
05,035.033a	na devā yaṣṭim ādāya rakṣanti paśupālavat<BR>
05,035.033c	yaṃ tu rakṣitum icchanti buddhyā saṃvibhajanti tam<BR>
05,035.034a	yathā yathā hi puruṣaḥ kalyāṇe kurute manaḥ<BR>
05,035.034c	tathā tathāsya sarvārthāḥ sidhyante nātra saṃśayaḥ<BR>
05,035.035a	na chandāṃsi vṛjināt tārayanti; māyāvinaṃ māyayā vartamānam<BR>
05,035.035c	nīḍaṃ śakuntā iva jātapakṣāś; chandāṃsy enaṃ prajahaty antakāle<BR>
05,035.036a	mattāpānaṃ kalahaṃ pūgavairaṃ; bhāryāpatyor antaraṃ jñātibhedam<BR>
05,035.036c	rājadviṣṭaṃ strīpumāṃsor vivādaṃ; varjyāny āhur yaś ca panthāḥ praduṣṭaḥ<BR>
05,035.037a	sāmudrikaṃ vaṇijaṃ corapūrvaṃ; śalākadhūrtaṃ ca cikitsakaṃ ca<BR>
05,035.037c	ariṃ ca mitraṃ ca kuśīlavaṃ ca; naitān sākṣyeṣv adhikurvīta sapta<BR>
05,035.038a	mānāgnihotram uta mānamaunaṃ; mānenādhītam uta mānayajñaḥ<BR>
05,035.038c	etāni catvāry abhayaṃkarāṇi; bhayaṃ prayacchanty ayathākṛtāni<BR>
05,035.039a	agāradāhī garadaḥ kuṇḍāśī somavikrayī<BR>
05,035.039c	parvakāraś ca sūcī ca mitradhruk pāradārikaḥ<BR>
05,035.040a	bhrūṇahā gurutalpī ca yaś ca syāt pānapo dvijaḥ<BR>
05,035.040c	atitīkṣṇaś ca kākaś ca nāstiko vedanindakaḥ<BR>
05,035.041a	sruvapragrahaṇo vrātyaḥ kīnāśaś cārthavān api<BR>
05,035.041c	rakṣety uktaś ca yo hiṃsyāt sarve brahmahaṇaiḥ samāḥ<BR>
05,035.042a	tṛṇolkayā jñāyate jātarūpaṃ; yuge bhadro vyavahāreṇa sādhuḥ<BR>
05,035.042c	śūro bhayeṣv arthakṛcchreṣu dhīraḥ; kṛcchrāsv āpatsu suhṛdaś cārayaś ca<BR>
05,035.043a	jarā rūpaṃ harati hi dhairyam āśā; mṛtyuḥ prāṇān dharmacaryām asūyā<BR>
05,035.043c	krodhaḥ śriyaṃ śīlam anāryasevā; hriyaṃ kāmaḥ sarvam evābhimānaḥ<BR>
05,035.043d*0211_01	na krodhino 'rtho na nṛśaṃsasya mitraṃ<BR>
05,035.043d*0211_02	krūrasya na strī sukhino na vidyā<BR>
05,035.043d*0211_03	na kāmino hrīr alasasya kośaḥ<BR>
05,035.043d*0211_04	sarvaṃ tu na syād anavasthitasya<BR>
05,035.044a	śrīr maṅgalāt prabhavati prāgalbhyāt saṃpravardhate<BR>
05,035.044c	dākṣyāt tu kurute mūlaṃ saṃyamāt pratitiṣṭhati<BR>
05,035.045a	aṣṭau guṇāḥ puruṣaṃ dīpayanti; prajñā ca kaulyaṃ ca damaḥ śrutaṃ ca<BR>
05,035.045c	parākramaś cābahubhāṣitā ca; dānaṃ yathāśakti kṛtajñatā ca<BR>
05,035.046a	etān guṇāṃs tāta mahānubhāvān; eko guṇaḥ saṃśrayate prasahya<BR>
05,035.046c	rājā yadā satkurute manuṣyaṃ; sarvān guṇān eṣa guṇo 'tibhāti<BR>
05,035.047a	aṣṭau nṛpemāni manuṣyaloke; svargasya lokasya nidarśanāni<BR>
05,035.047c	catvāry eṣām anvavetāni sadbhiś; catvāry eṣām anvavayanti santaḥ<BR>
05,035.048a	yajño dānam adhyayanaṃ tapaś ca; catvāry etāny anvavetāni sadbhiḥ<BR>
05,035.048c	damaḥ satyam ārjavam ānṛśaṃsyaṃ; catvāry etāny anvavayanti santaḥ<BR>
05,035.048d*0212_01	ijyādhyayanadānāni tapaḥ satyaṃ kṣamā ghṛṇā<BR>
05,035.048d*0212_02	alobha iti mārgo 'yaṃ dharmasyāṣṭavidhaḥ smṛtaḥ<BR>
05,035.048d*0213_01	tatra pūrvacaturvargo dambhārtham api sevyate<BR>
05,035.048d*0213_02	uttaras tu caturvargo nāmahātmasu tiṣṭhati<BR>
05,035.049a	na sā sabhā yatra na santi vṛddhā; na te vṛddhā ye na vadanti dharmam<BR>
05,035.049c	nāsau dharmo yatra na satyam asti; na tat satyaṃ yac chalenānuviddham<BR>
05,035.050a	satyaṃ rūpaṃ śrutaṃ vidyā kaulyaṃ śīlaṃ balaṃ dhanam<BR>
05,035.050c	śauryaṃ ca citrabhāṣyaṃ ca daśa saṃsargayonayaḥ<BR>
05,035.050d*0214_01	atha yo naiva vibrūyān na satyaṃ nānṛtaṃ vadet<BR>
05,035.050d*0214_02	ye dharmam abhyasūyantas tūṣṇīṃ dhyāyanta āsate<BR>
05,035.050d*0214_03	śreṣṭhaḥ pādaṃ haret tatra bhavet pādaś ca kartari<BR>
05,035.050d*0214_04	pādas teṣu sabhāsatsu yatra nindyo na nindyate<BR>
05,035.050d*0214_05	anenāḥ śreṣṭho bhavati pramucyante sabhāsadaḥ<BR>
05,035.050d*0214_06	eno gacchati kartāraṃ nindārho yatra nindyate<BR>
05,035.051a	pāpaṃ kurvan pāpakīrtiḥ pāpam evāśnute phalam<BR>
05,035.051c	puṇyaṃ kurvan puṇyakīrtiḥ puṇyam evāśnute phalam<BR>
05,035.051d*0215_01	tasmāt pāpaṃ na kurvīta puruṣaḥ śaṃsitavrataḥ<BR>
05,035.052a	pāpaṃ prajñāṃ nāśayati kriyamāṇaṃ punaḥ punaḥ<BR>
05,035.052c	naṣṭaprajñaḥ pāpam eva nityam ārabhate naraḥ<BR>
05,035.053a	puṇyaṃ prajñāṃ vardhayati kriyamāṇaṃ punaḥ punaḥ<BR>
05,035.053c	vṛddhaprajñaḥ puṇyam eva nityam ārabhate naraḥ<BR>
05,035.053d*0216_01	puṇyaṃ kurvan puṇyakīrtiḥ puṇyaṃ sthānaṃ sma gacchati<BR>
05,035.053d*0217_01	tasmāt puṇyaṃ niṣeveta puruṣaḥ susamāhitaḥ<BR>
05,035.054a	asūyako dandaśūko niṣṭhuro vairakṛn naraḥ<BR>
05,035.054c	sa kṛcchraṃ mahad āpnoti nacirāt pāpam ācaran<BR>
05,035.055a	anasūyaḥ kṛtaprajñaḥ śobhanāny ācaran sadā<BR>
05,035.055b*0218_01	pūjāṃ ca mahatīṃ prāpya sa sarvatra virocate<BR>
05,035.055c	akṛcchrāt sukham āpnoti sarvatra ca virājate<BR>
05,035.056a	prajñām evāgamayati yaḥ prājñebhyaḥ sa paṇḍitaḥ<BR>
05,035.056c	prājño hy avāpya dharmārthau śaknoti sukham edhitum<BR>
05,035.057a	divasenaiva tat kuryād yena rātrau sukhaṃ vaset<BR>
05,035.057c	aṣṭamāsena tat kuryād yena varṣāḥ sukhaṃ vaset<BR>
05,035.058a	pūrve vayasi tat kuryād yena vṛddhaḥ sukhaṃ vaset<BR>
05,035.058c	yāvajjīvena tat kuryād yena pretya sukhaṃ vaset<BR>
05,035.059a	jīrṇam annaṃ praśaṃsanti bhāryāṃ ca gatayauvanām<BR>
05,035.059c	śūraṃ vigatasaṃgrāmaṃ gatapāraṃ tapasvinam<BR>
05,035.060a	dhanenādharmalabdhena yac chidram apidhīyate<BR>
05,035.060c	asaṃvṛtaṃ tad bhavati tato 'nyad avadīryate<BR>
05,035.061a	gurur ātmavatāṃ śāstā śāstā rājā durātmanām<BR>
05,035.061c	atha pracchannapāpānāṃ śāstā vaivasvato yamaḥ<BR>
05,035.062a	ṛṣīṇāṃ ca nadīnāṃ ca kulānāṃ ca mahātmanām<BR>
05,035.062c	prabhavo nādhigantavyaḥ strīṇāṃ duścaritasya ca<BR>
05,035.063a	dvijātipūjābhirato dātā jñātiṣu cārjavī<BR>
05,035.063c	kṣatriyaḥ svargabhāg rājaṃś ciraṃ pālayate mahīm<BR>
05,035.064a	suvarṇapuṣpāṃ pṛthivīṃ cinvanti puruṣās trayaḥ<BR>
05,035.064c	śūraś ca kṛtavidyaś ca yaś ca jānāti sevitum<BR>
05,035.065a	buddhiśreṣṭhāni karmāṇi bāhumadhyāni bhārata<BR>
05,035.065c	tāni jaṅghājaghanyāni bhārapratyavarāṇi ca<BR>
05,035.066a	duryodhane ca śakunau mūḍhe duḥśāsane tathā<BR>
05,035.066c	karṇe caiśvaryam ādhāya kathaṃ tvaṃ bhūtim icchasi<BR>
05,035.067a	sarvair guṇair upetāś ca pāṇḍavā bharatarṣabha<BR>
05,035.067c	pitṛvat tvayi vartante teṣu vartasva putravat<BR>
05,036.001	vidura uvāca<BR>
05,036.001a	atraivodāharantīmam itihāsaṃ purātanam<BR>
05,036.001c	ātreyasya ca saṃvādaṃ sādhyānāṃ ceti naḥ śrutam<BR>
05,036.002a	carantaṃ haṃsarūpeṇa maharṣiṃ saṃśitavratam<BR>
05,036.002c	sādhyā devā mahāprājñaṃ paryapṛcchanta vai purā<BR>
05,036.003a	sādhyā devā vayam asmo maharṣe; dṛṣṭvā bhavantaṃ na śaknumo 'numātum<BR>
05,036.003c	śrutena dhīro buddhimāṃs tvaṃ mato naḥ; kāvyāṃ vācaṃ vaktum arhasy udārām<BR>
05,036.004	haṃsa uvāca<BR>
05,036.004a	etat kāryam amarāḥ saṃśrutaṃ me; dhṛtiḥ śamaḥ satyadharmānuvṛttiḥ<BR>
05,036.004c	granthiṃ vinīya hṛdayasya sarvaṃ; priyāpriye cātmavaśaṃ nayīta<BR>
05,036.005a	ākruśyamāno nākrośen manyur eva titikṣitaḥ<BR>
05,036.005b*0219_01	punāti hy ātmanātmānaṃ sukṛtaṃ cāsya vindati<BR>
05,036.005c	ākroṣṭāraṃ nirdahati sukṛtaṃ cāsya vindati<BR>
05,036.006a	nākrośī syān nāvamānī parasya; mitradrohī nota nīcopasevī<BR>
05,036.006c	na cātimānī na ca hīnavṛtto; rūkṣāṃ vācaṃ ruśatīṃ varjayīta<BR>
05,036.007a	marmāṇy asthīni hṛdayaṃ tathāsūn; ghorā vāco nirdahantīha puṃsām<BR>
05,036.007c	tasmād vācaṃ ruśatīṃ rūkṣarūpāṃ; dharmārāmo nityaśo varjayīta<BR>
05,036.008a	aruṃtudaṃ paruṣaṃ rūkṣavācaṃ; vākkaṇṭakair vitudantaṃ manuṣyān<BR>
05,036.008c	vidyād alakṣmīkatamaṃ janānāṃ; mukhe nibaddhāṃ nirṛtiṃ vahantam<BR>
05,036.009a	paraś ced enam adhividhyeta bāṇair; bhṛśaṃ sutīkṣṇair analārkadīptaiḥ<BR>
05,036.009c	viricyamāno 'py atiricyamāno; vidyāt kaviḥ sukṛtaṃ me dadhāti<BR>
05,036.010a	yadi santaṃ sevate yady asantaṃ; tapasvinaṃ yadi vā stenam eva<BR>
05,036.010c	vāso yathā raṅgavaśaṃ prayāti; tathā sa teṣāṃ vaśam abhyupaiti<BR>
05,036.011a	vādaṃ tu yo na pravaden na vādayed; yo nāhataḥ pratihanyān na ghātayet<BR>
05,036.011c	yo hantukāmasya na pāpam icchet; tasmai devāḥ spṛhayanty āgatāya<BR>
05,036.012a	avyāhṛtaṃ vyāhṛtāc chreya āhuḥ; satyaṃ vaded vyāhṛtaṃ tad dvitīyam<BR>
05,036.012c	priyaṃ vaded vyāhṛtaṃ tat tṛtīyaṃ; dharmyaṃ vaded vyāhṛtaṃ tac caturtham<BR>
05,036.013a	yādṛśaiḥ saṃvivadate yādṛśāṃś copasevate<BR>
05,036.013c	yādṛg icchec ca bhavituṃ tādṛg bhavati pūruṣaḥ<BR>
05,036.014a	yato yato nivartate tatas tato vimucyate<BR>
05,036.014c	nivartanād dhi sarvato na vetti duḥkham aṇv api<BR>
05,036.015a	na jīyate nota jigīṣate 'nyān; na vairakṛc cāpratighātakaś ca<BR>
05,036.015c	nindāpraśaṃsāsu samasvabhāvo; na śocate hṛṣyati naiva cāyam<BR>
05,036.016a	bhāvam icchati sarvasya nābhāve kurute matim<BR>
05,036.016c	satyavādī mṛdur dānto yaḥ sa uttamapūruṣaḥ<BR>
05,036.017a	nānarthakaṃ sāntvayati pratijñāya dadāti ca<BR>
05,036.017c	rāddhāparāddhe jānāti yaḥ sa madhyamapūruṣaḥ<BR>
05,036.018a	duḥśāsanas tūpahantā na śāstā; nāvartate manyuvaśāt kṛtaghnaḥ<BR>
05,036.018c	na kasya cin mitram atho durātmā; kalāś caitā adhamasyeha puṃsaḥ<BR>
05,036.019a	na śraddadhāti kalyāṇaṃ parebhyo 'py ātmaśaṅkitaḥ<BR>
05,036.019c	nirākaroti mitrāṇi yo vai so 'dhamapūruṣaḥ<BR>
05,036.020a	uttamān eva seveta prāpte kāle tu madhyamān<BR>
05,036.020c	adhamāṃs tu na seveta ya icchec chreya ātmanaḥ<BR>
05,036.021a	prāpnoti vai vittam asadbalena; nityotthānāt prajñayā pauruṣeṇa<BR>
05,036.021c	na tv eva samyag labhate praśaṃsāṃ; na vṛttam āpnoti mahākulānām<BR>
05,036.022	dhṛtarāṣṭra uvāca<BR>
05,036.022a	mahākulānāṃ spṛhayanti devā; dharmārthavṛddhāś ca bahuśrutāś ca<BR>
05,036.022c	pṛcchāmi tvāṃ vidura praśnam etaṃ; bhavanti vai kāni mahākulāni<BR>
05,036.023	vidura uvāca<BR>
05,036.023a	tapo damo brahmavit tvaṃ vitānāḥ; puṇyā vivāhāḥ satatānnadānam<BR>
05,036.023c	yeṣv evaite sapta guṇā bhavanti; samyag vṛttās tāni mahākulāni<BR>
05,036.024a	yeṣāṃ na vṛttaṃ vyathate na yonir; vṛttaprasādena caranti dharmam<BR>
05,036.024c	ye kīrtim icchanti kule viśiṣṭāṃ; tyaktānṛtās tāni mahākulāni<BR>
05,036.025a	anijyayāvivāhaiś ca vedasyotsādanena ca<BR>
05,036.025c	kulāny akulatāṃ yānti dharmasyātikrameṇa ca<BR>
05,036.026a	devadravyavināśena brahmasvaharaṇena ca<BR>
05,036.026c	kulāny akulatāṃ yānti brāhmaṇātikrameṇa ca<BR>
05,036.027a	brāhmaṇānāṃ paribhavāt parivādāc ca bhārata<BR>
05,036.027c	kulāny akulatāṃ yānti nyāsāpaharaṇena ca<BR>
05,036.028a	kulāni samupetāni gobhiḥ puruṣato 'śvataḥ<BR>
05,036.028c	kulasaṃkhyāṃ na gacchanti yāni hīnāni vṛttataḥ<BR>
05,036.029a	vṛttatas tv avihīnāni kulāny alpadhanāny api<BR>
05,036.029c	kulasaṃkhyāṃ tu gacchanti karṣanti ca mahad yaśaḥ<BR>
05,036.029d*0220_01	vṛttaṃ yatnena saṃrakṣed vittam eti ca yāti ca<BR>
05,036.029d*0220_02	akṣīṇo vittataḥ kṣīṇo vṛttatas tu hato hataḥ<BR>
05,036.029d*0220_03	gobhiḥ paśubhir aśvaiś ca kṛṣyā ca susamṛddhayā<BR>
05,036.029d*0220_04	kulāni na prarohanti yāni hīnāni vṛttataḥ<BR>
05,036.030a	mā naḥ kule vairakṛt kaś cid astu; rājāmātyo mā parasvāpahārī<BR>
05,036.030c	mitradrohī naikṛtiko 'nṛtī vā; pūrvāśī vā pitṛdevātithibhyaḥ<BR>
05,036.031a	yaś ca no brāhmaṇaṃ hanyād yaś ca no brāhmaṇān dviṣet<BR>
05,036.031c	na naḥ sa samitiṃ gacched yaś ca no nirvapet kṛṣim<BR>
05,036.032a	tṛṇāni bhūmir udakaṃ vāk caturthī ca sūnṛtā<BR>
05,036.032c	satām etāni geheṣu nocchidyante kadā cana<BR>
05,036.033a	śraddhayā parayā rājann upanītāni satkṛtim<BR>
05,036.033c	pravṛttāni mahāprājña dharmiṇāṃ puṇyakarmaṇām<BR>
05,036.034a	sūkṣmo 'pi bhāraṃ nṛpate syandano vai; śakto voḍhuṃ na tathānye mahījāḥ<BR>
05,036.034c	evaṃ yuktā bhārasahā bhavanti; mahākulīnā na tathānye manuṣyāḥ<BR>
05,036.035a	na tan mitraṃ yasya kopād bibheti; yad vā mitraṃ śaṅkitenopacaryam<BR>
05,036.035c	yasmin mitre pitarīvāśvasīta; tad vai mitraṃ saṃgatānītarāṇi<BR>
05,036.036a	yadi ced apy asaṃbandho mitrabhāvena vartate<BR>
05,036.036c	sa eva bandhus tan mitraṃ sā gatis tatparāyaṇam<BR>
05,036.037a	calacittasya vai puṃso vṛddhān anupasevataḥ<BR>
05,036.037c	pāriplavamater nityam adhruvo mitrasaṃgrahaḥ<BR>
05,036.038a	calacittam anātmānam indriyāṇāṃ vaśānugam<BR>
05,036.038c	arthāḥ samativartante haṃsāḥ śuṣkaṃ saro yathā<BR>
05,036.039a	akasmād eva kupyanti prasīdanty animittataḥ<BR>
05,036.039c	śīlam etad asādhūnām abhraṃ pāriplavaṃ yathā<BR>
05,036.040a	satkṛtāś ca kṛtārthāś ca mitrāṇāṃ na bhavanti ye<BR>
05,036.040c	tān mṛtān api kravyādāḥ kṛtaghnān nopabhuñjate<BR>
05,036.041a	arthayed eva mitrāṇi sati vāsati vā dhane<BR>
05,036.041c	nānarthayan vijānāti mitrāṇāṃ sāraphalgutām<BR>
05,036.042a	saṃtāpād bhraśyate rūpaṃ saṃtāpād bhraśyate balam<BR>
05,036.042c	saṃtāpād bhraśyate jñānaṃ saṃtāpād vyādhim ṛcchati<BR>
05,036.043a	anavāpyaṃ ca śokena śarīraṃ copatapyate<BR>
05,036.043c	amitrāś ca prahṛṣyanti mā sma śoke manaḥ kṛthāḥ<BR>
05,036.044a	punar naro mriyate jāyate ca; punar naro hīyate vardhate punaḥ<BR>
05,036.044c	punar naro yācati yācyate ca; punar naraḥ śocati śocyate punaḥ<BR>
05,036.045a	sukhaṃ ca duḥkhaṃ ca bhavābhavau ca; lābhālābhau maraṇaṃ jīvitaṃ ca<BR>
05,036.045c	paryāyaśaḥ sarvam iha spṛśanti; tasmād dhīro naiva hṛṣyen na śocet<BR>
05,036.046a	calāni hīmāni ṣaḍindriyāṇi; teṣāṃ yad yad vartate yatra yatra<BR>
05,036.046c	tatas tataḥ sravate buddhir asya; chidrodakumbhād iva nityam ambhaḥ<BR>
05,036.047	dhṛtarāṣṭra uvāca<BR>
05,036.047a	tanur ucchaḥ śikhī rājā mithyopacarito mayā<BR>
05,036.047c	mandānāṃ mama putrāṇāṃ yuddhenāntaṃ kariṣyati<BR>
05,036.048a	nityodvignam idaṃ sarvaṃ nityodvignam idaṃ manaḥ<BR>
05,036.048c	yat tat padam anudvignaṃ tan me vada mahāmate<BR>
05,036.049	vidura uvāca<BR>
05,036.049a	nānyatra vidyātapasor nānyatrendriyanigrahāt<BR>
05,036.049c	nānyatra lobhasaṃtyāgāc chāntiṃ paśyāmi te 'nagha<BR>
05,036.050a	buddhyā bhayaṃ praṇudati tapasā vindate mahat<BR>
05,036.050c	guruśuśrūṣayā jñānaṃ śāntiṃ tyāgena vindati<BR>
05,036.051a	anāśritā dānapuṇyaṃ vedapuṇyam anāśritāḥ<BR>
05,036.051c	rāgadveṣavinirmuktā vicarantīha mokṣiṇaḥ<BR>
05,036.052a	svadhītasya suyuddhasya sukṛtasya ca karmaṇaḥ<BR>
05,036.052c	tapasaś ca sutaptasya tasyānte sukham edhate<BR>
05,036.053a	svāstīrṇāni śayanāni prapannā; na vai bhinnā jātu nidrāṃ labhante<BR>
05,036.053c	na strīṣu rājan ratim āpnuvanti; na māgadhaiḥ stūyamānā na sūtaiḥ<BR>
05,036.054a	na vai bhinnā jātu caranti dharmaṃ; na vai sukhaṃ prāpnuvantīha bhinnāḥ<BR>
05,036.054c	na vai bhinnā gauravaṃ mānayanti; na vai bhinnāḥ praśamaṃ rocayanti<BR>
05,036.055a	na vai teṣāṃ svadate pathyam uktaṃ; yogakṣemaṃ kalpate nota teṣām<BR>
05,036.055c	bhinnānāṃ vai manujendra parāyaṇaṃ; na vidyate kiṃ cid anyad vināśāt<BR>
05,036.056a	saṃbhāvyaṃ goṣu saṃpannaṃ saṃbhāvyaṃ brāhmaṇe tapaḥ<BR>
05,036.056c	saṃbhāvyaṃ strīṣu cāpalyaṃ saṃbhāvyaṃ jñātito bhayam<BR>
05,036.057a	tantavo 'py āyatā nityaṃ tantavo bahulāḥ samāḥ<BR>
05,036.057c	bahūn bahutvād āyāsān sahantīty upamā satām<BR>
05,036.058a	dhūmāyante vyapetāni jvalanti sahitāni ca<BR>
05,036.058c	dhṛtarāṣṭrolmukānīva jñātayo bharatarṣabha<BR>
05,036.059a	brāhmaṇeṣu ca ye śūrāḥ strīṣu jñātiṣu goṣu ca<BR>
05,036.059c	vṛntād iva phalaṃ pakvaṃ dhṛtarāṣṭra patanti te<BR>
05,036.060a	mahān apy ekajo vṛkṣo balavān supratiṣṭhitaḥ<BR>
05,036.060c	prasahya eva vātena śākhāskandhaṃ vimarditum<BR>
05,036.061a	atha ye sahitā vṛkṣāḥ saṃghaśaḥ supratiṣṭhitāḥ<BR>
05,036.061c	te hi śīghratamān vātān sahante 'nyonyasaṃśrayāt<BR>
05,036.062a	evaṃ manuṣyam apy ekaṃ guṇair api samanvitam<BR>
05,036.062c	śakyaṃ dviṣanto manyante vāyur drumam ivaikajam<BR>
05,036.063a	anyonyasamupaṣṭambhād anyonyāpāśrayeṇa ca<BR>
05,036.063c	jñātayaḥ saṃpravardhante sarasīvotpalāny uta<BR>
05,036.064a	avadhyā brāhmaṇā gāvaḥ striyo bālāś ca jñātayaḥ<BR>
05,036.064c	yeṣāṃ cānnāni bhuñjīta ye ca syuḥ śaraṇāgatāḥ<BR>
05,036.064d*0221_01	mahaty apy aparādhe 'pi teṣāṃ daṇḍo visarjanam<BR>
05,036.065a	na manuṣye guṇaḥ kaś cid anyo dhanavatām api<BR>
05,036.065c	anāturatvād bhadraṃ te mṛtakalpā hi rogiṇaḥ<BR>
05,036.066a	avyādhijaṃ kaṭukaṃ śīrṣarogaṃ; pāpānubandhaṃ paruṣaṃ tīkṣṇam ugram<BR>
05,036.066c	satāṃ peyaṃ yan na pibanty asanto; manyuṃ mahārāja piba praśāmya<BR>
05,036.067a	rogārditā na phalāny ādriyante; na vai labhante viṣayeṣu tattvam<BR>
05,036.067c	duḥkhopetā rogiṇo nityam eva; na budhyante dhanabhogān na saukhyam<BR>
05,036.068a	purā hy ukto nākaros tvaṃ vaco me; dyūte jitāṃ draupadīṃ prekṣya rājan<BR>
05,036.068c	duryodhanaṃ vārayety akṣavatyāṃ; kitavatvaṃ paṇḍitā varjayanti<BR>
05,036.069a	na tad balaṃ yan mṛdunā virudhyate; miśro dharmas tarasā sevitavyaḥ<BR>
05,036.069c	pradhvaṃsinī krūrasamāhitā śrīr; mṛduprauḍhā gacchati putrapautrān<BR>
05,036.070a	dhārtarāṣṭrāḥ pāṇḍavān pālayantu; pāṇḍoḥ sutās tava putrāṃś ca pāntu<BR>
05,036.070c	ekārimitrāḥ kuravo hy ekamantrā; jīvantu rājan sukhinaḥ samṛddhāḥ<BR>
05,036.071a	meḍhībhūtaḥ kauravāṇāṃ tvam adya; tvayy ādhīnaṃ kurukulam ājamīḍha<BR>
05,036.071c	pārthān bālān vanavāsaprataptān; gopāyasva svaṃ yaśas tāta rakṣan<BR>
05,036.072a	saṃdhatsva tvaṃ kauravān pāṇḍuputrair; mā te 'ntaraṃ ripavaḥ prārthayantu<BR>
05,036.072c	satye sthitās te naradeva sarve; duryodhanaṃ sthāpaya tvaṃ narendra<BR>
05,037.001	vidura uvāca<BR>
05,037.001a	saptadaśemān rājendra manuḥ svāyaṃbhuvo 'bravīt<BR>
05,037.001c	vaicitravīrya puruṣān ākāśaṃ muṣṭibhir ghnataḥ<BR>
05,037.002a	tān evendrasya hi dhanur anāmyaṃ namato 'bravīt<BR>
05,037.002c	atho marīcinaḥ pādān anāmyān namatas tathā<BR>
05,037.003a	yaś cāśiṣyaṃ śāsati yaś ca kupyate; yaś cātivelaṃ bhajate dviṣantam<BR>
05,037.003c	striyaś ca yo 'rakṣati bhadram astu te; yaś cāyācyaṃ yācati yaś ca katthate<BR>
05,037.004a	yaś cābhijātaḥ prakaroty akāryaṃ; yaś cābalo balinā nityavairī<BR>
05,037.004c	aśraddadhānāya ca yo bravīti; yaś cākāmyaṃ kāmayate narendra<BR>
05,037.005a	vadhvā hāsaṃ śvaśuro yaś ca manyate; vadhvā vasann uta yo mānakāmaḥ<BR>
05,037.005c	parakṣetre nirvapati yaś ca bījaṃ; striyaṃ ca yaḥ parivadate 'tivelam<BR>
05,037.006a	yaś caiva labdhvā na smarāmīty uvāca; dattvā ca yaḥ katthati yācyamānaḥ<BR>
05,037.006c	yaś cāsataḥ sāntvam upāsatīha; ete 'nuyānty anilaṃ pāśahastāḥ<BR>
05,037.007a	yasmin yathā vartate yo manuṣyas; tasmiṃs tathā vartitavyaṃ sa dharmaḥ<BR>
05,037.007c	māyācāro māyayā vartitavyaḥ; sādhv ācāraḥ sādhunā pratyudeyaḥ<BR>
05,037.007d*0222_01	jarā rūpaṃ harati hi dhairyam āśā<BR>
05,037.007d*0222_02	mṛtyuḥ prāṇān dharmacaryām asūyā<BR>
05,037.007d*0222_03	kāmo hriyaṃ vṛttam anāryasevā<BR>
05,037.007d*0222_04	krodhaḥ śriyaṃ sarvam evābhimānaḥ<BR>
05,037.008	dhṛtarāṣṭra uvāca<BR>
05,037.008a	śatāyur uktaḥ puruṣaḥ sarvavedeṣu vai yadā<BR>
05,037.008c	nāpnoty atha ca tat sarvam āyuḥ keneha hetunā<BR>
05,037.009	vidura uvāca<BR>
05,037.009a	ativādo 'timānaś ca tathātyāgo narādhipa<BR>
05,037.009c	krodhaś cātivivitsā ca mitradrohaś ca tāni ṣaṭ<BR>
05,037.010a	eta evāsayas tīkṣṇāḥ kṛntanty āyūṃṣi dehinām<BR>
05,037.010c	etāni mānavān ghnanti na mṛtyur bhadram astu te<BR>
05,037.011a	viśvastasyaiti yo dārān yaś cāpi gurutalpagaḥ<BR>
05,037.011c	vṛṣalīpatir dvijo yaś ca pānapaś caiva bhārata<BR>
05,037.011d*0223_01	ādeśakṛd vṛttihantā dvijānāṃ preṣakaś ca yaḥ<BR>
05,037.012a	śaraṇāgatahā caiva sarve brahmahaṇaiḥ samāḥ<BR>
05,037.012c	etaiḥ sametya kartavyaṃ prāyaścittam iti śrutiḥ<BR>
05,037.013a	gṛhī vadānyo 'napaviddhavākyaḥ; śeṣānnabhoktāpy avihiṃsakaś ca<BR>
05,037.013c	nānarthakṛt tyaktakaliḥ kṛtajñaḥ; satyo mṛduḥ svargam upaiti vidvān<BR>
05,037.014a	sulabhāḥ puruṣā rājan satataṃ priyavādinaḥ<BR>
05,037.014c	apriyasya tu pathyasya vaktā śrotā ca durlabhaḥ<BR>
05,037.015a	yo hi dharmaṃ vyapāśritya hitvā bhartuḥ priyāpriye<BR>
05,037.015c	apriyāṇy āha pathyāni tena rājā sahāyavān<BR>
05,037.016a	tyajet kulārthe puruṣaṃ grāmasyārthe kulaṃ tyajet<BR>
05,037.016c	grāmaṃ janapadasyārthe ātmārthe pṛthivīṃ tyajet<BR>
05,037.017a	āpadarthaṃ dhanaṃ rakṣed dārān rakṣed dhanair api<BR>
05,037.017c	ātmānaṃ satataṃ rakṣed dārair api dhanair api<BR>
05,037.017d*0224_01	dyūtam etat purākalpe dṛṣṭaṃ vairakaraṃ nṛṇām<BR>
05,037.017d*0224_02	tasmād dyūtaṃ na seveta hāsyārtham api buddhimān<BR>
05,037.018a	uktaṃ mayā dyūtakāle 'pi rājan; naivaṃ yuktaṃ vacanaṃ prātipīya<BR>
05,037.018c	tadauṣadhaṃ pathyam ivāturasya; na rocate tava vaicitravīrya<BR>
05,037.019a	kākair imāṃś citrabarhān mayūrān; parājaiṣṭhāḥ pāṇḍavān dhārtarāṣṭraiḥ<BR>
05,037.019c	hitvā siṃhān kroṣṭukān gūhamānaḥ; prāpte kāle śocitā tvaṃ narendra<BR>
05,037.020a	yas tāta na krudhyati sarvakālaṃ; bhṛtyasya bhaktasya hite ratasya<BR>
05,037.020c	tasmin bhṛtyā bhartari viśvasanti; na cainam āpatsu parityajanti<BR>
05,037.021a	na bhṛtyānāṃ vṛttisaṃrodhanena; bāhyaṃ janaṃ saṃjighṛkṣed apūrvam<BR>
05,037.021c	tyajanti hy enam ucitāvaruddhāḥ; snigdhā hy amātyāḥ parihīnabhogāḥ<BR>
05,037.022a	kṛtyāni pūrvaṃ parisaṃkhyāya sarvāṇy; āyavyayāv anurūpāṃ ca vṛttim<BR>
05,037.022c	saṃgṛhṇīyād anurūpān sahāyān; sahāyasādhyāni hi duṣkarāṇi<BR>
05,037.023a	abhiprāyaṃ yo viditvā tu bhartuḥ; sarvāṇi kāryāṇi karoty atandrīḥ<BR>
05,037.023c	vaktā hitānām anurakta āryaḥ; śaktijña ātmeva hi so 'nukampyaḥ<BR>
05,037.023d*0225_01	bāṇaḥ śākuniko mantrī ekākī stambhasevakaḥ<BR>
05,037.023d*0225_02	sadyorogī vivādī ca saptaitān sevakāṃs tyajet<BR>
05,037.024a	vākyaṃ tu yo nādriyate 'nuśiṣṭaḥ; pratyāha yaś cāpi niyujyamānaḥ<BR>
05,037.024c	prajñābhimānī pratikūlavādī; tyājyaḥ sa tādṛk tvarayaiva bhṛtyaḥ<BR>
05,037.025a	astabdham aklībam adīrghasūtraṃ; sānukrośaṃ ślakṣṇam ahāryam anyaiḥ<BR>
05,037.025c	arogajātīyam udāravākyaṃ; dūtaṃ vadanty aṣṭaguṇopapannam<BR>
05,037.026a	na viśvāsāj jātu parasya gehaṃ; gacchen naraś cetayāno vikāle<BR>
05,037.026c	na catvare niśi tiṣṭhen nigūḍho; na rājanyāṃ yoṣitaṃ prārthayīta<BR>
05,037.027a	na nihnavaṃ satragatasya gacchet; saṃsṛṣṭamantrasya kusaṃgatasya<BR>
05,037.027c	na ca brūyān nāśvasāmi tvayīti; sakāraṇaṃ vyapadeśaṃ tu kuryāt<BR>
05,037.028a	ghṛṇī rājā puṃścalī rājabhṛtyaḥ; putro bhrātā vidhavā bālaputrā<BR>
05,037.028c	senājīvī coddhṛtabhakta eva; vyavahāre vai varjanīyāḥ syur ete<BR>
05,037.029a	guṇā daśa snānaśīlaṃ bhajante; balaṃ rūpaṃ svaravarṇapraśuddhiḥ<BR>
05,037.029c	sparśaś ca gandhaś ca viśuddhatā ca; śrīḥ saukumāryaṃ pravarāś ca nāryaḥ<BR>
05,037.030a	guṇāś ca ṣaṇmitabhuktaṃ bhajante; ārogyam āyuś ca sukhaṃ balaṃ ca<BR>
05,037.030c	anāvilaṃ cāsya bhaved apatyaṃ; na cainam ādyūna iti kṣipanti<BR>
05,037.031a	akarmaśīlaṃ ca mahāśanaṃ ca; lokadviṣṭaṃ bahumāyaṃ nṛśaṃsam<BR>
05,037.031c	adeśakālajñam aniṣṭaveṣam; etān gṛhe na prativāsayīta<BR>
05,037.032a	kadaryam ākrośakam aśrutaṃ ca; varākasaṃbhūtam amānyamāninam<BR>
05,037.032c	niṣṭhūriṇaṃ kṛtavairaṃ kṛtaghnam; etān bhṛśārto 'pi na jātu yācet<BR>
05,037.033a	saṃkliṣṭakarmāṇam atipravādaṃ; nityānṛtaṃ cādṛḍhabhaktikaṃ ca<BR>
05,037.033c	vikṛṣṭarāgaṃ bahumāninaṃ cāpy; etān na seveta narādhamān ṣaṭ<BR>
05,037.034a	sahāyabandhanā hy arthāḥ sahāyāś cārthabandhanāḥ<BR>
05,037.034c	anyonyabandhanāv etau vinānyonyaṃ na sidhyataḥ<BR>
05,037.035a	utpādya putrān anṛṇāṃś ca kṛtvā; vṛttiṃ ca tebhyo 'nuvidhāya kāṃ cit<BR>
05,037.035c	sthāne kumārīḥ pratipādya sarvā; araṇyasaṃstho munivad bubhūṣet<BR>
05,037.036a	hitaṃ yat sarvabhūtānām ātmanaś ca sukhāvaham<BR>
05,037.036c	tat kuryād īśvaro hy etan mūlaṃ dharmārthasiddhaye<BR>
05,037.037a	buddhiḥ prabhāvas tejaś ca sattvam utthānam eva ca<BR>
05,037.037c	vyavasāyaś ca yasya syāt tasyāvṛttibhayaṃ kutaḥ<BR>
05,037.038a	paśya doṣān pāṇḍavair vigrahe tvaṃ; yatra vyatherann api devāḥ saśakrāḥ<BR>
05,037.038c	putrair vairaṃ nityam udvignavāso; yaśaḥpraṇāśo dviṣatāṃ ca harṣaḥ<BR>
05,037.039a	bhīṣmasya kopas tava cendrakalpa; droṇasya rājñaś ca yudhiṣṭhirasya<BR>
05,037.039c	utsādayel lokam imaṃ pravṛddhaḥ; śveto grahas tiryag ivāpatan khe<BR>
05,037.040a	tava putraśataṃ caiva karṇaḥ pañca ca pāṇḍavāḥ<BR>
05,037.040c	pṛthivīm anuśāseyur akhilāṃ sāgarāmbarām<BR>
05,037.041a	dhārtarāṣṭrā vanaṃ rājan vyāghrāḥ pāṇḍusutā matāḥ<BR>
05,037.041c	mā vanaṃ chindhi savyāghraṃ mā vyāghrān nīnaśo vanāt<BR>
05,037.042a	na syād vanam ṛte vyāghrān vyāghrā na syur ṛte vanam<BR>
05,037.042c	vanaṃ hi rakṣyate vyāghrair vyāghrān rakṣati kānanam<BR>
05,037.043a	na tathecchanty akalyāṇāḥ pareṣāṃ vedituṃ guṇān<BR>
05,037.043c	yathaiṣāṃ jñātum icchanti nairguṇyaṃ pāpacetasaḥ<BR>
05,037.044a	arthasiddhiṃ parām icchan dharmam evāditaś caret<BR>
05,037.044c	na hi dharmād apaity arthaḥ svargalokād ivāmṛtam<BR>
05,037.045a	yasyātmā virataḥ pāpāt kalyāṇe ca niveśitaḥ<BR>
05,037.045c	tena sarvam idaṃ buddhaṃ prakṛtir vikṛtiś ca yā<BR>
05,037.046a	yo dharmam arthaṃ kāmaṃ ca yathākālaṃ niṣevate<BR>
05,037.046c	dharmārthakāmasaṃyogaṃ so 'mutreha ca vindati<BR>
05,037.047a	saṃniyacchati yo vegam utthitaṃ krodhaharṣayoḥ<BR>
05,037.047c	sa śriyo bhājanaṃ rājan yaś cāpatsu na muhyati<BR>
05,037.048a	balaṃ pañcavidhaṃ nityaṃ puruṣāṇāṃ nibodha me<BR>
05,037.048c	yat tu bāhubalaṃ nāma kaniṣṭhaṃ balam ucyate<BR>
05,037.049a	amātyalābho bhadraṃ te dvitīyaṃ balam ucyate<BR>
05,037.049c	dhanalābhas tṛtīyaṃ tu balam āhur jigīṣavaḥ<BR>
05,037.050a	yat tv asya sahajaṃ rājan pitṛpaitāmahaṃ balam<BR>
05,037.050c	abhijātabalaṃ nāma tac caturthaṃ balaṃ smṛtam<BR>
05,037.051a	yena tv etāni sarvāṇi saṃgṛhītāni bhārata<BR>
05,037.051c	yad balānāṃ balaṃ śreṣṭhaṃ tat prajñābalam ucyate<BR>
05,037.052a	mahate yo 'pakārāya narasya prabhaven naraḥ<BR>
05,037.052c	tena vairaṃ samāsajya dūrastho 'smīti nāśvaset<BR>
05,037.053a	strīṣu rājasu sarpeṣu svādhyāye śatruseviṣu<BR>
05,037.053c	bhoge cāyuṣi viśvāsaṃ kaḥ prājñaḥ kartum arhati<BR>
05,037.054a	prajñāśareṇābhihatasya jantoś; cikitsakāḥ santi na cauṣadhāni<BR>
05,037.054c	na homamantrā na ca maṅgalāni; nātharvaṇā nāpy agadāḥ susiddhāḥ<BR>
05,037.055a	sarpaś cāgniś ca siṃhaś ca kulaputraś ca bhārata<BR>
05,037.055c	nāvajñeyā manuṣyeṇa sarve te hy atitejasaḥ<BR>
05,037.056a	agnis tejo mahal loke gūḍhas tiṣṭhati dāruṣu<BR>
05,037.056c	na copayuṅkte tad dāru yāvan no dīpyate paraiḥ<BR>
05,037.057a	sa eva khalu dārubhyo yadā nirmathya dīpyate<BR>
05,037.057c	tadā tac ca vanaṃ cānyan nirdahaty āśu tejasā<BR>
05,037.058a	evam eva kule jātāḥ pāvakopamatejasaḥ<BR>
05,037.058c	kṣamāvanto nirākārāḥ kāṣṭhe 'gnir iva śerate<BR>
05,037.059a	latādharmā tvaṃ saputraḥ śālāḥ pāṇḍusutā matāḥ<BR>
05,037.059c	na latā vardhate jātu mahādrumam anāśritā<BR>
05,037.060a	vanaṃ rājaṃs tvaṃ saputro 'mbikeya; siṃhān vane pāṇḍavāṃs tāta viddhi<BR>
05,037.060c	siṃhair vihīnaṃ hi vanaṃ vinaśyet; siṃhā vinaśyeyur ṛte vanena<BR>
05,038.001	vidura uvāca<BR>
05,038.001a	ūrdhvaṃ prāṇā hy utkrāmanti yūnaḥ sthavira āyati<BR>
05,038.001c	pratyutthānābhivādābhyāṃ punas tān pratipadyate<BR>
05,038.002a	pīṭhaṃ dattvā sādhave 'bhyāgatāya; ānīyāpaḥ parinirṇijya pādau<BR>
05,038.002c	sukhaṃ pṛṣṭvā prativedyātmasaṃsthaṃ; tato dadyād annam avekṣya dhīraḥ<BR>
05,038.003a	yasyodakaṃ madhuparkaṃ ca gāṃ ca; namantravit pratigṛhṇāti gehe<BR>
05,038.003c	lobhād bhayād arthakārpaṇyato vā; tasyānarthaṃ jīvitam āhur āryāḥ<BR>
05,038.004a	cikitsakaḥ śalyakartāvakīrṇī; stenaḥ krūro madyapo bhrūṇahā ca<BR>
05,038.004c	senājīvī śrutivikrāyakaś ca; bhṛśaṃ priyo 'py atithir nodakārhaḥ<BR>
05,038.005a	avikreyaṃ lavaṇaṃ pakvam annaṃ; dadhi kṣīraṃ madhu tailaṃ ghṛtaṃ ca<BR>
05,038.005c	tilā māṃsaṃ mūlaphalāni śākaṃ; raktaṃ vāsaḥ sarvagandhā guḍaś ca<BR>
05,038.006a	aroṣaṇo yaḥ samaloṣṭakāñcanaḥ; prahīṇaśoko gatasaṃdhivigrahaḥ<BR>
05,038.006c	nindāpraśaṃsoparataḥ priyāpriye; carann udāsīnavad eṣa bhikṣukaḥ<BR>
05,038.007a	nīvāramūleṅgudaśākavṛttiḥ; susaṃyatātmāgnikāryeṣv acodyaḥ<BR>
05,038.007c	vane vasann atithiṣv apramatto; dhuraṃdharaḥ puṇyakṛd eṣa tāpasaḥ<BR>
05,038.008a	apakṛtvā buddhimato dūrastho 'smīti nāśvaset<BR>
05,038.008c	dīrghau buddhimato bāhū yābhyāṃ hiṃsati hiṃsitaḥ<BR>
05,038.009a	na viśvased aviśvaste viśvaste nātiviśvaset<BR>
05,038.009c	viśvāsād bhayam utpannaṃ mūlāny api nikṛntati<BR>
05,038.010a	anīrṣyur guptadāraḥ syāt saṃvibhāgī priyaṃvadaḥ<BR>
05,038.010c	ślakṣṇo madhuravāk strīṇāṃ na cāsāṃ vaśago bhavet<BR>
05,038.011a	pūjanīyā mahābhāgāḥ puṇyāś ca gṛhadīptayaḥ<BR>
05,038.011c	striyaḥ śriyo gṛhasyoktās tasmād rakṣyā viśeṣataḥ<BR>
05,038.012a	pitur antaḥpuraṃ dadyān mātur dadyān mahānasam<BR>
05,038.012c	goṣu cātmasamaṃ dadyāt svayam eva kṛṣiṃ vrajet<BR>
05,038.012e	bhṛtyair vaṇijyācāraṃ ca putraiḥ seveta brāhmaṇān<BR>
05,038.013a	adbhyo 'gnir brahmataḥ kṣatram aśmano loham utthitam<BR>
05,038.013c	teṣāṃ sarvatragaṃ tejaḥ svāsu yoniṣu śāmyati<BR>
05,038.014a	nityaṃ santaḥ kule jātāḥ pāvakopamatejasaḥ<BR>
05,038.014c	kṣamāvanto nirākārāḥ kāṣṭhe 'gnir iva śerate<BR>
05,038.015a	yasya mantraṃ na jānanti bāhyāś cābhyantarāś ca ye<BR>
05,038.015c	sa rājā sarvataścakṣuś ciram aiśvaryam aśnute<BR>
05,038.016a	kariṣyan na prabhāṣeta kṛtāny eva ca darśayet<BR>
05,038.016c	dharmakāmārthakāryāṇi tathā mantro na bhidyate<BR>
05,038.017a	giripṛṣṭham upāruhya prāsādaṃ vā rahogataḥ<BR>
05,038.017c	araṇye niḥśalāke vā tatra mantro vidhīyate<BR>
05,038.018a	nāsuhṛt paramaṃ mantraṃ bhāratārhati veditum<BR>
05,038.018c	apaṇḍito vāpi suhṛt paṇḍito vāpy anātmavān<BR>
05,038.018d*0226_01	nāparīkṣya mahīpālaḥ kuryāt sacivam ātmanaḥ<BR>
05,038.018e	amātye hy arthalipsā ca mantrarakṣaṇam eva ca<BR>
05,038.019a	kṛtāni sarvakāryāṇi yasya vā pārṣadā viduḥ<BR>
05,038.019b*0227_01	dharme cārthe ca kāme ca sa rājā rājasattamaḥ<BR>
05,038.019c	gūḍhamantrasya nṛpates tasya siddhir asaṃśayam<BR>
05,038.020a	apraśastāni karmāṇi yo mohād anutiṣṭhati<BR>
05,038.020c	sa teṣāṃ viparibhraṃśe bhraśyate jīvitād api<BR>
05,038.021a	karmaṇāṃ tu praśastānām anuṣṭhānaṃ sukhāvaham<BR>
05,038.021c	teṣām evānanuṣṭhānaṃ paścāttāpakaraṃ mahat<BR>
05,038.021d*0228_01	anadhītya yathā vedān na vipraḥ śrāddham arhati<BR>
05,038.021d*0228_02	evam aśrutaṣāḍguṇyo na mantraṃ śrotum arhati<BR>
05,038.022a	sthānavṛddhikṣayajñasya ṣāḍguṇyaviditātmanaḥ<BR>
05,038.022c	anavajñātaśīlasya svādhīnā pṛthivī nṛpa<BR>
05,038.023a	amoghakrodhaharṣasya svayaṃ kṛtyānvavekṣiṇaḥ<BR>
05,038.023c	ātmapratyayakośasya vasudheyaṃ vasuṃdharā<BR>
05,038.024a	nāmamātreṇa tuṣyeta chatreṇa ca mahīpatiḥ<BR>
05,038.024c	bhṛtyebhyo visṛjed arthān naikaḥ sarvaharo bhavet<BR>
05,038.025a	brāhmaṇo brāhmaṇaṃ veda bhartā veda striyaṃ tathā<BR>
05,038.025c	amātyaṃ nṛpatir veda rājā rājānam eva ca<BR>
05,038.026a	na śatrur aṅkam āpanno moktavyo vadhyatāṃ gataḥ<BR>
05,038.026b*0229_01	nyag bhūtvā paryupāsīta vadhyaṃ hanyād bale sati<BR>
05,038.026b*0230_01	ahanyamāno bhayakṛn na hatāj jāyate bhayam<BR>
05,038.026c	ahatād dhi bhayaṃ tasmāj jāyate nacirād iva<BR>
05,038.027a	daivateṣu ca yatnena rājasu brāhmaṇeṣu ca<BR>
05,038.027c	niyantavyaḥ sadā krodho vṛddhabālātureṣu ca<BR>
05,038.028a	nirarthaṃ kalahaṃ prājño varjayen mūḍhasevitam<BR>
05,038.028c	kīrtiṃ ca labhate loke na cānarthena yujyate<BR>
05,038.029a	prasādo niṣphalo yasya krodhaś cāpi nirarthakaḥ<BR>
05,038.029c	na taṃ bhartāram icchanti ṣaṇḍhaṃ patim iva striyaḥ<BR>
05,038.030a	na buddhir dhanalābhāya na jāḍyam asamṛddhaye<BR>
05,038.030c	lokaparyāyavṛttāntaṃ prājño jānāti netaraḥ<BR>
05,038.031a	vidyāśīlavayovṛddhān buddhivṛddhāṃś ca bhārata<BR>
05,038.031c	dhanābhijanavṛddhāṃś ca nityaṃ mūḍho 'vamanyate<BR>
05,038.032a	anāryavṛttam aprājñam asūyakam adhārmikam<BR>
05,038.032c	anarthāḥ kṣipram āyānti vāgduṣṭaṃ krodhanaṃ tathā<BR>
05,038.033a	avisaṃvādanaṃ dānaṃ samayasyāvyatikramaḥ<BR>
05,038.033c	āvartayanti bhūtāni samyak praṇihitā ca vāk<BR>
05,038.034a	avisaṃvādako dakṣaḥ kṛtajño matimān ṛjuḥ<BR>
05,038.034c	api saṃkṣīṇakośo 'pi labhate parivāraṇam<BR>
05,038.035a	dhṛtiḥ śamo damaḥ śaucaṃ kāruṇyaṃ vāg aniṣṭhurā<BR>
05,038.035c	mitrāṇāṃ cānabhidrohaḥ saptaitāḥ samidhaḥ śriyaḥ<BR>
05,038.036a	asaṃvibhāgī duṣṭātmā kṛtaghno nirapatrapaḥ<BR>
05,038.036c	tādṛṅ narādhamo loke varjanīyo narādhipa<BR>
05,038.037a	na sa rātrau sukhaṃ śete sasarpa iva veśmani<BR>
05,038.037c	yaḥ kopayati nirdoṣaṃ sadoṣo 'bhyantaraṃ janam<BR>
05,038.038a	yeṣu duṣṭeṣu doṣaḥ syād yogakṣemasya bhārata<BR>
05,038.038c	sadā prasādanaṃ teṣāṃ devatānām ivācaret<BR>
05,038.039a	ye 'rthāḥ strīṣu samāsaktāḥ prathamotpatiteṣu ca<BR>
05,038.039c	ye cānāryasamāsaktāḥ sarve te saṃśayaṃ gatāḥ<BR>
05,038.040a	yatra strī yatra kitavo yatra bālo 'nuśāsti ca<BR>
05,038.040c	majjanti te 'vaśā deśā nadyām aśmaplavā iva<BR>
05,038.041a	prayojaneṣu ye saktā na viśeṣeṣu bhārata<BR>
05,038.041c	tān ahaṃ paṇḍitān manye viśeṣā hi prasaṅginaḥ<BR>
05,038.042a	yaṃ praśaṃsanti kitavā yaṃ praśaṃsanti cāraṇāḥ<BR>
05,038.042c	yaṃ praśaṃsanti bandhakyo na sa jīvati mānavaḥ<BR>
05,038.043a	hitvā tān parameṣvāsān pāṇḍavān amitaujasaḥ<BR>
05,038.043c	āhitaṃ bhārataiśvaryaṃ tvayā duryodhane mahat<BR>
05,038.044a	taṃ drakṣyasi paribhraṣṭaṃ tasmāt tvaṃ nacirād iva<BR>
05,038.044c	aiśvaryamadasaṃmūḍhaṃ baliṃ lokatrayād iva<BR>
05,039.001	dhṛtarāṣṭra uvāca<BR>
05,039.001a	anīśvaro 'yaṃ puruṣo bhavābhave; sūtraprotā dārumayīva yoṣā<BR>
05,039.001c	dhātrā tu diṣṭasya vaśe kilāyaṃ; tasmād vada tvaṃ śravaṇe dhṛto 'ham<BR>
05,039.002	vidura uvāca<BR>
05,039.002a	aprāptakālaṃ vacanaṃ bṛhaspatir api bruvan<BR>
05,039.002c	labhate buddhyavajñānam avamānaṃ ca bhārata<BR>
05,039.003a	priyo bhavati dānena priyavādena cāparaḥ<BR>
05,039.003c	mantraṃ mūlabalenānyo yaḥ priyaḥ priya eva saḥ<BR>
05,039.004a	dveṣyo na sādhur bhavati na medhāvī na paṇḍitaḥ<BR>
05,039.004c	priye śubhāni karmāṇi dveṣye pāpāni bhārata<BR>
05,039.004d*0231_01	uktaṃ mayā jātamātre 'pi rājan<BR>
05,039.004d*0231_02	duryodhanaṃ tyaja putraṃ tvam ekam<BR>
05,039.004d*0231_03	tasya tyāgāt putraśatasya vṛddhir<BR>
05,039.004d*0231_04	asyātyāgāt putraśatasya nāśaḥ<BR>
05,039.004d*0231_05	na vṛddhir bahumantavyā yā vṛddhiḥ kṣayam āvahet<BR>
05,039.004d*0231_06	kṣayo 'pi bahumantavyo yaḥ kṣayo vṛddhim āvahet<BR>
05,039.005a	na sa kṣayo mahārāja yaḥ kṣayo vṛddhim āvahet<BR>
05,039.005c	kṣayaḥ sa tv iha mantavyo yaṃ labdhvā bahu nāśayet<BR>
05,039.006a	samṛddhā guṇataḥ ke cid bhavanti dhanato 'pare<BR>
05,039.006c	dhanavṛddhān guṇair hīnān dhṛtarāṣṭra vivarjayet<BR>
05,039.007	dhṛtarāṣṭra uvāca<BR>
05,039.007a	sarvaṃ tvam āyatīyuktaṃ bhāṣase prājñasaṃmatam<BR>
05,039.007c	na cotsahe sutaṃ tyaktuṃ yato dharmas tato jayaḥ<BR>
05,039.008	vidura uvāca<BR>
05,039.008a	svabhāvaguṇasaṃpanno na jātu vinayānvitaḥ<BR>
05,039.008c	susūkṣmam api bhūtānām upamardaṃ prayokṣyate<BR>
05,039.009a	parāpavādaniratāḥ paraduḥkhodayeṣu ca<BR>
05,039.009c	parasparavirodhe ca yatante satatotthitāḥ<BR>
05,039.010a	sadoṣaṃ darśanaṃ yeṣāṃ saṃvāse sumahad bhayam<BR>
05,039.010c	arthādāne mahān doṣaḥ pradāne ca mahad bhayam<BR>
05,039.010d*0232_01	ye vai bhedanaśīlās tu sakāmā nistrapāḥ śaṭhāḥ<BR>
05,039.011a	ye pāpā iti vikhyātāḥ saṃvāse parigarhitāḥ<BR>
05,039.011c	yuktāś cānyair mahādoṣair ye narās tān vivarjayet<BR>
05,039.012a	nivartamāne sauhārde prītir nīce praṇaśyati<BR>
05,039.012c	yā caiva phalanirvṛttiḥ sauhṛde caiva yat sukham<BR>
05,039.013a	yatate cāpavādāya yatnam ārabhate kṣaye<BR>
05,039.013c	alpe 'py apakṛte mohān na śāntim upagacchati<BR>
05,039.014a	tādṛśaiḥ saṃgataṃ nīcair nṛśaṃsair akṛtātmabhiḥ<BR>
05,039.014c	niśāmya nipuṇaṃ buddhyā vidvān dūrād vivarjayet<BR>
05,039.015a	yo jñātim anugṛhṇāti daridraṃ dīnam āturam<BR>
05,039.015c	sa putrapaśubhir vṛddhiṃ yaśaś cāvyayam aśnute<BR>
05,039.016a	jñātayo vardhanīyās tair ya icchanty ātmanaḥ śubham<BR>
05,039.016c	kulavṛddhiṃ ca rājendra tasmāt sādhu samācara<BR>
05,039.017a	śreyasā yokṣyase rājan kurvāṇo jñātisatkriyām<BR>
05,039.017c	viguṇā hy api saṃrakṣyā jñātayo bharatarṣabha<BR>
05,039.018a	kiṃ punar guṇavantas te tvatprasādābhikāṅkṣiṇaḥ<BR>
05,039.018c	prasādaṃ kuru dīnānāṃ pāṇḍavānāṃ viśāṃ pate<BR>
05,039.019a	dīyantāṃ grāmakāḥ ke cit teṣāṃ vṛttyartham īśvara<BR>
05,039.019c	evaṃ loke yaśaḥprāpto bhaviṣyasi narādhipa<BR>
05,039.020a	vṛddhena hi tvayā kāryaṃ putrāṇāṃ tāta rakṣaṇam<BR>
05,039.020c	mayā cāpi hitaṃ vācyaṃ viddhi māṃ tvaddhitaiṣiṇam<BR>
05,039.021a	jñātibhir vigrahas tāta na kartavyo bhavārthinā<BR>
05,039.021c	sukhāni saha bhojyāni jñātibhir bharatarṣabha<BR>
05,039.022a	saṃbhojanaṃ saṃkathanaṃ saṃprītiś ca parasparam<BR>
05,039.022c	jñātibhiḥ saha kāryāṇi na virodhaḥ kathaṃ cana<BR>
05,039.023a	jñātayas tārayantīha jñātayo majjayanti ca<BR>
05,039.023c	suvṛttās tārayantīha durvṛttā majjayanti ca<BR>
05,039.024a	suvṛtto bhava rājendra pāṇḍavān prati mānada<BR>
05,039.024c	adharṣaṇīyaḥ śatrūṇāṃ tair vṛtas tvaṃ bhaviṣyasi<BR>
05,039.025a	śrīmantaṃ jñātim āsādya yo jñātir avasīdati<BR>
05,039.025b*0233_01	sīdatā yat kṛtaṃ tena tat pāpaṃ samam aśnute<BR>
05,039.025c	digdhahastaṃ mṛga iva sa enas tasya vindati<BR>
05,039.026a	paścād api naraśreṣṭha tava tāpo bhaviṣyati<BR>
05,039.026c	tān vā hatān sutān vāpi śrutvā tad anucintaya<BR>
05,039.027a	yena khaṭvāṃ samārūḍhaḥ paritapyeta karmaṇā<BR>
05,039.027c	ādāv eva na tat kuryād adhruve jīvite sati<BR>
05,039.028a	na kaś cin nāpanayate pumān anyatra bhārgavāt<BR>
05,039.028c	śeṣasaṃpratipattis tu buddhimatsv eva tiṣṭhati<BR>
05,039.029a	duryodhanena yady etat pāpaṃ teṣu purā kṛtam<BR>
05,039.029c	tvayā tat kulavṛddhena pratyāneyaṃ nareśvara<BR>
05,039.030a	tāṃs tvaṃ pade pratiṣṭhāpya loke vigatakalmaṣaḥ<BR>
05,039.030c	bhaviṣyasi naraśreṣṭha pūjanīyo manīṣiṇām<BR>
05,039.031a	suvyāhṛtāni dhīrāṇāṃ phalataḥ pravicintya yaḥ<BR>
05,039.031c	adhyavasyati kāryeṣu ciraṃ yaśasi tiṣṭhati<BR>
05,039.031d@001_0001	asamyag upayuktaṃ hi jñānaṃ sukuśalair api<BR>
05,039.031d@001_0002	upalabhyāpy aviditaṃ viditaṃ cāpy anuṣṭhitam<BR>
05,039.031d@001_0003	pāpodayaphalaṃ vidvān yo nārabhati vardhate<BR>
05,039.031d@001_0004	yas tu pūrvakṛtaṃ pāpam avimṛśyānuvartate<BR>
05,039.031d@001_0005	so 'nyāparādhe durmedhā viṣame vinipātyate<BR>
05,039.031d@001_0006	mantrabhedasya ṣaṭ prājño dvārāṇīmāni lakṣayet<BR>
05,039.031d@001_0007	arthasaṃtatikāmaś ca rakṣed etāni nityaśaḥ<BR>
05,039.031d@001_0008	madaṃ svapnam avijñānam ākāraṃ cātmasaṃbhavam<BR>
05,039.031d@001_0009	duṣṭāmātyeṣu viśrambhaṃ dūtāc cākuśalād api<BR>
05,039.031d@001_0010	dvārāṇy etāni yo jñātvā saṃvṛṇoti sadā nṛpaḥ<BR>
05,039.031d@001_0011	trivargacaraṇe yuktaḥ sa śatrūn adhitiṣṭhati<BR>
05,039.031d@001_0012	na vai śrutam avijñāya vṛddhān anupasevya ca<BR>
05,039.031d@001_0013	dharmārthau vedituṃ śakyau bṛhaspatisamair api<BR>
05,039.031d@001_0014	naṣṭaṃ samudre patitaṃ naṣṭaṃ vākyam aśṛṇvati<BR>
05,039.031d@001_0015	anātmani śrutaṃ naṣṭaṃ naṣṭaṃ śrutam anagnikam<BR>
05,039.031d@001_0016	matyā parīkṣya medhāvī buddhyā saṃpādya cāsakṛt<BR>
05,039.031d@001_0017	śrutvā dṛṣṭvātha vijñāya prājño mantraṃ samācaret<BR>
05,039.032a	avṛttiṃ vinayo hanti hanty anarthaṃ parākramaḥ<BR>
05,039.032c	hanti nityaṃ kṣamā krodham ācāro hanty alakṣaṇam<BR>
05,039.033a	paricchadena kṣetreṇa veśmanā paricaryayā<BR>
05,039.033c	parīkṣeta kulaṃ rājan bhojanācchādanena ca<BR>
05,039.033d*0234_01	upasthitasya kāmasya prativādo na vidyate<BR>
05,039.033d*0234_02	api nirmuktadehasya kāmaraktasya kiṃ punaḥ<BR>
05,039.033d*0235_01	prājñopasevinaṃ vaidyaṃ dhārmikaṃ priyadarśanam<BR>
05,039.033d*0235_02	mitravantaṃ suvākyaṃ ca suhṛdaṃ paripālayet<BR>
05,039.033d*0235_03	duṣkulīnaḥ kulīno vā maryādāṃ yo na laṅghayet<BR>
05,039.033d*0235_04	dharmāpekṣī mṛdur hrīmān sa kulīnaśatād varaḥ<BR>
05,039.033d*0236_01	arthasaṃtatikāmaś ca rakṣed etāni nityaśaḥ<BR>
05,039.034a	yayoś cittena vā cittaṃ naibhṛtaṃ naibhṛtena vā<BR>
05,039.034c	sameti prajñayā prajñā tayor maitrī na jīryate<BR>
05,039.035a	durbuddhim akṛtaprajñaṃ channaṃ kūpaṃ tṛṇair iva<BR>
05,039.035c	vivarjayīta medhāvī tasmin maitrī praṇaśyati<BR>
05,039.036a	avalipteṣu mūrkheṣu raudrasāhasikeṣu ca<BR>
05,039.036c	tathaivāpetadharmeṣu na maitrīm ācared budhaḥ<BR>
05,039.037a	kṛtajñaṃ dhārmikaṃ satyam akṣudraṃ dṛḍhabhaktikam<BR>
05,039.037c	jitendriyaṃ sthitaṃ sthityāṃ mitram atyāgi ceṣyate<BR>
05,039.038a	indriyāṇām anutsargo mṛtyunā na viśiṣyate<BR>
05,039.038c	atyarthaṃ punar utsargaḥ sādayed daivatāny api<BR>
05,039.039a	mārdavaṃ sarvabhūtānām anasūyā kṣamā dhṛtiḥ<BR>
05,039.039c	āyuṣyāṇi budhāḥ prāhur mitrāṇāṃ cāvimānanā<BR>
05,039.040a	apanītaṃ sunītena yo 'rthaṃ pratyāninīṣate<BR>
05,039.040c	matim āsthāya sudṛḍhāṃ tad akāpuruṣavratam<BR>
05,039.041a	āyatyāṃ pratikārajñas tadātve dṛḍhaniścayaḥ<BR>
05,039.041c	atīte kāryaśeṣajño naro 'rthair na prahīyate<BR>
05,039.042a	karmaṇā manasā vācā yad abhīkṣṇaṃ niṣevate<BR>
05,039.042c	tad evāpaharaty enaṃ tasmāt kalyāṇam ācaret<BR>
05,039.043a	maṅgalālambhanaṃ yogaḥ śrutam utthānam ārjavam<BR>
05,039.043c	bhūtim etāni kurvanti satāṃ cābhīkṣṇadarśanam<BR>
05,039.044a	anirvedaḥ śriyo mūlaṃ duḥkhanāśe sukhasya ca<BR>
05,039.044c	mahān bhavaty anirviṇṇaḥ sukhaṃ cātyantam aśnute<BR>
05,039.045a	nātaḥ śrīmattaraṃ kiṃ cid anyat pathyatamaṃ tathā<BR>
05,039.045c	prabhaviṣṇor yathā tāta kṣamā sarvatra sarvadā<BR>
05,039.046a	kṣamed aśaktaḥ sarvasya śaktimān dharmakāraṇāt<BR>
05,039.046c	arthānarthau samau yasya tasya nityaṃ kṣamā hitā<BR>
05,039.047a	yat sukhaṃ sevamāno 'pi dharmārthābhyāṃ na hīyate<BR>
05,039.047c	kāmaṃ tad upaseveta na mūḍhavratam ācaret<BR>
05,039.048a	duḥkhārteṣu pramatteṣu nāstikeṣv alaseṣu ca<BR>
05,039.048c	na śrīr vasaty adānteṣu ye cotsāhavivarjitāḥ<BR>
05,039.049a	ārjavena naraṃ yuktam ārjavāt savyapatrapam<BR>
05,039.049c	aśaktimantaṃ manyanto dharṣayanti kubuddhayaḥ<BR>
05,039.050a	atyāryam atidātāram atiśūram ativratam<BR>
05,039.050c	prajñābhimāninaṃ caiva śrīr bhayān nopasarpati<BR>
05,039.050d*0237_01	na cātiguṇavatsv eṣā nātyantaṃ nirguṇeṣu ca<BR>
05,039.050d*0237_02	naiṣā guṇān kāmayate nairguṇyān nānurajyate<BR>
05,039.050d*0237_03	unmattā gaur ivāndhā śrīḥ kva cid evāvatiṣṭhate<BR>
05,039.051a	agnihotraphalā vedāḥ śīlavṛttaphalaṃ śrutam<BR>
05,039.051c	ratiputraphalā dārā dattabhuktaphalaṃ dhanam<BR>
05,039.052a	adharmopārjitair arthair yaḥ karoty aurdhvadehikam<BR>
05,039.052c	na sa tasya phalaṃ pretya bhuṅkte 'rthasya durāgamāt<BR>
05,039.053a	kāntāravanadurgeṣu kṛcchrāsv āpatsu saṃbhrame<BR>
05,039.053c	udyateṣu ca śastreṣu nāsti śeṣavatāṃ bhayam<BR>
05,039.054a	utthānaṃ saṃyamo dākṣyam apramādo dhṛtiḥ smṛtiḥ<BR>
05,039.054c	samīkṣya ca samārambho viddhi mūlaṃ bhavasya tat<BR>
05,039.055a	tapo balaṃ tāpasānāṃ brahma brahmavidāṃ balam<BR>
05,039.055c	hiṃsā balam asādhūnāṃ kṣamā guṇavatāṃ balam<BR>
05,039.056a	aṣṭau tāny avrataghnāni āpo mūlaṃ phalaṃ payaḥ<BR>
05,039.056c	havir brāhmaṇakāmyā ca guror vacanam auṣadham<BR>
05,039.057a	na tatparasya saṃdadhyāt pratikūlaṃ yadātmanaḥ<BR>
05,039.057b*0238_01	ātmanaḥ pratikūlāni vijānan na samācaret<BR>
05,039.057c	saṃgraheṇaiṣa dharmaḥ syāt kāmād anyaḥ pravartate<BR>
05,039.058a	akrodhena jayet krodham asādhuṃ sādhunā jayet<BR>
05,039.058c	jayet kadaryaṃ dānena jayet satyena cānṛtam<BR>
05,039.059a	strīdhūrtake 'lase bhīrau caṇḍe puruṣamānini<BR>
05,039.059c	caure kṛtaghne viśvāso na kāryo na ca nāstike<BR>
05,039.060a	abhivādanaśīlasya nityaṃ vṛddhopasevinaḥ<BR>
05,039.060c	catvāri saṃpravardhante kīrtir āyur yaśobalam<BR>
05,039.061a	atikleśena ye 'rthāḥ syur dharmasyātikrameṇa ca<BR>
05,039.061c	arer vā praṇipātena mā sma teṣu manaḥ kṛthāḥ<BR>
05,039.062a	avidyaḥ puruṣaḥ śocyaḥ śocyaṃ mithunam aprajam<BR>
05,039.062c	nirāhārāḥ prajāḥ śocyāḥ śocyaṃ rāṣṭram arājakam<BR>
05,039.063a	adhvā jarā dehavatāṃ parvatānāṃ jalaṃ jarā<BR>
05,039.063c	asaṃbhogo jarā strīṇāṃ vākśalyaṃ manaso jarā<BR>
05,039.064a	anāmnāyamalā vedā brāhmaṇasyāvrataṃ malam<BR>
05,039.064b*0239_01	malaṃ pṛthivyā vāhīkāḥ puruṣasyānṛtaṃ malam<BR>
05,039.064c	kautūhalamalā sādhvī vipravāsamalāḥ striyaḥ<BR>
05,039.065a	suvarṇasya malaṃ rūpyaṃ rūpyasyāpi malaṃ trapu<BR>
05,039.065c	jñeyaṃ trapumalaṃ sīsaṃ sīsasyāpi malaṃ malam<BR>
05,039.066a	na svapnena jayen nidrāṃ na kāmena striyaṃ jayet<BR>
05,039.066c	nendhanena jayed agniṃ na pānena surāṃ jayet<BR>
05,039.067a	yasya dānajitaṃ mitram amitrā yudhi nirjitāḥ<BR>
05,039.067c	annapānajitā dārāḥ saphalaṃ tasya jīvitam<BR>
05,039.068a	sahasriṇo 'pi jīvanti jīvanti śatinas tathā<BR>
05,039.068c	dhṛtarāṣṭraṃ vimuñcecchāṃ na kathaṃ cin na jīvyate<BR>
05,039.069a	yat pṛthivyāṃ vrīhiyavaṃ hiraṇyaṃ paśavaḥ striyaḥ<BR>
05,039.069c	nālam ekasya tat sarvam iti paśyan na muhyati<BR>
05,039.070a	rājan bhūyo bravīmi tvāṃ putreṣu samam ācara<BR>
05,039.070c	samatā yadi te rājan sveṣu pāṇḍusuteṣu ca<BR>
05,040.001	vidura uvāca<BR>
05,040.001a	yo 'bhyarthitaḥ sadbhir asajjamānaḥ; karoty arthaṃ śaktim ahāpayitvā<BR>
05,040.001c	kṣipraṃ yaśas taṃ samupaiti santam alaṃ; prasannā hi sukhāya santaḥ<BR>
05,040.002a	mahāntam apy artham adharmayuktaṃ; yaḥ saṃtyajaty anupākruṣṭa eva<BR>
05,040.002c	sukhaṃ sa duḥkhāny avamucya śete; jīrṇāṃ tvacaṃ sarpa ivāvamucya<BR>
05,040.003a	anṛtaṃ ca samutkarṣe rājagāmi ca paiśunam<BR>
05,040.003c	guroś cālīkanirbandhaḥ samāni brahmahatyayā<BR>
05,040.004a	asūyaikapadaṃ mṛtyur ativādaḥ śriyo vadhaḥ<BR>
05,040.004c	aśuśrūṣā tvarā ślāghā vidyāyāḥ śatravas trayaḥ<BR>
05,040.004d*0240_01	ālasyaṃ madamohau ca cāpalaṃ goṣṭhir eva ca<BR>
05,040.004d*0240_02	stabdhatā cābhimānitvaṃ tathātyāgitvam eva ca<BR>
05,040.004d*0240_03	ete vai sapta doṣās tu sadā vidyārthināṃ matāḥ<BR>
05,040.005a	sukhārthinaḥ kuto vidyā nāsti vidyārthinaḥ sukham<BR>
05,040.005c	sukhārthī vā tyajed vidyāṃ vidyārthī vā sukhaṃ tyajet<BR>
05,040.006a	nāgnis tṛpyati kāṣṭhānāṃ nāpagānāṃ mahodadhiḥ<BR>
05,040.006c	nāntakaḥ sarvabhūtānāṃ na puṃsāṃ vāmalocanā<BR>
05,040.007a	āśā dhṛtiṃ hanti samṛddhim antakaḥ; krodhaḥ śriyaṃ hanti yaśaḥ kadaryatā<BR>
05,040.007c	apālanaṃ hanti paśūṃś ca rājann; ekaḥ kruddho brāhmaṇo hanti rāṣṭram<BR>
05,040.008a	ajaś ca kāṃsyaṃ ca rathaś ca nityaṃ; madhv ākarṣaḥ śakuniḥ śrotriyaś ca<BR>
05,040.008c	vṛddho jñātir avasanno vayasya; etāni te santu gṛhe sadaiva<BR>
05,040.009a	ajokṣā candanaṃ vīṇā ādarśo madhusarpiṣī<BR>
05,040.009c	viṣam audumbaraṃ śaṅkhaḥ svarṇaṃ nābhiś ca rocanā<BR>
05,040.010a	gṛhe sthāpayitavyāni dhanyāni manur abravīt<BR>
05,040.010c	devabrāhmaṇapūjārtham atithīnāṃ ca bhārata<BR>
05,040.011a	idaṃ ca tvāṃ sarvaparaṃ bravīmi; puṇyaṃ padaṃ tāta mahāviśiṣṭam<BR>
05,040.011c	na jātu kāmān na bhayān na lobhād; dharmaṃ tyajej jīvitasyāpi hetoḥ<BR>
05,040.012a	nityo dharmaḥ sukhaduḥkhe tv anitye; nityo jīvo dhātur asya tv anityaḥ<BR>
05,040.012c	tyaktvānityaṃ pratitiṣṭhasva nitye; saṃtuṣya tvaṃ toṣaparo hi lābhaḥ<BR>
05,040.013a	mahābalān paśya mahānubhāvān; praśāsya bhūmiṃ dhanadhānyapūrṇām<BR>
05,040.013c	rājyāni hitvā vipulāṃś ca bhogān; gatān narendrān vaśam antakasya<BR>
05,040.014a	mṛtaṃ putraṃ duḥkhapuṣṭaṃ manuṣyā; utkṣipya rājan svagṛhān nirharanti<BR>
05,040.014c	taṃ muktakeśāḥ karuṇaṃ rudantaś; citāmadhye kāṣṭham iva kṣipanti<BR>
05,040.015a	anyo dhanaṃ pretagatasya bhuṅkte; vayāṃsi cāgniś ca śarīradhātūn<BR>
05,040.015c	dvābhyām ayaṃ saha gacchaty amutra; puṇyena pāpena ca veṣṭyamānaḥ<BR>
05,040.016a	utsṛjya vinivartante jñātayaḥ suhṛdaḥ sutāḥ<BR>
05,040.016b*0241_01	apuṣpān aphalān vṛkṣān yathā tāta patatriṇaḥ<BR>
05,040.016c	agnau prāstaṃ tu puruṣaṃ karmānveti svayaṃkṛtam<BR>
05,040.016d*0242_01	tasmāt tu puruṣo yatnād dharmaṃ saṃcinuyāc chanaiḥ<BR>
05,040.017a	asmāl lokād ūrdhvam amuṣya cādho; mahat tamas tiṣṭhati hy andhakāram<BR>
05,040.017c	tad vai mahāmohanam indriyāṇāṃ; budhyasva mā tvāṃ pralabheta rājan<BR>
05,040.018a	idaṃ vacaḥ śakṣyasi ced yathāvan; niśamya sarvaṃ pratipattum evam<BR>
05,040.018c	yaśaḥ paraṃ prāpsyasi jīvaloke; bhayaṃ na cāmutra na ceha te 'sti<BR>
05,040.019a	ātmā nadī bhārata puṇyatīrthā; satyodakā dhṛtikūlā damormiḥ<BR>
05,040.019c	tasyāṃ snātaḥ pūyate puṇyakarmā; puṇyo hy ātmā nityam ambho 'mbha eva<BR>
05,040.020a	kāmakrodhagrāhavatīṃ pañcendriyajalāṃ nadīm<BR>
05,040.020c	kṛtvā dhṛtimayīṃ nāvaṃ janmadurgāṇi saṃtara<BR>
05,040.021a	prajñāvṛddhaṃ dharmavṛddhaṃ svabandhuṃ; vidyāvṛddhaṃ vayasā cāpi vṛddham<BR>
05,040.021c	kāryākārye pūjayitvā prasādya; yaḥ saṃpṛcchen na sa muhyet kadā cit<BR>
05,040.022a	dhṛtyā śiśnodaraṃ rakṣet pāṇipādaṃ ca cakṣuṣā<BR>
05,040.022c	cakṣuḥśrotre ca manasā mano vācaṃ ca karmaṇā<BR>
05,040.023a	nityodakī nityayajñopavītī; nityasvādhyāyī patitānnavarjī<BR>
05,040.023c	ṛtaṃ bruvan gurave karma kurvan; na brāhmaṇaś cyavate brahmalokāt<BR>
05,040.024a	adhītya vedān parisaṃstīrya cāgnīn; iṣṭvā yajñaiḥ pālayitvā prajāś ca<BR>
05,040.024c	gobrāhmaṇārthe śastrapūtāntarātmā; hataḥ saṃgrāme kṣatriyaḥ svargam eti<BR>
05,040.025a	vaiśyo 'dhītya brāhmaṇān kṣatriyāṃś ca; dhanaiḥ kāle saṃvibhajyāśritāṃś ca<BR>
05,040.025c	tretāpūtaṃ dhūmam āghrāya puṇyaṃ; pretya svarge devasukhāni bhuṅkte<BR>
05,040.026a	brahmakṣatraṃ vaiśyavarṇaṃ ca śūdraḥ; krameṇaitān nyāyataḥ pūjayānaḥ<BR>
05,040.026c	tuṣṭeṣv eteṣv avyatho dagdhapāpas; tyaktvā dehaṃ svargasukhāni bhuṅkte<BR>
05,040.027a	cāturvarṇyasyaiṣa dharmas tavokto; hetuṃ cātra bruvato me nibodha<BR>
05,040.027c	kṣātrād dharmād dhīyate pāṇḍuputras; taṃ tvaṃ rājan rājadharme niyuṅkṣva<BR>
05,040.028	dhṛtarāṣṭra uvāca<BR>
05,040.028a	evam etad yathā māṃ tvam anuśāsasi nityadā<BR>
05,040.028c	mamāpi ca matiḥ saumya bhavaty evaṃ yathāttha mām<BR>
05,040.029a	sā tu buddhiḥ kṛtāpy evaṃ pāṇḍavān prati me sadā<BR>
05,040.029c	duryodhanaṃ samāsādya punar viparivartate<BR>
05,040.030a	na diṣṭam abhyatikrāntuṃ śakyaṃ martyena kena cit<BR>
05,040.030c	diṣṭam eva kṛtaṃ manye pauruṣaṃ tu nirarthakam<BR>
05,041.001	dhṛtarāṣṭra uvāca<BR>
05,041.001a	anuktaṃ yadi te kiṃ cid vācā vidura vidyate<BR>
05,041.001c	tan me śuśrūṣave brūhi vicitrāṇi hi bhāṣase<BR>
05,041.002	vidura uvāca<BR>
05,041.002a	dhṛtarāṣṭra kumāro vai yaḥ purāṇaḥ sanātanaḥ<BR>
05,041.002c	sanatsujātaḥ provāca mṛtyur nāstīti bhārata<BR>
05,041.003a	sa te guhyān prakāśāṃś ca sarvān hṛdayasaṃśrayān<BR>
05,041.003c	pravakṣyati mahārāja sarvabuddhimatāṃ varaḥ<BR>
05,041.004	dhṛtarāṣṭra uvāca<BR>
05,041.004a	kiṃ tvaṃ na veda tad bhūyo yan me brūyāt sanātanaḥ<BR>
05,041.004c	tvam eva vidura brūhi prajñāśeṣo 'sti cet tava<BR>
05,041.005	vidura uvāca<BR>
05,041.005a	śūdrayonāv ahaṃ jāto nāto 'nyad vaktum utsahe<BR>
05,041.005c	kumārasya tu yā buddhir veda tāṃ śāśvatīm aham<BR>
05,041.006a	brāhmīṃ hi yonim āpannaḥ suguhyam api yo vadet<BR>
05,041.006c	na tena garhyo devānāṃ tasmād etad bravīmi te<BR>
05,041.007	dhṛtarāṣṭra uvāca<BR>
05,041.007a	bravīhi vidura tvaṃ me purāṇaṃ taṃ sanātanam<BR>
05,041.007c	katham etena dehena syād ihaiva samāgamaḥ<BR>
05,041.008	vaiśaṃpāyana uvāca<BR>
05,041.008a	cintayām āsa viduras tam ṛṣiṃ saṃśitavratam<BR>
05,041.008c	sa ca tac cintitaṃ jñātvā darśayām āsa bhārata<BR>
05,041.009a	sa cainaṃ pratijagrāha vidhidṛṣṭena karmaṇā<BR>
05,041.009c	sukhopaviṣṭaṃ viśrāntam athainaṃ viduro 'bravīt<BR>
05,041.010a	bhagavan saṃśayaḥ kaś cid dhṛtarāṣṭrasya mānase<BR>
05,041.010c	yo na śakyo mayā vaktuṃ tam asmai vaktum arhasi<BR>
05,041.010e	yaṃ śrutvāyaṃ manuṣyendraḥ sukhaduḥkhātigo bhavet<BR>
05,041.011a	lābhālābhau priyadveṣyau yathainaṃ na jarāntakau<BR>
05,041.011c	viṣaheran bhayāmarṣau kṣutpipāse madodbhavau<BR>
05,041.011e	aratiś caiva tandrī ca kāmakrodhau kṣayodayau<BR>
05,042.001	vaiśaṃpāyana uvāca<BR>
05,042.001a	tato rājā dhṛtarāṣṭro manīṣī; saṃpūjya vākyaṃ vidureritaṃ tat<BR>
05,042.001c	sanatsujātaṃ rahite mahātmā; papraccha buddhiṃ paramāṃ bubhūṣan<BR>
05,042.002	dhṛtarāṣṭra uvāca<BR>
05,042.002a	sanatsujāta yadīdaṃ śṛṇomi; mṛtyur hi nāstīti tavopadeśam<BR>
05,042.002c	devāsurā hy ācaran brahmacaryam; amṛtyave tat kataran nu satyam<BR>
05,042.003	sanatsujāta uvāca<BR>
05,042.003a	amṛtyuḥ karmaṇā ke cin mṛtyur nāstīti cāpare<BR>
05,042.003c	śṛṇu me bruvato rājan yathaitan mā viśaṅkithāḥ<BR>
05,042.004a	ubhe satye kṣatriyādyapravṛtte; moho mṛtyuḥ saṃmato yaḥ kavīnām<BR>
05,042.004c	pramādaṃ vai mṛtyum ahaṃ bravīmi; sadāpramādam amṛtatvaṃ bravīmi<BR>
05,042.005a	pramādād vai asurāḥ parābhavann; apramādād brahmabhūtā bhavanti<BR>
05,042.005c	na vai mṛtyur vyāghra ivātti jantūn; na hy asya rūpam upalabhyate ha<BR>
05,042.006a	yamaṃ tv eke mṛtyum ato 'nyam āhur; ātmāvasannam amṛtaṃ brahmacaryam<BR>
05,042.006c	pitṛloke rājyam anuśāsti devaḥ; śivaḥ śivānām aśivo 'śivānām<BR>
05,042.007a	āsyād eṣa niḥsarate narāṇāṃ; krodhaḥ pramādo moharūpaś ca mṛtyuḥ<BR>
05,042.007b*0243_01	ahaṃgatenaiva caran vimārgān<BR>
05,042.007b*0243_02	na cātmano yogam upaiti kaś cit<BR>
05,042.007c	te mohitās tadvaśe vartamānā; itaḥ pretās tatra punaḥ patanti<BR>
05,042.008a	tatas taṃ devā anu viplavante; ato mṛtyur maraṇākhyām upaiti<BR>
05,042.008c	karmodaye karmaphalānurāgās; tatrānu yānti na taranti mṛtyum<BR>
05,042.008d*0244_01	sadarthayogān avagamāt samantāt<BR>
05,042.008d*0244_02	pravartate bhogayogena dehī<BR>
05,042.008d*0244_03	tad vai mahāmohanam indriyāṇāṃ<BR>
05,042.008d*0244_04	mithyārthayogasya gatir hi nityā<BR>
05,042.008d*0244_05	mithyārthayogābhihatāntarātmā<BR>
05,042.008d*0244_06	smarann upāste viṣayān samantāt<BR>
05,042.009a	yo 'bhidhyāyann utpatiṣṇūn nihanyād; anādareṇāpratibudhyamānaḥ<BR>
05,042.009c	sa vai mṛtyur mṛtyur ivātti bhūtvā; evaṃ vidvān yo vinihanti kāmān<BR>
05,042.010a	kāmānusārī puruṣaḥ kāmān anu vinaśyati<BR>
05,042.010c	kāmān vyudasya dhunute yat kiṃ cit puruṣo rajaḥ<BR>
05,042.011a	tamo 'prakāśo bhūtānāṃ narako 'yaṃ pradṛśyate<BR>
05,042.011c	gṛhyanta iva dhāvanti gacchantaḥ śvabhram unmukhāḥ<BR>
05,042.012a	abhidhyā vai prathamaṃ hanti cainaṃ; kāmakrodhau gṛhya cainaṃ tu paścāt<BR>
05,042.012c	ete bālān mṛtyave prāpayanti; dhīrās tu dhairyeṇa taranti mṛtyum<BR>
05,042.012d*0245_01	amūḍhavṛtteḥ puruṣasyeha kuryāt<BR>
05,042.012d*0245_02	kiṃ vai mṛtyus tārṇa ivāsya vyāghraḥ<BR>
05,042.013a	amanyamānaḥ kṣatriya kiṃ cid anyan; nādhīyate tārṇa ivāsya vyāghraḥ<BR>
05,042.013c	krodhāl lobhān mohamayāntarātmā; sa vai mṛtyus tvac charīre ya eṣaḥ<BR>
05,042.014a	evaṃ mṛtyuṃ jāyamānaṃ viditvā; jñāne tiṣṭhan na bibhetīha mṛtyoḥ<BR>
05,042.014c	vinaśyate viṣaye tasya mṛtyur; mṛtyor yathā viṣayaṃ prāpya martyaḥ<BR>
05,042.014d*0246_00	dhṛtarāṣṭra uvāca<BR>
05,042.014d*0246_01	yān evāhur ijyayā sādhulokān<BR>
05,042.014d*0246_02	dvijātīnāṃ puṇyatamān sanātanān<BR>
05,042.014d*0246_03	teṣāṃ parārthaṃ kathayantīha vedā<BR>
05,042.014d*0246_04	sanatsujāta uvāca<BR>
05,042.014d*0246_04	etad vidvān naiti kathaṃ nu karma<BR>
05,042.014d*0246_05	evaṃ hy avidvān upayāti tatra<BR>
05,042.014d*0246_06	tathārthajātaṃ ca vadanti vedāḥ<BR>
05,042.014d*0246_07	sa neha āyāti paraṃ parātmā<BR>
05,042.014d*0246_08	dhṛtarāṣṭra uvāca<BR>
05,042.014d*0246_08	prayāti mārgeṇa nihatya mārgān<BR>
05,042.014d*0246_09	ko 'sau niyuṅkte tam ajaṃ purāṇaṃ<BR>
05,042.014d*0246_10	sa ced idaṃ sarvam anukrameṇa<BR>
05,042.014d*0246_11	kiṃ vāsya kāryam atha vā sukhaṃ ca<BR>
05,042.014d*0246_12	sanatsujāta uvāca<BR>
05,042.014d*0246_12	tan me vidvan brūhi sarvaṃ yathāvat<BR>
05,042.014d*0246_13	doṣo mahān atra vibhedayoge<BR>
05,042.014d*0246_14	hy anādiyogena bhavanti nityāḥ<BR>
05,042.014d*0246_15	tathāsya nādhikyam apaiti kiṃ cid<BR>
05,042.014d*0246_16	anādiyogena bhavanti puṃsaḥ<BR>
05,042.014d*0246_17	ya etad vā bhagavān sa nityo<BR>
05,042.014d*0246_18	vikārayogena karoti viśvam<BR>
05,042.014d*0246_19	tathā ca tacchaktir iti sma manyate<BR>
05,042.014d*0246_20	tathārthayoge ca bhavanti vedāḥ<BR>
05,042.015	dhṛtarāṣṭra uvāca<BR>
05,042.015a	ye 'smin dharmān nācarantīha ke cit; tathā dharmān ke cid ihācaranti<BR>
05,042.015c	dharmaḥ pāpena pratihanyate sma; utāho dharmaḥ pratihanti pāpam<BR>
05,042.016	sanatsujāta uvāca<BR>
05,042.016a	ubhayam eva tatropabhujyate phalaṃ; dharmasyaivetarasya ca<BR>
05,042.016b*0247_01	tasmin sthito vāpy ubhayaṃ hi nityaṃ<BR>
05,042.016b*0247_02	jñānena vidvān pratihanti siddham<BR>
05,042.016b*0247_03	tathānyathā puṇyam upaiti dehī<BR>
05,042.016b*0247_04	tathāgataṃ pāpam upaiti siddham<BR>
05,042.016b*0247_05	gatvobhayaṃ karmaṇā bhujyate 'sthiraṃ<BR>
05,042.016b*0247_06	śubhasya pāpasya sa cāpi karmaṇā<BR>
05,042.016c	dharmeṇādharmaṃ praṇudatīha vidvān; dharmo balīyān iti tasya viddhi<BR>
05,042.017	dhṛtarāṣṭra uvāca<BR>
05,042.017a	yān imān āhuḥ svasya dharmasya lokān; dvijātīnāṃ puṇyakṛtāṃ sanātanān<BR>
05,042.017c	teṣāṃ parikramān kathayantas tato 'nyān; naitad vidvan naiva kṛtaṃ ca karma<BR>
05,042.018	sanatsujāta uvāca<BR>
05,042.018a	yeṣāṃ bale na vispardhā bale balavatām iva<BR>
05,042.018c	te brāhmaṇā itaḥ pretya svargaloke prakāśate<BR>
05,042.018d*0248_01	yeṣāṃ dharme na ca spardhā teṣāṃ tajjñānasādhanam<BR>
05,042.018d*0248_02	te brāhmaṇā ito muktāḥ svargaṃ yānti triviṣṭapam<BR>
05,042.018d*0248_03	tasya samyak samācāram āhur vedavido janāḥ<BR>
05,042.018d*0248_04	nainaṃ manyeta bhūyiṣṭhaṃ bāhyam ābhyantaraṃ janam<BR>
05,042.019a	yatra manyeta bhūyiṣṭhaṃ prāvṛṣīva tṛṇolapam<BR>
05,042.019c	annaṃ pānaṃ ca brāhmaṇas taj jīvan nānusaṃjvaret<BR>
05,042.020a	yatrākathayamānasya prayacchaty aśivaṃ bhayam<BR>
05,042.020c	atiriktam ivākurvan sa śreyān netaro janaḥ<BR>
05,042.021a	yo vākathayamānasya ātmānaṃ nānusaṃjvaret<BR>
05,042.021b*0249_01	eko vai hy antarātmānaṃ brāhmaṇo hantum arhati<BR>
05,042.021c	brahmasvaṃ nopabhuñjed vā tadannaṃ saṃmataṃ satām<BR>
05,042.021d*0250_01	kuśavalkalacelādyaṃ brahmasvaṃ yogino viduḥ<BR>
05,042.022a	yathā svaṃ vāntam aśnāti śvā vai nityam abhūtaye<BR>
05,042.022c	evaṃ te vāntam aśnanti svavīryasyopajīvanāt<BR>
05,042.023a	nityam ajñātacaryā me iti manyeta brāhmaṇaḥ<BR>
05,042.023c	jñātīnāṃ tu vasan madhye naiva vidyeta kiṃ cana<BR>
05,042.024a	ko hy evam antarātmānaṃ brāhmaṇo hantum arhati<BR>
05,042.024b*0251_01	nirliṅgam acalaṃ śuddhaṃ sarvadvandvavivarjitam<BR>
05,042.024c	tasmād dhi kiṃ cit kṣatriya brahmāvasati paśyati<BR>
05,042.024d*0252_01	yo 'nyathā santam ātmānam anyathā pratipadyate<BR>
05,042.024d*0252_02	kiṃ tena na kṛtaṃ pāpaṃ coreṇātmāpahāriṇā<BR>
05,042.025a	aśrāntaḥ syād anādānāt saṃmato nirupadravaḥ<BR>
05,042.025c	śiṣṭo na śiṣṭavat sa syād brāhmaṇo brahmavit kaviḥ<BR>
05,042.026a	anāḍhyā mānuṣe vitte āḍhyā vedeṣu ye dvijāḥ<BR>
05,042.026c	te durdharṣā duṣprakampyā vidyāt tān brahmaṇas tanum<BR>
05,042.027a	sarvān sviṣṭakṛto devān vidyād ya iha kaś cana<BR>
05,042.027c	na samāno brāhmaṇasya yasmin prayatate svayam<BR>
05,042.028a	yam aprayatamānaṃ tu mānayanti sa mānitaḥ<BR>
05,042.028c	na mānyamāno manyeta nāmānād abhisaṃjvaret<BR>
05,042.028d*0253_01	lokaḥ svabhāvavṛttir hi nimeṣonmeṣavat sadā<BR>
05,042.029a	vidvāṃso mānayantīha iti manyeta mānitaḥ<BR>
05,042.029c	adharmaviduṣo mūḍhā lokaśāstraviśāradāḥ<BR>
05,042.029e	na mānyaṃ mānayiṣyanti iti manyed amānitaḥ<BR>
05,042.030a	na vai mānaṃ ca maunaṃ ca sahitau carataḥ sadā<BR>
05,042.030c	ayaṃ hi loko mānasya asau mānasya tad viduḥ<BR>
05,042.031a	śrīḥ sukhasyeha saṃvāsaḥ sā cāpi paripanthinī<BR>
05,042.031c	brāhmī sudurlabhā śrīr hi prajñāhīnena kṣatriya<BR>
05,042.032a	dvārāṇi tasyā hi vadanti santo; bahuprakārāṇi durāvarāṇi<BR>
05,042.032c	satyārjave hrīr damaśaucavidyāḥ; ṣaṇmānamohapratibādhanāni<BR>
05,043.000*0254_00	dhṛtarāṣṭra uvāca<BR>
05,043.000*0254_01	kasyaiṣa maunaḥ kataran nu maunaṃ<BR>
05,043.000*0254_02	prabrūhi vidvann iha maunabhāvam<BR>
05,043.000*0254_03	maunena vidvān uta yāti maunaṃ<BR>
05,043.000*0254_04	sanatsujāta uvāca<BR>
05,043.000*0254_04	kathaṃ mune maunam ihācaranti<BR>
05,043.000*0254_05	yato na vedā manasā sahainam<BR>
05,043.000*0254_06	anupraviśanti tato 'tha maunam<BR>
05,043.000*0254_07	yatrotthito vedaśabdas tathāyaṃ<BR>
05,043.000*0254_08	sa tanmayatvena vibhāti rājan<BR>
05,043.001	dhṛtarāṣṭra uvāca<BR>
05,043.001a	ṛco yajūṃṣy adhīte yaḥ sāmavedaṃ ca yo dvijaḥ<BR>
05,043.001c	pāpāni kurvan pāpena lipyate na sa lipyate<BR>
05,043.002	sanatsujāta uvāca<BR>
05,043.002a	nainaṃ sāmāny ṛco vāpi na yajūṃṣi vicakṣaṇa<BR>
05,043.002c	trāyante karmaṇaḥ pāpān na te mithyā bravīmy aham<BR>
05,043.003a	na chandāṃsi vṛjināt tārayanti; māyāvinaṃ māyayā vartamānam<BR>
05,043.003c	nīḍaṃ śakuntā iva jātapakṣāś; chandāṃsy enaṃ prajahaty antakāle<BR>
05,043.004	dhṛtarāṣṭra uvāca<BR>
05,043.004a	na ced vedā vedavidaṃ śaktās trātuṃ vicakṣaṇa<BR>
05,043.004c	atha kasmāt pralāpo 'yaṃ brāhmaṇānāṃ sanātanaḥ<BR>
05,043.005	sanatsujāta uvāca<BR>
05,043.005*0255_01	tasyaiva nāmādiviśeṣarūpair<BR>
05,043.005*0255_02	idaṃ jagad bhāti mahānubhāva<BR>
05,043.005*0255_03	nirdiśya samyak pravadanti vedās<BR>
05,043.005*0255_04	tad viśvavairūpyam udāharanti<BR>
05,043.005*0255_05	tadartham uktaṃ tapa etad ijyā<BR>
05,043.005*0255_06	tābhyām asau puṇyam upaiti vidvān<BR>
05,043.005*0255_07	puṇyena pāpaṃ vinihatya paścāt<BR>
05,043.005*0255_08	saṃjāyate jñānavidīpitātmā<BR>
05,043.005*0255_09	jñānena cātmānam upaiti vidvān<BR>
05,043.005*0255_10	athānyathā vargaphalānukāṅkṣī<BR>
05,043.005*0255_11	asmin kṛtaṃ tat parigṛhya sarvam<BR>
05,043.005*0255_12	amutra bhuṅkte punar eti mārgam<BR>
05,043.005*0256_01	tapas tapyati yo 'raṇye munir mūlaphalāśanaḥ<BR>
05,043.005*0257_01	brāhmaṇānāṃ tapaḥ svṛddham anyeṣāṃ tāvad eva tat<BR>
05,043.005*0258_01	etat samṛddham atyṛddhaṃ tapo bhavati kevalam<BR>
05,043.005a	asmiṃl loke tapas taptaṃ phalam anyatra dṛśyate<BR>
05,043.005c	brāhmaṇānām ime lokā ṛddhe tapasi saṃyatāḥ<BR>
05,043.006	dhṛtarāṣṭra uvāca<BR>
05,043.006a	kathaṃ samṛddham apy ṛddhaṃ tapo bhavati kevalam<BR>
05,043.006c	sanatsujāta tad brūhi yathā vidyāma tad vayam<BR>
05,043.006d*0259_00	sanatsujāta uvāca<BR>
05,043.006d*0259_01	niṣkalmaṣaṃ tapas tv etat kevalaṃ paricakṣate<BR>
05,043.006d*0259_02	etat samṛddham apy ṛddhaṃ tapo bhavati nānyathā<BR>
05,043.006d*0259_03	tapomūlam idaṃ sarvaṃ yan māṃ pṛcchasi kṣatriya<BR>
05,043.006d*0259_04	dhṛtarāṣṭra uvāca<BR>
05,043.006d*0259_04	tapasā vedavidvāṃsaḥ paraṃ tv amṛtam āpnuyuḥ<BR>
05,043.006d*0259_05	kalmaṣaṃ tapaso brūhi śrutaṃ niṣkalmaṣaṃ tapaḥ<BR>
05,043.006d*0259_06	sanatsujāta yenedaṃ vidyāṃ guhyaṃ sanātanam<BR>
05,043.006d*0260_01	śrīr evam ekā yo 'dhīte tac ca tāvac ca tatsamam<BR>
05,043.007	sanatsujāta uvāca<BR>
05,043.007a	krodhādayo dvādaśa yasya doṣās; tathā nṛśaṃsādi ṣaḍ atra rājan<BR>
05,043.007c	dharmādayo dvādaśa cātatānāḥ; śāstre guṇā ye viditā dvijānām<BR>
05,043.008a	krodhaḥ kāmo lobhamohau vivitsā;kṛpāsūyā mānaśokau spṛhā ca<BR>
05,043.008c	īrṣyā jugupsā ca manuṣyadoṣā; varjyāḥ sadā dvādaśaite nareṇa<BR>
05,043.009a	ekaikam ete rājendra manuṣyān paryupāsate<BR>
05,043.009c	lipsamāno 'ntaraṃ teṣāṃ mṛgāṇām iva lubdhakaḥ<BR>
05,043.010a	vikatthanaḥ spṛhayālur manasvī; bibhrat kopaṃ capalo 'rakṣaṇaś ca<BR>
05,043.010c	ete prāptāḥ ṣaṇ narān pāpadharmān; prakurvate nota santaḥ sudurge<BR>
05,043.011a	saṃbhogasaṃvid dviṣam edhamāno; dattānutāpī kṛpaṇo 'balīyān<BR>
05,043.011c	vargapraśaṃsī vanitāsu dveṣṭā; ete 'pare sapta nṛśaṃsadharmāḥ<BR>
05,043.012a	dharmaś ca satyaṃ ca damas tapaś ca; amātsaryaṃ hrīs titikṣānasūyā<BR>
05,043.012c	yajñaś ca dānaṃ ca dhṛtiḥ śrutaṃ ca; mahāvratā dvādaśa brāhmaṇasya<BR>
05,043.013a	yas tv etebhyaḥ pravased dvādaśebhyaḥ; sarvām apīmāṃ pṛthivīṃ praśiṣyāt<BR>
05,043.013c	tribhir dvābhyām ekato vā viśiṣṭo; nāsya svam astīti sa veditavyaḥ<BR>
05,043.014a	damas tyāgo 'pramādaś ca eteṣv amṛtam āhitam<BR>
05,043.014c	tāni satyamukhāny āhur brāhmaṇā ye manīṣiṇaḥ<BR>
05,043.014d*0261_01	doṣatyāgo 'pramādaḥ syāt sa cāpy aṣṭaguṇo mataḥ<BR>
05,043.015a	damo 'ṣṭādaśadoṣaḥ syāt pratikūlaṃ kṛtākṛte<BR>
05,043.015c	anṛtaṃ cābhyasūyā ca kāmārthau ca tathā spṛhā<BR>
05,043.016a	krodhaḥ śokas tathā tṛṣṇā lobhaḥ paiśunyam eva ca<BR>
05,043.016c	matsaraś ca vivitsā ca paritāpas tathā ratiḥ<BR>
05,043.017a	apasmāraḥ sātivādas tathā saṃbhāvanātmani<BR>
05,043.017b*0262_01	lokadveṣo 'bhimānaś ca vivādaḥ prāṇipīḍanam<BR>
05,043.017b*0262_02	parivādo 'tivādaś ca paritāpo 'kṣamā dhṛtiḥ<BR>
05,043.017b*0262_03	asiddhiḥ pāpakṛtyaṃ ca hiṃsā ceti prakīrtitāḥ<BR>
05,043.017c	etair vimukto doṣair yaḥ sa damaḥ sadbhir ucyate<BR>
05,043.017d*0263_01	mado 'ṣṭādaśadoṣaḥ syāt tyāgo bhavati ṣaḍguṇaḥ<BR>
05,043.017d*0264_01	viparyayāḥ smṛtā ete madadoṣā udāhṛtāḥ<BR>
05,043.017d*0264_02	śreyāṃs tu ṣaḍvidhas tyāgas tṛtīyas tatra duṣkaraḥ<BR>
05,043.017d*0264_03	tena duḥkhaṃ taranty eva tasmiṃs tyakte jitaṃ bhavet<BR>
05,043.017d*0265_01	doṣā damasya ye proktās tān doṣān parivarjayet<BR>
05,043.018a	śreyāṃs tu ṣaḍvidhas tyāgaḥ priyaṃ prāpya na hṛṣyati<BR>
05,043.018c	apriye tu samutpanne vyathāṃ jātu na cārcchati<BR>
05,043.019a	iṣṭān dārāṃś ca putrāṃś ca na cānyaṃ yad vaco bhavet<BR>
05,043.019c	arhate yācamānāya pradeyaṃ tad vaco bhavet<BR>
05,043.019d*0266_01	iṣṭāpūrtaṃ dvitīyaṃ syān nityaṃ vairāgyayogataḥ<BR>
05,043.019d*0266_02	kāmatyāgaś ca rājendra sa tṛtīya iti smṛtaḥ<BR>
05,043.019d*0266_03	apramādī bhaved etaiḥ sa cāpy aṣṭaguṇo mahān<BR>
05,043.019d*0266_04	satyaṃ dhyānaṃ samādhānaṃ codyaṃ vairāgyam eva ca<BR>
05,043.019d*0266_05	asteyo brahmacaryaṃ ca tathāsaṃgraha eva ca<BR>
05,043.019d*0266_06	evaṃ doṣā madasyoktās tān doṣān parivarjayet<BR>
05,043.019d*0266_07	doṣatyāgo 'pramādaḥ syāt sa cāpy aṣṭaguṇo mataḥ<BR>
05,043.019d*0266_08	tāṃs tu satyamukhān āhuḥ satye hy amṛtam āhitam<BR>
05,043.019d*0266_09	satyātmā bhava rājendra satye lokāḥ pratiṣṭhitāḥ<BR>
05,043.019d*0266_10	nivṛttenaiva doṣeṇa tapovratam ihācaret<BR>
05,043.019d*0266_11	etad dhātṛkṛtaṃ vṛttaṃ satyam eva satāṃ vratam<BR>
05,043.019e	apy avācyaṃ vadaty eva sa tṛtīyo guṇaḥ smṛtaḥ<BR>
05,043.020a	tyaktair dravyair yo bhavati nopayuṅkte ca kāmataḥ<BR>
05,043.020b*0267_01	na ca dravyais tad bhavati nopayuktaiś ca kāmataḥ<BR>
05,043.020c	na ca karmasu tad dhīnaḥ śiṣyabuddhir naro yathā<BR>
05,043.020e	sarvair eva guṇair yukto dravyavān api yo bhavet<BR>
05,043.020f*0268_01	ṣaṭprakāram imaṃ tyāgaṃ buddhvānyan nāvaśiṣyate<BR>
05,043.021a	apramādo 'ṣṭadoṣaḥ syāt tān doṣān parivarjayet<BR>
05,043.021c	indriyebhyaś ca pañcabhyo manasaś caiva bhārata<BR>
05,043.021e	atītānāgatebhyaś ca mukto hy etaiḥ sukhī bhavet<BR>
05,043.022a	doṣair etair vimuktaṃ tu guṇair etaiḥ samanvitam<BR>
05,043.022c	etat samṛddham apy ṛddhaṃ tapo bhavati kevalam<BR>
05,043.022e	yan māṃ pṛcchasi rājendra kiṃ bhūyaḥ śrotum icchasi<BR>
05,043.022f*0269_01	etat pāpaharaṃ śuddhaṃ janmamṛtyujarāpaham<BR>
05,043.023	dhṛtarāṣṭra uvāca<BR>
05,043.023a	ākhyānapañcamair vedair bhūyiṣṭhaṃ kathyate janaḥ<BR>
05,043.023c	tathaivānye caturvedās trivedāś ca tathāpare<BR>
05,043.024a	dvivedāś caikavedāś ca anṛcaś ca tathāpare<BR>
05,043.024c	teṣāṃ tu katamaḥ sa syād yam ahaṃ veda brāhmaṇam<BR>
05,043.025	sanatsujāta uvāca<BR>
05,043.025a	ekasya vedasyājñānād vedās te bahavo 'bhavan<BR>
05,043.025c	satyasyaikasya rājendra satye kaś cid avasthitaḥ<BR>
05,043.025e	evaṃ vedam anutsādya prajñāṃ mahati kurvate<BR>
05,043.026a	dānam adhyayanaṃ yajño lobhād etat pravartate<BR>
05,043.026c	satyāt pracyavamānānāṃ saṃkalpo vitatho bhavet<BR>
05,043.027a	tato yajñaḥ pratāyeta satyasyaivāvadhāraṇāt<BR>
05,043.027c	manasānyasya bhavati vācānyasyota karmaṇā<BR>
05,043.027e	saṃkalpasiddhaḥ puruṣaḥ saṃkalpān adhitiṣṭhati<BR>
05,043.028a	anaibhṛtyena vai tasya dīkṣitavratam ācaret<BR>
05,043.028c	nāmaitad dhātunirvṛttaṃ satyam eva satāṃ param<BR>
05,043.028e	jñānaṃ vai nāma pratyakṣaṃ parokṣaṃ jāyate tapaḥ<BR>
05,043.029a	vidyād bahu paṭhantaṃ tu bahupāṭhīti brāhmaṇam<BR>
05,043.029c	tasmāt kṣatriya mā maṃsthā jalpitenaiva brāhmaṇam<BR>
05,043.029e	ya eva satyān nāpaiti sa jñeyo brāhmaṇas tvayā<BR>
05,043.029f*0270_01	chandāṃsi nāma dvipadāṃ variṣṭha<BR>
05,043.029f*0270_02	svacchandayogena bhavanti tatra<BR>
05,043.029f*0270_03	chandovidas tena ca tān adhītya<BR>
05,043.029f*0270_04	gatā hi vedasya na vedyam āryāḥ<BR>
05,043.029f*0271_01	na vedānāṃ veditā kaś cid asti<BR>
05,043.029f*0271_02	vedyena vedaṃ na vidur na vedyam<BR>
05,043.029f*0271_03	yo veda vedaṃ sa ca veda vedyaṃ<BR>
05,043.029f*0271_04	yo veda vedyaṃ na sa veda satyam<BR>
05,043.029f*0271_05	yo veda vedān sa ca veda vedyaṃ<BR>
05,043.029f*0271_06	na taṃ vidur vedavido na vedāḥ<BR>
05,043.029f*0271_07	tathāpi vedena vidanti vedaṃ<BR>
05,043.029f*0271_08	ye brāhmaṇā vedavido bhavanti<BR>
05,043.029f*0271_09	dhāmāṃśabhāgasya tathā hi vedā<BR>
05,043.029f*0271_10	yathā hi śākhā ca mahīruhasya<BR>
05,043.029f*0271_11	saṃvedane caiva yathāmananti<BR>
05,043.029f*0271_12	tasmin hi satye paramātmano 'rthe<BR>
05,043.030a	chandāṃsi nāma kṣatriya tāny atharvā; jagau purastād ṛṣisarga eṣaḥ<BR>
05,043.030c	chandovidas te ya u tān adhītya; na vedyavedasya vidur na vedyam<BR>
05,043.031a	na vedānāṃ veditā kaś cid asti; kaś cid vedān budhyate vāpi rājan<BR>
05,043.031c	yo veda vedān na sa veda vedyaṃ; satye sthito yas tu sa veda vedyam<BR>
05,043.032a	abhijānāmi brāhmaṇam ākhyātāraṃ vicakṣaṇam<BR>
05,043.032b*0272_01	evaṃ yo hi vijānāti sa jānāti paraṃ hi tat<BR>
05,043.032b*0273_01	paraṃ hi tat paraṃ brahma jānāty eva ca brāhmaṇaḥ<BR>
05,043.032b*0274_01	yo vai vijānāti paraṃ mayoktaṃ<BR>
05,043.032b*0274_02	sa vai vijānāti paraṃ krameṇa<BR>
05,043.032b*0275_01	nāsya paryeṣaṇaṃ gacchet pratyarthiṣu kathaṃ cana<BR>
05,043.032b*0275_02	avicinvann imaṃ vede tataḥ paśyati taṃ prabhum<BR>
05,043.032c	yaś chinnavicikitsaḥ sann ācaṣṭe sarvasaṃśayān<BR>
05,043.033a	tasya paryeṣaṇaṃ gacchet prācīnaṃ nota dakṣiṇam<BR>
05,043.033c	nārvācīnaṃ kutas tiryaṅ nādiśaṃ tu kathaṃ cana<BR>
05,043.034a	tūṣṇīṃbhūta upāsīta na ceṣṭen manasā api<BR>
05,043.034c	abhyāvarteta brahmāsya antarātmani vai śritam<BR>
05,043.035a	maunād dhi sa munir bhavati nāraṇyavasanān muniḥ<BR>
05,043.035c	akṣaraṃ tat tu yo veda sa muniḥ śreṣṭha ucyate<BR>
05,043.036a	sarvārthānāṃ vyākaraṇād vaiyākaraṇa ucyate<BR>
05,043.036b*0276_01	tan mūlato vyākaraṇaṃ vyākarotīti tat tathā<BR>
05,043.036c	pratyakṣadarśī lokānāṃ sarvadarśī bhaven naraḥ<BR>
05,043.037a	satye vai brāhmaṇas tiṣṭhan brahma paśyati kṣatriya<BR>
05,043.037b*0277_01	jñānādiṣu sthito 'py evaṃ kṣatriya brahma paśyati<BR>
05,043.037c	vedānāṃ cānupūrvyeṇa etad vidvan bravīmi te<BR>
05,044.001	dhṛtarāṣṭra uvāca<BR>
05,044.001a	sanatsujāta yad imāṃ parārthāṃ; brāhmīṃ vācaṃ pravadasi viśvarūpām<BR>
05,044.001c	parāṃ hi kāmeṣu sudurlabhāṃ kathāṃ; tad brūhi me vākyam etat kumāra<BR>
05,044.002	sanatsujāta uvāca<BR>
05,044.002a	naitad brahma tvaramāṇena labhyaṃ; yan māṃ pṛcchasy abhihṛṣyasy atīva<BR>
05,044.002b*0278_01	buddhau pralīne manasi pracintyā<BR>
05,044.002b*0278_02	vidyā hi sā brahmacaryeṇa labhyā<BR>
05,044.002c	avyaktavidyām abhidhāsye purāṇīṃ; buddhyā ca teṣāṃ brahmacaryeṇa siddhām<BR>
05,044.003	dhṛtarāṣṭra uvāca<BR>
05,044.003a	avyaktavidyām iti yat sanātanīṃ; bravīṣi tvaṃ brahmacaryeṇa siddhām<BR>
05,044.003b*0279_01	ādyāṃ vidyāṃ vadasi hi satyarūpāṃ<BR>
05,044.003b*0279_02	yā prāpyate brahmacaryeṇa sadbhiḥ<BR>
05,044.003b*0280_01	yāṃ prāpyaitāṃ martyalokaṃ tyajanti<BR>
05,044.003b*0280_02	yā vai vidyā guruvṛddheṣu nityā<BR>
05,044.003b*0281_00	dhṛtarāṣṭra uvāca<BR>
05,044.003b*0281_01	brahmacaryeṇa yā vidyā śakyā veditum añjasā<BR>
05,044.003b*0281_02	tat kathaṃ brahmacaryaṃ syād etad vidvan bravīhi me<BR>
05,044.003c	anārabhyā vasatīhārya kāle; kathaṃ brāhmaṇyam amṛtatvaṃ labheta<BR>
05,044.004	sanatsujāta uvāca<BR>
05,044.004a	ye 'smiṃl loke vijayantīha kāmān; brāhmīṃ sthitim anutitikṣamāṇāḥ<BR>
05,044.004c	ta ātmānaṃ nirharantīha dehān; muñjād iṣīkām iva sattvasaṃsthāḥ<BR>
05,044.004d*0282_01	yadi sarve pramucyante kāmā ye hṛdi saṃsthitāḥ<BR>
05,044.004d*0282_02	atha mṛtyor mṛta iti tatra brahma samaśnute<BR>
05,044.005a	śarīram etau kurutaḥ pitā mātā ca bhārata<BR>
05,044.005c	ācāryaśāstā yā jātiḥ sā satyā sājarāmarā<BR>
05,044.005d*0283_01	ācāryatas tu yaj janma tat satyaṃ vai tathāmṛtam<BR>
05,044.005d*0284_01	tasmāt tām eva yatnena buddhimān pratipadyate<BR>
05,044.006a	ācāryayonim iha ye praviśya; bhūtvā garbhaṃ brahmacaryaṃ caranti<BR>
05,044.006c	ihaiva te śāstrakārā bhavanti; prahāya dehaṃ paramaṃ yānti yogam<BR>
05,044.007a	ya āvṛṇoty avitathena karṇā;vṛtaṃ kurvann amṛtaṃ saṃprayacchan<BR>
05,044.007c	taṃ manyeta pitaraṃ mātaraṃ ca; tasmai na druhyet kṛtam asya jānan<BR>
05,044.008a	guruṃ śiṣyo nityam abhimanyamānaḥ; svādhyāyam icchec chucir apramattaḥ<BR>
05,044.008c	mānaṃ na kuryān na dadhīta roṣam; eṣa prathamo brahmacaryasya pādaḥ<BR>
05,044.008d*0285_01	śiṣyavṛttikrameṇaiva vidyām āpnoti yaḥ śuciḥ<BR>
05,044.008d*0285_02	brahmacaryavratasyāsya prathamaḥ pāda ucyate<BR>
05,044.009a	ācāryasya priyaṃ kuryāt prāṇair api dhanair api<BR>
05,044.009c	karmaṇā manasā vācā dvitīyaḥ pāda ucyate<BR>
05,044.010a	samā gurau yathā vṛttir gurupatnyāṃ tathā bhavet<BR>
05,044.010c	yathoktakārī priyakṛt tṛtīyaḥ pāda ucyate<BR>
05,044.010d*0286_01	ācāryeṇa kṛtaṃ jñātvā bhāvito 'smīti manyate<BR>
05,044.010d*0286_02	taṃ guruṃ prati hṛṣṭaḥ saṃstṛtīyaḥ pāda ucyate<BR>
05,044.010d*0287_01	ācāryeṇātmakṛtaṃ vijānañ<BR>
05,044.010d*0287_02	jñātvā cārthaṃ bhāvito 'smīty anena<BR>
05,044.010d*0287_03	yan manyate taṃ prati hṛṣṭabuddhiḥ<BR>
05,044.010d*0287_04	sa vai tṛtīyo brahmacaryasya pādaḥ<BR>
05,044.011a	nācāryāyehopakṛtvā pravādaṃ; prājñaḥ kurvīta naitad ahaṃ karomi<BR>
05,044.011c	itīva manyeta na bhāṣayeta; sa vai caturtho brahmacaryasya pādaḥ<BR>
05,044.011d*0288_01	evaṃ vasantaṃ yad upaplaved dhi<BR>
05,044.011d*0288_02	nācāryāya kṛtam iti cābhimānāt<BR>
05,044.011d*0288_03	prājño manye naitad ahaṃ karomi<BR>
05,044.011d*0288_04	sa vai caturtho brahmacaryasya pādaḥ<BR>
05,044.011d*0289_01	kālena pādaṃ labhate tathārthaṃ<BR>
05,044.011d*0289_02	tataś ca pādaṃ guruyogataś ca<BR>
05,044.011d*0289_03	utsāhayogena ca pādam ṛcchec<BR>
05,044.011d*0289_04	chāstreṇa pādaṃ ca tato 'bhiyāti<BR>
05,044.011d*0290_01	jñānādayo dvādaśa yasya rūpam<BR>
05,044.011d*0290_02	anyāni cāṅgāni tathā balaṃ ca<BR>
05,044.011d*0290_03	ācāryayoge phalatīti cāhur<BR>
05,044.011d*0290_04	brahmārthayogena ca brahmacaryam<BR>
05,044.012a	evaṃ vasantaṃ yad upaplaved dhanam; ācāryāya tad anuprayacchet<BR>
05,044.012c	satāṃ vṛttiṃ bahuguṇām evam eti; guroḥ putre bhavati ca vṛttir eṣā<BR>
05,044.013a	evaṃ vasan sarvato vardhatīha; bahūn putrāṃl labhate ca pratiṣṭhām<BR>
05,044.013c	varṣanti cāsmai pradiśo diśaś ca; vasanty asmin brahmacarye janāś ca<BR>
05,044.014a	etena brahmacaryeṇa devā devatvam āpnuvan<BR>
05,044.014c	ṛṣayaś ca mahābhāgā brahmalokaṃ manīṣiṇaḥ<BR>
05,044.015a	gandharvāṇām anenaiva rūpam apsarasām abhūt<BR>
05,044.015c	etena brahmacaryeṇa sūryo ahnāya jāyate<BR>
05,044.015d*0291_01	ākāṅkṣārthasya saṃyogād rasabhedārthinām iva<BR>
05,044.015d*0291_02	evaṃ hy etat samājñāya tādṛg bhāvaṃ gatā ime<BR>
05,044.016a	ya āśayet pāṭayec cāpi rājan; sarvaṃ śarīraṃ tapasā tapyamānaḥ<BR>
05,044.016c	etenāsau bālyam atyeti vidvān; mṛtyuṃ tathā rodhayaty antakāle<BR>
05,044.017a	antavantaḥ kṣatriya te jayanti; lokāñ janāḥ karmaṇā nirmitena<BR>
05,044.017c	brahmaiva vidvāṃs tena abhyeti sarvaṃ; nānyaḥ panthā ayanāya vidyate<BR>
05,044.018	dhṛtarāṣṭra uvāca<BR>
05,044.018a	ābhāti śuklam iva lohitam iva; atho kṛṣṇam athāñjanaṃ kādravaṃ vā<BR>
05,044.018c	tad brāhmaṇaḥ paśyati yo 'tra vidvān; kathaṃrūpaṃ tad amṛtam akṣaraṃ padam<BR>
05,044.019	sanatsujāta uvāca<BR>
05,044.019a	nābhāti śuklam iva lohitam iva; atho kṛṣṇam āyasam arkavarṇam<BR>
05,044.019c	na pṛthivyāṃ tiṣṭhati nāntarikṣe; naitat samudre salilaṃ bibharti<BR>
05,044.020a	na tārakāsu na ca vidyud āśritaṃ; na cābhreṣu dṛśyate rūpam asya<BR>
05,044.020c	na cāpi vāyau na ca devatāsu; na tac candre dṛśyate nota sūrye<BR>
05,044.021a	naivarkṣu tan na yajuḥṣu nāpy atharvasu; na caiva dṛśyaty amaleṣu sāmasu<BR>
05,044.021c	rathaṃtare bārhate cāpi rājan; mahāvrate naiva dṛśyed dhruvaṃ tat<BR>
05,044.022a	apāraṇīyaṃ tamasaḥ parastāt; tad antako 'py eti vināśakāle<BR>
05,044.022c	aṇīyarūpaṃ kṣuradhārayā tan; mahac ca rūpaṃ tv api parvatebhyaḥ<BR>
05,044.023a	sā pratiṣṭhā tad amṛtaṃ lokās tad brahma tad yaśaḥ<BR>
05,044.023c	bhūtāni jajñire tasmāt pralayaṃ yānti tatra ca<BR>
05,044.024a	anāmayaṃ tan mahad udyataṃ yaśo; vāco vikārān kavayo vadanti<BR>
05,044.024c	tasmiñ jagat sarvam idaṃ pratiṣṭhitaṃ; ye tad vidur amṛtās te bhavanti<BR>
05,044.024d@002_0000	sanatsujāta uvāca<BR>
05,044.024d@002_0001	śokaḥ krodhaś ca lobhaś ca kāmo mānaḥ parāsutā<BR>
05,044.024d@002_0002	īrṣyā moho vivitsā ca kṛpāsūyā jugupsutā<BR>
05,044.024d@002_0003	dvādaśaite mahādoṣā manuṣyaprāṇanāśanāḥ<BR>
05,044.024d@002_0004	ekaikam ete rājendra manuṣyān paryupāsate<BR>
05,044.024d@002_0005	yair āviṣṭo naraḥ pāpaṃ mūḍhasaṃjño vyavasyati<BR>
05,044.024d@002_0006	spṛhayālur ugraḥ paruṣo vāvadānyaḥ<BR>
05,044.024d@002_0007	krodhaṃ bibhran manasā vai vikatthī<BR>
05,044.024d@002_0008	nṛśaṃsadharmāḥ ṣaḍ ime janā vai<BR>
05,044.024d@002_0009	prāpyāpy arthaṃ nota sabhājayante<BR>
05,044.024d@002_0010	saṃbhogasaṃvid viṣamo 'timānī<BR>
05,044.024d@002_0011	dattvā vikatthī kṛpaṇo durbalaś ca<BR>
05,044.024d@002_0012	bahupraśaṃsī vanitādviṭ sadaiva<BR>
05,044.024d@002_0013	saptaivoktāḥ pāpaśīlā nṛśaṃsāḥ<BR>
05,044.024d@002_0014	dharmaś ca satyaṃ ca tapo damaś ca<BR>
05,044.024d@002_0015	amātsaryaṃ hrīs titikṣānasūyā<BR>
05,044.024d@002_0016	dānaṃ śrutaṃ caiva dhṛtiḥ kṣamā ca<BR>
05,044.024d@002_0017	mahāvratā dvādaśa brāhmaṇasya<BR>
05,044.024d@002_0018	yo naitebhyaḥ pracyaved dvādaśabhyaḥ<BR>
05,044.024d@002_0019	sarvām apīmāṃ pṛthivīṃ sa śiṣyāt<BR>
05,044.024d@002_0020	tribhir dvābhyām ekato vārthito yo<BR>
05,044.024d@002_0021	nāsya svam astīti ca veditavyam<BR>
05,044.024d@002_0022	damas tyāgo 'thāpramāda ity eteṣv amṛtaṃ sthitam<BR>
05,044.024d@002_0023	etāni brahmamukhyānāṃ brāhmaṇānāṃ manīṣiṇām<BR>
05,044.024d@002_0024	sad vāsad vā parīvādo brāhmaṇasya na śasyate<BR>
05,044.024d@002_0025	narakapratiṣṭhās te vai syur ya evaṃ kurvate narāḥ<BR>
05,044.024d@002_0026	mado 'ṣṭādaśadoṣaḥ sa syāt purā yo 'prakīrtitaḥ<BR>
05,044.024d@002_0027	lokadveṣyaṃ prātikūlyam abhyasūyā mṛṣāvacaḥ<BR>
05,044.024d@002_0028	kāmakrodhau pāratantryaṃ parivādo 'tha paiśunam<BR>
05,044.024d@002_0029	arthahānir vivitsā ca mātsaryaṃ prāṇipīḍanam<BR>
05,044.024d@002_0030	īrṣyā moho 'tivādaś ca saṃjñānāśo 'bhyasūyitā<BR>
05,044.024d@002_0031	tasmāt prājño na mādyeta sadā hy etad vigarhitam<BR>
05,044.024d@002_0032	sauhṛde vai ṣaḍ guṇā veditavyāḥ<BR>
05,044.024d@002_0033	priye hṛṣyanty apriye ca vyathante<BR>
05,044.024d@002_0034	syād ātmanaḥ suciraṃ yācate yo<BR>
05,044.024d@002_0035	dadāty ayācyam api deyaṃ khalu syāt<BR>
05,044.024d@002_0036	iṣṭān putrān vibhavān svāṃś ca dārān<BR>
05,044.024d@002_0037	abhyarthitaś cārhati śuddhabhāvaḥ<BR>
05,044.024d@002_0038	tyaktadravyaḥ saṃvasen neha kāmād<BR>
05,044.024d@002_0039	bhuṅkte karma svāśiṣaṃ bādhate ca<BR>
05,044.024d@002_0040	dravyavān guṇavān evaṃ tyāgī bhavati sāttvikaḥ<BR>
05,044.024d@002_0041	pañca bhūtāni pañcabhyo nivartayati tādṛśaḥ<BR>
05,044.024d@002_0042	etat samṛddham apy ūrdhvaṃ tapo bhavati kevalam<BR>
05,044.024d@002_0043	sattvāt pracyavamānānāṃ saṃkalpena samāhitam<BR>
05,044.024d@002_0044	yato yajñāḥ pravardhante satyasyaivāvarodhanāt<BR>
05,044.024d@002_0045	manasānyasya bhavati vācānyasyātha karmaṇā<BR>
05,044.024d@002_0046	saṃkalpasiddhaṃ puruṣam asaṃkalpo 'dhitiṣṭhati<BR>
05,044.024d@002_0047	brāhmaṇasya viśeṣeṇa kiṃ cānyad api me śruṇu<BR>
05,044.024d@002_0048	adhyāpayen mahad etad yaśasyaṃ<BR>
05,044.024d@002_0049	vāco vikāraṃ kavayo vadanti<BR>
05,044.024d@002_0050	asmin yoge sarvam idaṃ pratiṣṭhitaṃ<BR>
05,044.024d@002_0051	ye tad vidur amṛtās te bhavanti<BR>
05,044.024d@002_0052	na karmaṇā sukṛtenaiva rājan<BR>
05,044.024d@002_0053	satyaṃ vadej juhuyād vā yajed vā<BR>
05,044.024d@002_0054	naitena bālo 'mṛtyum abhyeti rājan<BR>
05,044.024d@002_0055	ratiṃ cāsau na labhaty antakāle<BR>
05,044.024d@002_0056	tūṣṇīm eka upāsīta ceṣṭeta manasāpi na<BR>
05,044.024d@002_0057	tathā saṃstutinindābhyāṃ prītiroṣau vivarjayet<BR>
05,044.024d@002_0058	atraiva tiṣṭhan kṣatriya brahmāviśati paśyati<BR>
05,044.024d@002_0059	vedeṣu cānupūrvyeṇa etad vidvan bravīmi te<BR>
05,044.024d*0292_01	tad etad ahnā saṃsthitaṃ bhāti sarvaṃ<BR>
05,044.024d*0292_02	tad ātmavit paśyati jñānayogāt<BR>
05,044.024d*0293_01	tasmiñ jagat sarvam idaṃ pratiṣṭhitaṃ<BR>
05,044.024d*0293_02	ya etad vidur amṛtās te bhavanti<BR>
05,045.001	sanatsujāta uvāca<BR>
05,045.001a	yat tac chukraṃ mahaj jyotir dīpyamānaṃ mahad yaśaḥ<BR>
05,045.001c	tad vai devā upāsante yasmād arko virājate<BR>
05,045.001e	yoginas taṃ prapaśyanti bhagavantaṃ sanātanam<BR>
05,045.002a	śukrād brahma prabhavati brahma śukreṇa vardhate<BR>
05,045.002c	tac chukraṃ jyotiṣāṃ madhye 'taptaṃ tapati tāpanam<BR>
05,045.002e	yoginas taṃ prapaśyanti bhagavantaṃ sanātanam<BR>
05,045.003a	āpo 'tha adbhyaḥ salilasya madhye; ubhau devau śiśriyāte 'ntarikṣe<BR>
05,045.003c	sa sadhrīcīḥ sa viṣūcīr vasānā; ubhe bibharti pṛthivīṃ divaṃ ca<BR>
05,045.003e	yoginas taṃ prapaśyanti bhagavantaṃ sanātanam<BR>
05,045.003f*0294_01	apa eva sasarjādau tāsu vīryam athāsṛjat<BR>
05,045.003f*0294_02	tad aṇḍam abhavad dhaimaṃ sahasrāṃśusamaprabham<BR>
05,045.003f*0294_03	tasmiñ jajñe svayaṃ brahmā sarvalokapitāmahaḥ<BR>
05,045.003f*0294_04	yoginas taṃ prapaśyanti bhagavantaṃ sanātanam<BR>
05,045.004a	ubhau ca devau pṛthivīṃ divaṃ ca; diśaś ca śukraṃ bhuvanaṃ bibharti<BR>
05,045.004c	tasmād diśaḥ saritaś ca sravanti; tasmāt samudrā vihitā mahāntaḥ<BR>
05,045.004e	yoginas taṃ prapaśyanti bhagavantaṃ sanātanam<BR>
05,045.005a	cakre rathasya tiṣṭhantaṃ dhruvasyāvyayakarmaṇaḥ<BR>
05,045.005c	ketumantaṃ vahanty aśvās taṃ divyam ajaraṃ divi<BR>
05,045.005e	yoginas taṃ prapaśyanti bhagavantaṃ sanātanam<BR>
05,045.006a	na sādṛśye tiṣṭhati rūpam asya; na cakṣuṣā paśyati kaś cid enam<BR>
05,045.006c	manīṣayātho manasā hṛdā ca; ya evaṃ vidur amṛtās te bhavanti<BR>
05,045.006d*0295_01	yasya deve parā bhaktir yathā deve tathā gurau<BR>
05,045.006d*0295_02	tasya te kathitā hy arthāḥ prakāśante mahātmanaḥ<BR>
05,045.006e	yoginas taṃ prapaśyanti bhagavantaṃ sanātanam<BR>
05,045.007a	dvādaśapūgāṃ saritaṃ devarakṣitam<BR>
05,045.007c	madhu īśantas tadā saṃcaranti ghoram<BR>
05,045.007e	yoginas taṃ prapaśyanti bhagavantaṃ sanātanam<BR>
05,045.008a	tad ardhamāsaṃ pibati saṃcitya bhramaro madhu<BR>
05,045.008c	īśānaḥ sarvabhūteṣu havirbhūtam akalpayat<BR>
05,045.008e	yoginas taṃ prapaśyanti bhagavantaṃ sanātanam<BR>
05,045.009a	hiraṇyaparṇam aśvattham abhipatya apakṣakāḥ<BR>
05,045.009c	te tatra pakṣiṇo bhūtvā prapatanti yathādiśam<BR>
05,045.009e	yoginas taṃ prapaśyanti bhagavantaṃ sanātanam<BR>
05,045.010a	pūrṇāt pūrṇāny uddharanti pūrṇāt pūrṇāni cakrire<BR>
05,045.010c	haranti pūrṇāt pūrṇāni pūrṇam evāvaśiṣyate<BR>
05,045.010e	yoginas taṃ prapaśyanti bhagavantaṃ sanātanam<BR>
05,045.011a	tasmād vai vāyur āyātas tasmiṃś ca prayataḥ sadā<BR>
05,045.011c	tasmād agniś ca somaś ca tasmiṃś ca prāṇa ātataḥ<BR>
05,045.011c*0296_01	**** **** yasmiṃś ca pralayaṃ gatau<BR>
05,045.011c*0296_02	tasmād vai vāyur ātataḥ<BR>
05,045.011d*0297_01	yoginas taṃ prapaśyanti bhagavantaṃ sanātanam<BR>
05,045.011d*0298_01	yasmād vai vāyur āyāto yasmāc ca prāṇa āgataḥ<BR>
05,045.011d*0299_01	tat pratiṣṭhās tad amṛtaṃ lokās tad brahma tad yaśaḥ<BR>
05,045.011d*0299_02	bhūtāni jajñire tasmāt pralayaṃ yānti tatra ca<BR>
05,045.011d*0299_03	yoginas taṃ prapaśyanti bhagavantaṃ sanātanam<BR>
05,045.012a	sarvam eva tato vidyāt tat tad vaktuṃ na śaknumaḥ<BR>
05,045.012c	yoginas taṃ prapaśyanti bhagavantaṃ sanātanam<BR>
05,045.013a	apānaṃ girati prāṇaḥ prāṇaṃ girati candramāḥ<BR>
05,045.013c	ādityo girate candram ādityaṃ girate paraḥ<BR>
05,045.013e	yoginas taṃ prapaśyanti bhagavantaṃ sanātanam<BR>
05,045.014a	ekaṃ pādaṃ notkṣipati salilād dhaṃsa uccaran<BR>
05,045.014c	taṃ cet satatam ṛtvijaṃ na mṛtyur nāmṛtaṃ bhavet<BR>
05,045.014e	yoginas taṃ prapaśyanti bhagavantaṃ sanātanam<BR>
05,045.014f*0300_01	aṅguṣṭhamātraḥ puruṣo 'ntarātmā<BR>
05,045.014f*0300_02	liṅgasya yogena sa yāti nityam<BR>
05,045.014f*0300_03	tam īśam īḍyam anukalpam ādyaṃ<BR>
05,045.014f*0300_04	paśyanti mūḍhā na virājamānam<BR>
05,045.014f*0300_05	yoginas taṃ prapaśyanti bhagavantaṃ sanātanam<BR>
05,045.014f*0301_01	nātmānam ātmastham avaiti mūḍhaḥ<BR>
05,045.014f*0301_02	saṃsārakūpe parivartate yaḥ<BR>
05,045.014f*0301_03	tyaktvātmarūpaṃ viṣayāṃś ca bhuṅkte<BR>
05,045.014f*0301_04	sa vai jano gardabha eva sākṣāt<BR>
05,045.014f*0301_05	yoginas taṃ prapaśyanti bhagavantaṃ sanātanam<BR>
05,045.015a	evaṃ devo mahātmā sa pāvakaṃ puruṣo giran<BR>
05,045.015c	yo vai taṃ puruṣaṃ veda tasyehātmā na riṣyate<BR>
05,045.015e	yoginas taṃ prapaśyanti bhagavantaṃ sanātanam<BR>
05,045.016a	yaḥ sahasraṃ sahasrāṇāṃ pakṣān saṃtatya saṃpatet<BR>
05,045.016c	madhyame madhya āgacched api cet syān manojavaḥ<BR>
05,045.016e	yoginas taṃ prapaśyanti bhagavantaṃ sanātanam<BR>
05,045.017a	na darśane tiṣṭhati rūpam asya; paśyanti cainaṃ suviśuddhasattvāḥ<BR>
05,045.017c	hito manīṣī manasābhipaśyed; ye taṃ śrayeyur amṛtās te bhavanti<BR>
05,045.017e	yoginas taṃ prapaśyanti bhagavantaṃ sanātanam<BR>
05,045.018a	gūhanti sarpā iva gahvarāṇi; svaśikṣayā svena vṛttena martyāḥ<BR>
05,045.018c	teṣu pramuhyanti janā vimūḍhā; yathādhvānaṃ mohayante bhayāya<BR>
05,045.018e	yoginas taṃ prapaśyanti bhagavantaṃ sanātanam<BR>
05,045.019a	sadā sadāsatkṛtaḥ syān na mṛtyur amṛtaṃ kutaḥ<BR>
05,045.019c	satyānṛte satyasamānabandhane; sataś ca yonir asataś caika eva<BR>
05,045.019e	yoginas taṃ prapaśyanti bhagavantaṃ sanātanam<BR>
05,045.020a	na sādhunā nota asādhunā vā; samānam etad dṛśyate mānuṣeṣu<BR>
05,045.020c	samānam etad amṛtasya vidyād; evaṃyukto madhu tad vai parīpset<BR>
05,045.020e	yoginas taṃ prapaśyanti bhagavantaṃ sanātanam<BR>
05,045.021a	nāsyātivādā hṛdayaṃ tāpayanti; nānadhītaṃ nāhutam agnihotram<BR>
05,045.021c	mano brāhmīṃ laghutām ādadhīta; prajñānam asya nāma dhīrā labhante<BR>
05,045.021e	yoginas taṃ prapaśyanti bhagavantaṃ sanātanam<BR>
05,045.022a	evaṃ yaḥ sarvabhūteṣu ātmānam anupaśyati<BR>
05,045.022c	anyatrānyatra yukteṣu kiṃ sa śocet tataḥ param<BR>
05,045.023a	yathodapāne mahati sarvataḥ saṃplutodake<BR>
05,045.023c	evaṃ sarveṣu vedeṣu brāhmaṇasya vijānataḥ<BR>
05,045.024a	aṅguṣṭhamātraḥ puruṣo mahātmā; na dṛśyate 'sau hṛdaye niviṣṭaḥ<BR>
05,045.024c	ajaś caro divārātram atandritaś ca; sa taṃ matvā kavir āste prasannaḥ<BR>
05,045.025a	aham evāsmi vo mātā pitā putro 'smy ahaṃ punaḥ<BR>
05,045.025c	ātmāham api sarvasya yac ca nāsti yad asti ca<BR>
05,045.026a	pitāmaho 'smi sthaviraḥ pitā putraś ca bhārata<BR>
05,045.026c	mamaiva yūyam ātmasthā na me yūyaṃ na vo 'py aham<BR>
05,045.027a	ātmaiva sthānaṃ mama janma cātmā; vedaprokto 'ham ajarapratiṣṭhaḥ<BR>
05,045.028a	aṇor aṇīyān sumanāḥ sarvabhūteṣu jāgṛmi<BR>
05,045.028c	pitaraṃ sarvabhūtānāṃ puṣkare nihitaṃ viduḥ<BR>
05,045.028d*0302_01	viṣaṃ bhuṅkṣva sahāmātyair vināśaṃ prāpnuhi dhruvam<BR>
05,045.028d*0302_02	rājan kena vinā nābhyāṃ sphītaṃ kṛṣṇājinaṃ varam<BR>
05,046.000*0303_01	namaḥ puṃse purāṇāya pūrṇānandāya viṣṇave<BR>
05,046.000*0303_02	nirastanikhiladhvāntatejase viśvahetave<BR>
05,046.001	vaiśaṃpāyana uvāca<BR>
05,046.001a	evaṃ sanatsujātena vidureṇa ca dhīmatā<BR>
05,046.001c	sārdhaṃ kathayato rājñaḥ sā vyatīyāya śarvarī<BR>
05,046.002a	tasyāṃ rajanyāṃ vyuṣṭāyāṃ rājānaḥ sarva eva te<BR>
05,046.002c	sabhām āviviśur hṛṣṭāḥ sūtasyopadidṛkṣayā<BR>
05,046.003a	śuśrūṣamāṇāḥ pārthānāṃ vaco dharmārthasaṃhitam<BR>
05,046.003c	dhṛtarāṣṭramukhāḥ sarve yayū rājasabhāṃ śubhām<BR>
05,046.004a	sudhāvadātāṃ vistīrṇāṃ kanakājirabhūṣitām<BR>
05,046.004c	candraprabhāṃ surucirāṃ siktāṃ paramavāriṇā<BR>
05,046.005a	rucirair āsanaiḥ stīrṇāṃ kāñcanair dāravair api<BR>
05,046.005c	aśmasāramayair dāntaiḥ svāstīrṇaiḥ sottaracchadaiḥ<BR>
05,046.006a	bhīṣmo droṇaḥ kṛpaḥ śalyaḥ kṛtavarmā jayadrathaḥ<BR>
05,046.006c	aśvatthāmā vikarṇaś ca somadattaś ca bāhlikaḥ<BR>
05,046.007a	viduraś ca mahāprājño yuyutsuś ca mahārathaḥ<BR>
05,046.007c	sarve ca sahitāḥ śūrāḥ pārthivā bharatarṣabha<BR>
05,046.007e	dhṛtarāṣṭraṃ puraskṛtya viviśus tāṃ sabhāṃ śubhām<BR>
05,046.008a	duḥśāsanaś citrasenaḥ śakuniś cāpi saubalaḥ<BR>
05,046.008c	durmukho duḥsahaḥ karṇa ulūko 'tha viviṃśatiḥ<BR>
05,046.008d*0304_01	duḥśāsanaḥ saubalaś ca śakuniḥ śalatośalau<BR>
05,046.008d*0305_01	ete cānye ca bahavaḥ pārthivā bharatarṣabha<BR>
05,046.009a	kururājaṃ puraskṛtya duryodhanam amarṣaṇam<BR>
05,046.009c	viviśus tāṃ sabhāṃ rājan surāḥ śakrasado yathā<BR>
05,046.010a	āviśadbhis tadā rājañ śūraiḥ parighabāhubhiḥ<BR>
05,046.010c	śuśubhe sā sabhā rājan siṃhair iva girer guhā<BR>
05,046.011a	te praviśya maheṣvāsāḥ sabhāṃ samitiśobhanāḥ<BR>
05,046.011c	āsanāni mahārhāṇi bhejire sūryavarcasaḥ<BR>
05,046.012a	āsanastheṣu sarveṣu teṣu rājasu bhārata<BR>
05,046.012c	dvāḥstho nivedayām āsa sūtaputram upasthitam<BR>
05,046.013a	ayaṃ sa ratha āyāti yo 'yāsīt pāṇḍavān prati<BR>
05,046.013c	dūto nas tūrṇam āyātaḥ saindhavaiḥ sādhuvāhibhiḥ<BR>
05,046.014a	upayāya tu sa kṣipraṃ rathāt praskandya kuṇḍalī<BR>
05,046.014c	praviveśa sabhāṃ pūrṇāṃ mahīpālair mahātmabhiḥ<BR>
05,046.015	saṃjaya uvāca<BR>
05,046.015a	prāpto 'smi pāṇḍavān gatvā tad vijānīta kauravāḥ<BR>
05,046.015c	yathāvayaḥ kurūn sarvān pratinandanti pāṇḍavāḥ<BR>
05,046.016a	abhivādayanti vṛddhāṃś ca vayasyāṃś ca vayasyavat<BR>
05,046.016c	yūnaś cābhyavadan pārthāḥ pratipūjya yathāvayaḥ<BR>
05,046.017a	yathāhaṃ dhṛtarāṣṭreṇa śiṣṭaḥ pūrvam ito gataḥ<BR>
05,046.017c	abruvaṃ pāṇḍavān gatvā tan nibodhata pārthivāḥ<BR>
05,046.017d*0306_01	abrūtāṃ tāta dharmeṇa vāsudevadhanaṃjayau<BR>
05,047.001	dhṛtarāṣṭra uvāca<BR>
05,047.001a	pṛcchāmi tvāṃ saṃjaya rājamadhye; kim abravīd vākyam adīnasattvaḥ<BR>
05,047.001c	dhanaṃjayas tāta yudhāṃ praṇetā; durātmanāṃ jīvitacchin mahātmā<BR>
05,047.002	saṃjaya uvāca<BR>
05,047.002a	duryodhano vācam imāṃ śṛṇotu; yad abravīd arjuno yotsyamānaḥ<BR>
05,047.002c	yudhiṣṭhirasyānumate mahātmā; dhanaṃjayaḥ śṛṇvataḥ keśavasya<BR>
05,047.003a	anvatrasto bāhuvīryaṃ vidāna; upahvare vāsudevasya dhīraḥ<BR>
05,047.003c	avocan māṃ yotsyamānaḥ kirīṭī; madhye brūyā dhārtarāṣṭraṃ kurūṇām<BR>
05,047.003d*0307_01	saṃśṛṇvatas tasya durbhāṣiṇo vai<BR>
05,047.003d*0307_02	durātmanaḥ sūtaputrasya sūta<BR>
05,047.003d*0307_03	yo yoddhum āśaṃsati māṃ sadaiva<BR>
05,047.003d*0307_04	mandaprajñaḥ kālapakvo 'timūḍhaḥ<BR>
05,047.004a	ye vai rājānaḥ pāṇḍavāyodhanāya; samānītāḥ śṛṇvatāṃ cāpi teṣām<BR>
05,047.004c	yathā samagraṃ vacanaṃ mayoktaṃ; sahāmātyaṃ śrāvayethā nṛpaṃ tam<BR>
05,047.005a	yathā nūnaṃ devarājasya devāḥ; śuśrūṣante vajrahastasya sarve<BR>
05,047.005c	tathāśṛṇvan pāṇḍavāḥ sṛñjayāś ca; kirīṭinā vācam uktāṃ samarthām<BR>
05,047.006a	ity abravīd arjuno yotsyamāno; gāṇḍīvadhanvā lohitapadmanetraḥ<BR>
05,047.006c	na ced rājyaṃ muñcati dhārtarāṣṭro; yudhiṣṭhirasyājamīḍhasya rājñaḥ<BR>
05,047.006e	asti nūnaṃ karma kṛtaṃ purastād; anirviṣṭaṃ pāpakaṃ dhārtarāṣṭraiḥ<BR>
05,047.007a	yeṣāṃ yuddhaṃ bhīmasenārjunābhyāṃ; tathāśvibhyāṃ vāsudevena caiva<BR>
05,047.007b*0308_01	tathā pāñcālaiḥ sṛñjayaiś cāpi rājan<BR>
05,047.007c	śaineyena dhruvam āttāyudhena; dhṛṣṭadyumnenātha śikhaṇḍinā ca<BR>
05,047.007e	yudhiṣṭhireṇendrakalpena caiva; yo 'padhyānān nirdahed gāṃ divaṃ ca<BR>
05,047.008a	taiś ced yuddhaṃ manyate dhārtarāṣṭro; nirvṛtto 'rthaḥ sakalaḥ pāṇḍavānām<BR>
05,047.008b*0309_01	nūnaṃ hy etān nirdahed gāṇḍivaṃ ca<BR>
05,047.008c	mā tat kārṣīḥ pāṇḍavārthāya hetor; upaihi yuddhaṃ yadi manyase tvam<BR>
05,047.009a	yāṃ tāṃ vane duḥkhaśayyām uvāsa; pravrājitaḥ pāṇḍavo dharmacārī<BR>
05,047.009b*0310_01	tapodamābhyāṃ dharmaguptyā dhanena<BR>
05,047.009c	āśiṣyate duḥkhatarām anarthām; antyāṃ śayyāṃ dhārtarāṣṭraḥ parāsuḥ<BR>
05,047.010a	hriyā jñānena tapasā damena; krodhenātho dharmaguptyā dhanena<BR>
05,047.010c	anyāyavṛttaḥ kurupāṇḍaveyān; adhyātiṣṭhad dhārtarāṣṭro durātmā<BR>
05,047.011a	māyopadhaḥ praṇidhānārjavābhyāṃ; tapodamābhyāṃ dharmaguptyā balena<BR>
05,047.011c	satyaṃ bruvan prītiyuktyānṛtena; titikṣamāṇaḥ kliśyamāno 'tivelam<BR>
05,047.012a	yadā jyeṣṭhaḥ pāṇḍavaḥ saṃśitātmā; krodhaṃ yat taṃ varṣapūgān sughoram<BR>
05,047.012c	avasraṣṭā kuruṣūdvṛttacetās; tadā yuddhaṃ dhārtarāṣṭro 'nvatapsyat<BR>
05,047.013a	kṛṣṇavartmeva jvalitaḥ samiddho; yathā dahet kakṣam agnir nidāghe<BR>
05,047.013c	evaṃ dagdhā dhārtarāṣṭrasya senāṃ; yudhiṣṭhiraḥ krodhadīpto 'nuvīkṣya<BR>
05,047.014a	yadā draṣṭā bhīmasenaṃ raṇasthaṃ; gadāhastaṃ krodhaviṣaṃ vamantam<BR>
05,047.014c	durmarṣaṇaṃ pāṇḍavaṃ bhīmavegaṃ; tadā yuddhaṃ dhārtarāṣṭro 'nvatapsyat<BR>
05,047.014c*0311_01	api guptam indrakalpair nṛpālaiḥ<BR>
05,047.014d*0312_01	senāgragaṃ daṃśitaṃ bhīmasenaṃ<BR>
05,047.014d*0312_02	svālakṣaṇaṃ vīrahaṇaṃ pareṣām<BR>
05,047.014d*0312_03	ghnantaṃ camūm antakasaṃnikāśaṃ<BR>
05,047.014d*0312_04	tadā smartā vacanasyātimānī<BR>
05,047.014d*0312_05	yadā draṣṭā bhīmasenena nāgān<BR>
05,047.014d*0312_06	nipātitān girikūṭaprakāśān<BR>
05,047.014d*0312_07	kumbhair ivāsṛg vamato bhinnakumbhāṃs<BR>
05,047.014d*0312_08	tadā yuddhaṃ dhārtarāṣṭro 'nvatapsyat<BR>
05,047.015a	mahāsiṃho gāva iva praviśya; gadāpāṇir dhārtarāṣṭrān upetya<BR>
05,047.015c	yadā bhīmo bhīmarūpo nihantā; tadā yuddhaṃ dhārtarāṣṭro 'nvatapsyat<BR>
05,047.016a	mahābhaye vītabhayaḥ kṛtāstraḥ; samāgame śatrubalāvamardī<BR>
05,047.016c	sakṛd rathena pratiyād rathaughān; padātisaṃghān gadayābhinighnan<BR>
05,047.017a	sainyān anekāṃs tarasā vimṛdnan; yadā kṣeptā dhārtarāṣṭrasya sainyam<BR>
05,047.017c	chindan vanaṃ paraśuneva śūras; tadā yuddhaṃ dhārtarāṣṭro 'nvatapsyat<BR>
05,047.018a	tṛṇaprāyaṃ jvalaneneva dagdhaṃ; grāmaṃ yathā dhārtarāṣṭraḥ samīkṣya<BR>
05,047.018c	pakvaṃ sasyaṃ vaidyuteneva dagdhaṃ; parāsiktaṃ vipulaṃ svaṃ balaugham<BR>
05,047.019a	hatapravīraṃ vimukhaṃ bhayārtaṃ; parāṅmukhaṃ prāyaśo 'dhṛṣṭayodham<BR>
05,047.019c	śastrārciṣā bhīmasenena dagdhaṃ; tadā yuddhaṃ dhārtarāṣṭro 'nvatapsyat<BR>
05,047.020a	upāsaṅgād uddharan dakṣiṇena; paraḥśatān nakulaś citrayodhī<BR>
05,047.020c	yadā rathāgryo rathinaḥ pracetā; tadā yuddhaṃ dhārtarāṣṭro 'nvatapsyat<BR>
05,047.021a	sukhocito duḥkhaśayyāṃ vaneṣu; dīrghaṃ kālaṃ nakulo yām aśeta<BR>
05,047.021c	āśīviṣaḥ kruddha iva śvasan bhṛśaṃ; tadā yuddhaṃ dhārtarāṣṭro 'nvatapsyat<BR>
05,047.022a	tyaktātmānaḥ pārthivāyodhanāya; samādiṣṭā dharmarājena vīrāḥ<BR>
05,047.022c	rathaiḥ śubhraiḥ sainyam abhidravanto; dṛṣṭvā paścāt tapsyate dhārtarāṣṭraḥ<BR>
05,047.023a	śiśūn kṛtāstrān aśiśuprakāśān; yadā draṣṭā kauravaḥ pañca śūrān<BR>
05,047.023c	tyaktvā prāṇān kekayān ādravantas; tadā yuddhaṃ dhārtarāṣṭro 'nvatapsyat<BR>
05,047.024a	yadā gatodvāham akūjanākṣaṃ; suvarṇatāraṃ ratham ātatāyī<BR>
05,047.024c	dāntair yuktaṃ sahadevo 'dhirūḍhaḥ; śirāṃsi rājñāṃ kṣepsyate mārgaṇaughaiḥ<BR>
05,047.025a	mahābhaye saṃpravṛtte rathasthaṃ; vivartamānaṃ samare kṛtāstram<BR>
05,047.025c	sarvāṃ diśaṃ saṃpatantaṃ samīkṣya; tadā yuddhaṃ dhārtarāṣṭro 'nvatapsyat<BR>
05,047.026a	hrīniṣedho nipuṇaḥ satyavādī; mahābalaḥ sarvadharmopapannaḥ<BR>
05,047.026c	gāndhārim ārcchaṃs tumule kṣiprakārī; kṣeptā janān sahadevas tarasvī<BR>
05,047.027a	yadā draṣṭā draupadeyān maheṣūñ; śūrān kṛtāstrān rathayuddhakovidān<BR>
05,047.027c	āśīviṣān ghoraviṣān ivāyatas; tadā yuddhaṃ dhārtarāṣṭro 'nvatapsyat<BR>
05,047.028a	yadābhimanyuḥ paravīraghātī; śaraiḥ parān megha ivābhivarṣan<BR>
05,047.028c	vigāhitā kṛṣṇasamaḥ kṛtāstras; tadā yuddhaṃ dhārtarāṣṭro 'nvatapsyat<BR>
05,047.029a	yadā draṣṭā bālam abālavīryaṃ; dviṣaccamūṃ mṛtyum ivāpatantam<BR>
05,047.029c	saubhadram indrapratimaṃ kṛtāstraṃ; tadā yuddhaṃ dhārtarāṣṭro 'nvatapsyat<BR>
05,047.030a	prabhadrakāḥ śīghratarā yuvāno; viśāradāḥ siṃhasamānavīryāḥ<BR>
05,047.030c	yadā kṣeptāro dhārtarāṣṭrān sasainyāṃs; tadā yuddhaṃ dhārtarāṣṭro 'nvatapsyat<BR>
05,047.031a	vṛddhau virāṭadrupadau mahārathau; pṛthak camūbhyām abhivartamānau<BR>
05,047.031c	yadā draṣṭārau dhārtarāṣṭrān sasainyāṃs; tadā yuddhaṃ dhārtarāṣṭro 'nvatapsyat<BR>
05,047.032a	yadā kṛtāstro drupadaḥ pracinvañ; śirāṃsi yūnāṃ samare rathasthaḥ<BR>
05,047.032c	kruddhaḥ śaraiś chetsyati cāpamuktais; tadā yuddhaṃ dhārtarāṣṭro 'nvatapsyat<BR>
05,047.033a	yadā virāṭaḥ paravīraghātī; marmāntare śatrucamūṃ praveṣṭā<BR>
05,047.033c	matsyaiḥ sārdham anṛśaṃsarūpais; tadā yuddhaṃ dhārtarāṣṭro 'nvatapsyat<BR>
05,047.034a	jyeṣṭhaṃ mātsyānām anṛśaṃsarūpaṃ; virāṭaputraṃ rathinaṃ purastāt<BR>
05,047.034c	yadā draṣṭā daṃśitaṃ pāṇḍavārthe; tadā yuddhaṃ dhārtarāṣṭro 'nvatapsyat<BR>
05,047.035a	raṇe hate kauravāṇāṃ pravīre; śikhaṇḍinā sattame śaṃtanūje<BR>
05,047.035c	na jātu naḥ śatravo dhārayeyur; asaṃśayaṃ satyam etad bravīmi<BR>
05,047.036a	yadā śikhaṇḍī rathinaḥ pracinvan; bhīṣmaṃ rathenābhiyātā varūthī<BR>
05,047.036c	divyair hayair avamṛdnan rathaughāṃs; tadā yuddhaṃ dhārtarāṣṭro 'nvatapsyat<BR>
05,047.037a	yadā draṣṭā sṛñjayānām anīke; dhṛṣṭadyumnaṃ pramukhe rocamānam<BR>
05,047.037c	astraṃ yasmai guhyam uvāca dhīmān; droṇas tadā tapsyati dhārtarāṣṭraḥ<BR>
05,047.038a	yadā sa senāpatir aprameyaḥ; parābhavann iṣubhir dhārtarāṣṭrān<BR>
05,047.038c	droṇaṃ raṇe śatrusaho 'bhiyātā; tadā yuddhaṃ dhārtarāṣṭro 'nvatapsyat<BR>
05,047.039a	hrīmān manīṣī balavān manasvī; sa lakṣmīvān somakānāṃ prabarhaḥ<BR>
05,047.039c	na jātu taṃ śatravo 'nye saheran; yeṣāṃ sa syād agraṇīr vṛṣṇisiṃhaḥ<BR>
05,047.040a	brūyāc ca mā pravṛṇīṣveti loke; yuddhe 'dvitīyaṃ sacivaṃ rathastham<BR>
05,047.040c	śiner naptāraṃ pravṛṇīma sātyakiṃ; mahābalaṃ vītabhayaṃ kṛtāstram<BR>
05,047.040d*0313_01	mahorasko dīrghabāhuḥ pramāthī<BR>
05,047.040d*0313_02	yuddhe 'dvitīyaḥ paramāstravedī<BR>
05,047.040d*0313_03	śiner naptā tālamātrāyudho 'yaṃ<BR>
05,047.040d*0313_04	mahāratho vītabhayaḥ kṛtāstraḥ<BR>
05,047.041a	yadā śinīnām adhipo mayoktaḥ; śaraiḥ parān megha iva pravarṣan<BR>
05,047.041c	pracchādayiṣyañ śarajālena yodhāṃs; tadā yuddhaṃ dhārtarāṣṭro 'nvatapsyat<BR>
05,047.042a	yadā dhṛtiṃ kurute yotsyamānaḥ; sa dīrghabāhur dṛḍhadhanvā mahātmā<BR>
05,047.042c	siṃhasyeva gandham āghrāya gāvaḥ; saṃveṣṭante śatravo 'smād yathāgneḥ<BR>
05,047.043a	sa dīrghabāhur dṛḍhadhanvā mahātmā; bhindyād girīn saṃharet sarvalokān<BR>
05,047.043c	astre kṛtī nipuṇaḥ kṣiprahasto; divi sthitaḥ sūrya ivābhibhāti<BR>
05,047.044a	citraḥ sūkṣmaḥ sukṛto yādavasya; astre yogo vṛṣṇisiṃhasya bhūyān<BR>
05,047.044c	yathāvidhaṃ yogam āhuḥ praśastaṃ; sarvair guṇaiḥ sātyakis tair upetaḥ<BR>
05,047.045a	hiraṇmayaṃ śvetahayaiś caturbhir; yadā yuktaṃ syandanaṃ mādhavasya<BR>
05,047.045c	draṣṭā yuddhe sātyaker vai suyodhanas; tadā tapsyaty akṛtātmā sa mandaḥ<BR>
05,047.046a	yadā rathaṃ hemamaṇiprakāśaṃ; śvetāśvayuktaṃ vānaraketum ugram<BR>
05,047.046c	draṣṭā raṇe saṃyataṃ keśavena; tadā tapsyaty akṛtātmā sa mandaḥ<BR>
05,047.047a	yadā maurvyās talaniṣpeṣam ugraṃ; mahāśabdaṃ vajraniṣpeṣatulyam<BR>
05,047.047c	vidhūyamānasya mahāraṇe mayā; gāṇḍīvasya śroṣyati mandabuddhiḥ<BR>
05,047.048a	tadā mūḍho dhṛtarāṣṭrasya putras; taptā yuddhe durmatir duḥsahāyaḥ<BR>
05,047.048c	dṛṣṭvā sainyaṃ bāṇavarṣāndhakāraṃ; prabhajyantaṃ gokulavad raṇāgre<BR>
05,047.049a	balāhakād uccarantīva vidyut; sahasraghnī dviṣatāṃ saṃgameṣu<BR>
05,047.049a*0314_01	vidyut sphuliṅgān iva ghorarūpān<BR>
05,047.049c	asthicchido marmabhido vamec charāṃs; tadā yuddhaṃ dhārtarāṣṭro 'nvatapsyat<BR>
05,047.050a	yadā draṣṭā jyāmukhād bāṇasaṃghān; gāṇḍīvamuktān patataḥ śitāgrān<BR>
05,047.050c	nāgān hayān varmiṇaś cādadānāṃs; tadā yuddhaṃ dhārtarāṣṭro 'nvatapsyat<BR>
05,047.051a	yadā mandaḥ parabāṇān vimuktān; mameṣubhir hriyamāṇān pratīpam<BR>
05,047.051c	tiryag vidvāṃś chidyamānān kṣuraprais; tadā yuddhaṃ dhārtarāṣṭro 'nvatapsyat<BR>
05,047.052a	yadā vipāṭhā madbhujavipramuktā; dvijāḥ phalānīva mahīruhāgrāt<BR>
05,047.052c	pracchettāra uttamāṅgāni yūnāṃ; tadā yuddhaṃ dhārtarāṣṭro 'nvatapsyat<BR>
05,047.053a	yadā draṣṭā patataḥ syandanebhyo; mahāgajebhyo 'śvagatāṃś ca yodhān<BR>
05,047.053c	śarair hatān pātitāṃś caiva raṅge; tadā yuddhaṃ dhārtarāṣṭro 'nvatapsyat<BR>
05,047.053d*0315_01	asaṃprāptān astrapathaṃ parasya<BR>
05,047.053d*0315_02	yadā draṣṭā naśyato dhārtarāṣṭrān<BR>
05,047.053d*0315_03	akurvataḥ karma yuddhe samantāt<BR>
05,047.053d*0315_04	tadā yuddhaṃ dhārtarāṣṭro 'nvatapsyat<BR>
05,047.054a	padātisaṃghān rathasaṃghān samantād; vyāttānanaḥ kāla ivātateṣuḥ<BR>
05,047.054c	praṇotsyāmi jvalitair bāṇavarṣaiḥ; śatrūṃs tadā tapsyati mandabuddhiḥ<BR>
05,047.055a	sarvā diśaḥ saṃpatatā rathena; rajodhvastaṃ gāṇḍivenāpakṛttam<BR>
05,047.055c	yadā draṣṭā svabalaṃ saṃpramūḍhaṃ; tadā paścāt tapsyati mandabuddhiḥ<BR>
05,047.056a	kāṃdigbhūtaṃ chinnagātraṃ visaṃjñaṃ; duryodhano drakṣyati sarvasainyam<BR>
05,047.056c	hatāśvavīrāgryanarendranāgaṃ; pipāsitaṃ śrāntapatraṃ bhayārtam<BR>
05,047.057a	ārtasvaraṃ hanyamānaṃ hataṃ ca; vikīrṇakeśāsthikapālasaṃgham<BR>
05,047.057c	prajāpateḥ karma yathārdhaniṣṭhitaṃ; tadā dṛṣṭvā tapsyate mandabuddhiḥ<BR>
05,047.058a	yadā rathe gāṇḍivaṃ vāsudevaṃ; divyaṃ śaṅkhaṃ pāñcajanyaṃ hayāṃś ca<BR>
05,047.058b*0316_01	yadā mūrvyāṃ mūlaniḥśeṣam ugraṃ<BR>
05,047.058b*0316_02	mahāśabdaṃ vajraniṣpeṣatulyam<BR>
05,047.058b*0316_03	dodhūyamānasya mahāraṇe mayā<BR>
05,047.058b*0316_04	gāñjīvanādaṃ śroṣyate mandabuddhiḥ<BR>
05,047.058c	tūṇāv akṣayyau devadattaṃ ca māṃ ca; draṣṭā yuddhe dhārtarāṣṭraḥ sametān<BR>
05,047.059a	udvartayan dasyusaṃghān sametān; pravartayan yugam anyad yugānte<BR>
05,047.059c	yadā dhakṣyāmy agnivat kauraveyāṃs; tadā taptā dhṛtarāṣṭraḥ saputraḥ<BR>
05,047.060a	sahabhrātā sahaputraḥ sasainyo; bhraṣṭaiśvaryaḥ krodhavaśo 'lpacetāḥ<BR>
05,047.060c	darpasyānte vihite vepamānaḥ; paścān mandas tapsyati dhārtarāṣṭraḥ<BR>
05,047.061a	pūrvāhṇe māṃ kṛtajapyaṃ kadā cid; vipraḥ provācodakānte manojñam<BR>
05,047.061c	kartavyaṃ te duṣkaraṃ karma pārtha; yoddhavyaṃ te śatrubhiḥ savyasācin<BR>
05,047.062a	indro vā te harivān vajrahastaḥ; purastād yātu samare 'rīn vinighnan<BR>
05,047.062c	sugrīvayuktena rathena vā te; paścāt kṛṣṇo rakṣatu vāsudevaḥ<BR>
05,047.063a	vavre cāhaṃ vajrahastān mahendrād; asmin yuddhe vāsudevaṃ sahāyam<BR>
05,047.063c	sa me labdho dasyuvadhāya kṛṣṇo; manye caitad vihitaṃ daivatair me<BR>
05,047.064a	ayudhyamāno manasāpi yasya; jayaṃ kṛṣṇaḥ puruṣasyābhinandet<BR>
05,047.064c	dhruvaṃ sarvān so 'bhyatīyād amitrān; sendrān devān mānuṣe nāsti cintā<BR>
05,047.065a	sa bāhubhyāṃ sāgaram uttitīrṣen; mahodadhiṃ salilasyāprameyam<BR>
05,047.065c	tejasvinaṃ kṛṣṇam atyantaśūraṃ; yuddhena yo vāsudevaṃ jigīṣet<BR>
05,047.066a	giriṃ ya iccheta talena bhettuṃ; śiloccayaṃ śvetam atipramāṇam<BR>
05,047.066c	tasyaiva pāṇiḥ sanakho viśīryen; na cāpi kiṃ cit sa gires tu kuryāt<BR>
05,047.067a	agniṃ samiddhaṃ śamayed bhujābhyāṃ; candraṃ ca sūryaṃ ca nivārayeta<BR>
05,047.067c	hared devānām amṛtaṃ prasahya; yuddhena yo vāsudevaṃ jigīṣet<BR>
05,047.068a	yo rukmiṇīm ekarathena bhojyām; utsādya rājñāṃ viṣayaṃ prasahya<BR>
05,047.068c	uvāha bhāryāṃ yaśasā jvalantīṃ; yasyāṃ jajñe raukmiṇeyo mahātmā<BR>
05,047.069a	ayaṃ gāndhārāṃs tarasā saṃpramathya; jitvā putrān nagnajitaḥ samagrān<BR>
05,047.069c	baddhaṃ mumoca vinadantaṃ prasahya; sudarśanīyaṃ devatānāṃ lalāmam<BR>
05,047.070a	ayaṃ kavāṭe nijaghāna pāṇḍyaṃ; tathā kaliṅgān dantakūre mamarda<BR>
05,047.070c	anena dagdhā varṣapūgān vināthā; vārāṇasī nagarī saṃbabhūva<BR>
05,047.071a	yaṃ sma yuddhe manyate 'nyair ajeyam; ekalavyaṃ nāma niṣādarājam<BR>
05,047.071c	vegeneva śailam abhihatya jambhaḥ; śete sa kṛṣṇena hataḥ parāsuḥ<BR>
05,047.072a	tathograsenasya sutaṃ praduṣṭaṃ; vṛṣṇyandhakānāṃ madhyagāṃ tapantam<BR>
05,047.072c	apātayad baladevadvitīyo; hatvā dadau cograsenāya rājyam<BR>
05,047.073a	ayaṃ saubhaṃ yodhayām āsa khasthaṃ; vibhīṣaṇaṃ māyayā śālvarājam<BR>
05,047.073c	saubhadvāri pratyagṛhṇāc chataghnīṃ; dorbhyāṃ ka enaṃ viṣaheta martyaḥ<BR>
05,047.074a	prāgjyotiṣaṃ nāma babhūva durgaṃ; puraṃ ghoram asurāṇām asahyam<BR>
05,047.074c	mahābalo narakas tatra bhaumo; jahārādityā maṇikuṇḍale śubhe<BR>
05,047.075a	na taṃ devāḥ saha śakreṇa sehire; samāgatā āharaṇāya bhītāḥ<BR>
05,047.075c	dṛṣṭvā ca te vikramaṃ keśavasya; balaṃ tathaivāstram avāraṇīyam<BR>
05,047.076a	jānanto 'sya prakṛtiṃ keśavasya; nyayojayan dasyuvadhāya kṛṣṇam<BR>
05,047.076c	sa tat karma pratiśuśrāva duṣkaram; aiśvaryavān siddhiṣu vāsudevaḥ<BR>
05,047.077a	nirmocane ṣaṭ sahasrāṇi hatvā; saṃchidya pāśān sahasā kṣurāntān<BR>
05,047.077c	muraṃ hatvā vinihatyaugharākṣasaṃ; nirmocanaṃ cāpi jagāma vīraḥ<BR>
05,047.078a	tatraiva tenāsya babhūva yuddhaṃ; mahābalenātibalasya viṣṇoḥ<BR>
05,047.078c	śete sa kṛṣṇena hataḥ parāsur; vāteneva mathitaḥ karṇikāraḥ<BR>
05,047.079a	āhṛtya kṛṣṇo maṇikuṇḍale te; hatvā ca bhaumaṃ narakaṃ muraṃ ca<BR>
05,047.079c	śriyā vṛto yaśasā caiva dhīmān; pratyājagāmāpratimaprabhāvaḥ<BR>
05,047.080a	tasmai varān adadaṃs tatra devā; dṛṣṭvā bhīmaṃ karma raṇe kṛtaṃ tat<BR>
05,047.080c	śramaś ca te yudhyamānasya na syād; ākāśe vā apsu caiva kramaḥ syāt<BR>
05,047.081a	śastrāṇi gātre ca na te kramerann; ity eva kṛṣṇaś ca tataḥ kṛtārthaḥ<BR>
05,047.081c	evaṃrūpe vāsudeve 'prameye; mahābale guṇasaṃpat sadaiva<BR>
05,047.082a	tam asahyaṃ viṣṇum anantavīryam; āśaṃsate dhārtarāṣṭro balena<BR>
05,047.082c	yadā hy enaṃ tarkayate durātmā; tac cāpy ayaṃ sahate 'smān samīkṣya<BR>
05,047.083a	paryāgataṃ mama kṛṣṇasya caiva; yo manyate kalahaṃ saṃprayujya<BR>
05,047.083c	śakyaṃ hartuṃ pāṇḍavānāṃ mamatvaṃ; tad veditā saṃyugaṃ tatra gatvā<BR>
05,047.084a	namaskṛtvā śāṃtanavāya rājñe; droṇāyātho sahaputrāya caiva<BR>
05,047.084c	śāradvatāyāpratidvandvine ca; yotsyāmy ahaṃ rājyam abhīpsamānaḥ<BR>
05,047.085a	dharmeṇāstraṃ niyataṃ tasya manye; yo yotsyate pāṇḍavair dharmacārī<BR>
05,047.085c	mithyāglahe nirjitā vai nṛśaṃsaiḥ; saṃvatsarān dvādaśa pāṇḍuputrāḥ<BR>
05,047.086a	avāpya kṛcchraṃ vihitaṃ hy araṇye; dīrghaṃ kālaṃ caikam ajñātacaryām<BR>
05,047.086c	te hy akasmāj jīvitaṃ pāṇḍavānāṃ; na mṛṣyante dhārtarāṣṭrāḥ padasthāḥ<BR>
05,047.087a	te ced asmān yudhyamānāñ jayeyur; devair apīndrapramukhaiḥ sahāyaiḥ<BR>
05,047.087c	dharmād adharmaś carito garīyān; iti dhruvaṃ nāsti kṛtaṃ na sādhu<BR>
05,047.088a	na ced imaṃ puruṣaṃ karmabaddhaṃ; na ced asmān manyate 'sau viśiṣṭān<BR>
05,047.088c	āśaṃse 'haṃ vāsudevadvitīyo; duryodhanaṃ sānubandhaṃ nihantum<BR>
05,047.089a	na ced idaṃ karma nareṣu baddhaṃ; na vidyate puruṣasya svakarma<BR>
05,047.089c	idaṃ ca tac cāpi samīkṣya nūnaṃ; parājayo dhārtarāṣṭrasya sādhuḥ<BR>
05,047.090a	pratyakṣaṃ vaḥ kuravo yad bravīmi; yudhyamānā dhārtarāṣṭrā na santi<BR>
05,047.090c	anyatra yuddhāt kuravaḥ parīpsan; na yudhyatāṃ śeṣa ihāsti kaś cit<BR>
05,047.091a	hatvā tv ahaṃ dhārtarāṣṭrān sakarṇān; rājyaṃ kurūṇām avajetā samagram<BR>
05,047.091c	yad vaḥ kāryaṃ tat kurudhvaṃ yathāsvam; iṣṭān dārān ātmajāṃś copabhuṅkta<BR>
05,047.092a	apy evaṃ no brāhmaṇāḥ santi vṛddhā; bahuśrutāḥ śīlavantaḥ kulīnāḥ<BR>
05,047.092c	sāṃvatsarā jyotiṣi cāpi yuktā; nakṣatrayogeṣu ca niścayajñāḥ<BR>
05,047.093a	uccāvacaṃ daivayuktaṃ rahasyaṃ; divyāḥ praśnā mṛgacakrā muhūrtāḥ<BR>
05,047.093c	kṣayaṃ mahāntaṃ kurusṛñjayānāṃ; nivedayante pāṇḍavānāṃ jayaṃ ca<BR>
05,047.094a	tathā hi no manyate 'jātaśatruḥ; saṃsiddhārtho dviṣatāṃ nigrahāya<BR>
05,047.094c	janārdanaś cāpy aparokṣavidyo; na saṃśayaṃ paśyati vṛṣṇisiṃhaḥ<BR>
05,047.095a	ahaṃ ca jānāmi bhaviṣyarūpaṃ; paśyāmi buddhyā svayam apramattaḥ<BR>
05,047.095c	dṛṣṭiś ca me na vyathate purāṇī; yudhyamānā dhārtarāṣṭrā na santi<BR>
05,047.096a	anālabdhaṃ jṛmbhati gāṇḍivaṃ dhanur; anālabdhā kampati me dhanurjyā<BR>
05,047.096c	bāṇāś ca me tūṇamukhād visṛjya; muhur muhur gantum uśanti caiva<BR>
05,047.097a	saikyaḥ kośān niḥsarati prasanno; hitveva jīrṇām uragas tvacaṃ svām<BR>
05,047.097c	dhvaje vāco raudrarūpā vadanti; kadā ratho yokṣyate te kirīṭin<BR>
05,047.098a	gomāyusaṃghāś ca vadanti rātrau; rakṣāṃsy atho niṣpatanty antarikṣāt<BR>
05,047.098c	mṛgāḥ śṛgālāḥ śitikaṇṭhāś ca kākā; gṛdhrā baḍāś caiva tarakṣavaś ca<BR>
05,047.099a	suparṇapātāś ca patanti paścād; dṛṣṭvā rathaṃ śvetahayaprayuktam<BR>
05,047.099c	ahaṃ hy ekaḥ pārthivān sarvayodhāñ; śarān varṣan mṛtyulokaṃ nayeyam<BR>
05,047.100a	samādadānaḥ pṛthag astramārgān; yathāgnir iddho gahanaṃ nidāghe<BR>
05,047.100c	sthūṇākarṇaṃ pāśupataṃ ca ghoraṃ; tathā brahmāstraṃ yac ca śakro viveda<BR>
05,047.101a	vadhe dhṛto vegavataḥ pramuñcan; nāhaṃ prajāḥ kiṃ cid ivāvaśiṣye<BR>
05,047.101c	śāntiṃ lapsye paramo hy eṣa bhāvaḥ; sthiro mama brūhi gāvalgaṇe tān<BR>
05,047.102a	nityaṃ punaḥ sacivair yair avocad; devān apīndrapramukhān sahāyān<BR>
05,047.102c	tair manyate kalahaṃ saṃprayujya; sa dhārtarāṣṭraḥ paśyata moham asya<BR>
05,047.103a	vṛddho bhīṣmaḥ śāṃtanavaḥ kṛpaś ca; droṇaḥ saputro viduraś ca dhīmān<BR>
05,047.103c	ete sarve yad vadante tad astu; āyuṣmantaḥ kuravaḥ santu sarve<BR>
05,048.001	vaiśaṃpāyana uvāca<BR>
05,048.001a	samaveteṣu sarveṣu teṣu rājasu bhārata<BR>
05,048.001c	duryodhanam idaṃ vākyaṃ bhīṣmaḥ śāṃtanavo 'bravīt<BR>
05,048.002a	bṛhaspatiś cośanā ca brahmāṇaṃ paryupasthitau<BR>
05,048.002c	marutaś ca sahendreṇa vasavaś ca sahāśvinau<BR>
05,048.003a	ādityāś caiva sādhyāś ca ye ca saptarṣayo divi<BR>
05,048.003c	viśvāvasuś ca gandharvaḥ śubhāś cāpsarasāṃ gaṇāḥ<BR>
05,048.004a	namaskṛtvopajagmus te lokavṛddhaṃ pitāmaham<BR>
05,048.004c	parivārya ca viśveśaṃ paryāsata divaukasaḥ<BR>
05,048.005a	teṣāṃ manaś ca tejaś cāpy ādadānau divaukasām<BR>
05,048.005c	pūrvadevau vyatikrāntau naranārāyaṇāv ṛṣī<BR>
05,048.006a	bṛhaspatiś ca papraccha brāhmaṇaṃ kāv imāv iti<BR>
05,048.006c	bhavantaṃ nopatiṣṭhete tau naḥ śaṃsa pitāmaha<BR>
05,048.007	brahmovāca<BR>
05,048.007a	yāv etau pṛthivīṃ dyāṃ ca bhāsayantau tapasvinau<BR>
05,048.007c	jvalantau rocamānau ca vyāpyātītau mahābalau<BR>
05,048.008a	naranārāyaṇāv etau lokāl lokaṃ samāsthitau<BR>
05,048.008c	ūrjitau svena tapasā mahāsattvaparākramau<BR>
05,048.009a	etau hi karmaṇā lokān nandayām āsatur dhruvau<BR>
05,048.009b*0317_01	dvidhābhūtau mahāprājñau viddhi brahman paraṃtapau<BR>
05,048.009c	asurāṇām abhāvāya devagandharvapūjitau<BR>
05,048.010	vaiśaṃpāyana uvāca<BR>
05,048.010a	jagāma śakras tac chrutvā yatra tau tepatus tapaḥ<BR>
05,048.010c	sārdhaṃ devagaṇaiḥ sarvair bṛhaspatipurogamaiḥ<BR>
05,048.011a	tadā devāsure ghore bhaye jāte divaukasām<BR>
05,048.011c	ayācata mahātmānau naranārāyaṇau varam<BR>
05,048.012a	tāv abrūtāṃ vṛṇīṣveti tadā bharatasattama<BR>
05,048.012c	athaitāv abravīc chakraḥ sāhyaṃ naḥ kriyatām iti<BR>
05,048.013a	tatas tau śakram abrūtāṃ kariṣyāvo yad icchasi<BR>
05,048.013c	tābhyāṃ ca sahitaḥ śakro vijigye daityadānavān<BR>
05,048.014a	nara indrasya saṃgrāme hatvā śatrūn paraṃtapaḥ<BR>
05,048.014c	paulomān kālakhañjāṃś ca sahasrāṇi śatāni ca<BR>
05,048.015a	eṣa bhrānte rathe tiṣṭhan bhallenāpaharac chiraḥ<BR>
05,048.015c	jambhasya grasamānasya yajñam arjuna āhave<BR>
05,048.016a	eṣa pāre samudrasya hiraṇyapuram ārujat<BR>
05,048.016c	hatvā ṣaṣṭisahasrāṇi nivātakavacān raṇe<BR>
05,048.017a	eṣa devān sahendreṇa jitvā parapuraṃjayaḥ<BR>
05,048.017c	atarpayan mahābāhur arjuno jātavedasam<BR>
05,048.017e	nārāyaṇas tathaivātra bhūyaso 'nyāñ jaghāna ha<BR>
05,048.018a	evam etau mahāvīryau tau paśyata samāgatau<BR>
05,048.018c	vāsudevārjunau vīrau samavetau mahārathau<BR>
05,048.019a	naranārāyaṇau devau pūrvadevāv iti śrutiḥ<BR>
05,048.019c	ajeyau mānuṣe loke sendrair api surāsuraiḥ<BR>
05,048.020a	eṣa nārāyaṇaḥ kṛṣṇaḥ phalgunas tu naraḥ smṛtaḥ<BR>
05,048.020c	nārāyaṇo naraś caiva sattvam ekaṃ dvidhākṛtam<BR>
05,048.021a	etau hi karmaṇā lokān aśnuvāte 'kṣayān dhruvān<BR>
05,048.021c	tatra tatraiva jāyete yuddhakāle punaḥ punaḥ<BR>
05,048.021d*0318_01	tasmād etau mahābhāgau prapadya śaraṇaṃ vibho<BR>
05,048.021d*0318_02	śriyaṃ bhuṅkṣva mahābāho saputrajñātibāndhavaḥ<BR>
05,048.022a	tasmāt karmaiva kartavyam iti hovāca nāradaḥ<BR>
05,048.022c	etad dhi sarvam ācaṣṭa vṛṣṇicakrasya vedavit<BR>
05,048.023a	śaṅkhacakragadāhastaṃ yadā drakṣyasi keśavam<BR>
05,048.023c	paryādadānaṃ cāstrāṇi bhīmadhanvānam arjunam<BR>
05,048.024a	sanātanau mahātmānau kṛṣṇāv ekarathe sthitau<BR>
05,048.024c	duryodhana tadā tāta smartāsi vacanaṃ mama<BR>
05,048.025a	no ced ayam abhāvaḥ syāt kurūṇāṃ pratyupasthitaḥ<BR>
05,048.025c	arthāc ca tāta dharmāc ca tava buddhir upaplutā<BR>
05,048.026a	na ced grahīṣyase vākyaṃ śrotāsi subahūn hatān<BR>
05,048.026c	tavaiva hi mataṃ sarve kuravaḥ paryupāsate<BR>
05,048.027a	trayāṇām eva ca mataṃ tattvam eko 'numanyase<BR>
05,048.027c	rāmeṇa caiva śaptasya karṇasya bharatarṣabha<BR>
05,048.028a	durjāteḥ sūtaputrasya śakuneḥ saubalasya ca<BR>
05,048.028c	tathā kṣudrasya pāpasya bhrātur duḥśāsanasya ca<BR>
05,048.029	karṇa uvāca<BR>
05,048.029a	naivam āyuṣmatā vācyaṃ yan mām āttha pitāmaha<BR>
05,048.029c	kṣatradharme sthito hy asmi svadharmād anapeyivān<BR>
05,048.030a	kiṃ cānyan mayi durvṛttaṃ yena māṃ parigarhase<BR>
05,048.030c	na hi me vṛjinaṃ kiṃ cid dhārtarāṣṭrā viduḥ kva cit<BR>
05,048.030d*0319_01	kāmāl lobhāc ca kāruṇyāt snehāc ca bharatarṣabha<BR>
05,048.030d*0320_01	nācaraṃ vṛjinaṃ kiṃ cid dhārtarāṣṭrasya nityaśaḥ<BR>
05,048.030d*0320_02	ahaṃ hi pāṇḍavān sarvān haniṣyāmi raṇe sthitān<BR>
05,048.030d*0320_03	prāg viruddhaiḥ śamaṃ sadbhiḥ kathaṃ vā kriyate punaḥ<BR>
05,048.031a	rājño hi dhṛtarāṣṭrasya sarvaṃ kāryaṃ priyaṃ mayā<BR>
05,048.031c	tathā duryodhanasyāpi sa hi rājye samāhitaḥ<BR>
05,048.032	vaiśaṃpāyana uvāca<BR>
05,048.032a	karṇasya tu vacaḥ śrutvā bhīṣmaḥ śāṃtanavaḥ punaḥ<BR>
05,048.032c	dhṛtarāṣṭraṃ mahārājam ābhāṣyedaṃ vaco 'bravīt<BR>
05,048.033a	yad ayaṃ katthate nityaṃ hantāhaṃ pāṇḍavān iti<BR>
05,048.033c	nāyaṃ kalāpi saṃpūrṇā pāṇḍavānāṃ mahātmanām<BR>
05,048.033d*0321_01	teṣām ekakalāṃ pūrṇāṃ pāṇḍavānāṃ na cārhati<BR>
05,048.034a	anayo yo 'yam āgantā putrāṇāṃ te durātmanām<BR>
05,048.034c	tad asya karma jānīhi sūtaputrasya durmateḥ<BR>
05,048.035a	enam āśritya putras te mandabuddhiḥ suyodhanaḥ<BR>
05,048.035c	avamanyata tān vīrān devaputrān ariṃdamān<BR>
05,048.036a	kiṃ cāpy anena tat karma kṛtaṃ pūrvaṃ suduṣkaram<BR>
05,048.036c	tair yathā pāṇḍavaiḥ sarvair ekaikena kṛtaṃ purā<BR>
05,048.037a	dṛṣṭvā virāṭanagare bhrātaraṃ nihataṃ priyam<BR>
05,048.037c	dhanaṃjayena vikramya kim anena tadā kṛtam<BR>
05,048.037d*0322_01	sarve hy astravidaḥ śūrāḥ sarve prāptā mahad yaśaḥ<BR>
05,048.037d*0322_02	api sarvāmaraiśvaryaṃ tyajeyur na punar jayam<BR>
05,048.038a	sahitān hi kurūn sarvān abhiyāto dhanaṃjayaḥ<BR>
05,048.038c	pramathya cācchinad gāvaḥ kim ayaṃ proṣitas tadā<BR>
05,048.039a	gandharvair ghoṣayātrāyāṃ hriyate yat sutas tava<BR>
05,048.039c	kva tadā sūtaputro 'bhūd ya idānīṃ vṛṣāyate<BR>
05,048.040a	nanu tatrāpi pārthena bhīmena ca mahātmanā<BR>
05,048.040c	yamābhyām eva cāgamya gandharvās te parājitāḥ<BR>
05,048.041a	etāny asya mṛṣoktāni bahūni bharatarṣabha<BR>
05,048.041c	vikatthanasya bhadraṃ te sadā dharmārthalopinaḥ<BR>
05,048.042a	bhīṣmasya tu vacaḥ śrutvā bhāradvājo mahāmanāḥ<BR>
05,048.042c	dhṛtarāṣṭram uvācedaṃ rājamadhye 'bhipūjayan<BR>
05,048.043a	yad āha bharataśreṣṭho bhīṣmas tat kriyatāṃ nṛpa<BR>
05,048.043c	na kāmam arthalipsūnāṃ vacanaṃ kartum arhasi<BR>
05,048.044a	purā yuddhāt sādhu manye pāṇḍavaiḥ saha saṃgamam<BR>
05,048.044b*0323_01	ajeyāḥ pāṇḍavā rājan sendrair api surāsuraiḥ<BR>
05,048.044c	yad vākyam arjunenoktaṃ saṃjayena niveditam<BR>
05,048.045a	sarvaṃ tad abhijānāmi kariṣyati ca pāṇḍavaḥ<BR>
05,048.045c	na hy asya triṣu lokeṣu sadṛśo 'sti dhanurdharaḥ<BR>
05,048.046a	anādṛtya tu tad vākyam arthavad droṇabhīṣmayoḥ<BR>
05,048.046c	tataḥ sa saṃjayaṃ rājā paryapṛcchata pāṇḍavam<BR>
05,048.047a	tadaiva kuravaḥ sarve nirāśā jīvite 'bhavan<BR>
05,048.047c	bhīṣmadroṇau yadā rājā na samyag anubhāṣate<BR>
05,049.001	dhṛtarāṣṭra uvāca<BR>
05,049.001a	kim asau pāṇḍavo rājā dharmaputro 'bhyabhāṣata<BR>
05,049.001c	śrutvemā bahulāḥ senāḥ pratyarthena samāgatāḥ<BR>
05,049.002a	kim icchaty abhisaṃrambhād yotsyamāno yudhiṣṭhiraḥ<BR>
05,049.002c	kasya svid bhrātṛputrāṇāṃ cintāsu mukham īkṣate<BR>
05,049.003a	ke svid enaṃ vārayanti śāmya yudhyeti vā punaḥ<BR>
05,049.003c	nikṛtyā kopitaṃ mandair dharmajñaṃ dharmacāriṇam<BR>
05,049.004	saṃjaya uvāca<BR>
05,049.004a	rājño mukham udīkṣante pāñcālāḥ pāṇḍavaiḥ saha<BR>
05,049.004c	yudhiṣṭhirasya bhadraṃ te sa sarvān anuśāsti ca<BR>
05,049.005a	pṛthagbhūtāḥ pāṇḍavānāṃ pāñcālānāṃ rathavrajāḥ<BR>
05,049.005c	āyāntam abhinandanti kuntīputraṃ yudhiṣṭhiram<BR>
05,049.006a	tamaḥ sūryam ivodyantaṃ kaunteyaṃ dīptatejasam<BR>
05,049.006c	pāñcālāḥ pratinandanti tejorāśim ivodyatam<BR>
05,049.007a	ā gopālāvipālebhyo nandamānaṃ yudhiṣṭhiram<BR>
05,049.007c	pāñcālāḥ kekayā matsyāḥ pratinandanti pāṇḍavam<BR>
05,049.008a	brāhmaṇyo rājaputryaś ca viśāṃ duhitaraś ca yāḥ<BR>
05,049.008c	krīḍantyo 'bhisamāyānti pārthaṃ saṃnaddham īkṣitum<BR>
05,049.009	dhṛtarāṣṭra uvāca<BR>
05,049.009a	saṃjayācakṣva kenāsmān pāṇḍavā abhyayuñjata<BR>
05,049.009c	dhṛṣṭadyumnena senānyā somakāḥ kiṃbalā iva<BR>
05,049.010	vaiśaṃpāyana uvāca<BR>
05,049.010a	gāvalgaṇis tu tat pṛṣṭaḥ sabhāyāṃ kurusaṃsadi<BR>
05,049.010c	niḥśvasya subhṛśaṃ dīrghaṃ muhuḥ saṃcintayann iva<BR>
05,049.010e	tatrānimittato daivāt sūtaṃ kaśmalam āviśat<BR>
05,049.011a	tadācacakṣe puruṣaḥ sabhāyāṃ rājasaṃsadi<BR>
05,049.011c	saṃjayo 'yaṃ mahārāja mūrcchitaḥ patito bhuvi<BR>
05,049.011e	vācaṃ na sṛjate kāṃ cid dhīnaprajño 'lpacetanaḥ<BR>
05,049.012	dhṛtarāṣṭra uvāca<BR>
05,049.012a	apaśyat saṃjayo nūnaṃ kuntīputrān mahārathān<BR>
05,049.012c	tair asya puruṣavyāghrair bhṛśam udvejitaṃ manaḥ<BR>
05,049.013	vaiśaṃpāyana uvāca<BR>
05,049.013a	saṃjayaś cetanāṃ labdhvā pratyāśvasyedam abravīt<BR>
05,049.013c	dhṛtarāṣṭraṃ mahārāja sabhāyāṃ kurusaṃsadi<BR>
05,049.014a	dṛṣṭavān asmi rājendra kuntīputrān mahārathān<BR>
05,049.014c	matsyarājagṛhāvāsād avarodhena karśitān<BR>
05,049.014e	śṛṇu yair hi mahārāja pāṇḍavā abhyayuñjata<BR>
05,049.014f*0324_01	dhṛṣṭadyumnena vīreṇa yuddhe vaste 'bhyayuñjata<BR>
05,049.015a	yo naiva roṣān na bhayān na kāmān nārthakāraṇāt<BR>
05,049.015c	na hetuvādād dharmātmā satyaṃ jahyāt kathaṃ cana<BR>
05,049.016a	yaḥ pramāṇaṃ mahārāja dharme dharmabhṛtāṃ varaḥ<BR>
05,049.016c	ajātaśatruṇā tena pāṇḍavā abhyayuñjata<BR>
05,049.017a	yasya bāhubale tulyaḥ pṛthivyāṃ nāsti kaś cana<BR>
05,049.017c	yo vai sarvān mahīpālān vaśe cakre dhanurdharaḥ<BR>
05,049.017e	tena vo bhīmasenena pāṇḍavā abhyayuñjata<BR>
05,049.018a	niḥsṛtānāṃ jatugṛhād dhiḍimbāt puruṣādakāt<BR>
05,049.018c	ya eṣām abhavad dvīpaḥ kuntīputro vṛkodaraḥ<BR>
05,049.019a	yājñasenīm atho yatra sindhurājo 'pakṛṣṭavān<BR>
05,049.019c	tatraiṣām abhavad dvīpaḥ kuntīputro vṛkodaraḥ<BR>
05,049.020a	yaś ca tān saṃgatān sarvān pāṇḍavān vāraṇāvate<BR>
05,049.020c	dahyato mocayām āsa tena vas te 'bhyayuñjata<BR>
05,049.021a	kṛṣṇāyāś caratā prītiṃ yena krodhavaśā hatāḥ<BR>
05,049.021c	praviśya viṣamaṃ ghoraṃ parvataṃ gandhamādanam<BR>
05,049.022a	yasya nāgāyutaṃ vīryaṃ bhujayoḥ sāram arpitam<BR>
05,049.022c	tena vo bhīmasenena pāṇḍavā abhyayuñjata<BR>
05,049.023a	kṛṣṇadvitīyo vikramya tuṣṭyarthaṃ jātavedasaḥ<BR>
05,049.023c	ajayad yaḥ purā vīro yudhyamānaṃ puraṃdaram<BR>
05,049.024a	yaḥ sa sākṣān mahādevaṃ giriśaṃ śūlapāṇinam<BR>
05,049.024c	toṣayām āsa yuddhena devadevam umāpatim<BR>
05,049.025a	yaś ca sarvān vaśe cakre lokapālān dhanurdharaḥ<BR>
05,049.025c	tena vo vijayenājau pāṇḍavā abhyayuñjata<BR>
05,049.026a	yaḥ pratīcīṃ diśaṃ cakre vaśe mlecchagaṇāyutām<BR>
05,049.026c	sa tatra nakulo yoddhā citrayodhī vyavasthitaḥ<BR>
05,049.027a	tena vo darśanīyena vīreṇātidhanurbhṛtā<BR>
05,049.027c	mādrīputreṇa kauravya pāṇḍavā abhyayuñjata<BR>
05,049.028a	yaḥ kāśīn aṅgamagadhān kaliṅgāṃś ca yudhājayat<BR>
05,049.028c	tena vaḥ sahadevena pāṇḍavā abhyayuñjata<BR>
05,049.029a	yasya vīryeṇa sadṛśāś catvāro bhuvi mānavāḥ<BR>
05,049.029c	aśvatthāmā dhṛṣṭaketuḥ pradyumno rukmir eva ca<BR>
05,049.030a	tena vaḥ sahadevena pāṇḍavā abhyayuñjata<BR>
05,049.030c	yavīyasā nṛvīreṇa mādrīnandikareṇa ca<BR>
05,049.031a	tapaś cacāra yā ghoraṃ kāśikanyā purā satī<BR>
05,049.031c	bhīṣmasya vadham icchantī pretyāpi bharatarṣabha<BR>
05,049.032a	pāñcālasya sutā jajñe daivāc ca sa punaḥ pumān<BR>
05,049.032c	strīpuṃsoḥ puruṣavyāghra yaḥ sa veda guṇāguṇān<BR>
05,049.033a	yaḥ kaliṅgān samāpede pāñcālo yuddhadurmadaḥ<BR>
05,049.033c	śikhaṇḍinā vaḥ kuravaḥ kṛtāstreṇābhyayuñjata<BR>
05,049.034a	yāṃ yakṣaḥ puruṣaṃ cakre bhīṣmasya nidhane kila<BR>
05,049.034c	maheṣvāsena raudreṇa pāṇḍavā abhyayuñjata<BR>
05,049.035a	maheṣvāsā rājaputrā bhrātaraḥ pañca kekayāḥ<BR>
05,049.035c	sumṛṣṭakavacāḥ śūrās taiś ca vas te 'bhyayuñjata<BR>
05,049.036a	yo dīrghabāhuḥ kṣiprāstro dhṛtimān satyavikramaḥ<BR>
05,049.036c	tena vo vṛṣṇivīreṇa yuyudhānena saṃgaraḥ<BR>
05,049.037a	ya āsīc charaṇaṃ kāle pāṇḍavānāṃ mahātmanām<BR>
05,049.037c	raṇe tena virāṭena pāṇḍavā abhyayuñjata<BR>
05,049.037d*0325_01	yaś ca droṇavināśāya samutpanno mahāmanāḥ<BR>
05,049.037d*0325_02	dhṛṣṭadyumnena senānyā pāṇḍavā abhyayuñjata<BR>
05,049.038a	yaḥ sa kāśipatī rājā vārāṇasyāṃ mahārathaḥ<BR>
05,049.038c	sa teṣām abhavad yoddhā tena vas te 'bhyayuñjata<BR>
05,049.039a	śiśubhir durjayaiḥ saṃkhye draupadeyair mahātmabhiḥ<BR>
05,049.039c	āśīviṣasamasparśaiḥ pāṇḍavā abhyayuñjata<BR>
05,049.040a	yaḥ kṛṣṇasadṛśo vīrye yudhiṣṭhirasamo dame<BR>
05,049.040c	tenābhimanyunā saṃkhye pāṇḍavā abhyayuñjata<BR>
05,049.041a	yaś caivāpratimo vīrye dhṛṣṭaketur mahāyaśāḥ<BR>
05,049.041c	duḥsahaḥ samare kruddhaḥ śaiśupālir mahārathaḥ<BR>
05,049.041e	tena vaś cedirājena pāṇḍavā abhyayuñjata<BR>
05,049.041f*0326_01	akṣauhiṇyā parivṛtaḥ pāṇḍavān yo 'bhisaṃśritaḥ<BR>
05,049.041f*0327_01	pāṇḍavān yo 'bhisaṃsṛtya āste yadukulodbhavaḥ<BR>
05,049.042a	yaḥ saṃśrayaḥ pāṇḍavānāṃ devānām iva vāsavaḥ<BR>
05,049.042c	tena vo vāsudevena pāṇḍavā abhyayuñjata<BR>
05,049.043a	tathā cedipater bhrātā śarabho bharatarṣabha<BR>
05,049.043c	karakarṣeṇa sahitas tābhyāṃ vas te 'bhyayuñjata<BR>
05,049.044a	jārāsaṃdhiḥ sahadevo jayatsenaś ca tāv ubhau<BR>
05,049.044b*0328_01	yuddhe 'pratirathau vīrau pāṇḍavārthe vyavasthitau<BR>
05,049.044c	drupadaś ca mahātejā balena mahatā vṛtaḥ<BR>
05,049.044e	tyaktātmā pāṇḍavārthāya yotsyamāno vyavasthitaḥ<BR>
05,049.045a	ete cānye ca bahavaḥ prācyodīcyā mahīkṣitaḥ<BR>
05,049.045c	śataśo yān apāśritya dharmarājo vyavasthitaḥ<BR>
05,050.001	dhṛtarāṣṭra uvāca<BR>
05,050.001a	sarva ete mahotsāhā ye tvayā parikīrtitāḥ<BR>
05,050.001c	ekatas tv eva te sarve sametā bhīma ekataḥ<BR>
05,050.002a	bhīmasenād dhi me bhūyo bhayaṃ saṃjāyate mahat<BR>
05,050.002c	kruddhād amarṣaṇāt tāta vyāghrād iva mahāruroḥ<BR>
05,050.003a	jāgarmi rātrayaḥ sarvā dīrgham uṣṇaṃ ca niḥśvasan<BR>
05,050.003c	bhīto vṛkodarāt tāta siṃhāt paśur ivābalaḥ<BR>
05,050.004a	na hi tasya mahābāhoḥ śakrapratimatejasaḥ<BR>
05,050.004c	sainye 'smin pratipaśyāmi ya enaṃ viṣahed yudhi<BR>
05,050.005a	amarṣaṇaś ca kaunteyo dṛḍhavairaś ca pāṇḍavaḥ<BR>
05,050.005c	anarmahāsī sonmādas tiryakprekṣī mahāsvanaḥ<BR>
05,050.006a	mahāvego mahotsāho mahābāhur mahābalaḥ<BR>
05,050.006c	mandānāṃ mama putrāṇāṃ yuddhenāntaṃ kariṣyati<BR>
05,050.007a	ūrugrāhagṛhītānāṃ gadāṃ bibhrad vṛkodaraḥ<BR>
05,050.007c	kurūṇām ṛṣabho yuddhe daṇḍapāṇir ivāntakaḥ<BR>
05,050.008a	śaikyāyasamayīṃ ghorāṃ gadāṃ kāñcanabhūṣitām<BR>
05,050.008c	manasāhaṃ prapaśyāmi brahmadaṇḍam ivodyatam<BR>
05,050.009a	yathā rurūṇāṃ yūtheṣu siṃho jātabalaś caret<BR>
05,050.009c	māmakeṣu tathā bhīmo baleṣu vicariṣyati<BR>
05,050.010a	sarveṣāṃ mama putrāṇāṃ sa ekaḥ krūravikramaḥ<BR>
05,050.010c	bahvāśī vipratīpaś ca bālye 'pi rabhasaḥ sadā<BR>
05,050.011a	udvepate me hṛdayaṃ yadā duryodhanādayaḥ<BR>
05,050.011c	bālye 'pi tena yudhyanto vāraṇeneva marditāḥ<BR>
05,050.012a	tasya vīryeṇa saṃkliṣṭā nityam eva sutā mama<BR>
05,050.012b*0329_01	sa vai bhīmo mahāvīryaḥ kruddhaḥ parapuraṃjayaḥ<BR>
05,050.012c	sa eva hetur bhedasya bhīmo bhīmaparākramaḥ<BR>
05,050.013a	grasamānam anīkāni naravāraṇavājinām<BR>
05,050.013c	paśyāmīvāgrato bhīmaṃ krodhamūrchitam āhave<BR>
05,050.014a	astre droṇārjunasamaṃ vāyuvegasamaṃ jave<BR>
05,050.014b*0330_01	maheśvarasamaṃ krodhe ko hanyād bhīmam āhave<BR>
05,050.014c	saṃjayācakṣva me śūraṃ bhīmasenam amarṣaṇam<BR>
05,050.015a	atilābhaṃ tu manye 'haṃ yat tena ripughātinā<BR>
05,050.015c	tadaiva na hatāḥ sarve mama putrā manasvinā<BR>
05,050.016a	yena bhīmabalā yakṣā rākṣasāś ca samāhatāḥ<BR>
05,050.016b*0331_01	hiḍimbabakakirmīrapramukhāś ca mahābalāḥ<BR>
05,050.016c	kathaṃ tasya raṇe vegaṃ mānuṣaḥ prasahiṣyati<BR>
05,050.017a	na sa jātu vaśe tasthau mama bālo 'pi saṃjaya<BR>
05,050.017c	kiṃ punar mama duṣputraiḥ kliṣṭaḥ saṃprati pāṇḍavaḥ<BR>
05,050.018a	niṣṭhuraḥ sa ca naiṣṭhuryād bhajyed api na saṃnamet<BR>
05,050.018c	tiryakprekṣī saṃhatabhrūḥ kathaṃ śāmyed vṛkodaraḥ<BR>
05,050.019a	bṛhadaṃso 'pratibalo gauras tāla ivodgataḥ<BR>
05,050.019c	pramāṇato bhīmasenaḥ prādeśenādhiko 'rjunāt<BR>
05,050.020a	javena vājino 'tyeti balenātyeti kuñjarān<BR>
05,050.020c	avyaktajalpī madhvakṣo madhyamaḥ pāṇḍavo balī<BR>
05,050.021a	iti bālye śrutaḥ pūrvaṃ mayā vyāsamukhāt purā<BR>
05,050.021c	rūpato vīryataś caiva yāthātathyena pāṇḍavaḥ<BR>
05,050.022a	āyasena sa daṇḍena rathān nāgān hayān narān<BR>
05,050.022c	haniṣyati raṇe kruddho bhīmaḥ praharatāṃ varaḥ<BR>
05,050.023a	amarṣī nityasaṃrabdho raudraḥ krūraparākramaḥ<BR>
05,050.023c	mama tāta pratīpāni kurvan pūrvaṃ vimānitaḥ<BR>
05,050.024a	niṣkīrṇām āyasīṃ sthūlāṃ suparvāṃ kāñcanīṃ gadām<BR>
05,050.024c	śataghnīṃ śatanirhrādāṃ kathaṃ śakṣyanti me sutāḥ<BR>
05,050.025a	apāram aplavāgādhaṃ samudraṃ śaraveginam<BR>
05,050.025c	bhīmasenamayaṃ durgaṃ tāta mandās titīrṣavaḥ<BR>
05,050.026a	krośato me na śṛṇvanti bālāḥ paṇḍitamāninaḥ<BR>
05,050.026c	viṣamaṃ nāvabudhyante prapātaṃ madhudarśinaḥ<BR>
05,050.027a	saṃyugaṃ ye kariṣyanti nararūpeṇa vāyunā<BR>
05,050.027c	niyataṃ coditā dhātrā siṃheneva mahāmṛgāḥ<BR>
05,050.028a	śaikyāṃ tāta catuṣkiṣkuṃ ṣaḍasrim amitaujasam<BR>
05,050.028c	prahitāṃ duḥkhasaṃsparśāṃ kathaṃ śakṣyanti me sutāḥ<BR>
05,050.029a	gadāṃ bhrāmayatas tasya bhindato hastimastakān<BR>
05,050.029c	sṛkkiṇī lelihānasya bāṣpam utsṛjato muhuḥ<BR>
05,050.030a	uddiśya pātān patataḥ kurvato bhairavān ravān<BR>
05,050.030c	pratīpān patato mattān kuñjarān pratigarjataḥ<BR>
05,050.031a	vigāhya rathamārgeṣu varān uddiśya nighnataḥ<BR>
05,050.031c	agneḥ prajvalitasyeva api mucyeta me prajā<BR>
05,050.032a	vīthīṃ kurvan mahābāhur drāvayan mama vāhinīm<BR>
05,050.032c	nṛtyann iva gadāpāṇir yugāntaṃ darśayiṣyati<BR>
05,050.033a	prabhinna iva mātaṅgaḥ prabhañjan puṣpitān drumān<BR>
05,050.033c	pravekṣyati raṇe senāṃ putrāṇāṃ me vṛkodaraḥ<BR>
05,050.034a	kurvan rathān vipuruṣān vidhvajān bhagnapuṣkarān<BR>
05,050.034c	ārujan puruṣavyāghro rathinaḥ sādinas tathā<BR>
05,050.035a	gaṅgāvega ivānūpāṃs tīrajān vividhān drumān<BR>
05,050.035c	pravekṣyati mahāsenāṃ putrāṇāṃ mama saṃjaya<BR>
05,050.036a	vaśaṃ nūnaṃ gamiṣyanti bhīmasenabalārditāḥ<BR>
05,050.036c	mama putrāś ca bhṛtyāś ca rājānaś caiva saṃjaya<BR>
05,050.037a	yena rājā mahāvīryaḥ praviśyāntaḥpuraṃ purā<BR>
05,050.037c	vāsudevasahāyena jarāsaṃdho nipātitaḥ<BR>
05,050.038a	kṛtsneyaṃ pṛthivī devī jarāsaṃdhena dhīmatā<BR>
05,050.038c	māgadhendreṇa balinā vaśe kṛtvā pratāpitā<BR>
05,050.039a	bhīṣmapratāpāt kuravo nayenāndhakavṛṣṇayaḥ<BR>
05,050.039c	te na tasya vaśaṃ jagmuḥ kevalaṃ daivam eva vā<BR>
05,050.040a	sa gatvā pāṇḍuputreṇa tarasā bāhuśālinā<BR>
05,050.040c	anāyudhena vīreṇa nihataḥ kiṃ tato 'dhikam<BR>
05,050.041a	dīrghakālena saṃsiktaṃ viṣam āśīviṣo yathā<BR>
05,050.041c	sa mokṣyati raṇe tejaḥ putreṣu mama saṃjaya<BR>
05,050.042a	mahendra iva vajreṇa dānavān devasattamaḥ<BR>
05,050.042c	bhīmaseno gadāpāṇiḥ sūdayiṣyati me sutān<BR>
05,050.043a	aviṣahyam anāvāryaṃ tīvravegaparākramam<BR>
05,050.043c	paśyāmīvātitāmrākṣam āpatantaṃ vṛkodaram<BR>
05,050.044a	agadasyāpy adhanuṣo virathasya vivarmaṇaḥ<BR>
05,050.044c	bāhubhyāṃ yudhyamānasya kas tiṣṭhed agrataḥ pumān<BR>
05,050.045a	bhīṣmo droṇaś ca vipro 'yaṃ kṛpaḥ śāradvatas tathā<BR>
05,050.045c	jānanty ete yathaivāhaṃ vīryajñas tasya dhīmataḥ<BR>
05,050.046a	āryavrataṃ tu jānantaḥ saṃgarān na bibhitsavaḥ<BR>
05,050.046c	senāmukheṣu sthāsyanti māmakānāṃ nararṣabhāḥ<BR>
05,050.047a	balīyaḥ sarvato diṣṭaṃ puruṣasya viśeṣataḥ<BR>
05,050.047c	paśyann api jayaṃ teṣāṃ na niyacchāmi yat sutān<BR>
05,050.048a	te purāṇaṃ maheṣvāsā mārgam aindraṃ samāsthitāḥ<BR>
05,050.048c	tyakṣyanti tumule prāṇān rakṣantaḥ pārthivaṃ yaśaḥ<BR>
05,050.049a	yathaiṣāṃ māmakās tāta tathaiṣāṃ pāṇḍavā api<BR>
05,050.049c	pautrā bhīṣmasya śiṣyāś ca droṇasya ca kṛpasya ca<BR>
05,050.050a	yat tv asmad āśrayaṃ kiṃ cid dattam iṣṭaṃ ca saṃjaya<BR>
05,050.050c	tasyāpacitim āryatvāt kartāraḥ sthavirās trayaḥ<BR>
05,050.051a	ādadānasya śastraṃ hi kṣatradharmaṃ parīpsataḥ<BR>
05,050.051c	nidhanaṃ brāhmaṇasyājau varam evāhur uttamam<BR>
05,050.052a	sa vai śocāmi sarvān vai ye yuyutsanti pāṇḍavān<BR>
05,050.052c	vikruṣṭaṃ vidureṇādau tad etad bhayam āgatam<BR>
05,050.053a	na tu manye vighātāya jñānaṃ duḥkhasya saṃjaya<BR>
05,050.053c	bhavaty atibale hy etaj jñānam apy upaghātakam<BR>
05,050.054a	ṛṣayo hy api nirmuktāḥ paśyanto lokasaṃgrahān<BR>
05,050.054c	sukhe bhavanti sukhinas tathā duḥkhena duḥkhitāḥ<BR>
05,050.055a	kiṃ punar yo 'ham āsaktas tatra tatra sahasradhā<BR>
05,050.055c	putreṣu rājyadāreṣu pautreṣv api ca bandhuṣu<BR>
05,050.056a	saṃśaye tu mahaty asmin kiṃ nu me kṣamam uttamam<BR>
05,050.056c	vināśaṃ hy eva paśyāmi kurūṇām anucintayan<BR>
05,050.057a	dyūtapramukham ābhāti kurūṇāṃ vyasanaṃ mahat<BR>
05,050.057c	mandenaiśvaryakāmena lobhāt pāpam idaṃ kṛtam<BR>
05,050.058a	manye paryāyadharmo 'yaṃ kālasyātyantagāminaḥ<BR>
05,050.058c	cakre pradhir ivāsakto nāsya śakyaṃ palāyitum<BR>
05,050.059a	kiṃ nu kāryaṃ kathaṃ kuryāṃ kva nu gacchāmi saṃjaya<BR>
05,050.059c	ete naśyanti kuravo mandāḥ kālavaśaṃ gatāḥ<BR>
05,050.060a	avaśo 'haṃ purā tāta putrāṇāṃ nihate śate<BR>
05,050.060c	śroṣyāmi ninadaṃ strīṇāṃ kathaṃ māṃ maraṇaṃ spṛśet<BR>
05,050.061a	yathā nidāghe jvalanaḥ samiddho; dahet kakṣaṃ vāyunā codyamānaḥ<BR>
05,050.061c	gadāhastaḥ pāṇḍavas tadvad eva; hantā madīyān sahito 'rjunena<BR>
05,051.001	dhṛtarāṣṭra uvāca<BR>
05,051.001a	yasya vai nānṛtā vācaḥ pravṛttā anuśuśrumaḥ<BR>
05,051.001c	trailokyam api tasya syād yoddhā yasya dhanaṃjayaḥ<BR>
05,051.002a	tasyaiva ca na paśyāmi yudhi gāṇḍīvadhanvanaḥ<BR>
05,051.002c	aniśaṃ cintayāno 'pi yaḥ pratīyād rathena tam<BR>
05,051.003a	asyataḥ karṇinālīkān mārgaṇān hṛdayacchidaḥ<BR>
05,051.003c	pratyetā na samaḥ kaś cid yudhi gāṇḍīvadhanvanaḥ<BR>
05,051.004a	droṇakarṇau pratīyātāṃ yadi vīrau nararṣabhau<BR>
05,051.004b*0332_01	kṛtāstrau balināṃ śreṣṭhau samareṣv aparājitau<BR>
05,051.004c	māhātmyāt saṃśayo loke na tv asti vijayo mama<BR>
05,051.005a	ghṛṇī karṇaḥ pramādī ca ācāryaḥ sthaviro guruḥ<BR>
05,051.005c	samartho balavān pārtho dṛḍhadhanvā jitaklamaḥ<BR>
05,051.005e	bhavet sutumulaṃ yuddhaṃ sarvaśo 'py aparājayaḥ<BR>
05,051.006a	sarve hy astravidaḥ śūrāḥ sarve prāptā mahad yaśaḥ<BR>
05,051.006c	api sarvāmaraiśvaryaṃ tyajeyur na punar jayam<BR>
05,051.006e	vadhe nūnaṃ bhavec chāntis tayor vā phalgunasya vā<BR>
05,051.007a	na tu jetārjunasyāsti hantā cāsya na vidyate<BR>
05,051.007c	manyus tasya kathaṃ śāmyen mandān prati ya utthitaḥ<BR>
05,051.008a	anye 'py astrāṇi jānanti jīyante ca jayanti ca<BR>
05,051.008c	ekāntavijayas tv eva śrūyate phalgunasya ha<BR>
05,051.009a	trayastriṃśat samāhūya khāṇḍave 'gnim atarpayat<BR>
05,051.009c	jigāya ca surān sarvān nāsya vedmi parājayam<BR>
05,051.010a	yasya yantā hṛṣīkeśaḥ śīlavṛttasamo yudhi<BR>
05,051.010c	dhruvas tasya jayas tāta yathendrasya jayas tathā<BR>
05,051.011a	kṛṣṇāv ekarathe yattāv adhijyaṃ gāṇḍivaṃ dhanuḥ<BR>
05,051.011c	yugapat trīṇi tejāṃsi sametāny anuśuśrumaḥ<BR>
05,051.012a	naiva no 'sti dhanus tādṛṅ na yoddhā na ca sārathiḥ<BR>
05,051.012c	tac ca mandā na jānanti duryodhanavaśānugāḥ<BR>
05,051.013a	śeṣayed aśanir dīpto nipatan mūrdhni saṃjaya<BR>
05,051.013c	na tu śeṣaṃ śarāḥ kuryur astās tāta kirīṭinā<BR>
05,051.014a	api cāsyann ivābhāti nighnann iva ca phalgunaḥ<BR>
05,051.014c	uddharann iva kāyebhyaḥ śirāṃsi śaravṛṣṭibhiḥ<BR>
05,051.015a	api bāṇamayaṃ tejaḥ pradīptam iva sarvataḥ<BR>
05,051.015c	gāṇḍīveddhaṃ dahetājau putrāṇāṃ mama vāhinīm<BR>
05,051.016a	api sā rathaghoṣeṇa bhayārtā savyasācinaḥ<BR>
05,051.016c	vitrastā bahulā senā bhāratī pratibhāti me<BR>
05,051.017a	yathā kakṣaṃ dahaty agniḥ pravṛddhaḥ sarvataś caran<BR>
05,051.017c	mahārcir aniloddhūtas tadvad dhakṣyati māmakān<BR>
05,051.018a	yadodvaman niśitān bāṇasaṃghān; sthātātatāyī samare kirīṭī<BR>
05,051.018c	sṛṣṭo 'ntakaḥ sarvaharo vidhātrā; yathā bhavet tadvad avāraṇīyaḥ<BR>
05,051.019a	yadā hy abhīkṣṇaṃ subahūn prakārāñ; śrotāsmi tān āvasathe kurūṇām<BR>
05,051.019c	teṣāṃ samantāc ca tathā raṇāgre; kṣayaḥ kilāyaṃ bharatān upaiti<BR>
05,052.001	dhṛtarāṣṭra uvāca<BR>
05,052.001a	yathaiva pāṇḍavāḥ sarve parākrāntā jigīṣavaḥ<BR>
05,052.001c	tathaivābhisarās teṣāṃ tyaktātmāno jaye dhṛtāḥ<BR>
05,052.002a	tvam eva hi parākrāntān ācakṣīthāḥ parān mama<BR>
05,052.002c	pāñcālān kekayān matsyān māgadhān vatsabhūmipān<BR>
05,052.003a	yaś ca sendrān imāṃl lokān icchan kuryād vaśe balī<BR>
05,052.003c	sa śreṣṭho jagataḥ kṛṣṇaḥ pāṇḍavānāṃ jaye dhṛtaḥ<BR>
05,052.004a	samastām arjunād vidyāṃ sātyakiḥ kṣipram āptavān<BR>
05,052.004c	śaineyaḥ samare sthātā bījavat pravapañ śarān<BR>
05,052.005a	dhṛṣṭadyumnaś ca pāñcālyaḥ krūrakarmā mahārathaḥ<BR>
05,052.005c	māmakeṣu raṇaṃ kartā baleṣu paramāstravit<BR>
05,052.006a	yudhiṣṭhirasya ca krodhād arjunasya ca vikramāt<BR>
05,052.006c	yamābhyāṃ bhīmasenāc ca bhayaṃ me tāta jāyate<BR>
05,052.007a	amānuṣaṃ manuṣyendrair jālaṃ vitatam antarā<BR>
05,052.007c	mama senāṃ haniṣyanti tataḥ krośāmi saṃjaya<BR>
05,052.008a	darśanīyo manasvī ca lakṣmīvān brahmavarcasī<BR>
05,052.008c	medhāvī sukṛtaprajño dharmātmā pāṇḍunandanaḥ<BR>
05,052.009a	mitrāmātyaiḥ susaṃpannaḥ saṃpanno yojyayojakaiḥ<BR>
05,052.009c	bhrātṛbhiḥ śvaśuraiḥ putrair upapanno mahārathaiḥ<BR>
05,052.010a	dhṛtyā ca puruṣavyāghro naibhṛtyena ca pāṇḍavaḥ<BR>
05,052.010c	anṛśaṃso vadānyaś ca hrīmān satyaparākramaḥ<BR>
05,052.011a	bahuśrutaḥ kṛtātmā ca vṛddhasevī jitendriyaḥ<BR>
05,052.011c	taṃ sarvaguṇasaṃpannaṃ samiddham iva pāvakam<BR>
05,052.012a	tapantam iva ko mandaḥ patiṣyati pataṃgavat<BR>
05,052.012c	pāṇḍavāgnim anāvāryaṃ mumūrṣur mūḍhacetanaḥ<BR>
05,052.013a	tanur uccaḥ śikhī rājā śuddhajāmbūnadaprabhaḥ<BR>
05,052.013c	mandānāṃ mama putrāṇāṃ yuddhenāntaṃ kariṣyati<BR>
05,052.014a	tair ayuddhaṃ sādhu manye kuravas tan nibodhata<BR>
05,052.014c	yuddhe vināśaḥ kṛtsnasya kulasya bhavitā dhruvam<BR>
05,052.015a	eṣā me paramā śāntir yayā śāmyati me manaḥ<BR>
05,052.015c	yadi tv ayuddham iṣṭaṃ vo vayaṃ śāntyai yatāmahe<BR>
05,052.016a	na tu naḥ śikṣamāṇānām upekṣeta yudhiṣṭhiraḥ<BR>
05,052.016c	jugupsati hy adharmeṇa mām evoddiśya kāraṇam<BR>
05,053.001	saṃjaya uvāca<BR>
05,053.001a	evam etan mahārāja yathā vadasi bhārata<BR>
05,053.001c	yuddhe vināśaḥ kṣatrasya gāṇḍīvena pradṛśyate<BR>
05,053.002a	idaṃ tu nābhijānāmi tava dhīrasya nityaśaḥ<BR>
05,053.002c	yat putravaśam āgaccheḥ sattvajñaḥ savyasācinaḥ<BR>
05,053.003a	naiṣa kālo mahārāja tava śaśvat kṛtāgasaḥ<BR>
05,053.003c	tvayā hy evāditaḥ pārthā nikṛtā bharatarṣabha<BR>
05,053.003d*0333_01	svīkṛtās tair janapadāḥ kuravas te sajāṅgalāḥ<BR>
05,053.003d*0333_02	kathaṃ vīraur jitāṃ bhūmim akhilāṃ pratipadyathāḥ<BR>
05,053.004a	pitā śreṣṭhaḥ suhṛd yaś ca samyak praṇihitātmavān<BR>
05,053.004c	āstheyaṃ hi hitaṃ tena na drogdhā gurur ucyate<BR>
05,053.005a	idaṃ jitam idaṃ labdham iti śrutvā parājitān<BR>
05,053.005c	dyūtakāle mahārāja smayase sma kumāravat<BR>
05,053.006a	paruṣāṇy ucyamānān sma purā pārthān upekṣase<BR>
05,053.006c	kṛtsnaṃ rājyaṃ jayantīti prapātaṃ nānupaśyasi<BR>
05,053.007a	pitryaṃ rājyaṃ mahārāja kuravas te sajāṅgalāḥ<BR>
05,053.007b*0334_01	prārthayanti mahāyuddhe nānubandham avekṣase<BR>
05,053.007c	atha vīrair jitāṃ bhūmim akhilāṃ pratyapadyathāḥ<BR>
05,053.008a	bāhuvīryārjitā bhūmis tava pārthair niveditā<BR>
05,053.008c	mayedaṃ kṛtam ity eva manyase rājasattama<BR>
05,053.009a	grastān gandharvarājena majjato hy aplave 'mbhasi<BR>
05,053.009c	ānināya punaḥ pārthaḥ putrāṃs te rājasattama<BR>
05,053.010a	kumāravac ca smayase dyūte vinikṛteṣu yat<BR>
05,053.010c	pāṇḍaveṣu vanaṃ rājan pravrajatsu punaḥ punaḥ<BR>
05,053.011a	pravarṣataḥ śaravrātān arjunasya śitān bahūn<BR>
05,053.011c	apy arṇavā viśuṣyeyuḥ kiṃ punar māṃsayonayaḥ<BR>
05,053.012a	asyatāṃ phalgunaḥ śreṣṭho gāṇḍīvaṃ dhanuṣāṃ varam<BR>
05,053.012c	keśavaḥ sarvabhūtānāṃ cakrāṇāṃ ca sudarśanam<BR>
05,053.013a	vānaro rocamānaś ca ketuḥ ketumatāṃ varaḥ<BR>
05,053.013c	evam etāni saratho vahañ śvetahayo raṇe<BR>
05,053.013e	kṣapayiṣyati no rājan kālacakram ivodyatam<BR>
05,053.014a	tasyādya vasudhā rājan nikhilā bharatarṣabha<BR>
05,053.014c	yasya bhīmārjunau yodhau sa rājā rājasattama<BR>
05,053.015a	tathā bhīmahataprāyāṃ majjantīṃ tava vāhinīm<BR>
05,053.015c	duryodhanamukhā dṛṣṭvā kṣayaṃ yāsyanti kauravāḥ<BR>
05,053.016a	na hi bhīmabhayād bhītā lapsyante vijayaṃ vibho<BR>
05,053.016c	tava putrā mahārāja rājānaś cānusāriṇaḥ<BR>
05,053.017a	matsyās tvām adya nārcanti pāñcālāś ca sakekayāḥ<BR>
05,053.017c	śālveyāḥ śūrasenāś ca sarve tvām avajānate<BR>
05,053.017e	pārthaṃ hy ete gatāḥ sarve vīryajñās tasya dhīmataḥ<BR>
05,053.017f*0335_01	bhaktyā hy asya virudhyante tava putraiḥ sadaiva te<BR>
05,053.018a	anarhān eva tu vadhe dharmayuktān vikarmaṇā<BR>
05,053.018b*0336_01	yo 'kleśayat pāṇḍuputrān yo vidveṣṭy adhunāpi vai<BR>
05,053.018c	sarvopāyair niyantavyaḥ sānugaḥ pāpapūruṣaḥ<BR>
05,053.018d*0337_01	aparokṣaṃ mahārāja sākṣāc cainaṃ bravīmy aham<BR>
05,053.018e	tava putro mahārāja nātra śocitum arhasi<BR>
05,053.019a	dyūtakāle mayā coktaṃ vidureṇa ca dhīmatā<BR>
05,053.019c	yad idaṃ te vilapitaṃ pāṇḍavān prati bhārata<BR>
05,053.019e	anīśeneva rājendra sarvam etan nirarthakam<BR>
05,054.001	duryodhana uvāca<BR>
05,054.001a	na bhetavyaṃ mahārāja na śocyā bhavatā vayam<BR>
05,054.001c	samarthāḥ sma parān rājan vijetuṃ samare vibho<BR>
05,054.002a	vanaṃ pravrājitān pārthān yad āyān madhusūdanaḥ<BR>
05,054.002c	mahatā balacakreṇa pararāṣṭrāvamardinā<BR>
05,054.003a	kekayā dhṛṣṭaketuś ca dhṛṣṭadyumnaś ca pārṣataḥ<BR>
05,054.003c	rājānaś cānvayuḥ pārthān bahavo 'nye 'nuyāyinaḥ<BR>
05,054.004a	indraprasthasya cādūrāt samājagmur mahārathāḥ<BR>
05,054.004c	vyagarhayaṃś ca saṃgamya bhavantaṃ kurubhiḥ saha<BR>
05,054.005a	te yudhiṣṭhiram āsīnam ajinaiḥ prativāsitam<BR>
05,054.005c	kṛṣṇapradhānāḥ saṃhatya paryupāsanta bhārata<BR>
05,054.006a	pratyādānaṃ ca rājyasya kāryam ūcur narādhipāḥ<BR>
05,054.006c	bhavataḥ sānubandhasya samucchedaṃ cikīrṣavaḥ<BR>
05,054.007a	śrutvā caitan mayoktās tu bhīṣmadroṇakṛpās tadā<BR>
05,054.007c	jñātikṣayabhayād rājan bhītena bharatarṣabha<BR>
05,054.008a	na te sthāsyanti samaye pāṇḍavā iti me matiḥ<BR>
05,054.008c	samucchedaṃ hi naḥ kṛtsnaṃ vāsudevaś cikīrṣati<BR>
05,054.009a	ṛte ca viduraṃ sarve yūyaṃ vadhyā mahātmanaḥ<BR>
05,054.009c	dhṛtarāṣṭraś ca dharmajño na vadhyaḥ kurusattamaḥ<BR>
05,054.010a	samucchedaṃ ca kṛtsnaṃ naḥ kṛtvā tāta janārdanaḥ<BR>
05,054.010c	ekarājyaṃ kurūṇāṃ sma cikīrṣati yudhiṣṭhire<BR>
05,054.011a	tatra kiṃ prāptakālaṃ naḥ praṇipātaḥ palāyanam<BR>
05,054.011c	prāṇān vā saṃparityajya pratiyudhyāmahe parān<BR>
05,054.012a	pratiyuddhe tu niyataḥ syād asmākaṃ parājayaḥ<BR>
05,054.012c	yudhiṣṭhirasya sarve hi pārthivā vaśavartinaḥ<BR>
05,054.013a	viraktarāṣṭrāś ca vayaṃ mitrāṇi kupitāni naḥ<BR>
05,054.013c	dhikkṛtāḥ pārthivaiḥ sarvaiḥ svajanena ca sarvaśaḥ<BR>
05,054.014a	praṇipāte tu doṣo 'sti bandhūnāṃ śāśvatīḥ samāḥ<BR>
05,054.014c	pitaraṃ tv eva śocāmi prajñānetraṃ janeśvaram<BR>
05,054.014e	matkṛte duḥkham āpannaṃ kleśaṃ prāptam anantakam<BR>
05,054.015a	kṛtaṃ hi tava putraiś ca pareṣām avarodhanam<BR>
05,054.015c	matpriyārthaṃ puraivaitad viditaṃ te narottama<BR>
05,054.016a	te rājño dhṛtarāṣṭrasya sāmātyasya mahārathāḥ<BR>
05,054.016c	vairaṃ pratikariṣyanti kulocchedena pāṇḍavāḥ<BR>
05,054.017a	tato droṇo 'bravīd bhīṣmaḥ kṛpo drauṇiś ca bhārata<BR>
05,054.017c	matvā māṃ mahatīṃ cintām āsthitaṃ vyathitendriyam<BR>
05,054.018a	abhidrugdhāḥ pare cen no na bhetavyaṃ paraṃtapa<BR>
05,054.018c	asamarthāḥ pare jetum asmān yudhi janeśvara<BR>
05,054.019a	ekaikaśaḥ samarthāḥ smo vijetuṃ sarvapārthivān<BR>
05,054.019c	āgacchantu vineṣyāmo darpam eṣāṃ śitaiḥ śaraiḥ<BR>
05,054.020a	puraikena hi bhīṣmeṇa vijitāḥ sarvapārthivāḥ<BR>
05,054.020c	mṛte pitary abhikruddho rathenaikena bhārata<BR>
05,054.021a	jaghāna subahūṃs teṣāṃ saṃrabdhaḥ kurusattamaḥ<BR>
05,054.021c	tatas te śaraṇaṃ jagmur devavratam imaṃ bhayāt<BR>
05,054.022a	sa bhīṣmaḥ susamartho 'yam asmābhiḥ sahito raṇe<BR>
05,054.022c	parān vijetuṃ tasmāt te vyetu bhīr bharatarṣabha<BR>
05,054.022e	ity eṣāṃ niścayo hy āsīt tatkālam amitaujasām<BR>
05,054.023a	purā pareṣāṃ pṛthivī kṛtsnāsīd vaśavartinī<BR>
05,054.023c	asmān punar amī nādya samarthā jetum āhave<BR>
05,054.023e	chinnapakṣāḥ pare hy adya vīryahīnāś ca pāṇḍavāḥ<BR>
05,054.024a	asmatsaṃsthā ca pṛthivī vartate bharatarṣabha<BR>
05,054.024c	ekārthāḥ sukhaduḥkheṣu mayānītāś ca pārthivāḥ<BR>
05,054.025a	apy agniṃ praviśeyus te samudraṃ vā paraṃtapa<BR>
05,054.025c	madarthe pārthivāḥ sarve tad viddhi kurusattama<BR>
05,054.026a	unmattam iva cāpi tvāṃ prahasantīha duḥkhitam<BR>
05,054.026c	vilapantaṃ bahuvidhaṃ bhītaṃ paravikatthane<BR>
05,054.027a	eṣāṃ hy ekaikaśo rājñāṃ samarthaḥ pāṇḍavān prati<BR>
05,054.027c	ātmānaṃ manyate sarvo vyetu te bhayam āgatam<BR>
05,054.028a	sarvāṃ samagrāṃ senāṃ me vāsavo 'pi na śaknuyāt<BR>
05,054.028c	hantum akṣayyarūpeyaṃ brahmaṇāpi svayambhuvā<BR>
05,054.029a	yudhiṣṭhiraḥ puraṃ hitvā pañca grāmān sa yācati<BR>
05,054.029c	bhīto hi māmakāt sainyāt prabhāvāc caiva me prabho<BR>
05,054.030a	samarthaṃ manyase yac ca kuntīputraṃ vṛkodaram<BR>
05,054.030c	tan mithyā na hi me kṛtsnaṃ prabhāvaṃ vettha bhārata<BR>
05,054.031a	matsamo hi gadāyuddhe pṛthivyāṃ nāsti kaś cana<BR>
05,054.031c	nāsīt kaś cid atikrānto bhavitā na ca kaś cana<BR>
05,054.032a	yukto duḥkhocitaś cāhaṃ vidyāpāragatas tathā<BR>
05,054.032c	tasmān na bhīmān nānyebhyo bhayaṃ me vidyate kva cit<BR>
05,054.033a	duryodhanasamo nāsti gadāyām iti niścayaḥ<BR>
05,054.033c	saṃkarṣaṇasya bhadraṃ te yat tadainam upāvasam<BR>
05,054.034a	yuddhe saṃkarṣaṇasamo balenābhyadhiko bhuvi<BR>
05,054.034c	gadāprahāraṃ bhīmo me na jātu viṣahed yudhi<BR>
05,054.035a	ekaṃ prahāraṃ yaṃ dadyāṃ bhīmāya ruṣito nṛpa<BR>
05,054.035c	sa evainaṃ nayed ghoraṃ kṣipraṃ vaivasvatakṣayam<BR>
05,054.036a	iccheyaṃ ca gadāhastaṃ rājan draṣṭuṃ vṛkodaram<BR>
05,054.036c	suciraṃ prārthito hy eṣa mama nityaṃ manorathaḥ<BR>
05,054.037a	gadayā nihato hy ājau mama pārtho vṛkodaraḥ<BR>
05,054.037c	viśīrṇagātraḥ pṛthivīṃ parāsuḥ prapatiṣyati<BR>
05,054.038a	gadāprahārābhihato himavān api parvataḥ<BR>
05,054.038c	sakṛn mayā viśīryeta giriḥ śatasahasradhā<BR>
05,054.039a	sa cāpy etad vijānāti vāsudevārjunau tathā<BR>
05,054.039c	duryodhanasamo nāsti gadāyām iti niścayaḥ<BR>
05,054.040a	tat te vṛkodaramayaṃ bhayaṃ vyetu mahāhave<BR>
05,054.040c	vyapaneṣyāmy ahaṃ hy enaṃ mā rājan vimanā bhava<BR>
05,054.041a	tasmin mayā hate kṣipram arjunaṃ bahavo rathāḥ<BR>
05,054.041c	tulyarūpā viśiṣṭāś ca kṣepsyanti bharatarṣabha<BR>
05,054.042a	bhīṣmo droṇaḥ kṛpo drauṇiḥ karṇo bhūriśravās tathā<BR>
05,054.042c	prāgjyotiṣādhipaḥ śalyaḥ sindhurājo jayadrathaḥ<BR>
05,054.043a	ekaika eṣāṃ śaktas tu hantuṃ bhārata pāṇḍavān<BR>
05,054.043c	samastās tu kṣaṇenaitān neṣyanti yamasādanam<BR>
05,054.044a	samagrā pārthivī senā pārtham ekaṃ dhanaṃjayam<BR>
05,054.044c	kasmād aśaktā nirjetum iti hetur na vidyate<BR>
05,054.045a	śaravrātais tu bhīṣmeṇa śataśo 'tha sahasraśaḥ<BR>
05,054.045c	droṇadrauṇikṛpaiś caiva gantā pārtho yamakṣayam<BR>
05,054.046a	pitāmaho hi gāṅgeyaḥ śaṃtanor adhi bhārata<BR>
05,054.046c	brahmarṣisadṛśo jajñe devair api durutsahaḥ<BR>
05,054.046d*0338_01	na hantā vidyate cāpi rājan bhīṣmasya kaś cana<BR>
05,054.046e	pitrā hy uktaḥ prasannena nākāmas tvaṃ mariṣyasi<BR>
05,054.047a	brahmarṣeś ca bharadvājād droṇyāṃ droṇo vyajāyata<BR>
05,054.047c	droṇāj jajñe mahārāja drauṇiś ca paramāstravit<BR>
05,054.048a	kṛpaś cācāryamukhyo 'yaṃ maharṣer gautamād api<BR>
05,054.048c	śarastambodbhavaḥ śrīmān avadhya iti me matiḥ<BR>
05,054.049a	ayonijaṃ trayaṃ hy etat pitā mātā ca mātulaḥ<BR>
05,054.049c	aśvatthāmno mahārāja sa ca śūraḥ sthito mama<BR>
05,054.050a	sarva ete mahārāja devakalpā mahārathāḥ<BR>
05,054.050c	śakrasyāpi vyathāṃ kuryuḥ saṃyuge bharatarṣabha<BR>
05,054.050d*0339_01	naiteṣām arjunaḥ śakta ekaikaṃ prati vīkṣitum<BR>
05,054.050d*0339_02	sahitās tu naravyāghrā haniṣyanti dhanaṃjayam<BR>
05,054.051a	bhīṣmadroṇakṛpāṇāṃ ca tulyaḥ karṇo mato mama<BR>
05,054.051c	anujñātaś ca rāmeṇa matsamo 'sīti bhārata<BR>
05,054.052a	kuṇḍale rucire cāstāṃ karṇasya sahaje śubhe<BR>
05,054.052c	te śacyarthe mahendreṇa yācitaḥ sa paraṃtapaḥ<BR>
05,054.052e	amoghayā mahārāja śaktyā paramabhīmayā<BR>
05,054.053a	tasya śaktyopagūḍhasya kasmāj jīved dhanaṃjayaḥ<BR>
05,054.053c	vijayo me dhruvaṃ rājan phalaṃ pāṇāv ivāhitam<BR>
05,054.053e	abhivyaktaḥ pareṣāṃ ca kṛtsno bhuvi parājayaḥ<BR>
05,054.054a	ahnā hy ekena bhīṣmo 'yam ayutaṃ hanti bhārata<BR>
05,054.054c	tat samāś ca maheṣvāsā droṇadrauṇikṛpā api<BR>
05,054.055a	saṃśaptāni ca vṛndāni kṣatriyāṇāṃ paraṃtapa<BR>
05,054.055c	arjunaṃ vayam asmān vā dhanaṃjaya iti sma ha<BR>
05,054.056a	tāṃś cālam iti manyante savyasācivadhe vibho<BR>
05,054.056c	pārthivāḥ sa bhavān rājann akasmād vyathate katham<BR>
05,054.057a	bhīmasene ca nihate ko 'nyo yudhyeta bhārata<BR>
05,054.057c	pareṣāṃ tan mamācakṣva yadi vettha paraṃtapa<BR>
05,054.057d*0340_01	pāñcāleṣu ca bhagneṣu ko 'nyaḥ sthātum ihārhati<BR>
05,054.058a	pañca te bhrātaraḥ sarve dhṛṣṭadyumno 'tha sātyakiḥ<BR>
05,054.058c	pareṣāṃ sapta ye rājan yodhāḥ paramakaṃ balam<BR>
05,054.059a	asmākaṃ tu viśiṣṭā ye bhīṣmadroṇakṛpādayaḥ<BR>
05,054.059c	drauṇir vaikartanaḥ karṇaḥ somadatto 'tha bāhlikaḥ<BR>
05,054.060a	prāgjyotiṣādhipaḥ śalya āvantyo 'tha jayadrathaḥ<BR>
05,054.060c	duḥśāsano durmukhaś ca duḥsahaś ca viśāṃ pate<BR>
05,054.061a	śrutāyuś citrasenaś ca purumitro viviṃśatiḥ<BR>
05,054.061c	śalo bhūriśravāś cobhau vikarṇaś ca tavātmajaḥ<BR>
05,054.062a	akṣauhiṇyo hi me rājan daśaikā ca samāhṛtāḥ<BR>
05,054.062c	nyūnāḥ pareṣāṃ saptaiva kasmān me syāt parājayaḥ<BR>
05,054.063a	balaṃ triguṇato hīnaṃ yodhyaṃ prāha bṛhaspatiḥ<BR>
05,054.063c	parebhyas triguṇā ceyaṃ mama rājann anīkinī<BR>
05,054.064a	guṇahīnaṃ pareṣāṃ ca bahu paśyāmi bhārata<BR>
05,054.064c	guṇodayaṃ bahuguṇam ātmanaś ca viśāṃ pate<BR>
05,054.065a	etat sarvaṃ samājñāya balāgryaṃ mama bhārata<BR>
05,054.065c	nyūnatāṃ pāṇḍavānāṃ ca na mohaṃ gantum arhasi<BR>
05,054.066	vaiśaṃpāyana uvāca<BR>
05,054.066a	ity uktvā saṃjayaṃ bhūyaḥ paryapṛcchata bhārata<BR>
05,054.066c	vidhitsuḥ prāptakālāni jñātvā parapuraṃjayaḥ<BR>
05,055.001	duryodhana uvāca<BR>
05,055.001a	akṣauhiṇīḥ sapta labdhvā rājabhiḥ saha saṃjaya<BR>
05,055.001c	kiṃ svid icchati kaunteyo yuddhaprepsur yudhiṣṭhiraḥ<BR>
05,055.002	saṃjaya uvāca<BR>
05,055.002a	atīva mudito rājan yuddhaprepsur yudhiṣṭhiraḥ<BR>
05,055.002c	bhīmasenārjunau cobhau yamāv api na bibhyataḥ<BR>
05,055.003a	rathaṃ tu divyaṃ kaunteyaḥ sarvā vibhrājayan diśaḥ<BR>
05,055.003c	mantraṃ jijñāsamānaḥ san bībhatsuḥ samayojayat<BR>
05,055.004a	tam apaśyāma saṃnaddhaṃ meghaṃ vidyutprabhaṃ yathā<BR>
05,055.004c	sa mantrān samabhidhyāya hṛṣyamāṇo 'bhyabhāṣata<BR>
05,055.005a	pūrvarūpam idaṃ paśya vayaṃ jeṣyāma saṃjaya<BR>
05,055.005c	bībhatsur māṃ yathovāca tathāvaimy aham apy uta<BR>
05,055.006	duryodhana uvāca<BR>
05,055.006a	praśaṃsasy abhinandaṃs tān pārthān akṣaparājitān<BR>
05,055.006c	arjunasya rathe brūhi katham aśvāḥ kathaṃ dhvajaḥ<BR>
05,055.007	saṃjaya uvāca<BR>
05,055.007a	bhauvanaḥ saha śakreṇa bahucitraṃ viśāṃ pate<BR>
05,055.007c	rūpāṇi kalpayām āsa tvaṣṭā dhātrā sahābhibho<BR>
05,055.008a	dhvaje hi tasmin rūpāṇi cakrus te devamāyayā<BR>
05,055.008c	mahādhanāni divyāni mahānti ca laghūni ca<BR>
05,055.008d*0341_01	bhīmasenānurodhāya hanūmān mārutātmajaḥ<BR>
05,055.008d*0341_02	ātmapratikṛtiṃ tasmin dhvaja āropayiṣyati<BR>
05,055.009a	sarvā diśo yojanamātram antaraṃ; sa tiryag ūrdhvaṃ ca rurodha vai dhvajaḥ<BR>
05,055.009c	na saṃsajjet tarubhiḥ saṃvṛto 'pi; tathā hi māyā vihitā bhauvanena<BR>
05,055.010a	yathākāśe śakradhanuḥ prakāśate; na caikavarṇaṃ na ca vidma kiṃ nu tat<BR>
05,055.010c	tathā dhvajo vihito bhauvanena; bahvākāraṃ dṛśyate rūpam asya<BR>
05,055.011a	yathāgnidhūmo divam eti ruddhvā; varṇān bibhrat taijasaṃ tac charīram<BR>
05,055.011c	tathā dhvajo vihito bhauvanena; na ced bhāro bhavitā nota rodhaḥ<BR>
05,055.012a	śvetās tasmin vātavegāḥ sadaśvā; divyā yuktāś citrarathena dattāḥ<BR>
05,055.012b*0342_01	bhuvy antarikṣe divi vā narendra<BR>
05,055.012b*0342_02	eṣāṃ gatir hīyate nātra sarvā<BR>
05,055.012c	śataṃ yat tat pūryate nityakālaṃ; hataṃ hataṃ dattavaraṃ purastāt<BR>
05,055.013a	tathā rājño dantavarṇā bṛhanto; rathe yuktā bhānti tadvīryatulyāḥ<BR>
05,055.013c	ṛśyaprakhyā bhīmasenasya vāhā; raṇe vāyos tulyavegā babhūvuḥ<BR>
05,055.014a	kalmāṣāṅgās tittiricitrapṛṣṭhā; bhrātrā dattāḥ prīyatā phalgunena<BR>
05,055.014c	bhrātur vīrasya svais turaṃgair viśiṣṭā; mudā yuktāḥ sahadevaṃ vahanti<BR>
05,055.015a	mādrīputraṃ nakulaṃ tv ājamīḍhaṃ; mahendradattā harayo vājimukhyāḥ<BR>
05,055.015c	samā vāyor balavantas tarasvino; vahanti vīraṃ vṛtraśatruṃ yathendram<BR>
05,055.016a	tulyāś caibhir vayasā vikrameṇa; javena caivāpratirūpāḥ sadaśvāḥ<BR>
05,055.016c	saubhadrādīn draupadeyān kumārān; vahanty aśvā devadattā bṛhantaḥ<BR>
05,056.001	dhṛtarāṣṭra uvāca<BR>
05,056.001a	kāṃs tatra saṃjayāpaśyaḥ pratyarthena samāgatān<BR>
05,056.001c	ye yotsyante pāṇḍavārthe putrasya mama vāhinīm<BR>
05,056.002	saṃjaya uvāca<BR>
05,056.002a	mukhyam andhakavṛṣṇīnām apaśyaṃ kṛṣṇam āgatam<BR>
05,056.002c	cekitānaṃ ca tatraiva yuyudhānaṃ ca sātyakim<BR>
05,056.003a	pṛthag akṣauhiṇībhyāṃ tau pāṇḍavān abhisaṃśritau<BR>
05,056.003c	mahārathau samākhyātāv ubhau puruṣamāninau<BR>
05,056.004a	akṣauhiṇyātha pāñcālyo daśabhis tanayair vṛtaḥ<BR>
05,056.004c	satyajitpramukhair vīrair dhṛṣṭadyumnapurogamaiḥ<BR>
05,056.005a	drupado vardhayan mānaṃ śikhaṇḍiparipālitaḥ<BR>
05,056.005c	upāyāt sarvasainyānāṃ praticchādya tadā vapuḥ<BR>
05,056.006a	virāṭaḥ saha putrābhyāṃ śaṅkhenaivottareṇa ca<BR>
05,056.006c	sūryadattādibhir vīrair madirāśvapurogamaiḥ<BR>
05,056.007a	sahitaḥ pṛthivīpālo bhrātṛbhis tanayais tathā<BR>
05,056.007c	akṣauhiṇyaiva sainyasya vṛtaḥ pārthaṃ samāśritaḥ<BR>
05,056.008a	jārāsaṃdhir māgadhaś ca dhṛṣṭaketuś ca cedirāṭ<BR>
05,056.008c	pṛthak pṛthag anuprāptau pṛthag akṣauhiṇīvṛtau<BR>
05,056.009a	kekayā bhrātaraḥ pañca sarve lohitakadhvajāḥ<BR>
05,056.009c	akṣauhiṇīparivṛtāḥ pāṇḍavān abhisaṃśritāḥ<BR>
05,056.010a	etān etāvatas tatra yān apaśyaṃ samāgatān<BR>
05,056.010c	ye pāṇḍavārthe yotsyanti dhārtarāṣṭrasya vāhinīm<BR>
05,056.011a	yo veda mānuṣaṃ vyūhaṃ daivaṃ gāndharvam āsuram<BR>
05,056.011c	sa tasya senāpramukhe dhṛṣṭadyumno mahāmanāḥ<BR>
05,056.012a	bhīṣmaḥ śāṃtanavo rājan bhāgaḥ kḷptaḥ śikhaṇḍinaḥ<BR>
05,056.012c	taṃ virāṭo 'nu saṃyātā saha matsyaiḥ prahāribhiḥ<BR>
05,056.013a	jyeṣṭhasya pāṇḍuputrasya bhāgo madrādhipo balī<BR>
05,056.013c	tau tu tatrābruvan ke cid viṣamau no matāv iti<BR>
05,056.014a	duryodhanaḥ sahasutaḥ sārdhaṃ bhrātṛśatena ca<BR>
05,056.014c	prācyāś ca dākṣiṇātyāś ca bhīmasenasya bhāgataḥ<BR>
05,056.015a	arjunasya tu bhāgena karṇo vaikartano mataḥ<BR>
05,056.015c	aśvatthāmā vikarṇaś ca saindhavaś ca jayadrathaḥ<BR>
05,056.016a	aśakyāś caiva ye ke cit pṛthivyāṃ śūramāninaḥ<BR>
05,056.016c	sarvāṃs tān arjunaḥ pārthaḥ kalpayām āsa bhāgataḥ<BR>
05,056.017a	maheṣvāsā rājaputrā bhrātaraḥ pañca kekayāḥ<BR>
05,056.017c	kekayān eva bhāgena kṛtvā yotsyanti saṃyuge<BR>
05,056.018a	teṣām eva kṛto bhāgo mālavāḥ śālvakekayāḥ<BR>
05,056.018c	trigartānāṃ ca dvau mukhyau yau tau saṃśaptakāv iti<BR>
05,056.019a	duryodhanasutāḥ sarve tathā duḥśāsanasya ca<BR>
05,056.019c	saubhadreṇa kṛto bhāgo rājā caiva bṛhadbalaḥ<BR>
05,056.020a	draupadeyā maheṣvāsāḥ suvarṇavikṛtadhvajāḥ<BR>
05,056.020c	dhṛṣṭadyumnamukhā droṇam abhiyāsyanti bhārata<BR>
05,056.021a	cekitānaḥ somadattaṃ dvairathe yoddhum icchati<BR>
05,056.021c	bhojaṃ tu kṛtavarmāṇaṃ yuyudhāno yuyutsati<BR>
05,056.022a	sahadevas tu mādreyaḥ śūraḥ saṃkrandano yudhi<BR>
05,056.022c	svam aṃśaṃ kalpayām āsa śyālaṃ te subalātmajam<BR>
05,056.023a	ulūkaṃ cāpi kaitavyaṃ ye ca sārasvatā gaṇāḥ<BR>
05,056.023c	nakulaḥ kalpayām āsa bhāgaṃ mādravatīsutaḥ<BR>
05,056.024a	ye cānye pārthivā rājan pratyudyāsyanti saṃyuge<BR>
05,056.024c	samāhvānena tāṃś cāpi pāṇḍuputrā akalpayan<BR>
05,056.025a	evam eṣām anīkāni pravibhaktāni bhāgaśaḥ<BR>
05,056.025c	yat te kāryaṃ saputrasya kriyatāṃ tad akālikam<BR>
05,056.026	dhṛtarāṣṭra uvāca<BR>
05,056.026a	na santi sarve putrā me mūḍhā durdyūtadevinaḥ<BR>
05,056.026c	yeṣāṃ yuddhaṃ balavatā bhīmena raṇamūrdhani<BR>
05,056.027a	rājānaḥ pārthivāḥ sarve prokṣitāḥ kāladharmaṇā<BR>
05,056.027c	gāṇḍīvāgniṃ pravekṣyanti pataṅgā iva pāvakam<BR>
05,056.028a	vidrutāṃ vāhinīṃ manye kṛtavairair mahātmabhiḥ<BR>
05,056.028c	tāṃ raṇe ke 'nuyāsyanti prabhagnāṃ pāṇḍavair yudhi<BR>
05,056.029a	sarve hy atirathāḥ śūrāḥ kīrtimantaḥ pratāpinaḥ<BR>
05,056.029c	sūryapāvakayos tulyās tejasā samitiṃjayāḥ<BR>
05,056.030a	yeṣāṃ yudhiṣṭhiro netā goptā ca madhusūdanaḥ<BR>
05,056.030c	yodhau ca pāṇḍavau vīrau savyasācivṛkodarau<BR>
05,056.031a	nakulaḥ sahadevaś ca dhṛṣṭadyumnaś ca pārṣataḥ<BR>
05,056.031c	sātyakir drupadaś caiva dhṛṣṭadyumnasya cātmajaḥ<BR>
05,056.032a	uttamaujāś ca pāñcālyo yudhāmanyuś ca durjayaḥ<BR>
05,056.032c	śikhaṇḍī kṣatradevaś ca tathā vairāṭir uttaraḥ<BR>
05,056.032d*0343_01	tataḥ śvetas tu vairāṭiḥ ketumān vāhinīpatiḥ<BR>
05,056.033a	kāśayaś cedayaś caiva matsyāḥ sarve ca sṛñjayāḥ<BR>
05,056.033c	virāṭaputro babhrūś ca pāñcālāś ca prabhadrakāḥ<BR>
05,056.034a	yeṣām indro 'py akāmānāṃ na haret pṛthivīm imām<BR>
05,056.034c	vīrāṇāṃ raṇadhīrāṇāṃ ye bhindyuḥ parvatān api<BR>
05,056.035a	tān sarvān guṇasaṃpannān amanuṣyapratāpinaḥ<BR>
05,056.035c	krośato mama duṣputro yoddhum icchati saṃjaya<BR>
05,056.036	duryodhana uvāca<BR>
05,056.036a	ubhau sva ekajātīyau tathobhau bhūmigocarau<BR>
05,056.036c	atha kasmāt pāṇḍavānām ekato manyase jayam<BR>
05,056.037a	pitāmahaṃ ca droṇaṃ ca kṛpaṃ karṇaṃ ca durjayam<BR>
05,056.037c	jayadrathaṃ somadattam aśvatthāmānam eva ca<BR>
05,056.038a	sucetaso maheṣvāsān indro 'pi sahito 'maraiḥ<BR>
05,056.038c	aśaktaḥ samare jetuṃ kiṃ punas tāta pāṇḍavāḥ<BR>
05,056.039a	sarvā ca pṛthivī sṛṣṭā madarthe tāta pāṇḍavān<BR>
05,056.039c	āryān dhṛtimataḥ śūrān agnikalpān prabādhitum<BR>
05,056.040a	na māmakān pāṇḍavās te samarthāḥ prativīkṣitum<BR>
05,056.040c	parākrānto hy ahaṃ pāṇḍūn saputrān yoddhum āhave<BR>
05,056.041a	matpriyaṃ pārthivāḥ sarve ye cikīrṣanti bhārata<BR>
05,056.041c	te tān āvārayiṣyanti aiṇeyān iva tantunā<BR>
05,056.042a	mahatā rathavaṃśena śarajālaiś ca māmakaiḥ<BR>
05,056.042c	abhidrutā bhaviṣyanti pāñcālāḥ pāṇḍavaiḥ saha<BR>
05,056.043	dhṛtarāṣṭra uvāca<BR>
05,056.043a	unmatta iva me putro vilapaty eṣa saṃjaya<BR>
05,056.043c	na hi śakto yudhā jetuṃ dharmarājaṃ yudhiṣṭhiram<BR>
05,056.044a	jānāti hi sadā bhīṣmaḥ pāṇḍavānāṃ yaśasvinām<BR>
05,056.044c	balavattāṃ saputrāṇāṃ dharmajñānāṃ mahātmanām<BR>
05,056.045a	yato nārocayam ahaṃ vigrahaṃ tair mahātmabhiḥ<BR>
05,056.045c	kiṃ tu saṃjaya me brūhi punas teṣāṃ viceṣṭitam<BR>
05,056.046a	kas tāṃs tarasvino bhūyaḥ saṃdīpayati pāṇḍavān<BR>
05,056.046c	arciṣmato maheṣvāsān haviṣā pāvakān iva<BR>
05,056.047	saṃjaya uvāca<BR>
05,056.047a	dhṛṣṭadyumnaḥ sadaivaitān saṃdīpayati bhārata<BR>
05,056.047c	yudhyadhvam iti mā bhaiṣṭa yuddhād bharatasattamāḥ<BR>
05,056.048a	ye ke cit pārthivās tatra dhārtarāṣṭreṇa saṃvṛtāḥ<BR>
05,056.048c	yuddhe samāgamiṣyanti tumule kavacahrade<BR>
05,056.049a	tān sarvān āhave kruddhān sānubandhān samāgatān<BR>
05,056.049c	aham ekaḥ samādāsye timir matsyān ivaudakān<BR>
05,056.050a	bhīṣmaṃ droṇaṃ kṛpaṃ karṇaṃ drauṇiṃ śalyaṃ suyodhanam<BR>
05,056.050c	etāṃś cāpi nirotsyāmi veleva makarālayam<BR>
05,056.051a	tathā bruvāṇaṃ dharmātmā prāha rājā yudhiṣṭhiraḥ<BR>
05,056.051c	tava dhairyaṃ ca vīryaṃ ca pāñcālāḥ pāṇḍavaiḥ saha<BR>
05,056.051e	sarve samadhirūḍhāḥ sma saṃgrāmān naḥ samuddhara<BR>
05,056.052a	jānāmi tvāṃ mahābāho kṣatradharme vyavasthitam<BR>
05,056.052c	samartham ekaṃ paryāptaṃ kauravāṇāṃ yuyutsatām<BR>
05,056.052e	bhavatā yad vidhātavyaṃ tan naḥ śreyaḥ paraṃtapa<BR>
05,056.052e*0344_01	**** **** kauravāṇāṃ vinigrahe<BR>
05,056.052e*0344_02	purastād upayātānāṃ<BR>
05,056.053a	saṃgrāmād apayātānāṃ bhagnānāṃ śaraṇaiṣiṇām<BR>
05,056.053c	pauruṣaṃ darśayañ śūro yas tiṣṭhed agrataḥ pumān<BR>
05,056.053e	krīṇīyāt taṃ sahasreṇa nītiman nāma tat padam<BR>
05,056.054a	sa tvaṃ śūraś ca vīraś ca vikrāntaś ca nararṣabha<BR>
05,056.054c	bhayārtānāṃ paritrātā saṃyugeṣu na saṃśayaḥ<BR>
05,056.055a	evaṃ bruvati kaunteye dharmātmani yudhiṣṭhire<BR>
05,056.055c	dhṛṣṭadyumna uvācedaṃ māṃ vaco gatasādhvasaḥ<BR>
05,056.056a	sarvāñ janapadān sūta yodhā duryodhanasya ye<BR>
05,056.056c	sabāhlīkān kurūn brūyāḥ prātipeyāñ śaradvataḥ<BR>
05,056.057a	sūtaputraṃ tathā droṇaṃ sahaputraṃ jayadratham<BR>
05,056.057c	duḥśāsanaṃ vikarṇaṃ ca tathā duryodhanaṃ nṛpam<BR>
05,056.058a	bhīṣmaṃ caiva brūhi gatvā tvam āśu; yudhiṣṭhiraṃ sādhunaivābhyupeta<BR>
05,056.058c	mā vo vadhīd arjuno devaguptaḥ; kṣipraṃ yācadhvaṃ pāṇḍavaṃ lokavīram<BR>
05,056.058c*0345_01	rājyaṃ daddhvaṃ dharmarājasya tūrṇaṃ<BR>
05,056.059a	naitādṛśo hi yodho 'sti pṛthivyām iha kaś cana<BR>
05,056.059c	yathāvidhaḥ savyasācī pāṇḍavaḥ śastravittamaḥ<BR>
05,056.060a	devair hi saṃbhṛto divyo ratho gāṇḍīvadhanvanaḥ<BR>
05,056.060c	na sa jeyo manuṣyeṇa mā sma kṛdhvaṃ mano yudhi<BR>
05,057.001	dhṛtarāṣṭra uvāca<BR>
05,057.001a	kṣatratejā brahmacārī kaumārād api pāṇḍavaḥ<BR>
05,057.001c	tena saṃyugam eṣyanti mandā vilapato mama<BR>
05,057.002a	duryodhana nivartasva yuddhād bharatasattama<BR>
05,057.002c	na hi yuddhaṃ praśaṃsanti sarvāvastham ariṃdama<BR>
05,057.003a	alam ardhaṃ pṛthivyās te sahāmātyasya jīvitum<BR>
05,057.003c	prayaccha pāṇḍuputrāṇāṃ yathocitam ariṃdama<BR>
05,057.004a	etad dhi kuravaḥ sarve manyante dharmasaṃhitam<BR>
05,057.004c	yat tvaṃ praśāntim icchethāḥ pāṇḍuputrair mahātmabhiḥ<BR>
05,057.005a	aṅgemāṃ samavekṣasva putra svām eva vāhinīm<BR>
05,057.005c	jāta eva tava srāvas tvaṃ tu mohān na budhyase<BR>
05,057.006a	na hy ahaṃ yuddham icchāmi naitad icchati bāhlikaḥ<BR>
05,057.006c	na ca bhīṣmo na ca droṇo nāśvatthāmā na saṃjayaḥ<BR>
05,057.007a	na somadatto na śalyo na kṛpo yuddham icchati<BR>
05,057.007c	satyavrataḥ purumitro jayo bhūriśravās tathā<BR>
05,057.008a	yeṣu saṃpratitiṣṭheyuḥ kuravaḥ pīḍitāḥ paraiḥ<BR>
05,057.008c	te yuddhaṃ nābhinandanti tat tubhyaṃ tāta rocatām<BR>
05,057.009a	na tvaṃ karoṣi kāmena karṇaḥ kārayitā tava<BR>
05,057.009c	duḥśāsanaś ca pāpātmā śakuniś cāpi saubalaḥ<BR>
05,057.010	duryodhana uvāca<BR>
05,057.010a	nāhaṃ bhavati na droṇe nāśvatthāmni na saṃjaye<BR>
05,057.010c	na vikarṇe na kāmboje na kṛpe na ca bāhlike<BR>
05,057.011a	satyavrate purumitre bhūriśravasi vā punaḥ<BR>
05,057.011c	anyeṣu vā tāvakeṣu bhāraṃ kṛtvā samāhvaye<BR>
05,057.012a	ahaṃ ca tāta karṇaś ca raṇayajñaṃ vitatya vai<BR>
05,057.012c	yudhiṣṭhiraṃ paśuṃ kṛtvā dīkṣitau bharatarṣabha<BR>
05,057.013a	ratho vedī sruvaḥ khaḍgo gadā sruk kavacaṃ sadaḥ<BR>
05,057.013c	cāturhotraṃ ca dhuryā me śarā darbhā havir yaśaḥ<BR>
05,057.014a	ātmayajñena nṛpate iṣṭvā vaivasvataṃ raṇe<BR>
05,057.014c	vijitya svayam eṣyāvo hatāmitrau śriyā vṛtau<BR>
05,057.015a	ahaṃ ca tāta karṇaś ca bhrātā duḥśāsanaś ca me<BR>
05,057.015c	ete vayaṃ haniṣyāmaḥ pāṇḍavān samare trayaḥ<BR>
05,057.016a	ahaṃ hi pāṇḍavān hatvā praśāstā pṛthivīm imām<BR>
05,057.016c	māṃ vā hatvā pāṇḍuputrā bhoktāraḥ pṛthivīm imām<BR>
05,057.017a	tyaktaṃ me jīvitaṃ rājan dhanaṃ rājyaṃ ca pārthiva<BR>
05,057.017c	na jātu pāṇḍavaiḥ sārdhaṃ vaseyam aham acyuta<BR>
05,057.018a	yāvad dhi sūcyās tīkṣṇāyā vidhyed agreṇa māriṣa<BR>
05,057.018c	tāvad apy aparityājyaṃ bhūmer naḥ pāṇḍavān prati<BR>
05,057.019	dhṛtarāṣṭra uvāca<BR>
05,057.019a	sarvān vas tāta śocāmi tyakto duryodhano mayā<BR>
05,057.019c	ye mandam anuyāsyadhvaṃ yāntaṃ vaivasvatakṣayam<BR>
05,057.020a	rurūṇām iva yūtheṣu vyāghrāḥ praharatāṃ varāḥ<BR>
05,057.020c	varān varān haniṣyanti sametā yudhi pāṇḍavāḥ<BR>
05,057.021a	pratīpam iva me bhāti yuyudhānena bhāratī<BR>
05,057.021c	vyastā sīmantinī trastā pramṛṣṭā dīrghabāhunā<BR>
05,057.022a	saṃpūrṇaṃ pūrayan bhūyo balaṃ pārthasya mādhavaḥ<BR>
05,057.022c	śaineyaḥ samare sthātā bījavat pravapañ śarān<BR>
05,057.023a	senāmukhe prayuddhānāṃ bhīmaseno bhaviṣyati<BR>
05,057.023c	taṃ sarve saṃśrayiṣyanti prākāram akutobhayam<BR>
05,057.024a	yadā drakṣyasi bhīmena kuñjarān vinipātitān<BR>
05,057.024c	viśīrṇadantān giryābhān bhinnakumbhān saśoṇitān<BR>
05,057.025a	tān abhiprekṣya saṃgrāme viśīrṇān iva parvatān<BR>
05,057.025c	bhīto bhīmasya saṃsparśāt smartāsi vacanasya me<BR>
05,057.026a	nirdagdhaṃ bhīmasenena sainyaṃ hatarathadvipam<BR>
05,057.026c	gatim agner iva prekṣya smartāsi vacanasya me<BR>
05,057.027a	mahad vo bhayam āgāmi na cec chāmyatha pāṇḍavaiḥ<BR>
05,057.027c	gadayā bhīmasenena hatāḥ śamam upaiṣyatha<BR>
05,057.028a	mahāvanam iva chinnaṃ yadā drakṣyasi pātitam<BR>
05,057.028c	balaṃ kurūṇāṃ saṃgrāme tadā smartāsi me vacaḥ<BR>
05,057.029	vaiśaṃpāyana uvāca<BR>
05,057.029a	etāvad uktvā rājā tu sa sarvān pṛthivīpatīn<BR>
05,057.029c	anubhāṣya mahārāja punaḥ papraccha saṃjayam<BR>
05,058.001	dhṛtarāṣṭra uvāca<BR>
05,058.001a	yad abrūtāṃ mahātmānau vāsudevadhanaṃjayau<BR>
05,058.001c	tan me brūhi mahāprājña śuśrūṣe vacanaṃ tava<BR>
05,058.002	saṃjaya uvāca<BR>
05,058.002a	śṛṇu rājan yathā dṛṣṭau mayā kṛṣṇadhanaṃjayau<BR>
05,058.002c	ūcatuś cāpi yad vīrau tat te vakṣyāmi bhārata<BR>
05,058.003a	pādāṅgulīr abhiprekṣan prayato 'haṃ kṛtāñjaliḥ<BR>
05,058.003c	śuddhāntaṃ prāviśaṃ rājann ākhyātuṃ naradevayoḥ<BR>
05,058.004a	naivābhimanyur na yamau taṃ deśam abhiyānti vai<BR>
05,058.004c	yatra kṛṣṇau ca kṛṣṇā ca satyabhāmā ca bhāminī<BR>
05,058.005a	ubhau madhvāsavakṣībāv ubhau candanarūṣitau<BR>
05,058.005b*0346_01	ekaparyaṅkaśayanau dṛṣṭau me keśavārjunau<BR>
05,058.005c	sragviṇau varavastrau tau divyābharaṇabhūṣitau<BR>
05,058.006a	naikaratnavicitraṃ tu kāñcanaṃ mahad āsanam<BR>
05,058.006c	vividhāstaraṇāstīrṇaṃ yatrāsātām ariṃdamau<BR>
05,058.006d*0347_01	satyāṅkam upadhānaṃ tu kṛtvā śete janārdanaḥ<BR>
05,058.007a	arjunotsaṅgagau pādau keśavasyopalakṣaye<BR>
05,058.007c	arjunasya ca kṛṣṇāyāṃ satyāyāṃ ca mahātmanaḥ<BR>
05,058.008a	kāñcanaṃ pādapīṭhaṃ tu pārtho me prādiśat tadā<BR>
05,058.008c	tad ahaṃ pāṇinā spṛṣṭvā tato bhūmāv upāviśam<BR>
05,058.009a	ūrdhvarekhatalau pādau pārthasya śubhalakṣaṇau<BR>
05,058.009c	pādapīṭhād apahṛtau tatrāpaśyam ahaṃ śubhau<BR>
05,058.009d*0348_01	na nūnaṃ kalmaṣaṃ kiṃ cin mama karmasu vidyate<BR>
05,058.009d*0348_02	strīratnābhyāṃ sametau yan mitho mām abhyabhāṣatām<BR>
05,058.009d*0348_03	vismayo me mahān āsīd āstraṃ me bahu saṃgatam<BR>
05,058.009d*0348_04	hṛṣṭāni caiva romāṇi dṛṣṭvā tau sahitāv ubhau<BR>
05,058.010a	śyāmau bṛhantau taruṇau śālaskandhāv ivodgatau<BR>
05,058.010c	ekāsanagatau dṛṣṭvā bhayaṃ māṃ mahad āviśat<BR>
05,058.010d*0349_01	tato 'bhyacintayaṃ tatra dṛṣṭvā tau puruṣarṣabhau<BR>
05,058.011a	indraviṣṇusamāv etau mandātmā nāvabudhyate<BR>
05,058.011c	saṃśrayād droṇabhīṣmābhyāṃ karṇasya ca vikatthanāt<BR>
05,058.012a	nideśasthāv imau yasya mānasas tasya setsyate<BR>
05,058.012c	saṃkalpo dharmarājasya niścayo me tadābhavat<BR>
05,058.013a	satkṛtaś cānnapānābhyām ācchanno labdhasatkriyaḥ<BR>
05,058.013c	añjaliṃ mūrdhni saṃdhāya tau saṃdeśam acodayam<BR>
05,058.014a	dhanurbāṇocitenaikapāṇinā śubhalakṣaṇam<BR>
05,058.014c	pādam ānamayan pārthaḥ keśavaṃ samacodayat<BR>
05,058.015a	indraketur ivotthāya sarvābharaṇabhūṣitaḥ<BR>
05,058.015c	indravīryopamaḥ kṛṣṇaḥ saṃviṣṭo mābhyabhāṣata<BR>
05,058.016a	vācaṃ sa vadatāṃ śreṣṭho hlādinīṃ vacanakṣamām<BR>
05,058.016c	trāsanīṃ dhārtarāṣṭrāṇāṃ mṛdupūrvāṃ sudāruṇām<BR>
05,058.016d*0350_01	bahiścarasya prāṇasya priyasya priyakāriṇaḥ<BR>
05,058.016d*0350_02	matimān matim āsthāya keśavaḥ saṃdadhe vacaḥ<BR>
05,058.017a	vācaṃ tāṃ vacanārhasya śikṣākṣarasamanvitām<BR>
05,058.017c	aśrauṣam aham iṣṭārthāṃ paścād dhṛdayaśoṣiṇīm<BR>
05,058.018	vāsudeva uvāca<BR>
05,058.018a	saṃjayedaṃ vaco brūyā dhṛtarāṣṭraṃ manīṣiṇam<BR>
05,058.018c	śṛṇvataḥ kurumukhyasya droṇasyāpi ca śṛṇvataḥ<BR>
05,058.018d*0351_01	āvayor vacanāt sūta jyeṣṭhān apy abhivādayan<BR>
05,058.018d*0351_02	yavīyasaś ca kuśalaṃ paścāt pṛṣṭvaivam uttaram<BR>
05,058.019a	yajadhvaṃ vipulair yajñair viprebhyo datta dakṣiṇāḥ<BR>
05,058.019c	putrair dāraiś ca modadhvaṃ mahad vo bhayam āgatam<BR>
05,058.020a	arthāṃs tyajata pātrebhyaḥ sutān prāpnuta kāmajān<BR>
05,058.020c	priyaṃ priyebhyaś carata rājā hi tvarate jaye<BR>
05,058.021a	ṛṇam etat pravṛddhaṃ me hṛdayān nāpasarpati<BR>
05,058.021c	yad govindeti cukrośa kṛṣṇā māṃ dūravāsinam<BR>
05,058.022a	tejomayaṃ durādharṣaṃ gāṇḍīvaṃ yasya kārmukam<BR>
05,058.022c	maddvitīyena teneha vairaṃ vaḥ savyasācinā<BR>
05,058.022d*0352_01	kṛṣṇasya tad vacaḥ śrutvā bhayaṃ māṃ mahad āviśat<BR>
05,058.022d*0352_02	tava putrasya lobhaṃ tu vartamānaṃ pramṛśyataḥ<BR>
05,058.023a	maddvitīyaṃ punaḥ pārthaṃ kaḥ prārthayitum icchati<BR>
05,058.023c	yo na kālaparīto vāpy api sākṣāt puraṃdaraḥ<BR>
05,058.024a	bāhubhyām udvahed bhūmiṃ dahet kruddha imāḥ prajāḥ<BR>
05,058.024c	pātayet tridivād devān yo 'rjunaṃ samare jayet<BR>
05,058.025a	devāsuramanuṣyeṣu yakṣagandharvabhogiṣu<BR>
05,058.025c	na taṃ paśyāmy ahaṃ yuddhe pāṇḍavaṃ yo 'bhyayād raṇe<BR>
05,058.026a	yat tad virāṭanagare śrūyate mahad adbhutam<BR>
05,058.026c	ekasya ca bahūnāṃ ca paryāptaṃ tan nidarśanam<BR>
05,058.027a	ekena pāṇḍuputreṇa virāṭanagare yadā<BR>
05,058.027c	bhagnāḥ palāyanta diśaḥ paryāptaṃ tan nidarśanam<BR>
05,058.028a	balaṃ vīryaṃ ca tejaś ca śīghratā laghuhastatā<BR>
05,058.028c	aviṣādaś ca dhairyaṃ ca pārthān nānyatra vidyate<BR>
05,058.029	saṃjaya uvāca<BR>
05,058.029a	ity abravīd dhṛṣīkeśaḥ pārtham uddharṣayan girā<BR>
05,058.029c	garjan samayavarṣīva gagane pākaśāsanaḥ<BR>
05,058.030a	keśavasya vacaḥ śrutvā kirīṭī śvetavāhanaḥ<BR>
05,058.030c	arjunas tan mahad vākyam abravīl lomaharṣaṇam<BR>
05,059.001	vaiśaṃpāyana uvāca<BR>
05,059.001a	saṃjayasya vacaḥ śrutvā prajñācakṣur nareśvaraḥ<BR>
05,059.001c	tataḥ saṃkhyātum ārebhe tad vaco guṇadoṣataḥ<BR>
05,059.002a	prasaṃkhyāya ca saukṣmyeṇa guṇadoṣān vicakṣaṇaḥ<BR>
05,059.002c	yathāvan matitattvena jayakāmaḥ sutān prati<BR>
05,059.003a	balābale viniścitya yāthātathyena buddhimān<BR>
05,059.003b*0353_01	yadā tu mene bhūyiṣṭhaṃ tad vaco guṇadoṣataḥ<BR>
05,059.003b*0353_02	punar eva kurūṇāṃ ca pāṇḍavānāṃ ca buddhimān<BR>
05,059.003c	śaktiṃ saṃkhyātum ārebhe tadā vai manujādhipaḥ<BR>
05,059.004a	devamānuṣayoḥ śaktyā tejasā caiva pāṇḍavān<BR>
05,059.004c	kurūñ śaktyālpatarayā duryodhanam athābravīt<BR>
05,059.005a	duryodhaneyaṃ cintā me śaśvan nāpy upaśāmyati<BR>
05,059.005b*0354_01	īdṛśe 'bhiniviṣṭasya pṛthivīkṣayakārake<BR>
05,059.005b*0354_02	adharme cāyaśasye ca kārye mahati dāruṇe<BR>
05,059.005b*0354_03	pāṇḍavair vigrahas tāta sarvathā taṃ na rocaye<BR>
05,059.005c	satyaṃ hy etad ahaṃ manye pratyakṣaṃ nānumānataḥ<BR>
05,059.006a	ātmajeṣu paraṃ snehaṃ sarvabhūtāni kurvate<BR>
05,059.006c	priyāṇi caiṣāṃ kurvanti yathāśakti hitāni ca<BR>
05,059.007a	evam evopakartṝṇāṃ prāyaśo lakṣayāmahe<BR>
05,059.007c	icchanti bahulaṃ santaḥ pratikartuṃ mahat priyam<BR>
05,059.008a	agniḥ sācivyakartā syāt khāṇḍave tat kṛtaṃ smaran<BR>
05,059.008c	arjunasyātibhīme 'smin kurupāṇḍusamāgame<BR>
05,059.009a	jātagṛdhyābhipannāś ca pāṇḍavānām anekaśaḥ<BR>
05,059.009c	dharmādayo bhaviṣyanti samāhūtā divaukasaḥ<BR>
05,059.010a	bhīṣmadroṇakṛpādīnāṃ bhayād aśanisaṃmitam<BR>
05,059.010c	rirakṣiṣantaḥ saṃrambhaṃ gamiṣyantīti me matiḥ<BR>
05,059.011a	te devasahitāḥ pārthā na śakyāḥ prativīkṣitum<BR>
05,059.011c	mānuṣeṇa naravyāghrā vīryavanto 'strapāragāḥ<BR>
05,059.012a	durāsadaṃ yasya divyaṃ gāṇḍīvaṃ dhanur uttamam<BR>
05,059.012c	vāruṇau cākṣayau divyau śarapūrṇau maheṣudhī<BR>
05,059.013a	vānaraś ca dhvajo divyo niḥsaṅgo dhūmavad gatiḥ<BR>
05,059.013c	rathaś ca caturantāyāṃ yasya nāsti samas tviṣā<BR>
05,059.014a	mahāmeghanibhaś cāpi nirghoṣaḥ śrūyate janaiḥ<BR>
05,059.014c	mahāśanisamaḥ śabdaḥ śātravāṇāṃ bhayaṃkaraḥ<BR>
05,059.015a	yaṃ cātimānuṣaṃ vīrye kṛtsno loko vyavasyati<BR>
05,059.015c	devānām api jetāraṃ yaṃ viduḥ pārthivā raṇe<BR>
05,059.016a	śatāni pañca caiveṣūn udvapann iva dṛśyate<BR>
05,059.016c	nimeṣāntaramātreṇa muñcan dūraṃ ca pātayan<BR>
05,059.017a	yam āha bhīṣmo droṇaś ca kṛpo drauṇis tathaiva ca<BR>
05,059.017c	madrarājas tathā śalyo madhyasthā ye ca mānavāḥ<BR>
05,059.018a	yuddhāyāvasthitaṃ pārthaṃ pārthivair atimānuṣaiḥ<BR>
05,059.018c	aśakyaṃ rathaśārdūlaṃ parājetum ariṃdamam<BR>
05,059.019a	kṣipaty ekena vegena pañca bāṇaśatāni yaḥ<BR>
05,059.019c	sadṛśaṃ bāhuvīryeṇa kārtavīryasya pāṇḍavam<BR>
05,059.020a	tam arjunaṃ maheṣvāsaṃ mahendropendrarakṣitam<BR>
05,059.020c	nighnantam iva paśyāmi vimarde 'smin mahāmṛdhe<BR>
05,059.021a	ity evaṃ cintayan kṛtsnam ahorātrāṇi bhārata<BR>
05,059.021c	anidro niḥsukhaś cāsmi kurūṇāṃ śamacintayā<BR>
05,059.022a	kṣayodayo 'yaṃ sumahān kurūṇāṃ pratyupasthitaḥ<BR>
05,059.022c	asya cet kalahasyāntaḥ śamād anyo na vidyate<BR>
05,059.023a	śamo me rocate nityaṃ pārthais tāta na vigrahaḥ<BR>
05,059.023c	kurubhyo hi sadā manye pāṇḍavāñ śaktimattarān<BR>
05,060.001	vaiśaṃpāyana uvāca<BR>
05,060.001a	pitur etad vacaḥ śrutvā dhārtarāṣṭro 'tyamarṣaṇaḥ<BR>
05,060.001c	ādhāya vipulaṃ krodhaṃ punar evedam abravīt<BR>
05,060.002a	aśakyā devasacivāḥ pārthāḥ syur iti yad bhavān<BR>
05,060.002c	manyate tadbhayaṃ vyetu bhavato rājasattama<BR>
05,060.003a	akāmadveṣasaṃyogād drohāl lobhāc ca bhārata<BR>
05,060.003c	upekṣayā ca bhāvānāṃ devā devatvam āpnuvan<BR>
05,060.004a	iti dvaipāyano vyāso nāradaś ca mahātapāḥ<BR>
05,060.004c	jāmadagnyaś ca rāmo naḥ kathām akathayat purā<BR>
05,060.005a	naiva mānuṣavad devāḥ pravartante kadā cana<BR>
05,060.005c	kāmāl lobhād anukrośād dveṣāc ca bharatarṣabha<BR>
05,060.006a	yadi hy agniś ca vāyuś ca dharma indro 'śvināv api<BR>
05,060.006c	kāmayogāt pravarteran na pārthā duḥkham āpnuyuḥ<BR>
05,060.007a	tasmān na bhavatā cintā kāryaiṣā syāt kadā cana<BR>
05,060.007c	daiveṣv apekṣakā hy ete śaśvad bhāveṣu bhārata<BR>
05,060.008a	atha cet kāmasaṃyogād dveṣāl lobhāc ca lakṣyate<BR>
05,060.008c	deveṣu devaprāmāṇyaṃ naiva tad vikramiṣyati<BR>
05,060.009a	mayābhimantritaḥ śaśvaj jātavedāḥ praśaṃsati<BR>
05,060.009c	didhakṣuḥ sakalāṃl lokān parikṣipya samantataḥ<BR>
05,060.010a	yad vā paramakaṃ tejo yena yuktā divaukasaḥ<BR>
05,060.010c	mamāpy anupamaṃ bhūyo devebhyo viddhi bhārata<BR>
05,060.011a	pradīryamāṇāṃ vasudhāṃ girīṇāṃ śikharāṇi ca<BR>
05,060.011c	lokasya paśyato rājan sthāpayāmy abhimantraṇāt<BR>
05,060.012a	cetanācetanasyāsya jaṅgamasthāvarasya ca<BR>
05,060.012c	vināśāya samutpannaṃ mahāghoraṃ mahāsvanam<BR>
05,060.013a	aśmavarṣaṃ ca vāyuṃ ca śamayāmīha nityaśaḥ<BR>
05,060.013c	jagataḥ paśyato 'bhīkṣṇaṃ bhūtānām anukampayā<BR>
05,060.014a	stambhitāsv apsu gacchanti mayā rathapadātayaḥ<BR>
05,060.014c	devāsurāṇāṃ bhāvānām aham ekaḥ pravartitā<BR>
05,060.015a	akṣauhiṇībhir yān deśān yāmi kāryeṇa kena cit<BR>
05,060.015c	tatrāpo me pravartante yatra yatrābhikāmaye<BR>
05,060.016a	bhayāni viṣaye rājan vyālādīni na santi me<BR>
05,060.016c	mattaḥ suptāni bhūtāni na hiṃsanti bhayaṃkarāḥ<BR>
05,060.017a	nikāmavarṣī parjanyo rājan viṣayavāsinām<BR>
05,060.017c	dharmiṣṭhāś ca prajāḥ sarvā ītayaś ca na santi me<BR>
05,060.018a	aśvināv atha vāyvagnī marudbhiḥ saha vṛtrahā<BR>
05,060.018c	dharmaś caiva mayā dviṣṭān notsahante 'bhirakṣitum<BR>
05,060.019a	yadi hy ete samarthāḥ syur maddviṣas trātum ojasā<BR>
05,060.019c	na sma trayodaśa samāḥ pārthā duḥkham avāpnuyuḥ<BR>
05,060.020a	naiva devā na gandharvā nāsurā na ca rākṣasāḥ<BR>
05,060.020c	śaktās trātuṃ mayā dviṣṭaṃ satyam etad bravīmi te<BR>
05,060.021a	yad abhidhyāmy ahaṃ śaśvac chubhaṃ vā yadi vāśubham<BR>
05,060.021c	naitad vipannapūrvaṃ me mitreṣv ariṣu cobhayoḥ<BR>
05,060.022a	bhaviṣyatīdam iti vā yad bravīmi paraṃtapa<BR>
05,060.022c	nānyathā bhūtapūrvaṃ tat satyavāg iti māṃ viduḥ<BR>
05,060.023a	lokasākṣikam etan me māhātmyaṃ dikṣu viśrutam<BR>
05,060.023c	āśvāsanārthaṃ bhavataḥ proktaṃ na ślāghayā nṛpa<BR>
05,060.024a	na hy ahaṃ ślāghano rājan bhūtapūrvaḥ kadā cana<BR>
05,060.024c	asad ācaritaṃ hy etad yad ātmānaṃ praśaṃsati<BR>
05,060.025a	pāṇḍavāṃś caiva matsyāṃś ca pāñcālān kekayaiḥ saha<BR>
05,060.025c	sātyakiṃ vāsudevaṃ ca śrotāsi vijitān mayā<BR>
05,060.026a	saritaḥ sāgaraṃ prāpya yathā naśyanti sarvaśaḥ<BR>
05,060.026c	tathaiva te vinaṅkṣyanti mām āsādya sahānvayāḥ<BR>
05,060.027a	parā buddhiḥ paraṃ tejo vīryaṃ ca paramaṃ mayi<BR>
05,060.027c	parā vidyā paro yogo mama tebhyo viśiṣyate<BR>
05,060.028a	pitāmahaś ca droṇaś ca kṛpaḥ śalyaḥ śalas tathā<BR>
05,060.028c	astreṣu yat prajānanti sarvaṃ tan mayi vidyate<BR>
05,060.029a	ity uktvā saṃjayaṃ bhūyaḥ paryapṛcchata bhārata<BR>
05,060.029c	jñātvā yuyutsuḥ kāryāṇi prāptakālam ariṃdama<BR>
05,061.001	vaiśaṃpāyana uvāca<BR>
05,061.001a	tathā tu pṛcchantam atīva pārthān; vaicitravīryaṃ tam acintayitvā<BR>
05,061.001c	uvāca karṇo dhṛtarāṣṭraputraṃ; praharṣayan saṃsadi kauravāṇām<BR>
05,061.002a	mithyā pratijñāya mayā yad astraṃ; rāmād dhṛtaṃ brahmapuraṃ purastāt<BR>
05,061.002c	vijñāya tenāsmi tadaivam uktas; tavāntakāle 'pratibhāsyatīti<BR>
05,061.003a	mahāparādhe hy api saṃnatena; maharṣiṇāhaṃ guruṇā ca śaptaḥ<BR>
05,061.003c	śaktaḥ pradagdhuṃ hy api tigmatejāḥ; sasāgarām apy avaniṃ maharṣiḥ<BR>
05,061.004a	prasāditaṃ hy asya mayā mano 'bhūc; chuśrūṣayā svena ca pauruṣeṇa<BR>
05,061.004c	tatas tad astraṃ mama sāvaśeṣaṃ; tasmāt samartho 'smi mamaiṣa bhāraḥ<BR>
05,061.005a	nimeṣamātraṃ tam ṛṣiprasādam; avāpya pāñcālakarūṣamatsyān<BR>
05,061.005c	nihatya pārthāṃś ca saputrapautrāṃl; lokān ahaṃ śastrajitān prapatsye<BR>
05,061.006a	pitāmahas tiṣṭhatu te samīpe; droṇaś ca sarve ca narendramukhyāḥ<BR>
05,061.006c	yathāpradhānena balena yātvā; pārthān haniṣyāmi mamaiṣa bhāraḥ<BR>
05,061.007a	evaṃ bruvāṇaṃ tam uvāca bhīṣmaḥ; kiṃ katthase kālaparītabuddhe<BR>
05,061.007c	na karṇa jānāsi yathā pradhāne; hate hatāḥ syur dhṛtarāṣṭraputrāḥ<BR>
05,061.008a	yat khāṇḍavaṃ dāhayatā kṛtaṃ hi; kṛṣṇadvitīyena dhanaṃjayena<BR>
05,061.008c	śrutvaiva tat karma niyantum ātmā; śakyas tvayā vai saha bāndhavena<BR>
05,061.009a	yāṃ cāpi śaktiṃ tridaśādhipas te; dadau mahātmā bhagavān mahendraḥ<BR>
05,061.009c	bhasmīkṛtāṃ tāṃ patitāṃ viśīrṇāṃ; cakrāhatāṃ drakṣyasi keśavena<BR>
05,061.010a	yas te śaraḥ sarpamukho vibhāti; sadāgryamālyair mahitaḥ prayatnāt<BR>
05,061.010c	sa pāṇḍuputrābhihataḥ śaraughaiḥ; saha tvayā yāsyati karṇa nāśam<BR>
05,061.011a	bāṇasya bhaumasya ca karṇa hantā; kirīṭinaṃ rakṣati vāsudevaḥ<BR>
05,061.011c	yas tvādṛśānāṃ ca garīyasāṃ ca; hantā ripūṇāṃ tumule pragāḍhe<BR>
05,061.012	karṇa uvāca<BR>
05,061.012a	asaṃśayaṃ vṛṣṇipatir yathoktas; tathā ca bhūyaś ca tato mahātmā<BR>
05,061.012c	ahaṃ yad uktaḥ paruṣaṃ tu kiṃ cit; pitāmahas tasya phalaṃ śṛṇotu<BR>
05,061.013a	nyasyāmi śastrāṇi na jātu saṃkhye; pitāmaho drakṣyati māṃ sabhāyām<BR>
05,061.013c	tvayi praśānte tu mama prabhāvaṃ; drakṣyanti sarve bhuvi bhūmipālāḥ<BR>
05,061.014	vaiśaṃpāyana uvāca<BR>
05,061.014a	ity evam uktvā sa mahādhanuṣmān; hitvā sabhāṃ svaṃ bhavanaṃ jagāma<BR>
05,061.014c	bhīṣmas tu duryodhanam eva rājan; madhye kurūṇāṃ prahasann uvāca<BR>
05,061.015a	satyapratijñaḥ kila sūtaputras; tathā sa bhāraṃ viṣaheta kasmāt<BR>
05,061.015c	vyūhaṃ prativyūhya śirāṃsi bhittvā; lokakṣayaṃ paśyata bhīmasenāt<BR>
05,061.016a	āvantyakāliṅgajayadratheṣu; vedidhvaje tiṣṭhati bāhlike ca<BR>
05,061.016c	ahaṃ haniṣyāmi sadā pareṣāṃ; sahasraśaś cāyutaśaś ca yodhān<BR>
05,061.017a	yadaiva rāme bhagavaty anindye; brahma bruvāṇaḥ kṛtavāṃs tad astram<BR>
05,061.017c	tadaiva dharmaś ca tapaś ca naṣṭaṃ; vaikartanasyādhamapūruṣasya<BR>
05,061.018a	athoktavākye nṛpatau tu bhīṣme; nikṣipya śastrāṇi gate ca karṇe<BR>
05,061.018c	vaicitravīryasya suto 'lpabuddhir; duryodhanaḥ śāṃtanavaṃ babhāṣe<BR>
05,062.001	duryodhana uvāca<BR>
05,062.001a	sadṛśānāṃ manuṣyeṣu sarveṣāṃ tulyajanmanām<BR>
05,062.001c	katham ekāntatas teṣāṃ pārthānāṃ manyase jayam<BR>
05,062.001d*0355_01	vayaṃ ca te 'pi tulyā vai vīryeṇa ca parākramaiḥ<BR>
05,062.001d*0355_02	samena vayasā caiva prātibhena śrutena ca<BR>
05,062.001d*0355_03	astreṇa yodhayugyāsu śīghratve kauśale tathā<BR>
05,062.002a	sarve sma samajātīyāḥ sarve mānuṣayonayaḥ<BR>
05,062.002c	pitāmaha vijānīṣe pārtheṣu vijayaṃ katham<BR>
05,062.003a	nāhaṃ bhavati na droṇe na kṛpe na ca bāhlike<BR>
05,062.003c	anyeṣu ca narendreṣu parākramya samārabhe<BR>
05,062.004a	ahaṃ vaikartanaḥ karṇo bhrātā duḥśāsanaś ca me<BR>
05,062.004c	pāṇḍavān samare pañca haniṣyāmaḥ śitaiḥ śaraiḥ<BR>
05,062.005a	tato rājan mahāyajñair vividhair bhūridakṣiṇaiḥ<BR>
05,062.005c	brāhmaṇāṃs tarpayiṣyāmi gobhir aśvair dhanena ca<BR>
05,062.005d*0356_01	sukhāny avāpya sahitāḥ kṛtvā karma suduṣkaram<BR>
05,062.005d*0356_02	visrabdhāḥ svargam eṣyāmaḥ kāle prāpte gatajvarāḥ<BR>
05,062.005d*0356_03	athābravīn mahārājo dhṛtarāṣṭraḥ sudurmanāḥ<BR>
05,062.005d*0356_04	viduraṃ viduṣāṃ śreṣṭhaṃ sarvapārthivasaṃnidhau<BR>
05,062.005d*0356_05	mohito mṛtyupāśena kālasya vaśam āgataḥ<BR>
05,062.005d*0356_06	tāta karṇena sahitaḥ putro duryodhano mama<BR>
05,062.005d@003_0001	yadā parikariṣyanti aiṇeyān iva tantunā<BR>
05,062.005d@003_0002	ataritrān iva jale bāhubhir māmakā raṇe<BR>
05,062.005d@003_0003	paśyantas te parāṃs tatra rathanāgasamākulān<BR>
05,062.005d@003_0004	vidura uvāca<BR>
05,062.005d@003_0004	tadā darpaṃ vimokṣyanti pāṇḍavāḥ sa ca keśavaḥ<BR>
05,062.005d@003_0005	iha niḥśreyasaṃ prāhur vṛddhā niścitadarśinaḥ<BR>
05,062.005d@003_0006	brāhmaṇasya viśeṣeṇa damo dharmaḥ sanātanaḥ<BR>
05,062.005d@003_0007	tasya dānaṃ kṣamā siddhir yathāvad upapadyate<BR>
05,062.005d@003_0008	damo dānaṃ tapo jñānam adhītaṃ cānuvartate<BR>
05,062.005d@003_0009	damas tejo vardhayati pavitraṃ dama uttamam<BR>
05,062.005d@003_0010	vipāpmā vṛddhatejās tu puruṣo vindate mahat<BR>
05,062.005d@003_0011	kravyādbhya iva bhūtānām adāntebhyaḥ sadā bhayam<BR>
05,062.005d@003_0012	teṣāṃ ca pratiṣedhārthaṃ kṣatraṃ sṛṣṭaṃ svayaṃbhuvā<BR>
05,062.005d@003_0013	āśrameṣu caturṣv āhur damam evottamaṃ vratam<BR>
05,062.005d@003_0014	tasya liṅgaṃ pravakṣyāmi yeṣāṃ samudayo damaḥ<BR>
05,062.005d@003_0015	kṣamā dhṛtir ahiṃsā ca samatā satyam ārjavam<BR>
05,062.005d@003_0016	indriyābhijayo dhairyaṃ mārdavaṃ hrīr acāpalam<BR>
05,062.005d@003_0017	akārpaṇyam asaṃrambhaḥ saṃtoṣaḥ śraddadhānatā<BR>
05,062.005d@003_0018	etāni yasya rājendra sa dāntaḥ puruṣaḥ smṛtaḥ<BR>
05,062.005d@003_0019	kāmo lobhaś ca darpaś ca manyur nidrā vikatthanam<BR>
05,062.005d@003_0020	māna īrṣyā ca śokaś ca naitad dānto niṣevate<BR>
05,062.005d@003_0021	ajihmam aśaṭhaṃ śuddham etad dāntasya lakṣaṇam<BR>
05,062.005d@003_0022	alolupas tathālpepsuḥ kāmānām avicintitā<BR>
05,062.005d@003_0023	samudrakalpaḥ puruṣaḥ sa dāntaḥ parikīrtitaḥ<BR>
05,062.005d@003_0024	suvṛttaḥ śīlasaṃpannaḥ prasannātmātmavid budhaḥ<BR>
05,062.005d@003_0025	prāpyeha loke saṃmānaṃ sugatiṃ pretya gacchati<BR>
05,062.005d@003_0026	abhayaṃ yasya bhūtebhyaḥ sarveṣām abhayaṃ yataḥ<BR>
05,062.005d@003_0027	sa vai pariṇataprajñaḥ prakhyāto manujottamaḥ<BR>
05,062.005d@003_0028	sarvabhūtahito maitras tasmān nodvijate janaḥ<BR>
05,062.005d@003_0029	samudra iva gambhīraḥ prajñātṛptaḥ praśāmyati<BR>
05,062.005d@003_0030	karmaṇācaritaṃ pūrvaṃ sadbhir ācaritaṃ ca yat<BR>
05,062.005d@003_0031	tad evāsthāya modante dāntāḥ śamaparāyaṇāḥ<BR>
05,062.005d@003_0032	naiṣkarmyaṃ vā samāsthāya jñānatṛpto jitendriyaḥ<BR>
05,062.005d@003_0033	kālākāṅkṣī caraṃl loke brahmabhūyāya kalpate<BR>
05,062.005d@003_0034	śakunīnām ivākāśe padaṃ naivopalabhyate<BR>
05,062.005d@003_0035	evaṃ prajñānatṛptasya muner vartma na dṛśyate<BR>
05,062.005d@003_0036	utsṛjya vā gṛhān yas tu mokṣam evābhimanyate<BR>
05,062.005d@003_0037	lokās tejomayās tasya kalpante śāśvatā divi<BR>
05,062.006	vidura uvāca<BR>
05,062.006a	śakunīnām ihārthāya pāśaṃ bhūmāv ayojayat<BR>
05,062.006c	kaś cic chākunikas tāta pūrveṣām iti śuśruma<BR>
05,062.007a	tasmin dvau śakunau baddhau yugapat samapauruṣau<BR>
05,062.007c	tāv upādāya taṃ pāśaṃ jagmatuḥ khacarāv ubhau<BR>
05,062.008a	tau vihāyasam ākrāntau dṛṣṭvā śākunikas tadā<BR>
05,062.008c	anvadhāvad anirviṇṇo yena yena sma gacchataḥ<BR>
05,062.009a	tathā tam anudhāvantaṃ mṛgayuṃ śakunārthinam<BR>
05,062.009c	āśramastho muniḥ kaś cid dadarśātha kṛtāhnikaḥ<BR>
05,062.010a	tāv antarikṣagau śīghram anuyāntaṃ mahīcaram<BR>
05,062.010c	ślokenānena kauravya papraccha sa munis tadā<BR>
05,062.011a	vicitram idam āścaryaṃ mṛgahan pratibhāti me<BR>
05,062.011c	plavamānau hi khacarau padātir anudhāvasi<BR>
05,062.012	śākunika uvāca<BR>
05,062.012a	pāśam ekam ubhāv etau sahitau harato mama<BR>
05,062.012c	yatra vai vivadiṣyete tatra me vaśam eṣyataḥ<BR>
05,062.013	vidura uvāca<BR>
05,062.013a	tau vivādam anuprāptau śakunau mṛtyusaṃdhitau<BR>
05,062.013c	vigṛhya ca sudurbuddhī pṛthivyāṃ saṃnipetatuḥ<BR>
05,062.014a	tau yudhyamānau saṃrabdhau mṛtyupāśavaśānugau<BR>
05,062.014c	upasṛtyāparijñāto jagrāha mṛgayus tadā<BR>
05,062.015a	evaṃ ye jñātayo 'rtheṣu mitho gacchanti vigraham<BR>
05,062.015c	te 'mitravaśam āyānti śakunāv iva vigrahāt<BR>
05,062.016a	saṃbhojanaṃ saṃkathanaṃ saṃpraśno 'tha samāgamaḥ<BR>
05,062.016c	etāni jñātikāryāṇi na virodhaḥ kadā cana<BR>
05,062.017a	yasmin kāle sumanasaḥ sarve vṛddhān upāsate<BR>
05,062.017c	siṃhaguptam ivāraṇyam apradhṛṣyā bhavanti te<BR>
05,062.018a	ye 'rthaṃ saṃtatam āsādya dīnā iva samāsate<BR>
05,062.018c	śriyaṃ te saṃprayacchanti dviṣadbhyo bharatarṣabha<BR>
05,062.019a	dhūmāyante vyapetāni jvalanti sahitāni ca<BR>
05,062.019c	dhṛtarāṣṭrolmukānīva jñātayo bharatarṣabha<BR>
05,062.020a	idam anyat pravakṣyāmi yathā dṛṣṭaṃ girau mayā<BR>
05,062.020c	śrutvā tad api kauravya yathā śreyas tathā kuru<BR>
05,062.021a	vayaṃ kirātaiḥ sahitā gacchāmo girim uttaram<BR>
05,062.021c	brāhmaṇair devakalpaiś ca vidyājambhakavātikaiḥ<BR>
05,062.022a	kuñjabhūtaṃ giriṃ sarvam abhito gandhamādanam<BR>
05,062.022c	dīpyamānauṣadhigaṇaṃ siddhagandharvasevitam<BR>
05,062.023a	tatra paśyāmahe sarve madhu pītam amākṣikam<BR>
05,062.023c	maruprapāte viṣame niviṣṭaṃ kumbhasaṃmitam<BR>
05,062.024a	āśīviṣai rakṣyamāṇaṃ kuberadayitaṃ bhṛśam<BR>
05,062.024c	yat prāśya puruṣo martyo amaratvaṃ nigacchati<BR>
05,062.025a	acakṣur labhate cakṣur vṛddho bhavati vai yuvā<BR>
05,062.025c	iti te kathayanti sma brāhmaṇā jambhasādhakāḥ<BR>
05,062.026a	tataḥ kirātās tad dṛṣṭvā prārthayanto mahīpate<BR>
05,062.026c	vineśur viṣame tasmin sasarpe girigahvare<BR>
05,062.026d*0357_01	āśābaddhāḥ patanti sma sarva eva gatāsavaḥ<BR>
05,062.027a	tathaiva tava putro 'yaṃ pṛthivīm eka icchati<BR>
05,062.027c	madhu paśyati saṃmohāt prapātaṃ nānupaśyati<BR>
05,062.028a	duryodhano yoddhumanāḥ samare savyasācinā<BR>
05,062.028c	na ca paśyāmi tejo 'sya vikramaṃ vā tathāvidham<BR>
05,062.029a	ekena ratham āsthāya pṛthivī yena nirjitā<BR>
05,062.029b*0358_01	bhīṣmadroṇaprabhṛtayaḥ saṃtrastāḥ sādhuyāyinaḥ<BR>
05,062.029b*0358_02	virāṭanagare bhagnāḥ kiṃ tatra tava dṛśyatām<BR>
05,062.029c	pratīkṣamāṇo yo vīraḥ kṣamate vīkṣitaṃ tava<BR>
05,062.030a	drupado matsyarājaś ca saṃkruddhaś ca dhanaṃjayaḥ<BR>
05,062.030c	na śeṣayeyuḥ samare vāyuyuktā ivāgnayaḥ<BR>
05,062.031a	aṅke kuruṣva rājānaṃ dhṛtarāṣṭra yudhiṣṭhiram<BR>
05,062.031c	yudhyator hi dvayor yuddhe naikāntena bhavej jayaḥ<BR>
05,063.001	dhṛtarāṣṭra uvāca<BR>
05,063.001a	duryodhana vijānīhi yat tvāṃ vakṣyāmi putraka<BR>
05,063.001c	utpathaṃ manyase mārgam anabhijña ivādhvagaḥ<BR>
05,063.002a	pañcānāṃ pāṇḍuputrāṇāṃ yat tejaḥ pramimīṣasi<BR>
05,063.002c	pañcānām iva bhūtānāṃ mahatāṃ sumahātmanām<BR>
05,063.003a	yudhiṣṭhiraṃ hi kaunteyaṃ paraṃ dharmam ihāsthitam<BR>
05,063.003c	parāṃ gatim asaṃprekṣya na tvaṃ vettum ihārhasi<BR>
05,063.004a	bhīmasenaṃ ca kaunteyaṃ yasya nāsti samo bale<BR>
05,063.004c	raṇāntakaṃ tarkayase mahāvātam iva drumaḥ<BR>
05,063.005a	sarvaśastrabhṛtāṃ śreṣṭhaṃ meruṃ śikhariṇām iva<BR>
05,063.005c	yudhi gāṇḍīvadhanvānaṃ ko nu yudhyeta buddhimān<BR>
05,063.006a	dhṛṣṭadyumnaś ca pāñcālyaḥ kam ivādya na śātayet<BR>
05,063.006c	śatrumadhye śarān muñcan devarāḍ aśanīm iva<BR>
05,063.007a	sātyakiś cāpi durdharṣaḥ saṃmato 'ndhakavṛṣṇiṣu<BR>
05,063.007c	dhvaṃsayiṣyati te senāṃ pāṇḍaveyahite rataḥ<BR>
05,063.008a	yaḥ punaḥ pratimānena trīṃl lokān atiricyate<BR>
05,063.008c	taṃ kṛṣṇaṃ puṇḍarīkākṣaṃ ko nu yudhyeta buddhimān<BR>
05,063.009a	ekato hy asya dārāś ca jñātayaś ca sabāndhavāḥ<BR>
05,063.009c	ātmā ca pṛthivī ceyam ekataś ca dhanaṃjayaḥ<BR>
05,063.010a	vāsudevo 'pi durdharṣo yatātmā yatra pāṇḍavaḥ<BR>
05,063.010c	aviṣahyaṃ pṛthivyāpi tad balaṃ yatra keśavaḥ<BR>
05,063.011a	tiṣṭha tāta satāṃ vākye suhṛdām arthavādinām<BR>
05,063.011c	vṛddhaṃ śāṃtanavaṃ bhīṣmaṃ titikṣasva pitāmaham<BR>
05,063.012a	māṃ ca bruvāṇaṃ śuśrūṣa kurūṇām arthavādinam<BR>
05,063.012c	droṇaṃ kṛpaṃ vikarṇaṃ ca mahārājaṃ ca bāhlikam<BR>
05,063.013a	ete hy api yathaivāhaṃ mantum arhasi tāṃs tathā<BR>
05,063.013c	sarve dharmavido hy ete tulyasnehāś ca bhārata<BR>
05,063.014a	yat tad virāṭanagare saha bhrātṛbhir agrataḥ<BR>
05,063.014c	utsṛjya gāḥ susaṃtrastaṃ balaṃ te samaśīryata<BR>
05,063.015a	yac caiva tasmin nagare śrūyate mahad adbhutam<BR>
05,063.015c	ekasya ca bahūnāṃ ca paryāptaṃ tan nidarśanam<BR>
05,063.016a	arjunas tat tathākārṣīt kiṃ punaḥ sarva eva te<BR>
05,063.016c	sabhrātṝn abhijānīhi vṛttyā ca pratipādaya<BR>
05,064.001	vaiśaṃpāyana uvāca<BR>
05,064.001a	evam uktvā mahāprājño dhṛtarāṣṭraḥ suyodhanam<BR>
05,064.001c	punar eva mahābhāgaḥ saṃjayaṃ paryapṛcchata<BR>
05,064.002a	brūhi saṃjaya yac cheṣaṃ vāsudevād anantaram<BR>
05,064.002c	yad arjuna uvāca tvāṃ paraṃ kautūhalaṃ hi me<BR>
05,064.003	saṃjaya uvāca<BR>
05,064.003a	vāsudevavacaḥ śrutvā kuntīputro dhanaṃjayaḥ<BR>
05,064.003c	uvāca kāle durdharṣo vāsudevasya śṛṇvataḥ<BR>
05,064.004a	pitāmahaṃ śāṃtanavaṃ dhṛtarāṣṭraṃ ca saṃjaya<BR>
05,064.004c	droṇaṃ kṛpaṃ ca karṇaṃ ca mahārājaṃ ca bāhlikam<BR>
05,064.005a	drauṇiṃ ca somadattaṃ ca śakuniṃ cāpi saubalam<BR>
05,064.005c	duḥśāsanaṃ śalaṃ caiva purumitraṃ viviṃśatim<BR>
05,064.006a	vikarṇaṃ citrasenaṃ ca jayatsenaṃ ca pārthivam<BR>
05,064.006c	vindānuvindāv āvantyau durmukhaṃ cāpi kauravam<BR>
05,064.007a	saindhavaṃ duḥsahaṃ caiva bhūriśravasam eva ca<BR>
05,064.007c	bhagadattaṃ ca rājānaṃ jalasaṃdhaṃ ca pārthivam<BR>
05,064.008a	ye cāpy anye pārthivās tatra yoddhuṃ; samāgatāḥ kauravāṇāṃ priyārtham<BR>
05,064.008c	mumūrṣavaḥ pāṇḍavāgnau pradīpte; samānītā dhārtarāṣṭreṇa sūta<BR>
05,064.009a	yathānyāyaṃ kauśalaṃ vandanaṃ ca; samāgatā madvacanena vācyāḥ<BR>
05,064.009c	idaṃ brūyāḥ saṃjaya rājamadhye; suyodhanaṃ pāpakṛtāṃ pradhānam<BR>
05,064.010a	amarṣaṇaṃ durmatiṃ rājaputraṃ; pāpātmānaṃ dhārtarāṣṭraṃ sulubdham<BR>
05,064.010c	sarvaṃ mamaitad vacanaṃ samagraṃ; sahāmātyaṃ saṃjaya śrāvayethāḥ<BR>
05,064.011a	evaṃ pratiṣṭhāpya dhanaṃjayo māṃ; tato 'rthavad dharmavac cāpi vākyam<BR>
05,064.011c	provācedaṃ vāsudevaṃ samīkṣya; pārtho dhīmāṃl lohitāntāyatākṣaḥ<BR>
05,064.012a	yathā śrutaṃ te vadato mahātmano; madhupravīrasya vacaḥ samāhitam<BR>
05,064.012c	tathaiva vācyaṃ bhavatā hi madvacaḥ; samāgateṣu kṣitipeṣu sarvaśaḥ<BR>
05,064.013a	śarāgnidhūme rathaneminādite; dhanuḥsruveṇāstrabalāpahāriṇā<BR>
05,064.013c	yathā na homaḥ kriyate mahāmṛdhe; tathā sametya prayatadhvam ādṛtāḥ<BR>
05,064.014a	na cet prayacchadhvam amitraghātino; yudhiṣṭhirasyāṃśam abhīpsitaṃ svakam<BR>
05,064.014c	nayāmi vaḥ svāśvapadātikuñjarān; diśaṃ pitṝṇām aśivāṃ śitaiḥ śaraiḥ<BR>
05,064.015a	tato 'ham āmantrya caturbhujaṃ hariṃ; dhanaṃjayaṃ caiva namasya satvaraḥ<BR>
05,064.015c	javena saṃprāpta ihāmaradyute; tavāntikaṃ prāpayituṃ vaco mahat<BR>
05,065.001	vaiśaṃpāyana uvāca<BR>
05,065.001a	duryodhane dhārtarāṣṭre tad vaco 'pratinandati<BR>
05,065.001c	tūṣṇīṃbhūteṣu sarveṣu samuttasthur nareśvarāḥ<BR>
05,065.002a	utthiteṣu mahārāja pṛthivyāṃ sarvarājasu<BR>
05,065.002c	rahite saṃjayaṃ rājā paripraṣṭuṃ pracakrame<BR>
05,065.003a	āśaṃsamāno vijayaṃ teṣāṃ putravaśānugaḥ<BR>
05,065.003c	ātmanaś ca pareṣāṃ ca pāṇḍavānāṃ ca niścayam<BR>
05,065.004	dhṛtarāṣṭra uvāca<BR>
05,065.004a	gāvalgaṇe brūhi naḥ sāraphalgu; svasenāyāṃ yāvad ihāsti kiṃ cit<BR>
05,065.004c	tvaṃ pāṇḍavānāṃ nipuṇaṃ vettha sarvaṃ; kim eṣāṃ jyāyaḥ kim u teṣāṃ kanīyaḥ<BR>
05,065.005a	tvam etayoḥ sāravit sarvadarśī; dharmārthayor nipuṇo niścayajñaḥ<BR>
05,065.005c	sa me pṛṣṭaḥ saṃjaya brūhi sarvaṃ; yudhyamānāḥ katare 'smin na santi<BR>
05,065.006	saṃjaya uvāca<BR>
05,065.006a	na tvāṃ brūyāṃ rahite jātu kiṃ cid; asūyā hi tvāṃ prasaheta rājan<BR>
05,065.006c	ānayasva pitaraṃ saṃśitavrataṃ; gāṃdhārīṃ ca mahiṣīm ājamīḍha<BR>
05,065.007a	tau te 'sūyāṃ vinayetāṃ narendra; dharmajñau tau nipuṇau niścayajñau<BR>
05,065.007c	tayos tu tvāṃ saṃnidhau tad vadeyaṃ; kṛtsnaṃ mataṃ vāsudevārjunābhyām<BR>
05,065.008	vaiśaṃpāyana uvāca<BR>
05,065.008*0359_01	ity uktena ca gāndhārī vyāsaś cātrājagāma ha<BR>
05,065.008*0359_02	ānītau vidureṇeha sabhāṃ śīghraṃ praveśitau<BR>
05,065.008a	tatas tan matam ājñāya saṃjayasyātmajasya ca<BR>
05,065.008b*0360_01	trikāladarśī bhagavān dhṛtarāṣṭraṃ mahāmuniḥ<BR>
05,065.008c	abhyupetya mahāprājñaḥ kṛṣṇadvaipāyano 'bravīt<BR>
05,065.009a	saṃpṛcchate dhṛtarāṣṭrāya saṃjaya; ācakṣva sarvaṃ yāvad eṣo 'nuyuṅkte<BR>
05,065.009c	sarvaṃ yāvad vettha tasmin yathāvad; yāthātathyaṃ vāsudeve 'rjune ca<BR>
05,066.001	saṃjaya uvāca<BR>
05,066.001a	arjuno vāsudevaś ca dhanvinau paramārcitau<BR>
05,066.001c	kāmād anyatra saṃbhūtau sarvābhāvāya saṃmitau<BR>
05,066.002a	dyām antaraṃ samāsthāya yathāyuktaṃ manasvinaḥ<BR>
05,066.002c	cakraṃ tad vāsudevasya māyayā vartate vibho<BR>
05,066.003a	sāpahnavaṃ pāṇḍaveṣu pāṇḍavānāṃ susaṃmatam<BR>
05,066.003c	sārāsārabalaṃ jñātvā tat samāsena me śṛṇu<BR>
05,066.004a	narakaṃ śambaraṃ caiva kaṃsaṃ caidyaṃ ca mādhavaḥ<BR>
05,066.004c	jitavān ghorasaṃkāśān krīḍann iva janārdanaḥ<BR>
05,066.005a	pṛthivīṃ cāntarikṣaṃ ca dyāṃ caiva puruṣottamaḥ<BR>
05,066.005c	manasaiva viśiṣṭātmā nayaty ātmavaśaṃ vaśī<BR>
05,066.006a	bhūyo bhūyo hi yad rājan pṛcchase pāṇḍavān prati<BR>
05,066.006c	sārāsārabalaṃ jñātuṃ tan me nigadataḥ śṛṇu<BR>
05,066.007a	ekato vā jagat kṛtsnam ekato vā janārdanaḥ<BR>
05,066.007c	sārato jagataḥ kṛtsnād atirikto janārdanaḥ<BR>
05,066.008a	bhasma kuryāj jagad idaṃ manasaiva janārdanaḥ<BR>
05,066.008c	na tu kṛtsnaṃ jagac chaktaṃ bhasma kartuṃ janārdanam<BR>
05,066.009a	yataḥ satyaṃ yato dharmo yato hrīr ārjavaṃ yataḥ<BR>
05,066.009c	tato bhavati govindo yataḥ kṛṣṇas tato jayaḥ<BR>
05,066.010a	pṛthivīṃ cāntarikṣaṃ ca divaṃ ca puruṣottamaḥ<BR>
05,066.010c	viceṣṭayati bhūtātmā krīḍann iva janārdanaḥ<BR>
05,066.010d*0361_01	bhasmīkuryāj jagat sarvaṃ nimeṣeṇeti me matiḥ<BR>
05,066.010d*0362_01	yatra bhāve 'pi yad rājan pṛcchase pāṇḍavān prati<BR>
05,066.011a	sa kṛtvā pāṇḍavān satraṃ lokaṃ saṃmohayann iva<BR>
05,066.011c	adharmaniratān mūḍhān dagdhum icchati te sutān<BR>
05,066.012a	kālacakraṃ jagaccakraṃ yugacakraṃ ca keśavaḥ<BR>
05,066.012c	ātmayogena bhagavān parivartayate 'niśam<BR>
05,066.013a	kālasya ca hi mṛtyoś ca jaṅgamasthāvarasya ca<BR>
05,066.013c	īśate bhagavān ekaḥ satyam etad bravīmi te<BR>
05,066.014a	īśann api mahāyogī sarvasya jagato hariḥ<BR>
05,066.014c	karmāṇy ārabhate kartuṃ kīnāśa iva durbalaḥ<BR>
05,066.015a	tena vañcayate lokān māyāyogena keśavaḥ<BR>
05,066.015c	ye tam eva prapadyante na te muhyanti mānavāḥ<BR>
05,067.001	dhṛtarāṣṭra uvāca<BR>
05,067.001a	kathaṃ tvaṃ mādhavaṃ vettha sarvalokamaheśvaram<BR>
05,067.001c	katham enaṃ na vedāhaṃ tan mamācakṣva saṃjaya<BR>
05,067.002	saṃjaya uvāca<BR>
05,067.002a	vidyā rājan na te vidyā mama vidyā na hīyate<BR>
05,067.002c	vidyāhīnas tamodhvasto nābhijānāti keśavam<BR>
05,067.003a	vidyayā tāta jānāmi triyugaṃ madhusūdanam<BR>
05,067.003c	kartāram akṛtaṃ devaṃ bhūtānāṃ prabhavāpyayam<BR>
05,067.004	dhṛtarāṣṭra uvāca<BR>
05,067.004a	gāvalgaṇe 'tra kā bhaktir yā te nityā janārdane<BR>
05,067.004c	yayā tvam abhijānāsi triyugaṃ madhusūdanam<BR>
05,067.005	saṃjaya uvāca<BR>
05,067.005a	māyāṃ na seve bhadraṃ te na vṛthādharmam ācare<BR>
05,067.005c	śuddhabhāvaṃ gato bhaktyā śāstrād vedmi janārdanam<BR>
05,067.006	dhṛtarāṣṭra uvāca<BR>
05,067.006a	duryodhana hṛṣīkeśaṃ prapadyasva janārdanam<BR>
05,067.006c	āpto naḥ saṃjayas tāta śaraṇaṃ gaccha keśavam<BR>
05,067.007	duryodhana uvāca<BR>
05,067.007a	bhagavān devakīputro lokaṃ cen nihaniṣyati<BR>
05,067.007c	pravadann arjune sakhyaṃ nāhaṃ gacche 'dya keśavam<BR>
05,067.008	dhṛtarāṣṭra uvāca<BR>
05,067.008a	avāg gāndhāri putrās te gacchaty eṣa sudurmatiḥ<BR>
05,067.008c	īrṣyur durātmā mānī ca śreyasāṃ vacanātigaḥ<BR>
05,067.009	gāndhāry uvāca<BR>
05,067.009a	aiśvaryakāma duṣṭātman vṛddhānāṃ śāsanātiga<BR>
05,067.009c	aiśvaryajīvite hitvā pitaraṃ māṃ ca bāliśa<BR>
05,067.010a	vardhayan durhṛdāṃ prītiṃ māṃ ca śokena vardhayan<BR>
05,067.010c	nihato bhīmasenena smartāsi vacanaṃ pituḥ<BR>
05,067.011	vyāsa uvāca<BR>
05,067.011a	dayito 'si rājan kṛṣṇasya dhṛtarāṣṭra nibodha me<BR>
05,067.011c	yasya te saṃjayo dūto yas tvāṃ śreyasi yokṣyate<BR>
05,067.012a	jānāty eṣa hṛṣīkeśaṃ purāṇaṃ yac ca vai navam<BR>
05,067.012c	śuśrūṣamāṇam ekāgraṃ mokṣyate mahato bhayāt<BR>
05,067.013a	vaicitravīrya puruṣāḥ krodhaharṣatamovṛtāḥ<BR>
05,067.013c	sitā bahuvidhaiḥ pāśair ye na tuṣṭāḥ svakair dhanaiḥ<BR>
05,067.014a	yamasya vaśam āyānti kāmamūḍhāḥ punaḥ punaḥ<BR>
05,067.014c	andhanetrā yathaivāndhā nīyamānāḥ svakarmabhiḥ<BR>
05,067.015a	eṣa ekāyanaḥ panthā yena yānti manīṣiṇaḥ<BR>
05,067.015c	taṃ dṛṣṭvā mṛtyum atyeti mahāṃs tatra na sajjate<BR>
05,067.016	dhṛtarāṣṭra uvāca<BR>
05,067.016a	aṅga saṃjaya me śaṃsa panthānam akutobhayam<BR>
05,067.016c	yena gatvā hṛṣīkeśaṃ prāpnuyāṃ śāntim uttamām<BR>
05,067.017	saṃjaya uvāca<BR>
05,067.017a	nākṛtātmā kṛtātmānaṃ jātu vidyāj janārdanam<BR>
05,067.017c	ātmanas tu kriyopāyo nānyatrendriyanigrahāt<BR>
05,067.018a	indriyāṇām udīrṇānāṃ kāmatyāgo 'pramādataḥ<BR>
05,067.018c	apramādo 'vihiṃsā ca jñānayonir asaṃśayam<BR>
05,067.019a	indriyāṇāṃ yame yatto bhava rājann atandritaḥ<BR>
05,067.019c	buddhiś ca mā te cyavatu niyacchaitāṃ yatas tataḥ<BR>
05,067.020a	etaj jñānaṃ vidur viprā dhruvam indriyadhāraṇam<BR>
05,067.020c	etaj jñānaṃ ca panthāś ca yena yānti manīṣiṇaḥ<BR>
05,067.021a	aprāpyaḥ keśavo rājann indriyair ajitair nṛbhiḥ<BR>
05,067.021c	āgamādhigato yogād vaśī tattve prasīdati<BR>
05,068.001	dhṛtarāṣṭra uvāca<BR>
05,068.001a	bhūyo me puṇḍarīkākṣaṃ saṃjayācakṣva pṛcchate<BR>
05,068.001c	nāmakarmārthavit tāta prāpnuyāṃ puruṣottamam<BR>
05,068.002	saṃjaya uvāca<BR>
05,068.002a	śrutaṃ me tasya devasya nāmanirvacanaṃ śubham<BR>
05,068.002c	yāvat tatrābhijāne 'ham aprameyo hi keśavaḥ<BR>
05,068.003a	vasanāt sarvabhūtānāṃ vasutvād devayonitaḥ<BR>
05,068.003c	vāsudevas tato vedyo vṛṣatvād vṛṣṇir ucyate<BR>
05,068.004a	maunād dhyānāc ca yogāc ca viddhi bhārata mādhavam<BR>
05,068.004c	sarvatattvalayāc caiva madhuhā madhusūdanaḥ<BR>
05,068.005a	kṛṣir bhūvācakaḥ śabdo ṇaś ca nirvṛtivācakaḥ<BR>
05,068.005c	kṛṣṇas tadbhāvayogāc ca kṛṣṇo bhavati śāśvataḥ<BR>
05,068.006a	puṇḍarīkaṃ paraṃ dhāma nityam akṣayam akṣaram<BR>
05,068.006c	tadbhāvāt puṇḍarīkākṣo dasyutrāsāj janārdanaḥ<BR>
05,068.007a	yataḥ sattvaṃ na cyavate yac ca sattvān na hīyate<BR>
05,068.007c	sattvataḥ sātvatas tasmād ārṣabhād vṛṣabhekṣaṇaḥ<BR>
05,068.008a	na jāyate janitryāṃ yad ajas tasmād anīkajit<BR>
05,068.008c	devānāṃ svaprakāśatvād damād dāmodaraṃ viduḥ<BR>
05,068.009a	harṣāt saukhyāt sukhaiśvaryād dhṛṣīkeśatvam aśnute<BR>
05,068.009c	bāhubhyāṃ rodasī bibhran mahābāhur iti smṛtaḥ<BR>
05,068.010a	adho na kṣīyate jātu yasmāt tasmād adhokṣajaḥ<BR>
05,068.010c	narāṇām ayanāc cāpi tena nārāyaṇaḥ smṛtaḥ<BR>
05,068.010d*0363_01	purāṇasadanāc caiva purātana iti smṛtaḥ<BR>
05,068.010e	pūraṇāt sadanāc caiva tato 'sau puruṣottamaḥ<BR>
05,068.011a	asataś ca sataś caiva sarvasya prabhavāpyayāt<BR>
05,068.011b*0364_01	uddhoṣayed dharer nāma kākavat tattvacintane<BR>
05,068.011b*0364_02	caraṇāyudhavad dhyāne bakavat sarvataḥ sthitiḥ<BR>
05,068.011c	sarvasya ca sadā jñānāt sarvam enaṃ pracakṣate<BR>
05,068.012a	satye pratiṣṭhitaḥ kṛṣṇaḥ satyam atra pratiṣṭhitam<BR>
05,068.012c	satyāt satyaṃ ca govindas tasmāt satyo 'pi nāmataḥ<BR>
05,068.013a	viṣṇur vikramaṇād eva jayanāj jiṣṇur ucyate<BR>
05,068.013c	śāśvatatvād anantaś ca govindo vedanād gavām<BR>
05,068.014a	atattvaṃ kurute tattvaṃ tena mohayate prajāḥ<BR>
05,068.014c	evaṃvidho dharmanityo bhagavān munibhiḥ saha<BR>
05,068.014e	āgantā hi mahābāhur ānṛśaṃsyārtham acyutaḥ<BR>
05,069.001	dhṛtarāṣṭra uvāca<BR>
05,069.001a	cakṣuṣmatāṃ vai spṛhayāmi saṃjaya; drakṣyanti ye vāsudevaṃ samīpe<BR>
05,069.001c	vibhrājamānaṃ vapuṣā pareṇa; prakāśayantaṃ pradiśo diśaś ca<BR>
05,069.001d*0365_00	saṃjayaḥ<BR>
05,069.001d*0365_01	vaktā vācaṃ rājamadhye sabhāyāṃ<BR>
05,069.001d*0365_02	vṛṣṇiśreṣṭho munibhir bhrājamānaḥ<BR>
05,069.002a	īrayantaṃ bhāratīṃ bhāratānām; abhyarcanīyāṃ śaṃkarīṃ sṛñjayānām<BR>
05,069.002c	bubhūṣadbhir grahaṇīyām anindyāṃ; parāsūnām agrahaṇīyarūpām<BR>
05,069.003a	samudyantaṃ sātvatam ekavīraṃ; praṇetāram ṛṣabhaṃ yādavānām<BR>
05,069.003c	nihantāraṃ kṣobhaṇaṃ śātravāṇāṃ; muṣṇantaṃ ca dviṣatāṃ vai yaśāṃsi<BR>
05,069.004a	draṣṭāro hi kuravas taṃ sametā; mahātmānaṃ śatruhaṇaṃ vareṇyam<BR>
05,069.004c	bruvantaṃ vācam anṛśaṃsarūpāṃ; vṛṣṇiśreṣṭhaṃ mohayantaṃ madīyān<BR>
05,069.005a	ṛṣiṃ sanātanatamaṃ vipaścitaṃ; vācaḥ samudraṃ kalaśaṃ yatīnām<BR>
05,069.005c	ariṣṭanemiṃ garuḍaṃ suparṇaṃ; patiṃ prajānāṃ bhuvanasya dhāma<BR>
05,069.006a	sahasraśīrṣaṃ puruṣaṃ purāṇam; anādimadhyāntam anantakīrtim<BR>
05,069.006c	śukrasya dhātāram ajaṃ janitraṃ; paraṃ parebhyaḥ śaraṇaṃ prapadye<BR>
05,069.007a	trailokyanirmāṇakaraṃ janitraṃ; devāsurāṇām atha nāgarakṣasām<BR>
05,069.007c	narādhipānāṃ viduṣāṃ pradhānam; indrānujaṃ taṃ śaraṇaṃ prapadye<BR>
05,070.001	vaiśaṃpāyana uvāca<BR>
05,070.001*0366_00	janamejaya uvāca<BR>
05,070.001*0366_01	prayāte saṃjaye sādhau pāṇḍavān prati vai tadā<BR>
05,070.001*0366_02	kiṃ cakruḥ pāṇḍavās tatra mama pūrvapitāmahāḥ<BR>
05,070.001*0366_03	etat sarvaṃ dvijaśreṣṭha śrotum icchāmi śaṃsa me<BR>
05,070.001a	saṃjaye pratiyāte tu dharmarājo yudhiṣṭhiraḥ<BR>
05,070.001b*0367_01	arjunaṃ bhīmasenaṃ ca mādrīputrau ca bhrātarau<BR>
05,070.001b*0367_02	virāṭadrupadau caiva kekayānāṃ mahāratham<BR>
05,070.001b*0367_03	abravīd upasaṃgamya śaṅkhacakragadādharam<BR>
05,070.001b*0367_04	abhiyācāmahe gatvā prayātuṃ kurusaṃsadam<BR>
05,070.001b*0367_05	yathā bhīṣmeṇa droṇena bāhlīkena ca dhīmatā<BR>
05,070.001b*0367_06	anyaiś ca kurubhiḥ sārdhaṃ na yudhyemahi saṃyuge<BR>
05,070.001b*0367_07	eṣa naḥ prathamaḥ kalpa etan naḥ śreya uttamam<BR>
05,070.001b*0367_08	evam uktvā sumanasas te 'bhijagmur janārdanam<BR>
05,070.001b*0367_09	pāṇḍavaiḥ saha rājāno marutvantam ivāmarāḥ<BR>
05,070.001b*0367_10	tathā ca duḥsahāḥ sarve sadasyaiś ca nararṣabhāḥ<BR>
05,070.001b*0368_01	janārdanaṃ samāsādya kuntīputro yudhiṣṭhiraḥ<BR>
05,070.001b*0369_01	tato yudhiṣṭhiro rājann upagamya nararṣabham<BR>
05,070.001c	abhyabhāṣata dāśārham ṛṣabhaṃ sarvasātvatām<BR>
05,070.002a	ayaṃ sa kālaḥ saṃprāpto mitrāṇāṃ me janārdana<BR>
05,070.002c	na ca tvad anyaṃ paśyāmi yo na āpatsu tārayet<BR>
05,070.003a	tvāṃ hi mādhava saṃśritya nirbhayā mohadarpitam<BR>
05,070.003c	dhārtarāṣṭraṃ sahāmātyaṃ svam aṃśam anuyuñjmahe<BR>
05,070.004a	yathā hi sarvāsv āpatsu pāsi vṛṣṇīn ariṃdama<BR>
05,070.004c	tathā te pāṇḍavā rakṣyāḥ pāhy asmān mahato bhayāt<BR>
05,070.005	bhagavān uvāca<BR>
05,070.005a	ayam asmi mahābāho brūhi yat te vivakṣitam<BR>
05,070.005c	kariṣyāmi hi tat sarvaṃ yat tvaṃ vakṣyasi bhārata<BR>
05,070.006	yudhiṣṭhira uvāca<BR>
05,070.006*0370_01	mṛdupūrvaṃ sāmamiśraṃ sāntvam ugraṃ ca mādhava<BR>
05,070.006*0370_02	na tu tan nyāyam āsthāya garhitāś ca tato vayam<BR>
05,070.006a	śrutaṃ te dhṛtarāṣṭrasya saputrasya cikīrṣitam<BR>
05,070.006c	etad dhi sakalaṃ kṛṣṇa saṃjayo māṃ yad abravīt<BR>
05,070.007a	tan mataṃ dhṛtarāṣṭrasya so 'syātmā vivṛtāntaraḥ<BR>
05,070.007c	yathoktaṃ dūta ācaṣṭe vadhyaḥ syād anyathā bruvan<BR>
05,070.008a	apradānena rājyasya śāntim asmāsu mārgati<BR>
05,070.008c	lubdhaḥ pāpena manasā carann asamam ātmanaḥ<BR>
05,070.009a	yat tad dvādaśa varṣāṇi vane nirvyuṣitā vayam<BR>
05,070.009c	chadmanā śaradaṃ caikāṃ dhṛtarāṣṭrasya śāsanāt<BR>
05,070.010a	sthātā naḥ samaye tasmin dhṛtarāṣṭra iti prabho<BR>
05,070.010c	nāhāsma samayaṃ kṛṣṇa tad dhi no brāhmaṇā viduḥ<BR>
05,070.011a	vṛddho rājā dhṛtarāṣṭraḥ svadharmaṃ nānupaśyati<BR>
05,070.011c	paśyan vā putragṛddhitvān mandasyānveti śāsanam<BR>
05,070.012a	suyodhanamate tiṣṭhan rājāsmāsu janārdana<BR>
05,070.012c	mithyā carati lubdhaḥ saṃś caran priyam ivātmanaḥ<BR>
05,070.013a	ito duḥkhataraṃ kiṃ nu yatrāhaṃ mātaraṃ tataḥ<BR>
05,070.013c	saṃvidhātuṃ na śaknomi mitrāṇāṃ vā janārdana<BR>
05,070.014a	kāśibhiś cedipāñcālair matsyaiś ca madhusūdana<BR>
05,070.014c	bhavatā caiva nāthena pañca grāmā vṛtā mayā<BR>
05,070.015a	kuśasthalaṃ vṛkasthalam āsandī vāraṇāvatam<BR>
05,070.015c	avasānaṃ ca govinda kiṃ cid evātra pañcamam<BR>
05,070.016a	pañca nas tāta dīyantāṃ grāmā vā nagarāṇi vā<BR>
05,070.016c	vasema sahitā yeṣu mā ca no bharatā naśan<BR>
05,070.017a	na ca tān api duṣṭātmā dhārtarāṣṭro 'numanyate<BR>
05,070.017c	svāmyam ātmani matvāsāv ato duḥkhataraṃ nu kim<BR>
05,070.018a	kule jātasya vṛddhasya paravitteṣu gṛdhyataḥ<BR>
05,070.018c	lobhaḥ prajñānam āhanti prajñā hanti hatā hriyam<BR>
05,070.019a	hrīr hatā bādhate dharmaṃ dharmo hanti hataḥ śriyam<BR>
05,070.019c	śrīr hatā puruṣaṃ hanti puruṣasyāsvatā vadhaḥ<BR>
05,070.020a	asvato hi nivartante jñātayaḥ suhṛdartvijaḥ<BR>
05,070.020c	apuṣpād aphalād vṛkṣād yathā tāta patatriṇaḥ<BR>
05,070.021a	etac ca maraṇaṃ tāta yad asmāt patitād iva<BR>
05,070.021c	jñātayo vinivartante pretasattvād ivāsavaḥ<BR>
05,070.022a	nātaḥ pāpīyasīṃ kāṃ cid avasthāṃ śambaro 'bravīt<BR>
05,070.022c	yatra naivādya na prātar bhojanaṃ pratidṛśyate<BR>
05,070.023a	dhanam āhuḥ paraṃ dharmaṃ dhane sarvaṃ pratiṣṭhitam<BR>
05,070.023c	jīvanti dhanino loke mṛtā ye tv adhanā narāḥ<BR>
05,070.024a	ye dhanād apakarṣanti naraṃ svabalam āśritāḥ<BR>
05,070.024c	te dharmam arthaṃ kāmaṃ ca pramathnanti naraṃ ca tam<BR>
05,070.025a	etām avasthāṃ prāpyaike maraṇaṃ vavrire janāḥ<BR>
05,070.025c	grāmāyaike vanāyaike nāśāyaike pravavrajuḥ<BR>
05,070.026a	unmādam eke puṣyanti yānty anye dviṣatāṃ vaśam<BR>
05,070.026c	dāsyam eke nigacchanti pareṣām arthahetunā<BR>
05,070.027a	āpad evāsya maraṇāt puruṣasya garīyasī<BR>
05,070.027c	śriyo vināśas tad dhy asya nimittaṃ dharmakāmayoḥ<BR>
05,070.028a	yad asya dharmyaṃ maraṇaṃ śāśvataṃ lokavartma tat<BR>
05,070.028c	samantāt sarvabhūtānāṃ na tad atyeti kaś cana<BR>
05,070.029a	na tathā bādhyate kṛṣṇa prakṛtyā nirdhano janaḥ<BR>
05,070.029c	yathā bhadrāṃ śriyaṃ prāpya tayā hīnaḥ sukhaidhitaḥ<BR>
05,070.030a	sa tadātmāparādhena saṃprāpto vyasanaṃ mahat<BR>
05,070.030c	sendrān garhayate devān nātmānaṃ ca kathaṃ cana<BR>
05,070.031a	na cāsmin sarvaśāstrāṇi prataranti nigarhaṇām<BR>
05,070.031c	so 'bhikrudhyati bhṛtyānāṃ suhṛdaś cābhyasūyati<BR>
05,070.032a	taṃ tadā manyur evaiti sa bhūyaḥ saṃpramuhyati<BR>
05,070.032c	sa mohavaśam āpannaḥ krūraṃ karma niṣevate<BR>
05,070.033a	pāpakarmātyayāyaiva saṃkaraṃ tena puṣyati<BR>
05,070.033c	saṃkaro narakāyaiva sā kāṣṭhā pāpakarmaṇām<BR>
05,070.034a	na cet prabudhyate kṛṣṇa narakāyaiva gacchati<BR>
05,070.034c	tasya prabodhaḥ prajñaiva prajñācakṣur na riṣyati<BR>
05,070.035a	prajñālābhe hi puruṣaḥ śāstrāṇy evānvavekṣate<BR>
05,070.035c	śāstranityaḥ punar dharmaṃ tasya hrīr aṅgam uttamam<BR>
05,070.036a	hrīmān hi pāpaṃ pradveṣṭi tasya śrīr abhivardhate<BR>
05,070.036c	śrīmān sa yāvad bhavati tāvad bhavati pūruṣaḥ<BR>
05,070.037a	dharmanityaḥ praśāntātmā kāryayogavahaḥ sadā<BR>
05,070.037c	nādharme kurute buddhiṃ na ca pāpeṣu vartate<BR>
05,070.038a	ahrīko vā vimūḍho vā naiva strī na punaḥ pumān<BR>
05,070.038c	nāsyādhikāro dharme 'sti yathā śūdras tathaiva saḥ<BR>
05,070.039a	hrīmān avati devāṃś ca pitṝn ātmānam eva ca<BR>
05,070.039c	tenāmṛtatvaṃ vrajati sā kāṣṭhā puṇyakarmaṇām<BR>
05,070.040a	tad idaṃ mayi te dṛṣṭaṃ pratyakṣaṃ madhusūdana<BR>
05,070.040c	yathā rājyāt paribhraṣṭo vasāmi vasatīr imāḥ<BR>
05,070.041a	te vayaṃ na śriyaṃ hātum alaṃ nyāyena kena cit<BR>
05,070.041c	atra no yatamānānāṃ vadhaś ced api sādhu tat<BR>
05,070.042a	tatra naḥ prathamaḥ kalpo yad vayaṃ te ca mādhava<BR>
05,070.042c	praśāntāḥ samabhūtāś ca śriyaṃ tān aśnuvīmahi<BR>
05,070.043a	tatraiṣā paramā kāṣṭhā raudrakarmakṣayodayā<BR>
05,070.043c	yad vayaṃ kauravān hatvā tāni rāṣṭrāṇy aśīmahi<BR>
05,070.044a	ye punaḥ syur asaṃbaddhā anāryāḥ kṛṣṇa śatravaḥ<BR>
05,070.044c	teṣām apy avadhaḥ kāryaḥ kiṃ punar ye syur īdṛśāḥ<BR>
05,070.045a	jñātayaś ca hi bhūyiṣṭhāḥ sahāyā guravaś ca naḥ<BR>
05,070.045c	teṣāṃ vadho 'tipāpīyān kiṃ nu yuddhe 'sti śobhanam<BR>
05,070.046a	pāpaḥ kṣatriyadharmo 'yaṃ vayaṃ ca kṣatrabāndhavāḥ<BR>
05,070.046c	sa naḥ svadharmo 'dharmo vā vṛttir anyā vigarhitā<BR>
05,070.047a	śūdraḥ karoti śuśrūṣāṃ vaiśyā vipaṇijīvinaḥ<BR>
05,070.047c	vayaṃ vadhena jīvāmaḥ kapālaṃ brāhmaṇair vṛtam<BR>
05,070.048a	kṣatriyaḥ kṣatriyaṃ hanti matsyo matsyena jīvati<BR>
05,070.048c	śvā śvānaṃ hanti dāśārha paśya dharmo yathāgataḥ<BR>
05,070.049a	yuddhe kṛṣṇa kalir nityaṃ prāṇāḥ sīdanti saṃyuge<BR>
05,070.049c	balaṃ tu nītimātrāya haṭhe jayaparājayau<BR>
05,070.050a	nātmacchandena bhūtānāṃ jīvitaṃ maraṇaṃ tathā<BR>
05,070.050c	nāpy akāle sukhaṃ prāpyaṃ duḥkhaṃ vāpi yadūttama<BR>
05,070.051a	eko hy api bahūn hanti ghnanty ekaṃ bahavo 'py uta<BR>
05,070.051c	śūraṃ kāpuruṣo hanti ayaśasvī yaśasvinam<BR>
05,070.052a	jayaś caivobhayor dṛṣṭa ubhayoś ca parājayaḥ<BR>
05,070.052c	tathaivāpacayo dṛṣṭo vyapayāne kṣayavyayau<BR>
05,070.053a	sarvathā vṛjinaṃ yuddhaṃ ko ghnan na pratihanyate<BR>
05,070.053c	hatasya ca hṛṣīkeśa samau jayaparājayau<BR>
05,070.054a	parājayaś ca maraṇān manye naiva viśiṣyate<BR>
05,070.054c	yasya syād vijayaḥ kṛṣṇa tasyāpy apacayo dhruvam<BR>
05,070.055a	antato dayitaṃ ghnanti ke cid apy apare janāḥ<BR>
05,070.055c	tasyāṅga balahīnasya putrān bhrātṝn apaśyataḥ<BR>
05,070.055e	nirvedo jīvite kṛṣṇa sarvataś copajāyate<BR>
05,070.056a	ye hy eva vīrā hrīmanta āryāḥ karuṇavedinaḥ<BR>
05,070.056c	ta eva yuddhe hanyante yavīyān mucyate janaḥ<BR>
05,070.057a	hatvāpy anuśayo nityaṃ parān api janārdana<BR>
05,070.057c	anubandhaś ca pāpo 'tra śeṣaś cāpy avaśiṣyate<BR>
05,070.058a	śeṣo hi balam āsādya na śeṣam avaśeṣayet<BR>
05,070.058c	sarvocchede ca yatate vairasyāntavidhitsayā<BR>
05,070.059a	jayo vairaṃ prasṛjati duḥkham āste parājitaḥ<BR>
05,070.059c	sukhaṃ praśāntaḥ svapiti hitvā jayaparājayau<BR>
05,070.060a	jātavairaś ca puruṣo duḥkhaṃ svapiti nityadā<BR>
05,070.060c	anirvṛtena manasā sasarpa iva veśmani<BR>
05,070.061a	utsādayati yaḥ sarvaṃ yaśasā sa viyujyate<BR>
05,070.061c	akīrtiṃ sarvabhūteṣu śāśvatīṃ sa niyacchati<BR>
05,070.062a	na hi vairāṇi śāmyanti dīrghakālakṛtāny api<BR>
05,070.062c	ākhyātāraś ca vidyante pumāṃś cotpadyate kule<BR>
05,070.063a	na cāpi vairaṃ vaireṇa keśava vyupaśāmyati<BR>
05,070.063c	haviṣāgnir yathā kṛṣṇa bhūya evābhivardhate<BR>
05,070.064a	ato 'nyathā nāsti śāntir nityam antaram antataḥ<BR>
05,070.064c	antaraṃ lipsamānānām ayaṃ doṣo nirantaraḥ<BR>
05,070.065a	pauruṣeyo hi balavān ādhir hṛdayabādhanaḥ<BR>
05,070.065c	tasya tyāgena vā śāntir nivṛttyā manaso 'pi vā<BR>
05,070.066a	atha vā mūlaghātena dviṣatāṃ madhusūdana<BR>
05,070.066c	phalanirvṛttir iddhā syāt tan nṛśaṃsataraṃ bhavet<BR>
05,070.067a	yā tu tyāgena śāntiḥ syāt tad ṛte vadha eva saḥ<BR>
05,070.067c	saṃśayāc ca samucchedād dviṣatām ātmanas tathā<BR>
05,070.068a	na ca tyaktuṃ tad icchāmo na cecchāmaḥ kulakṣayam<BR>
05,070.068c	atra yā praṇipātena śāntiḥ saiva garīyasī<BR>
05,070.069a	sarvathā yatamānānām ayuddham abhikāṅkṣatām<BR>
05,070.069c	sāntve pratihate yuddhaṃ prasiddham aparākramam<BR>
05,070.070a	pratighātena sāntvasya dāruṇaṃ saṃpravartate<BR>
05,070.070c	tac chunām iva gopāde paṇḍitair upalakṣitam<BR>
05,070.071a	lāṅgūlacālanaṃ kṣveḍaḥ pratirāvo vivartanam<BR>
05,070.071c	dantadarśanam ārāvas tato yuddhaṃ pravartate<BR>
05,070.072a	tatra yo balavān kṛṣṇa jitvā so 'tti tad āmiṣam<BR>
05,070.072c	evam eva manuṣyeṣu viśeṣo nāsti kaś cana<BR>
05,070.073a	sarvathā tv etad ucitaṃ durbaleṣu balīyasām<BR>
05,070.073c	anādaro virodhaś ca praṇipātī hi durbalaḥ<BR>
05,070.074a	pitā rājā ca vṛddhaś ca sarvathā mānam arhati<BR>
05,070.074c	tasmān mānyaś ca pūjyaś ca dhṛtarāṣṭro janārdana<BR>
05,070.075a	putrasnehas tu balavān dhṛtarāṣṭrasya mādhava<BR>
05,070.075c	sa putravaśam āpannaḥ praṇipātaṃ prahāsyati<BR>
05,070.076a	tatra kiṃ manyase kṛṣṇa prāptakālam anantaram<BR>
05,070.076c	katham arthāc ca dharmāc ca na hīyemahi mādhava<BR>
05,070.077a	īdṛśe hy arthakṛcchre 'smin kam anyaṃ madhusūdana<BR>
05,070.077c	upasaṃpraṣṭum arhāmi tvām ṛte puruṣottama<BR>
05,070.078a	priyaś ca priyakāmaś ca gatijñaḥ sarvakarmaṇām<BR>
05,070.078c	ko hi kṛṣṇāsti nas tvādṛk sarvaniścayavit suhṛt<BR>
05,070.079	vaiśaṃpāyana uvāca<BR>
05,070.079a	evam uktaḥ pratyuvāca dharmarājaṃ janārdanaḥ<BR>
05,070.079c	ubhayor eva vām arthe yāsyāmi kurusaṃsadam<BR>
05,070.080a	śamaṃ tatra labheyaṃ ced yuṣmadartham ahāpayan<BR>
05,070.080c	puṇyaṃ me sumahad rājaṃś caritaṃ syān mahāphalam<BR>
05,070.081a	mocayeyaṃ mṛtyupāśāt saṃrabdhān kurusṛñjayān<BR>
05,070.081c	pāṇḍavān dhārtarāṣṭrāṃś ca sarvāṃ ca pṛthivīm imām<BR>
05,070.081d*0371_01	evam uktaḥ pratyuvāca dharmarājo janārdanam<BR>
05,070.081d*0371_02	bhrātṝṇāṃ samavetānāṃ sa kāle puruṣottamam<BR>
05,070.082	yudhiṣṭhira uvāca<BR>
05,070.082a	na mamaitan mataṃ kṛṣṇa yat tvaṃ yāyāḥ kurūn prati<BR>
05,070.082c	suyodhanaḥ sūktam api na kariṣyati te vacaḥ<BR>
05,070.082d*0372_01	suyodhanaś ca duṣṭātmā karṇaś ca sahasaubalaḥ<BR>
05,070.083a	sametaṃ pārthivaṃ kṣatraṃ suyodhanavaśānugam<BR>
05,070.083c	teṣāṃ madhyāvataraṇaṃ tava kṛṣṇa na rocaye<BR>
05,070.084a	na hi naḥ prīṇayed dravyaṃ na devatvaṃ kutaḥ sukham<BR>
05,070.084c	na ca sarvāmaraiśvaryaṃ tava rodhena mādhava<BR>
05,070.085	bhagavān uvāca<BR>
05,070.085a	jānāmy etāṃ mahārāja dhārtarāṣṭrasya pāpatām<BR>
05,070.085c	avācyās tu bhaviṣyāmaḥ sarvaloke mahīkṣitām<BR>
05,070.086a	na cāpi mama paryāptāḥ sahitāḥ sarvapārthivāḥ<BR>
05,070.086c	kruddhasya pramukhe sthātuṃ siṃhasyevetare mṛgāḥ<BR>
05,070.087a	atha cet te pravarteran mayi kiṃ cid asāṃpratam<BR>
05,070.087c	nirdaheyaṃ kurūn sarvān iti me dhīyate matiḥ<BR>
05,070.088a	na jātu gamanaṃ tatra bhavet pārtha nirarthakam<BR>
05,070.088c	arthaprāptiḥ kadā cit syād antato vāpy avācyatā<BR>
05,070.089	yudhiṣṭhira uvāca<BR>
05,070.089a	yat tubhyaṃ rocate kṛṣṇa svasti prāpnuhi kauravān<BR>
05,070.089c	kṛtārthaṃ svastimantaṃ tvāṃ drakṣyāmi punarāgatam<BR>
05,070.090a	viṣvaksena kurūn gatvā bhāratāñ śamayeḥ prabho<BR>
05,070.090c	yathā sarve sumanasaḥ saha syāmaḥ sucetasaḥ<BR>
05,070.091a	bhrātā cāsi sakhā cāsi bībhatsor mama ca priyaḥ<BR>
05,070.091c	sauhṛdenāviśaṅkyo 'si svasti prāpnuhi bhūtaye<BR>
05,070.092a	asmān vettha parān vettha vetthārthaṃ vettha bhāṣitam<BR>
05,070.092c	yad yad asmaddhitaṃ kṛṣṇa tat tad vācyaḥ suyodhanaḥ<BR>
05,070.093a	yad yad dharmeṇa saṃyuktam upapadyed dhitaṃ vacaḥ<BR>
05,070.093c	tat tat keśava bhāṣethāḥ sāntvaṃ vā yadi vetarat<BR>
05,071.001	bhagavān uvāca<BR>
05,071.001a	saṃjayasya śrutaṃ vākyaṃ bhavataś ca śrutaṃ mayā<BR>
05,071.001c	sarvaṃ jānāmy abhiprāyaṃ teṣāṃ ca bhavataś ca yaḥ<BR>
05,071.002a	tava dharmāśritā buddhis teṣāṃ vairāśritā matiḥ<BR>
05,071.002c	yad ayuddhena labhyeta tat te bahumataṃ bhavet<BR>
05,071.003a	na ca tan naiṣṭhikaṃ karma kṣatriyasya viśāṃ pate<BR>
05,071.003c	āhur āśramiṇaḥ sarve yad bhaikṣaṃ kṣatriyaś caret<BR>
05,071.004a	jayo vadho vā saṃgrāme dhātrā diṣṭaḥ sanātanaḥ<BR>
05,071.004c	svadharmaḥ kṣatriyasyaiṣa kārpaṇyaṃ na praśasyate<BR>
05,071.005a	na hi kārpaṇyam āsthāya śakyā vṛttir yudhiṣṭhira<BR>
05,071.005c	vikramasva mahābāho jahi śatrūn ariṃdama<BR>
05,071.006a	atigṛddhāḥ kṛtasnehā dīrghakālaṃ sahoṣitāḥ<BR>
05,071.006c	kṛtamitrāḥ kṛtabalā dhārtarāṣṭrāḥ paraṃtapa<BR>
05,071.007a	na paryāyo 'sti yat sāmyaṃ tvayi kuryur viśāṃ pate<BR>
05,071.007c	balavattāṃ hi manyante bhīṣmadroṇakṛpādibhiḥ<BR>
05,071.008a	yāvac ca mārdavenaitān rājann upacariṣyasi<BR>
05,071.008c	tāvad ete hariṣyanti tava rājyam ariṃdama<BR>
05,071.009a	nānukrośān na kārpaṇyān na ca dharmārthakāraṇāt<BR>
05,071.009c	alaṃ kartuṃ dhārtarāṣṭrās tava kāmam ariṃdama<BR>
05,071.010a	etad eva nimittaṃ te pāṇḍavās tu yathā tvayi<BR>
05,071.010c	nānvatapyanta kaupīnaṃ tāvat kṛtvāpi duṣkaram<BR>
05,071.011a	pitāmahasya droṇasya vidurasya ca dhīmataḥ<BR>
05,071.011b*0373_01	brāhmaṇānāṃ ca sādhūnāṃ rājñaś ca nagarasya ca<BR>
05,071.011c	paśyatāṃ kurumukhyānāṃ sarveṣām eva tattvataḥ<BR>
05,071.012a	dānaśīlaṃ mṛduṃ dāntaṃ dharmakāmam anuvratam<BR>
05,071.012c	yat tvām upadhinā rājan dyūtenāvañcayat tadā<BR>
05,071.012e	na cāpatrapate pāpo nṛśaṃsas tena karmaṇā<BR>
05,071.013a	tathāśīlasamācāre rājan mā praṇayaṃ kṛthāḥ<BR>
05,071.013c	vadhyās te sarvalokasya kiṃ punas tava bhārata<BR>
05,071.014a	vāgbhis tv apratirūpābhir atudat sakanīyasam<BR>
05,071.014c	ślāghamānaḥ prahṛṣṭaḥ san bhāṣate bhrātṛbhiḥ saha<BR>
05,071.015a	etāvat pāṇḍavānāṃ hi nāsti kiṃ cid iha svakam<BR>
05,071.015c	nāmadheyaṃ ca gotraṃ ca tad apy eṣāṃ na śiṣyate<BR>
05,071.016a	kālena mahatā caiṣāṃ bhaviṣyati parābhavaḥ<BR>
05,071.016c	prakṛtiṃ te bhajiṣyanti naṣṭaprakṛtayo janāḥ<BR>
05,071.016d*0374_01	duḥśāsanena pāpena tadā dyūte pravartite<BR>
05,071.016d*0374_02	anāthavat tadā devī draupadī sudurātmanā<BR>
05,071.016d*0374_03	ākṛṣya keśe rudatī sabhāyāṃ rājasaṃsadi<BR>
05,071.016d*0374_04	bhīṣmadroṇapramukhato gaur iti vyāhṛtā muhuḥ<BR>
05,071.016d*0374_05	bhavatā vāritāḥ sarve bhrātaro bhīmavikramāḥ<BR>
05,071.016d*0374_06	dharmapāśanibaddhāś ca na kiṃ cit pratipedire<BR>
05,071.017a	etāś cānyāś ca paruṣā vācaḥ sa samudīrayan<BR>
05,071.017c	ślāghate jñātimadhye sma tvayi pravrajite vanam<BR>
05,071.018a	ye tatrāsan samānītās te dṛṣṭvā tvām anāgasam<BR>
05,071.018c	aśrukaṇṭhā rudantaś ca sabhāyām āsate tadā<BR>
05,071.019a	na cainam abhyanandaṃs te rājāno brāhmaṇaiḥ saha<BR>
05,071.019c	sarve duryodhanaṃ tatra nindanti sma sabhāsadaḥ<BR>
05,071.020a	kulīnasya ca yā nindā vadhaś cāmitrakarśana<BR>
05,071.020c	mahāguṇo vadho rājan na tu nindā kujīvikā<BR>
05,071.021a	tadaiva nihato rājan yadaiva nirapatrapaḥ<BR>
05,071.021c	ninditaś ca mahārāja pṛthivyāṃ sarvarājasu<BR>
05,071.022a	īṣatkāryo vadhas tasya yasya cāritram īdṛśam<BR>
05,071.022c	praskambhanapratistabdhaś chinnamūla iva drumaḥ<BR>
05,071.023a	vadhyaḥ sarpa ivānāryaḥ sarvalokasya durmatiḥ<BR>
05,071.023c	jahy enaṃ tvam amitraghna mā rājan vicikitsithāḥ<BR>
05,071.024a	sarvathā tvatkṣamaṃ caitad rocate ca mamānagha<BR>
05,071.024c	yat tvaṃ pitari bhīṣme ca praṇipātaṃ samācareḥ<BR>
05,071.025a	ahaṃ tu sarvalokasya gatvā chetsyāmi saṃśayam<BR>
05,071.025c	yeṣām asti dvidhābhāvo rājan duryodhanaṃ prati<BR>
05,071.026a	madhye rājñām ahaṃ tatra prātipauruṣikān guṇān<BR>
05,071.026c	tava saṃkīrtayiṣyāmi ye ca tasya vyatikramāḥ<BR>
05,071.027a	bruvatas tatra me vākyaṃ dharmārthasahitaṃ hitam<BR>
05,071.027c	niśamya pārthivāḥ sarve nānājanapadeśvarāḥ<BR>
05,071.028a	tvayi saṃpratipatsyante dharmātmā satyavāg iti<BR>
05,071.028c	tasmiṃś cādhigamiṣyanti yathā lobhād avartata<BR>
05,071.029a	garhayiṣyāmi caivainaṃ paurajānapadeṣv api<BR>
05,071.029c	vṛddhabālān upādāya cāturvarṇyasamāgame<BR>
05,071.030a	śamaṃ ced yācamānas tvaṃ na dharmaṃ tatra lapsyase<BR>
05,071.030c	kurūn vigarhayiṣyanti dhṛtarāṣṭraṃ ca pārthivāḥ<BR>
05,071.031a	tasmiṃl lokaparityakte kiṃ kāryam avaśiṣyate<BR>
05,071.031c	hate duryodhane rājan yad anyat kriyatām iti<BR>
05,071.032a	yātvā cāhaṃ kurūn sarvān yuṣmadartham ahāpayan<BR>
05,071.032c	yatiṣye praśamaṃ kartuṃ lakṣayiṣye ca ceṣṭitam<BR>
05,071.033a	kauravāṇāṃ pravṛttiṃ ca gatvā yuddhādhikārikām<BR>
05,071.033c	niśāmya vinivartiṣye jayāya tava bhārata<BR>
05,071.034a	sarvathā yuddham evāham āśaṃsāmi paraiḥ saha<BR>
05,071.034c	nimittāni hi sarvāṇi tathā prādurbhavanti me<BR>
05,071.035a	mṛgāḥ śakuntāś ca vadanti ghoraṃ; hastyaśvamukhyeṣu niśāmukheṣu<BR>
05,071.035c	ghorāṇi rūpāṇi tathaiva cāgnir; varṇān bahūn puṣyati ghorarūpān<BR>
05,071.035e	manuṣyalokakṣapaṇo 'tha ghoro; no ced anuprāpta ihāntakaḥ syāt<BR>
05,071.036a	śastrāṇi patraṃ kavacān rathāṃś ca; nāgān dhvajāṃś ca pratipādayitvā<BR>
05,071.036c	yodhāś ca sarve kṛtaniśramās te; bhavantu hastyaśvaratheṣu yattāḥ<BR>
05,071.036e	sāṃgrāmikaṃ te yad upārjanīyaṃ; sarvaṃ samagraṃ kuru tan narendra<BR>
05,071.037a	duryodhano na hy alam adya dātuṃ; jīvaṃs tavaitan nṛpate kathaṃ cit<BR>
05,071.037c	yat te purastād abhavat samṛddhaṃ; dyūte hṛtaṃ pāṇḍavamukhya rājyam<BR>
05,072.001	bhīmasena uvāca<BR>
05,072.001a	yathā yathaiva śāntiḥ syāt kurūṇāṃ madhusūdana<BR>
05,072.001c	tathā tathaiva bhāṣethā mā sma yuddhena bhīṣayeḥ<BR>
05,072.002a	amarṣī nityasaṃrabdhaḥ śreyodveṣī mahāmanāḥ<BR>
05,072.002c	nograṃ duryodhano vācyaḥ sāmnaivainaṃ samācareḥ<BR>
05,072.003a	prakṛtyā pāpasattvaś ca tulyacetāś ca dasyubhiḥ<BR>
05,072.003c	aiśvaryamadamattaś ca kṛtavairaś ca pāṇḍavaiḥ<BR>
05,072.004a	adīrghadarśī niṣṭhūrī kṣeptā krūraparākramaḥ<BR>
05,072.004c	dīrghamanyur aneyaś ca pāpātmā nikṛtipriyaḥ<BR>
05,072.005a	mriyetāpi na bhajyeta naiva jahyāt svakaṃ matam<BR>
05,072.005c	tādṛśena śamaṃ kṛṣṇa manye paramaduṣkaram<BR>
05,072.006a	suhṛdām apy avācīnas tyaktadharmaḥ priyānṛtaḥ<BR>
05,072.006c	pratihanty eva suhṛdāṃ vācaś caiva manāṃsi ca<BR>
05,072.007a	sa manyuvaśam āpannaḥ svabhāvaṃ duṣṭam āsthitaḥ<BR>
05,072.007c	svabhāvāt pāpam anveti tṛṇais tunna ivoragaḥ<BR>
05,072.008a	duryodhano hi yat senaḥ sarvathā viditas tava<BR>
05,072.008c	yacchīlo yatsvabhāvaś ca yadbalo yatparākramaḥ<BR>
05,072.009a	purā prasannāḥ kuravaḥ sahaputrās tathā vayam<BR>
05,072.009c	indrajyeṣṭhā ivābhūma modamānāḥ sabāndhavāḥ<BR>
05,072.010a	duryodhanasya krodhena bhāratā madhusūdana<BR>
05,072.010c	dhakṣyante śiśirāpāye vanānīva hutāśanaiḥ<BR>
05,072.011a	aṣṭādaśeme rājānaḥ prakhyātā madhusūdana<BR>
05,072.011c	ye samuccicchidur jñātīn suhṛdaś ca sabāndhavān<BR>
05,072.012a	asurāṇāṃ samṛddhānāṃ jvalatām iva tejasā<BR>
05,072.012c	paryāyakāle dharmasya prāpte balir ajāyata<BR>
05,072.013a	haihayānām udāvarto nīpānāṃ janamejayaḥ<BR>
05,072.013c	bahulas tālajaṅghānāṃ kṛmīṇām uddhato vasuḥ<BR>
05,072.014a	ajabinduḥ suvīrāṇāṃ surāṣṭrāṇāṃ kuśarddhikaḥ<BR>
05,072.014c	arkajaś ca balīhānāṃ cīnānāṃ dhautamūlakaḥ<BR>
05,072.015a	hayagrīvo videhānāṃ varapraś ca mahaujasām<BR>
05,072.015c	bāhuḥ sundaravegānāṃ dīptākṣāṇāṃ purūravāḥ<BR>
05,072.016a	sahajaś cedimatsyānāṃ pracetānāṃ bṛhadbalaḥ<BR>
05,072.016c	dhāraṇaś cendravatsānāṃ mukuṭānāṃ vigāhanaḥ<BR>
05,072.017a	śamaś ca nandivegānām ity ete kulapāṃsanāḥ<BR>
05,072.017c	yugānte kṛṣṇa saṃbhūtāḥ kuleṣu puruṣādhamāḥ<BR>
05,072.018a	apy ayaṃ naḥ kurūṇāṃ syād yugānte kālasaṃbhṛtaḥ<BR>
05,072.018c	duryodhanaḥ kulāṅgāro jaghanyaḥ pāpapūruṣaḥ<BR>
05,072.019a	tasmān mṛdu śanair enaṃ brūyā dharmārthasaṃhitam<BR>
05,072.019c	kāmānubandhabahulaṃ nogram ugraparākramam<BR>
05,072.020a	api duryodhanaṃ kṛṣṇa sarve vayam adhaścarāḥ<BR>
05,072.020c	nīcair bhūtvānuyāsyāmo mā sma no bharatā naśan<BR>
05,072.021a	apy udāsīnavṛttiḥ syād yathā naḥ kurubhiḥ saha<BR>
05,072.021c	vāsudeva tathā kāryaṃ na kurūn anayaḥ spṛśet<BR>
05,072.022a	vācyaḥ pitāmaho vṛddho ye ca kṛṣṇa sabhāsadaḥ<BR>
05,072.022c	bhrātṝṇām astu saubhrātraṃ dhārtarāṣṭraḥ praśāmyatām<BR>
05,072.023a	aham etad bravīmy evaṃ rājā caiva praśaṃsati<BR>
05,072.023c	arjuno naiva yuddhārthī bhūyasī hi dayārjune<BR>
05,073.001	vaiśaṃpāyana uvāca<BR>
05,073.001a	etac chrutvā mahābāhuḥ keśavaḥ prahasann iva<BR>
05,073.001c	abhūtapūrvaṃ bhīmasya mārdavopagataṃ vacaḥ<BR>
05,073.002a	girer iva laghutvaṃ tac chītatvam iva pāvake<BR>
05,073.002c	matvā rāmānujaḥ śauriḥ śārṅgadhanvā vṛkodaram<BR>
05,073.003a	saṃtejayaṃs tadā vāgbhir mātariśveva pāvakam<BR>
05,073.003c	uvāca bhīmam āsīnaṃ kṛpayābhipariplutam<BR>
05,073.004a	tvam anyadā bhīmasena yuddham eva praśaṃsasi<BR>
05,073.004c	vadhābhinandinaḥ krūrān dhārtarāṣṭrān mimardiṣuḥ<BR>
05,073.005a	na ca svapiṣi jāgarṣi nyubjaḥ śeṣe paraṃtapa<BR>
05,073.005c	ghorām aśāntāṃ ruśatīṃ sadā vācaṃ prabhāṣase<BR>
05,073.006a	niḥśvasann agnivarṇena saṃtaptaḥ svena manyunā<BR>
05,073.006c	apraśāntamanā bhīma sadhūma iva pāvakaḥ<BR>
05,073.007a	ekānte niṣṭanañ śeṣe bhārārta iva durbalaḥ<BR>
05,073.007c	api tvāṃ ke cid unmattaṃ manyante 'tadvido janāḥ<BR>
05,073.008a	ārujya vṛkṣān nirmūlān gajaḥ paribhujann iva<BR>
05,073.008c	nighnan padbhiḥ kṣitiṃ bhīma niṣṭanan paridhāvasi<BR>
05,073.009a	nāsmiñ jane 'bhiramase rahaḥ kṣiyasi pāṇḍava<BR>
05,073.009c	nānyaṃ niśi divā vāpi kadā cid abhinandasi<BR>
05,073.010a	akasmāt smayamānaś ca rahasy āsse rudann iva<BR>
05,073.010c	jānvor mūrdhānam ādhāya ciram āsse pramīlitaḥ<BR>
05,073.011a	bhrukuṭiṃ ca punaḥ kurvann oṣṭhau ca vilihann iva<BR>
05,073.011c	abhīkṣṇaṃ dṛśyase bhīma sarvaṃ tan manyukāritam<BR>
05,073.012a	yathā purastāt savitā dṛśyate śukram uccaran<BR>
05,073.012c	yathā ca paścān nirmukto dhruvaṃ paryeti raśmivān<BR>
05,073.013a	tathā satyaṃ bravīmy etan nāsti tasya vyatikramaḥ<BR>
05,073.013c	hantāhaṃ gadayābhyetya duryodhanam amarṣaṇam<BR>
05,073.014a	iti sma madhye bhrātṝṇāṃ satyenālabhase gadām<BR>
05,073.014c	tasya te praśame buddhir dhīyate 'dya paraṃtapa<BR>
05,073.015a	aho yuddhapratīpāni yuddhakāla upasthite<BR>
05,073.015c	paśyasīvāpratīpāni kiṃ tvāṃ bhīr bhīma vindati<BR>
05,073.016a	aho pārtha nimittāni viparītāni paśyasi<BR>
05,073.016c	svapnānte jāgarānte ca tasmāt praśamam icchasi<BR>
05,073.017a	aho nāśaṃsase kiṃ cit puṃstvaṃ klība ivātmani<BR>
05,073.017c	kaśmalenābhipanno 'si tena te vikṛtaṃ manaḥ<BR>
05,073.018a	udvepate te hṛdayaṃ manas te praviṣīdati<BR>
05,073.018c	ūrustambhagṛhīto 'si tasmāt praśamam icchasi<BR>
05,073.019a	anityaṃ kila martyasya cittaṃ pārtha calācalam<BR>
05,073.019c	vātavegapracalitā aṣṭhīlā śālmaler iva<BR>
05,073.020a	tavaiṣā vikṛtā buddhir gavāṃ vāg iva mānuṣī<BR>
05,073.020c	manāṃsi pāṇḍuputrāṇāṃ majjayaty aplavān iva<BR>
05,073.021a	idaṃ me mahad āścaryaṃ parvatasyeva sarpaṇam<BR>
05,073.021c	yadīdṛśaṃ prabhāṣethā bhīmasenāsamaṃ vacaḥ<BR>
05,073.022a	sa dṛṣṭvā svāni karmāṇi kule janma ca bhārata<BR>
05,073.022c	uttiṣṭhasva viṣādaṃ mā kṛthā vīra sthiro bhava<BR>
05,073.023a	na caitad anurūpaṃ te yat te glānir ariṃdama<BR>
05,073.023c	yad ojasā na labhate kṣatriyo na tad aśnute<BR>
05,074.001	vaiśaṃpāyana uvāca<BR>
05,074.001a	tathokto vāsudevena nityamanyur amarṣaṇaḥ<BR>
05,074.001c	sadaśvavat samādhāvad babhāṣe tadanantaram<BR>
05,074.002a	anyathā māṃ cikīrṣantam anyathā manyase 'cyuta<BR>
05,074.002c	praṇītabhāvam atyantaṃ yudhi satyaparākramam<BR>
05,074.003a	vettha dāśārha sattvaṃ me dīrghakālaṃ sahoṣitaḥ<BR>
05,074.003c	uta vā māṃ na jānāsi plavan hrada ivālpavaḥ<BR>
05,074.003e	tasmād apratirūpābhir vāgbhir māṃ tvaṃ samarchasi<BR>
05,074.004a	kathaṃ hi bhīmasenaṃ māṃ jānan kaś cana mādhava<BR>
05,074.004c	brūyād apratirūpāṇi yathā māṃ vaktum arhasi<BR>
05,074.005a	tasmād idaṃ pravakṣyāmi vacanaṃ vṛṣṇinandana<BR>
05,074.005c	ātmanaḥ pauruṣaṃ caiva balaṃ ca na samaṃ paraiḥ<BR>
05,074.006a	sarvathā nāryakarmaitat praśaṃsā svayam ātmanaḥ<BR>
05,074.006c	ativādāpaviddhas tu vakṣyāmi balam ātmanaḥ<BR>
05,074.007a	paśyeme rodasī kṛṣṇa yayor āsann imāḥ prajāḥ<BR>
05,074.007c	acale cāpy anante ca pratiṣṭhe sarvamātarau<BR>
05,074.008a	yadīme sahasā kruddhe sameyātāṃ śile iva<BR>
05,074.008c	aham ete nigṛhṇīyāṃ bāhubhyāṃ sacarācare<BR>
05,074.009a	paśyaitad antaraṃ bāhvor mahāparighayor iva<BR>
05,074.009c	ya etat prāpya mucyeta na taṃ paśyāmi pūruṣam<BR>
05,074.010a	himavāṃś ca samudraś ca vajrī ca balabhit svayam<BR>
05,074.010c	mayābhipannaṃ trāyeran balam āsthāya na trayaḥ<BR>
05,074.011a	yudhyeyaṃ kṣatriyān sarvān pāṇḍaveṣv ātatāyinaḥ<BR>
05,074.011c	adhaḥ pādatalenaitān adhiṣṭhāsyāmi bhūtale<BR>
05,074.012a	na hi tvaṃ nābhijānāsi mama vikramam acyuta<BR>
05,074.012c	yathā mayā vinirjitya rājāno vaśagāḥ kṛtāḥ<BR>
05,074.013a	atha cen māṃ na jānāsi sūryasyevodyataḥ prabhām<BR>
05,074.013c	vigāḍhe yudhi saṃbādhe vetsyase māṃ janārdana<BR>
05,074.014a	kiṃ mātyavākṣīḥ paruṣair vraṇaṃ sūcyā ivānagha<BR>
05,074.014c	yathāmati bravīmy etad viddhi mām adhikaṃ tataḥ<BR>
05,074.015a	draṣṭāsi yudhi saṃbādhe pravṛtte vaiśase 'hani<BR>
05,074.015c	mayā praṇunnān mātaṅgān rathinaḥ sādinas tathā<BR>
05,074.016a	tathā narān abhikruddhaṃ nighnantaṃ kṣatriyarṣabhān<BR>
05,074.016c	draṣṭā māṃ tvaṃ ca lokaś ca vikarṣantaṃ varān varān<BR>
05,074.017a	na me sīdanti majjāno na mamodvepate manaḥ<BR>
05,074.017c	sarvalokād abhikruddhān na bhayaṃ vidyate mama<BR>
05,074.018a	kiṃ tu sauhṛdam evaitat kṛpayā madhusūdana<BR>
05,074.018c	sarvāṃs titikṣe saṃkleśān mā sma no bharatā naśan<BR>
05,075.001	bhagavān uvāca<BR>
05,075.001a	bhāvaṃ jijñāsamāno 'haṃ praṇayād idam abruvam<BR>
05,075.001c	na cākṣepān na pāṇḍityān na krodhān na vivakṣayā<BR>
05,075.002a	vedāhaṃ tava māhātmyam uta te veda yad balam<BR>
05,075.002c	uta te veda karmāṇi na tvāṃ paribhavāmy aham<BR>
05,075.003a	yathā cātmani kalyāṇaṃ saṃbhāvayasi pāṇḍava<BR>
05,075.003c	sahasraguṇam apy etat tvayi saṃbhāvayāmy aham<BR>
05,075.004a	yādṛśe ca kule janma sarvarājābhipūjite<BR>
05,075.004c	bandhubhiś ca suhṛdbhiś ca bhīma tvam asi tādṛśaḥ<BR>
05,075.005a	jijñāsanto hi dharmasya saṃdigdhasya vṛkodara<BR>
05,075.005c	paryāyaṃ na vyavasyanti daivamānuṣayor janāḥ<BR>
05,075.006a	sa eva hetur bhūtvā hi puruṣasyārthasiddhiṣu<BR>
05,075.006c	vināśe 'pi sa evāsya saṃdigdhaṃ karma pauruṣam<BR>
05,075.007a	anyathā paridṛṣṭāni kavibhir doṣadarśibhiḥ<BR>
05,075.007c	anyathā parivartante vegā iva nabhasvataḥ<BR>
05,075.008a	sumantritaṃ sunītaṃ ca nyāyataś copapāditam<BR>
05,075.008c	kṛtaṃ mānuṣyakaṃ karma daivenāpi virudhyate<BR>
05,075.009a	daivam apy akṛtaṃ karma pauruṣeṇa vihanyate<BR>
05,075.009c	śītam uṣṇaṃ tathā varṣaṃ kṣutpipāse ca bhārata<BR>
05,075.010a	yad anyad diṣṭabhāvasya puruṣasya svayaṃkṛtam<BR>
05,075.010c	tasmād anavarodhaś ca vidyate tatra lakṣaṇam<BR>
05,075.011a	lokasya nānyato vṛttiḥ pāṇḍavānyatra karmaṇaḥ<BR>
05,075.011b*0375_01	bāhuśālin mahāvīrya bhīmasena vicakṣaṇa<BR>
05,075.011b*0376_01	**** **** mātrā syād avadhāraṇe<BR>
05,075.011c	evaṃbuddhiḥ pravarteta phalaṃ syād ubhayānvayāt<BR>
05,075.012a	ya evaṃ kṛtabuddhiḥ san karmasv eva pravartate<BR>
05,075.012c	nāsiddhau vyathate tasya na siddhau harṣam aśnute<BR>
05,075.013a	tatreyam arthamātrā me bhīmasena vivakṣitā<BR>
05,075.013c	naikāntasiddhir mantavyā kurubhiḥ saha saṃyuge<BR>
05,075.014a	nātipraṇītaraśmiḥ syāt tathā bhavati paryaye<BR>
05,075.014c	viṣādam arched glāniṃ vā etadarthaṃ bravīmi te<BR>
05,075.015a	śvobhūte dhṛtarāṣṭrasya samīpaṃ prāpya pāṇḍava<BR>
05,075.015c	yatiṣye praśamaṃ kartuṃ yuṣmadartham ahāpayan<BR>
05,075.016a	śamaṃ cet te kariṣyanti tato 'nantaṃ yaśo mama<BR>
05,075.016c	bhavatāṃ ca kṛtaḥ kāmas teṣāṃ ca śreya uttamam<BR>
05,075.017a	te ced abhinivekṣyanti nābhyupaiṣyanti me vacaḥ<BR>
05,075.017c	kuravo yuddham evātra raudraṃ karma bhaviṣyati<BR>
05,075.018a	asmin yuddhe bhīmasena tvayi bhāraḥ samāhitaḥ<BR>
05,075.018c	dhūr arjunena dhāryā syād voḍhavya itaro janaḥ<BR>
05,075.019a	ahaṃ hi yantā bībhatsor bhavitā saṃyuge sati<BR>
05,075.019c	dhanaṃjayasyaiṣa kāmo na hi yuddhaṃ na kāmaye<BR>
05,075.020a	tasmād āśaṅkamāno 'haṃ vṛkodara matiṃ tava<BR>
05,075.020c	tudann aklībayā vācā tejas te samadīpayam<BR>
05,076.001	arjuna uvāca<BR>
05,076.001a	uktaṃ yudhiṣṭhireṇaiva yāvad vācyaṃ janārdana<BR>
05,076.001c	tava vākyaṃ tu me śrutvā pratibhāti paraṃtapa<BR>
05,076.002a	naiva praśamam atra tvaṃ manyase sukaraṃ prabho<BR>
05,076.002c	lobhād vā dhṛtarāṣṭrasya dainyād vā samupasthitāt<BR>
05,076.003a	aphalaṃ manyase cāpi puruṣasya parākramam<BR>
05,076.003c	na cāntareṇa karmāṇi pauruṣeṇa phalodayaḥ<BR>
05,076.004a	tad idaṃ bhāṣitaṃ vākyaṃ tathā ca na tathaiva ca<BR>
05,076.004c	na caitad evaṃ draṣṭavyam asādhyam iti kiṃ cana<BR>
05,076.005a	kiṃ caitan manyase kṛcchram asmākaṃ pāpam āditaḥ<BR>
05,076.005c	kurvanti teṣāṃ karmāṇi yeṣāṃ nāsti phalodayaḥ<BR>
05,076.006a	saṃpādyamānaṃ samyak ca syāt karma saphalaṃ prabho<BR>
05,076.006c	sa tathā kṛṣṇa vartasva yathā śarma bhavet paraiḥ<BR>
05,076.007a	pāṇḍavānāṃ kurūṇāṃ ca bhavān paramakaḥ suhṛt<BR>
05,076.007c	surāṇām asurāṇāṃ ca yathā vīra prajāpatiḥ<BR>
05,076.008a	kurūṇāṃ pāṇḍavānāṃ ca pratipatsva nirāmayam<BR>
05,076.008c	asmaddhitam anuṣṭhātuṃ na manye tava duṣkaram<BR>
05,076.009a	evaṃ cet kāryatām eti kāryaṃ tava janārdana<BR>
05,076.009c	gamanād evam eva tvaṃ kariṣyasi na saṃśayaḥ<BR>
05,076.010a	cikīrṣitam athānyat te tasmin vīra durātmani<BR>
05,076.010c	bhaviṣyati tathā sarvaṃ yathā tava cikīrṣitam<BR>
05,076.011a	śarma taiḥ saha vā no 'stu tava vā yac cikīrṣitam<BR>
05,076.011c	vicāryamāṇo yaḥ kāmas tava kṛṣṇa sa no guruḥ<BR>
05,076.012a	na sa nārhati duṣṭātmā vadhaṃ sasutabāndhavaḥ<BR>
05,076.012c	yena dharmasute dṛṣṭvā na sā śrīr upamarṣitā<BR>
05,076.013a	yac cāpy apaśyatopāyaṃ dharmiṣṭhaṃ madhusūdana<BR>
05,076.013c	upāyena nṛśaṃsena hṛtā durdyūtadevinā<BR>
05,076.014a	kathaṃ hi puruṣo jātaḥ kṣatriyeṣu dhanurdharaḥ<BR>
05,076.014c	samāhūto nivarteta prāṇatyāge 'py upasthite<BR>
05,076.015a	adharmeṇa jitān dṛṣṭvā vane pravrajitāṃs tathā<BR>
05,076.015c	vadhyatāṃ mama vārṣṇeya nirgato 'sau suyodhanaḥ<BR>
05,076.016a	na caitad adbhutaṃ kṛṣṇa mitrārthe yac cikīrṣasi<BR>
05,076.016c	kriyā kathaṃ nu mukhyā syān mṛdunā vetareṇa vā<BR>
05,076.017a	atha vā manyase jyāyān vadhas teṣām anantaram<BR>
05,076.017c	tad eva kriyatām āśu na vicāryam atas tvayā<BR>
05,076.018a	jānāsi hi yathā tena draupadī pāpabuddhinā<BR>
05,076.018c	parikliṣṭā sabhāmadhye tac ca tasyāpi marṣitam<BR>
05,076.019a	sa nāma samyag varteta pāṇḍaveṣv iti mādhava<BR>
05,076.019c	na me saṃjāyate buddhir bījam uptam ivoṣare<BR>
05,076.020a	tasmād yan manyase yuktaṃ pāṇḍavānāṃ ca yad dhitam<BR>
05,076.020c	tad āśu kuru vārṣṇeya yan naḥ kāryam anantaram<BR>
05,077.001	bhagavān uvāca<BR>
05,077.001a	evam etan mahābāho yathā vadasi pāṇḍava<BR>
05,077.001b*0377_01	pāṇḍavānāṃ kurūṇāṃ ca pratipatsye nirāmayam<BR>
05,077.001c	sarvaṃ tv idaṃ samāyattaṃ bībhatso karmaṇor dvayoḥ<BR>
05,077.002a	kṣetraṃ hi rasavac chuddhaṃ karṣakeṇopapāditam<BR>
05,077.002c	ṛte varṣaṃ na kaunteya jātu nirvartayet phalam<BR>
05,077.003a	tatra vai pauruṣaṃ brūyur āsekaṃ yatnakāritam<BR>
05,077.003c	tatra cāpi dhruvaṃ paśyec choṣaṇaṃ daivakāritam<BR>
05,077.004a	tad idaṃ niścitaṃ buddhyā pūrvair api mahātmabhiḥ<BR>
05,077.004c	daive ca mānuṣe caiva saṃyuktaṃ lokakāraṇam<BR>
05,077.005a	ahaṃ hi tat kariṣyāmi paraṃ puruṣakārataḥ<BR>
05,077.005c	daivaṃ tu na mayā śakyaṃ karma kartuṃ kathaṃ cana<BR>
05,077.006a	sa hi dharmaṃ ca satyaṃ ca tyaktvā carati durmatiḥ<BR>
05,077.006c	na hi saṃtapyate tena tathārūpeṇa karmaṇā<BR>
05,077.007a	tāṃ cāpi buddhiṃ pāpiṣṭhāṃ vardhayanty asya mantriṇaḥ<BR>
05,077.007c	śakuniḥ sūtaputraś ca bhrātā duḥśāsanas tathā<BR>
05,077.008a	sa hi tyāgena rājyasya na śamaṃ samupeṣyati<BR>
05,077.008c	antareṇa vadhāt pārtha sānubandhaḥ suyodhanaḥ<BR>
05,077.009a	na cāpi praṇipātena tyaktum icchati dharmarāṭ<BR>
05,077.009c	yācyamānas tu rājyaṃ sa na pradāsyati durmatiḥ<BR>
05,077.010a	na tu manye sa tad vācyo yad yudhiṣṭhiraśāsanam<BR>
05,077.010c	uktaṃ prayojanaṃ tatra dharmarājena bhārata<BR>
05,077.011a	tathā pāpas tu tat sarvaṃ na kariṣyati kauravaḥ<BR>
05,077.011c	tasmiṃś cākriyamāṇe 'sau lokavadhyo bhaviṣyati<BR>
05,077.012a	mama cāpi sa vadhyo vai jagataś cāpi bhārata<BR>
05,077.012c	yena kaumārake yūyaṃ sarve viprakṛtās tathā<BR>
05,077.013a	vipraluptaṃ ca vo rājyaṃ nṛśaṃsena durātmanā<BR>
05,077.013c	na copaśāmyate pāpaḥ śriyaṃ dṛṣṭvā yudhiṣṭhire<BR>
05,077.014a	asakṛc cāpy ahaṃ tena tvatkṛte pārtha bheditaḥ<BR>
05,077.014c	na mayā tad gṛhītaṃ ca pāpaṃ tasya cikīrṣitam<BR>
05,077.015a	jānāsi hi mahābāho tvam apy asya paraṃ matam<BR>
05,077.015c	priyaṃ cikīrṣamāṇaṃ ca dharmarājasya mām api<BR>
05,077.016a	sa jānaṃs tasya cātmānaṃ mama caiva paraṃ matam<BR>
05,077.016c	ajānann iva cākasmād arjunādyābhiśaṅkase<BR>
05,077.017a	yac cāpi paramaṃ divyaṃ tac cāpy avagataṃ tvayā<BR>
05,077.017c	vidhānavihitaṃ pārtha kathaṃ śarma bhavet paraiḥ<BR>
05,077.018a	yat tu vācā mayā śakyaṃ karmaṇā cāpi pāṇḍava<BR>
05,077.018c	kariṣye tad ahaṃ pārtha na tv āśaṃse śamaṃ paraiḥ<BR>
05,077.019a	kathaṃ goharaṇe brūyād icchañ śarma tathāvidham<BR>
05,077.019c	yācyamāno 'pi bhīṣmeṇa saṃvatsaragate 'dhvani<BR>
05,077.020a	tadaiva te parābhūtā yadā saṃkalpitās tvayā<BR>
05,077.020c	lavaśaḥ kṣaṇaśaś cāpi na ca tuṣṭaḥ suyodhanaḥ<BR>
05,077.021a	sarvathā tu mayā kāryaṃ dharmarājasya śāsanam<BR>
05,077.021c	vibhāvyaṃ tasya bhūyaś ca karma pāpaṃ durātmanaḥ<BR>
05,078.001	nakula uvāca<BR>
05,078.001a	uktaṃ bahuvidhaṃ vākyaṃ dharmarājena mādhava<BR>
05,078.001c	dharmajñena vadānyena dharmayuktaṃ ca tattvataḥ<BR>
05,078.002a	matam ājñāya rājñaś ca bhīmasenena mādhava<BR>
05,078.002c	saṃśamo bāhuvīryaṃ ca khyāpitaṃ mādhavātmanaḥ<BR>
05,078.003a	tathaiva phalgunenāpi yad uktaṃ tat tvayā śrutam<BR>
05,078.003c	ātmanaś ca mataṃ vīra kathitaṃ bhavatāsakṛt<BR>
05,078.004a	sarvam etad atikramya śrutvā paramataṃ bhavān<BR>
05,078.004c	yat prāptakālaṃ manyethās tat kuryāḥ puruṣottama<BR>
05,078.005a	tasmiṃs tasmin nimitte hi mataṃ bhavati keśava<BR>
05,078.005c	prāptakālaṃ manuṣyeṇa svayaṃ kāryam ariṃdama<BR>
05,078.006a	anyathā cintito hy arthaḥ punar bhavati so 'nyathā<BR>
05,078.006c	anityamatayo loke narāḥ puruṣasattama<BR>
05,078.007a	anyathā buddhayo hy āsann asmāsu vanavāsiṣu<BR>
05,078.007c	adṛśyeṣv anyathā kṛṣṇa dṛśyeṣu punar anyathā<BR>
05,078.008a	asmākam api vārṣṇeya vane vicaratāṃ tadā<BR>
05,078.008c	na tathā praṇayo rājye yathā saṃprati vartate<BR>
05,078.009a	nivṛttavanavāsān naḥ śrutvā vīra samāgatāḥ<BR>
05,078.009c	akṣauhiṇyo hi saptemās tvatprasādāj janārdana<BR>
05,078.010a	imān hi puruṣavyāghrān acintyabalapauruṣān<BR>
05,078.010c	āttaśastrān raṇe dṛṣṭvā na vyathed iha kaḥ pumān<BR>
05,078.011a	sa bhavān kurumadhye taṃ sāntvapūrvaṃ bhayānvitam<BR>
05,078.011c	brūyād vākyaṃ yathā mando na vyatheta suyodhanaḥ<BR>
05,078.012a	yudhiṣṭhiraṃ bhīmasenaṃ bībhatsuṃ cāparājitam<BR>
05,078.012c	sahadevaṃ ca māṃ caiva tvāṃ ca rāmaṃ ca keśava<BR>
05,078.013a	sātyakiṃ ca mahāvīryaṃ virāṭaṃ ca sahātmajam<BR>
05,078.013c	drupadaṃ ca sahāmātyaṃ dhṛṣṭadyumnaṃ ca pārṣatam<BR>
05,078.014a	kāśirājaṃ ca vikrāntaṃ dhṛṣṭaketuṃ ca cedipam<BR>
05,078.014c	māṃsaśoṇitabhṛn martyaḥ pratiyudhyeta ko yudhi<BR>
05,078.015a	sa bhavān gamanād eva sādhayiṣyaty asaṃśayam<BR>
05,078.015c	iṣṭam arthaṃ mahābāho dharmarājasya kevalam<BR>
05,078.016a	viduraś caiva bhīṣmaś ca droṇaś ca sahabāhlikaḥ<BR>
05,078.016c	śreyaḥ samarthā vijñātum ucyamānaṃ tvayānagha<BR>
05,078.017a	te cainam anuneṣyanti dhṛtarāṣṭraṃ janādhipam<BR>
05,078.017c	taṃ ca pāpasamācāraṃ sahāmātyaṃ suyodhanam<BR>
05,078.018a	śrotā cārthasya viduras tvaṃ ca vaktā janārdana<BR>
05,078.018c	kam ivārthaṃ vivartantaṃ sthāpayetāṃ na vartmani<BR>
05,079.001	sahadeva uvāca<BR>
05,079.001a	yad etat kathitaṃ rājñā dharma eṣa sanātanaḥ<BR>
05,079.001c	yathā tu yuddham eva syāt tathā kāryam ariṃdama<BR>
05,079.002a	yadi praśamam iccheyuḥ kuravaḥ pāṇḍavaiḥ saha<BR>
05,079.002c	tathāpi yuddhaṃ dāśārha yojayethāḥ sahaiva taiḥ<BR>
05,079.003a	kathaṃ nu dṛṣṭvā pāñcālīṃ tathā kliṣṭāṃ sabhāgatām<BR>
05,079.003c	avadhena praśāmyeta mama manyuḥ suyodhane<BR>
05,079.004a	yadi bhīmārjunau kṛṣṇa dharmarājaś ca dhārmikaḥ<BR>
05,079.004c	dharmam utsṛjya tenāhaṃ yoddhum icchāmi saṃyuge<BR>
05,079.004d*0378_01	brūhi madvacanaṃ kṛṣṇa suyodhanam apaṇḍitam<BR>
05,079.004d*0378_02	kṛcchre vane vā vastavyaṃ pure vā nāgasāhvaye<BR>
05,079.005	sātyakir uvāca<BR>
05,079.005a	satyam āha mahābāho sahadevo mahāmatiḥ<BR>
05,079.005c	duryodhanavadhe śāntis tasya kopasya me bhavet<BR>
05,079.006a	jānāsi hi yathā dṛṣṭvā cīrājinadharān vane<BR>
05,079.006c	tavāpi manyur udbhūto duḥkhitān prekṣya pāṇḍavān<BR>
05,079.007a	tasmān mādrīsutaḥ śūro yad āha puruṣarṣabhaḥ<BR>
05,079.007c	vacanaṃ sarvayodhānāṃ tan mataṃ puruṣottama<BR>
05,079.008	vaiśaṃpāyana uvāca<BR>
05,079.008a	evaṃ vadati vākyaṃ tu yuyudhāne mahāmatau<BR>
05,079.008c	subhīmaḥ siṃhanādo 'bhūd yodhānāṃ tatra sarvaśaḥ<BR>
05,079.009a	sarve hi sarvato vīrās tad vacaḥ pratyapūjayan<BR>
05,079.009c	sādhu sādhv iti śaineyaṃ harṣayanto yuyutsavaḥ<BR>
05,080.001	vaiśaṃpāyana uvāca<BR>
05,080.001a	rājñas tu vacanaṃ śrutvā dharmārthasahitaṃ hitam<BR>
05,080.001c	kṛṣṇā dāśārham āsīnam abravīc chokakarṣitā<BR>
05,080.002a	sutā drupadarājasya svasitāyatamūrdhajā<BR>
05,080.002c	saṃpūjya sahadevaṃ ca sātyakiṃ ca mahāratham<BR>
05,080.003a	bhīmasenaṃ ca saṃśāntaṃ dṛṣṭvā paramadurmanāḥ<BR>
05,080.003c	aśrupūrṇekṣaṇā vākyam uvācedaṃ manasvinī<BR>
05,080.004a	viditaṃ te mahābāho dharmajña madhusūdana<BR>
05,080.004c	yathā nikṛtim āsthāya bhraṃśitāḥ pāṇḍavāḥ sukhāt<BR>
05,080.005a	dhṛtarāṣṭrasya putreṇa sāmātyena janārdana<BR>
05,080.005c	yathā ca saṃjayo rājñā mantraṃ rahasi śrāvitaḥ<BR>
05,080.006a	yudhiṣṭhireṇa dāśārha tac cāpi viditaṃ tava<BR>
05,080.006c	yathoktaḥ saṃjayaś caiva tac ca sarvaṃ śrutaṃ tvayā<BR>
05,080.007a	pañca nas tāta dīyantāṃ grāmā iti mahādyute<BR>
05,080.007c	kuśasthalaṃ vṛkasthalam āsandī vāraṇāvatam<BR>
05,080.008a	avasānaṃ mahābāho kiṃ cid eva tu pañcamam<BR>
05,080.008c	iti duryodhano vācyaḥ suhṛdaś cāsya keśava<BR>
05,080.009a	tac cāpi nākarod vākyaṃ śrutvā kṛṣṇa suyodhanaḥ<BR>
05,080.009c	yudhiṣṭhirasya dāśārha hrīmataḥ saṃdhim icchataḥ<BR>
05,080.010a	apradānena rājyasya yadi kṛṣṇa suyodhanaḥ<BR>
05,080.010c	saṃdhim icchen na kartavyas tatra gatvā kathaṃ cana<BR>
05,080.011a	śakṣyanti hi mahābāho pāṇḍavāḥ sṛñjayaiḥ saha<BR>
05,080.011c	dhārtarāṣṭrabalaṃ ghoraṃ kruddhaṃ pratisamāsitum<BR>
05,080.012a	na hi sāmnā na dānena śakyo 'rthas teṣu kaś cana<BR>
05,080.012c	tasmāt teṣu na kartavyā kṛpā te madhusūdana<BR>
05,080.013a	sāmnā dānena vā kṛṣṇa ye na śāmyanti śatravaḥ<BR>
05,080.013c	moktavyas teṣu daṇḍaḥ syāj jīvitaṃ parirakṣatā<BR>
05,080.014a	tasmāt teṣu mahādaṇḍaḥ kṣeptavyaḥ kṣipram acyuta<BR>
05,080.014c	tvayā caiva mahābāho pāṇḍavaiḥ saha sṛñjayaiḥ<BR>
05,080.015a	etat samarthaṃ pārthānāṃ tava caiva yaśaskaram<BR>
05,080.015c	kriyamāṇaṃ bhavet kṛṣṇa kṣatrasya ca sukhāvaham<BR>
05,080.016a	kṣatriyeṇa hi hantavyaḥ kṣatriyo lobham āsthitaḥ<BR>
05,080.016c	akṣatriyo vā dāśārha svadharmam anutiṣṭhatā<BR>
05,080.017a	anyatra brāhmaṇāt tāta sarvapāpeṣv avasthitāt<BR>
05,080.017c	gurur hi sarvavarṇānāṃ brāhmaṇaḥ prasṛtāgrabhuk<BR>
05,080.018a	yathāvadhye bhaved doṣo vadhyamāne janārdana<BR>
05,080.018c	sa vadhyasyāvadhe dṛṣṭa iti dharmavido viduḥ<BR>
05,080.019a	yathā tvāṃ na spṛśed eṣa doṣaḥ kṛṣṇa tathā kuru<BR>
05,080.019c	pāṇḍavaiḥ saha dāśārha sṛñjayaiś ca sasainikaiḥ<BR>
05,080.020a	punar uktaṃ ca vakṣyāmi viśrambheṇa janārdana<BR>
05,080.020c	kā nu sīmantinī mādṛk pṛthivyām asti keśava<BR>
05,080.021a	sutā drupadarājasya vedimadhyāt samutthitā<BR>
05,080.021c	dhṛṣṭadyumnasya bhaginī tava kṛṣṇa priyā sakhī<BR>
05,080.022a	ājamīḍhakulaṃ prāptā snuṣā pāṇḍor mahātmanaḥ<BR>
05,080.022c	mahiṣī pāṇḍuputrāṇāṃ pañcendrasamavarcasām<BR>
05,080.023a	sutā me pañcabhir vīraiḥ pañca jātā mahārathāḥ<BR>
05,080.023c	abhimanyur yathā kṛṣṇa tathā te tava dharmataḥ<BR>
05,080.024a	sāhaṃ keśagrahaṃ prāptā parikliṣṭā sabhāṃ gatā<BR>
05,080.024c	paśyatāṃ pāṇḍuputrāṇāṃ tvayi jīvati keśava<BR>
05,080.025a	jīvatsu kauraveyeṣu pāñcāleṣv atha vṛṣṇiṣu<BR>
05,080.025c	dāsībhūtāsmi pāpānāṃ sabhāmadhye vyavasthitā<BR>
05,080.026a	nirāmarṣeṣv aceṣṭeṣu prekṣamāṇeṣu pāṇḍuṣu<BR>
05,080.026c	trāhi mām iti govinda manasā kāṅkṣito 'si me<BR>
05,080.027a	yatra māṃ bhagavān rājā śvaśuro vākyam abravīt<BR>
05,080.027c	varaṃ vṛṇīṣva pāñcāli varārhāsi matāsi me<BR>
05,080.028a	adāsāḥ pāṇḍavāḥ santu sarathāḥ sāyudhā iti<BR>
05,080.028c	mayokte yatra nirmuktā vanavāsāya keśava<BR>
05,080.029a	evaṃvidhānāṃ duḥkhānām abhijño 'si janārdana<BR>
05,080.029c	trāhi māṃ puṇḍarīkākṣa sabhartṛjñātibāndhavām<BR>
05,080.030a	nanv ahaṃ kṛṣṇa bhīṣmasya dhṛtarāṣṭrasya cobhayoḥ<BR>
05,080.030c	snuṣā bhavāmi dharmeṇa sāhaṃ dāsīkṛtābhavam<BR>
05,080.031a	dhig balaṃ bhīmasenasya dhik pārthasya dhanuṣmatām<BR>
05,080.031c	yatra duryodhanaḥ kṛṣṇa muhūrtam api jīvati<BR>
05,080.032a	yadi te 'ham anugrāhyā yadi te 'sti kṛpā mayi<BR>
05,080.032c	dhārtarāṣṭreṣu vai kopaḥ sarvaḥ kṛṣṇa vidhīyatām<BR>
05,080.033a	ity uktvā mṛdusaṃhāraṃ vṛjināgraṃ sudarśanam<BR>
05,080.033c	sunīlam asitāpāṅgī puṇyagandhādhivāsitam<BR>
05,080.034a	sarvalakṣaṇasaṃpannaṃ mahābhujagavarcasam<BR>
05,080.034c	keśapakṣaṃ varārohā gṛhya savyena pāṇinā<BR>
05,080.035a	padmākṣī puṇḍarīkākṣam upetya gajagāminī<BR>
05,080.035c	aśrupūrṇekṣaṇā kṛṣṇā kṛṣṇaṃ vacanam abravīt<BR>
05,080.036a	ayaṃ te puṇḍarīkākṣa duḥśāsanakaroddhṛtaḥ<BR>
05,080.036c	smartavyaḥ sarvakāleṣu pareṣāṃ saṃdhim icchatā<BR>
05,080.037a	yadi bhīmārjunau kṛṣṇa kṛpaṇau saṃdhikāmukau<BR>
05,080.037c	pitā me yotsyate vṛddhaḥ saha putrair mahārathaiḥ<BR>
05,080.038a	pañca caiva mahāvīryāḥ putrā me madhusūdana<BR>
05,080.038c	abhimanyuṃ puraskṛtya yotsyanti kurubhiḥ saha<BR>
05,080.039a	duḥśāsanabhujaṃ śyāmaṃ saṃchinnaṃ pāṃsuguṇṭhitam<BR>
05,080.039c	yady ahaṃ taṃ na paśyāmi kā śāntir hṛdayasya me<BR>
05,080.040a	trayodaśa hi varṣāṇi pratīkṣantyā gatāni me<BR>
05,080.040c	nidhāya hṛdaye manyuṃ pradīptam iva pāvakam<BR>
05,080.041a	vidīryate me hṛdayaṃ bhīmavākśalyapīḍitam<BR>
05,080.041c	yo 'yam adya mahābāhur dharmaṃ samanupaśyati<BR>
05,080.042a	ity uktvā bāṣpasannena kaṇṭhenāyatalocanā<BR>
05,080.042c	ruroda kṛṣṇā sotkampaṃ sasvaraṃ bāṣpagadgadam<BR>
05,080.043a	stanau pīnāyataśroṇī sahitāv abhivarṣatī<BR>
05,080.043c	dravībhūtam ivātyuṣṇam utsṛjad vāri netrajam<BR>
05,080.044a	tām uvāca mahābāhuḥ keśavaḥ parisāntvayan<BR>
05,080.044c	acirād drakṣyase kṛṣṇe rudatīr bharatastriyaḥ<BR>
05,080.045a	evaṃ tā bhīru rotsyanti nihatajñātibāndhavāḥ<BR>
05,080.045c	hatamitrā hatabalā yeṣāṃ kruddhāsi bhāmini<BR>
05,080.046a	ahaṃ ca tat kariṣyāmi bhīmārjunayamaiḥ saha<BR>
05,080.046c	yudhiṣṭhiraniyogena daivāc ca vidhinirmitāt<BR>
05,080.047a	dhārtarāṣṭrāḥ kālapakvā na cec chṛṇvanti me vacaḥ<BR>
05,080.047c	śeṣyante nihatā bhūmau śvaśṛgālādanīkṛtāḥ<BR>
05,080.048a	caled dhi himavāñ śailo medinī śatadhā bhavet<BR>
05,080.048c	dyauḥ patec ca sanakṣatrā na me moghaṃ vaco bhavet<BR>
05,080.048d*0379_01	dyauḥ patet pṛthivī śīryed dhimavāñ chithilībhavet<BR>
05,080.048d*0380_01	śuṣyet toyanidhiḥ kṛṣṇe na me moghaṃ vaco bhavet<BR>
05,080.049a	satyaṃ te pratijānāmi kṛṣṇe bāṣpo nigṛhyatām<BR>
05,080.049c	hatāmitrāñ śriyā yuktān acirād drakṣyase patīn<BR>
05,081.001	arjuna uvāca<BR>
05,081.001a	kurūṇām adya sarveṣāṃ bhavān suhṛd anuttamaḥ<BR>
05,081.001c	saṃbandhī dayito nityam ubhayoḥ pakṣayor api<BR>
05,081.002a	pāṇḍavair dhārtarāṣṭrāṇāṃ pratipādyam anāmayam<BR>
05,081.002c	samarthaḥ praśamaṃ caiṣāṃ kartuṃ tvam asi keśava<BR>
05,081.003a	tvam itaḥ puṇḍarīkākṣa suyodhanam amarṣaṇam<BR>
05,081.003c	śāntyarthaṃ bhārataṃ brūyā yat tad vācyam amitrahan<BR>
05,081.004a	tvayā dharmārthayuktaṃ ced uktaṃ śivam anāmayam<BR>
05,081.004c	hitaṃ nādāsyate bālo diṣṭasya vaśam eṣyati<BR>
05,081.005	bhagavān uvāca<BR>
05,081.005a	dharmyam asmaddhitaṃ caiva kurūṇāṃ yad anāmayam<BR>
05,081.005c	eṣa yāsyāmi rājānaṃ dhṛtarāṣṭram abhīpsayā<BR>
05,081.006	vaiśaṃpāyana uvāca<BR>
05,081.006a	tato vyapete tamasi sūrye vimala udgate<BR>
05,081.006c	maitre muhūrte saṃprāpte mṛdvarciṣi divākare<BR>
05,081.007a	kaumude māsi revatyāṃ śaradante himāgame<BR>
05,081.007c	sphītasasyasukhe kāle kalyaḥ sattvavatāṃ varaḥ<BR>
05,081.008a	maṅgalyāḥ puṇyanirghoṣā vācaḥ śṛṇvaṃś ca sūnṛtāḥ<BR>
05,081.008c	brāhmaṇānāṃ pratītānām ṛṣīṇām iva vāsavaḥ<BR>
05,081.009a	kṛtvā paurvāhṇikaṃ kṛtyaṃ snātaḥ śucir alaṃkṛtaḥ<BR>
05,081.009c	upatasthe vivasvantaṃ pāvakaṃ ca janārdanaḥ<BR>
05,081.010a	ṛṣabhaṃ pṛṣṭha ālabhya brāhmaṇān abhivādya ca<BR>
05,081.010c	agniṃ pradakṣiṇaṃ kṛtvā paśyan kalyāṇam agrataḥ<BR>
05,081.011a	tat pratijñāya vacanaṃ pāṇḍavasya janārdanaḥ<BR>
05,081.011c	śiner naptāram āsīnam abhyabhāṣata sātyakim<BR>
05,081.012a	ratha āropyatāṃ śaṅkhaś cakraṃ ca gadayā saha<BR>
05,081.012c	upāsaṅgāś ca śaktyaś ca sarvapraharaṇāni ca<BR>
05,081.013a	duryodhano hi duṣṭātmā karṇaś ca sahasaubalaḥ<BR>
05,081.013c	na ca śatrur avajñeyaḥ prākṛto 'pi balīyasā<BR>
05,081.014a	tatas tan matam ājñāya keśavasya puraḥsarāḥ<BR>
05,081.014c	prasasrur yojayiṣyanto rathaṃ cakragadābhṛtaḥ<BR>
05,081.015a	taṃ dīptam iva kālāgnim ākāśagam ivādhvagam<BR>
05,081.015c	candrasūryaprakāśābhyāṃ cakrābhyāṃ samalaṃkṛtam<BR>
05,081.016a	ardhacandraiś ca candraiś ca matsyaiḥ samṛgapakṣibhiḥ<BR>
05,081.016c	puṣpaiś ca vividhaiś citraṃ maṇiratnaiś ca sarvaśaḥ<BR>
05,081.016c*0381_01	**** **** bhūṣaṇair vividhair api<BR>
05,081.016c*0381_02	vipraiś ca vividhaiś citrair<BR>
05,081.017a	taruṇādityasaṃkāśaṃ bṛhantaṃ cārudarśanam<BR>
05,081.017c	maṇihemavicitrāṅgaṃ sudhvajaṃ supatākinam<BR>
05,081.018a	sūpaskaram anādhṛṣyaṃ vaiyāghraparivāraṇam<BR>
05,081.018c	yaśoghnaṃ pratyamitrāṇāṃ yadūnāṃ nandivardhanam<BR>
05,081.019a	vājibhiḥ sainyasugrīvameghapuṣpabalāhakaiḥ<BR>
05,081.019c	snātaiḥ saṃpādayāṃ cakruḥ saṃpannaiḥ sarvasaṃpadā<BR>
05,081.020a	mahimānaṃ tu kṛṣṇasya bhūya evābhivardhayan<BR>
05,081.020c	sughoṣaḥ patagendreṇa dhvajena yuyuje rathaḥ<BR>
05,081.021a	taṃ meruśikharaprakhyaṃ meghadundubhinisvanam<BR>
05,081.021b*0382_01	sārathyakarmadakṣeṇa rakṣitaṃ dārukeṇa ca<BR>
05,081.021b*0382_02	kṛtvā pradakṣiṇaṃ śauriḥ prasthānocitabhūṣaṇaḥ<BR>
05,081.021c	āruroha rathaṃ śaurir vimānam iva puṇyakṛt<BR>
05,081.022a	tataḥ sātyakim āropya prayayau puruṣottamaḥ<BR>
05,081.022c	pṛthivīṃ cāntarikṣaṃ ca rathaghoṣeṇa nādayan<BR>
05,081.023a	vyapoḍhābhraghanaḥ kālaḥ kṣaṇena samapadyata<BR>
05,081.023c	śivaś cānuvavau vāyuḥ praśāntam abhavad rajaḥ<BR>
05,081.024a	pradakṣiṇānulomāś ca maṅgalyā mṛgapakṣiṇaḥ<BR>
05,081.024c	prayāṇe vāsudevasya babhūvur anuyāyinaḥ<BR>
05,081.025a	maṅgalyārthapadaiḥ śabdair anvavartanta sarvaśaḥ<BR>
05,081.025c	sārasāḥ śatapatrāś ca haṃsāś ca madhusūdanam<BR>
05,081.026a	mantrāhutimahāhomair hūyamānaś ca pāvakaḥ<BR>
05,081.026c	pradakṣiṇaśikho bhūtvā vidhūmaḥ samapadyata<BR>
05,081.027a	vasiṣṭho vāmadevaś ca bhūridyumno gayaḥ krathaḥ<BR>
05,081.027c	śukranāradavālmīkā marutaḥ kuśiko bhṛguḥ<BR>
05,081.028a	brahmadevarṣayaś caiva kṛṣṇaṃ yadusukhāvaham<BR>
05,081.028c	pradakṣiṇam avartanta sahitā vāsavānujam<BR>
05,081.029a	evam etair mahābhāgair maharṣigaṇasādhubhiḥ<BR>
05,081.029c	pūjitaḥ prayayau kṛṣṇaḥ kurūṇāṃ sadanaṃ prati<BR>
05,081.029d*0383_01	devatābhyo namaskṛtya brāhmaṇān svasti vācya ca<BR>
05,081.029d*0383_02	prayayau puṇḍarīkākṣaḥ sātyakena sahācyutaḥ<BR>
05,081.030a	taṃ prayāntam anuprāyāt kuntīputro yudhiṣṭhiraḥ<BR>
05,081.030c	bhīmasenārjunau cobhau mādrīputrau ca pāṇḍavau<BR>
05,081.031a	cekitānaś ca vikrānto dhṛṣṭaketuś ca cedipaḥ<BR>
05,081.031c	drupadaḥ kāśirājaś ca śikhaṇḍī ca mahārathaḥ<BR>
05,081.032a	dhṛṣṭadyumnaḥ saputraś ca virāṭaḥ kekayaiḥ saha<BR>
05,081.032c	saṃsādhanārthaṃ prayayuḥ kṣatriyāḥ kṣatriyarṣabham<BR>
05,081.033a	tato 'nuvrajya govindaṃ dharmarājo yudhiṣṭhiraḥ<BR>
05,081.033c	rājñāṃ sakāśe dyutimān uvācedaṃ vacas tadā<BR>
05,081.034a	yo naiva kāmān na bhayān na lobhān nārthakāraṇāt<BR>
05,081.034c	anyāyam anuvarteta sthirabuddhir alolupaḥ<BR>
05,081.035a	dharmajño dhṛtimān prājñaḥ sarvabhūteṣu keśavaḥ<BR>
05,081.035c	īśvaraḥ sarvabhūtānāṃ devadevaḥ pratāpavān<BR>
05,081.036a	taṃ sarvaguṇasaṃpannaṃ śrīvatsakṛtalakṣaṇam<BR>
05,081.036c	saṃpariṣvajya kaunteyaḥ saṃdeṣṭum upacakrame<BR>
05,081.037a	yā sā bālyāt prabhṛty asmān paryavardhayatābalā<BR>
05,081.037c	upavāsatapaḥśīlā sadā svastyayane ratā<BR>
05,081.038a	devatātithipūjāsu guruśuśrūṣaṇe ratā<BR>
05,081.038c	vatsalā priyaputrā ca priyāsmākaṃ janārdana<BR>
05,081.039a	suyodhanabhayād yā no 'trāyatāmitrakarśana<BR>
05,081.039c	mahato mṛtyusaṃbādhād uttaran naur ivārṇavāt<BR>
05,081.040a	asmatkṛte ca satataṃ yayā duḥkhāni mādhava<BR>
05,081.040c	anubhūtāny aduḥkhārhā tāṃ sma pṛccher anāmayam<BR>
05,081.041a	bhṛśam āśvāsayeś caināṃ putraśokapariplutām<BR>
05,081.041c	abhivādya svajethāś ca pāṇḍavān parikīrtayan<BR>
05,081.042a	ūḍhāt prabhṛti duḥkhāni śvaśurāṇām ariṃdama<BR>
05,081.042c	nikārān atadarhā ca paśyantī duḥkham aśnute<BR>
05,081.043a	api jātu sa kālaḥ syāt kṛṣṇa duḥkhaviparyayaḥ<BR>
05,081.043c	yad ahaṃ mātaraṃ kliṣṭāṃ sukhe dadhyām ariṃdama<BR>
05,081.044a	pravrajanto 'nvadhāvat sā kṛpaṇā putragṛddhinī<BR>
05,081.044c	rudatīm apahāyainām upagacchāma yad vanam<BR>
05,081.045a	na nūnaṃ mriyate duḥkhaiḥ sā cej jīvati keśava<BR>
05,081.045c	tathā putrādhibhir gāḍham ārtā hy ānartasatkṛtā<BR>
05,081.046a	abhivādyā tu sā kṛṣṇa tvayā madvacanād vibho<BR>
05,081.046b*0384_01	saṃkṣāmyātha namaskāryā sarveṣāṃ vacanād api<BR>
05,081.046c	dhṛtarāṣṭraś ca kauravyo rājānaś ca vayo 'dhikāḥ<BR>
05,081.047a	bhīṣmaṃ droṇaṃ kṛpaṃ caiva mahārājaṃ ca bāhlikam<BR>
05,081.047c	drauṇiṃ ca somadattaṃ ca sarvāṃś ca bharatān pṛthak<BR>
05,081.047d*0385_01	yathāvayo yathāsthānaṃ pūjayasva janārdana<BR>
05,081.048a	viduraṃ ca mahāprājñaṃ kurūṇāṃ mantradhāriṇam<BR>
05,081.048c	agādhabuddhiṃ dharmajñaṃ svajethā madhusūdana<BR>
05,081.049a	ity uktvā keśavaṃ tatra rājamadhye yudhiṣṭhiraḥ<BR>
05,081.049c	anujñāto nivavṛte kṛṣṇaṃ kṛtvā pradakṣiṇam<BR>
05,081.050a	vrajann eva tu bībhatsuḥ sakhāyaṃ puruṣarṣabham<BR>
05,081.050c	abravīt paravīraghnaṃ dāśārham aparājitam<BR>
05,081.051a	yad asmākaṃ vibho vṛttaṃ purā vai mantraniścaye<BR>
05,081.051c	ardharājyasya govinda viditaṃ sarvarājasu<BR>
05,081.052a	tac ced dadyād asaṅgena satkṛtyānavamanya ca<BR>
05,081.052b*0386_01	dadāti govinda paraṃ dharmarājñe suyodhanaḥ<BR>
05,081.052c	priyaṃ me syān mahābāho mucyeran mahato bhayāt<BR>
05,081.053a	ataś ced anyathā kartā dhārtarāṣṭro 'nupāyavit<BR>
05,081.053c	antaṃ nūnaṃ kariṣyāmi kṣatriyāṇāṃ janārdana<BR>
05,081.054a	evam ukte pāṇḍavena paryahṛṣyad vṛkodaraḥ<BR>
05,081.054c	muhur muhuḥ krodhavaśāt prāvepata ca pāṇḍavaḥ<BR>
05,081.055a	vepamānaś ca kaunteyaḥ prākrośan mahato ravān<BR>
05,081.055c	dhanaṃjayavacaḥ śrutvā harṣotsiktamanā bhṛśam<BR>
05,081.056a	tasya taṃ ninadaṃ śrutvā saṃprāvepanta dhanvinaḥ<BR>
05,081.056c	vāhanāni ca sarvāṇi śakṛnmūtraṃ prasusruvuḥ<BR>
05,081.057a	ity uktvā keśavaṃ tatra tathā coktvā viniścayam<BR>
05,081.057c	anujñāto nivavṛte pariṣvajya janārdanam<BR>
05,081.058a	teṣu rājasu sarveṣu nivṛtteṣu janārdanaḥ<BR>
05,081.058c	tūrṇam abhyapatad dhṛṣṭaḥ sainyasugrīvavāhanaḥ<BR>
05,081.059a	te hayā vāsudevasya dārukeṇa pracoditāḥ<BR>
05,081.059c	panthānam ācemur iva grasamānā ivāmbaram<BR>
05,081.060a	athāpaśyan mahābāhur ṛṣīn adhvani keśavaḥ<BR>
05,081.060c	brāhmyā śriyā dīpyamānān sthitān ubhayataḥ pathi<BR>
05,081.061a	so 'vatīrya rathāt tūrṇam abhivādya janārdanaḥ<BR>
05,081.061c	yathāvat tān ṛṣīn sarvān abhyabhāṣata pūjayan<BR>
05,081.062a	kaccil lokeṣu kuśalaṃ kaccid dharmaḥ svanuṣṭhitaḥ<BR>
05,081.062c	brāhmaṇānāṃ trayo varṇāḥ kaccit tiṣṭhanti śāsane<BR>
05,081.062d*0387_01	pitṛdevātithibhyaś ca kaccit pūjā svanuṣṭhitā<BR>
05,081.063a	tebhyaḥ prayujya tāṃ pūjāṃ provāca madhusūdanaḥ<BR>
05,081.063c	bhagavantaḥ kva saṃsiddhāḥ kā vīthī bhavatām iha<BR>
05,081.064a	kiṃ vā bhagavatāṃ kāryam ahaṃ kiṃ karavāṇi vaḥ<BR>
05,081.064c	kenārthenopasaṃprāptā bhagavanto mahītalam<BR>
05,081.064d*0388_01	evam uktāḥ keśavena munayaḥ saṃśitavratāḥ<BR>
05,081.064d*0388_02	nāradapramukhāḥ sarve pratyanandanta keśavam<BR>
05,081.064d*0388_03	adhaḥśirāḥ sarpamālī maharṣiḥ satyadevalaḥ<BR>
05,081.064d*0388_04	arvāvasuś ca jānuś ca maitreyaḥ śunako balī<BR>
05,081.064d*0388_05	bako dālbhyaḥ sthūlaśirāḥ kṛṣṇadvaipāyanas tathā<BR>
05,081.064d*0388_06	āyodadhaumyo dhaumyaś ca āṇimāṇḍavyakauśikau<BR>
05,081.064d*0388_07	dāmoṣṇīṣas triṣavaṇaḥ parṇādo ghaṭajānukaḥ<BR>
05,081.064d*0388_08	mauñjāyano vāyubhakṣaḥ pārāśaryo 'tha śārikaḥ<BR>
05,081.064d*0388_09	śīlavān aśanirdhātā śūnyapālo 'kṛtaśramaḥ<BR>
05,081.064d*0388_10	śvetaketuś ca katthāmā vaidaś cāpi hiraṇyadaḥ<BR>
05,081.065a	tam abravīj jāmadagnya upetya madhusūdanam<BR>
05,081.065c	pariṣvajya ca govindaṃ purā sucarite sakhā<BR>
05,081.066a	devarṣayaḥ puṇyakṛto brāhmaṇāś ca bahuśrutāḥ<BR>
05,081.066c	rājarṣayaś ca dāśārha mānayantas tapasvinaḥ<BR>
05,081.067a	devāsurasya draṣṭāraḥ purāṇasya mahādyute<BR>
05,081.067c	sametaṃ pārthivaṃ kṣatraṃ didṛkṣantaś ca sarvataḥ<BR>
05,081.068a	sabhāsadaś ca rājānas tvāṃ ca satyaṃ janārdana<BR>
05,081.068c	etan mahat prekṣaṇīyaṃ draṣṭuṃ gacchāma keśava<BR>
05,081.069a	dharmārthasahitā vācaḥ śrotum icchāma mādhava<BR>
05,081.069c	tvayocyamānāḥ kuruṣu rājamadhye paraṃtapa<BR>
05,081.069d*0389_01	sabhāyāṃ madhurā vācaḥ śuśrūṣantas tvayeritāḥ<BR>
05,081.069d*0389_02	kurūṇāṃ pratipattiṃ ca śrotum icchāma keśava<BR>
05,081.070a	bhīṣmadroṇādayaś caiva viduraś ca mahāmatiḥ<BR>
05,081.070c	tvaṃ ca yādavaśārdūla sabhāyāṃ vai sameṣyatha<BR>
05,081.071a	tava vākyāni divyāni tatra teṣāṃ ca mādhava<BR>
05,081.071c	śrotum icchāma govinda satyāni ca śubhāni ca<BR>
05,081.071d*0390_01	tvatpādasparśasaṃśuddhā bhūmir duṣṭavivarjitā<BR>
05,081.071d*0390_02	dharmavṛddhyā śobhamānā prītiṃ cādhāsyatīha naḥ<BR>
05,081.072a	āpṛṣṭo 'si mahābāho punar drakṣyāmahe vayam<BR>
05,081.072c	yāhy avighnena vai vīra drakṣyāmas tvāṃ sabhāgatam<BR>
05,081.072d*0391_01	āsīnam āsane divye balatejaḥsamāhitam<BR>
05,082.001	vaiśaṃpāyana uvāca<BR>
05,082.001a	prayāntaṃ devakīputraṃ paravīrarujo daśa<BR>
05,082.001c	mahārathā mahābāhum anvayuḥ śastrapāṇayaḥ<BR>
05,082.002a	padātīnāṃ sahasraṃ ca sādināṃ ca paraṃtapa<BR>
05,082.002c	bhojyaṃ ca vipulaṃ rājan preṣyāś ca śataśo 'pare<BR>
05,082.003	janamejaya uvāca<BR>
05,082.003a	kathaṃ prayāto dāśārho mahātmā madhusūdanaḥ<BR>
05,082.003c	kāni vā vrajatas tasya nimittāni mahaujasaḥ<BR>
05,082.004	vaiśaṃpāyana uvāca<BR>
05,082.004a	tasya prayāṇe yāny āsann adbhutāni mahātmanaḥ<BR>
05,082.004c	tāni me śṛṇu divyāni daivāny autpātikāni ca<BR>
05,082.005a	anabhre 'śaninirghoṣaḥ savidyutsamajāyata<BR>
05,082.005c	anvag eva ca parjanyaḥ prāvarṣad vighane bhṛśam<BR>
05,082.006a	pratyag ūhur mahānadyaḥ prāṅmukhāḥ sindhusattamāḥ<BR>
05,082.006c	viparītā diśaḥ sarvā na prājñāyata kiṃ cana<BR>
05,082.007a	prājvalann agnayo rājan pṛthivī samakampata<BR>
05,082.007c	udapānāś ca kumbhāś ca prāsiñcañ śataśo jalam<BR>
05,082.008a	tamaḥsaṃvṛtam apy āsīt sarvaṃ jagad idaṃ tadā<BR>
05,082.008c	na diśo nādiśo rājan prajñāyante sma reṇunā<BR>
05,082.009a	prādurāsīn mahāñ śabdaḥ khe śarīraṃ na dṛśyate<BR>
05,082.009c	sarveṣu rājan deśeṣu tad adbhutam ivābhavat<BR>
05,082.010a	prāmathnād dhāstinapuraṃ vāto dakṣiṇapaścimaḥ<BR>
05,082.010c	ārujan gaṇaśo vṛkṣān paruṣo bhīmanisvanaḥ<BR>
05,082.011a	yatra yatra tu vārṣṇeyo vartate pathi bhārata<BR>
05,082.011c	tatra tatra sukho vāyuḥ sarvaṃ cāsīt pradakṣiṇam<BR>
05,082.012a	vavarṣa puṣpavarṣaṃ ca kamalāni ca bhūriśaḥ<BR>
05,082.012c	samaś ca panthā nirduḥkho vyapetakuśakaṇṭakaḥ<BR>
05,082.013a	sa gacchan brāhmaṇai rājaṃs tatra tatra mahābhujaḥ<BR>
05,082.013c	arcyate madhuparkaiś ca sumanobhir vasupradaḥ<BR>
05,082.014a	taṃ kiranti mahātmānaṃ vanyaiḥ puṣpaiḥ sugandhibhiḥ<BR>
05,082.014c	striyaḥ pathi samāgamya sarvabhūtahite ratam<BR>
05,082.015a	sa śālibhavanaṃ ramyaṃ sarvasasyasamācitam<BR>
05,082.015c	sukhaṃ paramadharmiṣṭham atyagād bharatarṣabha<BR>
05,082.016a	paśyan bahupaśūn grāmān ramyān hṛdayatoṣaṇān<BR>
05,082.016c	purāṇi ca vyatikrāman rāṣṭrāṇi vividhāni ca<BR>
05,082.017a	nityahṛṣṭāḥ sumanaso bhāratair abhirakṣitāḥ<BR>
05,082.017c	nodvignāḥ paracakrāṇām anayānām akovidāḥ<BR>
05,082.018a	upaplavyād athāyāntaṃ janāḥ puranivāsinaḥ<BR>
05,082.018c	pathy atiṣṭhanta sahitā viṣvaksenadidṛkṣayā<BR>
05,082.019a	te tu sarve sunāmānam agnim iddham iva prabhum<BR>
05,082.019c	arcayām āsur arcyaṃ taṃ deśātithim upasthitam<BR>
05,082.020a	vṛkasthalaṃ samāsādya keśavaḥ paravīrahā<BR>
05,082.020c	prakīrṇaraśmāv āditye vimale lohitāyati<BR>
05,082.021a	avatīrya rathāt tūrṇaṃ kṛtvā śaucaṃ yathāvidhi<BR>
05,082.021c	rathamocanam ādiśya saṃdhyām upaviveśa ha<BR>
05,082.022a	dāruko 'pi hayān muktvā paricarya ca śāstrataḥ<BR>
05,082.022c	mumoca sarvaṃ varmāṇi muktvā cainān avāsṛjat<BR>
05,082.023a	abhyatītya tu tat sarvam uvāca madhusūdanaḥ<BR>
05,082.023c	yudhiṣṭhirasya kāryārtham iha vatsyāmahe kṣapām<BR>
05,082.024a	tasya tan matam ājñāya cakrur āvasathaṃ narāḥ<BR>
05,082.024c	kṣaṇena cānnapānāni guṇavanti samārjayan<BR>
05,082.025a	tasmin grāme pradhānās tu ya āsan brāhmaṇā nṛpa<BR>
05,082.025c	āryāḥ kulīnā hrīmanto brāhmīṃ vṛttim anuṣṭhitāḥ<BR>
05,082.026a	te 'bhigamya mahātmānaṃ hṛṣīkeśam ariṃdamam<BR>
05,082.026c	pūjāṃ cakrur yathānyāyam āśīrmaṅgalasaṃyutām<BR>
05,082.027a	te pūjayitvā dāśārhaṃ sarvalokeṣu pūjitam<BR>
05,082.027c	nyavedayanta veśmāni ratnavanti mahātmane<BR>
05,082.028a	tān prabhuḥ kṛtam ity uktvā satkṛtya ca yathārhataḥ<BR>
05,082.028c	abhyetya teṣāṃ veśmāni punar āyāt sahaiva taiḥ<BR>
05,082.029a	sumṛṣṭaṃ bhojayitvā ca brāhmaṇāṃs tatra keśavaḥ<BR>
05,082.029c	bhuktvā ca saha taiḥ sarvair avasat tāṃ kṣapāṃ sukham<BR>
05,083.001	vaiśaṃpāyana uvāca<BR>
05,083.001a	tathā dūtaiḥ samājñāya āyāntaṃ madhusūdanam<BR>
05,083.001c	dhṛtarāṣṭro 'bravīd bhīṣmam arcayitvā mahābhujam<BR>
05,083.002a	droṇaṃ ca saṃjayaṃ caiva viduraṃ ca mahāmatim<BR>
05,083.002c	duryodhanaṃ ca sāmātyaṃ hṛṣṭaromābravīd idam<BR>
05,083.003a	adbhutaṃ mahad āścaryaṃ śrūyate kurunandana<BR>
05,083.003c	striyo bālāś ca vṛddhāś ca kathayanti gṛhe gṛhe<BR>
05,083.004a	satkṛtyācakṣate cānye tathaivānye samāgatāḥ<BR>
05,083.004c	pṛthagvādāś ca vartante catvareṣu sabhāsu ca<BR>
05,083.005a	upayāsyati dāśārhaḥ pāṇḍavārthe parākramī<BR>
05,083.005c	sa no mānyaś ca pūjyaś ca sarvathā madhusūdanaḥ<BR>
05,083.006a	tasmin hi yātrā lokasya bhūtānām īśvaro hi saḥ<BR>
05,083.006c	tasmin dhṛtiś ca vīryaṃ ca prajñā caujaś ca mādhave<BR>
05,083.007a	sa mānyatāṃ naraśreṣṭhaḥ sa hi dharmaḥ sanātanaḥ<BR>
05,083.007c	pūjito hi sukhāya syād asukhaḥ syād apūjitaḥ<BR>
05,083.008a	sa cet tuṣyati dāśārha upacārair ariṃdamaḥ<BR>
05,083.008c	kṛtsnān sarvān abhiprāyān prāpsyāmaḥ sarvarājasu<BR>
05,083.009a	tasya pūjārtham adyaiva saṃvidhatsva paraṃtapa<BR>
05,083.009c	sabhāḥ pathi vidhīyantāṃ sarvakāmasamāhitāḥ<BR>
05,083.010a	yathā prītir mahābāho tvayi jāyeta tasya vai<BR>
05,083.010c	tathā kuruṣva gāndhāre kathaṃ vā bhīṣma manyase<BR>
05,083.011a	tato bhīṣmādayaḥ sarve dhṛtarāṣṭraṃ janādhipam<BR>
05,083.011c	ūcuḥ paramam ity evaṃ pūjayanto 'sya tad vacaḥ<BR>
05,083.012a	teṣām anumataṃ jñātvā rājā duryodhanas tadā<BR>
05,083.012c	sabhāvāstūni ramyāṇi pradeṣṭum upacakrame<BR>
05,083.013a	tato deśeṣu deśeṣu ramaṇīyeṣu bhāgaśaḥ<BR>
05,083.013c	sarvaratnasamākīrṇāḥ sabhāś cakrur anekaśaḥ<BR>
05,083.014a	āsanāni vicitrāṇi yuktāni vividhair guṇaiḥ<BR>
05,083.014c	striyo gandhān alaṃkārān sūkṣmāṇi vasanāni ca<BR>
05,083.015a	guṇavanty annapānāni bhojyāni vividhāni ca<BR>
05,083.015c	mālyāni ca sugandhīni tāni rājā dadau tataḥ<BR>
05,083.016a	viśeṣataś ca vāsārthaṃ sabhāṃ grāme vṛkasthale<BR>
05,083.016c	vidadhe kauravo rājā bahuratnāṃ manoramām<BR>
05,083.017a	etad vidhāya vai sarvaṃ devārham atimānuṣam<BR>
05,083.017c	ācakhyau dhṛtarāṣṭrāya rājā duryodhanas tadā<BR>
05,083.018a	tāḥ sabhāḥ keśavaḥ sarvā ratnāni vividhāni ca<BR>
05,083.018c	asamīkṣyaiva dāśārha upāyāt kurusadma tat<BR>
05,084.001	dhṛtarāṣṭra uvāca<BR>
05,084.001a	upaplavyād iha kṣattar upayāto janārdanaḥ<BR>
05,084.001c	vṛkasthale nivasati sa ca prātar iheṣyati<BR>
05,084.002a	āhukānām adhipatiḥ purogaḥ sarvasātvatām<BR>
05,084.002c	mahāmanā mahāvīryo mahāmātro janārdanaḥ<BR>
05,084.003a	sphītasya vṛṣṇivaṃśasya bhartā goptā ca mādhavaḥ<BR>
05,084.003c	trayāṇām api lokānāṃ bhagavān prapitāmahaḥ<BR>
05,084.004a	vṛṣṇyandhakāḥ sumanaso yasya prajñām upāsate<BR>
05,084.004c	ādityā vasavo rudrā yathā buddhiṃ bṛhaspateḥ<BR>
05,084.005a	tasmai pūjāṃ prayokṣyāmi dāśārhāya mahātmane<BR>
05,084.005c	pratyakṣaṃ tava dharmajña tan me kathayataḥ śṛṇu<BR>
05,084.006a	ekavarṇaiḥ sukṛṣṇāṅgair bāhlijātair hayottamaiḥ<BR>
05,084.006c	caturyuktān rathāṃs tasmai raukmān dāsyāmi ṣoḍaśa<BR>
05,084.007a	nityaprabhinnān mātaṅgān īṣādantān prahāriṇaḥ<BR>
05,084.007c	aṣṭānucaram ekaikam aṣṭau dāsyāmi keśave<BR>
05,084.008a	dāsīnām aprajātānāṃ śubhānāṃ rukmavarcasām<BR>
05,084.008c	śatam asmai pradāsyāmi dāsānām api tāvataḥ<BR>
05,084.009a	āvikaṃ bahu susparśaṃ pārvatīyair upāhṛtam<BR>
05,084.009c	tad apy asmai pradāsyāmi sahasrāṇi daśāṣṭa ca<BR>
05,084.010a	ajinānāṃ sahasrāṇi cīnadeśodbhavāni ca<BR>
05,084.010c	tāny apy asmai pradāsyāmi yāvad arhati keśavaḥ<BR>
05,084.011a	divā rātrau ca bhāty eṣa sutejā vimalo maṇiḥ<BR>
05,084.011c	tam apy asmai pradāsyāmi tam apy arhati keśavaḥ<BR>
05,084.012a	ekenāpi pataty ahnā yojanāni caturdaśa<BR>
05,084.012c	yānam aśvatarīyuktaṃ dāsye tasmai tad apy aham<BR>
05,084.013a	yāvanti vāhanāny asya yāvantaḥ puruṣāś ca te<BR>
05,084.013c	tato 'ṣṭaguṇam apy asmai bhojyaṃ dāsyāmy ahaṃ sadā<BR>
05,084.014a	mama putrāś ca pautrāś ca sarve duryodhanād ṛte<BR>
05,084.014c	pratyudyāsyanti dāśārhaṃ rathair mṛṣṭair alaṃkṛtāḥ<BR>
05,084.015a	svalaṃkṛtāś ca kalyāṇyaḥ pādair eva sahasraśaḥ<BR>
05,084.015c	vāramukhyā mahābhāgaṃ pratyudyāsyanti keśavam<BR>
05,084.016a	nagarād api yāḥ kāś cid gamiṣyanti janārdanam<BR>
05,084.016c	draṣṭuṃ kanyāś ca kalyāṇyas tāś ca yāsyanty anāvṛtāḥ<BR>
05,084.017a	sastrīpuruṣabālaṃ hi nagaraṃ madhusūdanam<BR>
05,084.017c	udīkṣate mahātmānaṃ bhānumantam iva prajāḥ<BR>
05,084.018a	mahādhvajapatākāś ca kriyantāṃ sarvatodiśam<BR>
05,084.018c	jalāvasikto virajāḥ panthās tasyeti cānvaśāt<BR>
05,084.019a	duḥśāsanasya ca gṛhaṃ duryodhanagṛhād varam<BR>
05,084.019c	tad asya kriyatāṃ kṣipraṃ susaṃmṛṣṭam alaṃkṛtam<BR>
05,084.020a	etad dhi rucirākāraiḥ prāsādair upaśobhitam<BR>
05,084.020c	śivaṃ ca ramaṇīyaṃ ca sarvartu sumahādhanam<BR>
05,084.021a	sarvam asmin gṛhe ratnaṃ mama duryodhanasya ca<BR>
05,084.021c	yad yad arhet sa vārṣṇeyas tat tad deyam asaṃśayam<BR>
05,085.001	vidura uvāca<BR>
05,085.001a	rājan bahumataś cāsi trailokyasyāpi sattamaḥ<BR>
05,085.001c	saṃbhāvitaś ca lokasya saṃmataś cāsi bhārata<BR>
05,085.002a	yat tvam evaṃgate brūyāḥ paścime vayasi sthitaḥ<BR>
05,085.002c	śāstrād vā supratarkād vā susthiraḥ sthaviro hy asi<BR>
05,085.003a	lekhāśmanīva bhāḥ sūrye mahormir iva sāgare<BR>
05,085.003c	dharmas tvayi mahān rājann iti vyavasitāḥ prajāḥ<BR>
05,085.004a	sadaiva bhāvito loko guṇaughais tava pārthiva<BR>
05,085.004c	guṇānāṃ rakṣaṇe nityaṃ prayatasva sabāndhavaḥ<BR>
05,085.005a	ārjavaṃ pratipadyasva mā bālyād bahudhā naśīḥ<BR>
05,085.005c	rājyaṃ putrāṃś ca pautrāṃś ca suhṛdaś cāpi supriyān<BR>
05,085.006a	yat tvaṃ ditsasi kṛṣṇāya rājann atithaye bahu<BR>
05,085.006c	etad anyac ca dāśārhaḥ pṛthivīm api cārhati<BR>
05,085.007a	na tu tvaṃ dharmam uddiśya tasya vā priyakāraṇāt<BR>
05,085.007c	etad icchasi kṛṣṇāya satyenātmānam ālabhe<BR>
05,085.008a	māyaiṣātattvam evaitac chadmaitad bhūridakṣiṇa<BR>
05,085.008c	jānāmi te mataṃ rājan gūḍhaṃ bāhyena karmaṇā<BR>
05,085.009a	pañca pañcaiva lipsanti grāmakān pāṇḍavā nṛpa<BR>
05,085.009c	na ca ditsasi tebhyas tāṃs tac chamaṃ kaḥ kariṣyati<BR>
05,085.010a	arthena tu mahābāhuṃ vārṣṇeyaṃ tvaṃ jihīrṣasi<BR>
05,085.010c	anenaivābhyupāyena pāṇḍavebhyo bibhitsasi<BR>
05,085.011a	na ca vittena śakyo 'sau nodyamena na garhayā<BR>
05,085.011c	anyo dhanaṃjayāt kartum etat tattvaṃ bravīmi te<BR>
05,085.012a	veda kṛṣṇasya māhātmyaṃ vedāsya dṛḍhabhaktitām<BR>
05,085.012c	atyājyam asya jānāmi prāṇais tulyaṃ dhanaṃjayam<BR>
05,085.013a	anyat kumbhād apāṃ pūrṇād anyat pādāvasecanāt<BR>
05,085.013c	anyat kuśalasaṃpraśnān naiṣiṣyati janārdanaḥ<BR>
05,085.014a	yat tv asya priyam ātithyaṃ mānārhasya mahātmanaḥ<BR>
05,085.014c	tad asmai kriyatāṃ rājan mānārho hi janārdanaḥ<BR>
05,085.015a	āśaṃsamānaḥ kalyāṇaṃ kurūn abhyeti keśavaḥ<BR>
05,085.015c	yenaiva rājann arthena tad evāsmā upākuru<BR>
05,085.016a	śamam icchati dāśārhas tava duryodhanasya ca<BR>
05,085.016c	pāṇḍavānāṃ ca rājendra tad asya vacanaṃ kuru<BR>
05,085.017a	pitāsi rājan putrās te vṛddhas tvaṃ śiśavaḥ pare<BR>
05,085.017c	vartasva pitṛvat teṣu vartante te hi putravat<BR>
05,085.017d*0392_01	nirvairān matsyapāñcālān pāṇḍavān kurubhiḥ saha<BR>
05,085.017d*0392_02	kṛtvā sukhaṃ yathādharmaṃ kīrtiṃ ca samavāpnuhi<BR>
05,086.001	duryodhana uvāca<BR>
05,086.001a	yad āha viduraḥ kṛṣṇe sarvaṃ tat satyam ucyate<BR>
05,086.001c	anurakto hy asaṃhāryaḥ pārthān prati janārdanaḥ<BR>
05,086.002a	yat tu satkārasaṃyuktaṃ deyaṃ vasu janārdane<BR>
05,086.002c	anekarūpaṃ rājendra na tad deyaṃ kadā cana<BR>
05,086.003a	deśaḥ kālas tathāyukto na hi nārhati keśavaḥ<BR>
05,086.003c	maṃsyaty adhokṣajo rājan bhayād arcati mām iti<BR>
05,086.004a	avamānaś ca yatra syāt kṣatriyasya viśāṃ pate<BR>
05,086.004c	na tat kuryād budhaḥ kāryam iti me niścitā matiḥ<BR>
05,086.005a	sa hi pūjyatamo devaḥ kṛṣṇaḥ kamalalocanaḥ<BR>
05,086.005c	trayāṇām api lokānāṃ viditaṃ mama sarvathā<BR>
05,086.006a	na tu tasmin pradeyaṃ syāt tathā kāryagatiḥ prabho<BR>
05,086.006c	vigrahaḥ samupārabdho na hi śāmyaty avigrahāt<BR>
05,086.007	vaiśaṃpāyana uvāca<BR>
05,086.007a	tasya tad vacanaṃ śrutvā bhīṣmaḥ kurupitāmahaḥ<BR>
05,086.007c	vaicitravīryaṃ rājānam idaṃ vacanam abravīt<BR>
05,086.008a	satkṛto 'satkṛto vāpi na krudhyeta janārdanaḥ<BR>
05,086.008c	nālam anyam avajñātum avajñāto 'pi keśavaḥ<BR>
05,086.009a	yat tu kāryaṃ mahābāho manasā kāryatāṃ gatam<BR>
05,086.009c	sarvopāyair na tac chakyaṃ kena cit kartum anyathā<BR>
05,086.010a	sa yad brūyān mahābāhus tat kāryam aviśaṅkayā<BR>
05,086.010c	vāsudevena tīrthena kṣipraṃ saṃśāmya pāṇḍavaiḥ<BR>
05,086.011a	dharmyam arthyaṃ sa dharmātmā dhruvaṃ vaktā janārdanaḥ<BR>
05,086.011c	tasmin vācyāḥ priyā vāco bhavatā bāndhavaiḥ saha<BR>
05,086.012	duryodhana uvāca<BR>
05,086.012a	na paryāyo 'sti yad rājañ śriyaṃ niṣkevalām aham<BR>
05,086.012c	taiḥ sahemām upāśnīyāṃ jīvañ jīvaiḥ pitāmaha<BR>
05,086.013a	idaṃ tu sumahat kāryaṃ śṛṇu me yat samarthitam<BR>
05,086.013b*0393_01	na bhedasyāntaraṃ dātuṃ prayāṇāyāsya vā punaḥ<BR>
05,086.013c	parāyaṇaṃ pāṇḍavānāṃ niyaṃsyāmi janārdanam<BR>
05,086.014a	tasmin baddhe bhaviṣyanti vṛṣṇayaḥ pṛthivī tathā<BR>
05,086.014c	pāṇḍavāś ca vidheyā me sa ca prātar iheṣyati<BR>
05,086.015a	atropāyaṃ yathā samyaṅ na budhyeta janārdanaḥ<BR>
05,086.015c	na cāpāyo bhavet kaś cit tad bhavān prabravītu me<BR>
05,086.016	vaiśaṃpāyana uvāca<BR>
05,086.016a	tasya tad vacanaṃ śrutvā ghoraṃ kṛṣṇābhisaṃhitam<BR>
05,086.016c	dhṛtarāṣṭraḥ sahāmātyo vyathito vimanābhavat<BR>
05,086.017a	tato duryodhanam idaṃ dhṛtarāṣṭro 'bravīd vacaḥ<BR>
05,086.017c	maivaṃ vocaḥ prajāpāla naiṣa dharmaḥ sanātanaḥ<BR>
05,086.018a	dūtaś ca hi hṛṣīkeśaḥ saṃbandhī ca priyaś ca naḥ<BR>
05,086.018c	apāpaḥ kauraveyeṣu kathaṃ bandhanam arhati<BR>
05,086.019	bhīṣma uvāca<BR>
05,086.019a	parīto dhṛtarāṣṭrāyaṃ tava putraḥ sumandadhīḥ<BR>
05,086.019c	vṛṇoty anarthaṃ na tv arthaṃ yācyamānaḥ suhṛdgaṇaiḥ<BR>
05,086.020a	imam utpathi vartantaṃ pāpaṃ pāpānubandhinam<BR>
05,086.020c	vākyāni suhṛdāṃ hitvā tvam apy asyānuvartase<BR>
05,086.021a	kṛṣṇam akliṣṭakarmāṇam āsādyāyaṃ sudurmatiḥ<BR>
05,086.021c	tava putraḥ sahāmātyaḥ kṣaṇena na bhaviṣyati<BR>
05,086.022a	pāpasyāsya nṛśaṃsasya tyaktadharmasya durmateḥ<BR>
05,086.022c	notsahe 'narthasaṃyuktāṃ vācaṃ śrotuṃ kathaṃ cana<BR>
05,086.023	vaiśaṃpāyana uvāca<BR>
05,086.023a	ity uktvā bharataśreṣṭho vṛddhaḥ paramamanyumān<BR>
05,086.023c	utthāya tasmāt prātiṣṭhad bhīṣmaḥ satyaparākramaḥ<BR>
05,087.001	vaiśaṃpāyana uvāca<BR>
05,087.001a	prātar utthāya kṛṣṇas tu kṛtavān sarvam āhnikam<BR>
05,087.001c	brāhmaṇair abhyanujñātaḥ prayayau nagaraṃ prati<BR>
05,087.002a	taṃ prayāntaṃ mahābāhum anujñāpya tato nṛpa<BR>
05,087.002c	paryavartanta te sarve vṛkasthalanivāsinaḥ<BR>
05,087.002d*0394_01	prayayau puṇḍarīkākṣaḥ kurūṇāṃ sadanaṃ prati<BR>
05,087.002d*0394_02	ācakramuś ca panthānaṃ grasamānā ivāmbaram<BR>
05,087.002d*0394_03	dārukeṇa pracoditā hayās tasya mahātmanaḥ<BR>
05,087.002d*0394_04	annāni śayyā vāsāṃsi tathā ratnāni sarvaśaḥ<BR>
05,087.002d*0394_05	duryodhanena kṛṣṇārthaṃ pathi saṃvihitaṃ bahu<BR>
05,087.002d*0394_06	tāḥ sabhāḥ puṇḍarīkākṣo ratnāni ca mahāyaśāḥ<BR>
05,087.002d*0394_07	nābhyanandan mahābāhur upāyāt kurusaṃsadam<BR>
05,087.003a	dhārtarāṣṭrās tam āyāntaṃ pratyujjagmuḥ svalaṃkṛtāḥ<BR>
05,087.003c	duryodhanam ṛte sarve bhīṣmadroṇakṛpādayaḥ<BR>
05,087.004a	paurāś ca bahulā rājan hṛṣīkeśaṃ didṛkṣavaḥ<BR>
05,087.004c	yānair bahuvidhair anye padbhir eva tathāpare<BR>
05,087.005a	sa vai pathi samāgamya bhīṣmeṇākliṣṭakarmaṇā<BR>
05,087.005c	droṇena dhārtarāṣṭraiś ca tair vṛto nagaraṃ yayau<BR>
05,087.006a	kṛṣṇasaṃmānanārthaṃ ca nagaraṃ samalaṃkṛtam<BR>
05,087.006c	babhūvū rājamārgāś ca bahuratnasamācitāḥ<BR>
05,087.007a	na sma kaś cid gṛhe rājaṃs tad āsīd bharatarṣabha<BR>
05,087.007c	na strī na vṛddho na śiśur vāsudevadidṛkṣayā<BR>
05,087.008a	rājamārge narā na sma saṃbhavanty avaniṃ gatāḥ<BR>
05,087.008c	tathā hi sumahad rājan hṛṣīkeśapraveśane<BR>
05,087.009a	āvṛtāni varastrībhir gṛhāṇi sumahānty api<BR>
05,087.009c	pracalantīva bhāreṇa dṛśyante sma mahītale<BR>
05,087.010a	tathā ca gatimantas te vāsudevasya vājinaḥ<BR>
05,087.010c	pranaṣṭagatayo 'bhūvan rājamārge narair vṛte<BR>
05,087.011a	sa gṛhaṃ dhṛtarāṣṭrasya prāviśac chatrukarśanaḥ<BR>
05,087.011c	pāṇḍuraṃ puṇḍarīkākṣaḥ prāsādair upaśobhitam<BR>
05,087.012a	tisraḥ kakṣyā vyatikramya keśavo rājaveśmanaḥ<BR>
05,087.012c	vaicitravīryaṃ rājānam abhyagacchad ariṃdamaḥ<BR>
05,087.013a	abhyāgacchati dāśārhe prajñācakṣur nareśvaraḥ<BR>
05,087.013c	sahaiva droṇabhīṣmābhyām udatiṣṭhan mahāyaśāḥ<BR>
05,087.014a	kṛpaś ca somadattaś ca mahārājaś ca bāhlikaḥ<BR>
05,087.014c	āsanebhyo 'calan sarve pūjayanto janārdanam<BR>
05,087.015a	tato rājānam āsādya dhṛtarāṣṭraṃ yaśasvinam<BR>
05,087.015c	sa bhīṣmaṃ pūjayām āsa vārṣṇeyo vāgbhir añjasā<BR>
05,087.015d*0395_01	te svadharmān akurvanta saṃpūjya madhusūdanam<BR>
05,087.016a	teṣu dharmānupūrvīṃ tāṃ prayujya madhusūdanaḥ<BR>
05,087.016c	yathāvayaḥ samīyāya rājabhis tatra mādhavaḥ<BR>
05,087.017a	atha droṇaṃ saputraṃ sa bāhlīkaṃ ca yaśasvinam<BR>
05,087.017c	kṛpaṃ ca somadattaṃ ca samīyāya janārdanaḥ<BR>
05,087.018a	tatrāsīd ūrjitaṃ mṛṣṭaṃ kāñcanaṃ mahad āsanam<BR>
05,087.018c	śāsanād dhṛtarāṣṭrasya tatropāviśad acyutaḥ<BR>
05,087.019a	atha gāṃ madhuparkaṃ cāpy udakaṃ ca janārdane<BR>
05,087.019c	upajahrur yathānyāyaṃ dhṛtarāṣṭrapurohitāḥ<BR>
05,087.020a	kṛtātithyas tu govindaḥ sarvān parihasan kurūn<BR>
05,087.020c	āste saṃbandhakaṃ kurvan kurubhiḥ parivāritaḥ<BR>
05,087.021a	so 'rcito dhṛtarāṣṭreṇa pūjitaś ca mahāyaśāḥ<BR>
05,087.021c	rājānaṃ samanujñāpya nirākrāmad ariṃdamaḥ<BR>
05,087.022a	taiḥ sametya yathānyāyaṃ kurubhiḥ kurusaṃsadi<BR>
05,087.022c	vidurāvasathaṃ ramyam upātiṣṭhata mādhavaḥ<BR>
05,087.023a	viduraḥ sarvakalyāṇair abhigamya janārdanam<BR>
05,087.023c	arcayām āsa dāśārhaṃ sarvakāmair upasthitam<BR>
05,087.023d*0396_01	yā prītiḥ puṇḍarīkākṣa tavāgamanakāraṇāt<BR>
05,087.024a	kṛtātithyaṃ tu govindaṃ viduraḥ sarvadharmavit<BR>
05,087.024c	kuśalaṃ pāṇḍuputrāṇām apṛcchan madhusūdanam<BR>
05,087.025a	prīyamāṇasya suhṛdo viduṣo buddhisattamaḥ<BR>
05,087.025c	dharmanityasya ca tadā gatadoṣasya dhīmataḥ<BR>
05,087.026a	tasya sarvaṃ savistāraṃ pāṇḍavānāṃ viceṣṭitam<BR>
05,087.026c	kṣattur ācaṣṭa dāśārhaḥ sarvapratyakṣadarśivān<BR>
05,088.001	vaiśaṃpāyana uvāca<BR>
05,088.001a	athopagamya viduram aparāhṇe janārdanaḥ<BR>
05,088.001c	pitṛṣvasāraṃ govindaḥ so 'bhyagacchad ariṃdamaḥ<BR>
05,088.002a	sā dṛṣṭvā kṛṣṇam āyāntaṃ prasannādityavarcasam<BR>
05,088.002c	kaṇṭhe gṛhītvā prākrośat pṛthā pārthān anusmaran<BR>
05,088.003a	teṣāṃ sattvavatāṃ madhye govindaṃ sahacāriṇam<BR>
05,088.003c	cirasya dṛṣṭvā vārṣṇeyaṃ bāṣpam āhārayat pṛthā<BR>
05,088.004a	sābravīt kṛṣṇam āsīnaṃ kṛtātithyaṃ yudhāṃ patim<BR>
05,088.004c	bāṣpagadgadapūrṇena mukhena pariśuṣyatā<BR>
05,088.005a	ye te bālyāt prabhṛtyeva guruśuśrūṣaṇe ratāḥ<BR>
05,088.005c	parasparasya suhṛdaḥ saṃmatāḥ samacetasaḥ<BR>
05,088.006a	nikṛtyā bhraṃśitā rājyāj janārhā nirjanaṃ gatāḥ<BR>
05,088.006c	vinītakrodhaharṣāś ca brahmaṇyāḥ satyavādinaḥ<BR>
05,088.007a	tyaktvā priyasukhe pārthā rudantīm apahāya mām<BR>
05,088.007c	ahārṣuś ca vanaṃ yāntaḥ samūlaṃ hṛdayaṃ mama<BR>
05,088.008a	atadarhā mahātmānaḥ kathaṃ keśava pāṇḍavāḥ<BR>
05,088.008c	ūṣur mahāvane tāta siṃhavyāghragajākule<BR>
05,088.009a	bālā vihīnāḥ pitrā te mayā satatalālitāḥ<BR>
05,088.009c	apaśyantaḥ svapitarau katham ūṣur mahāvane<BR>
05,088.010a	śaṅkhadundubhinirghoṣair mṛdaṅgair vaiṇavair api<BR>
05,088.010c	pāṇḍavāḥ samabodhyanta bālyāt prabhṛti keśava<BR>
05,088.011a	ye sma vāraṇaśabdena hayānāṃ heṣitena ca<BR>
05,088.011c	rathanemininādaiś ca vyabodhyanta sadā gṛhe<BR>
05,088.012a	śaṅkhabherīninādena veṇuvīṇānunādinā<BR>
05,088.012c	puṇyāhaghoṣamiśreṇa pūjyamānā dvijātibhiḥ<BR>
05,088.013a	vastrai ratnair alaṃkāraiḥ pūjayanto dvijanmanaḥ<BR>
05,088.013c	gīrbhir maṅgalayuktābhir brāhmaṇānāṃ mahātmanām<BR>
05,088.014a	arcitair arcanārhaiś ca stuvadbhir abhinanditāḥ<BR>
05,088.014c	prāsādāgreṣv abodhyanta rāṅkavājinaśāyinaḥ<BR>
05,088.015a	te nūnaṃ ninadaṃ śrutvā śvāpadānāṃ mahāvane<BR>
05,088.015c	na smopayānti nidrāṃ vai atadarhā janārdana<BR>
05,088.016a	bherīmṛdaṅganinadaiḥ śaṅkhavaiṇavanisvanaiḥ<BR>
05,088.016c	strīṇāṃ gītaninādaiś ca madhurair madhusūdana<BR>
05,088.017a	bandimāgadhasūtaiś ca stuvadbhir bodhitāḥ katham<BR>
05,088.017c	mahāvane vyabodhyanta śvāpadānāṃ rutena te<BR>
05,088.018a	hrīmān satyadhṛtir dānto bhūtānām anukampitā<BR>
05,088.018c	kāmadveṣau vaśe kṛtvā satāṃ vartmānuvartate<BR>
05,088.019a	ambarīṣasya māndhātur yayāter nahuṣasya ca<BR>
05,088.019c	bharatasya dilīpasya śiber auśīnarasya ca<BR>
05,088.020a	rājarṣīṇāṃ purāṇānāṃ dhuraṃ dhatte durudvahām<BR>
05,088.020c	śīlavṛttopasaṃpanno dharmajñaḥ satyasaṃgaraḥ<BR>
05,088.021a	rājā sarvaguṇopetas trailokyasyāpi yo bhavet<BR>
05,088.021c	ajātaśatrur dharmātmā śuddhajāmbūnadaprabhaḥ<BR>
05,088.022a	śreṣṭhaḥ kuruṣu sarveṣu dharmataḥ śrutavṛttataḥ<BR>
05,088.022c	priyadarśano dīrghabhujaḥ kathaṃ kṛṣṇa yudhiṣṭhiraḥ<BR>
05,088.023a	yaḥ sa nāgāyutaprāṇo vātaraṃhā vṛkodaraḥ<BR>
05,088.023c	amarṣī pāṇḍavo nityaṃ priyo bhrātuḥ priyaṃkaraḥ<BR>
05,088.024a	kīcakasya ca sajñāter yo hantā madhusūdana<BR>
05,088.024c	śūraḥ krodhavaśānāṃ ca hiḍimbasya bakasya ca<BR>
05,088.025a	parākrame śakrasamo vāyuvegasamo jave<BR>
05,088.025c	maheśvarasamaḥ krodhe bhīmaḥ praharatāṃ varaḥ<BR>
05,088.026a	krodhaṃ balam amarṣaṃ ca yo nidhāya paraṃtapaḥ<BR>
05,088.026c	jitātmā pāṇḍavo 'marṣī bhrātus tiṣṭhati śāsane<BR>
05,088.027a	tejorāśiṃ mahātmānaṃ balaugham amitaujasam<BR>
05,088.027c	bhīmaṃ pradarśanenāpi bhīmasenaṃ janārdana<BR>
05,088.027e	taṃ mamācakṣva vārṣṇeya katham adya vṛkodaraḥ<BR>
05,088.028a	āste parighabāhuḥ sa madhyamaḥ pāṇḍavo 'cyuta<BR>
05,088.028c	arjunenārjuno yaḥ sa kṛṣṇa bāhusahasriṇā<BR>
05,088.028e	dvibāhuḥ spardhate nityam atītenāpi keśava<BR>
05,088.029a	kṣipaty ekena vegena pañca bāṇaśatāni yaḥ<BR>
05,088.029c	iṣvastre sadṛśo rājñaḥ kārtavīryasya pāṇḍavaḥ<BR>
05,088.030a	tejasādityasadṛśo maharṣipratimo dame<BR>
05,088.030c	kṣamayā pṛthivītulyo mahendrasamavikramaḥ<BR>
05,088.031a	ādhirājyaṃ mahad dīptaṃ prathitaṃ madhusūdana<BR>
05,088.031c	āhṛtaṃ yena vīryeṇa kurūṇāṃ sarvarājasu<BR>
05,088.032a	yasya bāhubalaṃ ghoraṃ kauravāḥ paryupāsate<BR>
05,088.032c	sa sarvarathināṃ śreṣṭhaḥ pāṇḍavaḥ satyavikramaḥ<BR>
05,088.032d*0397_01	yaṃ gatvābhimukhaḥ saṃkhye na jīvan kaś cid āvrajet<BR>
05,088.032d*0397_02	yo jetā sarvabhūtānām ajeyo jiṣṇur acyuta<BR>
05,088.033a	yo 'pāśrayaḥ pāṇḍavānāṃ devānām iva vāsavaḥ<BR>
05,088.033c	sa te bhrātā sakhā caiva katham adya dhanaṃjayaḥ<BR>
05,088.034a	dayāvān sarvabhūteṣu hrīniṣedho mahāstravit<BR>
05,088.034c	mṛduś ca sukumāraś ca dhārmikaś ca priyaś ca me<BR>
05,088.035a	sahadevo maheṣvāsaḥ śūraḥ samitiśobhanaḥ<BR>
05,088.035c	bhrātṝṇāṃ kṛṣṇa śuśrūṣur dharmārthakuśalo yuvā<BR>
05,088.036a	sadaiva sahadevasya bhrātaro madhusūdana<BR>
05,088.036c	vṛttaṃ kalyāṇavṛttasya pūjayanti mahātmanaḥ<BR>
05,088.037a	jyeṣṭhāpacāyinaṃ vīraṃ sahadevaṃ yudhāṃ patim<BR>
05,088.037c	śuśrūṣuṃ mama vārṣṇeya mādrīputraṃ pracakṣva me<BR>
05,088.038a	sukumāro yuvā śūro darśanīyaś ca pāṇḍavaḥ<BR>
05,088.038c	bhrātṝṇāṃ kṛṣṇa sarveṣāṃ priyaḥ prāṇo bahiścaraḥ<BR>
05,088.039a	citrayodhī ca nakulo maheṣvāso mahābalaḥ<BR>
05,088.039c	kaccit sa kuśalī kṛṣṇa vatso mama sukhaidhitaḥ<BR>
05,088.040a	sukhocitam aduḥkhārhaṃ sukumāraṃ mahāratham<BR>
05,088.040c	api jātu mahābāho paśyeyaṃ nakulaṃ punaḥ<BR>
05,088.041a	pakṣmasaṃpātaje kāle nakulena vinākṛtā<BR>
05,088.041c	na labhāmi sukhaṃ vīra sādya jīvāmi paśya mām<BR>
05,088.042a	sarvaiḥ putraiḥ priyatamā draupadī me janārdana<BR>
05,088.042c	kulīnā śīlasaṃpannā sarvaiḥ samuditā guṇaiḥ<BR>
05,088.042d*0398_01	putrī drupadarājasya vikhyātā satyavādinī<BR>
05,088.043a	putralokāt patilokān vṛṇvānā satyavādinī<BR>
05,088.043c	priyān putrān parityajya pāṇḍavān anvapadyata<BR>
05,088.044a	mahābhijanasaṃpannā sarvakāmaiḥ supūjitā<BR>
05,088.044c	īśvarī sarvakalyāṇī draupadī katham acyuta<BR>
05,088.045a	patibhiḥ pañcabhiḥ śūrair agnikalpaiḥ prahāribhiḥ<BR>
05,088.045c	upapannā maheṣvāsair draupadī duḥkhabhāginī<BR>
05,088.046a	caturdaśam imaṃ varṣaṃ yan nāpaśyam ariṃdama<BR>
05,088.046c	putrādhibhiḥ paridyūnāṃ draupadīṃ satyavādinīm<BR>
05,088.047a	na nūnaṃ karmabhiḥ puṇyair aśnute puruṣaḥ sukham<BR>
05,088.047c	draupadī cet tathāvṛttā nāśnute sukham avyayam<BR>
05,088.048a	na priyo mama kṛṣṇāya bībhatsur na yudhiṣṭhiraḥ<BR>
05,088.048c	bhīmaseno yamau vāpi yad apaśyaṃ sabhāgatām<BR>
05,088.049a	na me duḥkhataraṃ kiṃ cid bhūtapūrvaṃ tato 'dhikam<BR>
05,088.049c	yad draupadīṃ nivātasthāṃ śvaśurāṇāṃ samīpagām<BR>
05,088.050a	ānāyitām anāryeṇa krodhalobhānuvartinā<BR>
05,088.050c	sarve praikṣanta kurava ekavastrāṃ sabhāgatām<BR>
05,088.051a	tatraiva dhṛtarāṣṭraś ca mahārājaś ca bāhlikaḥ<BR>
05,088.051c	kṛpaś ca somadattaś ca nirviṇṇāḥ kuravas tathā<BR>
05,088.052a	tasyāṃ saṃsadi sarvasyāṃ kṣattāraṃ pūjayāmy aham<BR>
05,088.052c	vṛttena hi bhavaty āryo na dhanena na vidyayā<BR>
05,088.053a	tasya kṛṣṇa mahābuddher gambhīrasya mahātmanaḥ<BR>
05,088.053c	kṣattuḥ śīlam alaṃkāro lokān viṣṭabhya tiṣṭhati<BR>
05,088.054a	sā śokārtā ca hṛṣṭā ca dṛṣṭvā govindam āgatam<BR>
05,088.054c	nānāvidhāni duḥkhāni sarvāṇy evānvakīrtayat<BR>
05,088.054d*0399_01	janmaprabhṛti saṃprāptaṃ duḥkhaṃ nānāvidhaṃ bahu<BR>
05,088.054d*0399_02	aśrupūrṇamukhī khinnā sarvaṃ caivānvacintayat<BR>
05,088.055a	pūrvair ācaritaṃ yat tat kurājabhir ariṃdama<BR>
05,088.055c	akṣadyūtaṃ mṛgavadhaḥ kaccid eṣāṃ sukhāvaham<BR>
05,088.055d*0400_01	tan naḥ kleśatamaṃ me syāt putraiḥ saha paraṃtapa<BR>
05,088.056a	tan māṃ dahati yat kṛṣṇā sabhāyāṃ kurusaṃnidhau<BR>
05,088.056c	dhārtarāṣṭraiḥ parikliṣṭā yathā nakuśalaṃ tathā<BR>
05,088.057a	nirvāsanaṃ ca nagarāt pravrajyā ca paraṃtapa<BR>
05,088.057c	nānāvidhānāṃ duḥkhānām āvāso 'smi janārdana<BR>
05,088.057e	ajñātacaryā bālānām avarodhaś ca keśava<BR>
05,088.058a	na sma kleśatamaṃ me syāt putraiḥ saha paraṃtapa<BR>
05,088.058c	duryodhanena nikṛtā varṣam adya caturdaśam<BR>
05,088.059a	duḥkhād api sukhaṃ na syād yadi puṇyaphalakṣayaḥ<BR>
05,088.059c	na me viśeṣo jātv āsīd dhārtarāṣṭreṣu pāṇḍavaiḥ<BR>
05,088.060a	tena satyena kṛṣṇa tvāṃ hatāmitraṃ śriyā vṛtam<BR>
05,088.060c	asmād vimuktaṃ saṃgrāmāt paśyeyaṃ pāṇḍavaiḥ saha<BR>
05,088.060e	naiva śakyāḥ parājetuṃ sattvaṃ hy eṣāṃ tathāgatam<BR>
05,088.061a	pitaraṃ tv eva garheyaṃ nātmānaṃ na suyodhanam<BR>
05,088.061c	yenāhaṃ kuntibhojāya dhanaṃ dhūrtair ivārpitā<BR>
05,088.062a	bālāṃ mām āryakas tubhyaṃ krīḍantīṃ kanduhastakām<BR>
05,088.062c	adadāt kuntibhojāya sakhā sakhye mahātmane<BR>
05,088.063a	sāhaṃ pitrā ca nikṛtā śvaśuraiś ca paraṃtapa<BR>
05,088.063c	atyantaduḥkhitā kṛṣṇa kiṃ jīvitaphalaṃ mama<BR>
05,088.064a	yan mā vāg abravīn naktaṃ sūtake savyasācinaḥ<BR>
05,088.064c	putras te pṛthivīṃ jetā yaśaś cāsya divaṃ spṛśet<BR>
05,088.065a	hatvā kurūn grāmajanye rājyaṃ prāpya dhanaṃjayaḥ<BR>
05,088.065c	bhrātṛbhiḥ saha kaunteyas trīn medhān āhariṣyati<BR>
05,088.066a	nāhaṃ tām abhyasūyāmi namo dharmāya vedhase<BR>
05,088.066c	kṛṣṇāya mahate nityaṃ dharmo dhārayati prajāḥ<BR>
05,088.067a	dharmaś ced asti vārṣṇeya tathā satyaṃ bhaviṣyati<BR>
05,088.067c	tvaṃ cāpi tat tathā kṛṣṇa sarvaṃ saṃpādayiṣyasi<BR>
05,088.068a	na māṃ mādhava vaidhavyaṃ nārthanāśo na vairitā<BR>
05,088.068c	tathā śokāya bhavati yathā putrair vinābhavaḥ<BR>
05,088.069a	yāhaṃ gāṇḍīvadhanvānaṃ sarvaśastrabhṛtāṃ varam<BR>
05,088.069c	dhanaṃjayaṃ na paśyāmi kā śāntir hṛdayasya me<BR>
05,088.070a	idaṃ caturdaśaṃ varṣaṃ yan nāpaśyaṃ yudhiṣṭhiram<BR>
05,088.070c	dhanaṃjayaṃ ca govinda yamau taṃ ca vṛkodaram<BR>
05,088.071a	jīvanāśaṃ pranaṣṭānāṃ śrāddhaṃ kurvanti mānavāḥ<BR>
05,088.071c	arthatas te mama mṛtās teṣāṃ cāhaṃ janārdana<BR>
05,088.072a	brūyā mādhava rājānaṃ dharmātmānaṃ yudhiṣṭhiram<BR>
05,088.072c	bhūyāṃs te hīyate dharmo mā putraka vṛthā kṛthāḥ<BR>
05,088.073a	parāśrayā vāsudeva yā jīvāmi dhig astu mām<BR>
05,088.073c	vṛtteḥ kṛpaṇalabdhāyā apratiṣṭhaiva jyāyasī<BR>
05,088.074a	atho dhanaṃjayaṃ brūyā nityodyuktaṃ vṛkodaram<BR>
05,088.074c	yadarthaṃ kṣatriyā sūte tasya kālo 'yam āgataḥ<BR>
05,088.075a	asmiṃś ced āgate kāle kālo vo 'tikramiṣyati<BR>
05,088.075c	lokasaṃbhāvitāḥ santaḥ sunṛśaṃsaṃ kariṣyatha<BR>
05,088.076a	nṛśaṃsena ca vo yuktāṃs tyajeyaṃ śāśvatīḥ samāḥ<BR>
05,088.076c	kāle hi samanuprāpte tyaktavyam api jīvitam<BR>
05,088.077a	mādrīputrau ca vaktavyau kṣatradharmaratau sadā<BR>
05,088.077c	vikrameṇārjitān bhogān vṛṇītaṃ jīvitād api<BR>
05,088.078a	vikramādhigatā hy arthāḥ kṣatradharmeṇa jīvataḥ<BR>
05,088.078c	mano manuṣyasya sadā prīṇanti puruṣottama<BR>
05,088.079a	gatvā brūhi mahābāho sarvaśastrabhṛtāṃ varam<BR>
05,088.079c	arjunaṃ pāṇḍavaṃ vīraṃ draupadyāḥ padavīṃ cara<BR>
05,088.080a	viditau hi tavātyantaṃ kruddhāv iva yathāntakau<BR>
05,088.080c	bhīmārjunau nayetāṃ hi devān api parāṃ gatim<BR>
05,088.081a	tayoś caitad avajñānaṃ yat sā kṛṣṇā sabhāṃ gatā<BR>
05,088.081c	duḥśāsanaś ca karṇaś ca paruṣāṇy abhyabhāṣatām<BR>
05,088.082a	duryodhano bhīmasenam abhyagacchan manasvinam<BR>
05,088.082c	paśyatāṃ kurumukhyānāṃ tasya drakṣyati yat phalam<BR>
05,088.083a	na hi vairaṃ samāsādya praśāmyati vṛkodaraḥ<BR>
05,088.083c	sucirād api bhīmasya na hi vairaṃ praśāmyati<BR>
05,088.083e	yāvadantaṃ na nayati śātravāñ śatrukarśanaḥ<BR>
05,088.083f*0401_01	tāvad eva mahābāhur niśāsu na sukhaṃ labhet<BR>
05,088.084a	na duḥkhaṃ rājyaharaṇaṃ na ca dyūte parājayaḥ<BR>
05,088.084c	pravrājanaṃ ca putrāṇāṃ na me tad duḥkhakāraṇam<BR>
05,088.084d*0402_01	paśyatāṃ kuruputrāṇāṃ na me tad duḥkhakāraṇam<BR>
05,088.085a	yat tu sā bṛhatī śyāmā ekavastrā sabhāṃ gatā<BR>
05,088.085c	aśṛṇot paruṣā vācas tato duḥkhataraṃ nu kim<BR>
05,088.086a	strīdharmiṇī varārohā kṣatradharmaratā sadā<BR>
05,088.086c	nādhyagacchat tathā nāthaṃ kṛṣṇā nāthavatī satī<BR>
05,088.086d*0403_01	sa tv asyā devaputrāyās tvaṃ nātho madhusūdana<BR>
05,088.087a	yasyā mama saputrāyās tvaṃ nātho madhusūdana<BR>
05,088.087c	rāmaś ca balināṃ śreṣṭhaḥ pradyumnaś ca mahārathaḥ<BR>
05,088.088a	sāham evaṃvidhaṃ duḥkhaṃ sahe 'dya puruṣottama<BR>
05,088.088c	bhīme jīvati durdharṣe vijaye cāpalāyini<BR>
05,088.089a	tata āśvāsayām āsa putrādhibhir abhiplutām<BR>
05,088.089c	pitṛṣvasāraṃ śocantīṃ śauriḥ pārthasakhaḥ pṛthām<BR>
05,088.090a	kā nu sīmantinī tvādṛg lokeṣv asti pitṛṣvasaḥ<BR>
05,088.090c	śūrasya rājño duhitā ājamīḍhakulaṃ gatā<BR>
05,088.091a	mahākulīnā bhavatī hradād dhradam ivāgatā<BR>
05,088.091c	īśvarī sarvakalyāṇī bhartrā paramapūjitā<BR>
05,088.092a	vīrasūr vīrapatnī ca sarvaiḥ samuditā guṇaiḥ<BR>
05,088.092c	sukhaduḥkhe mahāprājñe tvādṛśī soḍhum arhati<BR>
05,088.093a	nidrātandrī krodhaharṣau kṣutpipāse himātapau<BR>
05,088.093c	etāni pārthā nirjitya nityaṃ vīrāḥ sukhe ratāḥ<BR>
05,088.094a	tyaktagrāmyasukhāḥ pārthā nityaṃ vīrasukhapriyāḥ<BR>
05,088.094c	na te svalpena tuṣyeyur mahotsāhā mahābalāḥ<BR>
05,088.095a	antaṃ dhīrā niṣevante madhyaṃ grāmyasukhapriyāḥ<BR>
05,088.095c	uttamāṃś ca parikleśān bhogāṃś cātīva mānuṣān<BR>
05,088.096a	anteṣu remire dhīrā na te madhyeṣu remire<BR>
05,088.096c	antaprāptiṃ sukhām āhur duḥkham antaram antayoḥ<BR>
05,088.097a	abhivādayanti bhavatīṃ pāṇḍavāḥ saha kṛṣṇayā<BR>
05,088.097c	ātmānaṃ ca kuśalinaṃ nivedyāhur anāmayam<BR>
05,088.098a	arogān sarvasiddhārthān kṣipraṃ drakṣyasi pāṇḍavān<BR>
05,088.098c	īśvarān sarvalokasya hatāmitrāñ śriyā vṛtān<BR>
05,088.099a	evam āśvāsitā kuntī pratyuvāca janārdanam<BR>
05,088.099c	putrādhibhir abhidhvastā nigṛhyābuddhijaṃ tamaḥ<BR>
05,088.100a	yad yat teṣāṃ mahābāho pathyaṃ syān madhusūdana<BR>
05,088.100c	yathā yathā tvaṃ manyethāḥ kuryāḥ kṛṣṇa tathā tathā<BR>
05,088.101a	avilopena dharmasya anikṛtyā paraṃtapa<BR>
05,088.101c	prabhāvajñāsmi te kṛṣṇa satyasyābhijanasya ca<BR>
05,088.102a	vyavasthāyāṃ ca mitreṣu buddhivikramayos tathā<BR>
05,088.102c	tvam eva naḥ kule dharmas tvaṃ satyaṃ tvaṃ tapo mahat<BR>
05,088.103a	tvaṃ trātā tvaṃ mahad brahma tvayi sarvaṃ pratiṣṭhitam<BR>
05,088.103c	yathaivāttha tathaivaitat tvayi satyaṃ bhaviṣyati<BR>
05,088.103d*0404_01	kurūṇāṃ pāṇḍavānāṃ ca lokānāṃ cāparājita<BR>
05,088.103d*0404_02	sarvasyaitasya vārṣṇeya gatis tvam asi mādhava<BR>
05,088.103d*0404_03	prabhāvaṃ buddhivīryaṃ ca tādṛśaṃ tava keśava<BR>
05,088.104a	tām āmantrya ca govindaḥ kṛtvā cābhipradakṣiṇam<BR>
05,088.104c	prātiṣṭhata mahābāhur duryodhanagṛhān prati<BR>
05,089.001	vaiśaṃpāyana uvāca<BR>
05,089.001a	pṛthām āmantrya govindaḥ kṛtvā cāpi pradakṣiṇam<BR>
05,089.001c	duryodhanagṛhaṃ śaurir abhyagacchad ariṃdamaḥ<BR>
05,089.002a	lakṣmyā paramayā yuktaṃ puraṃdaragṛhopamam<BR>
05,089.002b*0405_01	vicitrair āsanair yuktaṃ praviveśa janārdanaḥ<BR>
05,089.002c	tasya kakṣyā vyatikramya tisro dvāḥsthair avāritaḥ<BR>
05,089.003a	tato 'bhraghanasaṃkāśaṃ girikūṭam ivocchritam<BR>
05,089.003c	śriyā jvalantaṃ prāsādam āruroha mahāyaśāḥ<BR>
05,089.004a	tatra rājasahasraiś ca kurubhiś cābhisaṃvṛtam<BR>
05,089.004c	dhārtarāṣṭraṃ mahābāhuṃ dadarśāsīnam āsane<BR>
05,089.005a	duḥśāsanaṃ ca karṇaṃ ca śakuniṃ cāpi saubalam<BR>
05,089.005c	duryodhanasamīpe tān āsanasthān dadarśa saḥ<BR>
05,089.006a	abhyāgacchati dāśārhe dhārtarāṣṭro mahāyaśāḥ<BR>
05,089.006c	udatiṣṭhat sahāmātyaḥ pūjayan madhusūdanam<BR>
05,089.007a	sametya dhārtarāṣṭreṇa sahāmātyena keśavaḥ<BR>
05,089.007c	rājabhis tatra vārṣṇeyaḥ samāgacchad yathāvayaḥ<BR>
05,089.008a	tatra jāmbūnadamayaṃ paryaṅkaṃ supariṣkṛtam<BR>
05,089.008c	vividhāstaraṇāstīrṇam abhyupāviśad acyutaḥ<BR>
05,089.009a	tasmin gāṃ madhuparkaṃ ca upahṛtya janārdane<BR>
05,089.009c	nivedayām āsa tadā gṛhān rājyaṃ ca kauravaḥ<BR>
05,089.009d*0406_01	āsanaṃ sarvatobhadraṃ sarvaratnavibhūṣitam<BR>
05,089.009d*0406_02	kṛṣṇārtham eva saṃsiddhaṃ dhārtarāṣṭrasya śāsanāt<BR>
05,089.010a	tatra govindam āsīnaṃ prasannādityavarcasam<BR>
05,089.010c	upāsāṃ cakrire sarve kuravo rājabhiḥ saha<BR>
05,089.011a	tato duryodhano rājā vārṣṇeyaṃ jayatāṃ varam<BR>
05,089.011c	nyamantrayad bhojanena nābhyanandac ca keśavaḥ<BR>
05,089.011c*0407_01	**** **** nābhyanandaj janārdanaḥ<BR>
05,089.011c*0407_02	punaḥ punaḥ kauraveyo bhojanena nyamantrayat<BR>
05,089.011c*0407_03	asakṛt prārthyamāno 'pi<BR>
05,089.012a	tato duryodhanaḥ kṛṣṇam abravīd rājasaṃsadi<BR>
05,089.012c	mṛdupūrvaṃ śaṭhodarkaṃ karṇam ābhāṣya kauravaḥ<BR>
05,089.013a	kasmād annāni pānāni vāsāṃsi śayanāni ca<BR>
05,089.013c	tvadartham upanītāni nāgrahīs tvaṃ janārdana<BR>
05,089.014a	ubhayoś cādadaḥ sāhyam ubhayoś ca hite rataḥ<BR>
05,089.014c	saṃbandhī dayitaś cāsi dhṛtarāṣṭrasya mādhava<BR>
05,089.015a	tvaṃ hi govinda dharmārthau vettha tattvena sarvaśaḥ<BR>
05,089.015c	tatra kāraṇam icchāmi śrotuṃ cakragadādhara<BR>
05,089.016a	sa evam ukto govindaḥ pratyuvāca mahāmanāḥ<BR>
05,089.016c	oghameghasvanaḥ kāle pragṛhya vipulaṃ bhujam<BR>
05,089.017a	anambūkṛtam agrastam anirastam asaṃkulam<BR>
05,089.017c	rājīvanetro rājānaṃ hetumadvākyam uttamam<BR>
05,089.018a	kṛtārthā bhuñjate dūtāḥ pūjāṃ gṛhṇanti caiva hi<BR>
05,089.018c	kṛtārthaṃ māṃ sahāmātyas tvam arciṣyasi bhārata<BR>
05,089.019a	evam uktaḥ pratyuvāca dhārtarāṣṭro janārdanam<BR>
05,089.019c	na yuktaṃ bhavatāsmāsu pratipattum asāṃpratam<BR>
05,089.020a	kṛtārthaṃ cākṛtārthaṃ ca tvāṃ vayaṃ madhusūdana<BR>
05,089.020c	yatāmahe pūjayituṃ govinda na ca śaknumaḥ<BR>
05,089.021a	na ca tat kāraṇaṃ vidmo yasmin no madhusūdana<BR>
05,089.021c	pūjāṃ kṛtāṃ prīyamāṇair nāmaṃsthāḥ puruṣottama<BR>
05,089.022a	vairaṃ no nāsti bhavatā govinda na ca vigrahaḥ<BR>
05,089.022c	sa bhavān prasamīkṣyaitan nedṛśaṃ vaktum arhati<BR>
05,089.023a	evam uktaḥ pratyuvāca dhārtarāṣṭraṃ janārdanaḥ<BR>
05,089.023c	abhivīkṣya sahāmātyaṃ dāśārhaḥ prahasann iva<BR>
05,089.024a	nāhaṃ kāmān na saṃrambhān na dveṣān nārthakāraṇāt<BR>
05,089.024c	na hetuvādāl lobhād vā dharmaṃ jahyāṃ kathaṃ cana<BR>
05,089.024d*0408_01	pūjāṃ kṛtāṃ prīyamāṇo ko vidvāṃs tyaktum arhati<BR>
05,089.025a	saṃprītibhojyāny annāni āpadbhojyāni vā punaḥ<BR>
05,089.025c	na ca saṃprīyase rājan na cāpy āpadgatā vayam<BR>
05,089.026a	akasmād dviṣase rājañ janmaprabhṛti pāṇḍavān<BR>
05,089.026c	priyānuvartino bhrātṝn sarvaiḥ samuditān guṇaiḥ<BR>
05,089.027a	akasmāc caiva pārthānāṃ dveṣaṇaṃ nopapadyate<BR>
05,089.027c	dharme sthitāḥ pāṇḍaveyāḥ kas tān kiṃ vaktum arhati<BR>
05,089.028a	yas tān dveṣṭi sa māṃ dveṣṭi yas tān anu sa mām anu<BR>
05,089.028c	aikātmyaṃ māṃ gataṃ viddhi pāṇḍavair dharmacāribhiḥ<BR>
05,089.029a	kāmakrodhānuvartī hi yo mohād virurutsate<BR>
05,089.029c	guṇavantaṃ ca yo dveṣṭi tam āhuḥ puruṣādhamam<BR>
05,089.030a	yaḥ kalyāṇaguṇāñ jñātīn mohāl lobhād didṛkṣate<BR>
05,089.030c	so 'jitātmājitakrodho na ciraṃ tiṣṭhati śriyam<BR>
05,089.031a	atha yo guṇasaṃpannān hṛdayasyāpriyān api<BR>
05,089.031c	priyeṇa kurute vaśyāṃś ciraṃ yaśasi tiṣṭhati<BR>
05,089.031d*0409_01	dviṣadannaṃ na bhoktavyaṃ dviṣantaṃ naiva bhojayet<BR>
05,089.031d*0409_02	pāṇḍavān dviṣase rājan mama prāṇā hi pāṇḍavāḥ<BR>
05,089.032a	sarvam etad abhoktavyam annaṃ duṣṭābhisaṃhitam<BR>
05,089.032c	kṣattur ekasya bhoktavyam iti me dhīyate matiḥ<BR>
05,089.033a	evam uktvā mahābāhur duryodhanam amarṣaṇam<BR>
05,089.033c	niścakrāma tataḥ śubhrād dhārtarāṣṭraniveśanāt<BR>
05,089.034a	niryāya ca mahābāhur vāsudevo mahāmanāḥ<BR>
05,089.034c	niveśāya yayau veśma vidurasya mahātmanaḥ<BR>
05,089.035a	tam abhyagacchad droṇaś ca kṛpo bhīṣmo 'tha bāhlikaḥ<BR>
05,089.035c	kuravaś ca mahābāhuṃ vidurasya gṛhe sthitam<BR>
05,089.036a	te 'bhigamyābruvaṃs tatra kuravo madhusūdanam<BR>
05,089.036c	nivedayāmo vārṣṇeya saratnāṃs te gṛhānvayam<BR>
05,089.037a	tān uvāca mahātejāḥ kauravān madhusūdanaḥ<BR>
05,089.037c	sarve bhavanto gacchantu sarvā me 'pacitiḥ kṛtā<BR>
05,089.037d*0410_01	na nītir asmat pūjā vo bhavatāṃ kurusattamāḥ<BR>
05,089.037d*0410_02	duryodhanaś ca yuṣmāsu na ca prītiṃ kariṣyati<BR>
05,089.037d*0410_03	ta evam uktāḥ kṛṣṇena evam astv iti niryayuḥ<BR>
05,089.038a	yāteṣu kuruṣu kṣattā dāśārham aparājitam<BR>
05,089.038c	abhyarcayām āsa tadā sarvakāmaiḥ prayatnavān<BR>
05,089.039a	tataḥ kṣattānnapānāni śucīni guṇavanti ca<BR>
05,089.039c	upāharad anekāni keśavāya mahātmane<BR>
05,089.040a	tair tarpayitvā prathamaṃ brāhmaṇān madhusūdanaḥ<BR>
05,089.040c	vedavidbhyo dadau kṛṣṇaḥ paramadraviṇāny api<BR>
05,089.040d*0411_01	bhuktavatsu dvijendreṣu niṣaṇṇasya varāsane<BR>
05,089.040d*0411_02	śuciḥ suprayato bhūtvā viduro 'nnam upāharat<BR>
05,089.040d*0411_03	śraddhayā parayā yukta idaṃ vacanam abravīt<BR>
05,089.040d*0411_04	saṃbhramais tuṣya govinda etan naḥ paramaṃ dhanam<BR>
05,089.040d*0411_05	anyathā vā viśeṣeṇa kas tvām arcitum arhati<BR>
05,089.040d*0412_01	udārasya tṛṇaṃ vittaṃ śūrasya maraṇaṃ tṛṇam<BR>
05,089.040d*0412_02	viraktasya tṛṇaṃ nārī niḥspṛhasya tṛṇaṃ jagat<BR>
05,089.040d*0413_01	taṃ bhuktavantaṃ vividhāḥ suśabdāḥ sūtamāgadhāḥ<BR>
05,089.040d*0413_02	abhituṣṭuvur āsīnaṃ dāśārham aparājitam<BR>
05,089.041a	tato 'nuyāyibhiḥ sārdhaṃ marudbhir iva vāsavaḥ<BR>
05,089.041c	vidurānnāni bubhuje śucīni guṇavanti ca<BR>
05,090.001	vaiśaṃpāyana uvāca<BR>
05,090.001a	taṃ bhuktavantam āśvastaṃ niśāyāṃ viduro 'bravīt<BR>
05,090.001b@004_0001	mahātmāno yam icchanti tapaḥ kṛtvā tv anekadhā<BR>
05,090.001b@004_0002	sa devo 'sya samāyāto mama locanagocare<BR>
05,090.001b@004_0003	tavātithyaṃ jagannātha kiṃ karomy adya keśava<BR>
05,090.001b@004_0004	kṛṣṇa uvāca<BR>
05,090.001b@004_0004	aham asmi mahīpīṭhe nirdhanānāṃ śiromaṇiḥ<BR>
05,090.001b@004_0005	sādhu sādhu mahāprājña sarvaśāstraviśārada<BR>
05,090.001b@004_0006	yas tvaṃ vinayasaṃpanno vayas tvayy eva dṛśyate<BR>
05,090.001b@004_0007	tavādya vacasā tuṣye dadāmi kurunandana<BR>
05,090.001b@004_0008	vidura uvāca<BR>
05,090.001b@004_0008	varaṃ vṛṇīṣva dāsye 'haṃ yat te manasi rocate<BR>
05,090.001b@004_0009	acalā keśave bhaktir mānasaṃ tvadgataṃ sadā<BR>
05,090.001b@004_0010	dharme cintā kule janma dehi me madhusūdana<BR>
05,090.001b@004_0011	mā matiḥ paradravyeṣu paradāreṣu mā matiḥ<BR>
05,090.001b@004_0012	parāpavādinī jihvā mā bhūd deva kadā cana<BR>
05,090.001b@004_0013	āsanaṃ sutasaṃkīrṇaṃ viprasaṃkīrṇamandiram<BR>
05,090.001b@004_0014	hṛdayaṃ śāstrasaṃkīrṇaṃ dehi me madhusūdana<BR>
05,090.001b@004_0015	durbhikṣe cānnadātāhaṃ subhikṣe ca hiraṇyadaḥ<BR>
05,090.001b@004_0016	āture 'haṃ bhayatrātā trīṇi kṛṣṇa bhavantu me<BR>
05,090.001b@004_0017	satyaṃ śaucaṃ dayā dānaṃ bhaktiś caiva janārdane<BR>
05,090.001b@004_0018	etān varān ahaṃ yāce yadi tuṣṭo 'si mādhava<BR>
05,090.001c	nedaṃ samyag vyavasitaṃ keśavāgamanaṃ tava<BR>
05,090.002a	arthadharmātigo mūḍhaḥ saṃrambhī ca janārdana<BR>
05,090.002c	mānaghno mānakāmaś ca vṛddhānāṃ śāsanātigaḥ<BR>
05,090.003a	dharmaśāstrātigo mando durātmā pragrahaṃ gataḥ<BR>
05,090.003c	aneyaḥ śreyasāṃ pāpo dhārtarāṣṭro janārdana<BR>
05,090.004a	kāmātmā prājñamānī ca mitradhruk sarvaśaṅkitaḥ<BR>
05,090.004c	akartā cākṛtajñaś ca tyaktadharmaḥ priyānṛtaḥ<BR>
05,090.004d*0414_01	mūḍhaś cākṛtabuddhiś ca indriyāṇām anīśvaraḥ<BR>
05,090.004d*0414_02	kāmānusārī kṛtyeṣu sarveṣv akṛtaniścayaḥ<BR>
05,090.005a	etaiś cānyaiś ca bahubhir doṣair eṣa samanvitaḥ<BR>
05,090.005c	tvayocyamānaḥ śreyo 'pi saṃrambhān na grahīṣyati<BR>
05,090.006a	senāsamudayaṃ dṛṣṭvā pārthivaṃ madhusūdana<BR>
05,090.006c	kṛtārthaṃ manyate bāla ātmānam avicakṣaṇaḥ<BR>
05,090.007a	ekaḥ karṇaḥ parāñ jetuṃ samartha iti niścitam<BR>
05,090.007c	dhārtarāṣṭrasya durbuddheḥ sa śamaṃ nopayāsyati<BR>
05,090.008a	bhīṣme droṇe kṛpe karṇe droṇaputre jayadrathe<BR>
05,090.008c	bhūyasīṃ vartate vṛttiṃ na śame kurute manaḥ<BR>
05,090.009a	niścitaṃ dhārtarāṣṭrāṇāṃ sakarṇānāṃ janārdana<BR>
05,090.009c	bhīṣmadroṇakṛpān pārthā na śaktāḥ prativīkṣitum<BR>
05,090.010a	saṃvic ca dhārtarāṣṭrāṇāṃ sarveṣām eva keśava<BR>
05,090.010c	śame prayatamānasya tava saubhrātrakāṅkṣiṇaḥ<BR>
05,090.011a	na pāṇḍavānām asmābhiḥ pratideyaṃ yathocitam<BR>
05,090.011c	iti vyavasitās teṣu vacanaṃ syān nirarthakam<BR>
05,090.012a	yatra sūktaṃ duruktaṃ ca samaṃ syān madhusūdana<BR>
05,090.012c	na tatra pralapet prājño badhireṣv iva gāyanaḥ<BR>
05,090.013a	avijānatsu mūḍheṣu nirmaryādeṣu mādhava<BR>
05,090.013c	na tvaṃ vākyaṃ bruvan yuktaś cāṇḍāleṣu dvijo yathā<BR>
05,090.014a	so 'yaṃ balastho mūḍhaś ca na kariṣyati te vacaḥ<BR>
05,090.014c	tasmin nirarthakaṃ vākyam uktaṃ saṃpatsyate tava<BR>
05,090.015a	teṣāṃ samupaviṣṭānāṃ sarveṣāṃ pāpacetasām<BR>
05,090.015c	tava madhyāvataraṇaṃ mama kṛṣṇa na rocate<BR>
05,090.016a	durbuddhīnām aśiṣṭānāṃ bahūnāṃ pāpacetasām<BR>
05,090.016c	pratīpaṃ vacanaṃ madhye tava kṛṣṇa na rocate<BR>
05,090.017a	anupāsitavṛddhatvāc chriyā mohāc ca darpitaḥ<BR>
05,090.017c	vayodarpād amarṣāc ca na te śreyo grahīṣyati<BR>
05,090.018a	balaṃ balavad apy asya yadi vakṣyasi mādhava<BR>
05,090.018c	tvayy asya mahatī śaṅkā na kariṣyati te vacaḥ<BR>
05,090.018d*0415_01	mānī maurkhyeṇa pārthānāṃ na paśyaty adhikaṃ balam<BR>
05,090.019a	nedam adya yudhā śakyam indreṇāpi sahāmaraiḥ<BR>
05,090.019c	iti vyavasitāḥ sarve dhārtarāṣṭrā janārdana<BR>
05,090.020a	teṣv evam upapanneṣu kāmakrodhānuvartiṣu<BR>
05,090.020c	samartham api te vākyam asamarthaṃ bhaviṣyati<BR>
05,090.021a	madhye tiṣṭhan hastyanīkasya mando; rathāśvayuktasya balasya mūḍhaḥ<BR>
05,090.021c	duryodhano manyate vītamanyuḥ; kṛtsnā mayeyaṃ pṛthivī jiteti<BR>
05,090.022a	āśaṃsate dhṛtarāṣṭrasya putro; mahārājyam asapatnaṃ pṛthivyām<BR>
05,090.022c	tasmiñ śamaḥ kevalo nopalabhyo; baddhaṃ santam āgataṃ manyate 'rtham<BR>
05,090.023a	paryasteyaṃ pṛthivī kālapakvā; duryodhanārthe pāṇḍavān yoddhukāmāḥ<BR>
05,090.023c	samāgatāḥ sarvayodhāḥ pṛthivyāṃ; rājānaś ca kṣitipālaiḥ sametāḥ<BR>
05,090.024a	sarve caite kṛtavairāḥ purastāt; tvayā rājāno hṛtasārāś ca kṛṣṇa<BR>
05,090.024c	tavodvegāt saṃśritā dhārtarāṣṭrān; susaṃhatāḥ saha karṇena vīrāḥ<BR>
05,090.025a	tyaktātmānaḥ saha duryodhanena; sṛṣṭā yoddhuṃ pāṇḍavān sarvayodhāḥ<BR>
05,090.025b*0416_01	mṛtyur jayo veti kṛtaikabhāvāḥ<BR>
05,090.025b*0416_02	kāmātmāno manyuvaśāvinītāḥ<BR>
05,090.025c	teṣāṃ madhye praviśethā yadi tvaṃ; na tan mataṃ mama dāśārha vīra<BR>
05,090.026a	teṣāṃ samupaviṣṭānāṃ bahūnāṃ duṣṭacetasām<BR>
05,090.026c	kathaṃ madhyaṃ prapadyethāḥ śatrūṇāṃ śatrukarśana<BR>
05,090.027a	sarvathā tvaṃ mahābāho devair api durutsahaḥ<BR>
05,090.027c	prabhāvaṃ pauruṣaṃ buddhiṃ jānāmi tava śatruhan<BR>
05,090.028a	yā me prītiḥ pāṇḍaveṣu bhūyaḥ sā tvayi mādhava<BR>
05,090.028c	premṇā ca bahumānāc ca sauhṛdāc ca bravīmy aham<BR>
05,090.028d*0417_01	yā me prītiḥ puṣkarākṣa tvaddarśanasamudbhavā<BR>
05,090.028d*0417_02	sā kim ākhyāyate tubhyam antarātmāsi dehinām<BR>
05,091.000*0418_00	vaiśaṃpāyanaḥ<BR>
05,091.000*0418_01	vidurasya vacaḥ śrutvā praśritaṃ puruṣottamaḥ<BR>
05,091.000*0418_02	idaṃ hovāca vacanaṃ bhagavān madhusūdanaḥ<BR>
05,091.001	bhagavān uvāca<BR>
05,091.001a	yathā brūyān mahāprājño yathā brūyād vicakṣaṇaḥ<BR>
05,091.001c	yathā vācyas tvadvidhena suhṛdā madvidhaḥ suhṛt<BR>
05,091.002a	dharmārthayuktaṃ tathyaṃ ca yathā tvayy upapadyate<BR>
05,091.002c	tathā vacanam ukto 'smi tvayaitat pitṛmātṛvat<BR>
05,091.003a	satyaṃ prāptaṃ ca yuktaṃ cāpy evam eva yathāttha mām<BR>
05,091.003c	śṛṇuṣvāgamane hetuṃ vidurāvahito bhava<BR>
05,091.004a	daurātmyaṃ dhārtarāṣṭrasya kṣatriyāṇāṃ ca vairitām<BR>
05,091.004c	sarvam etad ahaṃ jānan kṣattaḥ prāpto 'dya kauravān<BR>
05,091.005a	paryastāṃ pṛthivīṃ sarvāṃ sāśvāṃ sarathakuñjarām<BR>
05,091.005c	yo mocayen mṛtyupāśāt prāpnuyād dharmam uttamam<BR>
05,091.006a	dharmakāryaṃ yatañ śaktyā na cec chaknoti mānavaḥ<BR>
05,091.006c	prāpto bhavati tat puṇyam atra me nāsti saṃśayaḥ<BR>
05,091.007a	manasā cintayan pāpaṃ karmaṇā nābhirocayan<BR>
05,091.007c	na prāpnoti phalaṃ tasya evaṃ dharmavido viduḥ<BR>
05,091.008a	so 'haṃ yatiṣye praśamaṃ kṣattaḥ kartum amāyayā<BR>
05,091.008c	kurūṇāṃ sṛñjayānāṃ ca saṃgrāme vinaśiṣyatām<BR>
05,091.009a	seyam āpan mahāghorā kuruṣv eva samutthitā<BR>
05,091.009c	karṇaduryodhanakṛtā sarve hy ete tadanvayāḥ<BR>
05,091.010a	vyasanaiḥ kliśyamānaṃ hi yo mitraṃ nābhipadyate<BR>
05,091.010c	anunīya yathāśakti taṃ nṛśaṃsaṃ vidur budhāḥ<BR>
05,091.011a	ā keśagrahaṇān mitram akāryāt saṃnivartayan<BR>
05,091.011c	avācyaḥ kasya cid bhavati kṛtayatno yathābalam<BR>
05,091.012a	tat samarthaṃ śubhaṃ vākyaṃ dharmārthasahitaṃ hitam<BR>
05,091.012c	dhārtarāṣṭraḥ sahāmātyo grahītuṃ vidurārhati<BR>
05,091.013a	hitaṃ hi dhārtarāṣṭrāṇāṃ pāṇḍavānāṃ tathaiva ca<BR>
05,091.013c	pṛthivyāṃ kṣatriyāṇāṃ ca yatiṣye 'ham amāyayā<BR>
05,091.014a	hite prayatamānaṃ māṃ śaṅked duryodhano yadi<BR>
05,091.014c	hṛdayasya ca me prītir ānṛṇyaṃ ca bhaviṣyati<BR>
05,091.015a	jñātīnāṃ hi mitho bhede yan mitraṃ nābhipadyate<BR>
05,091.015c	sarvayatnena madhyasthaṃ na tan mitraṃ vidur budhāḥ<BR>
05,091.016a	na māṃ brūyur adharmajñā mūḍhā asuhṛdas tathā<BR>
05,091.016c	śakto nāvārayat kṛṣṇaḥ saṃrabdhān kurupāṇḍavān<BR>
05,091.017a	ubhayoḥ sādhayann artham aham āgata ity uta<BR>
05,091.017c	tatra yatnam ahaṃ kṛtvā gaccheyaṃ nṛṣv avācyatām<BR>
05,091.018a	mama dharmārthayuktaṃ hi śrutvā vākyam anāmayam<BR>
05,091.018c	na ced ādāsyate bālo diṣṭasya vaśam eṣyati<BR>
05,091.019a	ahāpayan pāṇḍavārthaṃ yathāvac; chamaṃ kurūṇāṃ yadi cācareyam<BR>
05,091.019c	puṇyaṃ ca me syāc caritaṃ mahārthaṃ; mucyeraṃś ca kuravo mṛtyupāśāt<BR>
05,091.020a	api vācaṃ bhāṣamāṇasya kāvyāṃ; dharmārāmām arthavatīm ahiṃsrām<BR>
05,091.020c	avekṣeran dhārtarāṣṭrāḥ samarthāṃ; māṃ ca prāptaṃ kuravaḥ pūjayeyuḥ<BR>
05,091.021a	na cāpi mama paryāptāḥ sahitāḥ sarvapārthivāḥ<BR>
05,091.021c	kruddhasya pramukhe sthātuṃ siṃhasyevetare mṛgāḥ<BR>
05,091.022	vaiśaṃpāyana uvāca<BR>
05,091.022a	ity evam uktvā vacanaṃ vṛṣṇīnām ṛṣabhas tadā<BR>
05,091.022c	śayane sukhasaṃsparśe śiśye yadusukhāvahaḥ<BR>
05,092.001	vaiśaṃpāyana uvāca<BR>
05,092.001a	tathā kathayator eva tayor buddhimatos tadā<BR>
05,092.001c	śivā nakṣatrasaṃpannā sā vyatīyāya śarvarī<BR>
05,092.002a	dharmārthakāmayuktāś ca vicitrārthapadākṣarāḥ<BR>
05,092.002c	śṛṇvato vividhā vāco vidurasya mahātmanaḥ<BR>
05,092.003a	kathābhir anurūpābhiḥ kṛṣṇasyāmitatejasaḥ<BR>
05,092.003c	akāmasyeva kṛṣṇasya sā vyatīyāya śarvarī<BR>
05,092.004a	tatas tu svarasaṃpannā bahavaḥ sūtamāgadhāḥ<BR>
05,092.004c	śaṅkhadundubhinirghoṣaiḥ keśavaṃ pratyabodhayan<BR>
05,092.004d*0419_01	brahmādivasudevāntaṃ vaṃśaṃ samanukīrtayan<BR>
05,092.004d*0419_02	tuṣṭuvuḥ keśavaṃ tatra bahavaḥ sūtamāgadhāḥ<BR>
05,092.005a	tata utthāya dāśārha ṛṣabhaḥ sarvasātvatām<BR>
05,092.005c	sarvam āvaśyakaṃ cakre prātaḥkāryaṃ janārdanaḥ<BR>
05,092.006a	kṛtodakāryajapyaḥ sa hutāgniḥ samalaṃkṛtaḥ<BR>
05,092.006c	tata ādityam udyantam upātiṣṭhata mādhavaḥ<BR>
05,092.007a	atha duryodhanaḥ kṛṣṇaṃ śakuniś cāpi saubalaḥ<BR>
05,092.007c	saṃdhyāṃ tiṣṭhantam abhyetya dāśārham aparājitam<BR>
05,092.008a	ācakṣetāṃ tu kṛṣṇasya dhṛtarāṣṭraṃ sabhāgatam<BR>
05,092.008c	kurūṃś ca bhīṣmapramukhān rājñaḥ sarvāṃś ca pārthivān<BR>
05,092.009a	tvām arthayante govinda divi śakram ivāmarāḥ<BR>
05,092.009c	tāv abhyanandad govindaḥ sāmnā paramavalgunā<BR>
05,092.009d*0420_01	tān abhyanandad govindaḥ sāmnā paramavalgunā<BR>
05,092.009d*0420_02	te 'bhyarcya devakīputraṃ divi śakram ivāmarāḥ<BR>
05,092.010a	tato vimala āditye brāhmaṇebhyo janārdanaḥ<BR>
05,092.010c	dadau hiraṇyaṃ vāsāṃsi gāś cāśvāṃś ca paraṃtapaḥ<BR>
05,092.011a	visṛṣṭavantaṃ ratnāni dāśārham aparājitam<BR>
05,092.011c	tiṣṭhantam upasaṃgamya vavande sārathis tadā<BR>
05,092.011d*0421_01	tato rathena śubhreṇa mahatā kiṅkiṇīkinā<BR>
05,092.011d*0421_02	hayottamayujā śīghram upātiṣṭhata dārukaḥ<BR>
05,092.011d@005_0001	tasmai rathavaro yuktaḥ śuśubhe lokaviśrutaḥ<BR>
05,092.011d@005_0002	vājibhiḥ sainyasugrīvameghapuṣpabalāhakaiḥ<BR>
05,092.011d@005_0003	sainyas tu śukapatrābhaḥ sugrīvaḥ kiṃśukaprabhaḥ<BR>
05,092.011d@005_0004	meghapuṣpo meghavarṇaḥ pāṇḍaras tu balāhakaḥ<BR>
05,092.011d@005_0005	dakṣiṇaṃ cāvahat sainyaḥ sugrīvaḥ savyato 'vahat<BR>
05,092.011d@005_0006	pṛṣṭhavāhau tayor āstāṃ meghapuṣpabalāhakau<BR>
05,092.011d@005_0007	viśvakarmakṛtāpīḍā ratnajālavibhūṣitā<BR>
05,092.011d@005_0008	āśritā vai rathe tasmin dhvajayaṣṭir aśobhata<BR>
05,092.011d@005_0009	vainateyaḥ sthitas tasyāṃ prabhākaram iva spṛśan<BR>
05,092.011d@005_0010	tasya sattvavataḥ ketau bhujagārir aśobhata<BR>
05,092.011d@005_0011	tasya kīrtimatas tena bhāsvareṇa virājatā<BR>
05,092.011d@005_0012	śuśubhe syandanaśreṣṭhaḥ patagendreṇa ketunā<BR>
05,092.011d@005_0013	rukmajālaiḥ patākābhiḥ sauvarṇena ca ketunā<BR>
05,092.011d@005_0014	babhūva sa rathaśreṣṭhaḥ kālasūrya ivoditaḥ<BR>
05,092.011d@005_0015	pakṣidhvajavitānaiś ca rukmajālakṛtāntaraiḥ<BR>
05,092.011d@005_0016	daṇḍamārgavibhāgaiś ca sukṛtair viśvakarmaṇā<BR>
05,092.011d@005_0017	pravālamaṇihemaiś ca muktāvaiḍūryabhūṣaṇaiḥ<BR>
05,092.011d@005_0018	kiṅkiṇīśatasaṃghaiś ca vālajālakṛtāntaraiḥ<BR>
05,092.011d@005_0019	kārtasvaramayībhiś ca padminībhir alaṃkṛtaḥ<BR>
05,092.011d@005_0020	śuśubhe syandanaśreṣṭhas tāpanīyaiś ca pādapaiḥ<BR>
05,092.011d@005_0021	vyāghrasiṃhavarāhaiś ca govṛṣair mṛgapakṣibhiḥ<BR>
05,092.011d@005_0022	tārābhir bhāskaraiś cāpi vāraṇaiś ca hiraṇmayaiḥ<BR>
05,092.011d@005_0023	vajrāṅkuśavimānaiś ca kūbarāvartasaṃdhiṣu<BR>
05,092.011d@005_0024	samucchritamahānābhiḥ stanayitnumahāsvanaḥ<BR>
05,092.012a	tam upasthitam ājñāya rathaṃ divyaṃ mahāmanāḥ<BR>
05,092.012c	mahābhraghananirghoṣaṃ sarvaratnavibhūṣitam<BR>
05,092.013a	agniṃ pradakṣiṇaṃ kṛtvā brāhmaṇāṃś ca janārdanaḥ<BR>
05,092.013c	kaustubhaṃ maṇim āmucya śriyā paramayā jvalan<BR>
05,092.014a	kurubhiḥ saṃvṛtaḥ kṛṣṇo vṛṣṇibhiś cābhirakṣitaḥ<BR>
05,092.014c	ātiṣṭhata rathaṃ śauriḥ sarvayādavanandanaḥ<BR>
05,092.015a	anvāruroha dāśārhaṃ viduraḥ sarvadharmavit<BR>
05,092.015c	sarvaprāṇabhṛtāṃ śreṣṭhaṃ sarvadharmabhṛtāṃ varam<BR>
05,092.016a	tato duryodhanaḥ kṛṣṇaṃ śakuniś cāpi saubalaḥ<BR>
05,092.016c	dvitīyena rathenainam anvayātāṃ paraṃtapam<BR>
05,092.017a	sātyakiḥ kṛtavarmā ca vṛṣṇīnāṃ ca mahārathāḥ<BR>
05,092.017c	pṛṣṭhato 'nuyayuḥ kṛṣṇaṃ rathair aśvair gajair api<BR>
05,092.018a	teṣāṃ hemapariṣkārā yuktāḥ paramavājibhiḥ<BR>
05,092.018c	gacchatāṃ ghoṣiṇaś citrāś cāru babhrājire rathāḥ<BR>
05,092.019a	saṃmṛṣṭasaṃsiktarajaḥ pratipede mahāpatham<BR>
05,092.019c	rājarṣicaritaṃ kāle kṛṣṇo dhīmāñ śriyā jvalan<BR>
05,092.020a	tataḥ prayāte dāśārhe prāvādyantaikapuṣkarāḥ<BR>
05,092.020c	śaṅkhāś ca dadhmire tatra vādyāny anyāni yāni ca<BR>
05,092.021a	pravīrāḥ sarvalokasya yuvānaḥ siṃhavikramāḥ<BR>
05,092.021c	parivārya rathaṃ śaurer agacchanta paraṃtapāḥ<BR>
05,092.022a	tato 'nye bahusāhasrā vicitrādbhutavāsasaḥ<BR>
05,092.022c	asiprāsāyudhadharāḥ kṛṣṇasyāsan puraḥsarāḥ<BR>
05,092.022d*0422_01	yodhāḥ paraśuhastāś ca śataśo 'tha sahasraśaḥ<BR>
05,092.023a	gajāḥ paraḥśatās tatra varāś cāśvāḥ sahasraśaḥ<BR>
05,092.023c	prayāntam anvayur vīraṃ dāśārham aparājitam<BR>
05,092.024a	puraṃ kurūṇāṃ saṃvṛttaṃ draṣṭukāmaṃ janārdanam<BR>
05,092.024c	savṛddhabālaṃ sastrīkaṃ rathyāgatam ariṃdamam<BR>
05,092.025a	vedikāpāśritābhiś ca samākrāntāny anekaśaḥ<BR>
05,092.025c	pracalantīva bhāreṇa yoṣidbhir bhavanāny uta<BR>
05,092.026a	saṃpūjyamānaḥ kurubhiḥ saṃśṛṇvan vividhāḥ kathāḥ<BR>
05,092.026c	yathārhaṃ pratisatkurvan prekṣamāṇaḥ śanair yayau<BR>
05,092.027a	tataḥ sabhāṃ samāsādya keśavasyānuyāyinaḥ<BR>
05,092.027c	saśaṅkhair veṇunirghoṣair diśaḥ sarvā vyanādayan<BR>
05,092.028a	tataḥ sā samitiḥ sarvā rājñām amitatejasām<BR>
05,092.028c	saṃprākampata harṣeṇa kṛṣṇāgamanakāṅkṣayā<BR>
05,092.029a	tato 'bhyāśagate kṛṣṇe samahṛṣyan narādhipāḥ<BR>
05,092.029c	śrutvā taṃ rathanirghoṣaṃ parjanyaninadopamam<BR>
05,092.030a	āsādya tu sabhādvāram ṛṣabhaḥ sarvasātvatām<BR>
05,092.030c	avatīrya rathāc chauriḥ kailāsaśikharopamāt<BR>
05,092.031a	nagameghapratīkāśāṃ jvalantīm iva tejasā<BR>
05,092.031c	mahendrasadanaprakhyāṃ praviveśa sabhāṃ tataḥ<BR>
05,092.032a	pāṇau gṛhītvā viduraṃ sātyakiṃ ca mahāyaśāḥ<BR>
05,092.032c	jyotīṃṣy ādityavad rājan kurūn pracchādayañ śriyā<BR>
05,092.033a	agrato vāsudevasya karṇaduryodhanāv ubhau<BR>
05,092.033c	vṛṣṇayaḥ kṛtavarmā ca āsan kṛṣṇasya pṛṣṭhataḥ<BR>
05,092.034a	dhṛtarāṣṭraṃ puraskṛtya bhīṣmadroṇādayas tataḥ<BR>
05,092.034c	āsanebhyo 'calan sarve pūjayanto janārdanam<BR>
05,092.035a	abhyāgacchati dāśārhe prajñācakṣur mahāmanāḥ<BR>
05,092.035c	sahaiva bhīṣmadroṇābhyām udatiṣṭhan mahāyaśāḥ<BR>
05,092.036a	uttiṣṭhati mahārāje dhṛtarāṣṭre janeśvare<BR>
05,092.036c	tāni rājasahasrāṇi samuttasthuḥ samantataḥ<BR>
05,092.037a	āsanaṃ sarvatobhadraṃ jāmbūnadapariṣkṛtam<BR>
05,092.037c	kṛṣṇārthe kalpitaṃ tatra dhṛtarāṣṭrasya śāsanāt<BR>
05,092.037d*0423_00	duryodhana uvāca<BR>
05,092.037d*0423_01	bhīṣmadroṇau parityajya tvayā māṃ madhusūdana<BR>
05,092.037d*0423_02	bhagavān uvāca<BR>
05,092.037d*0423_02	kimarthaṃ puṇḍarīkākṣa kṛtaṃ vṛṣalabhojanam<BR>
05,092.037d*0423_03	bhaktaṃ pṛcchasi rājendra ādaraṃ kiṃ na pṛcchasi<BR>
05,092.037d*0423_04	bhojanaṃ gatajīrṇaṃ tu ādaram ajarāmaram<BR>
05,092.037d*0423_05	ādareṇopanītāni śākāny api phalāni ca<BR>
05,092.037d*0423_06	prīṇanti mama gātrāṇi nāmṛtaṃ mānavarjitam<BR>
05,092.037d*0423_07	varaṃ hālāhalaṃ prītaṃ sadyaḥ prāṇaharaṃ ca yat<BR>
05,092.037d*0423_08	na tu bhuktaṃ dhanāḍhyasya bhruvā kuṭiliteyuṣe (sic)<BR>
05,092.037d*0423_09	na jātiḥ kāraṇaṃ tāta guṇāḥ kalyāṇakāraṇam<BR>
05,092.037d*0423_10	cāṇḍālam api sadvṛttaṃ taṃ devā brāhmaṇaṃ viduḥ<BR>
05,092.037d*0423_11	kaivartīgarbhasaṃbhūto vyāso nāma mahāmuniḥ<BR>
05,092.037d*0423_12	tapasā brāhmaṇo jātas tasmāj jātir na kāraṇam<BR>
05,092.038a	smayamānas tu rājānaṃ bhīṣmadroṇau ca mādhavaḥ<BR>
05,092.038c	abhyabhāṣata dharmātmā rājñaś cānyān yathāvayaḥ<BR>
05,092.039a	tatra keśavam ānarcuḥ samyag abhyāgataṃ sabhām<BR>
05,092.039c	rājānaḥ pārthivāḥ sarve kuravaś ca janārdanam<BR>
05,092.040a	tatra tiṣṭhan sa dāśārho rājamadhye paraṃtapaḥ<BR>
05,092.040c	apaśyad antarikṣasthān ṛṣīn parapuraṃjayaḥ<BR>
05,092.041a	tatas tān abhisaṃprekṣya nāradapramukhān ṛṣīn<BR>
05,092.041c	abhyabhāṣata dāśārho bhīṣmaṃ śāṃtanavaṃ śanaiḥ<BR>
05,092.042a	pārthivīṃ samitiṃ draṣṭum ṛṣayo 'bhyāgatā nṛpa<BR>
05,092.042c	nimantryantām āsanaiś ca satkāreṇa ca bhūyasā<BR>
05,092.043a	naiteṣv anupaviṣṭeṣu śakyaṃ kena cid āsitum<BR>
05,092.043c	pūjā prayujyatām āśu munīnāṃ bhāvitātmanām<BR>
05,092.044a	ṛṣīñ śāṃtanavo dṛṣṭvā sabhādvāram upasthitān<BR>
05,092.044c	tvaramāṇas tato bhṛtyān āsanānīty acodayat<BR>
05,092.045a	āsanāny atha mṛṣṭāni mahānti vipulāni ca<BR>
05,092.045c	maṇikāñcanacitrāṇi samājahrus tatas tataḥ<BR>
05,092.046a	teṣu tatropaviṣṭeṣu gṛhītārgheṣu bhārata<BR>
05,092.046c	niṣasādāsane kṛṣṇo rājānaś ca yathāsanam<BR>
05,092.047a	duḥśāsanaḥ sātyakaye dadāv āsanam uttamam<BR>
05,092.047c	viviṃśatir dadau pīṭhaṃ kāñcanaṃ kṛtavarmaṇe<BR>
05,092.048a	avidūre 'tha kṛṣṇasya karṇaduryodhanāv ubhau<BR>
05,092.048c	ekāsane mahātmānau niṣīdatur amarṣaṇau<BR>
05,092.049a	gāndhārarājaḥ śakunir gāndhārair abhirakṣitaḥ<BR>
05,092.049c	niṣasādāsane rājā sahaputro viśāṃ pate<BR>
05,092.050a	viduro maṇipīṭhe tu śuklaspardhyājinottare<BR>
05,092.050c	saṃspṛśann āsanaṃ śaurer mahāmatir upāviśat<BR>
05,092.051a	cirasya dṛṣṭvā dāśārhaṃ rājānaḥ sarvapārthivāḥ<BR>
05,092.051c	amṛtasyeva nātṛpyan prekṣamāṇā janārdanam<BR>
05,092.052a	atasīpuṣpasaṃkāśaḥ pītavāsā janārdanaḥ<BR>
05,092.052c	vyabhrājata sabhāmadhye hemnīvopahito maṇiḥ<BR>
05,092.053a	tatas tūṣṇīṃ sarvam āsīd govindagatamānasam<BR>
05,092.053c	na tatra kaś cit kiṃ cid dhi vyājahāra pumān kva cit<BR>
05,093.001	vaiśaṃpāyana uvāca<BR>
05,093.001a	teṣv āsīneṣu sarveṣu tūṣṇīṃbhūteṣu rājasu<BR>
05,093.001c	vākyam abhyādade kṛṣṇaḥ sudaṃṣṭro dundubhisvanaḥ<BR>
05,093.002a	jīmūta iva gharmānte sarvāṃ saṃśrāvayan sabhām<BR>
05,093.002c	dhṛtarāṣṭram abhiprekṣya samabhāṣata mādhavaḥ<BR>
05,093.003a	kurūṇāṃ pāṇḍavānāṃ ca śamaḥ syād iti bhārata<BR>
05,093.003c	aprayatnena vīrāṇām etad yatitum āgataḥ<BR>
05,093.004a	rājan nānyat pravaktavyaṃ tava niḥśreyasaṃ vacaḥ<BR>
05,093.004c	viditaṃ hy eva te sarvaṃ veditavyam ariṃdama<BR>
05,093.005a	idam adya kulaṃ śreṣṭhaṃ sarvarājasu pārthiva<BR>
05,093.005b*0424_01	tvan nimittaṃ viśeṣeṇa neha yuktaṃ viśiṣyate<BR>
05,093.005c	śrutavṛttopasaṃpannaṃ sarvaiḥ samuditaṃ guṇaiḥ<BR>
05,093.006a	kṛpānukampā kāruṇyam ānṛśaṃsyaṃ ca bhārata<BR>
05,093.006c	tathārjavaṃ kṣamā satyaṃ kuruṣv etad viśiṣyate<BR>
05,093.007a	tasminn evaṃvidhe rājan kule mahati tiṣṭhati<BR>
05,093.007c	tvannimittaṃ viśeṣeṇa neha yuktam asāṃpratam<BR>
05,093.008a	tvaṃ hi vārayitā śreṣṭhaḥ kurūṇāṃ kurusattama<BR>
05,093.008c	mithyā pracaratāṃ tāta bāhyeṣv ābhyantareṣu ca<BR>
05,093.009a	te putrās tava kauravya duryodhanapurogamāḥ<BR>
05,093.009c	dharmārthau pṛṣṭhataḥ kṛtvā pracaranti nṛśaṃsavat<BR>
05,093.010a	aśiṣṭā gatamaryādā lobhena hṛtacetasaḥ<BR>
05,093.010c	sveṣu bandhuṣu mukhyeṣu tad vettha bharatarṣabha<BR>
05,093.011a	seyam āpan mahāghorā kuruṣv eva samutthitā<BR>
05,093.011c	upekṣyamāṇā kauravya pṛthivīṃ ghātayiṣyati<BR>
05,093.012a	śakyā ceyaṃ śamayituṃ tvaṃ ced icchasi bhārata<BR>
05,093.012c	na duṣkaro hy atra śamo mato me bharatarṣabha<BR>
05,093.013a	tvayy adhīnaḥ śamo rājan mayi caiva viśāṃ pate<BR>
05,093.013b*0425_01	sahabhūtās tathaivaite sarvanāśāya bhārata<BR>
05,093.013c	putrān sthāpaya kauravya sthāpayiṣyāmy ahaṃ parān<BR>
05,093.013d*0426_01	hitaṃ hi dhārtarāṣṭrāṇāṃ pāṇḍavānāṃ tathā hitam<BR>
05,093.013d*0426_02	śame prayatamānānāṃ tava śāsanakāṅkṣiṇām<BR>
05,093.014a	ājñā tava hi rājendra kāryā putraiḥ sahānvayaiḥ<BR>
05,093.014c	hitaṃ balavad apy eṣāṃ tiṣṭhatāṃ tava śāsane<BR>
05,093.015a	tava caiva hitaṃ rājan pāṇḍavānām atho hitam<BR>
05,093.015c	śame prayatamānasya mama śāsanakāṅkṣiṇām<BR>
05,093.016a	svayaṃ niṣkalam ālakṣya saṃvidhatsva viśāṃ pate<BR>
05,093.016c	sahabhūtās tu bharatās tavaiva syur janeśvara<BR>
05,093.017a	dharmārthayos tiṣṭha rājan pāṇḍavair abhirakṣitaḥ<BR>
05,093.017c	na hi śakyās tathābhūtā yatnād api narādhipa<BR>
05,093.018a	na hi tvāṃ pāṇḍavair jetuṃ rakṣyamāṇaṃ mahātmabhiḥ<BR>
05,093.018c	indro 'pi devaiḥ sahitaḥ prasaheta kuto nṛpāḥ<BR>
05,093.019a	yatra bhīṣmaś ca droṇaś ca kṛpaḥ karṇo viviṃśatiḥ<BR>
05,093.019c	aśvatthāmā vikarṇaś ca somadatto 'tha bāhlikaḥ<BR>
05,093.020a	saindhavaś ca kaliṅgaś ca kāmbojaś ca sudakṣiṇaḥ<BR>
05,093.020c	yudhiṣṭhiro bhīmasenaḥ savyasācī yamau tathā<BR>
05,093.021a	sātyakiś ca mahātejā yuyutsuś ca mahārathaḥ<BR>
05,093.021b*0427_01	ko nu tān yudhi śatrughna sahitān kurupāṇḍavaiḥ<BR>
05,093.021c	ko nu tān viparītātmā yudhyeta bharatarṣabha<BR>
05,093.022a	lokasyeśvaratāṃ bhūyaḥ śatrubhiś cāpradhṛṣyatām<BR>
05,093.022c	prāpsyasi tvam amitraghna sahitaḥ kurupāṇḍavaiḥ<BR>
05,093.023a	tasya te pṛthivīpālās tvatsamāḥ pṛthivīpate<BR>
05,093.023c	śreyāṃsaś caiva rājānaḥ saṃdhāsyante paraṃtapa<BR>
05,093.024a	sa tvaṃ putraiś ca pautraiś ca bhrātṛbhiḥ pitṛbhis tathā<BR>
05,093.024c	suhṛdbhiḥ sarvato guptaḥ sukhaṃ śakṣyasi jīvitum<BR>
05,093.025a	etān eva purodhāya satkṛtya ca yathā purā<BR>
05,093.025c	akhilāṃ bhokṣyase sarvāṃ pṛthivīṃ pṛthivīpate<BR>
05,093.026a	etair hi sahitaḥ sarvaiḥ pāṇḍavaiḥ svaiś ca bhārata<BR>
05,093.026c	anyān vijeṣyase śatrūn eṣa svārthas tavākhilaḥ<BR>
05,093.027a	tair evopārjitāṃ bhūmiṃ bhokṣyase ca paraṃtapa<BR>
05,093.027c	yadi saṃpatsyase putraiḥ sahāmātyair narādhipa<BR>
05,093.028a	saṃyuge vai mahārāja dṛśyate sumahān kṣayaḥ<BR>
05,093.028c	kṣaye cobhayato rājan kaṃ dharmam anupaśyasi<BR>
05,093.029a	pāṇḍavair nihataiḥ saṃkhye putrair vāpi mahābalaiḥ<BR>
05,093.029c	yad vindethāḥ sukhaṃ rājaṃs tad brūhi bharatarṣabha<BR>
05,093.030a	śūrāś ca hi kṛtāstrāś ca sarve yuddhābhikāṅkṣiṇaḥ<BR>
05,093.030c	pāṇḍavās tāvakāś caiva tān rakṣa mahato bhayāt<BR>
05,093.031a	na paśyema kurūn sarvān pāṇḍavāṃś caiva saṃyuge<BR>
05,093.031c	kṣīṇān ubhayataḥ śūrān rathebhyo rathibhir hatān<BR>
05,093.032a	samavetāḥ pṛthivyāṃ hi rājāno rājasattama<BR>
05,093.032c	amarṣavaśam āpannā nāśayeyur imāḥ prajāḥ<BR>
05,093.033a	trāhi rājann imaṃ lokaṃ na naśyeyur imāḥ prajāḥ<BR>
05,093.033c	tvayi prakṛtim āpanne śeṣaṃ syāt kurunandana<BR>
05,093.034a	śuklā vadānyā hrīmanta āryāḥ puṇyābhijātayaḥ<BR>
05,093.034c	anyonyasacivā rājaṃs tān pāhi mahato bhayāt<BR>
05,093.035a	śiveneme bhūmipālāḥ samāgamya parasparam<BR>
05,093.035c	saha bhuktvā ca pītvā ca pratiyāntu yathāgṛham<BR>
05,093.036a	suvāsasaḥ sragviṇaś ca satkṛtya bharatarṣabha<BR>
05,093.036c	amarṣāṃś ca nirākṛtya vairāṇi ca paraṃtapa<BR>
05,093.037a	hārdaṃ yat pāṇḍaveṣv āsīt prāpte 'sminn āyuṣaḥ kṣaye<BR>
05,093.037c	tad eva te bhavatv adya śaśvac ca bharatarṣabha<BR>
05,093.038a	bālā vihīnāḥ pitrā te tvayaiva parivardhitāḥ<BR>
05,093.038c	tān pālaya yathānyāyaṃ putrāṃś ca bharatarṣabha<BR>
05,093.039a	bhavataiva hi rakṣyās te vyasaneṣu viśeṣataḥ<BR>
05,093.039c	mā te dharmas tathaivārtho naśyeta bharatarṣabha<BR>
05,093.040a	āhus tvāṃ pāṇḍavā rājann abhivādya prasādya ca<BR>
05,093.040c	bhavataḥ śāsanād duḥkham anubhūtaṃ sahānugaiḥ<BR>
05,093.041a	dvādaśemāni varṣāṇi vane nirvyuṣitāni naḥ<BR>
05,093.041c	trayodaśaṃ tathājñātaiḥ sajane parivatsaram<BR>
05,093.042a	sthātā naḥ samaye tasmin piteti kṛtaniścayāḥ<BR>
05,093.042c	nāhāsma samayaṃ tāta tac ca no brāhmaṇā viduḥ<BR>
05,093.043a	tasmin naḥ samaye tiṣṭha sthitānāṃ bharatarṣabha<BR>
05,093.043c	nityaṃ saṃkleśitā rājan svarājyāṃśaṃ labhemahi<BR>
05,093.044a	tvaṃ dharmam arthaṃ yuñjānaḥ samyaṅ nas trātum arhasi<BR>
05,093.044c	gurutvaṃ bhavati prekṣya bahūn kleśāṃs titikṣmahe<BR>
05,093.045a	sa bhavān mātṛpitṛvad asmāsu pratipadyatām<BR>
05,093.045c	guror garīyasī vṛttir yā ca śiṣyasya bhārata<BR>
05,093.045d*0428_01	vartāmahe tvayi ca tāṃ tvaṃ ca vartasva nas tathā<BR>
05,093.046a	pitrā sthāpayitavyā hi vayam utpatham āsthitāḥ<BR>
05,093.046c	saṃsthāpaya pathiṣv asmāṃs tiṣṭha rājan svavartmani<BR>
05,093.047a	āhuś cemāṃ pariṣadaṃ putrās te bharatarṣabha<BR>
05,093.047c	dharmajñeṣu sabhāsatsu neha yuktam asāṃpratam<BR>
05,093.048a	yatra dharmo hy adharmeṇa satyaṃ yatrānṛtena ca<BR>
05,093.048c	hanyate prekṣamāṇānāṃ hatās tatra sabhāsadaḥ<BR>
05,093.049a	viddho dharmo hy adharmeṇa sabhāṃ yatra prapadyate<BR>
05,093.049c	na cāsya śalyaṃ kṛntanti viddhās tatra sabhāsadaḥ<BR>
05,093.049e	dharma etān ārujati yathā nady anukūlajān<BR>
05,093.050a	ye dharmam anupaśyantas tūṣṇīṃ dhyāyanta āsate<BR>
05,093.050c	te satyam āhur dharmaṃ ca nyāyyaṃ ca bharatarṣabha<BR>
05,093.051a	śakyaṃ kim anyad vaktuṃ te dānād anyaj janeśvara<BR>
05,093.051c	bruvantu vā mahīpālāḥ sabhāyāṃ ye samāsate<BR>
05,093.051e	dharmārthau saṃpradhāryaiva yadi satyaṃ bravīmy aham<BR>
05,093.052a	pramuñcemān mṛtyupāśāt kṣatriyān kṣatriyarṣabha<BR>
05,093.052c	praśāmya bharataśreṣṭha mā manyuvaśam anvagāḥ<BR>
05,093.053a	pitryaṃ tebhyaḥ pradāyāṃśaṃ pāṇḍavebhyo yathocitam<BR>
05,093.053c	tataḥ saputraḥ siddhārtho bhuṅkṣva bhogān paraṃtapa<BR>
05,093.054a	ajātaśatruṃ jānīṣe sthitaṃ dharme satāṃ sadā<BR>
05,093.054c	saputre tvayi vṛttiṃ ca vartate yāṃ narādhipa<BR>
05,093.055a	dāhitaś ca nirastaś ca tvām evopāśritaḥ punaḥ<BR>
05,093.055c	indraprasthaṃ tvayaivāsau saputreṇa vivāsitaḥ<BR>
05,093.056a	sa tatra nivasan sarvān vaśam ānīya pārthivān<BR>
05,093.056c	tvanmukhān akarod rājan na ca tvām atyavartata<BR>
05,093.057a	tasyaivaṃ vartamānasya saubalena jihīrṣatā<BR>
05,093.057c	rāṣṭrāṇi dhanadhānyaṃ ca prayuktaḥ paramopadhiḥ<BR>
05,093.058a	sa tām avasthāṃ saṃprāpya kṛṣṇāṃ prekṣya sabhāgatām<BR>
05,093.058c	kṣatradharmād ameyātmā nākampata yudhiṣṭhiraḥ<BR>
05,093.059a	ahaṃ tu tava teṣāṃ ca śreya icchāmi bhārata<BR>
05,093.059c	dharmād arthāt sukhāc caiva mā rājan nīnaśaḥ prajāḥ<BR>
05,093.060a	anartham arthaṃ manvānā arthaṃ vānartham ātmanaḥ<BR>
05,093.060c	lobhe 'tiprasṛtān putrān nigṛhṇīṣva viśāṃ pate<BR>
05,093.061a	sthitāḥ śuśrūṣituṃ pārthāḥ sthitā yoddhum ariṃdamāḥ<BR>
05,093.061c	yat te pathyatamaṃ rājaṃs tasmiṃs tiṣṭha paraṃtapa<BR>
05,093.062a	tad vākyaṃ pārthivāḥ sarve hṛdayaiḥ samapūjayan<BR>
05,093.062c	na tatra kaś cid vaktuṃ hi vācaṃ prākrāmad agrataḥ<BR>
05,094.001	vaiśaṃpāyana uvāca<BR>
05,094.001a	tasminn abhihite vākye keśavena mahātmanā<BR>
05,094.001c	stimitā hṛṣṭaromāṇa āsan sarve sabhāsadaḥ<BR>
05,094.002a	kaḥ svid uttaram etasmād vaktum utsahate pumān<BR>
05,094.002c	iti sarve manobhis te cintayanti sma pārthivāḥ<BR>
05,094.003a	tathā teṣu ca sarveṣu tūṣṇīṃbhūteṣu rājasu<BR>
05,094.003c	jāmadagnya idaṃ vākyam abravīt kurusaṃsadi<BR>
05,094.004a	imām ekopamāṃ rājañ śṛṇu satyām aśaṅkitaḥ<BR>
05,094.004c	tāṃ śrutvā śreya ādatsva yadi sādhv iti manyase<BR>
05,094.005a	rājā dambhodbhavo nāma sārvabhaumaḥ purābhavat<BR>
05,094.005c	akhilāṃ bubhuje sarvāṃ pṛthivīm iti naḥ śrutam<BR>
05,094.006a	sa sma nityaṃ niśāpāye prātar utthāya vīryavān<BR>
05,094.006c	brāhmaṇān kṣatriyāṃś caiva pṛcchann āste mahārathaḥ<BR>
05,094.007a	asti kaś cid viśiṣṭo vā madvidho vā bhaved yudhi<BR>
05,094.007c	śūdro vaiśyaḥ kṣatriyo vā brāhmaṇo vāpi śastrabhṛt<BR>
05,094.008a	iti bruvann anvacarat sa rājā pṛthivīm imām<BR>
05,094.008c	darpeṇa mahatā mattaḥ kaṃ cid anyam acintayan<BR>
05,094.009a	taṃ sma vaidyā akṛpaṇā brāhmaṇāḥ sarvato 'bhayāḥ<BR>
05,094.009c	pratyaṣedhanta rājānaṃ ślāghamānaṃ punaḥ punaḥ<BR>
05,094.010a	pratiṣidhyamāno 'py asakṛt pṛcchaty eva sa vai dvijān<BR>
05,094.010c	abhimānī śriyā mattas tam ūcur brāhmaṇās tadā<BR>
05,094.011a	tapasvino mahātmāno vedavratasamanvitāḥ<BR>
05,094.011c	udīryamāṇaṃ rājānaṃ krodhadīptā dvijātayaḥ<BR>
05,094.011d*0429_01	tapasvinau mahātmānau vedapratyayadarśakau<BR>
05,094.012a	anekajananaṃ sakhyaṃ yayoḥ puruṣasiṃhayoḥ<BR>
05,094.012c	tayos tvaṃ na samo rājan bhavitāsi kadā cana<BR>
05,094.013a	evam uktaḥ sa rājā tu punaḥ papraccha tān dvijān<BR>
05,094.013c	kva tau vīrau kvajanmānau kiṃkarmāṇau ca kau ca tau<BR>
05,094.014	brāhmaṇā ūcuḥ<BR>
05,094.014a	naro nārāyaṇaś caiva tāpasāv iti naḥ śrutam<BR>
05,094.014c	āyātau mānuṣe loke tābhyāṃ yudhyasva pārthiva<BR>
05,094.015a	śrūyate tau mahātmānau naranārāyaṇāv ubhau<BR>
05,094.015c	tapo ghoram anirdeśyaṃ tapyete gandhamādane<BR>
05,094.016	rāma uvāca<BR>
05,094.016a	sa rājā mahatīṃ senāṃ yojayitvā ṣaḍaṅginīm<BR>
05,094.016c	amṛṣyamāṇaḥ saṃprāyād yatra tāv aparājitau<BR>
05,094.017a	sa gatvā viṣamaṃ ghoraṃ parvataṃ gandhamādanam<BR>
05,094.017c	mṛgayāṇo 'nvagacchat tau tāpasāv aparājitau<BR>
05,094.018a	tau dṛṣṭvā kṣutpipāsābhyāṃ kṛśau dhamanisaṃtatau<BR>
05,094.018c	śītavātātapaiś caiva karśitau puruṣottamau<BR>
05,094.018e	abhigamyopasaṃgṛhya paryapṛcchad anāmayam<BR>
05,094.019a	tam arcitvā mūlaphalair āsanenodakena ca<BR>
05,094.019c	nyamantrayetāṃ rājānaṃ kiṃ kāryaṃ kriyatām iti<BR>
05,094.019d*0430_01	tatas tām ānupūrvīṃ sa punar evānvakīrtayat<BR>
05,094.020	dambhodbhava uvāca<BR>
05,094.020a	bāhubhyāṃ me jitā bhūmir nihatāḥ sarvaśatravaḥ<BR>
05,094.020c	bhavadbhyāṃ yuddham ākāṅkṣann upayāto 'smi parvatam<BR>
05,094.020e	ātithyaṃ dīyatām etat kāṅkṣitaṃ me ciraṃ prati<BR>
05,094.021	naranārāyaṇāv ūcatuḥ<BR>
05,094.021a	apetakrodhalobho 'yam āśramo rājasattama<BR>
05,094.021c	na hy asminn āśrame yuddhaṃ kutaḥ śastraṃ kuto 'nṛjuḥ<BR>
05,094.021e	anyatra yuddham ākāṅkṣva bahavaḥ kṣatriyāḥ kṣitau<BR>
05,094.022	rāma uvāca<BR>
05,094.022a	ucyamānas tathāpi sma bhūya evābhyabhāṣata<BR>
05,094.022c	punaḥ punaḥ kṣamyamāṇaḥ sāntvyamānaś ca bhārata<BR>
05,094.022e	dambhodbhavo yuddham icchann āhvayaty eva tāpasau<BR>
05,094.023a	tato naras tv iṣīkāṇāṃ muṣṭim ādāya kaurava<BR>
05,094.023c	abravīd ehi yudhyasva yuddhakāmuka kṣatriya<BR>
05,094.024a	sarvaśastrāṇi cādatsva yojayasva ca vāhinīm<BR>
05,094.024c	ahaṃ hi te vineṣyāmi yuddhaśraddhām itaḥ param<BR>
05,094.024d*0431_01	saṃnahyasva ca varmāṇi yāni cānyāni santi te<BR>
05,094.024d*0431_02	yad āhvayasi darpeṇa brāhmaṇapramukhāñ janān<BR>
05,094.025	dambhodbhava uvāca<BR>
05,094.025a	yady etad astram asmāsu yuktaṃ tāpasa manyase<BR>
05,094.025c	etenāpi tvayā yotsye yuddhārthī hy aham āgataḥ<BR>
05,094.026	rāma uvāca<BR>
05,094.026a	ity uktvā śaravarṣeṇa sarvataḥ samavākirat<BR>
05,094.026c	dambhodbhavas tāpasaṃ taṃ jighāṃsuḥ sahasainikaḥ<BR>
05,094.027a	tasya tān asyato ghorān iṣūn paratanucchidaḥ<BR>
05,094.027c	kadarthīkṛtya sa munir iṣīkābhir apānudat<BR>
05,094.028a	tato 'smai prāsṛjad ghoram aiṣīkam aparājitaḥ<BR>
05,094.028c	astram apratisaṃdheyaṃ tad adbhutam ivābhavat<BR>
05,094.029a	teṣām akṣīṇi karṇāṃś ca nastakāṃś caiva māyayā<BR>
05,094.029c	nimittavedhī sa munir iṣīkābhiḥ samarpayat<BR>
05,094.030a	sa dṛṣṭvā śvetam ākāśam iṣīkābhiḥ samācitam<BR>
05,094.030c	pādayor nyapatad rājā svasti me 'stv iti cābravīt<BR>
05,094.031a	tam abravīn naro rājañ śaraṇyaḥ śaraṇaiṣiṇām<BR>
05,094.031c	brahmaṇyo bhava dharmātmā mā ca smaivaṃ punaḥ kṛthāḥ<BR>
05,094.031d*0432_01	naitādṛk puruṣo rājan kṣatradharmam anusmaran<BR>
05,094.031d*0432_02	manasā nṛpaśārdūla bhavet purapuraṃjayaḥ<BR>
05,094.032a	mā ca darpasamāviṣṭaḥ kṣepsīḥ kāṃś cit kadā cana<BR>
05,094.032c	alpīyāṃsaṃ viśiṣṭaṃ vā tat te rājan paraṃ hitam<BR>
05,094.033a	kṛtaprajño vītalobho nirahaṃkāra ātmavān<BR>
05,094.033c	dāntaḥ kṣānto mṛduḥ kṣemaḥ prajāḥ pālaya pārthiva<BR>
05,094.033d*0433_01	mā sma bhūyaḥ kṣipeḥ kaṃ cid aviditvā balābalam<BR>
05,094.034a	anujñātaḥ svasti gaccha maivaṃ bhūyaḥ samācareḥ<BR>
05,094.034c	kuśalaṃ brāhmaṇān pṛccher āvayor vacanād bhṛśam<BR>
05,094.035a	tato rājā tayoḥ pādāv abhivādya mahātmanoḥ<BR>
05,094.035c	pratyājagāma svapuraṃ dharmaṃ caivācinod bhṛśam<BR>
05,094.036a	sumahac cāpi tat karma yan nareṇa kṛtaṃ purā<BR>
05,094.036c	tato guṇaiḥ subahubhiḥ śreṣṭho nārāyaṇo 'bhavat<BR>
05,094.037a	tasmād yāvad dhanuḥśreṣṭhe gāṇḍīve 'straṃ na yujyate<BR>
05,094.037c	tāvat tvaṃ mānam utsṛjya gaccha rājan dhanaṃjayam<BR>
05,094.038a	kākudīkaṃ śukaṃ nākam akṣisaṃtarjanaṃ tathā<BR>
05,094.038c	saṃtānaṃ nartanaṃ ghoram āsyamodakam aṣṭamam<BR>
05,094.039a	etair viddhāḥ sarva eva maraṇaṃ yānti mānavāḥ<BR>
05,094.039b*0434_01	kāmakrodhau lobhamohau madamānau tathaiva ca<BR>
05,094.039b*0434_02	mātsaryāhaṃkṛtī caiva kramād eta udāhṛtāḥ<BR>
05,094.039c	unmattāś ca viceṣṭante naṣṭasaṃjñā vicetasaḥ<BR>
05,094.040a	svapante ca plavante ca chardayanti ca mānavāḥ<BR>
05,094.040c	mūtrayante ca satataṃ rudanti ca hasanti ca<BR>
05,094.041a	asaṃkhyeyā guṇāḥ pārthe tadviśiṣṭo janārdanaḥ<BR>
05,094.041c	tvam eva bhūyo jānāsi kuntīputraṃ dhanaṃjayam<BR>
05,094.042a	naranārāyaṇau yau tau tāv evārjunakeśavau<BR>
05,094.042c	vijānīhi mahārāja pravīrau puruṣarṣabhau<BR>
05,094.042d*0435_01	nirmātā sarvalokānām īśvaraḥ sarvakarmakṛt<BR>
05,094.042d*0435_02	yasya nārāyaṇo bandhur arjuno duḥsaho yudhi<BR>
05,094.042d*0435_03	kas tam utsahate jetuṃ triṣu lokeṣu bhārata<BR>
05,094.042d*0435_04	vīraṃ kapidhvajaṃ jiṣṇuṃ yasya nāsti samo yudhi<BR>
05,094.043a	yady etad evaṃ jānāsi na ca mām atiśaṅkase<BR>
05,094.043c	āryāṃ matiṃ samāsthāya śāmya bhārata pāṇḍavaiḥ<BR>
05,094.044a	atha cen manyase śreyo na me bhedo bhaved iti<BR>
05,094.044c	praśāmya bharataśreṣṭha mā ca yuddhe manaḥ kṛthāḥ<BR>
05,094.045a	bhavatāṃ ca kuruśreṣṭha kulaṃ bahumataṃ bhuvi<BR>
05,094.045c	tat tathaivāstu bhadraṃ te svārtham evānucintaya<BR>
05,095.001	vaiśaṃpāyana uvāca<BR>
05,095.001a	jāmadagnyavacaḥ śrutvā kaṇvo 'pi bhagavān ṛṣiḥ<BR>
05,095.001c	duryodhanam idaṃ vākyam abravīt kurusaṃsadi<BR>
05,095.002a	akṣayaś cāvyayaś caiva brahmā lokapitāmahaḥ<BR>
05,095.002c	tathaiva bhagavantau tau naranārāyaṇāv ṛṣī<BR>
05,095.003a	ādityānāṃ hi sarveṣāṃ viṣṇur ekaḥ sanātanaḥ<BR>
05,095.003c	ajayyaś cāvyayaś caiva śāśvataḥ prabhur īśvaraḥ<BR>
05,095.004a	nimittamaraṇās tv anye candrasūryau mahī jalam<BR>
05,095.004c	vāyur agnis tathākāśaṃ grahās tārāgaṇās tathā<BR>
05,095.005a	te ca kṣayānte jagato hitvā lokatrayaṃ sadā<BR>
05,095.005c	kṣayaṃ gacchanti vai sarve sṛjyante ca punaḥ punaḥ<BR>
05,095.006a	muhūrtamaraṇās tv anye mānuṣā mṛgapakṣiṇaḥ<BR>
05,095.006c	tiryagyonyaś ca ye cānye jīvalokacarāḥ smṛtāḥ<BR>
05,095.007a	bhūyiṣṭhena tu rājānaḥ śriyaṃ bhuktvāyuṣaḥ kṣaye<BR>
05,095.007c	maraṇaṃ pratigacchanti bhoktuṃ sukṛtaduṣkṛtam<BR>
05,095.008a	sa bhavān dharmaputreṇa śamaṃ kartum ihārhati<BR>
05,095.008c	pāṇḍavāḥ kuravaś caiva pālayantu vasuṃdharām<BR>
05,095.009a	balavān aham ity eva na mantavyaṃ suyodhana<BR>
05,095.009c	balavanto hi balibhir dṛśyante puruṣarṣabha<BR>
05,095.010a	na balaṃ balināṃ madhye balaṃ bhavati kaurava<BR>
05,095.010c	balavanto hi te sarve pāṇḍavā devavikramāḥ<BR>
05,095.011a	atrāpy udāharantīmam itihāsaṃ purātanam<BR>
05,095.011c	mātaler dātukāmasya kanyāṃ mṛgayato varam<BR>
05,095.012a	matas trailokyarājasya mātalir nāma sārathiḥ<BR>
05,095.012c	tasyaikaiva kule kanyā rūpato lokaviśrutā<BR>
05,095.013a	guṇakeśīti vikhyātā nāmnā sā devarūpiṇī<BR>
05,095.013c	śriyā ca vapuṣā caiva striyo 'nyāḥ sātiricyate<BR>
05,095.014a	tasyāḥ pradānasamayaṃ mātaliḥ saha bhāryayā<BR>
05,095.014c	jñātvā vimamṛśe rājaṃs tatparaḥ paricintayan<BR>
05,095.015a	dhik khalv alaghuśīlānām ucchritānāṃ yaśasvinām<BR>
05,095.015c	narāṇām ṛddhasattvānāṃ kule kanyāprarohaṇam<BR>
05,095.016a	mātuḥ kulaṃ pitṛkulaṃ yatra caiva pradīyate<BR>
05,095.016c	kulatrayaṃ saṃśayitaṃ kurute kanyakā satām<BR>
05,095.017a	devamānuṣalokau dvau mānasenaiva cakṣuṣā<BR>
05,095.017c	avagāhyaiva vicitau na ca me rocate varaḥ<BR>
05,095.018a	na devān naiva ditijān na gandharvān na mānuṣān<BR>
05,095.018c	arocayaṃ varakṛte tathaiva bahulān ṛṣīn<BR>
05,095.019a	bhāryayā tu sa saṃmantrya saha rātrau sudharmayā<BR>
05,095.019c	mātalir nāgalokāya cakāra gamane matim<BR>
05,095.020a	na me devamanuṣyeṣu guṇakeśyāḥ samo varaḥ<BR>
05,095.020c	rūpato dṛśyate kaś cin nāgeṣu bhavitā dhruvam<BR>
05,095.021a	ity āmantrya sudharmāṃ sa kṛtvā cābhipradakṣiṇam<BR>
05,095.021c	kanyāṃ śirasy upāghrāya praviveśa mahītalam<BR>
05,096.001	kaṇva uvāca<BR>
05,096.001a	mātalis tu vrajan mārge nāradena maharṣiṇā<BR>
05,096.001c	varuṇaṃ gacchatā draṣṭuṃ samāgacchad yadṛcchayā<BR>
05,096.002a	nārado 'thābravīd enaṃ kva bhavān gantum udyataḥ<BR>
05,096.002c	svena vā sūta kāryeṇa śāsanād vā śatakratoḥ<BR>
05,096.003a	mātalir nāradenaivaṃ saṃpṛṣṭaḥ pathi gacchatā<BR>
05,096.003c	yathāvat sarvam ācaṣṭa svakāryaṃ varuṇaṃ prati<BR>
05,096.004a	tam uvācātha sa munir gacchāvaḥ sahitāv iti<BR>
05,096.004c	salileśadidṛkṣārtham aham apy udyato divaḥ<BR>
05,096.005a	ahaṃ te sarvam ākhyāsye darśayan vasudhātalam<BR>
05,096.005c	dṛṣṭvā tatra varaṃ kaṃ cid rocayiṣyāva mātale<BR>
05,096.006a	avagāhya tato bhūmim ubhau mātalināradau<BR>
05,096.006c	dadṛśāte mahātmānau lokapālam apāṃ patim<BR>
05,096.007a	tatra devarṣisadṛśīṃ pūjāṃ prāpa sa nāradaḥ<BR>
05,096.007c	mahendrasadṛśīṃ caiva mātaliḥ pratyapadyata<BR>
05,096.008a	tāv ubhau prītamanasau kāryavattāṃ nivedya ha<BR>
05,096.008c	varuṇenābhyanujñātau nāgalokaṃ viceratuḥ<BR>
05,096.009a	nāradaḥ sarvabhūtānām antarbhūminivāsinām<BR>
05,096.009c	jānaṃś cakāra vyākhyānaṃ yantuḥ sarvam aśeṣataḥ<BR>
05,096.010	nārada uvāca<BR>
05,096.010a	dṛṣṭas te varuṇas tāta putrapautrasamāvṛtaḥ<BR>
05,096.010c	paśyodakapateḥ sthānaṃ sarvatobhadram ṛddhimat<BR>
05,096.011a	eṣa putro mahāprājño varuṇasyeha gopateḥ<BR>
05,096.011c	eṣa taṃ śīlavṛttena śaucena ca viśiṣyate<BR>
05,096.012a	eṣo 'sya putro 'bhimataḥ puṣkaraḥ puṣkarekṣaṇaḥ<BR>
05,096.012c	rūpavān darśanīyaś ca somaputryā vṛtaḥ patiḥ<BR>
05,096.013a	jyotsnākālīti yām āhur dvitīyāṃ rūpataḥ śriyam<BR>
05,096.013c	ādityasyaiva goḥ putro jyeṣṭhaḥ putraḥ kṛtaḥ smṛtaḥ<BR>
05,096.014a	bhavanaṃ paśya vāruṇyā yad etat sarvakāñcanam<BR>
05,096.014b*0436_01	eṣā vai vāruṇī kanyā surā lokeṣu viśrutā<BR>
05,096.014c	yāṃ prāpya suratāṃ prāptāḥ surāḥ surapateḥ sakhe<BR>
05,096.015a	etāni hṛtarājyānāṃ daiteyānāṃ sma mātale<BR>
05,096.015c	dīpyamānāni dṛśyante sarvapraharaṇāny uta<BR>
05,096.016a	akṣayāṇi kilaitāni vivartante sma mātale<BR>
05,096.016c	anubhāvaprayuktāni surair avajitāni ha<BR>
05,096.017a	atra rākṣasajātyaś ca bhūtajātyaś ca mātale<BR>
05,096.017c	divyapraharaṇāś cāsan pūrvadaivatanirmitāḥ<BR>
05,096.018a	agnir eṣa mahārciṣmāñ jāgarti varuṇahrade<BR>
05,096.018c	vaiṣṇavaṃ cakram āviddhaṃ vidhūmena haviṣmatā<BR>
05,096.019a	eṣa gāṇḍīmayaś cāpo lokasaṃhārasaṃbhṛtaḥ<BR>
05,096.019c	rakṣyate daivatair nityaṃ yatas tad gāṇḍivaṃ dhanuḥ<BR>
05,096.020a	eṣa kṛtye samutpanne tat tad dhārayate balam<BR>
05,096.020c	sahasraśatasaṃkhyena prāṇena satataṃ dhruvam<BR>
05,096.021a	aśāsyān api śāsty eṣa rakṣobandhuṣu rājasu<BR>
05,096.021c	sṛṣṭaḥ prathamajo daṇḍo brahmaṇā brahmavādinā<BR>
05,096.022a	etac chatraṃ narendrāṇāṃ mahac chakreṇa bhāṣitam<BR>
05,096.022c	putrāḥ salilarājasya dhārayanti mahodayam<BR>
05,096.023a	etat salilarājasya chatraṃ chatragṛhe sthitam<BR>
05,096.023c	sarvataḥ salilaṃ śītaṃ jīmūta iva varṣati<BR>
05,096.024a	etac chatrāt paribhraṣṭaṃ salilaṃ somanirmalam<BR>
05,096.024c	tamasā mūrchitaṃ yāti yena nārchati darśanam<BR>
05,096.025a	bahūny adbhutarūpāṇi draṣṭavyānīha mātale<BR>
05,096.025c	tava kāryoparodhas tu tasmād gacchāva māciram<BR>
05,097.001	nārada uvāca<BR>
05,097.001a	etat tu nāgalokasya nābhisthāne sthitaṃ puram<BR>
05,097.001c	pātālam iti vikhyātaṃ daityadānavasevitam<BR>
05,097.002a	idam adbhiḥ samaṃ prāptā ye ke cid dhruvajaṅgamāḥ<BR>
05,097.002c	praviśanto mahānādaṃ nadanti bhayapīḍitāḥ<BR>
05,097.003a	atrāsuro 'gniḥ satataṃ dīpyate vāribhojanaḥ<BR>
05,097.003c	vyāpāreṇa dhṛtātmānaṃ nibaddhaṃ samabudhyata<BR>
05,097.004a	atrāmṛtaṃ suraiḥ pītvā nihitaṃ nihatāribhiḥ<BR>
05,097.004c	ataḥ somasya hāniś ca vṛddhiś caiva pradṛśyate<BR>
05,097.005a	atra divyaṃ hayaśiraḥ kāle parvaṇi parvaṇi<BR>
05,097.005c	uttiṣṭhati suvarṇābhaṃ vārbhir āpūrayañ jagat<BR>
05,097.006a	yasmād atra samagrās tāḥ patanti jalamūrtayaḥ<BR>
05,097.006c	tasmāt pātālam ity etat khyāyate puram uttamam<BR>
05,097.007a	airāvato 'smāt salilaṃ gṛhītvā jagato hitaḥ<BR>
05,097.007c	megheṣv āmuñcate śītaṃ yan mahendraḥ pravarṣati<BR>
05,097.008a	atra nānāvidhākārās timayo naikarūpiṇaḥ<BR>
05,097.008c	apsu somaprabhāṃ pītvā vasanti jalacāriṇaḥ<BR>
05,097.009a	atra sūryāṃśubhir bhinnāḥ pātālatalam āśritāḥ<BR>
05,097.009c	mṛtā divasataḥ sūta punar jīvanti te niśi<BR>
05,097.010a	udaye nityaśaś cātra candramā raśmibhir vṛtaḥ<BR>
05,097.010c	amṛtaṃ spṛśya saṃsparśāt saṃjīvayati dehinaḥ<BR>
05,097.011a	atra te 'dharmaniratā baddhāḥ kālena pīḍitāḥ<BR>
05,097.011c	daiteyā nivasanti sma vāsavena hṛtaśriyaḥ<BR>
05,097.012a	atra bhūtapatir nāma sarvabhūtamaheśvaraḥ<BR>
05,097.012c	bhūtaye sarvabhūtānām acarat tapa uttamam<BR>
05,097.013a	atra govratino viprāḥ svādhyāyāmnāyakarśitāḥ<BR>
05,097.013c	tyaktaprāṇā jitasvargā nivasanti maharṣayaḥ<BR>
05,097.014a	yatratatraśayo nityaṃ yenakenacidāśitaḥ<BR>
05,097.014c	yenakenacidācchannaḥ sa govrata ihocyate<BR>
05,097.015a	airāvato nāgarājo vāmanaḥ kumudo 'ñjanaḥ<BR>
05,097.015c	prasūtāḥ supratīkasya vaṃśe vāraṇasattamāḥ<BR>
05,097.016a	paśya yady atra te kaś cid rocate guṇato varaḥ<BR>
05,097.016c	varayiṣyāva taṃ gatvā yatnam āsthāya mātale<BR>
05,097.017a	aṇḍam etaj jale nyastaṃ dīpyamānam iva śriyā<BR>
05,097.017c	ā prajānāṃ nisargād vai nodbhidyati na sarpati<BR>
05,097.018a	nāsya jātiṃ nisargaṃ vā kathyamānaṃ śṛṇomi vai<BR>
05,097.018c	pitaraṃ mātaraṃ vāpi nāsya jānāti kaś cana<BR>
05,097.019a	ataḥ kila mahān agnir antakāle samutthitaḥ<BR>
05,097.019c	dhakṣyate mātale sarvaṃ trailokyaṃ sacarācaram<BR>
05,097.020	kaṇva uvāca<BR>
05,097.020a	mātalis tv abravīc chrutvā nāradasyātha bhāṣitam<BR>
05,097.020c	na me 'tra rocate kaś cid anyato vraja māciram<BR>
05,098.001	nārada uvāca<BR>
05,098.001a	hiraṇyapuram ity etat khyātaṃ puravaraṃ mahat<BR>
05,098.001c	daityānāṃ dānavānāṃ ca māyāśatavicāriṇām<BR>
05,098.002a	analpena prayatnena nirmitaṃ viśvakarmaṇā<BR>
05,098.002c	mayena manasā sṛṣṭaṃ pātālatalam āśritam<BR>
05,098.003a	atra māyāsahasrāṇi vikurvāṇā mahaujasaḥ<BR>
05,098.003c	dānavā nivasanti sma śūrā dattavarāḥ purā<BR>
05,098.004a	naite śakreṇa nānyena varuṇena yamena vā<BR>
05,098.004c	śakyante vaśam ānetuṃ tathaiva dhanadena ca<BR>
05,098.005a	asurāḥ kālakhañjāś ca tathā viṣṇupadodbhavāḥ<BR>
05,098.005c	nairṛtā yātudhānāś ca brahmavedodbhavāś ca ye<BR>
05,098.006a	daṃṣṭriṇo bhīmarūpāś ca nivasanty ātmarakṣiṇaḥ<BR>
05,098.006c	māyāvīryopasaṃpannā nivasanty ātmarakṣiṇaḥ<BR>
05,098.007a	nivātakavacā nāma dānavā yuddhadurmadāḥ<BR>
05,098.007c	jānāsi ca yathā śakro naitāñ śaknoti bādhitum<BR>
05,098.008a	bahuśo mātale tvaṃ ca tava putraś ca gomukhaḥ<BR>
05,098.008c	nirbhagno devarājaś ca sahaputraḥ śacīpatiḥ<BR>
05,098.009a	paśya veśmāni raukmāṇi mātale rājatāni ca<BR>
05,098.009c	karmaṇā vidhiyuktena yuktāny upagatāni ca<BR>
05,098.010a	vaiḍūryaharitānīva pravālarucirāṇi ca<BR>
05,098.010c	arkasphaṭikaśubhrāṇi vajrasārojjvalāni ca<BR>
05,098.011a	pārthivānīva cābhānti punar nagamayāni ca<BR>
05,098.011c	śailānīva ca dṛśyante tārakāṇīva cāpy uta<BR>
05,098.012a	sūryarūpāṇi cābhānti dīptāgnisadṛśāni ca<BR>
05,098.012c	maṇijālavicitrāṇi prāṃśūni nibiḍāni ca<BR>
05,098.013a	naitāni śakyaṃ nirdeṣṭuṃ rūpato dravyatas tathā<BR>
05,098.013c	guṇataś caiva siddhāni pramāṇaguṇavanti ca<BR>
05,098.014a	ākrīḍān paśya daityānāṃ tathaiva śayanāny uta<BR>
05,098.014c	ratnavanti mahārhāṇi bhājanāny āsanāni ca<BR>
05,098.015a	jaladābhāṃs tathā śailāṃs toyaprasravaṇānvitān<BR>
05,098.015c	kāmapuṣpaphalāṃś caiva pādapān kāmacāriṇaḥ<BR>
05,098.016a	mātale kaś cid atrāpi rucitas te varo bhavet<BR>
05,098.016c	atha vānyāṃ diśaṃ bhūmer gacchāva yadi manyase<BR>
05,098.017	kaṇva uvāca<BR>
05,098.017a	mātalis tv abravīd enaṃ bhāṣamāṇaṃ tathāvidham<BR>
05,098.017c	devarṣe naiva me kāryaṃ vipriyaṃ tridivaukasām<BR>
05,098.018a	nityānuṣaktavairā hi bhrātaro devadānavāḥ<BR>
05,098.018c	aripakṣeṇa saṃbandhaṃ rocayiṣyāmy ahaṃ katham<BR>
05,098.019a	anyatra sādhu gacchāvo draṣṭuṃ nārhāmi dānavān<BR>
05,098.019c	jānāmi tu tathātmānaṃ ditsātmakamalaṃ yathā<BR>
05,099.001	nārada uvāca<BR>
05,099.001a	ayaṃ lokaḥ suparṇānāṃ pakṣiṇāṃ pannagāśinām<BR>
05,099.001c	vikrame gamane bhāre naiṣām asti pariśramaḥ<BR>
05,099.002a	vainateyasutaiḥ sūta ṣaḍbhis tatam idaṃ kulam<BR>
05,099.002c	sumukhena sunāmnā ca sunetreṇa suvarcasā<BR>
05,099.003a	surūpapakṣirājena subalena ca mātale<BR>
05,099.003c	vardhitāni prasūtyā vai vinatākulakartṛbhiḥ<BR>
05,099.004a	pakṣirājābhijātyānāṃ sahasrāṇi śatāni ca<BR>
05,099.004c	kaśyapasya tato vaṃśe jātair bhūtivivardhanaiḥ<BR>
05,099.005a	sarve hy ete śriyā yuktāḥ sarve śrīvatsalakṣaṇāḥ<BR>
05,099.005c	sarve śriyam abhīpsanto dhārayanti balāny uta<BR>
05,099.006a	karmaṇā kṣatriyāś caite nirghṛṇā bhogibhojinaḥ<BR>
05,099.006c	jñātisaṃkṣayakartṛtvād brāhmaṇyaṃ na labhanti vai<BR>
05,099.007a	nāmāni caiṣāṃ vakṣyāmi yathā prādhānyataḥ śṛṇu<BR>
05,099.007c	mātale ślāghyam etad dhi kulaṃ viṣṇuparigraham<BR>
05,099.008a	daivataṃ viṣṇur eteṣāṃ viṣṇur eva parāyaṇam<BR>
05,099.008c	hṛdi caiṣāṃ sadā viṣṇur viṣṇur eva gatiḥ sadā<BR>
05,099.009a	suvarṇacūḍo nāgāśī dāruṇaś caṇḍatuṇḍakaḥ<BR>
05,099.009c	analaś cānilaś caiva viśālākṣo 'tha kuṇḍalī<BR>
05,099.010a	kāśyapir dhvajaviṣkambho vainateyo 'tha vāmanaḥ<BR>
05,099.010c	vātavego diśācakṣur nimeṣo nimiṣas tathā<BR>
05,099.011a	trivāraḥ saptavāraś ca vālmīkir dvīpakas tathā<BR>
05,099.011c	daityadvīpaḥ sariddvīpaḥ sārasaḥ padmakesaraḥ<BR>
05,099.012a	sumukhaḥ sukhaketuś ca citrabarhas tathānaghaḥ<BR>
05,099.012c	meghakṛt kumudo dakṣaḥ sarpāntaḥ somabhojanaḥ<BR>
05,099.013a	gurubhāraḥ kapotaś ca sūryanetraś cirāntakaḥ<BR>
05,099.013c	viṣṇudhanvā kumāraś ca paribarho haris tathā<BR>
05,099.014a	susvaro madhuparkaś ca hemavarṇas tathaiva ca<BR>
05,099.014c	malayo mātariśvā ca niśākaradivākarau<BR>
05,099.015a	ete pradeśamātreṇa mayoktā garuḍātmajāḥ<BR>
05,099.015c	prādhānyato 'tha yaśasā kīrtitāḥ prāṇataś ca te<BR>
05,099.016a	yady atra na ruciḥ kā cid ehi gacchāva mātale<BR>
05,099.016c	taṃ nayiṣyāmi deśaṃ tvāṃ ruciṃ yatropalapsyase<BR>
05,100.001	nārada uvāca<BR>
05,100.001a	idaṃ rasātalaṃ nāma saptamaṃ pṛthivītalam<BR>
05,100.001c	yatrāste surabhir mātā gavām amṛtasaṃbhavā<BR>
05,100.002a	kṣarantī satataṃ kṣīraṃ pṛthivīsārasaṃbhavam<BR>
05,100.002c	ṣaṇṇāṃ rasānāṃ sāreṇa rasam ekam anuttamam<BR>
05,100.003a	amṛtenābhitṛptasya sāram udgirataḥ purā<BR>
05,100.003c	pitāmahasya vadanād udatiṣṭhad aninditā<BR>
05,100.004a	yasyāḥ kṣīrasya dhārāyā nipatantyā mahītale<BR>
05,100.004c	hradaḥ kṛtaḥ kṣīranidhiḥ pavitraṃ param uttamam<BR>
05,100.005a	puṣpitasyeva phenasya paryantam anuveṣṭitam<BR>
05,100.005c	pibanto nivasanty atra phenapā munisattamāḥ<BR>
05,100.006a	phenapā nāma nāmnā te phenāhārāś ca mātale<BR>
05,100.006c	ugre tapasi vartante yeṣāṃ bibhyati devatāḥ<BR>
05,100.007a	asyāś catasro dhenvo 'nyā dikṣu sarvāsu mātale<BR>
05,100.007c	nivasanti diśāpālyo dhārayantyo diśaḥ smṛtāḥ<BR>
05,100.008a	pūrvāṃ diśaṃ dhārayate surūpā nāma saurabhī<BR>
05,100.008c	dakṣiṇāṃ haṃsakā nāma dhārayaty aparāṃ diśam<BR>
05,100.009a	paścimā vāruṇī dik ca dhāryate vai subhadrayā<BR>
05,100.009c	mahānubhāvayā nityaṃ mātale viśvarūpayā<BR>
05,100.010a	sarvakāmadughā nāma dhenur dhārayate diśam<BR>
05,100.010c	uttarāṃ mātale dharmyāṃ tathailavilasaṃjñitām<BR>
05,100.011a	āsāṃ tu payasā miśraṃ payo nirmathya sāgare<BR>
05,100.011c	manthānaṃ mandaraṃ kṛtvā devair asurasaṃhitaiḥ<BR>
05,100.012a	uddhṛtā vāruṇī lakṣmīr amṛtaṃ cāpi mātale<BR>
05,100.012c	uccaiḥśravāś cāśvarājo maṇiratnaṃ ca kaustubham<BR>
05,100.013a	sudhāhāreṣu ca sudhāṃ svadhābhojiṣu ca svadhām<BR>
05,100.013c	amṛtaṃ cāmṛtāśeṣu surabhiḥ kṣarate payaḥ<BR>
05,100.014a	atra gāthā purā gītā rasātalanivāsibhiḥ<BR>
05,100.014c	paurāṇī śrūyate loke gīyate yā manīṣibhiḥ<BR>
05,100.015a	na nāgaloke na svarge na vimāne triviṣṭape<BR>
05,100.015c	parivāsaḥ sukhas tādṛg rasātalatale yathā<BR>
05,101.001	nārada uvāca<BR>
05,101.001a	iyaṃ bhogavatī nāma purī vāsukipālitā<BR>
05,101.001c	yādṛśī devarājasya purīvaryāmarāvatī<BR>
05,101.002a	eṣa śeṣaḥ sthito nāgo yeneyaṃ dhāryate sadā<BR>
05,101.002c	tapasā lokamukhyena prabhāvamahatā mahī<BR>
05,101.003a	śvetoccayanibhākāro nānāvidhavibhūṣaṇaḥ<BR>
05,101.003c	sahasraṃ dhārayan mūrdhnāṃ jvālājihvo mahābalaḥ<BR>
05,101.004a	iha nānāvidhākārā nānāvidhavibhūṣaṇāḥ<BR>
05,101.004c	surasāyāḥ sutā nāgā nivasanti gatavyathāḥ<BR>
05,101.005a	maṇisvastikacakrāṅkāḥ kamaṇḍalukalakṣaṇāḥ<BR>
05,101.005c	sahasrasaṃkhyā balinaḥ sarve raudrāḥ svabhāvataḥ<BR>
05,101.006a	sahasraśirasaḥ ke cit ke cit pañcaśatānanāḥ<BR>
05,101.006c	śataśīrṣās tathā ke cit ke cit triśiraso 'pi ca<BR>
05,101.007a	dvipañcaśirasaḥ ke cit ke cit saptamukhās tathā<BR>
05,101.007c	mahābhogā mahākāyāḥ parvatābhogabhoginaḥ<BR>
05,101.008a	bahūnīha sahasrāṇi prayutāny arbudāni ca<BR>
05,101.008c	nāgānām ekavaṃśānāṃ yathāśreṣṭhāṃs tu me śṛṇu<BR>
05,101.009a	vāsukis takṣakaś caiva karkoṭakadhanaṃjayau<BR>
05,101.009c	kālīyo nahuṣaś caiva kambalāśvatarāv ubhau<BR>
05,101.010a	bāhyakuṇḍo maṇir nāgas tathaivāpūraṇaḥ khagaḥ<BR>
05,101.010c	vāmanaś cailapatraś ca kukuraḥ kukuṇas tathā<BR>
05,101.011a	āryako nandakaś caiva tathā kalaśapotakau<BR>
05,101.011c	kailāsakaḥ piñjarako nāgaś cairāvatas tathā<BR>
05,101.012a	sumanomukho dadhimukhaḥ śaṅkho nandopanandakau<BR>
05,101.012c	āptaḥ koṭanakaś caiva śikhī niṣṭhūrikas tathā<BR>
05,101.013a	tittirir hastibhadraś ca kumudo mālyapiṇḍakaḥ<BR>
05,101.013c	dvau padmau puṇḍarīkaś ca puṣpo mudgaraparṇakaḥ<BR>
05,101.014a	karavīraḥ pīṭharakaḥ saṃvṛtto vṛtta eva ca<BR>
05,101.014c	piṇḍāro bilvapatraś ca mūṣikādaḥ śirīṣakaḥ<BR>
05,101.015a	dilīpaḥ śaṅkhaśīrṣaś ca jyotiṣko 'thāparājitaḥ<BR>
05,101.015c	kauravyo dhṛtarāṣṭraś ca kumāraḥ kuśakas tathā<BR>
05,101.016a	virajā dhāraṇaś caiva subāhur mukharo jayaḥ<BR>
05,101.016c	badhirāndhau vikuṇḍaś ca virasaḥ surasas tathā<BR>
05,101.017a	ete cānye ca bahavaḥ kaśyapasyātmajāḥ smṛtāḥ<BR>
05,101.017c	mātale paśya yady atra kaś cit te rocate varaḥ<BR>
05,101.018	kaṇva uvāca<BR>
05,101.018a	mātalis tv ekam avyagraḥ satataṃ saṃnirīkṣya vai<BR>
05,101.018c	papraccha nāradaṃ tatra prītimān iva cābhavat<BR>
05,101.018d*0437_01	maharṣe śaṃsa me sarvaṃ pṛcchato jñātum icchataḥ<BR>
05,101.018d*0437_02	karāmalakavat sarvaṃ tava jñānaṃ mahāmune<BR>
05,101.019a	sthito ya eṣa purataḥ kauravyasyāryakasya ca<BR>
05,101.019c	dyutimān darśanīyaś ca kasyaiṣa kulanandanaḥ<BR>
05,101.020a	kaḥ pitā jananī cāsya katamasyaiṣa bhoginaḥ<BR>
05,101.020c	vaṃśasya kasyaiṣa mahān ketubhūta iva sthitaḥ<BR>
05,101.021a	praṇidhānena dhairyeṇa rūpeṇa vayasā ca me<BR>
05,101.021c	manaḥ praviṣṭo devarṣe guṇakeśyāḥ patir varaḥ<BR>
05,101.022a	mātaliṃ prītimanasaṃ dṛṣṭvā sumukhadarśanāt<BR>
05,101.022c	nivedayām āsa tadā māhātmyaṃ janma karma ca<BR>
05,101.023a	airāvatakule jātaḥ sumukho nāma nāgarāṭ<BR>
05,101.023c	āryakasya mataḥ pautro dauhitro vāmanasya ca<BR>
05,101.024a	etasya hi pitā nāgaś cikuro nāma mātale<BR>
05,101.024c	nacirād vainateyena pañcatvam upapāditaḥ<BR>
05,101.025a	tato 'bravīt prītamanā mātalir nāradaṃ vacaḥ<BR>
05,101.025c	eṣa me rucitas tāta jāmātā bhujagottamaḥ<BR>
05,101.026a	kriyatām atra yatno hi prītimān asmy anena vai<BR>
05,101.026c	asya nāgapater dātuṃ priyāṃ duhitaraṃ mune<BR>
05,102.000*0438_00	kaṇvaḥ<BR>
05,102.000*0438_01	mātaler vacanaṃ śrutvā nārado munisattamaḥ<BR>
05,102.000*0438_02	abravīn nāgarājānam āryakaṃ kurunandana<BR>
05,102.001	nārada uvāca<BR>
05,102.001a	sūto 'yaṃ mātalir nāma śakrasya dayitaḥ suhṛt<BR>
05,102.001c	śuciḥ śīlaguṇopetas tejasvī vīryavān balī<BR>
05,102.002a	śakrasyāyaṃ sakhā caiva mantrī sārathir eva ca<BR>
05,102.002c	alpāntaraprabhāvaś ca vāsavena raṇe raṇe<BR>
05,102.003a	ayaṃ harisahasreṇa yuktaṃ jaitraṃ rathottamam<BR>
05,102.003c	devāsureṣu yuddheṣu manasaiva niyacchati<BR>
05,102.004a	anena vijitān aśvair dorbhyāṃ jayati vāsavaḥ<BR>
05,102.004c	anena prahṛte pūrvaṃ balabhit praharaty uta<BR>
05,102.005a	asya kanyā varārohā rūpeṇāsadṛśī bhuvi<BR>
05,102.005c	sattvaśīlaguṇopetā guṇakeśīti viśrutā<BR>
05,102.006a	tasyāsya yatnāc caratas trailokyam amaradyute<BR>
05,102.006c	sumukho bhavataḥ pautro rocate duhituḥ patiḥ<BR>
05,102.007a	yadi te rocate saumya bhujagottama māciram<BR>
05,102.007c	kriyatām āryaka kṣipraṃ buddhiḥ kanyāpratigrahe<BR>
05,102.008a	yathā viṣṇukule lakṣmīr yathā svāhā vibhāvasoḥ<BR>
05,102.008c	kule tava tathaivāstu guṇakeśī sumadhyamā<BR>
05,102.009a	pautrasyārthe bhavāṃs tasmād guṇakeśīṃ pratīcchatu<BR>
05,102.009c	sadṛśīṃ pratirūpasya vāsavasya śacīm iva<BR>
05,102.010a	pitṛhīnam api hy enaṃ guṇato varayāmahe<BR>
05,102.010c	bahumānāc ca bhavatas tathaivairāvatasya ca<BR>
05,102.010e	sumukhasya guṇaiś caiva śīlaśaucadamādibhiḥ<BR>
05,102.011a	abhigamya svayaṃ kanyām ayaṃ dātuṃ samudyataḥ<BR>
05,102.011c	mātales tasya saṃmānaṃ kartum arho bhavān api<BR>
05,102.012	kaṇva uvāca<BR>
05,102.012a	sa tu dīnaḥ prahṛṣṭaś ca prāha nāradam āryakaḥ<BR>
05,102.012c	vriyamāṇe tathā pautre putre ca nidhanaṃ gate<BR>
05,102.012d*0439_01	katham icchāmi devarṣe guṇakeśīṃ snuṣāṃ prati<BR>
05,102.013a	na me naitad bahumataṃ devarṣe vacanaṃ tava<BR>
05,102.013c	sakhā śakrasya saṃyuktaḥ kasyāyaṃ nepsito bhavet<BR>
05,102.014a	kāraṇasya tu daurbalyāc cintayāmi mahāmune<BR>
05,102.014c	asya dehakaras tāta mama putro mahādyute<BR>
05,102.014e	bhakṣito vainateyena duḥkhārtās tena vai vayam<BR>
05,102.015a	punar eva ca tenoktaṃ vainateyena gacchatā<BR>
05,102.015c	māsenānyena sumukhaṃ bhakṣayiṣya iti prabho<BR>
05,102.016a	dhruvaṃ tathā tad bhavitā jānīmas tasya niścayam<BR>
05,102.016c	tena harṣaḥ pranaṣṭo me suparṇavacanena vai<BR>
05,102.016d*0440_00	kaṇvaḥ<BR>
05,102.016d*0440_01	āryakasya vacaḥ śrutvā garuḍaṃ prati bhāṣitam<BR>
05,102.017a	mātalis tv abravīd enaṃ buddhir atra kṛtā mayā<BR>
05,102.017c	jāmātṛbhāvena vṛtaḥ sumukhas tava putrajaḥ<BR>
05,102.018a	so 'yaṃ mayā ca sahito nāradena ca pannagaḥ<BR>
05,102.018c	trilokeśaṃ surapatiṃ gatvā paśyatu vāsavam<BR>
05,102.019a	śeṣeṇaivāsya kāryeṇa prajñāsyāmy aham āyuṣaḥ<BR>
05,102.019c	suparṇasya vighāte ca prayatiṣyāmi sattama<BR>
05,102.020a	sumukhaś ca mayā sārdhaṃ deveśam abhigacchatu<BR>
05,102.020c	kāryasaṃsādhanārthāya svasti te 'stu bhujaṃgama<BR>
05,102.020d*0441_01	āryakeṇābhyanujñāto gamyatām iti bhārata<BR>
05,102.021a	tatas te sumukhaṃ gṛhya sarva eva mahaujasaḥ<BR>
05,102.021c	dadṛśuḥ śakram āsīnaṃ devarājaṃ mahādyutim<BR>
05,102.022a	saṃgatyā tatra bhagavān viṣṇur āsīc caturbhujaḥ<BR>
05,102.022c	tatas tat sarvam ācakhyau nārado mātaliṃ prati<BR>
05,102.023a	tataḥ puraṃdaraṃ viṣṇur uvāca bhuvaneśvaram<BR>
05,102.023c	amṛtaṃ dīyatām asmai kriyatām amaraiḥ samaḥ<BR>
05,102.024a	mātalir nāradaś caiva sumukhaś caiva vāsava<BR>
05,102.024c	labhantāṃ bhavataḥ kāmāt kāmam etaṃ yathepsitam<BR>
05,102.025a	puraṃdaro 'tha saṃcintya vainateyaparākramam<BR>
05,102.025c	viṣṇum evābravīd enaṃ bhavān eva dadātv iti<BR>
05,102.026	viṣṇur uvāca<BR>
05,102.026a	īśas tvam asi lokānāṃ carāṇām acarāś ca ye<BR>
05,102.026c	tvayā dattam adattaṃ kaḥ kartum utsahate vibho<BR>
05,102.027	kaṇva uvāca<BR>
05,102.027a	prādāc chakras tatas tasmai pannagāyāyur uttamam<BR>
05,102.027c	na tv enam amṛtaprāśaṃ cakāra balavṛtrahā<BR>
05,102.028a	labdhvā varaṃ tu sumukhaḥ sumukhaḥ saṃbabhūva ha<BR>
05,102.028c	kṛtadāro yathākāmaṃ jagāma ca gṛhān prati<BR>
05,102.029a	nāradas tv āryakaś caiva kṛtakāryau mudā yutau<BR>
05,102.029c	pratijagmatur abhyarcya devarājaṃ mahādyutim<BR>
05,103.001	kaṇva uvāca<BR>
05,103.001a	garuḍas tat tu śuśrāva yathāvṛttaṃ mahābalaḥ<BR>
05,103.001c	āyuḥpradānaṃ śakreṇa kṛtaṃ nāgasya bhārata<BR>
05,103.002a	pakṣavātena mahatā ruddhvā tribhuvanaṃ khagaḥ<BR>
05,103.002c	suparṇaḥ paramakruddho vāsavaṃ samupādravat<BR>
05,103.003	garuḍa uvāca<BR>
05,103.003a	bhagavan kim avajñānāt kṣudhāṃ prati bhaye mama<BR>
05,103.003c	kāmakāravaraṃ dattvā punaś calitavān asi<BR>
05,103.004a	nisargāt sarvabhūtānāṃ sarvabhūteśvareṇa me<BR>
05,103.004c	āhāro vihito dhātrā kimarthaṃ vāryate tvayā<BR>
05,103.005a	vṛtaś caiṣa mahānāgaḥ sthāpitaḥ samayaś ca me<BR>
05,103.005c	anena ca mayā deva bhartavyaḥ prasavo mahān<BR>
05,103.006a	etasmiṃs tv anyathābhūte nānyaṃ hiṃsitum utsahe<BR>
05,103.006c	krīḍase kāmakāreṇa devarāja yathecchakam<BR>
05,103.007a	so 'haṃ prāṇān vimokṣyāmi tathā parijano mama<BR>
05,103.007c	ye ca bhṛtyā mama gṛhe prītimān bhava vāsava<BR>
05,103.007d*0442_00	kaṇva uvāca<BR>
05,103.007d*0442_01	śrutvā suparṇavacanaṃ sumukho durmukhas tadā<BR>
05,103.007d*0442_02	tyaktvā rūpaṃ vivarṇas tu sarparūpadharo 'bhavat<BR>
05,103.007d*0442_03	indra uvāca<BR>
05,103.007d*0442_03	gatvā viṣṇusamīpaṃ tu pādapīṭhaṃ samāśliṣat<BR>
05,103.007d*0442_04	na mayā kṛtaṃ vainateya na māṃ kroddhuṃ tvam arhasi<BR>
05,103.007d*0442_05	dattābhayaḥ sa sumukho viṣṇunā prabhaviṣṇunā<BR>
05,103.007d*0442_06	śrutvā puraṃdareṇoktam uvāca vinatāsutaḥ<BR>
05,103.007d*0443_01	tataḥ puraṃdaro vākyam uvāca garuḍaṃ prati<BR>
05,103.008a	etac caivāham arhāmi bhūyaś ca balavṛtrahan<BR>
05,103.008c	trailokyasyeśvaro yo 'haṃ parabhṛtyatvam āgataḥ<BR>
05,103.009a	tvayi tiṣṭhati deveśa na viṣṇuḥ kāraṇaṃ mama<BR>
05,103.009c	trailokyarāja rājyaṃ hi tvayi vāsava śāśvatam<BR>
05,103.010a	mamāpi dakṣasya sutā jananī kaśyapaḥ pitā<BR>
05,103.010c	aham apy utsahe lokān samastān voḍhum añjasā<BR>
05,103.011a	asahyaṃ sarvabhūtānāṃ mamāpi vipulaṃ balam<BR>
05,103.011c	mayāpi sumahat karma kṛtaṃ daiteyavigrahe<BR>
05,103.012a	śrutaśrīḥ śrutasenaś ca vivasvān rocanāmukhaḥ<BR>
05,103.012c	prasabhaḥ kālakākṣaś ca mayāpi ditijā hatāḥ<BR>
05,103.013a	yat tu dhvajasthānagato yatnāt paricarāmy aham<BR>
05,103.013c	vahāmi caivānujaṃ te tena mām avamanyase<BR>
05,103.014a	ko 'nyo bhārasaho hy asti ko 'nyo 'sti balavattaraḥ<BR>
05,103.014b*0444_01	so 'haṃ pakṣaikadeśena kṣobhaye sāgarān api<BR>
05,103.014c	mayā yo 'haṃ viśiṣṭaḥ san vahāmīmaṃ sabāndhavam<BR>
05,103.015a	avajñāya tu yat te 'haṃ bhojanād vyaparopitaḥ<BR>
05,103.015c	tena me gauravaṃ naṣṭaṃ tvattaś cāsmāc ca vāsava<BR>
05,103.016a	adityāṃ ya ime jātā balavikramaśālinaḥ<BR>
05,103.016c	tvam eṣāṃ kila sarveṣāṃ viśeṣād balavattaraḥ<BR>
05,103.017a	so 'haṃ pakṣaikadeśena vahāmi tvāṃ gataklamaḥ<BR>
05,103.017c	vimṛśa tvaṃ śanais tāta ko nv atra balavān iti<BR>
05,103.018	kaṇva uvāca<BR>
05,103.018a	tasya tad vacanaṃ śrutvā khagasyodarkadāruṇam<BR>
05,103.018c	akṣobhyaṃ kṣobhayaṃs tārkṣyam uvāca rathacakrabhṛt<BR>
05,103.019a	garutman manyase ''tmānaṃ balavantaṃ sudurbalam<BR>
05,103.019c	alam asmatsamakṣaṃ te stotum ātmānam aṇḍaja<BR>
05,103.020a	trailokyam api me kṛtsnam aśaktaṃ dehadhāraṇe<BR>
05,103.020c	aham evātmanātmānaṃ vahāmi tvāṃ ca dhāraye<BR>
05,103.020d*0445_01	na tvaṃ vahasi māṃ dorbhyāṃ moghaṃ tava vikatthanam<BR>
05,103.021a	imaṃ tāvan mamaikaṃ tvaṃ bāhuṃ savyetaraṃ vaha<BR>
05,103.021c	yady enaṃ dhārayasy ekaṃ saphalaṃ te vikatthitam<BR>
05,103.022a	tataḥ sa bhagavāṃs tasya skandhe bāhuṃ samāsajat<BR>
05,103.022b*0446_01	spṛṣṭamātro nakhāgreṇa garutmān kaśyapātmajaḥ<BR>
05,103.022b*0447_01	svahastanyastabhāro 'bhūd dvayasya snehakāraṇāt<BR>
05,103.022b*0448_01	āropitaṃ samudvoḍhuṃ bhāraṃ taṃ nāśakad balāt<BR>
05,103.022c	nipapāta sa bhārārto vihvalo naṣṭacetanaḥ<BR>
05,103.023a	yāvān hi bhāraḥ kṛtsnāyāḥ pṛthivyāḥ parvataiḥ saha<BR>
05,103.023c	ekasyā dehaśākhāyās tāvad bhāram amanyata<BR>
05,103.024a	na tv enaṃ pīḍayām āsa balena balavattaraḥ<BR>
05,103.024c	tato hi jīvitaṃ tasya na vyanīnaśad acyutaḥ<BR>
05,103.025a	vipakṣaḥ srastakāyaś ca vicetā vihvalaḥ khagaḥ<BR>
05,103.025c	mumoca patrāṇi tadā gurubhāraprapīḍitaḥ<BR>
05,103.026a	sa viṣṇuṃ śirasā pakṣī praṇamya vinatāsutaḥ<BR>
05,103.026c	vicetā vihvalo dīnaḥ kiṃ cid vacanam abravīt<BR>
05,103.027a	bhagavaṃl lokasārasya sadṛśena vapuṣmatā<BR>
05,103.027c	bhujena svairamuktena niṣpiṣṭo 'smi mahītale<BR>
05,103.028a	kṣantum arhasi me deva vihvalasyālpacetasaḥ<BR>
05,103.028c	baladāhavidagdhasya pakṣiṇo dhvajavāsinaḥ<BR>
05,103.029a	na vijñātaṃ balaṃ deva mayā te paramaṃ vibho<BR>
05,103.029c	tena manyāmy ahaṃ vīryam ātmano 'sadṛśaṃ paraiḥ<BR>
05,103.030a	tataś cakre sa bhagavān prasādaṃ vai garutmataḥ<BR>
05,103.030c	maivaṃ bhūya iti snehāt tadā cainam uvāca ha<BR>
05,103.030d*0449_01	pādāṅguṣṭhena cikṣepa sumukhaṃ garuḍorasi<BR>
05,103.030d*0449_02	tataḥ prabhṛti rājendra saha sarpeṇa vartate<BR>
05,103.030d*0449_03	evaṃ viṣṇubalākrānto garvanāśam upāgamat<BR>
05,103.030d*0449_04	garuḍo balavān rājan vainateyo mahāyaśāḥ<BR>
05,103.031a	tathā tvam api gāndhāre yāvat pāṇḍusutān raṇe<BR>
05,103.031c	nāsādayasi tān vīrāṃs tāvaj jīvasi putraka<BR>
05,103.032a	bhīmaḥ praharatāṃ śreṣṭho vāyuputro mahābalaḥ<BR>
05,103.032c	dhanaṃjayaś cendrasuto na hanyātāṃ tu kaṃ raṇe<BR>
05,103.033a	viṣṇur vāyuś ca śakraś ca dharmas tau cāśvināv ubhau<BR>
05,103.033c	ete devās tvayā kena hetunā śakyam īkṣitum<BR>
05,103.034a	tad alaṃ te virodhena śamaṃ gaccha nṛpātmaja<BR>
05,103.034c	vāsudevena tīrthena kulaṃ rakṣitum arhasi<BR>
05,103.035a	pratyakṣo hy asya sarvasya nārado 'yaṃ mahātapāḥ<BR>
05,103.035c	māhātmyaṃ yat tadā viṣṇor yo 'yaṃ cakragadādharaḥ<BR>
05,103.036	vaiśaṃpāyana uvāca<BR>
05,103.036a	duryodhanas tu tac chrutvā niḥśvasan bhṛkuṭīmukhaḥ<BR>
05,103.036c	rādheyam abhisaṃprekṣya jahāsa svanavat tadā<BR>
05,103.037a	kadarthīkṛtya tad vākyam ṛṣeḥ kaṇvasya durmatiḥ<BR>
05,103.037c	ūruṃ gajakarākāraṃ tāḍayann idam abravīt<BR>
05,103.038a	yathaiveśvarasṛṣṭo 'smi yad bhāvi yā ca me gatiḥ<BR>
05,103.038c	tathā maharṣe vartāmi kiṃ pralāpaḥ kariṣyati<BR>
05,104.001	janamejaya uvāca<BR>
05,104.001a	anarthe jātanirbandhaṃ parārthe lobhamohitam<BR>
05,104.001c	anāryakeṣv abhirataṃ maraṇe kṛtaniścayam<BR>
05,104.002a	jñātīnāṃ duḥkhakartāraṃ bandhūnāṃ śokavardhanam<BR>
05,104.002c	suhṛdāṃ kleśadātāraṃ dviṣatāṃ harṣavardhanam<BR>
05,104.003a	kathaṃ nainaṃ vimārgasthaṃ vārayantīha bāndhavāḥ<BR>
05,104.003c	sauhṛdād vā suhṛtsnigdho bhagavān vā pitāmahaḥ<BR>
05,104.004	vaiśaṃpāyana uvāca<BR>
05,104.004a	uktaṃ bhagavatā vākyam uktaṃ bhīṣmeṇa yat kṣamam<BR>
05,104.004c	uktaṃ bahuvidhaṃ caiva nāradenāpi tac chṛṇu<BR>
05,104.005	nārada uvāca<BR>
05,104.005a	durlabho vai suhṛc chrotā durlabhaś ca hitaḥ suhṛt<BR>
05,104.005c	tiṣṭhate hi suhṛd yatra na bandhus tatra tiṣṭhati<BR>
05,104.006a	śrotavyam api paśyāmi suhṛdāṃ kurunandana<BR>
05,104.006c	na kartavyaś ca nirbandho nirbandho hi sudāruṇaḥ<BR>
05,104.007a	atrāpy udāharantīmam itihāsaṃ purātanam<BR>
05,104.007c	yathā nirbandhataḥ prāpto gālavena parājayaḥ<BR>
05,104.008a	viśvāmitraṃ tapasyantaṃ dharmo jijñāsayā purā<BR>
05,104.008c	abhyagacchat svayaṃ bhūtvā vasiṣṭho bhagavān ṛṣiḥ<BR>
05,104.009a	saptarṣīṇām anyatamaṃ veṣam āsthāya bhārata<BR>
05,104.009c	bubhukṣuḥ kṣudhito rājann āśramaṃ kauśikasya ha<BR>
05,104.010a	viśvāmitro 'tha saṃbhrāntaḥ śrapayām āsa vai carum<BR>
05,104.010c	paramānnasya yatnena na ca sa pratyapālayat<BR>
05,104.011a	annaṃ tena yadā bhuktam anyair dattaṃ tapasvibhiḥ<BR>
05,104.011c	atha gṛhyānnam atyuṣṇaṃ viśvāmitro 'bhyupāgamat<BR>
05,104.012a	bhuktaṃ me tiṣṭha tāvat tvam ity uktvā bhagavān yayau<BR>
05,104.012c	viśvāmitras tato rājan sthita eva mahādyutiḥ<BR>
05,104.013a	bhaktaṃ pragṛhya mūrdhnā tad bāhubhyāṃ pārśvato 'gamat<BR>
05,104.013c	sthitaḥ sthāṇur ivābhyāśe niśceṣṭo mārutāśanaḥ<BR>
05,104.014a	tasya śuśrūṣaṇe yatnam akarod gālavo muniḥ<BR>
05,104.014c	gauravād bahumānāc ca hārdena priyakāmyayā<BR>
05,104.015a	atha varṣaśate pūrṇe dharmaḥ punar upāgamat<BR>
05,104.015c	vāsiṣṭhaṃ veṣam āsthāya kauśikaṃ bhojanepsayā<BR>
05,104.016a	sa dṛṣṭvā śirasā bhaktaṃ dhriyamāṇaṃ maharṣiṇā<BR>
05,104.016c	tiṣṭhatā vāyubhakṣeṇa viśvāmitreṇa dhīmatā<BR>
05,104.017a	pratigṛhya tato dharmas tathaivoṣṇaṃ tathā navam<BR>
05,104.017c	bhuktvā prīto 'smi viprarṣe tam uktvā sa munir gataḥ<BR>
05,104.018a	kṣatrabhāvād apagato brāhmaṇatvam upāgataḥ<BR>
05,104.018c	dharmasya vacanāt prīto viśvāmitras tadābhavat<BR>
05,104.019a	viśvāmitras tu śiṣyasya gālavasya tapasvinaḥ<BR>
05,104.019c	śuśrūṣayā ca bhaktyā ca prītimān ity uvāca tam<BR>
05,104.019e	anujñāto mayā vatsa yatheṣṭaṃ gaccha gālava<BR>
05,104.020a	ity uktaḥ pratyuvācedaṃ gālavo munisattamam<BR>
05,104.020c	prīto madhurayā vācā viśvāmitraṃ mahādyutim<BR>
05,104.021a	dakṣiṇāṃ kāṃ prayacchāmi bhavate gurukarmaṇi<BR>
05,104.021c	dakṣiṇābhir upetaṃ hi karma sidhyati mānavam<BR>
05,104.022a	dakṣiṇānāṃ hi sṛṣṭānām apavargeṇa bhujyate<BR>
05,104.022c	svarge kratuphalaṃ sadbhir dakṣiṇā śāntir ucyate<BR>
05,104.022e	kim āharāmi gurvarthaṃ bravītu bhagavān iti<BR>
05,104.023a	jānamānas tu bhagavāñ jitaḥ śuśrūṣaṇena ca<BR>
05,104.023c	viśvāmitras tam asakṛd gaccha gacchety acodayat<BR>
05,104.024a	asakṛd gaccha gaccheti viśvāmitreṇa bhāṣitaḥ<BR>
05,104.024c	kiṃ dadānīti bahuśo gālavaḥ pratyabhāṣata<BR>
05,104.025a	nirbandhatas tu bahuśo gālavasya tapasvinaḥ<BR>
05,104.025c	kiṃ cid āgatasaṃrambho viśvāmitro 'bravīd idam<BR>
05,104.026a	ekataḥśyāmakarṇānāṃ śatāny aṣṭau dadasva me<BR>
05,104.026c	hayānāṃ candraśubhrāṇāṃ gaccha gālava māciram<BR>
05,105.001	nārada uvāca<BR>
05,105.001a	evam uktas tadā tena viśvāmitreṇa dhīmatā<BR>
05,105.001c	nāste na śete nāhāraṃ kurute gālavas tadā<BR>
05,105.002a	tvagasthibhūto hariṇaś cintāśokaparāyaṇaḥ<BR>
05,105.002c	śocamāno 'timātraṃ sa dahyamānaś ca manyunā<BR>
05,105.002d*0450_01	gālavo duḥkhito duḥkhād vilalāpa suyodhana<BR>
05,105.003a	kutaḥ puṣṭāni mitrāṇi kuto 'rthāḥ saṃcayaḥ kutaḥ<BR>
05,105.003c	hayānāṃ candraśubhrāṇāṃ śatāny aṣṭau kuto mama<BR>
05,105.004a	kuto me bhojanaśraddhā sukhaśraddhā kutaś ca me<BR>
05,105.004c	śraddhā me jīvitasyāpi chinnā kiṃ jīvitena me<BR>
05,105.005a	ahaṃ pāraṃ samudrasya pṛthivyā vā paraṃ parāt<BR>
05,105.005c	gatvātmānaṃ vimuñcāmi kiṃ phalaṃ jīvitena me<BR>
05,105.006a	adhanasyākṛtārthasya tyaktasya vividhaiḥ phalaiḥ<BR>
05,105.006c	ṛṇaṃ dhārayamāṇasya kutaḥ sukham anīhayā<BR>
05,105.007a	suhṛdāṃ hi dhanaṃ bhuktvā kṛtvā praṇayam īpsitam<BR>
05,105.007c	pratikartum aśaktasya jīvitān maraṇaṃ varam<BR>
05,105.008a	pratiśrutya kariṣyeti kartavyaṃ tad akurvataḥ<BR>
05,105.008c	mithyāvacanadagdhasya iṣṭāpūrtaṃ praṇaśyati<BR>
05,105.009a	na rūpam anṛtasyāsti nānṛtasyāsti saṃtatiḥ<BR>
05,105.009c	nānṛtasyādhipatyaṃ ca kuta eva gatiḥ śubhā<BR>
05,105.010a	kutaḥ kṛtaghnasya yaśaḥ kutaḥ sthānaṃ kutaḥ sukham<BR>
05,105.010c	aśraddheyaḥ kṛtaghno hi kṛtaghne nāsti niṣkṛtiḥ<BR>
05,105.011a	na jīvaty adhanaḥ pāpaḥ kutaḥ pāpasya tantraṇam<BR>
05,105.011c	pāpo dhruvam avāpnoti vināśaṃ nāśayan kṛtam<BR>
05,105.012a	so 'haṃ pāpaḥ kṛtaghnaś ca kṛpaṇaś cānṛto 'pi ca<BR>
05,105.012c	guror yaḥ kṛtakāryaḥ saṃs tat karomi na bhāṣitam<BR>
05,105.012e	so 'haṃ prāṇān vimokṣyāmi kṛtvā yatnam anuttamam<BR>
05,105.013a	arthanā na mayā kā cit kṛtapūrvā divaukasām<BR>
05,105.013c	mānayanti ca māṃ sarve tridaśā yajñasaṃstare<BR>
05,105.014a	ahaṃ tu vibudhaśreṣṭhaṃ devaṃ tribhuvaneśvaram<BR>
05,105.014c	viṣṇuṃ gacchāmy ahaṃ kṛṣṇaṃ gatiṃ gatimatāṃ varam<BR>
05,105.015a	bhogā yasmāt pratiṣṭhante vyāpya sarvān surāsurān<BR>
05,105.015c	prayato draṣṭum icchāmi mahāyoginam avyayam<BR>
05,105.016a	evam ukte sakhā tasya garuḍo vinatātmajaḥ<BR>
05,105.016c	darśayām āsa taṃ prāha saṃhṛṣṭaḥ priyakāmyayā<BR>
05,105.017a	suhṛd bhavān mama mataḥ suhṛdāṃ ca mataḥ suhṛt<BR>
05,105.017c	īpsitenābhilāṣeṇa yoktavyo vibhave sati<BR>
05,105.018a	vibhavaś cāsti me vipra vāsavāvarajo dvija<BR>
05,105.018c	pūrvam uktas tvadarthaṃ ca kṛtaḥ kāmaś ca tena me<BR>
05,105.019a	sa bhavān etu gacchāva nayiṣye tvāṃ yathāsukham<BR>
05,105.019c	deśaṃ pāraṃ pṛthivyā vā gaccha gālava māciram<BR>
05,106.001	suparṇa uvāca<BR>
05,106.001a	anuśiṣṭo 'smi devena gālavājñātayoninā<BR>
05,106.001c	brūhi kām anusaṃyāmi draṣṭuṃ prathamato diśam<BR>
05,106.002a	pūrvāṃ vā dakṣiṇāṃ vāham atha vā paścimāṃ diśam<BR>
05,106.002c	uttarāṃ vā dvijaśreṣṭha kuto gacchāmi gālava<BR>
05,106.003a	yasyām udayate pūrvaṃ sarvalokaprabhāvanaḥ<BR>
05,106.003c	savitā yatra saṃdhyāyāṃ sādhyānāṃ vartate tapaḥ<BR>
05,106.004a	yasyāṃ pūrvaṃ matir jātā yayā vyāptam idaṃ jagat<BR>
05,106.004c	cakṣuṣī yatra dharmasya yatra caiṣa pratiṣṭhitaḥ<BR>
05,106.005a	hutaṃ yatomukhair havyaṃ sarpate sarvatodiśam<BR>
05,106.005c	etad dvāraṃ dvijaśreṣṭha divasasya tathādhvanaḥ<BR>
05,106.006a	yatra pūrvaṃ prasūtā vai dākṣāyaṇyaḥ prajāḥ striyaḥ<BR>
05,106.006c	yasyāṃ diśi pravṛddhāś ca kaśyapasyātmasaṃbhavāḥ<BR>
05,106.007a	yatomūlā surāṇāṃ śrīr yatra śakro 'bhyaṣicyata<BR>
05,106.007c	surarājyena viprarṣe devaiś cātra tapaś citam<BR>
05,106.008a	etasmāt kāraṇād brahman pūrvety eṣā dig ucyate<BR>
05,106.008c	yasmāt pūrvatare kāle pūrvam eṣāvṛtā suraiḥ<BR>
05,106.009a	ata eva ca pūrveṣāṃ pūrvām āśām avekṣatām<BR>
05,106.009c	pūrvakāryāṇi kāryāṇi daivāni sukham īpsatā<BR>
05,106.010a	atra vedāñ jagau pūrvaṃ bhagavāṃl lokabhāvanaḥ<BR>
05,106.010c	atraivoktā savitrāsīt sāvitrī brahmavādiṣu<BR>
05,106.011a	atra dattāni sūryeṇa yajūṃṣi dvijasattama<BR>
05,106.011c	atra labdhavaraiḥ somaḥ suraiḥ kratuṣu pīyate<BR>
05,106.012a	atra tṛptā hutavahāḥ svāṃ yonim upabhuñjate<BR>
05,106.012c	atra pātālam āśritya varuṇaḥ śriyam āpa ca<BR>
05,106.013a	atra pūrvaṃ vasiṣṭhasya paurāṇasya dvijarṣabha<BR>
05,106.013c	sūtiś caiva pratiṣṭhā ca nidhanaṃ ca prakāśate<BR>
05,106.014a	oṃkārasyātra jāyante sūtayo daśatīr daśa<BR>
05,106.014c	pibanti munayo yatra havirdhāne sma somapāḥ<BR>
05,106.015a	prokṣitā yatra bahavo varāhādyā mṛgā vane<BR>
05,106.015c	śakreṇa yatra bhāgārthe daivateṣu prakalpitāḥ<BR>
05,106.016a	atrāhitāḥ kṛtaghnāś ca mānuṣāś cāsurāś ca ye<BR>
05,106.016c	udayaṃs tān hi sarvān vai krodhād dhanti vibhāvasuḥ<BR>
05,106.017a	etad dvāraṃ trilokasya svargasya ca sukhasya ca<BR>
05,106.017c	eṣa pūrvo diśābhāgo viśāvainaṃ yadīcchasi<BR>
05,106.018a	priyaṃ kāryaṃ hi me tasya yasyāsmi vacane sthitaḥ<BR>
05,106.018c	brūhi gālava yāsyāmi śṛṇu cāpy aparāṃ diśam<BR>
05,107.001	suparṇa uvāca<BR>
05,107.001a	iyaṃ vivasvatā pūrvaṃ śrautena vidhinā kila<BR>
05,107.001c	gurave dakṣiṇā dattā dakṣiṇety ucyate 'tha dik<BR>
05,107.002a	atra lokatrayasyāsya pitṛpakṣaḥ pratiṣṭhitaḥ<BR>
05,107.002c	atroṣmapānāṃ devānāṃ nivāsaḥ śrūyate dvija<BR>
05,107.003a	atra viśve sadā devāḥ pitṛbhiḥ sārdham āsate<BR>
05,107.003c	ijyamānāḥ sma lokeṣu saṃprāptās tulyabhāgatām<BR>
05,107.004a	etad dvitīyaṃ dharmasya dvāram ācakṣate dvija<BR>
05,107.004c	truṭiśo lavaśaś cātra gaṇyate kālaniścayaḥ<BR>
05,107.005a	atra devarṣayo nityaṃ pitṛlokarṣayas tathā<BR>
05,107.005c	tathā rājarṣayaḥ sarve nivasanti gatavyathāḥ<BR>
05,107.006a	atra dharmaś ca satyaṃ ca karma cātra niśāmyate<BR>
05,107.006c	gatir eṣā dvijaśreṣṭha karmaṇātmāvasādinaḥ<BR>
05,107.007a	eṣā dik sā dvijaśreṣṭha yāṃ sarvaḥ pratipadyate<BR>
05,107.007c	vṛtā tv anavabodhena sukhaṃ tena na gamyate<BR>
05,107.008a	nairṛtānāṃ sahasrāṇi bahūny atra dvijarṣabha<BR>
05,107.008c	sṛṣṭāni pratikūlāni draṣṭavyāny akṛtātmabhiḥ<BR>
05,107.009a	atra mandarakuñjeṣu viprarṣisadaneṣu ca<BR>
05,107.009c	gandharvā gānti gāthā vai cittabuddhiharā dvija<BR>
05,107.010a	atra sāmāni gāthābhiḥ śrutvā gītāni raivataḥ<BR>
05,107.010c	gatadāro gatāmātyo gatarājyo vanaṃ gataḥ<BR>
05,107.011a	atra sāvarṇinā caiva yavakrītātmajena ca<BR>
05,107.011c	maryādā sthāpitā brahman yāṃ sūryo nātivartate<BR>
05,107.012a	atra rākṣasarājena paulastyena mahātmanā<BR>
05,107.012c	rāvaṇena tapaś cīrtvā surebhyo 'maratā vṛtā<BR>
05,107.013a	atra vṛttena vṛtro 'pi śakraśatrutvam īyivān<BR>
05,107.013c	atra sarvāsavaḥ prāptāḥ punar gacchanti pañcadhā<BR>
05,107.014a	atra duṣkṛtakarmāṇo narāḥ pacyanti gālava<BR>
05,107.014c	atra vaitaraṇī nāma nadī vitaraṇair vṛtā<BR>
05,107.014e	atra gatvā sukhasyāntaṃ duḥkhasyāntaṃ prapadyate<BR>
05,107.015a	atrāvṛtto dinakaraḥ kṣarate surasaṃ payaḥ<BR>
05,107.015c	kāṣṭhāṃ cāsādya dhāniṣṭhāṃ himam utsṛjate punaḥ<BR>
05,107.016a	atrāhaṃ gālava purā kṣudhārtaḥ paricintayan<BR>
05,107.016c	labdhavān yudhyamānau dvau bṛhantau gajakacchapau<BR>
05,107.017a	atra śakradhanur nāma sūryāj jāto mahān ṛṣiḥ<BR>
05,107.017c	vidur yaṃ kapilaṃ devaṃ yenāttāḥ sagarātmajāḥ<BR>
05,107.018a	atra siddhāḥ śivā nāma brāhmaṇā vedapāragāḥ<BR>
05,107.018c	adhītya sakhilān vedān ālabhante yamakṣayam<BR>
05,107.019a	atra bhogavatī nāma purī vāsukipālitā<BR>
05,107.019c	takṣakeṇa ca nāgena tathaivairāvatena ca<BR>
05,107.020a	atra niryāṇakāleṣu tamaḥ saṃprāpyate mahat<BR>
05,107.020c	abhedyaṃ bhāskareṇāpi svayaṃ vā kṛṣṇavartmanā<BR>
05,107.021a	eṣa tasyāpi te mārgaḥ paritāpasya gālava<BR>
05,107.021c	brūhi me yadi gantavyaṃ pratīcīṃ śṛṇu vā mama<BR>
05,108.001	suparṇa uvāca<BR>
05,108.001a	iyaṃ dig dayitā rājño varuṇasya tu gopateḥ<BR>
05,108.001c	sadā salilarājasya pratiṣṭhā cādir eva ca<BR>
05,108.002a	atra paścād ahaḥ sūryo visarjayati bhāḥ svayam<BR>
05,108.002c	paścimety abhivikhyātā dig iyaṃ dvijasattama<BR>
05,108.003a	yādasām atra rājyena salilasya ca guptaye<BR>
05,108.003c	kaśyapo bhagavān devo varuṇaṃ smābhyaṣecayat<BR>
05,108.004a	atra pītvā samastān vai varuṇasya rasāṃs tu ṣaṭ<BR>
05,108.004c	jāyate taruṇaḥ somaḥ śuklasyādau tamisrahā<BR>
05,108.005a	atra paścāt kṛtā daityā vāyunā saṃyatās tadā<BR>
05,108.005c	niḥśvasanto mahānāgair arditāḥ suṣupur dvija<BR>
05,108.006a	atra sūryaṃ praṇayinaṃ pratigṛhṇāti parvataḥ<BR>
05,108.006c	asto nāma yataḥ saṃdhyā paścimā pratisarpati<BR>
05,108.007a	ato rātriś ca nidrā ca nirgatā divasakṣaye<BR>
05,108.007c	jāyate jīvalokasya hartum ardham ivāyuṣaḥ<BR>
05,108.008a	atra devīṃ ditiṃ suptām ātmaprasavadhāriṇīm<BR>
05,108.008c	vigarbhām akaroc chakro yatra jāto marudgaṇaḥ<BR>
05,108.009a	atra mūlaṃ himavato mandaraṃ yāti śāśvatam<BR>
05,108.009c	api varṣasahasreṇa na cāsyānto 'dhigamyate<BR>
05,108.010a	atra kāñcanaśailasya kāñcanāmbuvahasya ca<BR>
05,108.010c	udadhes tīram āsādya surabhiḥ kṣarate payaḥ<BR>
05,108.011a	atra madhye samudrasya kabandhaḥ pratidṛśyate<BR>
05,108.011c	svarbhānoḥ sūryakalpasya somasūryau jighāṃsataḥ<BR>
05,108.012a	suvarṇaśiraso 'py atra hariromṇaḥ pragāyataḥ<BR>
05,108.012c	adṛśyasyāprameyasya śrūyate vipulo dhvaniḥ<BR>
05,108.013a	atra dhvajavatī nāma kumārī harimedhasaḥ<BR>
05,108.013c	ākāśe tiṣṭha tiṣṭheti tasthau sūryasya śāsanāt<BR>
05,108.014a	atra vāyus tathā vahnir āpaḥ khaṃ caiva gālava<BR>
05,108.014c	āhnikaṃ caiva naiśaṃ ca duḥkhasparśaṃ vimuñcati<BR>
05,108.014e	ataḥ prabhṛti sūryasya tiryag āvartate gatiḥ<BR>
05,108.015a	atra jyotīṃṣi sarvāṇi viśanty ādityamaṇḍalam<BR>
05,108.015c	aṣṭāviṃśatirātraṃ ca caṅkramya saha bhānunā<BR>
05,108.015e	niṣpatanti punaḥ sūryāt somasaṃyogayogataḥ<BR>
05,108.016a	atra nityaṃ sravantīnāṃ prabhavaḥ sāgarodayaḥ<BR>
05,108.016c	atra lokatrayasyāpas tiṣṭhanti varuṇāśrayāḥ<BR>
05,108.017a	atra pannagarājasyāpy anantasya niveśanam<BR>
05,108.017c	anādinidhanasyātra viṣṇoḥ sthānam anuttamam<BR>
05,108.018a	atrānalasakhasyāpi pavanasya niveśanam<BR>
05,108.018c	maharṣeḥ kaśyapasyātra mārīcasya niveśanam<BR>
05,108.019a	eṣa te paścimo mārgo digdvāreṇa prakīrtitaḥ<BR>
05,108.019c	brūhi gālava gacchāvo buddhiḥ kā dvijasattama<BR>
05,108.019d*0451_01	diktrayaṃ te śrutaṃ brahmañ śṛṇu cāpy uttarāṃ diśam<BR>
05,109.001	suparṇa uvāca<BR>
05,109.001a	yasmād uttāryate pāpād yasmān niḥśreyaso 'śnute<BR>
05,109.001c	tasmād uttāraṇaphalād uttarety ucyate budhaiḥ<BR>
05,109.002a	uttarasya hiraṇyasya parivāpasya gālava<BR>
05,109.002c	mārgaḥ paścimapūrvābhyāṃ digbhyāṃ vai madhyamaḥ smṛtaḥ<BR>
05,109.003a	asyāṃ diśi variṣṭhāyām uttarāyāṃ dvijarṣabha<BR>
05,109.003c	nāsaumyo nāvidheyātmā nādharmyo vasate janaḥ<BR>
05,109.004a	atra nārāyaṇaḥ kṛṣṇo jiṣṇuś caiva narottamaḥ<BR>
05,109.004c	badaryām āśramapade tathā brahmā ca śāśvataḥ<BR>
05,109.005a	atra vai himavatpṛṣṭhe nityam āste maheśvaraḥ<BR>
05,109.005b*0452_01	prakṛtyā puruṣaḥ sārdhaṃ yugāntāgnisamaprabhaḥ<BR>
05,109.005b*0452_02	na sa dṛśyo munigaṇais tathā devaiḥ savāsavaiḥ<BR>
05,109.005b*0452_03	gandharvayakṣasiddhair vā naranārāyaṇād ṛte<BR>
05,109.005b*0452_04	atra viṣṇuḥ sahasrākṣaḥ sahasracaraṇo 'vyayaḥ<BR>
05,109.005b*0452_05	sahasraśirasaḥ śrīmān ekaḥ paśyati māyayā<BR>
05,109.005c	atra rājyena viprāṇāṃ candramāś cābhyaṣicyata<BR>
05,109.006a	atra gaṅgāṃ mahādevaḥ patantīṃ gaganāc cyutām<BR>
05,109.006c	pratigṛhya dadau loke mānuṣe brahmavittama<BR>
05,109.007a	atra devyā tapas taptaṃ maheśvaraparīpsayā<BR>
05,109.007c	atra kāmaś ca roṣaś ca śailaś comā ca saṃbabhuḥ<BR>
05,109.008a	atra rākṣasayakṣāṇāṃ gandharvāṇāṃ ca gālava<BR>
05,109.008c	ādhipatyena kailāse dhanado 'py abhiṣecitaḥ<BR>
05,109.009a	atra caitrarathaṃ ramyam atra vaikhānasāśramaḥ<BR>
05,109.009c	atra mandākinī caiva mandaraś ca dvijarṣabha<BR>
05,109.010a	atra saugandhikavanaṃ nairṛtair abhirakṣyate<BR>
05,109.010c	śāḍvalaṃ kadalīskandham atra saṃtānakā nagāḥ<BR>
05,109.011a	atra saṃyamanityānāṃ siddhānāṃ svairacāriṇām<BR>
05,109.011c	vimānāny anurūpāṇi kāmabhogyāni gālava<BR>
05,109.012a	atra te ṛṣayaḥ sapta devī cārundhatī tathā<BR>
05,109.012c	atra tiṣṭhati vai svātir atrāsyā udayaḥ smṛtaḥ<BR>
05,109.013a	atra yajñaṃ samāruhya dhruvaṃ sthātā pitāmahaḥ<BR>
05,109.013c	jyotīṃṣi candrasūryau ca parivartanti nityaśaḥ<BR>
05,109.014a	atra gāyantikādvāraṃ rakṣanti dvijasattamāḥ<BR>
05,109.014c	dhāmā nāma mahātmāno munayaḥ satyavādinaḥ<BR>
05,109.015a	na teṣāṃ jñāyate sūtir nākṛtir na tapaś citam<BR>
05,109.015c	parivartasahasrāṇi kāmabhogyāni gālava<BR>
05,109.016a	yathā yathā praviśati tasmāt parataraṃ naraḥ<BR>
05,109.016c	tathā tathā dvijaśreṣṭha pravilīyati gālava<BR>
05,109.017a	na tat kena cid anyena gatapūrvaṃ dvijarṣabha<BR>
05,109.017c	ṛte nārāyaṇaṃ devaṃ naraṃ vā jiṣṇum avyayam<BR>
05,109.018a	atra kailāsam ity uktaṃ sthānam ailavilasya tat<BR>
05,109.018c	atra vidyutprabhā nāma jajñire 'psaraso daśa<BR>
05,109.019a	atra viṣṇupadaṃ nāma kramatā viṣṇunā kṛtam<BR>
05,109.019c	trilokavikrame brahmann uttarāṃ diśam āśritam<BR>
05,109.020a	atra rājñā maruttena yajñeneṣṭaṃ dvijottama<BR>
05,109.020c	uśīrabīje viprarṣe yatra jāmbūnadaṃ saraḥ<BR>
05,109.021a	jīmūtasyātra viprarṣer upatasthe mahātmanaḥ<BR>
05,109.021c	sākṣād dhaimavataḥ puṇyo vimalaḥ kamalākaraḥ<BR>
05,109.022a	brāhmaṇeṣu ca yat kṛtsnaṃ svantaṃ kṛtvā dhanaṃ mahat<BR>
05,109.022c	vavre vanaṃ maharṣiḥ sa jaimūtaṃ tad vanaṃ tataḥ<BR>
05,109.023a	atra nityaṃ diśāpālāḥ sāyaṃ prātar dvijarṣabha<BR>
05,109.023c	kasya kāryaṃ kim iti vai parikrośanti gālava<BR>
05,109.024a	evam eṣā dvijaśreṣṭha guṇair anyair dig uttarā<BR>
05,109.024c	uttareti parikhyātā sarvakarmasu cottarā<BR>
05,109.025a	etā vistaraśas tāta tava saṃkīrtitā diśaḥ<BR>
05,109.025c	catasraḥ kramayogena kāmāśāṃ gantum icchasi<BR>
05,109.026a	udyato 'haṃ dvijaśreṣṭha tava darśayituṃ diśaḥ<BR>
05,109.026c	pṛthivīṃ cākhilāṃ brahmaṃs tasmād āroha māṃ dvija<BR>
05,110.001	gālava uvāca<BR>
05,110.001a	garutman bhujagendrāre suparṇa vinatātmaja<BR>
05,110.001c	naya māṃ tārkṣya pūrveṇa yatra dharmasya cakṣuṣī<BR>
05,110.002a	pūrvam etāṃ diśaṃ gaccha yā pūrvaṃ parikīrtitā<BR>
05,110.002c	daivatānāṃ hi sāṃnidhyam atra kīrtitavān asi<BR>
05,110.003a	atra satyaṃ ca dharmaś ca tvayā samyak prakīrtitaḥ<BR>
05,110.003c	iccheyaṃ tu samāgantuṃ samastair daivatair aham<BR>
05,110.003e	bhūyaś ca tān surān draṣṭum iccheyam aruṇānuja<BR>
05,110.004	nārada uvāca<BR>
05,110.004a	tam āha vinatāsūnur ārohasveti vai dvijam<BR>
05,110.004c	ārurohātha sa munir garuḍaṃ gālavas tadā<BR>
05,110.005	gālava uvāca<BR>
05,110.005a	kramamāṇasya te rūpaṃ dṛśyate pannagāśana<BR>
05,110.005c	bhāskarasyeva pūrvāhṇe sahasrāṃśor vivasvataḥ<BR>
05,110.006a	pakṣavātapraṇunnānāṃ vṛkṣāṇām anugāminām<BR>
05,110.006c	prasthitānām iva samaṃ paśyāmīha gatiṃ khaga<BR>
05,110.007a	sasāgaravanām urvīṃ saśailavanakānanām<BR>
05,110.007c	ākarṣann iva cābhāsi pakṣavātena khecara<BR>
05,110.008a	samīnanāganakraṃ ca kham ivāropyate jalam<BR>
05,110.008c	vāyunā caiva mahatā pakṣavātena cāniśam<BR>
05,110.009a	tulyarūpānanān matsyāṃs timimatsyāṃs timiṃgilān<BR>
05,110.009c	nāgāṃś ca naravaktrāṃś ca paśyāmy unmathitān iva<BR>
05,110.010a	mahārṇavasya ca ravaiḥ śrotre me badhirīkṛte<BR>
05,110.010c	na śṛṇomi na paśyāmi nātmano vedmi kāraṇam<BR>
05,110.011a	śanaiḥ sādhu bhavān yātu brahmahatyām anusmaran<BR>
05,110.011c	na dṛśyate ravis tāta na diśo na ca khaṃ khaga<BR>
05,110.012a	tama eva tu paśyāmi śarīraṃ te na lakṣaye<BR>
05,110.012c	maṇīva jātyau paśyāmi cakṣuṣī te 'ham aṇḍaja<BR>
05,110.013a	śarīre tu na paśyāmi tava caivātmanaś ca ha<BR>
05,110.013c	pade pade tu paśyāmi salilād agnim utthitam<BR>
05,110.014a	sa me nirvāpya sahasā cakṣuṣī śāmyate punaḥ<BR>
05,110.014c	tan nivarta mahān kālo gacchato vinatātmaja<BR>
05,110.015a	na me prayojanaṃ kiṃ cid gamane pannagāśana<BR>
05,110.015c	saṃnivarta mahāvega na vegaṃ viṣahāmi te<BR>
05,110.016a	gurave saṃśrutānīha śatāny aṣṭau hi vājinām<BR>
05,110.016c	ekataḥśyāmakarṇānāṃ śubhrāṇāṃ candravarcasām<BR>
05,110.017a	teṣāṃ caivāpavargāya mārgaṃ paśyāmi nāṇḍaja<BR>
05,110.017c	tato 'yaṃ jīvitatyāge dṛṣṭo mārgo mayātmanaḥ<BR>
05,110.018a	naiva me 'sti dhanaṃ kiṃ cin na dhanenānvitaḥ suhṛt<BR>
05,110.018c	na cārthenāpi mahatā śakyam etad vyapohitum<BR>
05,110.019	nārada uvāca<BR>
05,110.019a	evaṃ bahu ca dīnaṃ ca bruvāṇaṃ gālavaṃ tadā<BR>
05,110.019c	pratyuvāca vrajann eva prahasan vinatātmajaḥ<BR>
05,110.020a	nātiprajño 'si viprarṣe yo ''tmānaṃ tyaktum icchasi<BR>
05,110.020c	na cāpi kṛtrimaḥ kālaḥ kālo hi parameśvaraḥ<BR>
05,110.021a	kim ahaṃ pūrvam eveha bhavatā nābhicoditaḥ<BR>
05,110.021c	upāyo 'tra mahān asti yenaitad upapadyate<BR>
05,110.022a	tad eṣa ṛṣabho nāma parvataḥ sāgarorasi<BR>
05,110.022c	atra viśramya bhuktvā ca nivartiṣyāva gālava<BR>
05,111.001	nārada uvāca<BR>
05,111.001a	ṛṣabhasya tataḥ śṛṅge nipatya dvijapakṣiṇau<BR>
05,111.001c	śāṇḍilīṃ brāhmaṇīṃ tatra dadṛśāte taponvitām<BR>
05,111.002a	abhivādya suparṇas tu gālavaś cābhipūjya tām<BR>
05,111.002c	tayā ca svāgatenoktau viṣṭare saṃniṣīdatuḥ<BR>
05,111.003a	siddham annaṃ tayā kṣipraṃ balimantropabṛṃhitam<BR>
05,111.003c	bhuktvā tṛptāv ubhau bhūmau suptau tāv annamohitau<BR>
05,111.004a	muhūrtāt pratibuddhas tu suparṇo gamanepsayā<BR>
05,111.004b*0453_01	tāṃ dṛṣṭvā cārusarvāṅgīṃ tāpasīṃ brahmacāriṇīm<BR>
05,111.004b*0453_02	grahītuṃ hi manaś cakre rūpāt sākṣād iva śriyam<BR>
05,111.004c	atha bhraṣṭatanūjāṅgam ātmānaṃ dadṛśe khagaḥ<BR>
05,111.005a	māṃsapiṇḍopamo 'bhūt sa mukhapādānvitaḥ khagaḥ<BR>
05,111.005c	gālavas taṃ tathā dṛṣṭvā viṣaṇṇaḥ paryapṛcchata<BR>
05,111.006a	kim idaṃ bhavatā prāptam ihāgamanajaṃ phalam<BR>
05,111.006c	vāso 'yam iha kālaṃ tu kiyantaṃ nau bhaviṣyati<BR>
05,111.007a	kiṃ nu te manasā dhyātam aśubhaṃ dharmadūṣaṇam<BR>
05,111.007c	na hy ayaṃ bhavataḥ svalpo vyabhicāro bhaviṣyati<BR>
05,111.008a	suparṇo 'thābravīd vipraṃ pradhyātaṃ vai mayā dvija<BR>
05,111.008c	imāṃ siddhām ito netuṃ tatra yatra prajāpatiḥ<BR>
05,111.009a	yatra devo mahādevo yatra viṣṇuḥ sanātanaḥ<BR>
05,111.009c	yatra dharmaś ca yajñaś ca tatreyaṃ nivased iti<BR>
05,111.010a	so 'haṃ bhagavatīṃ yāce praṇataḥ priyakāmyayā<BR>
05,111.010c	mayaitan nāma pradhyātaṃ manasā śocatā kila<BR>
05,111.011a	tad evaṃ bahumānāt te mayehānīpsitaṃ kṛtam<BR>
05,111.011c	sukṛtaṃ duṣkṛtaṃ vā tvaṃ māhātmyāt kṣantum arhasi<BR>
05,111.012a	sā tau tadābravīt tuṣṭā patagendradvijarṣabhau<BR>
05,111.012c	na bhetavyaṃ suparṇo 'si suparṇa tyaja saṃbhramam<BR>
05,111.013a	ninditāsmi tvayā vatsa na ca nindāṃ kṣamāmy aham<BR>
05,111.013c	lokebhyaḥ sa paribhraśyed yo māṃ nindeta pāpakṛt<BR>
05,111.014a	hīnayālakṣaṇaiḥ sarvais tathāninditayā mayā<BR>
05,111.014c	ācāraṃ pratigṛhṇantyā siddhiḥ prāpteyam uttamā<BR>
05,111.015a	ācārāl labhate dharmam ācārāl labhate dhanam<BR>
05,111.015c	ācārāc chriyam āpnoti ācāro hanty alakṣaṇam<BR>
05,111.016a	tadāyuṣman khagapate yatheṣṭaṃ gamyatām itaḥ<BR>
05,111.016c	na ca te garhaṇīyāpi garhitavyāḥ striyaḥ kva cit<BR>
05,111.016d*0454_01	yadi tvam ātmano hy arthair māṃ caivādātum icchasi<BR>
05,111.016d*0454_02	tadaiva naṣṭadehas tu yad vai tvaṃ pannagāśana<BR>
05,111.016d*0454_03	tasyaiva hi prasādena devadevasya cintanāt<BR>
05,111.016d*0454_04	tvaṃ tu sāṅgas tu saṃjātaḥ punar eva bhaviṣyasi<BR>
05,111.017a	bhavitāsi yathāpūrvaṃ balavīryasamanvitaḥ<BR>
05,111.017c	babhūvatus tatas tasya pakṣau draviṇavattarau<BR>
05,111.018a	anujñātaś ca śāṇḍilyā yathāgatam upāgamat<BR>
05,111.018c	naiva cāsādayām āsa tathārūpāṃs turaṃgamān<BR>
05,111.019a	viśvāmitro 'tha taṃ dṛṣṭvā gālavaṃ cādhvani sthitam<BR>
05,111.019c	uvāca vadatāṃ śreṣṭho vainateyasya saṃnidhau<BR>
05,111.020a	yas tvayā svayam evārthaḥ pratijñāto mama dvija<BR>
05,111.020c	tasya kālo 'pavargasya yathā vā manyate bhavān<BR>
05,111.021a	pratīkṣiṣyāmy ahaṃ kālam etāvantaṃ tathā param<BR>
05,111.021c	yathā saṃsidhyate vipra sa mārgas tu niśamyatām<BR>
05,111.022a	suparṇo 'thābravīd dīnaṃ gālavaṃ bhṛśaduḥkhitam<BR>
05,111.022c	pratyakṣaṃ khalv idānīṃ me viśvāmitro yad uktavān<BR>
05,111.023a	tad āgaccha dvijaśreṣṭha mantrayiṣyāva gālava<BR>
05,111.023c	nādattvā gurave śakyaṃ kṛtsnam arthaṃ tvayāsitum<BR>
05,112.001	nārada uvāca<BR>
05,112.001a	athāha gālavaṃ dīnaṃ suparṇaḥ patatāṃ varaḥ<BR>
05,112.001c	nirmitaṃ vahninā bhūmau vāyunā vaidhitaṃ tathā<BR>
05,112.001e	yasmād dhiraṇmayaṃ sarvaṃ hiraṇyaṃ tena cocyate<BR>
05,112.002a	dhatte dhārayate cedam etasmāt kāraṇād dhanam<BR>
05,112.002c	tad etat triṣu lokeṣu dhanaṃ tiṣṭhati śāśvatam<BR>
05,112.003a	nityaṃ proṣṭhapadābhyāṃ ca śukre dhanapatau tathā<BR>
05,112.003c	manuṣyebhyaḥ samādatte śukraś cittārjitaṃ dhanam<BR>
05,112.004a	ajaikapādahirbudhnyai rakṣyate dhanadena ca<BR>
05,112.004c	evaṃ na śakyate labdhum alabdhavyaṃ dvijarṣabha<BR>
05,112.005a	ṛte ca dhanam aśvānāṃ nāvāptir vidyate tava<BR>
05,112.005c	arthaṃ yācātra rājānaṃ kaṃ cid rājarṣivaṃśajam<BR>
05,112.005e	apīḍya rājā paurān hi yo nau kuryāt kṛtārthinau<BR>
05,112.006a	asti somānvavāye me jātaḥ kaś cin nṛpaḥ sakhā<BR>
05,112.006c	abhigacchāvahe taṃ vai tasyāsti vibhavo bhuvi<BR>
05,112.007a	yayātir nāma rājarṣir nāhuṣaḥ satyavikramaḥ<BR>
05,112.007c	sa dāsyati mayā cokto bhavatā cārthitaḥ svayam<BR>
05,112.008a	vibhavaś cāsya sumahān āsīd dhanapater iva<BR>
05,112.008c	evaṃ sa tu dhanaṃ vidvān dānenaiva vyaśodhayat<BR>
05,112.009a	tathā tau kathayantau ca cintayantau ca yat kṣamam<BR>
05,112.009c	pratiṣṭhāne narapatiṃ yayātiṃ pratyupasthitau<BR>
05,112.010a	pratigṛhya ca satkāram arghādiṃ bhojanaṃ varam<BR>
05,112.010c	pṛṣṭaś cāgamane hetum uvāca vinatāsutaḥ<BR>
05,112.011a	ayaṃ me nāhuṣa sakhā gālavas tapaso nidhiḥ<BR>
05,112.011c	viśvāmitrasya śiṣyo 'bhūd varṣāṇy ayutaśo nṛpa<BR>
05,112.012a	so 'yaṃ tenābhyanujñāta upakārepsayā dvijaḥ<BR>
05,112.012c	tam āha bhagavān kāṃ te dadāni gurudakṣiṇām<BR>
05,112.013a	asakṛt tena coktena kiṃ cid āgatamanyunā<BR>
05,112.013c	ayam uktaḥ prayaccheti jānatā vibhavaṃ laghu<BR>
05,112.014a	ekataḥśyāmakarṇānāṃ śubhrāṇāṃ śuddhajanmanām<BR>
05,112.014c	aṣṭau śatāni me dehi hayānāṃ candravarcasām<BR>
05,112.015a	gurvartho dīyatām eṣa yadi gālava manyase<BR>
05,112.015c	ity evam āha sakrodho viśvāmitras tapodhanaḥ<BR>
05,112.016a	so 'yaṃ śokena mahatā tapyamāno dvijarṣabhaḥ<BR>
05,112.016c	aśaktaḥ pratikartuṃ tad bhavantaṃ śaraṇaṃ gataḥ<BR>
05,112.017a	pratigṛhya naravyāghra tvatto bhikṣāṃ gatavyathaḥ<BR>
05,112.017c	kṛtvāpavargaṃ gurave cariṣyati mahat tapaḥ<BR>
05,112.018a	tapasaḥ saṃvibhāgena bhavantam api yokṣyate<BR>
05,112.018c	svena rājarṣitapasā pūrṇaṃ tvāṃ pūrayiṣyati<BR>
05,112.019a	yāvanti romāṇi haye bhavanti hi nareśvara<BR>
05,112.019c	tāvato vājidā lokān prāpnuvanti mahīpate<BR>
05,112.020a	pātraṃ pratigrahasyāyaṃ dātuṃ pātraṃ tathā bhavān<BR>
05,112.020c	śaṅkhe kṣīram ivāsaktaṃ bhavatv etat tathopamam<BR>
05,113.001	nārada uvāca<BR>
05,113.001a	evam uktaḥ suparṇena tathyaṃ vacanam uttamam<BR>
05,113.001c	vimṛśyāvahito rājā niścitya ca punaḥ punaḥ<BR>
05,113.002a	yaṣṭā kratusahasrāṇāṃ dātā dānapatiḥ prabhuḥ<BR>
05,113.002c	yayātir vatsakāśīśa idaṃ vacanam abravīt<BR>
05,113.003a	dṛṣṭvā priyasakhaṃ tārkṣyaṃ gālavaṃ ca dvijarṣabham<BR>
05,113.003c	nidarśanaṃ ca tapaso bhikṣāṃ ślāghyāṃ ca kīrtitām<BR>
05,113.004a	atītya ca nṛpān anyān ādityakulasaṃbhavān<BR>
05,113.004c	matsakāśam anuprāptāv etau buddhim avekṣya ca<BR>
05,113.005a	adya me saphalaṃ janma tāritaṃ cādya me kulam<BR>
05,113.005c	adyāyaṃ tārito deśo mama tārkṣya tvayānagha<BR>
05,113.006a	vaktum icchāmi tu sakhe yathā jānāsi māṃ purā<BR>
05,113.006c	na tathā vittavān asmi kṣīṇaṃ vittaṃ hi me sakhe<BR>
05,113.007a	na ca śakto 'smi te kartuṃ mogham āgamanaṃ khaga<BR>
05,113.007c	na cāśām asya viprarṣer vitathāṃ kartum utsahe<BR>
05,113.008a	tat tu dāsyāmi yat kāryam idaṃ saṃpādayiṣyati<BR>
05,113.008c	abhigamya hatāśo hi nivṛtto dahate kulam<BR>
05,113.009a	nātaḥ paraṃ vainateya kiṃ cit pāpiṣṭham ucyate<BR>
05,113.009c	yathāśānāśanaṃ loke dehi nāstīti vā vacaḥ<BR>
05,113.010a	hatāśo hy akṛtārthaḥ san hataḥ saṃbhāvito naraḥ<BR>
05,113.010c	hinasti tasya putrāṃś ca pautrāṃś cākurvato 'rthinām<BR>
05,113.011a	tasmāc caturṇāṃ vaṃśānāṃ sthāpayitrī sutā mama<BR>
05,113.011b*0455_01	mādhavī nāma tārkṣyeyaṃ sarvadharmapravādinī<BR>
05,113.011c	iyaṃ surasutaprakhyā sarvadharmopacāyinī<BR>
05,113.012a	sadā devamanuṣyāṇām asurāṇāṃ ca gālava<BR>
05,113.012c	kāṅkṣitā rūpato bālā sutā me pratigṛhyatām<BR>
05,113.013a	asyāḥ śulkaṃ pradāsyanti nṛpā rājyam api dhruvam<BR>
05,113.013c	kiṃ punaḥ śyāmakarṇānāṃ hayānāṃ dve catuḥśate<BR>
05,113.014a	sa bhavān pratigṛhṇātu mamemāṃ mādhavīṃ sutām<BR>
05,113.014c	ahaṃ dauhitravān syāṃ vai vara eṣa mama prabho<BR>
05,113.014d*0456_01	tasya tad vacanaṃ śrutvā brāhmaṇaḥ saṃśitavrataḥ<BR>
05,113.015a	pratigṛhya ca tāṃ kanyāṃ gālavaḥ saha pakṣiṇā<BR>
05,113.015c	punar drakṣyāva ity uktvā pratasthe saha kanyayā<BR>
05,113.016a	upalabdham idaṃ dvāram aśvānām iti cāṇḍajaḥ<BR>
05,113.016c	uktvā gālavam āpṛcchya jagāma bhavanaṃ svakam<BR>
05,113.017a	gate patagarāje tu gālavaḥ saha kanyayā<BR>
05,113.017c	cintayānaḥ kṣamaṃ dāne rājñāṃ vai śulkato 'gamat<BR>
05,113.018a	so 'gacchan manasekṣvākuṃ haryaśvaṃ rājasattamam<BR>
05,113.018c	ayodhyāyāṃ mahāvīryaṃ caturaṅgabalānvitam<BR>
05,113.019a	kośadhānyabalopetaṃ priyapauraṃ dvijapriyam<BR>
05,113.019c	prajābhikāmaṃ śāmyantaṃ kurvāṇaṃ tapa uttamam<BR>
05,113.020a	tam upāgamya vipraḥ sa haryaśvaṃ gālavo 'bravīt<BR>
05,113.020c	kanyeyaṃ mama rājendra prasavaiḥ kulavardhinī<BR>
05,113.021a	iyaṃ śulkena bhāryārthe haryaśva pratigṛhyatām<BR>
05,113.021c	śulkaṃ te kīrtayiṣyāmi tac chrutvā saṃpradhāryatām<BR>
05,114.001	nārada uvāca<BR>
05,114.001a	haryaśvas tv abravīd rājā vicintya bahudhā tataḥ<BR>
05,114.001c	dīrgham uṣṇaṃ ca niḥśvasya prajāhetor nṛpottamaḥ<BR>
05,114.002a	unnateṣūnnatā ṣaṭsu sūkṣmā sūkṣmeṣu saptasu<BR>
05,114.002c	gambhīrā triṣu gambhīreṣv iyaṃ raktā ca pañcasu<BR>
05,114.002d*0457_01	śroṇyau lalāṭakakṣau ca ghrāṇaṃ ceti ṣaḍunnatam<BR>
05,114.002d*0457_02	sūkṣmāṇy aṅguliparvāṇi keśalomanakhatvacaḥ<BR>
05,114.002d*0457_03	svaraḥ sattvaṃ ca nābhiś ca trigambhīraṃ pracakṣate<BR>
05,114.002d*0457_04	pāṇipādatale rakte netrāntāsyanakhāni ca<BR>
05,114.002d@006_0001	pañcadīrghaṃ caturhrasvaṃ pañcasūkṣmaṃ ṣaḍunnatam<BR>
05,114.002d@006_0002	saptaraktaṃ trivistīrṇaṃ trigambhīraṃ praśasyate<BR>
05,114.002d@006_0003	pañcaiva dīrghā hanulocanāni<BR>
05,114.002d@006_0004	bāhūrunāsāś ca sukhapradāni<BR>
05,114.002d@006_0005	hrasvāni catvāri ca liṅgapṛṣṭhe<BR>
05,114.002d@006_0006	grīvā ca jaṅghe ca hitapradāni<BR>
05,114.002d@006_0007	sūkṣmāṇi pañca daśanāṅguliparvakeśās<BR>
05,114.002d@006_0008	tvak caiva vai kararuhāś ca naduḥkhitānām<BR>
05,114.002d@006_0009	vakṣo 'tha kaṅkṣānakhanāsikāsyam<BR>
05,114.002d@006_0010	aṃsāntikaṃ ceti ṣaḍunnatāni<BR>
05,114.002d@006_0011	netrāntapādakaratālvadharoṣṭhajihvā<BR>
05,114.002d@006_0012	raktā nakhāś ca khalu sarvasukhāvahāni<BR>
05,114.003a	bahudevāsurālokā bahugandharvadarśanā<BR>
05,114.003c	bahulakṣaṇasaṃpannā bahuprasavadhāriṇī<BR>
05,114.004a	samartheyaṃ janayituṃ cakravartinam ātmajam<BR>
05,114.004c	brūhi śulkaṃ dvijaśreṣṭha samīkṣya vibhavaṃ mama<BR>
05,114.005	gālava uvāca<BR>
05,114.005a	ekataḥśyāmakarṇānāṃ śatāny aṣṭau dadasva me<BR>
05,114.005c	hayānāṃ candraśubhrāṇāṃ deśajānāṃ vapuṣmatām<BR>
05,114.006a	tatas tava bhavitrīyaṃ putrāṇāṃ jananī śubhā<BR>
05,114.006c	araṇīva hutāśānāṃ yonir āyatalocanā<BR>
05,114.007	nārada uvāca<BR>
05,114.007a	etac chrutvā vaco rājā haryaśvaḥ kāmamohitaḥ<BR>
05,114.007c	uvāca gālavaṃ dīno rājarṣir ṛṣisattamam<BR>
05,114.008a	dve me śate saṃnihite hayānāṃ yad vidhās tava<BR>
05,114.008c	eṣṭavyāḥ śataśas tv anye caranti mama vājinaḥ<BR>
05,114.009a	so 'ham ekam apatyaṃ vai janayiṣyāmi gālava<BR>
05,114.009c	asyām etaṃ bhavān kāmaṃ saṃpādayatu me varam<BR>
05,114.010a	etac chrutvā tu sā kanyā gālavaṃ vākyam abravīt<BR>
05,114.010c	mama datto varaḥ kaś cit kena cid brahmavādinā<BR>
05,114.011a	prasūtyante prasūtyante kanyaiva tvaṃ bhaviṣyasi<BR>
05,114.011c	sa tvaṃ dadasva māṃ rājñe pratigṛhya hayottamān<BR>
05,114.012a	nṛpebhyo hi caturbhyas te pūrṇāny aṣṭau śatāni vai<BR>
05,114.012c	bhaviṣyanti tathā putrā mama catvāra eva ca<BR>
05,114.013a	kriyatāṃ mama saṃhāro gurvarthaṃ dvijasattama<BR>
05,114.013c	eṣā tāvan mama prajñā yathā vā manyase dvija<BR>
05,114.014a	evam uktas tu sa muniḥ kanyayā gālavas tadā<BR>
05,114.014c	haryaśvaṃ pṛthivīpālam idaṃ vacanam abravīt<BR>
05,114.015a	iyaṃ kanyā naraśreṣṭha haryaśva pratigṛhyatām<BR>
05,114.015c	caturbhāgena śulkasya janayasvaikam ātmajam<BR>
05,114.016a	pratigṛhya sa tāṃ kanyāṃ gālavaṃ pratinandya ca<BR>
05,114.016c	samaye deśakāle ca labdhavān sutam īpsitam<BR>
05,114.017a	tato vasumanā nāma vasubhyo vasumattaraḥ<BR>
05,114.017c	vasuprakhyo narapatiḥ sa babhūva vasupradaḥ<BR>
05,114.018a	atha kāle punar dhīmān gālavaḥ pratyupasthitaḥ<BR>
05,114.018c	upasaṃgamya covāca haryaśvaṃ prītimānasam<BR>
05,114.019a	jāto nṛpa sutas te 'yaṃ bālabhāskarasaṃnibhaḥ<BR>
05,114.019c	kālo gantuṃ naraśreṣṭha bhikṣārtham aparaṃ nṛpam<BR>
05,114.020a	haryaśvaḥ satyavacane sthitaḥ sthitvā ca pauruṣe<BR>
05,114.020c	durlabhatvād dhayānāṃ ca pradadau mādhavīṃ punaḥ<BR>
05,114.021a	mādhavī ca punar dīptāṃ parityajya nṛpaśriyam<BR>
05,114.021c	kumārī kāmato bhūtvā gālavaṃ pṛṣṭhato 'nvagāt<BR>
05,114.022a	tvayy eva tāvat tiṣṭhantu hayā ity uktavān dvijaḥ<BR>
05,114.022c	prayayau kanyayā sārdhaṃ divodāsaṃ prajeśvaram<BR>
05,115.001	gālava uvāca<BR>
05,115.001a	mahāvīryo mahīpālaḥ kāśīnām īśvaraḥ prabhuḥ<BR>
05,115.001c	divodāsa iti khyāto bhaimasenir narādhipaḥ<BR>
05,115.002a	tatra gacchāvahe bhadre śanair āgaccha mā śucaḥ<BR>
05,115.002c	dhārmikaḥ saṃyame yuktaḥ satyaś caiva janeśvaraḥ<BR>
05,115.003	nārada uvāca<BR>
05,115.003a	tam upāgamya sa munir nyāyatas tena satkṛtaḥ<BR>
05,115.003c	gālavaḥ prasavasyārthe taṃ nṛpaṃ pratyacodayat<BR>
05,115.004	divodāsa uvāca<BR>
05,115.004a	śrutam etan mayā pūrvaṃ kim uktvā vistaraṃ dvija<BR>
05,115.004c	kāṅkṣito hi mayaiṣo 'rthaḥ śrutvaitad dvijasattama<BR>
05,115.005a	etac ca me bahumataṃ yad utsṛjya narādhipān<BR>
05,115.005c	mām evam upayāto 'si bhāvi caitad asaṃśayam<BR>
05,115.006a	sa eva vibhavo 'smākam aśvānām api gālava<BR>
05,115.006c	aham apy ekam evāsyāṃ janayiṣyāmi pārthivam<BR>
05,115.007	nārada uvāca<BR>
05,115.007a	tathety uktvā dvijaśreṣṭhaḥ prādāt kanyāṃ mahīpateḥ<BR>
05,115.007c	vidhipūrvaṃ ca tāṃ rājā kanyāṃ pratigṛhītavān<BR>
05,115.008a	reme sa tasyāṃ rājarṣiḥ prabhāvatyāṃ yathā raviḥ<BR>
05,115.008c	svāhāyāṃ ca yathā vahnir yathā śacyāṃ sa vāsavaḥ<BR>
05,115.009a	yathā candraś ca rohiṇyāṃ yathā dhūmorṇayā yamaḥ<BR>
05,115.009c	varuṇaś ca yathā gauryāṃ yathā carddhyāṃ dhaneśvaraḥ<BR>
05,115.010a	yathā nārāyaṇo lakṣmyāṃ jāhnavyāṃ ca yathodadhiḥ<BR>
05,115.010c	yathā rudraś ca rudrāṇyāṃ yathā vedyāṃ pitāmahaḥ<BR>
05,115.011a	adṛśyantyāṃ ca vāsiṣṭho vasiṣṭhaś cākṣamālayā<BR>
05,115.011c	cyavanaś ca sukanyāyāṃ pulastyaḥ saṃdhyayā yathā<BR>
05,115.012a	agastyaś cāpi vaidarbhyāṃ sāvitryāṃ satyavān yathā<BR>
05,115.012c	yathā bhṛguḥ pulomāyām adityāṃ kaśyapo yathā<BR>
05,115.012d*0458_01	himavāṃś caiva menāyāṃ gandhavatyāṃ parāśaraḥ<BR>
05,115.013a	reṇukāyāṃ yathārcīko haimavatyāṃ ca kauśikaḥ<BR>
05,115.013b*0459_01	maudgalyaś candrasenāyām adityāṃ kāśyapo yathā<BR>
05,115.013c	bṛhaspatiś ca tārāyāṃ śukraś ca śataparvayā<BR>
05,115.014a	yathā bhūmyāṃ bhūmipatir urvaśyāṃ ca purūravāḥ<BR>
05,115.014c	ṛcīkaḥ satyavatyāṃ ca sarasvatyāṃ yathā manuḥ<BR>
05,115.014d*0460_01	śakuntalāyāṃ duḥṣanto dhṛtyāṃ dharmaś ca śāśvataḥ<BR>
05,115.014d*0460_02	damayantyāṃ nalaś caiva satyavatyāṃ ca nāradaḥ<BR>
05,115.014d*0460_03	jaratkārur jaratkārvāṃ pulastyaś ca pratīcyayā<BR>
05,115.014d*0460_04	menakāyāṃ yathorṇāyus tumburuś caiva rambhayā<BR>
05,115.014d*0460_05	vāsukiḥ śataśīrṣāyāṃ kumāryāṃ ca dhanaṃjayaḥ<BR>
05,115.014d*0460_06	vaidehyāṃ ca yathā rāmo rukmiṇyāṃ ca janārdanaḥ<BR>
05,115.014d*0461_01	pulastyaś ca bharadvājyāṃ vṛttyāṃ dharmaś ca śāśvataḥ<BR>
05,115.015a	tathā tu ramamāṇasya divodāsasya bhūpateḥ<BR>
05,115.015c	mādhavī janayām āsa putram ekaṃ pratardanam<BR>
05,115.016a	athājagāma bhagavān divodāsaṃ sa gālavaḥ<BR>
05,115.016c	samaye samanuprāpte vacanaṃ cedam abravīt<BR>
05,115.017a	niryātayatu me kanyāṃ bhavāṃs tiṣṭhantu vājinaḥ<BR>
05,115.017c	yāvad anyatra gacchāmi śulkārthaṃ pṛthivīpate<BR>
05,115.018a	divodāso 'tha dharmātmā samaye gālavasya tām<BR>
05,115.018c	kanyāṃ niryātayām āsa sthitaḥ satye mahīpatiḥ<BR>
05,116.001	nārada uvāca<BR>
05,116.001a	tathaiva sā śriyaṃ tyaktvā kanyā bhūtvā yaśasvinī<BR>
05,116.001c	mādhavī gālavaṃ vipram anvayāt satyasaṃgarā<BR>
05,116.002a	gālavo vimṛśann eva svakāryagatamānasaḥ<BR>
05,116.002c	jagāma bhojanagaraṃ draṣṭum auśīnaraṃ nṛpam<BR>
05,116.003a	tam uvācātha gatvā sa nṛpatiṃ satyavikramam<BR>
05,116.003c	iyaṃ kanyā sutau dvau te janayiṣyati pārthivau<BR>
05,116.004a	asyāṃ bhavān avāptārtho bhavitā pretya ceha ca<BR>
05,116.004c	somārkapratisaṃkāśau janayitvā sutau nṛpa<BR>
05,116.005a	śulkaṃ tu sarvadharmajña hayānāṃ candravarcasām<BR>
05,116.005c	ekataḥśyāmakarṇānāṃ deyaṃ mahyaṃ catuḥśatam<BR>
05,116.006a	gurvartho 'yaṃ samārambho na hayaiḥ kṛtyam asti me<BR>
05,116.006c	yadi śakyaṃ mahārāja kriyatāṃ mā vicāryatām<BR>
05,116.007a	anapatyo 'si rājarṣe putrau janaya pārthiva<BR>
05,116.007c	pitṝn putraplavena tvam ātmānaṃ caiva tāraya<BR>
05,116.008a	na putraphalabhoktā hi rājarṣe pātyate divaḥ<BR>
05,116.008c	na yāti narakaṃ ghoraṃ yatra gacchanty anātmajāḥ<BR>
05,116.009a	etac cānyac ca vividhaṃ śrutvā gālavabhāṣitam<BR>
05,116.009c	uśīnaraḥ prativaco dadau tasya narādhipaḥ<BR>
05,116.010a	śrutavān asmi te vākyaṃ yathā vadasi gālava<BR>
05,116.010c	vidhis tu balavān brahman pravaṇaṃ hi mano mama<BR>
05,116.011a	śate dve tu mamāśvānām īdṛśānāṃ dvijottama<BR>
05,116.011c	itareṣāṃ sahasrāṇi subahūni caranti me<BR>
05,116.012a	aham apy ekam evāsyāṃ janayiṣyāmi gālava<BR>
05,116.012c	putraṃ dvija gataṃ mārgaṃ gamiṣyāmi parair aham<BR>
05,116.013a	mūlyenāpi samaṃ kuryāṃ tavāhaṃ dvijasattama<BR>
05,116.013c	paurajānapadārthaṃ tu mamārtho nātmabhogataḥ<BR>
05,116.014a	kāmato hi dhanaṃ rājā pārakyaṃ yaḥ prayacchati<BR>
05,116.014c	na sa dharmeṇa dharmātman yujyate yaśasā na ca<BR>
05,116.015a	so 'haṃ pratigrahīṣyāmi dadātv etāṃ bhavān mama<BR>
05,116.015c	kumārīṃ devagarbhābhām ekaputrabhavāya me<BR>
05,116.016a	tathā tu bahukalyāṇam uktavantaṃ narādhipam<BR>
05,116.016c	uśīnaraṃ dvijaśreṣṭho gālavaḥ pratyapūjayat<BR>
05,116.017a	uśīnaraṃ pratigrāhya gālavaḥ prayayau vanam<BR>
05,116.017c	reme sa tāṃ samāsādya kṛtapuṇya iva śriyam<BR>
05,116.018a	kandareṣu ca śailānāṃ nadīnāṃ nirjhareṣu ca<BR>
05,116.018c	udyāneṣu vicitreṣu vaneṣūpavaneṣu ca<BR>
05,116.019a	harmyeṣu ramaṇīyeṣu prāsādaśikhareṣu ca<BR>
05,116.019c	vātāyanavimāneṣu tathā garbhagṛheṣu ca<BR>
05,116.020a	tato 'sya samaye jajñe putro bālaraviprabhaḥ<BR>
05,116.020c	śibir nāmnābhivikhyāto yaḥ sa pārthivasattamaḥ<BR>
05,116.021a	upasthāya sa taṃ vipro gālavaḥ pratigṛhya ca<BR>
05,116.021c	kanyāṃ prayātas tāṃ rājan dṛṣṭavān vinatātmajam<BR>
05,117.001	nārada uvāca<BR>
05,117.001a	gālavaṃ vainateyo 'tha prahasann idam abravīt<BR>
05,117.001c	diṣṭyā kṛtārthaṃ paśyāmi bhavantam iha vai dvija<BR>
05,117.002a	gālavas tu vacaḥ śrutvā vainateyena bhāṣitam<BR>
05,117.002c	caturbhāgāvaśiṣṭaṃ tad ācakhyau kāryam asya hi<BR>
05,117.003a	suparṇas tv abravīd enaṃ gālavaṃ patatāṃ varaḥ<BR>
05,117.003c	prayatnas te na kartavyo naiṣa saṃpatsyate tava<BR>
05,117.004a	purā hi kanyakubje vai gādheḥ satyavatīṃ sutām<BR>
05,117.004c	bhāryārthe 'varayat kanyām ṛcīkas tena bhāṣitaḥ<BR>
05,117.005a	ekataḥśyāmakarṇānāṃ hayānāṃ candravarcasām<BR>
05,117.005c	bhagavan dīyatāṃ mahyaṃ sahasram iti gālava<BR>
05,117.006a	ṛcīkas tu tathety uktvā varuṇasyālayaṃ gataḥ<BR>
05,117.006c	aśvatīrthe hayāṃl labdhvā dattavān pārthivāya vai<BR>
05,117.007a	iṣṭvā te puṇḍarīkeṇa dattā rājñā dvijātiṣu<BR>
05,117.007c	tebhyo dve dve śate krītvā prāptās te pārthivais tadā<BR>
05,117.008a	aparāṇy api catvāri śatāni dvijasattama<BR>
05,117.008c	nīyamānāni saṃtāre hṛtāny āsan vitastayā<BR>
05,117.008e	evaṃ na śakyam aprāpyaṃ prāptuṃ gālava karhi cit<BR>
05,117.009a	imām aśvaśatābhyāṃ vai dvābhyāṃ tasmai nivedaya<BR>
05,117.009c	viśvāmitrāya dharmātman ṣaḍbhir aśvaśataiḥ saha<BR>
05,117.009e	tato 'si gatasaṃmohaḥ kṛtakṛtyo dvijarṣabha<BR>
05,117.010a	gālavas taṃ tathety uktvā suparṇasahitas tataḥ<BR>
05,117.010c	ādāyāśvāṃś ca kanyāṃ ca viśvāmitram upāgamat<BR>
05,117.011	gālava uvāca<BR>
05,117.011a	aśvānāṃ kāṅkṣitārthānāṃ ṣaḍ imāni śatāni vai<BR>
05,117.011c	śatadvayena kanyeyaṃ bhavatā pratigṛhyatām<BR>
05,117.012a	asyāṃ rājarṣibhiḥ putrā jātā vai dhārmikās trayaḥ<BR>
05,117.012c	caturthaṃ janayatv ekaṃ bhavān api narottama<BR>
05,117.013a	pūrṇāny evaṃ śatāny aṣṭau turagāṇāṃ bhavantu te<BR>
05,117.013c	bhavato hy anṛṇo bhūtvā tapaḥ kuryāṃ yathāsukham<BR>
05,117.014	nārada uvāca<BR>
05,117.014a	viśvāmitras tu taṃ dṛṣṭvā gālavaṃ saha pakṣiṇā<BR>
05,117.014c	kanyāṃ ca tāṃ varārohām idam ity abravīd vacaḥ<BR>
05,117.015a	kim iyaṃ pūrvam eveha na dattā mama gālava<BR>
05,117.015c	putrā mamaiva catvāro bhaveyuḥ kulabhāvanāḥ<BR>
05,117.016a	pratigṛhṇāmi te kanyām ekaputraphalāya vai<BR>
05,117.016c	aśvāś cāśramam āsādya tiṣṭhantu mama sarvaśaḥ<BR>
05,117.017a	sa tayā ramamāṇo 'tha viśvāmitro mahādyutiḥ<BR>
05,117.017c	ātmajaṃ janayām āsa mādhavīputram aṣṭakam<BR>
05,117.018a	jātamātraṃ sutaṃ taṃ ca viśvāmitro mahādyutiḥ<BR>
05,117.018c	saṃyojyārthais tathā dharmair aśvais taiḥ samayojayat<BR>
05,117.019a	athāṣṭakaḥ puraṃ prāyāt tadā somapuraprabham<BR>
05,117.019c	niryātya kanyāṃ śiṣyāya kauśiko 'pi vanaṃ yayau<BR>
05,117.020a	gālavo 'pi suparṇena saha niryātya dakṣiṇām<BR>
05,117.020c	manasābhipratītena kanyām idam uvāca ha<BR>
05,117.021a	jāto dānapatiḥ putras tvayā śūras tathāparaḥ<BR>
05,117.021c	satyadharmarataś cānyo yajvā cāpi tathāparaḥ<BR>
05,117.022a	tad āgaccha varārohe tāritas te pitā sutaiḥ<BR>
05,117.022c	catvāraś caiva rājānas tathāhaṃ ca sumadhyame<BR>
05,117.023a	gālavas tv abhyanujñāya suparṇaṃ pannagāśanam<BR>
05,117.023b*0462_01	gālavaḥ prayayau śīghraṃ yayātiṃ nahuṣātmajam<BR>
05,117.023c	pitur niryātya tāṃ kanyāṃ prayayau vanam eva ha<BR>
05,118.001	nārada uvāca<BR>
05,118.001a	sa tu rājā punas tasyāḥ kartukāmaḥ svayaṃvaram<BR>
05,118.001c	upagamyāśramapadaṃ gaṅgāyamunasaṃgame<BR>
05,118.002a	gṛhītamālyadāmāṃ tāṃ ratham āropya mādhavīm<BR>
05,118.002c	pūrur yaduś ca bhaginīm āśrame paryadhāvatām<BR>
05,118.003a	nāgayakṣamanuṣyāṇāṃ patatrimṛgapakṣiṇām<BR>
05,118.003c	śailadrumavanaukānām āsīt tatra samāgamaḥ<BR>
05,118.004a	nānāpuruṣadeśānām īśvaraiś ca samākulam<BR>
05,118.004c	ṛṣibhir brahmakalpaiś ca samantād āvṛtaṃ vanam<BR>
05,118.005a	nirdiśyamāneṣu tu sā vareṣu varavarṇinī<BR>
05,118.005c	varān utkramya sarvāṃs tān vanaṃ vṛtavatī varam<BR>
05,118.006a	avatīrya rathāt kanyā namaskṛtvā ca bandhuṣu<BR>
05,118.006c	upagamya vanaṃ puṇyaṃ tapas tepe yayātijā<BR>
05,118.007a	upavāsaiś ca vividhair dīkṣābhir niyamais tathā<BR>
05,118.007c	ātmano laghutāṃ kṛtvā babhūva mṛgacāriṇī<BR>
05,118.008a	vaiḍūryāṅkurakalpāni mṛdūni haritāni ca<BR>
05,118.008c	carantī śaṣpamukhyāni tiktāni madhurāṇi ca<BR>
05,118.009a	sravantīnāṃ ca puṇyānāṃ surasāni śucīni ca<BR>
05,118.009c	pibantī vārimukhyāni śītāni vimalāni ca<BR>
05,118.010a	vaneṣu mṛgarājeṣu siṃhaviproṣiteṣu ca<BR>
05,118.010c	dāvāgnivipramukteṣu śūnyeṣu gahaneṣu ca<BR>
05,118.011a	carantī hariṇaiḥ sārdhaṃ mṛgīva vanacāriṇī<BR>
05,118.011c	cacāra vipulaṃ dharmaṃ brahmacaryeṇa saṃvṛtā<BR>
05,118.012a	yayātir api pūrveṣāṃ rājñāṃ vṛttam anuṣṭhitaḥ<BR>
05,118.012c	bahuvarṣasahasrāyur ayujat kāladharmaṇā<BR>
05,118.013a	pūrur yaduś ca dvau vaṃśau vardhamānau narottamau<BR>
05,118.013c	tābhyāṃ pratiṣṭhito loke paraloke ca nāhuṣaḥ<BR>
05,118.014a	mahīyate narapatir yayātiḥ svargam āsthitaḥ<BR>
05,118.014c	maharṣikalpo nṛpatiḥ svargāgryaphalabhug vibhuḥ<BR>
05,118.015a	bahuvarṣasahasrākhye kāle bahuguṇe gate<BR>
05,118.015c	rājarṣiṣu niṣaṇṇeṣu mahīyaḥsu maharṣiṣu<BR>
05,118.016a	avamene narān sarvān devān ṛṣigaṇāṃs tathā<BR>
05,118.016c	yayātir mūḍhavijñāno vismayāviṣṭacetanaḥ<BR>
05,118.017a	tatas taṃ bubudhe devaḥ śakro balaniṣūdanaḥ<BR>
05,118.017c	te ca rājarṣayaḥ sarve dhig dhig ity evam abruvan<BR>
05,118.018a	vicāraś ca samutpanno nirīkṣya nahuṣātmajam<BR>
05,118.018c	ko nv ayaṃ kasya vā rājñaḥ kathaṃ vā svargam āgataḥ<BR>
05,118.019a	karmaṇā kena siddho 'yaṃ kva vānena tapaś citam<BR>
05,118.019c	kathaṃ vā jñāyate svarge kena vā jñāyate 'py uta<BR>
05,118.020a	evaṃ vicārayantas te rājānaḥ svargavāsinaḥ<BR>
05,118.020c	dṛṣṭvā papracchur anyonyaṃ yayātiṃ nṛpatiṃ prati<BR>
05,118.021a	vimānapālāḥ śataśaḥ svargadvārābhirakṣiṇaḥ<BR>
05,118.021c	pṛṣṭā āsanapālāś ca na jānīmety athābruvan<BR>
05,118.022a	sarve te hy āvṛtajñānā nābhyajānanta taṃ nṛpam<BR>
05,118.022c	sa muhūrtād atha nṛpo hataujā abhavat tadā<BR>
05,119.001	nārada uvāca<BR>
05,119.001a	atha pracalitaḥ sthānād āsanāc ca paricyutaḥ<BR>
05,119.001c	kampitenaiva manasā dharṣitaḥ śokavahninā<BR>
05,119.002a	mlānasragbhraṣṭavijñānaḥ prabhraṣṭamukuṭāṅgadaḥ<BR>
05,119.002c	vighūrṇan srastasarvāṅgaḥ prabhraṣṭābharaṇāmbaraḥ<BR>
05,119.003a	adṛśyamānas tān paśyann apaśyaṃś ca punaḥ punaḥ<BR>
05,119.003c	śūnyaḥ śūnyena manasā prapatiṣyan mahītalam<BR>
05,119.004a	kiṃ mayā manasā dhyātam aśubhaṃ dharmadūṣaṇam<BR>
05,119.004c	yenāhaṃ calitaḥ sthānād iti rājā vyacintayat<BR>
05,119.005a	te tu tatraiva rājānaḥ siddhāś cāpsarasas tathā<BR>
05,119.005c	apaśyanta nirālambaṃ yayātiṃ taṃ paricyutam<BR>
05,119.006a	athaitya puruṣaḥ kaś cit kṣīṇapuṇyanipātakaḥ<BR>
05,119.006c	yayātim abravīd rājan devarājasya śāsanāt<BR>
05,119.007a	atīva madamattas tvaṃ na kaṃ cin nāvamanyase<BR>
05,119.007c	mānena bhraṣṭaḥ svargas te nārhas tvaṃ pārthivātmaja<BR>
05,119.007e	na ca prajñāyase gaccha patasveti tam abravīt<BR>
05,119.008a	pateyaṃ satsv iti vacas trir uktvā nahuṣātmajaḥ<BR>
05,119.008c	patiṣyaṃś cintayām āsa gatiṃ gatimatāṃ varaḥ<BR>
05,119.009a	etasminn eva kāle tu naimiṣe pārthivarṣabhān<BR>
05,119.009c	caturo 'paśyata nṛpas teṣāṃ madhye papāta saḥ<BR>
05,119.010a	pratardano vasumanāḥ śibirauśīnaro 'ṣṭakaḥ<BR>
05,119.010c	vājapeyena yajñena tarpayanti sureśvaram<BR>
05,119.011a	teṣām adhvarajaṃ dhūmaṃ svargadvāram upasthitam<BR>
05,119.011c	yayātir upajighran vai nipapāta mahīṃ prati<BR>
05,119.012a	bhūmau svarge ca saṃbaddhāṃ nadīṃ dhūmamayīṃ nṛpaḥ<BR>
05,119.012c	sa gaṅgām iva gacchantīm ālambya jagatīpatiḥ<BR>
05,119.013a	śrīmatsv avabhṛthāgryeṣu caturṣu pratibandhuṣu<BR>
05,119.013c	madhye nipatito rājā lokapālopameṣu ca<BR>
05,119.014a	caturṣu hutakalpeṣu rājasiṃhamahāgniṣu<BR>
05,119.014c	papāta madhye rājarṣir yayātiḥ puṇyasaṃkṣaye<BR>
05,119.015a	tam āhuḥ pārthivāḥ sarve pratimānam iva śriyaḥ<BR>
05,119.015c	ko bhavān kasya vā bandhur deśasya nagarasya vā<BR>
05,119.016a	yakṣo vāpy atha vā devo gandharvo rākṣaso 'pi vā<BR>
05,119.016c	na hi mānuṣarūpo 'si ko vārthaḥ kāṅkṣitas tvayā<BR>
05,119.017	yayātir uvāca<BR>
05,119.017a	yayātir asmi rājarṣiḥ kṣīṇapuṇyaś cyuto divaḥ<BR>
05,119.017c	pateyaṃ satsv iti dhyāyan bhavatsu patitas tataḥ<BR>
05,119.018	rājāna ūcuḥ<BR>
05,119.018a	satyam etad bhavatu te kāṅkṣitaṃ puruṣarṣabha<BR>
05,119.018c	sarveṣāṃ naḥ kratuphalaṃ dharmaś ca pratigṛhyatām<BR>
05,119.019	yayātir uvāca<BR>
05,119.019a	nāhaṃ pratigrahadhano brāhmaṇaḥ kṣatriyo hy aham<BR>
05,119.019c	na ca me pravaṇā buddhiḥ parapuṇyavināśane<BR>
05,119.020	nārada uvāca<BR>
05,119.020a	etasminn eva kāle tu mṛgacaryākramāgatām<BR>
05,119.020c	mādhavīṃ prekṣya rājānas te 'bhivādyedam abruvan<BR>
05,119.021a	kim āgamanakṛtyaṃ te kiṃ kurvaḥ śāsanaṃ tava<BR>
05,119.021c	ājñāpyā hi vayaṃ sarve tava putrās tapodhane<BR>
05,119.022a	teṣāṃ tad bhāṣitaṃ śrutvā mādhavī parayā mudā<BR>
05,119.022c	pitaraṃ samupāgacchad yayātiṃ sā vavanda ca<BR>
05,119.023a	dṛṣṭvā mūrdhnā natān putrāṃs tāpasī vākyam abravīt<BR>
05,119.023c	dauhitrās tava rājendra mama putrā na te parāḥ<BR>
05,119.023e	ime tvāṃ tārayiṣyanti diṣṭam etat purātanam<BR>
05,119.024a	ahaṃ te duhitā rājan mādhavī mṛgacāriṇī<BR>
05,119.024c	mayāpy upacito dharmas tato 'rdhaṃ pratigṛhyatām<BR>
05,119.025a	yasmād rājan narāḥ sarve apatyaphalabhāginaḥ<BR>
05,119.025c	tasmād icchanti dauhitrān yathā tvaṃ vasudhādhipa<BR>
05,119.026a	tatas te pārthivāḥ sarve śirasā jananīṃ tadā<BR>
05,119.026c	abhivādya namaskṛtya mātāmaham athābruvan<BR>
05,119.027a	uccair anupamaiḥ snigdhaiḥ svarair āpūrya medinīm<BR>
05,119.027c	mātāmahaṃ nṛpatayas tārayanto divaś cyutam<BR>
05,119.028a	atha tasmād upagato gālavo 'py āha pārthivam<BR>
05,119.028c	tapaso me 'ṣṭabhāgena svargam ārohatāṃ bhavān<BR>
05,120.001	nārada uvāca<BR>
05,120.001a	pratyabhijñātamātro 'tha sadbhis tair narapuṃgavaḥ<BR>
05,120.001b*0463_01	samāruroha nṛpatir aspṛśan vasudhātalam<BR>
05,120.001c	yayātir divyasaṃsthāno babhūva vigatajvaraḥ<BR>
05,120.001d*0464_00	nārada uvāca<BR>
05,120.001d*0464_01	pratyujjagāma taṃ sthānaṃ devalokaṃ narādhipaḥ<BR>
05,120.001d*0464_02	avyāpya divyasaṃsthānaṃ babhūva vigatajvaraḥ<BR>
05,120.002a	divyamālyāmbaradharo divyābharaṇabhūṣitaḥ<BR>
05,120.002c	divyagandhaguṇopeto na pṛthvīm aspṛśat padā<BR>
05,120.003a	tato vasumanāḥ pūrvam uccair uccārayan vacaḥ<BR>
05,120.003c	khyāto dānapatir loke vyājahāra nṛpaṃ tadā<BR>
05,120.004a	prāptavān asmi yal loke sarvavarṇeṣv agarhayā<BR>
05,120.004c	tad apy atha ca dāsyāmi tena saṃyujyatāṃ bhavān<BR>
05,120.005a	yat phalaṃ dānaśīlasya kṣamāśīlasya yat phalam<BR>
05,120.005c	yac ca me phalam ādhāne tena saṃyujyatāṃ bhavān<BR>
05,120.006a	tataḥ pratardano 'py āha vākyaṃ kṣatriyapuṃgavaḥ<BR>
05,120.006c	yathā dharmaratir nityaṃ nityaṃ yuddhaparāyaṇaḥ<BR>
05,120.007a	prāptavān asmi yal loke kṣatradharmodbhavaṃ yaśaḥ<BR>
05,120.007c	vīraśabdaphalaṃ caiva tena saṃyujyatāṃ bhavān<BR>
05,120.007d*0465_01	yathā dharmaratir nityaṃ tena satyena khaṃ vraja<BR>
05,120.008a	śibirauśīnaro dhīmān uvāca madhurāṃ giram<BR>
05,120.008c	yathā bāleṣu nārīṣu vaihāryeṣu tathaiva ca<BR>
05,120.009a	saṃgareṣu nipāteṣu tathāpad vyasaneṣu ca<BR>
05,120.009c	anṛtaṃ noktapūrvaṃ me tena satyena khaṃ vraja<BR>
05,120.010a	yathā prāṇāṃś ca rājyaṃ ca rājan karma sukhāni ca<BR>
05,120.010c	tyajeyaṃ na punaḥ satyaṃ tena satyena khaṃ vraja<BR>
05,120.011a	yathā satyena me dharmo yathā satyena pāvakaḥ<BR>
05,120.011c	prītaḥ śakraś ca satyena tena satyena khaṃ vraja<BR>
05,120.012a	aṣṭakas tv atha rājarṣiḥ kauśiko mādhavīsutaḥ<BR>
05,120.012c	anekaśatayajvānaṃ vacanaṃ prāha dharmavit<BR>
05,120.013a	śataśaḥ puṇḍarīkā me gosavāś ca citāḥ prabho<BR>
05,120.013c	kratavo vājapeyāś ca teṣāṃ phalam avāpnuhi<BR>
05,120.014a	na me ratnāni na dhanaṃ na tathānye paricchadāḥ<BR>
05,120.014c	kratuṣv anupayuktāni tena satyena khaṃ vraja<BR>
05,120.014d*0466_01	yadi satyaṃ bravīmy etat tena satyena vai vraja<BR>
05,120.015a	yathā yathā hi jalpanti dauhitrās taṃ narādhipam<BR>
05,120.015c	tathā tathā vasumatīṃ tyaktvā rājā divaṃ yayau<BR>
05,120.016a	evaṃ sarve samastās te rājānaḥ sukṛtais tadā<BR>
05,120.016c	yayātiṃ svargato bhraṣṭaṃ tārayām āsur añjasā<BR>
05,120.017a	dauhitrāḥ svena dharmeṇa yajñadānakṛtena vai<BR>
05,120.017c	caturṣu rājavaṃśeṣu saṃbhūtāḥ kulavardhanāḥ<BR>
05,120.017e	mātāmahaṃ mahāprājñaṃ divam āropayanti te<BR>
05,120.018	rājāna ūcuḥ<BR>
05,120.018a	rājadharmaguṇopetāḥ sarvadharmaguṇānvitāḥ<BR>
05,120.018c	dauhitrās te vayaṃ rājan divam āroha pārthivaḥ<BR>
05,121.001	nārada uvāca<BR>
05,121.001a	sadbhir āropitaḥ svargaṃ pārthivair bhūridakṣiṇaiḥ<BR>
05,121.001c	abhyanujñāya dauhitrān yayātir divam āsthitaḥ<BR>
05,121.002a	abhivṛṣṭaś ca varṣeṇa nānāpuṣpasugandhinā<BR>
05,121.002c	pariṣvaktaś ca puṇyena vāyunā puṇyagandhinā<BR>
05,121.003a	acalaṃ sthānam āruhya dauhitraphalanirjitam<BR>
05,121.003c	karmabhiḥ svair upacito jajvāla parayā śriyā<BR>
05,121.004a	upagītopanṛttaś ca gandharvāpsarasāṃ gaṇaiḥ<BR>
05,121.004c	prītyā pratigṛhītaś ca svarge dundubhinisvanaiḥ<BR>
05,121.005a	abhiṣṭutaś ca vividhair devarājarṣicāraṇaiḥ<BR>
05,121.005c	arcitaś cottamārgheṇa daivatair abhinanditaḥ<BR>
05,121.006a	prāptaḥ svargaphalaṃ caiva tam uvāca pitāmahaḥ<BR>
05,121.006c	nirvṛtaṃ śāntamanasaṃ vacobhis tarpayann iva<BR>
05,121.007a	catuṣpādas tvayā dharmaś cito lokyena karmaṇā<BR>
05,121.007c	akṣayas tava loko 'yaṃ kīrtiś caivākṣayā divi<BR>
05,121.007e	punas tavādya rājarṣe sukṛteneha karmaṇā<BR>
05,121.008a	āvṛtaṃ tamasā cetaḥ sarveṣāṃ svargavāsinām<BR>
05,121.008c	yena tvāṃ nābhijānanti tato 'jñātvāsi pātitaḥ<BR>
05,121.009a	prītyaiva cāsi dauhitrais tāritas tvam ihāgataḥ<BR>
05,121.009c	sthānaṃ ca pratipanno 'si karmaṇā svena nirjitam<BR>
05,121.009e	acalaṃ śāśvataṃ puṇyam uttamaṃ dhruvam avyayam<BR>
05,121.010	yayātir uvāca<BR>
05,121.010a	bhagavan saṃśayo me 'sti kaś cit taṃ chettum arhasi<BR>
05,121.010c	na hy anyam aham arhāmi praṣṭuṃ lokapitāmaha<BR>
05,121.011a	bahuvarṣasahasrāntaṃ prajāpālanavardhitam<BR>
05,121.011c	anekakratudānaughair arjitaṃ me mahat phalam<BR>
05,121.012a	kathaṃ tad alpakālena kṣīṇaṃ yenāsmi pātitaḥ<BR>
05,121.012c	bhagavan vettha lokāṃś ca śāśvatān mama nirjitān<BR>
05,121.012d*0467_01	kathaṃ nu mama tatsarvaṃ vipranaṣṭaṃ mahādyute<BR>
05,121.013	pitāmaha uvāca<BR>
05,121.013a	bahuvarṣasahasrāntaṃ prajāpālanavardhitam<BR>
05,121.013c	anekakratudānaughair yat tvayopārjitaṃ phalam<BR>
05,121.014a	tad anenaiva doṣeṇa kṣīṇaṃ yenāsi pātitaḥ<BR>
05,121.014c	abhimānena rājendra dhikkṛtaḥ svargavāsibhiḥ<BR>
05,121.015a	nāyaṃ mānena rājarṣe na balena na hiṃsayā<BR>
05,121.015c	na śāṭhyena na māyābhir loko bhavati śāśvataḥ<BR>
05,121.016a	nāvamānyās tvayā rājann avarotkṛṣṭamadhyamāḥ<BR>
05,121.016b*0468_01	yayāteś caiva rājarṣeḥ suhṛdāṃ bhūtim icchatām<BR>
05,121.016c	na hi mānapradagdhānāṃ kaś cid asti samaḥ kva cit<BR>
05,121.017a	patanārohaṇam idaṃ kathayiṣyanti ye narāḥ<BR>
05,121.017c	viṣamāṇy api te prāptās tariṣyanti na saṃśayaḥ<BR>
05,121.018	nārada uvāca<BR>
05,121.018a	eṣa doṣo 'bhimānena purā prāpto yayātinā<BR>
05,121.018c	nirbandhataś cātimātraṃ gālavena mahīpate<BR>
05,121.019a	śrotavyaṃ hitakāmānāṃ suhṛdāṃ bhūtim icchatām<BR>
05,121.019c	na kartavyo hi nirbandho nirbandho hi kṣayodayaḥ<BR>
05,121.020a	tasmāt tvam api gāndhāre mānaṃ krodhaṃ ca varjaya<BR>
05,121.020c	saṃdhatsva pāṇḍavair vīra saṃrambhaṃ tyaja pārthiva<BR>
05,121.020d*0469_01	sa bhavān suhṛdo vaśyaṃ vaco gṛhṇātu mānṛtam<BR>
05,121.020d*0469_02	samarthair vigrahaṃ kṛtvā viṣamastho bhaviṣyasi<BR>
05,121.020d*0470_00	vaiśaṃpāyanaḥ<BR>
05,121.020d*0470_01	evam ukto nṛpaśreṣṭha nāradena suyodhanaḥ<BR>
05,121.020d*0470_02	nātiṣṭhad vacane tasmiṃs tatontas tasya tādṛśaḥ<BR>
05,121.021a	dadāti yat pārthiva yat karoti; yad vā tapas tapyati yaj juhoti<BR>
05,121.021c	na tasya nāśo 'sti na cāpakarṣo; nānyas tad aśnāti sa eva kartā<BR>
05,121.022a	idaṃ mahākhyānam anuttamaṃ mataṃ; bahuśrutānāṃ gataroṣarāgiṇām<BR>
05,121.022c	samīkṣya loke bahudhā pradhāvitā; trivargadṛṣṭiḥ pṛthivīm upāśnute<BR>
05,121.022d*0471_01	etat puṇyatamaṃ rājan yayāteś caritaṃ mahat<BR>
05,121.022d*0471_02	yac chrutvā śrāvayitvā ca svargaṃ yānti ha mānavāḥ<BR>
05,122.001	dhṛtarāṣṭra uvāca<BR>
05,122.001a	bhagavann evam evaitad yathā vadasi nārada<BR>
05,122.001c	icchāmi cāham apy evaṃ na tv īśo bhagavann aham<BR>
05,122.002	vaiśaṃpāyana uvāca<BR>
05,122.002a	evam uktvā tataḥ kṛṣṇam abhyabhāṣata bhārata<BR>
05,122.002c	svargyaṃ lokyaṃ ca mām āttha dharmyaṃ nyāyyaṃ ca keśava<BR>
05,122.003a	na tv ahaṃ svavaśas tāta kriyamāṇaṃ na me priyam<BR>
05,122.003b*0472_01	na maṃsyante durātmānaḥ putrā mama janārdana<BR>
05,122.003c	aṅga duryodhanaṃ kṛṣṇa mandaṃ śāstrātigaṃ mama<BR>
05,122.004a	anunetuṃ mahābāho yatasva puruṣottama<BR>
05,122.004b*0473_01	na śṛṇoti mahābāho vacanaṃ sādhu bhāṣitam<BR>
05,122.004b*0473_02	gāndhāryāś ca hṛṣīkeśa vidurasya ca dhīmataḥ<BR>
05,122.004b*0473_03	anyeṣāṃ caiva suhṛdāṃ bhīṣmādīnāṃ hitaiṣiṇām<BR>
05,122.004b*0473_04	sa tvaṃ pāpamatiṃ krūraṃ pāpacittam acetanam<BR>
05,122.004b*0473_05	anuśādhi durātmānaṃ svayaṃ duryodhanaṃ nṛpam<BR>
05,122.004c	suhṛtkāryaṃ tu sumahat kṛtaṃ te syāj janārdana<BR>
05,122.005a	tato 'bhyāvṛtya vārṣṇeyo duryodhanam amarṣaṇam<BR>
05,122.005c	abravīn madhurāṃ vācaṃ sarvadharmārthatattvavit<BR>
05,122.006a	duryodhana nibodhedaṃ madvākyaṃ kurusattama<BR>
05,122.006c	samarthaṃ te viśeṣeṇa sānubandhasya bhārata<BR>
05,122.007a	mahāprājña kule jātaḥ sādhv etat kartum arhasi<BR>
05,122.007c	śrutavṛttopasaṃpannaḥ sarvaiḥ samudito guṇaiḥ<BR>
05,122.008a	dauṣkuleyā durātmāno nṛśaṃsā nirapatrapāḥ<BR>
05,122.008c	ta etad īdṛśaṃ kuryur yathā tvaṃ tāta manyase<BR>
05,122.009a	dharmārthayuktā loke 'smin pravṛttir lakṣyate satām<BR>
05,122.009c	asatāṃ viparītā tu lakṣyate bharatarṣabha<BR>
05,122.010a	viparītā tv iyaṃ vṛttir asakṛl lakṣyate tvayi<BR>
05,122.010c	adharmaś cānubandho 'tra ghoraḥ prāṇaharo mahān<BR>
05,122.011a	anekaśas tvannimittam ayaśasyaṃ ca bhārata<BR>
05,122.011c	tam anarthaṃ pariharann ātmaśreyaḥ kariṣyasi<BR>
05,122.012a	bhrātṝṇām atha bhṛtyānāṃ mitrāṇāṃ ca paraṃtapa<BR>
05,122.012c	adharmyād ayaśasyāc ca karmaṇas tvaṃ pramokṣyase<BR>
05,122.013a	prājñaiḥ śūrair mahotsāhair ātmavadbhir bahuśrutaiḥ<BR>
05,122.013c	saṃdhatsva puruṣavyāghra pāṇḍavair bharatarṣabha<BR>
05,122.014a	tad dhitaṃ ca priyaṃ caiva dhṛtarāṣṭrasya dhīmataḥ<BR>
05,122.014c	pitāmahasya droṇasya vidurasya mahāmateḥ<BR>
05,122.015a	kṛpasya somadattasya bāhlīkasya ca dhīmataḥ<BR>
05,122.015c	aśvatthāmno vikarṇasya saṃjayasya viśāṃ pate<BR>
05,122.016a	jñātīnāṃ caiva bhūyiṣṭhaṃ mitrāṇāṃ ca paraṃtapa<BR>
05,122.016c	śame śarma bhavet tāta sarvasya jagatas tathā<BR>
05,122.017a	hrīmān asi kule jātaḥ śrutavān anṛśaṃsavān<BR>
05,122.017c	tiṣṭha tāta pituḥ śāstre mātuś ca bharatarṣabha<BR>
05,122.018a	etac chreyo hi manyante pitā yac chāsti bhārata<BR>
05,122.018c	uttamāpadgataḥ sarvaḥ pituḥ smarati śāsanam<BR>
05,122.019a	rocate te pitus tāta pāṇḍavaiḥ saha saṃgamaḥ<BR>
05,122.019c	sāmātyasya kuruśreṣṭha tat tubhyaṃ tāta rocatām<BR>
05,122.020a	śrutvā yaḥ suhṛdāṃ śāstraṃ martyo na pratipadyate<BR>
05,122.020c	vipākānte dahaty enaṃ kiṃpākam iva bhakṣitam<BR>
05,122.021a	yas tu niḥśreyasaṃ vākyaṃ mohān na pratipadyate<BR>
05,122.021c	sa dīrghasūtro hīnārthaḥ paścāttāpena yujyate<BR>
05,122.022a	yas tu niḥśreyasaṃ śrutvā prāptam evābhipadyate<BR>
05,122.022c	ātmano matam utsṛjya sa loke sukham edhate<BR>
05,122.023a	yo 'rthakāmasya vacanaṃ prātikūlyān na mṛṣyate<BR>
05,122.023c	śṛṇoti pratikūlāni dviṣatāṃ vaśam eti saḥ<BR>
05,122.024a	satāṃ matam atikramya yo 'satāṃ vartate mate<BR>
05,122.024c	śocante vyasane tasya suhṛdo nacirād iva<BR>
05,122.025a	mukhyān amātyān utsṛjya yo nihīnān niṣevate<BR>
05,122.025c	sa ghorām āpadaṃ prāpya nottāram adhigacchati<BR>
05,122.026a	yo 'satsevī vṛthācāro na śrotā suhṛdāṃ sadā<BR>
05,122.026c	parān vṛṇīte svān dveṣṭi taṃ gauḥ śapati bhārata<BR>
05,122.027a	sa tvaṃ virudhya tair vīrair anyebhyas trāṇam icchasi<BR>
05,122.027c	aśiṣṭebhyo 'samarthebhyo mūḍhebhyo bharatarṣabha<BR>
05,122.028a	ko hi śakrasamāñ jñātīn atikramya mahārathān<BR>
05,122.028c	anyebhyas trāṇam āśaṃset tvad anyo bhuvi mānavaḥ<BR>
05,122.029a	janmaprabhṛti kaunteyā nityaṃ vinikṛtās tvayā<BR>
05,122.029c	na ca te jātu kupyanti dharmātmāno hi pāṇḍavāḥ<BR>
05,122.030a	mithyāpracaritās tāta janmaprabhṛti pāṇḍavāḥ<BR>
05,122.030c	tvayi samyaṅ mahābāho pratipannā yaśasvinaḥ<BR>
05,122.031a	tvayāpi pratipattavyaṃ tathaiva bharatarṣabha<BR>
05,122.031c	sveṣu bandhuṣu mukhyeṣu mā manyuvaśam anvagāḥ<BR>
05,122.032a	trivargayuktā prājñānām ārambhā bharatarṣabha<BR>
05,122.032c	dharmārthāv anurudhyante trivargāsaṃbhave narāḥ<BR>
05,122.033a	pṛthak tu viniviṣṭānāṃ dharmaṃ dhīro 'nurudhyate<BR>
05,122.033c	madhyamo 'rthaṃ kaliṃ bālaḥ kāmam evānurudhyate<BR>
05,122.034a	indriyaiḥ prasṛto lobhād dharmaṃ viprajahāti yaḥ<BR>
05,122.034c	kāmārthāv anupāyena lipsamāno vinaśyati<BR>
05,122.035a	kāmārthau lipsamānas tu dharmam evāditaś caret<BR>
05,122.035c	na hi dharmād apaity arthaḥ kāmo vāpi kadā cana<BR>
05,122.036a	upāyaṃ dharmam evāhus trivargasya viśāṃ pate<BR>
05,122.036c	lipsamāno hi tenāśu kakṣe 'gnir iva vardhate<BR>
05,122.037a	sa tvaṃ tātānupāyena lipsase bharatarṣabha<BR>
05,122.037c	ādhirājyaṃ mahad dīptaṃ prathitaṃ sarvarājasu<BR>
05,122.038a	ātmānaṃ takṣati hy eṣa vanaṃ paraśunā yathā<BR>
05,122.038c	yaḥ samyag vartamāneṣu mithyā rājan pravartate<BR>
05,122.038d*0474_01	amitro nātikartavyo nātideyaḥ kadā cana<BR>
05,122.038d*0474_02	jīvitaṃ hy api duḥkhārtā na tyajanti kadā cana<BR>
05,122.039a	na tasya hi matiṃ chindyād yasya necchet parābhavam<BR>
05,122.039c	avicchinnasya dhīrasya kalyāṇe dhīyate matiḥ<BR>
05,122.040a	tyaktātmānaṃ na bādheta triṣu lokeṣu bhārata<BR>
05,122.040c	apy anyaṃ prākṛtaṃ kiṃ cit kim u tān pāṇḍavarṣabhān<BR>
05,122.041a	amarṣavaśam āpanno na kiṃ cid budhyate naraḥ<BR>
05,122.041c	chidyate hy ātataṃ sarvaṃ pramāṇaṃ paśya bhārata<BR>
05,122.042a	śreyas te durjanāt tāta pāṇḍavaiḥ saha saṃgamaḥ<BR>
05,122.042c	tair hi saṃprīyamāṇas tvaṃ sarvān kāmān avāpsyasi<BR>
05,122.043a	pāṇḍavair nirjitāṃ bhūmiṃ bhuñjāno rājasattama<BR>
05,122.043c	pāṇḍavān pṛṣṭhataḥ kṛtvā trāṇam āśaṃsase 'nyataḥ<BR>
05,122.044a	duḥśāsane durviṣahe karṇe cāpi sasaubale<BR>
05,122.044c	eteṣv aiśvaryam ādhāya bhūtim icchasi bhārata<BR>
05,122.045a	na caite tava paryāptā jñāne dharmārthayos tathā<BR>
05,122.045c	vikrame cāpy aparyāptāḥ pāṇḍavān prati bhārata<BR>
05,122.046a	na hīme sarvarājānaḥ paryāptāḥ sahitās tvayā<BR>
05,122.046c	kruddhasya bhīmasenasya prekṣituṃ mukham āhave<BR>
05,122.047a	idaṃ saṃnihitaṃ tāta samagraṃ pārthivaṃ balam<BR>
05,122.047c	ayaṃ bhīṣmas tathā droṇaḥ karṇaś cāyaṃ tathā kṛpaḥ<BR>
05,122.048a	bhūriśravāḥ saumadattir aśvatthāmā jayadrathaḥ<BR>
05,122.048c	aśaktāḥ sarva evaite pratiyoddhuṃ dhanaṃjayam<BR>
05,122.049a	ajeyo hy arjunaḥ kruddhaḥ sarvair api surāsuraiḥ<BR>
05,122.049c	mānuṣair api gandharvair mā yuddhe ceta ādhithāḥ<BR>
05,122.050a	dṛśyatāṃ vā pumān kaś cit samagre pārthive bale<BR>
05,122.050c	yo 'rjunaṃ samare prāpya svastimān āvrajed gṛhān<BR>
05,122.051a	kiṃ te janakṣayeṇeha kṛtena bharatarṣabha<BR>
05,122.051c	yasmiñ jite jitaṃ te syāt pumān ekaḥ sa dṛśyatām<BR>
05,122.052a	yaḥ sa devān sagandharvān sayakṣāsurapannagān<BR>
05,122.052c	ajayat khāṇḍavaprasthe kas taṃ yudhyeta mānavaḥ<BR>
05,122.053a	tathā virāṭanagare śrūyate mahad adbhutam<BR>
05,122.053c	ekasya ca bahūnāṃ ca paryāptaṃ tan nidarśanam<BR>
05,122.053d*0475_01	yuddhe yena mahādevaḥ sākṣāt saṃtoṣitaḥ śivaḥ<BR>
05,122.054a	tam ajeyam anādhṛṣyaṃ vijetuṃ jiṣṇum acyutam<BR>
05,122.054c	āśaṃsasīha samare vīram arjunam ūrjitam<BR>
05,122.055a	maddvitīyaṃ punaḥ pārthaṃ kaḥ prārthayitum arhati<BR>
05,122.055c	yuddhe pratīpam āyāntam api sākṣāt puraṃdaraḥ<BR>
05,122.056a	bāhubhyām uddhared bhūmiṃ dahet kruddha imāḥ prajāḥ<BR>
05,122.056c	pātayet tridivād devān yo 'rjunaṃ samare jayet<BR>
05,122.057a	paśya putrāṃs tathā bhrātṝñ jñātīn saṃbandhinas tathā<BR>
05,122.057c	tvatkṛte na vinaśyeyur ete bharatasattama<BR>
05,122.058a	astu śeṣaṃ kauravāṇāṃ mā parābhūd idaṃ kulam<BR>
05,122.058c	kulaghna iti nocyethā naṣṭakīrtir narādhipa<BR>
05,122.059a	tvām eva sthāpayiṣyanti yauvarājye mahārathāḥ<BR>
05,122.059c	mahārājye ca pitaraṃ dhṛtarāṣṭraṃ janeśvaram<BR>
05,122.060a	mā tāta śriyam āyāntīm avamaṃsthāḥ samudyatām<BR>
05,122.060c	ardhaṃ pradāya pārthebhyo mahatīṃ śriyam āpsyasi<BR>
05,122.061a	pāṇḍavaiḥ saṃśamaṃ kṛtvā kṛtvā ca suhṛdāṃ vacaḥ<BR>
05,122.061c	saṃprīyamāṇo mitraiś ca ciraṃ bhadrāṇy avāpsyasi<BR>
05,123.001	vaiśaṃpāyana uvāca<BR>
05,123.001a	tataḥ śāṃtanavo bhīṣmo duryodhanam amarṣaṇam<BR>
05,123.001c	keśavasya vacaḥ śrutvā provāca bharatarṣabha<BR>
05,123.002a	kṛṣṇena vākyam ukto 'si suhṛdāṃ śamam icchatā<BR>
05,123.002c	anupaśyasva tat tāta mā manyuvaśam anvagāḥ<BR>
05,123.003a	akṛtvā vacanaṃ tāta keśavasya mahātmanaḥ<BR>
05,123.003c	śreyo na jātu na sukhaṃ na kalyāṇam avāpsyasi<BR>
05,123.004a	dharmyam arthaṃ mahābāhur āha tvāṃ tāta keśavaḥ<BR>
05,123.004c	tam artham abhipadyasva mā rājan nīnaśaḥ prajāḥ<BR>
05,123.005a	imāṃ śriyaṃ prajvalitāṃ bhāratīṃ sarvarājasu<BR>
05,123.005c	jīvato dhṛtarāṣṭrasya daurātmyād bhraṃśayiṣyasi<BR>
05,123.006a	ātmānaṃ ca sahāmātyaṃ saputrapaśubāndhavam<BR>
05,123.006c	sahamitram asadbuddhyā jīvitād bhraṃśayiṣyasi<BR>
05,123.007a	atikrāman keśavasya tathyaṃ vacanam arthavat<BR>
05,123.007c	pituś ca bharataśreṣṭha vidurasya ca dhīmataḥ<BR>
05,123.008a	mā kulaghno 'ntapuruṣo durmatiḥ kāpathaṃ gamaḥ<BR>
05,123.008c	pitaraṃ mātaraṃ caiva vṛddhau śokāya mā dadaḥ<BR>
05,123.009a	atha droṇo 'bravīt tatra duryodhanam idaṃ vacaḥ<BR>
05,123.009c	amarṣavaśam āpannaṃ niḥśvasantaṃ punaḥ punaḥ<BR>
05,123.010a	dharmārthayuktaṃ vacanam āha tvāṃ tāta keśavaḥ<BR>
05,123.010c	tathā bhīṣmaḥ śāṃtanavas taj juṣasva narādhipa<BR>
05,123.011a	prājñau medhāvinau dāntāv arthakāmau bahuśrutau<BR>
05,123.011c	āhatus tvāṃ hitaṃ vākyaṃ tad ādatsva paraṃtapa<BR>
05,123.012a	anutiṣṭha mahāprājña kṛṣṇabhīṣmau yad ūcatuḥ<BR>
05,123.012c	mā vaco laghubuddhīnāṃ samāsthās tvaṃ paraṃtapa<BR>
05,123.013a	ye tvāṃ protsāhayanty ete naite kṛtyāya karhi cit<BR>
05,123.013c	vairaṃ pareṣāṃ grīvāyāṃ pratimokṣyanti saṃyuge<BR>
05,123.014a	mā kurūñ jīghanaḥ sarvān putrān bhrātṝṃs tathaiva ca<BR>
05,123.014c	vāsudevārjunau yatra viddhy ajeyaṃ balaṃ hi tat<BR>
05,123.015a	etac caiva mataṃ satyaṃ suhṛdoḥ kṛṣṇabhīṣmayoḥ<BR>
05,123.015c	yadi nādāsyase tāta paścāt tapsyasi bhārata<BR>
05,123.016a	yathoktaṃ jāmadagnyena bhūyān eva tato 'rjunaḥ<BR>
05,123.016c	kṛṣṇo hi devakīputro devair api durutsahaḥ<BR>
05,123.017a	kiṃ te sukhapriyeṇeha proktena bharatarṣabha<BR>
05,123.017c	etat te sarvam ākhyātaṃ yathecchasi tathā kuru<BR>
05,123.017e	na hi tvām utsahe vaktuṃ bhūyo bharatasattama<BR>
05,123.018a	tasmin vākyāntare vākyaṃ kṣattāpi viduro 'bravīt<BR>
05,123.018c	duryodhanam abhiprekṣya dhārtarāṣṭram amarṣaṇam<BR>
05,123.019a	duryodhana na śocāmi tvām ahaṃ bharatarṣabha<BR>
05,123.019c	imau tu vṛddhau śocāmi gāndhārīṃ pitaraṃ ca te<BR>
05,123.020a	yāv anāthau cariṣyete tvayā nāthena durhṛdā<BR>
05,123.020c	hatamitrau hatāmātyau lūnapakṣāv iva dvijau<BR>
05,123.021a	bhikṣukau vicariṣyete śocantau pṛthivīm imām<BR>
05,123.021c	kulaghnam īdṛśaṃ pāpaṃ janayitvā kupūruṣam<BR>
05,123.022a	atha duryodhanaṃ rājā dhṛtarāṣṭro 'bhyabhāṣata<BR>
05,123.022c	āsīnaṃ bhrātṛbhiḥ sārdhaṃ rājabhiḥ parivāritam<BR>
05,123.023a	duryodhana nibodhedaṃ śauriṇoktaṃ mahātmanā<BR>
05,123.023c	ādatsva śivam atyantaṃ yogakṣemavad avyayam<BR>
05,123.024a	anena hi sahāyena kṛṣṇenākliṣṭakarmaṇā<BR>
05,123.024c	iṣṭān sarvān abhiprāyān prāpsyāmaḥ sarvarājasu<BR>
05,123.025a	susaṃhitaḥ keśavena gaccha tāta yudhiṣṭhiram<BR>
05,123.025c	cara svastyayanaṃ kṛtsnaṃ bhāratānām anāmayam<BR>
05,123.026a	vāsudevena tīrthena tāta gacchasva saṃgamam<BR>
05,123.026c	kālaprāptam idaṃ manye mā tvaṃ duryodhanātigāḥ<BR>
05,123.027a	śamaṃ ced yācamānaṃ tvaṃ pratyākhyāsyasi keśavam<BR>
05,123.027c	tvadartham abhijalpantaṃ na tavāsty aparābhavaḥ<BR>
05,124.001	vaiśaṃpāyana uvāca<BR>
05,124.001a	dhṛtarāṣṭravacaḥ śrutvā bhīṣmadroṇau samarthya tau<BR>
05,124.001c	duryodhanam idaṃ vākyam ūcatuḥ śāsanātigam<BR>
05,124.002a	yāvat kṛṣṇāv asaṃnaddhau yāvat tiṣṭhati gāṇḍivam<BR>
05,124.002c	yāvad dhaumyo na senāgnau juhotīha dviṣadbalam<BR>
05,124.003a	yāvan na prekṣate kruddhaḥ senāṃ tava yudhiṣṭhiraḥ<BR>
05,124.003c	hrīniṣedho maheṣvāsas tāvac chāmyatu vaiśasam<BR>
05,124.004a	yāvan na dṛṣyate pārthaḥ sveṣv anīkeṣv avasthitaḥ<BR>
05,124.004c	bhīmaseno maheṣvāsas tāvac chāmyatu vaiśasam<BR>
05,124.005a	yāvan na carate mārgān pṛtanām abhiharṣayan<BR>
05,124.005b*0476_01	bhīmaseno gadāpāṇis tāvat saṃśāmya pāṇḍavaiḥ<BR>
05,124.005c	yāvan na śātayaty ājau śirāṃsi gajayodhinām<BR>
05,124.006a	gadayā vīraghātinyā phalānīva vanaspateḥ<BR>
05,124.006c	kālena paripakvāni tāvac chāmyatu vaiśasam<BR>
05,124.007a	nakulaḥ sahadevaś ca dhṛṣṭadyumnaś ca pārṣataḥ<BR>
05,124.007c	virāṭaś ca śikhaṇḍī ca śaiśupāliś ca daṃśitāḥ<BR>
05,124.008a	yāvan na praviśanty ete nakrā iva mahārṇavam<BR>
05,124.008c	kṛtāstrāḥ kṣipram asyantas tāvac chāmyatu vaiśasam<BR>
05,124.008d*0477_01	yāvan na niśitā bāṇāḥ śarīreṣu mahīkṣitām<BR>
05,124.008d*0477_02	yāvan na praviśanty ete tāvac chāmyatu vaiśasam<BR>
05,124.009a	yāvan na sukumāreṣu śarīreṣu mahīkṣitām<BR>
05,124.009c	gārdhrapatrāḥ patanty ugrās tāvac chāmyatu vaiśasam<BR>
05,124.010a	candanāgarudigdheṣu hāraniṣkadhareṣu ca<BR>
05,124.010c	noraḥsu yāvad yodhānāṃ maheṣvāsair maheṣavaḥ<BR>
05,124.011a	kṛtāstraiḥ kṣipram asyadbhir dūrapātibhir āyasāḥ<BR>
05,124.011c	abhilakṣyair nipātyante tāvac chāmyatu vaiśasam<BR>
05,124.012a	abhivādayamānaṃ tvāṃ śirasā rājakuñjaraḥ<BR>
05,124.012c	pāṇibhyāṃ pratigṛhṇātu dharmarājo yudhiṣṭhiraḥ<BR>
05,124.013a	dhvajāṅkuśapatākāṅkaṃ dakṣiṇaṃ te sudakṣiṇaḥ<BR>
05,124.013c	skandhe nikṣipatāṃ bāhuṃ śāntaye bharatarṣabha<BR>
05,124.014a	ratnauṣadhisametena ratnāṅgulitalena ca<BR>
05,124.014c	upaviṣṭasya pṛṣṭhaṃ te pāṇinā parimārjatu<BR>
05,124.015a	śālaskandho mahābāhus tvāṃ svajāno vṛkodaraḥ<BR>
05,124.015c	sāmnābhivadatāṃ cāpi śāntaye bharatarṣabha<BR>
05,124.016a	arjunena yamābhyāṃ ca tribhis tair abhivāditaḥ<BR>
05,124.016c	mūrdhni tān samupāghrāya premṇābhivada pārthiva<BR>
05,124.017a	dṛṣṭvā tvāṃ pāṇḍavair vīrair bhrātṛbhiḥ saha saṃgatam<BR>
05,124.017c	yāvad ānandajāśrūṇi pramuñcantu narādhipāḥ<BR>
05,124.018a	ghuṣyatāṃ rājadhānīṣu sarvasaṃpan mahīkṣitām<BR>
05,124.018c	pṛthivī bhrātṛbhāvena bhujyatāṃ vijvaro bhava<BR>
05,125.001	vaiśaṃpāyana uvāca<BR>
05,125.001a	śrutvā duryodhano vākyam apriyaṃ kurusaṃsadi<BR>
05,125.001c	pratyuvāca mahābāhuṃ vāsudevaṃ yaśasvinam<BR>
05,125.002a	prasamīkṣya bhavān etad vaktum arhati keśava<BR>
05,125.002c	mām eva hi viśeṣeṇa vibhāṣya parigarhase<BR>
05,125.003a	bhaktivādena pārthānām akasmān madhusūdana<BR>
05,125.003c	bhavān garhayate nityaṃ kiṃ samīkṣya balābalam<BR>
05,125.004a	bhavān kṣattā ca rājā ca ācāryo vā pitāmahaḥ<BR>
05,125.004c	mām eva parigarhante nānyaṃ kaṃ cana pārthivam<BR>
05,125.005a	na cāhaṃ lakṣaye kaṃ cid vyabhicāram ihātmanaḥ<BR>
05,125.005c	atha sarve bhavanto māṃ vidviṣanti sarājakāḥ<BR>
05,125.006a	na cāhaṃ kaṃ cid atyartham aparādham ariṃdama<BR>
05,125.006c	vicintayan prapaśyāmi susūkṣmam api keśava<BR>
05,125.007a	priyābhyupagate dyūte pāṇḍavā madhusūdana<BR>
05,125.007c	jitāḥ śakuninā rājyaṃ tatra kiṃ mama duṣkṛtam<BR>
05,125.008a	yat punar draviṇaṃ kiṃ cit tatrājīyanta pāṇḍavāḥ<BR>
05,125.008c	tebhya evābhyanujñātaṃ tat tadā madhusūdana<BR>
05,125.009a	aparādho na cāsmākaṃ yat te hy akṣaparājitāḥ<BR>
05,125.009c	ajeyā jayatāṃ śreṣṭha pārthāḥ pravrājitā vanam<BR>
05,125.010a	kena cāpy apavādena virudhyante 'ribhiḥ saha<BR>
05,125.010c	aśaktāḥ pāṇḍavāḥ kṛṣṇa prahṛṣṭāḥ pratyamitravat<BR>
05,125.011a	kim asmābhiḥ kṛtaṃ teṣāṃ kasmin vā punar āgasi<BR>
05,125.011c	dhārtarāṣṭrāñ jighāṃsanti pāṇḍavāḥ sṛñjayaiḥ saha<BR>
05,125.012a	na cāpi vayam ugreṇa karmaṇā vacanena vā<BR>
05,125.012c	vitrastāḥ praṇamāmeha bhayād api śatakratoḥ<BR>
05,125.013a	na ca taṃ kṛṣṇa paśyāmi kṣatradharmam anuṣṭhitam<BR>
05,125.013c	utsaheta yudhā jetuṃ yo naḥ śatrunibarhaṇa<BR>
05,125.014a	na hi bhīṣmakṛpadroṇāḥ sagaṇā madhusūdana<BR>
05,125.014c	devair api yudhā jetuṃ śakyāḥ kim uta pāṇḍavaiḥ<BR>
05,125.015a	svadharmam anutiṣṭhanto yadi mādhava saṃyuge<BR>
05,125.015c	śastreṇa nidhanaṃ kāle prāpsyāmaḥ svargam eva tat<BR>
05,125.016a	mukhyaś caivaiṣa no dharmaḥ kṣatriyāṇāṃ janārdana<BR>
05,125.016c	yac chayīmahi saṃgrāme śaratalpagatā vayam<BR>
05,125.017a	te vayaṃ vīraśayanaṃ prāpsyāmo yadi saṃyuge<BR>
05,125.017c	apraṇamyaiva śatrūṇāṃ na nas tapsyati mādhava<BR>
05,125.018a	kaś ca jātu kule jātaḥ kṣatradharmeṇa vartayan<BR>
05,125.018c	bhayād vṛttiṃ samīkṣyaivaṃ praṇamed iha kasya cit<BR>
05,125.019a	udyacched eva na named udyamo hy eva pauruṣam<BR>
05,125.019c	apy aparvaṇi bhajyeta na named iha kasya cit<BR>
05,125.020a	iti mātaṅgavacanaṃ parīpsanti hitepsavaḥ<BR>
05,125.020c	dharmāya caiva praṇamed brāhmaṇebhyaś ca madvidhaḥ<BR>
05,125.021a	acintayan kaṃ cid anyaṃ yāvajjīvaṃ tathācaret<BR>
05,125.021c	eṣa dharmaḥ kṣatriyāṇāṃ matam etac ca me sadā<BR>
05,125.022a	rājyāṃśaś cābhyanujñāto yo me pitrā purābhavat<BR>
05,125.022c	na sa labhyaḥ punar jātu mayi jīvati keśava<BR>
05,125.023a	yāvac ca rājā dhriyate dhṛtarāṣṭro janārdana<BR>
05,125.023c	nyastaśastrā vayaṃ te vāpy upajīvāma mādhava<BR>
05,125.024a	yady adeyaṃ purā dattaṃ rājyaṃ paravato mama<BR>
05,125.024c	ajñānād vā bhayād vāpi mayi bāle janārdana<BR>
05,125.025a	na tad adya punar labhyaṃ pāṇḍavair vṛṣṇinandana<BR>
05,125.025c	dhriyamāṇe mahābāho mayi saṃprati keśava<BR>
05,125.026a	yāvad dhi sūcyās tīkṣṇāyā vidhyed agreṇa mādhava<BR>
05,125.026c	tāvad apy aparityājyaṃ bhūmer naḥ pāṇḍavān prati<BR>
05,126.001	vaiśaṃpāyana uvāca<BR>
05,126.001a	tataḥ prahasya dāśārhaḥ krodhaparyākulekṣaṇaḥ<BR>
05,126.001c	duryodhanam idaṃ vākyam abravīt kurusaṃsadi<BR>
05,126.002a	lapsyase vīraśayanaṃ kāmam etad avāpsyasi<BR>
05,126.002c	sthiro bhava sahāmātyo vimardo bhavitā mahān<BR>
05,126.003a	yac caivaṃ manyase mūḍha na me kaś cid vyatikramaḥ<BR>
05,126.003c	pāṇḍaveṣv iti tat sarvaṃ nibodhata narādhipāḥ<BR>
05,126.004a	śriyā saṃtapyamānena pāṇḍavānāṃ mahātmanām<BR>
05,126.004c	tvayā durmantritaṃ dyūtaṃ saubalena ca bhārata<BR>
05,126.005a	kathaṃ ca jñātayas tāta śreyāṃsaḥ sādhusaṃmatāḥ<BR>
05,126.005c	tathānyāyyam upasthātuṃ jihmenājihmacāriṇaḥ<BR>
05,126.006a	akṣadyūtaṃ mahāprājña satām aratināśanam<BR>
05,126.006c	asatāṃ tatra jāyante bhedāś ca vyasanāni ca<BR>
05,126.007a	tad idaṃ vyasanaṃ ghoraṃ tvayā dyūtamukhaṃ kṛtam<BR>
05,126.007c	asamīkṣya sadācāraiḥ sārdhaṃ pāpānubandhanaiḥ<BR>
05,126.008a	kaś cānyo jñātibhāryāṃ vai viprakartuṃ tathārhati<BR>
05,126.008c	ānīya ca sabhāṃ vaktuṃ yathoktā draupadī tvayā<BR>
05,126.009a	kulīnā śīlasaṃpannā prāṇebhyo 'pi garīyasī<BR>
05,126.009c	mahiṣī pāṇḍuputrāṇāṃ tathā vinikṛtā tvayā<BR>
05,126.010a	jānanti kuravaḥ sarve yathoktāḥ kurusaṃsadi<BR>
05,126.010c	duḥśāsanena kaunteyāḥ pravrajantaḥ paraṃtapāḥ<BR>
05,126.011a	samyagvṛtteṣv alubdheṣu satataṃ dharmacāriṣu<BR>
05,126.011c	sveṣu bandhuṣu kaḥ sādhuś cared evam asāṃpratam<BR>
05,126.012a	nṛśaṃsānām anāryāṇāṃ paruṣāṇāṃ ca bhāṣaṇam<BR>
05,126.012c	karṇaduḥśāsanābhyāṃ ca tvayā ca bahuśaḥ kṛtam<BR>
05,126.013a	saha mātrā pradagdhuṃ tān bālakān vāraṇāvate<BR>
05,126.013c	āsthitaḥ paramaṃ yatnaṃ na samṛddhaṃ ca tat tava<BR>
05,126.014a	ūṣuś ca suciraṃ kālaṃ pracchannāḥ pāṇḍavās tadā<BR>
05,126.014c	mātrā sahaikacakrāyāṃ brāhmaṇasya niveśane<BR>
05,126.015a	viṣeṇa sarpabandhaiś ca yatitāḥ pāṇḍavās tvayā<BR>
05,126.015c	sarvopāyair vināśāya na samṛddhaṃ ca tat tava<BR>
05,126.015d*0478_01	evaṃvṛttaḥ kathaṃ rājye sthātum arhasi pāpakṛt<BR>
05,126.015d*0478_02	sa rājyāc ca sukhāc caiva hāsyase kulapāṃsana<BR>
05,126.016a	evaṃbuddhiḥ pāṇḍaveṣu mithyāvṛttiḥ sadā bhavān<BR>
05,126.016c	kathaṃ te nāparādho 'sti pāṇḍaveṣu mahātmasu<BR>
05,126.016d*0479_01	yac caibhyo yācamānebhyaḥ pitryam aṃśaṃ na ditsasi<BR>
05,126.016d*0479_02	tac ca pāpa pradātāsi bhraṣṭaiśvaryo nipātitaḥ<BR>
05,126.017a	kṛtvā bahūny akāryāṇi pāṇḍaveṣu nṛśaṃsavat<BR>
05,126.017c	mithyāvṛttir anāryaḥ sann adya vipratipadyase<BR>
05,126.018a	mātāpitṛbhyāṃ bhīṣmeṇa droṇena vidureṇa ca<BR>
05,126.018c	śāmyeti muhur ukto 'si na ca śāmyasi pārthiva<BR>
05,126.019a	śame hi sumahān arthas tava pārthasya cobhayoḥ<BR>
05,126.019c	na ca rocayase rājan kim anyad buddhilāghavāt<BR>
05,126.020a	na śarma prāpsyase rājann utkramya suhṛdāṃ vacaḥ<BR>
05,126.020c	adharmyam ayaśasyaṃ ca kriyate pārthiva tvayā<BR>
05,126.021a	evaṃ bruvati dāśārhe duryodhanam amarṣaṇam<BR>
05,126.021c	duḥśāsana idaṃ vākyam abravīt kurusaṃsadi<BR>
05,126.022a	na cet saṃdhāsyase rājan svena kāmena pāṇḍavaiḥ<BR>
05,126.022c	baddhvā kila tvāṃ dāsyanti kuntīputrāya kauravāḥ<BR>
05,126.023a	vaikartanaṃ tvāṃ ca māṃ ca trīn etān manujarṣabha<BR>
05,126.023c	pāṇḍavebhyaḥ pradāsyanti bhīṣmo droṇaḥ pitā ca te<BR>
05,126.024a	bhrātur etad vacaḥ śrutvā dhārtarāṣṭraḥ suyodhanaḥ<BR>
05,126.024c	kruddhaḥ prātiṣṭhatotthāya mahānāga iva śvasan<BR>
05,126.025a	viduraṃ dhṛtarāṣṭraṃ ca mahārājaṃ ca bāhlikam<BR>
05,126.025c	kṛpaṃ ca somadattaṃ ca bhīṣmaṃ droṇaṃ janārdanam<BR>
05,126.026a	sarvān etān anādṛtya durmatir nirapatrapaḥ<BR>
05,126.026c	aśiṣṭavad amaryādo mānī mānyāvamānitā<BR>
05,126.027a	taṃ prasthitam abhiprekṣya bhrātaro manujarṣabham<BR>
05,126.027c	anujagmuḥ sahāmātyā rājānaś cāpi sarvaśaḥ<BR>
05,126.028a	sabhāyām utthitaṃ kruddhaṃ prasthitaṃ bhrātṛbhiḥ saha<BR>
05,126.028c	duryodhanam abhiprekṣya bhīṣmaḥ śāṃtanavo 'bravīt<BR>
05,126.029a	dharmārthāv abhisaṃtyajya saṃrambhaṃ yo 'numanyate<BR>
05,126.029c	hasanti vyasane tasya durhṛdo nacirād iva<BR>
05,126.030a	durātmā rājaputro 'yaṃ dhārtarāṣṭro 'nupāyavit<BR>
05,126.030c	mithyābhimānī rājyasya krodhalobhavaśānugaḥ<BR>
05,126.031a	kālapakvam idaṃ manye sarvakṣatraṃ janārdana<BR>
05,126.031c	sarve hy anusṛtā mohāt pārthivāḥ saha mantribhiḥ<BR>
05,126.032a	bhīṣmasyātha vacaḥ śrutvā dāśārhaḥ puṣkarekṣaṇaḥ<BR>
05,126.032c	bhīṣmadroṇamukhān sarvān abhyabhāṣata vīryavān<BR>
05,126.033a	sarveṣāṃ kuruvṛddhānāṃ mahān ayam atikramaḥ<BR>
05,126.033c	prasahya mandam aiśvarye na niyacchata yan nṛpam<BR>
05,126.034a	tatra kāryam ahaṃ manye prāptakālam ariṃdamāḥ<BR>
05,126.034c	kriyamāṇe bhavec chreyas tat sarvaṃ śṛṇutānaghāḥ<BR>
05,126.035a	pratyakṣam etad bhavatāṃ yad vakṣyāmi hitaṃ vacaḥ<BR>
05,126.035c	bhavatām ānukūlyena yadi roceta bhāratāḥ<BR>
05,126.036a	bhojarājasya vṛddhasya durācāro hy anātmavān<BR>
05,126.036c	jīvataḥ pitur aiśvaryaṃ hṛtvā manyuvaśaṃ gataḥ<BR>
05,126.037a	ugrasenasutaḥ kaṃsaḥ parityaktaḥ sa bāndhavaiḥ<BR>
05,126.037c	jñātīnāṃ hitakāmena mayā śasto mahāmṛdhe<BR>
05,126.038a	āhukaḥ punar asmābhir jñātibhiś cāpi satkṛtaḥ<BR>
05,126.038c	ugrasenaḥ kṛto rājā bhojarājanyavardhanaḥ<BR>
05,126.039a	kaṃsam ekaṃ parityajya kulārthe sarvayādavāḥ<BR>
05,126.039c	saṃbhūya sukham edhante bhāratāndhakavṛṣṇayaḥ<BR>
05,126.040a	api cāpy avadad rājan parameṣṭhī prajāpatiḥ<BR>
05,126.040c	vyūḍhe devāsure yuddhe 'bhyudyateṣv āyudheṣu ca<BR>
05,126.041a	dvaidhībhūteṣu lokeṣu vinaśyatsu ca bhārata<BR>
05,126.041c	abravīt sṛṣṭimān devo bhagavāṃl lokabhāvanaḥ<BR>
05,126.042a	parābhaviṣyanty asurā daiteyā dānavaiḥ saha<BR>
05,126.042c	ādityā vasavo rudrā bhaviṣyanti divaukasaḥ<BR>
05,126.043a	devāsuramanuṣyāś ca gandharvoragarākṣasāḥ<BR>
05,126.043c	asmin yuddhe susaṃyattā haniṣyanti parasparam<BR>
05,126.043d*0480_01	vartamānaṃ jagat sarvaṃ muhūrtān na bhaviṣyati<BR>
05,126.043d*0480_02	anyanāśena jagato lokasya ca paraṃtapa<BR>
05,126.044a	iti matvābravīd dharmaṃ parameṣṭhī prajāpatiḥ<BR>
05,126.044c	varuṇāya prayacchaitān baddhvā daiteyadānavān<BR>
05,126.045a	evam uktas tato dharmo niyogāt parameṣṭhinaḥ<BR>
05,126.045c	varuṇāya dadau sarvān baddhvā daiteyadānavān<BR>
05,126.046a	tān baddhvā dharmapāśaiś ca svaiś ca pāśair jaleśvaraḥ<BR>
05,126.046c	varuṇaḥ sāgare yatto nityaṃ rakṣati dānavān<BR>
05,126.047a	tathā duryodhanaṃ karṇaṃ śakuniṃ cāpi saubalam<BR>
05,126.047c	baddhvā duḥśāsanaṃ cāpi pāṇḍavebhyaḥ prayacchata<BR>
05,126.048a	tyajet kulārthe puruṣaṃ grāmasyārthe kulaṃ tyajet<BR>
05,126.048c	grāmaṃ janapadasyārthe ātmārthe pṛthivīṃ tyajet<BR>
05,126.049a	rājan duryodhanaṃ baddhvā tataḥ saṃśāmya pāṇḍavaiḥ<BR>
05,126.049c	tvatkṛte na vinaśyeyuḥ kṣatriyāḥ kṣatriyarṣabha<BR>
05,127.001	vaiśaṃpāyana uvāca<BR>
05,127.001a	kṛṣṇasya vacanaṃ śrutvā dhṛtarāṣṭro janeśvaraḥ<BR>
05,127.001c	viduraṃ sarvadharmajñaṃ tvaramāṇo 'bhyabhāṣata<BR>
05,127.002a	gaccha tāta mahāprājñāṃ gāndhārīṃ dīrghadarśinīm<BR>
05,127.002c	ānayeha tayā sārdham anuneṣyāmi durmatim<BR>
05,127.003a	yadi sāpi durātmānaṃ śamayed duṣṭacetasam<BR>
05,127.003c	api kṛṣṇāya suhṛdas tiṣṭhema vacane vayam<BR>
05,127.004a	api lobhābhibhūtasya panthānam anudarśayet<BR>
05,127.004c	durbuddher duḥsahāyasya samarthaṃ bruvatī vacaḥ<BR>
05,127.005a	api no vyasanaṃ ghoraṃ duryodhanakṛtaṃ mahat<BR>
05,127.005c	śamayec cirarātrāya yogakṣemavad avyayam<BR>
05,127.006a	rājñas tu vacanaṃ śrutvā viduro dīrghadarśinīm<BR>
05,127.006c	ānayām āsa gāndhārīṃ dhṛtarāṣṭrasya śāsanāt<BR>
05,127.007	dhṛtarāṣṭra uvāca<BR>
05,127.007a	eṣa gāndhāri putras te durātmā śāsanātigaḥ<BR>
05,127.007c	aiśvaryalobhād aiśvaryaṃ jīvitaṃ ca prahāsyati<BR>
05,127.008a	aśiṣṭavad amaryādaḥ pāpaiḥ saha durātmabhiḥ<BR>
05,127.008c	sabhāyā nirgato mūḍho vyatikramya suhṛdvacaḥ<BR>
05,127.009	vaiśaṃpāyana uvāca<BR>
05,127.009a	sā bhartur vacanaṃ śrutvā rājaputrī yaśasvinī<BR>
05,127.009c	anvicchantī mahac chreyo gāndhārī vākyam abravīt<BR>
05,127.010a	ānayeha sutaṃ kṣipraṃ rājyakāmukam āturam<BR>
05,127.010c	na hi rājyam aśiṣṭena śakyaṃ dharmārthalopinā<BR>
05,127.010d*0481_01	āptum āptaṃ tathāpīdam avinītena sarvathā<BR>
05,127.011a	tvaṃ hy evātra bhṛśaṃ garhyo dhṛtarāṣṭra sutapriyaḥ<BR>
05,127.011c	yo jānan pāpatām asya tatprajñām anuvartase<BR>
05,127.012a	sa eṣa kāmamanyubhyāṃ pralabdho moham āsthitaḥ<BR>
05,127.012c	aśakyo 'dya tvayā rājan vinivartayituṃ balāt<BR>
05,127.013a	rājyapradāne mūḍhasya bāliśasya durātmanaḥ<BR>
05,127.013c	duḥsahāyasya lubdhasya dhṛtarāṣṭro 'śnute phalam<BR>
05,127.014a	kathaṃ hi svajane bhedam upekṣeta mahāmatiḥ<BR>
05,127.014c	bhinnaṃ hi svajanena tvāṃ prasahiṣyanti śatravaḥ<BR>
05,127.015a	yā hi śakyā mahārāja sāmnā dānena vā punaḥ<BR>
05,127.015c	nistartum āpadaḥ sveṣu daṇḍaṃ kas tatra pātayet<BR>
05,127.016a	śāsanād dhṛtarāṣṭrasya duryodhanam amarṣaṇam<BR>
05,127.016c	mātuś ca vacanāt kṣattā sabhāṃ prāveśayat punaḥ<BR>
05,127.017a	sa mātur vacanākāṅkṣī praviveśa sabhāṃ punaḥ<BR>
05,127.017c	abhitāmrekṣaṇaḥ krodhān niḥśvasann iva pannagaḥ<BR>
05,127.018a	taṃ praviṣṭam abhiprekṣya putram utpatham āsthitam<BR>
05,127.018c	vigarhamāṇā gāndhārī samarthaṃ vākyam abravīt<BR>
05,127.019a	duryodhana nibodhedaṃ vacanaṃ mama putraka<BR>
05,127.019c	hitaṃ te sānubandhasya tathāyatyāṃ sukhodayam<BR>
05,127.019d*0482_01	duryodhana yad āha tvāṃ pitā bharatasattama<BR>
05,127.019d*0482_02	bhīṣmo droṇaḥ kṛpaḥ kṣattā suhṛdāṃ kuru tad vacaḥ<BR>
05,127.020a	bhīṣmasya tu pituś caiva mama cāpacitiḥ kṛtā<BR>
05,127.020c	bhaved droṇamukhānāṃ ca suhṛdāṃ śāmyatā tvayā<BR>
05,127.021a	na hi rājyaṃ mahāprājña svena kāmena śakyate<BR>
05,127.021c	avāptuṃ rakṣituṃ vāpi bhoktuṃ vā bharatarṣabha<BR>
05,127.022a	na hy avaśyendriyo rājyam aśnīyād dīrgham antaram<BR>
05,127.022c	vijitātmā tu medhāvī sa rājyam abhipālayet<BR>
05,127.023a	kāmakrodhau hi puruṣam arthebhyo vyapakarṣataḥ<BR>
05,127.023c	tau tu śatrū vinirjitya rājā vijayate mahīm<BR>
05,127.024a	lokeśvaraprabhutvaṃ hi mahad etad durātmabhiḥ<BR>
05,127.024c	rājyaṃ nāmepsitaṃ sthānaṃ na śakyam abhirakṣitum<BR>
05,127.025a	indriyāṇi mahat prepsur niyacched arthadharmayoḥ<BR>
05,127.025c	indriyair niyatair buddhir vardhate 'gnir ivendhanaiḥ<BR>
05,127.026a	avidhyeyāni hīmāni vyāpādayitum apy alam<BR>
05,127.026c	avidheyā ivādāntā hayāḥ pathi kusārathim<BR>
05,127.027a	avijitya ya ātmānam amātyān vijigīṣate<BR>
05,127.027c	ajitātmājitāmātyaḥ so 'vaśaḥ parihīyate<BR>
05,127.028a	ātmānam eva prathamaṃ deśarūpeṇa yo jayet<BR>
05,127.028c	tato 'mātyān amitrāṃś ca na moghaṃ vijigīṣate<BR>
05,127.029a	vaśyendriyaṃ jitāmātyaṃ dhṛtadaṇḍaṃ vikāriṣu<BR>
05,127.029c	parīkṣyakāriṇaṃ dhīram atyantaṃ śrīr niṣevate<BR>
05,127.030a	kṣudrākṣeṇeva jālena jhaṣāv apihitāv ubhau<BR>
05,127.030c	kāmakrodhau śarīrasthau prajñānaṃ tau vilumpataḥ<BR>
05,127.031a	yābhyāṃ hi devāḥ svaryātuḥ svargasyāpidadhur mukham<BR>
05,127.031c	bibhyato 'nuparāgasya kāmakrodhau sma vardhitau<BR>
05,127.032a	kāmaṃ krodhaṃ ca lobhaṃ ca dambhaṃ darpaṃ ca bhūmipaḥ<BR>
05,127.032c	samyag vijetuṃ yo veda sa mahīm abhijāyate<BR>
05,127.033a	satataṃ nigrahe yukta indriyāṇāṃ bhaven nṛpaḥ<BR>
05,127.033c	īpsann arthaṃ ca dharmaṃ ca dviṣatāṃ ca parābhavam<BR>
05,127.034a	kāmābhibhūtaḥ krodhād vā yo mithyā pratipadyate<BR>
05,127.034c	sveṣu cānyeṣu vā tasya na sahāyā bhavanty uta<BR>
05,127.035a	ekībhūtair mahāprājñaiḥ śūrair arinibarhaṇaiḥ<BR>
05,127.035c	pāṇḍavaiḥ pṛthivīṃ tāta bhokṣyase sahitaḥ sukhī<BR>
05,127.036a	yathā bhīṣmaḥ śāṃtanavo droṇaś cāpi mahārathaḥ<BR>
05,127.036c	āhatus tāta tat satyam ajeyau kṛṣṇapāṇḍavau<BR>
05,127.037a	prapadyasva mahābāhuṃ kṛṣṇam akliṣṭakāriṇam<BR>
05,127.037c	prasanno hi sukhāya syād ubhayor eva keśavaḥ<BR>
05,127.038a	suhṛdām arthakāmānāṃ yo na tiṣṭhati śāsane<BR>
05,127.038c	prājñānāṃ kṛtavidyānāṃ sa naraḥ śatrunandanaḥ<BR>
05,127.039a	na yuddhe tāta kalyāṇaṃ na dharmārthau kutaḥ sukham<BR>
05,127.039c	na cāpi vijayo nityaṃ mā yuddhe ceta ādhithāḥ<BR>
05,127.040a	bhīṣmeṇa hi mahāprājña pitrā te bāhlikena ca<BR>
05,127.040c	datto 'ṃśaḥ pāṇḍuputrāṇāṃ bhedād bhītair ariṃdama<BR>
05,127.041a	tasya caitat pradānasya phalam adyānupaśyasi<BR>
05,127.041c	yadbhuṅkṣe pṛthivīṃ sarvāṃ śūrair nihatakaṇṭakām<BR>
05,127.042a	prayaccha pāṇḍuputrāṇāṃ yathocitam ariṃdama<BR>
05,127.042c	yadīcchasi sahāmātyo bhoktum ardhaṃ mahīkṣitām<BR>
05,127.043a	alam ardhaṃ pṛthivyās te sahāmātyasya jīvanam<BR>
05,127.043c	suhṛdāṃ vacane tiṣṭhan yaśaḥ prāpsyasi bhārata<BR>
05,127.044a	śrīmadbhir ātmavadbhir hi buddhimadbhir jitendriyaiḥ<BR>
05,127.044c	pāṇḍavair vigrahas tāta bhraṃśayen mahataḥ sukhāt<BR>
05,127.045a	nigṛhya suhṛdāṃ manyuṃ śādhi rājyaṃ yathocitam<BR>
05,127.045c	svam aṃśaṃ pāṇḍuputrebhyaḥ pradāya bharatarṣabha<BR>
05,127.046a	alam ahnā nikāro 'yaṃ trayodaśa samāḥ kṛtaḥ<BR>
05,127.046c	śamayainaṃ mahāprājña kāmakrodhasamedhitam<BR>
05,127.047a	na caiṣa śaktaḥ pārthānāṃ yas tvadartham abhīpsati<BR>
05,127.047c	sūtaputro dṛḍhakrodho bhrātā duḥśāsanaś ca te<BR>
05,127.048a	bhīṣme droṇe kṛpe karṇe bhīmasene dhanaṃjaye<BR>
05,127.048c	dhṛṣṭadyumne ca saṃkruddhe na syuḥ sarvāḥ prajā dhruvam<BR>
05,127.049a	amarṣavaśam āpanno mā kurūṃs tāta jīghanaḥ<BR>
05,127.049c	sarvā hi pṛthivī spṛṣṭā tvat pāṇḍavakṛte vadham<BR>
05,127.050a	yac ca tvaṃ manyase mūḍha bhīṣmadroṇakṛpādayaḥ<BR>
05,127.050c	yotsyante sarvaśaktyeti naitad adyopapadyate<BR>
05,127.051a	samaṃ hi rājyaṃ prītiś ca sthānaṃ ca vijitātmanām<BR>
05,127.051c	pāṇḍaveṣv atha yuṣmāsu dharmas tv abhyadhikas tataḥ<BR>
05,127.052a	rājapiṇḍabhayād ete yadi hāsyanti jīvitam<BR>
05,127.052c	na hi śakṣyanti rājānaṃ yudhiṣṭhiram udīkṣitum<BR>
05,127.053a	na lobhād arthasaṃpattir narāṇām iha dṛśyate<BR>
05,127.053c	tad alaṃ tāta lobhena praśāmya bharatarṣabha<BR>
05,128.001	vaiśaṃpāyana uvāca<BR>
05,128.001a	tat tu vākyam anādṛtya so 'rthavan mātṛbhāṣitam<BR>
05,128.001c	punaḥ pratasthe saṃrambhāt sakāśam akṛtātmanām<BR>
05,128.002a	tataḥ sabhāyā nirgamya mantrayām āsa kauravaḥ<BR>
05,128.002c	saubalena matākṣeṇa rājñā śakuninā saha<BR>
05,128.002d*0483_01	duryodhanaṃ dhārtarāṣṭraṃ karṇaṃ duḥśāsano 'bravīt<BR>
05,128.002d*0483_02	no cet saṃdhāsyase rājan svena kāmena pāṇḍavaiḥ<BR>
05,128.002d*0483_03	baddhvaiva tvāṃ pradāsyanti pāṇḍuputrāya bhārata<BR>
05,128.002d*0483_04	vaikartanaṃ tvāṃ ca māṃ ca trīn etān bharatarṣabha<BR>
05,128.002d*0483_05	pāṇḍavebhyaḥ pradāsyanti bhīṣmadroṇau pitā ca te<BR>
05,128.002d*0483_06	duḥśāsanasya tad vākyaṃ niśamya bharatarṣabha<BR>
05,128.002d*0483_07	duryodhano dhārtarāṣṭro niḥśvasya prahasann iva<BR>
05,128.002d*0483_08	ekāntam upasaṃgamya mantraṃ punar amantrayat<BR>
05,128.003a	duryodhanasya karṇasya śakuneḥ saubalasya ca<BR>
05,128.003c	duḥśāsanacaturthānām idam āsīd viceṣṭitam<BR>
05,128.004a	purāyam asmān gṛhṇāti kṣiprakārī janārdanaḥ<BR>
05,128.004c	sahito dhṛtarāṣṭreṇa rājñā śāṃtanavena ca<BR>
05,128.005a	vayam eva hṛṣīkeśaṃ nigṛhṇīma balād iva<BR>
05,128.005c	prasahya puruṣavyāghram indro vairocaniṃ yathā<BR>
05,128.006a	śrutvā gṛhītaṃ vārṣṇeyaṃ pāṇḍavā hatacetasaḥ<BR>
05,128.006c	nirutsāhā bhaviṣyanti bhagnadaṃṣṭrā ivoragāḥ<BR>
05,128.007a	ayaṃ hy eṣāṃ mahābāhuḥ sarveṣāṃ śarma varma ca<BR>
05,128.007c	asmin gṛhīte varade ṛṣabhe sarvasātvatām<BR>
05,128.007e	nirudyamā bhaviṣyanti pāṇḍavāḥ somakaiḥ saha<BR>
05,128.008a	tasmād vayam ihaivainaṃ keśavaṃ kṣiprakāriṇam<BR>
05,128.008c	krośato dhṛtarāṣṭrasya baddhvā yotsyāmahe ripūn<BR>
05,128.009a	teṣāṃ pāpam abhiprāyaṃ pāpānāṃ duṣṭacetasām<BR>
05,128.009c	iṅgitajñaḥ kaviḥ kṣipram anvabudhyata sātyakiḥ<BR>
05,128.010a	tadartham abhiniṣkramya hārdikyena sahāsthitaḥ<BR>
05,128.010c	abravīt kṛtavarmāṇaṃ kṣipraṃ yojaya vāhinīm<BR>
05,128.011a	vyūḍhānīkaḥ sabhādvāram upatiṣṭhasva daṃśitaḥ<BR>
05,128.011c	yāvad ākhyāmy ahaṃ caitat kṛṣṇāyākliṣṭakarmaṇe<BR>
05,128.012a	sa praviśya sabhāṃ vīraḥ siṃho giriguhām iva<BR>
05,128.012c	ācaṣṭa tam abhiprāyaṃ keśavāya mahātmane<BR>
05,128.013a	dhṛtarāṣṭraṃ tataś caiva viduraṃ cānvabhāṣata<BR>
05,128.013c	teṣām etam abhiprāyam ācacakṣe smayann iva<BR>
05,128.014a	dharmād apetam arthāc ca karma sādhuvigarhitam<BR>
05,128.014c	mandāḥ kartum ihecchanti na cāvāpyaṃ kathaṃ cana<BR>
05,128.015a	purā vikurvate mūḍhāḥ pāpātmānaḥ samāgatāḥ<BR>
05,128.015c	dharṣitāḥ kāmamanyubhyāṃ krodhalobhavaśānugāḥ<BR>
05,128.016a	imaṃ hi puṇḍarīkākṣaṃ jighṛkṣanty alpacetasaḥ<BR>
05,128.016c	paṭenāgniṃ prajvalitaṃ yathā bālā yathā jaḍāḥ<BR>
05,128.017a	sātyakes tad vacaḥ śrutvā viduro dīrghadarśivān<BR>
05,128.017c	dhṛtarāṣṭraṃ mahābāhum abravīt kurusaṃsadi<BR>
05,128.017d@007_0001	yathā vārāṇasī dagdhā sāśvā sarathakuñjarā<BR>
05,128.017d@007_0002	sānubandhas tu kṛṣṇena kāśīnām ṛṣabho hataḥ<BR>
05,128.017d@007_0003	tathā nāgapuraṃ dagdhvā śaṅkhacakragadādharaḥ<BR>
05,128.017d@007_0004	svayaṃ kāleśvaro bhūtvā nāśayiṣyati kauravān<BR>
05,128.017d@007_0005	pārijātaharaṃ hy enam ekaṃ yadusukhāvaham<BR>
05,128.017d@007_0006	nābhyavartata saṃrabdho vṛtrahā vasubhiḥ saha<BR>
05,128.017d@007_0007	prāpya nirmocane pāśān ṣaṭsahasrāṃs tarasvinaḥ<BR>
05,128.017d@007_0008	hṛtās te vāsudevena hy upasaṃkramya kauravān<BR>
05,128.017d@007_0009	dvāram āsādya saubhasya vidhūya gadayā girim<BR>
05,128.017d@007_0010	dyumatsenaḥ sahāmātyaḥ kṛṣṇena vinipātitaḥ<BR>
05,128.017d@007_0011	śeṣavattvāt kurūṇāṃ tu dharmāpekṣī tathācyutaḥ<BR>
05,128.017d@007_0012	kṣamate puṇḍarīkākṣaḥ śaktaḥ san pāpakarmaṇām<BR>
05,128.017d@007_0013	ete hi yadi govindam icchanti saha rājabhiḥ<BR>
05,128.017d@007_0014	adyaivātithayaḥ sarve bhaviṣyanti yamasya te<BR>
05,128.017d@007_0015	yathā vāyos tṛṇāgrāṇi vaśaṃ yānti balīyasaḥ<BR>
05,128.017d@007_0016	tathā cakrabhṛtaḥ sarve vaśam eṣyanti kauravāḥ<BR>
05,128.018a	rājan parītakālās te putrāḥ sarve paraṃtapa<BR>
05,128.018c	ayaśasyam aśakyaṃ ca karma kartuṃ samudyatāḥ<BR>
05,128.019a	imaṃ hi puṇḍarīkākṣam abhibhūya prasahya ca<BR>
05,128.019c	nigrahītuṃ kilecchanti sahitā vāsavānujam<BR>
05,128.020a	imaṃ puruṣaśārdūlam apradhṛṣyaṃ durāsadam<BR>
05,128.020c	āsādya na bhaviṣyanti pataṃgā iva pāvakam<BR>
05,128.020d*0484_01	ete na śaktāḥ sarve hi sāhasāt kartum udyatāḥ<BR>
05,128.021a	ayam icchan hi tān sarvān yatamānāñ janārdanaḥ<BR>
05,128.021c	siṃho mṛgān iva kruddho gamayed yamasādanam<BR>
05,128.022a	na tv ayaṃ ninditaṃ karma kuryāt kṛṣṇaḥ kathaṃ cana<BR>
05,128.022c	na ca dharmād apakrāmed acyutaḥ puruṣottamaḥ<BR>
05,128.023a	vidureṇaivam ukte tu keśavo vākyam abravīt<BR>
05,128.023c	dhṛtarāṣṭram abhiprekṣya suhṛdāṃ śṛṇvatāṃ mithaḥ<BR>
05,128.024a	rājann ete yadi kruddhā māṃ nigṛhṇīyur ojasā<BR>
05,128.024c	ete vā mām ahaṃ vainān anujānīhi pārthiva<BR>
05,128.025a	etān hi sarvān saṃrabdhān niyantum aham utsahe<BR>
05,128.025c	na tv ahaṃ ninditaṃ karma kuryāṃ pāpaṃ kathaṃ cana<BR>
05,128.026a	pāṇḍavārthe hi lubhyantaḥ svārthād dhāsyanti te sutāḥ<BR>
05,128.026c	ete ced evam icchanti kṛtakāryo yudhiṣṭhiraḥ<BR>
05,128.026c*0485_01	**** **** sāmātyāḥ saha bandhubhiḥ<BR>
05,128.026c*0485_02	adyaiva kṛtakṛtyas tu<BR>
05,128.027a	adyaiva hy aham etāṃś ca ye caitān anu bhārata<BR>
05,128.027b*0486_01	nigṛhya rājye rājānaṃ sthāpayiṣyāmi pāṇḍavam<BR>
05,128.027b*0486_02	eṣa me niścayo rājan yady eṣo 'sya viniścayaḥ<BR>
05,128.027b*0486_03	nardantu sahitāḥ śaṅkhāḥ paṇavānakanisvanaiḥ<BR>
05,128.027b*0486_04	anāyāsena pārthānāṃ vartatāṃ ca śivaṃ mahat<BR>
05,128.027c	nigṛhya rājan pārthebhyo dadyāṃ kiṃ duṣkṛtaṃ bhavet<BR>
05,128.028a	idaṃ tu na pravarteyaṃ ninditaṃ karma bhārata<BR>
05,128.028c	saṃnidhau te mahārāja krodhajaṃ pāpabuddhijam<BR>
05,128.029a	eṣa duryodhano rājan yathecchati tathāstu tat<BR>
05,128.029c	ahaṃ tu sarvān samayān anujānāmi bhārata<BR>
05,128.030a	etac chrutvā tu viduraṃ dhṛtarāṣṭro 'bhyabhāṣata<BR>
05,128.030c	kṣipram ānaya taṃ pāpaṃ rājyalubdhaṃ suyodhanam<BR>
05,128.031a	sahamitraṃ sahāmātyaṃ sasodaryaṃ sahānugam<BR>
05,128.031c	śaknuyāṃ yadi panthānam avatārayituṃ punaḥ<BR>
05,128.032a	tato duryodhanaṃ kṣattā punaḥ prāveśayat sabhām<BR>
05,128.032c	akāmaṃ bhrātṛbhiḥ sārdhaṃ rājabhiḥ parivāritam<BR>
05,128.033a	atha duryodhanaṃ rājā dhṛtarāṣṭro 'bhyabhāṣata<BR>
05,128.033c	karṇaduḥśāsanābhyāṃ ca rājabhiś cābhisaṃvṛtam<BR>
05,128.034a	nṛśaṃsa pāpabhūyiṣṭha kṣudrakarmasahāyavān<BR>
05,128.034c	pāpaiḥ sahāyaiḥ saṃhatya pāpaṃ karma cikīrṣasi<BR>
05,128.035a	aśakyam ayaśasyaṃ ca sadbhiś cāpi vigarhitam<BR>
05,128.035c	yathā tvādṛśako mūḍho vyavasyet kulapāṃsanaḥ<BR>
05,128.036a	tvam imaṃ puṇḍarīkākṣam apradhṛṣyaṃ durāsadam<BR>
05,128.036c	pāpaiḥ sahāyaiḥ saṃhatya nigrahītuṃ kilecchasi<BR>
05,128.037a	yo na śakyo balātkartuṃ devair api savāsavaiḥ<BR>
05,128.037c	taṃ tvaṃ prārthayase manda bālaś candramasaṃ yathā<BR>
05,128.038a	devair manuṣyair gandharvair asurair uragaiś ca yaḥ<BR>
05,128.038c	na soḍhuṃ samare śakyas taṃ na budhyasi keśavam<BR>
05,128.039a	durgrahaḥ pāṇinā vāyur duḥsparśaḥ pāṇinā śaśī<BR>
05,128.039c	durdharā pṛthivī mūrdhnā durgrahaḥ keśavo balāt<BR>
05,128.040a	ity ukte dhṛtarāṣṭreṇa kṣattāpi viduro 'bravīt<BR>
05,128.040c	duryodhanam abhiprekṣya dhārtarāṣṭram amarṣaṇam<BR>
05,128.041a	saubhadvāre vānarendro dvivido nāma nāmataḥ<BR>
05,128.041c	śilāvarṣeṇa mahatā chādayām āsa keśavam<BR>
05,128.041d*0487_01	duryodhana nibodhedaṃ vacanaṃ mama sāṃpratam<BR>
05,128.042a	grahītukāmo vikramya sarvayatnena mādhavam<BR>
05,128.042c	grahītuṃ nāśakat tatra taṃ tvaṃ prārthayase balāt<BR>
05,128.043a	nirmocane ṣaṭ sahasrāḥ pāśair baddhvā mahāsurāḥ<BR>
05,128.043c	grahītuṃ nāśakaṃś cainaṃ taṃ tvaṃ prārthayase balāt<BR>
05,128.044a	prāgjyotiṣagataṃ śauriṃ narakaḥ saha dānavaiḥ<BR>
05,128.044c	grahītuṃ nāśakat tatra taṃ tvaṃ prārthayase balāt<BR>
05,128.044d*0488_01	anekayugavarṣāyur nihatya narakaṃ mṛdhe<BR>
05,128.044d*0488_02	nītvā kanyāsahasrāṇi upayeme yathāvidhi<BR>
05,128.045a	anena hi hatā bālye pūtanā śiśunā tathā<BR>
05,128.045c	govardhano dhāritaś ca gavārthe bharatarṣabha<BR>
05,128.046a	ariṣṭo dhenukaś caiva cāṇūraś ca mahābalaḥ<BR>
05,128.046c	aśvarājaś ca nihataḥ kaṃsaś cāriṣṭam ācaran<BR>
05,128.047a	jarāsaṃdhaś ca vakraś ca śiśupālaś ca vīryavān<BR>
05,128.047c	bāṇaś ca nihataḥ saṃkhye rājānaś ca niṣūditāḥ<BR>
05,128.048a	varuṇo nirjito rājā pāvakaś cāmitaujasā<BR>
05,128.048c	pārijātaṃ ca haratā jitaḥ sākṣāc chacīpatiḥ<BR>
05,128.049a	ekārṇave śayānena hatau tau madhukaiṭabhau<BR>
05,128.049b*0489_01	janmāntaram upāgamya hatavān vālinaṃ tathā<BR>
05,128.049b*0489_02	anye ca bhrātaras tasya kumbhakarṇādayo mṛdhe<BR>
05,128.049b*0489_03	bibhīṣaṇaṃ tu saṃsthāpya sītāṃ cādāya maithilīm<BR>
05,128.049b*0489_04	pālayām āsa vidhivad rājyaṃ nihatakaṇṭakam<BR>
05,128.049c	janmāntaram upāgamya hayagrīvas tathā hataḥ<BR>
05,128.050a	ayaṃ kartā na kriyate kāraṇaṃ cāpi pauruṣe<BR>
05,128.050c	yad yad icched ayaṃ śauris tat tat kuryād ayatnataḥ<BR>
05,128.051a	taṃ na budhyasi govindaṃ ghoravikramam acyutam<BR>
05,128.051c	āśīviṣam iva kruddhaṃ tejorāśim anirjitam<BR>
05,128.052a	pradharṣayan mahābāhuṃ kṛṣṇam akliṣṭakāriṇam<BR>
05,128.052c	pataṃgo 'gnim ivāsādya sāmātyo na bhaviṣyasi<BR>
05,128.052d*0490_01	tato 'nādṛtya vākyāni duḥśāsanapurogamāḥ<BR>
05,128.052d*0490_02	niyantumanaso duṣṭāḥ kṛṣṇaṃ matvā suyodhanam<BR>
05,128.052d*0490_03	babandhuḥ pāśajālena devamāyāvimohitāḥ<BR>
05,128.052d*0490_04	prākrośantaṃ ca rājānaṃ pratimucya savismayāḥ<BR>
05,128.052d*0490_05	ity adhikaṃ kva cit pustake dṛṣṭaṃ tad asaṃbaddhaṃ pratīyate<BR>
05,128.052d*0490_05	katham āsīd idam iti tad adbhutam ivābhavat<BR>
05,129.001	vaiśaṃpāyana uvāca<BR>
05,129.001a	vidureṇaivam ukte tu keśavaḥ śatrupūgahā<BR>
05,129.001c	duryodhanaṃ dhārtarāṣṭram abhyabhāṣata vīryavān<BR>
05,129.001d*0491_01	yadā yadā paśyasi vānaradhvajaṃ<BR>
05,129.001d*0491_02	dhanurdharaṃ pāṇḍavamadhyamaṃ raṇe<BR>
05,129.001d*0491_03	gadāgrahastaṃ bhramataṃ vṛkodaraṃ<BR>
05,129.001d*0491_04	tadā tadā dāsyasi sarvamedinīm<BR>
05,129.002a	eko 'ham iti yan mohān manyase māṃ suyodhana<BR>
05,129.002c	paribhūya ca durbuddhe grahītuṃ māṃ cikīrṣasi<BR>
05,129.003a	ihaiva pāṇḍavāḥ sarve tathaivāndhakavṛṣṇayaḥ<BR>
05,129.003c	ihādityāś ca rudrāś ca vasavaś ca maharṣibhiḥ<BR>
05,129.004a	evam uktvā jahāsoccaiḥ keśavaḥ paravīrahā<BR>
05,129.004c	tasya saṃsmayataḥ śaurer vidyudrūpā mahātmanaḥ<BR>
05,129.004d*0492_01	yugapac ca viniṣpetuḥ sahitāḥ sarvadevatāḥ<BR>
05,129.004e	aṅguṣṭhamātrās tridaśā mumucuḥ pāvakārciṣaḥ<BR>
05,129.005a	tasya brahmā lalāṭastho rudro vakṣasi cābhavat<BR>
05,129.005c	lokapālā bhujeṣv āsann agnir āsyād ajāyata<BR>
05,129.005d*0493_01	ugrāyudhadharāḥ sarve divyena vapuṣānvitāḥ<BR>
05,129.006a	ādityāś caiva sādhyāś ca vasavo 'thāśvināv api<BR>
05,129.006c	marutaś ca sahendreṇa viśvedevās tathaiva ca<BR>
05,129.006e	babhūvuś caiva rūpāṇi yakṣagandharvarakṣasām<BR>
05,129.007a	prādurāstāṃ tathā dorbhyāṃ saṃkarṣaṇadhanaṃjayau<BR>
05,129.007c	dakṣiṇe 'thārjuno dhanvī halī rāmaś ca savyataḥ<BR>
05,129.008a	bhīmo yudhiṣṭhiraś caiva mādrīputrau ca pṛṣṭhataḥ<BR>
05,129.008c	andhakā vṛṣṇayaś caiva pradyumnapramukhās tataḥ<BR>
05,129.009a	agre babhūvuḥ kṛṣṇasya samudyatamahāyudhāḥ<BR>
05,129.009c	śaṅkhacakragadāśaktiśārṅgalāṅgalanandakāḥ<BR>
05,129.010a	adṛśyantodyatāny eva sarvapraharaṇāni ca<BR>
05,129.010c	nānābāhuṣu kṛṣṇasya dīpyamānāni sarvaśaḥ<BR>
05,129.011a	netrābhyāṃ nas tataś caiva śrotrābhyāṃ ca samantataḥ<BR>
05,129.011c	prādurāsan mahāraudrāḥ sadhūmāḥ pāvakārciṣaḥ<BR>
05,129.011e	romakūpeṣu ca tathā sūryasyeva marīcayaḥ<BR>
05,129.011f*0494_01	sahasracaraṇaḥ śrīmāñ śatabāhuḥ sahasradṛk<BR>
05,129.011f*0494_02	talāni nāgalokaś ca gulphādho dadṛśe tadā<BR>
05,129.011f*0494_03	candrasūryau tathā netre grahā vai sarvataḥ sthitāḥ<BR>
05,129.011f*0494_04	ūrdhvalokāś ca sarve 'pi kukṣau tasya vyavasthitāḥ<BR>
05,129.011f*0494_05	saritaḥ sāgarāś caiva svedas tasya mahātmanaḥ<BR>
05,129.011f*0494_06	asthīni parvatāḥ sarve vṛkṣā romāṇi tasya hi<BR>
05,129.011f*0494_07	nimeṣaṇaṃ rātryahani jihvāyāṃ śāradā tathā<BR>
05,129.012a	taṃ dṛṣṭvā ghoram ātmānaṃ keśavasya mahātmanaḥ<BR>
05,129.012c	nyamīlayanta netrāṇi rājānas trastacetasaḥ<BR>
05,129.013a	ṛte droṇaṃ ca bhīṣmaṃ ca viduraṃ ca mahāmatim<BR>
05,129.013c	saṃjayaṃ ca mahābhāgam ṛṣīṃś caiva tapodhanān<BR>
05,129.013e	prādāt teṣāṃ sa bhagavān divyaṃ cakṣur janārdanaḥ<BR>
05,129.013f*0495_01	tatrādbhutam abhūd rājan dhṛtarāṣṭraḥ svacakṣuṣī<BR>
05,129.013f*0495_02	labdhavān vāsudevasya viśvarūpadidṛkṣayā<BR>
05,129.013f*0495_03	labdhacakṣuṣam āsīnaṃ dhṛtarāṣṭraṃ narādhipāḥ<BR>
05,129.013f*0495_04	vismitā ṛṣibhiḥ sārdhaṃ tuṣṭuvur madhusūdanam<BR>
05,129.013f@008_0001	dhṛtarāṣṭrāya pradadau bhagavān divyacakṣuṣī<BR>
05,129.013f@008_0002	dadarśa paramaṃ rūpaṃ dhṛtarāṣṭro 'mbikāsutaḥ<BR>
05,129.013f@008_0003	tato devāḥ sagandharvāḥ kiṃnarāś ca mahoragāḥ<BR>
05,129.013f@008_0004	ṛṣayaś ca mahābhāgā lokapālaiḥ samanvitāḥ<BR>
05,129.013f@008_0005	praṇamya śirasā devaṃ tuṣṭuvuḥ prāñjali sthitāḥ<BR>
05,129.013f@008_0006	krodhaṃ prabho saṃhara saṃhara svaṃ<BR>
05,129.013f@008_0007	rūpaṃ ca yad darśitam ātmasaṃstham<BR>
05,129.013f@008_0008	yāvat tv ime devagaṇaiḥ sametā<BR>
05,129.013f@008_0009	lokāḥ samastā bhuvi nāśam īyuḥ<BR>
05,129.013f@008_0010	tvaṃ ca kartā vikartā ca tvam eva parirakṣase<BR>
05,129.013f@008_0011	tvayā vyāptam idaṃ sarvaṃ jagat sthāvarajaṅgamam<BR>
05,129.013f@008_0012	kiyanmātrā mahīpālāḥ kiṃvīryāḥ kiṃparākramāḥ<BR>
05,129.013f@008_0013	yeṣām arthe mahābāho divyaṃ rūpaṃ pradarśivān<BR>
05,129.013f@008_0014	evam uccāritā vācaḥ saha devair vibhus tathā<BR>
05,129.014a	tad dṛṣṭvā mahad āścaryaṃ mādhavasya sabhātale<BR>
05,129.014c	devadundubhayo neduḥ puṣpavarṣaṃ papāta ca<BR>
05,129.014d*0496_01	tvam eva puṇḍarīkākṣa sarvasya jagataḥ prabhuḥ<BR>
05,129.014d*0496_02	tasmān me yādavaśreṣṭha prasādaṃ kartum arhasi<BR>
05,129.014d*0496_03	bhagavan mama netrāṇām antardhānaṃ vṛṇe punaḥ<BR>
05,129.014d*0496_04	vaiśaṃpāyana uvāca<BR>
05,129.014d*0496_04	bhavantaṃ dṛṣṭavān asmi nānyaṃ draṣṭum ihotsahe<BR>
05,129.014d*0496_05	tato 'bravīn mahābāhur dhṛtarāṣṭraṃ janārdanaḥ<BR>
05,129.014d*0496_06	adṛśyamāne netre dve bhavetāṃ kurunandana<BR>
05,129.015a	cacāla ca mahī kṛtsnā sāgaraś cāpi cukṣubhe<BR>
05,129.015c	vismayaṃ paramaṃ jagmuḥ pārthivā bharatarṣabha<BR>
05,129.015d*0497_01	duryodhano 'tha durbuddhiḥ karṇādyair durjanaiḥ saha<BR>
05,129.015d*0497_02	mādhavasya vapur dṛṣṭvā babhūva trastacetanaḥ<BR>
05,129.016a	tataḥ sa puruṣavyāghraḥ saṃjahāra vapuḥ svakam<BR>
05,129.016c	tāṃ divyām adbhutāṃ citrām ṛddhimattām ariṃdamaḥ<BR>
05,129.016d*0498_01	sarvalokeśvaraḥ śauriḥ sarvadevābhivanditaḥ<BR>
05,129.017a	tataḥ sātyakim ādāya pāṇau hārdikyam eva ca<BR>
05,129.017c	ṛṣibhis tair anujñāto niryayau madhusūdanaḥ<BR>
05,129.018a	ṛṣayo 'ntarhitā jagmus tatas te nāradādayaḥ<BR>
05,129.018c	tasmin kolāhale vṛtte tad adbhutam abhūt tadā<BR>
05,129.019a	taṃ prasthitam abhiprekṣya kauravāḥ saha rājabhiḥ<BR>
05,129.019c	anujagmur naravyāghraṃ devā iva śatakratum<BR>
05,129.020a	acintayann ameyātmā sarvaṃ tad rājamaṇḍalam<BR>
05,129.020c	niścakrāma tataḥ śauriḥ sadhūma iva pāvakaḥ<BR>
05,129.021a	tato rathena śubhreṇa mahatā kiṅkiṇīkinā<BR>
05,129.021c	hemajālavicitreṇa laghunā meghanādinā<BR>
05,129.022a	sūpaskareṇa śubhreṇa vaiyāghreṇa varūthinā<BR>
05,129.022c	sainyasugrīvayuktena pratyadṛśyata dārukaḥ<BR>
05,129.023a	tathaiva ratham āsthāya kṛtavarmā mahārathaḥ<BR>
05,129.023c	vṛṣṇīnāṃ saṃmato vīro hārdikyaḥ pratyadṛśyata<BR>
05,129.024a	upasthitarathaṃ śauriṃ prayāsyantam ariṃdamam<BR>
05,129.024c	dhṛtarāṣṭro mahārājaḥ punar evābhyabhāṣata<BR>
05,129.025a	yāvad balaṃ me putreṣu paśyasy etaj janārdana<BR>
05,129.025c	pratyakṣaṃ te na te kiṃ cit parokṣaṃ śatrukarśana<BR>
05,129.026a	kurūṇāṃ śamam icchantaṃ yatamānaṃ ca keśava<BR>
05,129.026c	viditvaitām avasthāṃ me nātiśaṅkitum arhasi<BR>
05,129.026d*0499_01	nirguṇair api govinda putrair upakṛtaṃ mama<BR>
05,129.026d*0499_02	trailokyanātha pādau te yadayatnān namaskṛtau<BR>
05,129.027a	na me pāpo 'sty abhiprāyaḥ pāṇḍavān prati keśava<BR>
05,129.027c	jñātam eva hi te vākyaṃ yan mayoktaḥ suyodhanaḥ<BR>
05,129.028a	jānanti kuravaḥ sarve rājānaś caiva pārthivāḥ<BR>
05,129.028c	śame prayatamānaṃ māṃ sarvayatnena mādhava<BR>
05,129.029a	tato 'bravīn mahābāhur dhṛtarāṣṭraṃ janeśvaram<BR>
05,129.029c	droṇaṃ pitāmahaṃ bhīṣmaṃ kṣattāraṃ bāhlikaṃ kṛpam<BR>
05,129.030a	pratyakṣam etad bhavatāṃ yad vṛttaṃ kurusaṃsadi<BR>
05,129.030c	yathā cāśiṣṭavan mando roṣād asakṛd utthitaḥ<BR>
05,129.031a	vadaty anīśam ātmānaṃ dhṛtarāṣṭro mahīpatiḥ<BR>
05,129.031c	āpṛcche bhavataḥ sarvān gamiṣyāmi yudhiṣṭhiram<BR>
05,129.032a	āmantrya prasthitaṃ śauriṃ rathasthaṃ puruṣarṣabham<BR>
05,129.032c	anujagmur maheṣvāsāḥ pravīrā bharatarṣabhāḥ<BR>
05,129.033a	bhīṣmo droṇaḥ kṛpaḥ kṣattā dhṛtarāṣṭro 'tha bāhlikaḥ<BR>
05,129.033c	aśvatthāmā vikarṇaś ca yuyutsuś ca mahārathaḥ<BR>
05,129.034a	tato rathena śubhreṇa mahatā kiṅkiṇīkinā<BR>
05,129.034c	kurūṇāṃ paśyatāṃ prāyāt pṛthāṃ draṣṭuṃ pitṛṣvasām<BR>
05,130.001	vaiśaṃpāyana uvāca<BR>
05,130.001a	praviśyātha gṛhaṃ tasyāś caraṇāv abhivādya ca<BR>
05,130.001c	ācakhyau tat samāsena yad vṛttaṃ kurusaṃsadi<BR>
05,130.002	vāsudeva uvāca<BR>
05,130.002a	uktaṃ bahuvidhaṃ vākyaṃ grahaṇīyaṃ sahetukam<BR>
05,130.002c	ṛṣibhiś ca mayā caiva na cāsau tad gṛhītavān<BR>
05,130.003a	kālapakvam idaṃ sarvaṃ duryodhanavaśānugam<BR>
05,130.003b*0500_01	sarvaṃ kṣatraṃ kṣaṇenaiva dahyate pārthavahninā<BR>
05,130.003c	āpṛcche bhavatīṃ śīghraṃ prayāsye pāṇḍavān prati<BR>
05,130.004a	kiṃ vācyāḥ pāṇḍaveyās te bhavatyā vacanān mayā<BR>
05,130.004c	tad brūhi tvaṃ mahāprājñe śuśrūṣe vacanaṃ tava<BR>
05,130.005	kunty uvāca<BR>
05,130.005a	brūyāḥ keśava rājānaṃ dharmātmānaṃ yudhiṣṭhiram<BR>
05,130.005c	bhūyāṃs te hīyate dharmo mā putraka vṛthā kṛthāḥ<BR>
05,130.006a	śrotriyasyeva te rājan mandakasyāvipaścitaḥ<BR>
05,130.006c	anuvākahatā buddhir dharmam evaikam īkṣate<BR>
05,130.007a	aṅgāvekṣasva dharmaṃ tvaṃ yathā sṛṣṭaḥ svayaṃbhuvā<BR>
05,130.007c	urastaḥ kṣatriyaḥ sṛṣṭo bāhuvīryopajīvitā<BR>
05,130.007e	krūrāya karmaṇe nityaṃ prajānāṃ paripālane<BR>
05,130.008a	śṛṇu cātropamām ekāṃ yā vṛddhebhyaḥ śrutā mayā<BR>
05,130.008c	mucukundasya rājarṣer adadāt pṛthivīm imām<BR>
05,130.008e	purā vaiśravaṇaḥ prīto na cāsau tāṃ gṛhītavān<BR>
05,130.009a	bāhuvīryārjitaṃ rājyam aśnīyām iti kāmaye<BR>
05,130.009c	tato vaiśravaṇaḥ prīto vismitaḥ samapadyata<BR>
05,130.010a	mucukundas tato rājā so 'nvaśāsad vasuṃdharām<BR>
05,130.010c	bāhuvīryārjitāṃ samyak kṣatradharmam anuvrataḥ<BR>
05,130.011a	yaṃ hi dharmaṃ carantīha prajā rājñā surakṣitāḥ<BR>
05,130.011c	caturthaṃ tasya dharmasya rājā bhārata vindati<BR>
05,130.012a	rājā carati ced dharmaṃ devatvāyaiva kalpate<BR>
05,130.012c	sa ced adharmaṃ carati narakāyaiva gacchati<BR>
05,130.013a	daṇḍanītiḥ svadharmeṇa cāturvarṇyaṃ niyacchati<BR>
05,130.013c	prayuktā svāminā samyag adharmebhyaś ca yacchati<BR>
05,130.014a	daṇḍanītyāṃ yadā rājā samyak kārtsnyena vartate<BR>
05,130.014c	tadā kṛtayugaṃ nāma kālaḥ śreṣṭhaḥ pravartate<BR>
05,130.015a	kālo vā kāraṇaṃ rājño rājā vā kālakāraṇam<BR>
05,130.015c	iti te saṃśayo mā bhūd rājā kālasya kāraṇam<BR>
05,130.016a	rājā kṛtayugasraṣṭā tretāyā dvāparasya ca<BR>
05,130.016c	yugasya ca caturthasya rājā bhavati kāraṇam<BR>
05,130.017a	kṛtasya kāraṇād rājā svargam atyantam aśnute<BR>
05,130.017c	tretāyāḥ kāraṇād rājā svargaṃ nātyantam aśnute<BR>
05,130.017e	pravartanād dvāparasya yathābhāgam upāśnute<BR>
05,130.017f*0501_01	kaleḥ pravartanād rājā pāpam atyantam aśnute<BR>
05,130.018a	tato vasati duṣkarmā narake śāśvatīḥ samāḥ<BR>
05,130.018a*0502_01	**** **** kālaṃ bhavati kāraṇam<BR>
05,130.018a*0502_02	anityarājā vasati<BR>
05,130.018c	rājadoṣeṇa hi jagat spṛśyate jagataḥ sa ca<BR>
05,130.019a	rājadharmān avekṣasva pitṛpaitāmahocitān<BR>
05,130.019c	naitad rājarṣivṛttaṃ hi yatra tvaṃ sthātum icchasi<BR>
05,130.020a	na hi vaiklavyasaṃsṛṣṭa ānṛśaṃsye vyavasthitaḥ<BR>
05,130.020c	prajāpālanasaṃbhūtaṃ kiṃ cit prāpa phalaṃ nṛpaḥ<BR>
05,130.021a	na hy etām āśiṣaṃ pāṇḍur na cāhaṃ na pitāmahaḥ<BR>
05,130.021c	prayuktavantaḥ pūrvaṃ te yayā carasi medhayā<BR>
05,130.022a	yajño dānaṃ tapaḥ śauryaṃ prajāsaṃtānam eva ca<BR>
05,130.022c	māhātmyaṃ balam ojaś ca nityam āśaṃsitaṃ mayā<BR>
05,130.023a	nityaṃ svāhā svadhā nityaṃ dadur mānuṣadevatāḥ<BR>
05,130.023c	dīrgham āyur dhanaṃ putrān samyag ārādhitāḥ śubhāḥ<BR>
05,130.024a	putreṣv āśāsate nityaṃ pitaro daivatāni ca<BR>
05,130.024c	dānam adhyayanaṃ yajñaṃ prajānāṃ paripālanam<BR>
05,130.025a	etad dharmam adharmaṃ vā janmanaivābhyajāyathāḥ<BR>
05,130.025c	te stha vaidyāḥ kule jātā avṛttyā tāta pīḍitāḥ<BR>
05,130.026a	yat tu dānapatiṃ śūraṃ kṣudhitāḥ pṛthivīcarāḥ<BR>
05,130.026c	prāpya tṛptāḥ pratiṣṭhante dharmaḥ ko 'bhyadhikas tataḥ<BR>
05,130.027a	dānenānyaṃ balenānyaṃ tathā sūnṛtayāparam<BR>
05,130.027c	sarvataḥ pratigṛhṇīyād rājyaṃ prāpyeha dhārmikaḥ<BR>
05,130.028a	brāhmaṇaḥ pracared bhaikṣaṃ kṣatriyaḥ paripālayet<BR>
05,130.028c	vaiśyo dhanārjanaṃ kuryāc chūdraḥ paricarec ca tān<BR>
05,130.029a	bhaikṣaṃ vipratiṣiddhaṃ te kṛṣir naivopapadyate<BR>
05,130.029c	kṣatriyo 'si kṣatāt trātā bāhuvīryopajīvitā<BR>
05,130.030a	pitryam aṃśaṃ mahābāho nimagnaṃ punar uddhara<BR>
05,130.030c	sāmnā dānena bhedena daṇḍenātha nayena ca<BR>
05,130.031a	ito duḥkhataraṃ kiṃ nu yad ahaṃ hīnabāndhavā<BR>
05,130.031c	parapiṇḍam udīkṣāmi tvāṃ sūtvāmitranandana<BR>
05,130.032a	yudhyasva rājadharmeṇa mā nimajjīḥ pitāmahān<BR>
05,130.032c	mā gamaḥ kṣīṇapuṇyas tvaṃ sānujaḥ pāpikāṃ gatim<BR>
05,130.037*0503_01	parair vihanyamānasya jīvitenāpi kiṃ phalam<BR>
05,131.001	kunty uvāca<BR>
05,131.001a	atrāpy udāharantīmam itihāsaṃ purātanam<BR>
05,131.001c	vidurāyāś ca saṃvādaṃ putrasya ca paraṃtapa<BR>
05,131.002a	atra śreyaś ca bhūyaś ca yathā sā vaktum arhati<BR>
05,131.002c	yaśasvinī manyumatī kule jātā vibhāvarī<BR>
05,131.003a	kṣatradharmaratā dhanyā vidurā dīrghadarśinī<BR>
05,131.003c	viśrutā rājasaṃsatsu śrutavākyā bahuśrutā<BR>
05,131.004a	vidurā nāma vai satyā jagarhe putram aurasam<BR>
05,131.004c	nirjitaṃ sindhurājena śayānaṃ dīnacetasam<BR>
05,131.004e	anandanam adharmajñaṃ dviṣatāṃ harṣavardhanam<BR>
05,131.005a	na mayā tvaṃ na pitrāsi jātaḥ kvābhyāgato hy asi<BR>
05,131.005c	nirmanyur upaśākhīyaḥ puruṣaḥ klībasādhanaḥ<BR>
05,131.006a	yāvajjīvaṃ nirāśo 'si kalyāṇāya dhuraṃ vaha<BR>
05,131.006c	mātmānam avamanyasva mainam alpena bībharaḥ<BR>
05,131.006e	manaḥ kṛtvā sukalyāṇaṃ mā bhais tvaṃ pratisaṃstabha<BR>
05,131.007a	uttiṣṭha he kāpuruṣa mā śeṣvaivaṃ parājitaḥ<BR>
05,131.007c	amitrān nandayan sarvān nirmāno bandhuśokadaḥ<BR>
05,131.008a	supūrā vai kunadikā supūro mūṣikāñjaliḥ<BR>
05,131.008c	susaṃtoṣaḥ kāpuruṣaḥ svalpakenāpi tuṣyati<BR>
05,131.009a	apy arer ārujan daṃṣṭrām āśveva nidhanaṃ vraja<BR>
05,131.009c	api vā saṃśayaṃ prāpya jīvite 'pi parākrama<BR>
05,131.010a	apy areḥ śyenavac chidraṃ paśyes tvaṃ viparikraman<BR>
05,131.010c	vinadan vātha vā tūṣṇīṃ vyomni vāpariśaṅkitaḥ<BR>
05,131.011a	tvam evaṃ pretavac cheṣe kasmād vajrahato yathā<BR>
05,131.011c	uttiṣṭha he kāpuruṣa mā śeṣvaivaṃ parājitaḥ<BR>
05,131.012a	māstaṃ gamas tvaṃ kṛpaṇo viśrūyasva svakarmaṇā<BR>
05,131.012c	mā madhye mā jaghanye tvaṃ mādho bhūs tiṣṭha corjitaḥ<BR>
05,131.013a	alātaṃ tindukasyeva muhūrtam api vijvala<BR>
05,131.013c	mā tuṣāgnir ivānarciḥ kākaraṅkhā jijīviṣuḥ<BR>
05,131.013e	muhūrtaṃ jvalitaṃ śreyo na tu dhūmāyitaṃ ciram<BR>
05,131.014a	mā ha sma kasya cid gehe janī rājñaḥ kharīmṛduḥ<BR>
05,131.014c	kṛtvā mānuṣyakaṃ karma sṛtvājiṃ yāvad uttamam<BR>
05,131.014e	dharmasyānṛṇyam āpnoti na cātmānaṃ vigarhate<BR>
05,131.015a	alabdhvā yadi vā labdhvā nānuśocanti paṇḍitāḥ<BR>
05,131.015c	ānantaryaṃ cārabhate na prāṇānāṃ dhanāyate<BR>
05,131.016a	udbhāvayasva vīryaṃ vā tāṃ vā gaccha dhruvāṃ gatim<BR>
05,131.016c	dharmaṃ putrāgrataḥ kṛtvā kiṃnimittaṃ hi jīvasi<BR>
05,131.017a	iṣṭāpūrtaṃ hi te klība kīrtiś ca sakalā hatā<BR>
05,131.017c	vicchinnaṃ bhogamūlaṃ te kiṃnimittaṃ hi jīvasi<BR>
05,131.018a	śatrur nimajjatā grāhyo jaṅghāyāṃ prapatiṣyatā<BR>
05,131.018c	viparicchinnamūlo 'pi na viṣīdet kathaṃ cana<BR>
05,131.018e	udyamya dhuram utkarṣed ājāneyakṛtaṃ smaran<BR>
05,131.019a	kuru sattvaṃ ca mānaṃ ca viddhi pauruṣam ātmanaḥ<BR>
05,131.019c	udbhāvaya kulaṃ magnaṃ tvatkṛte svayam eva hi<BR>
05,131.020a	yasya vṛttaṃ na jalpanti mānavā mahad adbhutam<BR>
05,131.020c	rāśivardhanamātraṃ sa naiva strī na punaḥ pumān<BR>
05,131.021a	dāne tapasi śaurye ca yasya na prathitaṃ yaśaḥ<BR>
05,131.021c	vidyāyām arthalābhe vā mātur uccāra eva saḥ<BR>
05,131.022a	śrutena tapasā vāpi śriyā vā vikrameṇa vā<BR>
05,131.022c	janān yo 'bhibhavaty anyān karmaṇā hi sa vai pumān<BR>
05,131.023a	na tv eva jālmīṃ kāpālīṃ vṛttim eṣitum arhasi<BR>
05,131.023c	nṛśaṃsyām ayaśasyāṃ ca duḥkhāṃ kāpuruṣocitām<BR>
05,131.024a	yam enam abhinandeyur amitrāḥ puruṣaṃ kṛśam<BR>
05,131.024c	lokasya samavajñātaṃ nihīnāśanavāsasam<BR>
05,131.025a	aholābhakaraṃ dīnam alpajīvanam alpakam<BR>
05,131.025c	nedṛśaṃ bandhum āsādya bāndhavaḥ sukham edhate<BR>
05,131.026a	avṛttyaiva vipatsyāmo vayaṃ rāṣṭrāt pravāsitāḥ<BR>
05,131.026c	sarvakāmarasair hīnāḥ sthānabhraṣṭā akiṃcanāḥ<BR>
05,131.027a	avarṇakāriṇaṃ satsu kulavaṃśasya nāśanam<BR>
05,131.027c	kaliṃ putrapravādena saṃjaya tvām ajījanam<BR>
05,131.028a	niramarṣaṃ nirutsāhaṃ nirvīryam arinandanam<BR>
05,131.028c	mā sma sīmantinī kā cij janayet putram īdṛśam<BR>
05,131.029a	mā dhūmāya jvalātyantam ākramya jahi śātravān<BR>
05,131.029c	jvala mūrdhany amitrāṇāṃ muhūrtam api vā kṣaṇam<BR>
05,131.030a	etāvān eva puruṣo yad amarṣī yad akṣamī<BR>
05,131.030c	kṣamāvān niramarṣaś ca naiva strī na punaḥ pumān<BR>
05,131.031a	saṃtoṣo vai śriyaṃ hanti tathānukrośa eva ca<BR>
05,131.031c	anutthānabhaye cobhe nirīho nāśnute mahat<BR>
05,131.032a	ebhyo nikṛtipāpebhyaḥ pramuñcātmānam ātmanā<BR>
05,131.032c	āyasaṃ hṛdayaṃ kṛtvā mṛgayasva punaḥ svakam<BR>
05,131.033a	puraṃ viṣahate yasmāt tasmāt puruṣa ucyate<BR>
05,131.033c	tam āhur vyarthanāmānaṃ strīvad ya iha jīvati<BR>
05,131.034a	śūrasyorjitasattvasya siṃhavikrāntagāminaḥ<BR>
05,131.034c	diṣṭabhāvaṃ gatasyāpi vighase modate prajā<BR>
05,131.035a	ya ātmanaḥ priyasukhe hitvā mṛgayate śriyam<BR>
05,131.035c	amātyānām atho harṣam ādadhāty acireṇa saḥ<BR>
05,131.036	putra uvāca<BR>
05,131.036a	kiṃ nu te mām apaśyantyāḥ pṛthivyā api sarvayā<BR>
05,131.036c	kim ābharaṇakṛtyaṃ te kiṃ bhogair jīvitena vā<BR>
05,131.037	mātovāca<BR>
05,131.037a	kim adyakānāṃ ye lokā dviṣantas tān avāpnuyuḥ<BR>
05,131.037c	ye tv ādṛtātmanāṃ lokāḥ suhṛdas tān vrajantu naḥ<BR>
05,131.038a	bhṛtyair vihīyamānānāṃ parapiṇḍopajīvinām<BR>
05,131.038c	kṛpaṇānām asattvānāṃ mā vṛttim anuvartithāḥ<BR>
05,131.039a	anu tvāṃ tāta jīvantu brāhmaṇāḥ suhṛdas tathā<BR>
05,131.039c	parjanyam iva bhūtāni devā iva śatakratum<BR>
05,131.040a	yam ājīvanti puruṣaṃ sarvabhūtāni saṃjaya<BR>
05,131.040c	pakvaṃ drumam ivāsādya tasya jīvitam arthavat<BR>
05,131.041a	yasya śūrasya vikrāntair edhante bāndhavāḥ sukham<BR>
05,131.041c	tridaśā iva śakrasya sādhu tasyeha jīvitam<BR>
05,131.042a	svabāhubalam āśritya yo 'bhyujjīvati mānavaḥ<BR>
05,131.042c	sa loke labhate kīrtiṃ paratra ca śubhāṃ gatim<BR>
05,132.001	vidurovāca<BR>
05,132.001a	athaitasyām avasthāyāṃ pauruṣaṃ hātum icchasi<BR>
05,132.001c	nihīnasevitaṃ mārgaṃ gamiṣyasy acirād iva<BR>
05,132.002a	yo hi tejo yathāśakti na darśayati vikramāt<BR>
05,132.002c	kṣatriyo jīvitākāṅkṣī stena ity eva taṃ viduḥ<BR>
05,132.003a	arthavanty upapannāni vākyāni guṇavanti ca<BR>
05,132.003c	naiva saṃprāpnuvanti tvāṃ mumūrṣum iva bheṣajam<BR>
05,132.004a	santi vai sindhurājasya saṃtuṣṭā bahavo janāḥ<BR>
05,132.004c	daurbalyād āsate mūḍhā vyasanaughapratīkṣiṇaḥ<BR>
05,132.005a	sahāyopacayaṃ kṛtvā vyavasāyya tatas tataḥ<BR>
05,132.005c	anuduṣyeyur apare paśyantas tava pauruṣam<BR>
05,132.006a	taiḥ kṛtvā saha saṃghātaṃ giridurgālayāṃś cara<BR>
05,132.006c	kāle vyasanam ākāṅkṣan naivāyam ajarāmaraḥ<BR>
05,132.007a	saṃjayo nāmataś ca tvaṃ na ca paśyāmi tat tvayi<BR>
05,132.007c	anvarthanāmā bhava me putra mā vyarthanāmakaḥ<BR>
05,132.008a	samyagdṛṣṭir mahāprājño bālaṃ tvāṃ brāhmaṇo 'bravīt<BR>
05,132.008c	ayaṃ prāpya mahat kṛcchraṃ punar vṛddhiṃ gamiṣyati<BR>
05,132.009a	tasya smarantī vacanam āśaṃse vijayaṃ tava<BR>
05,132.009c	tasmāt tāta bravīmi tvāṃ vakṣyāmi ca punaḥ punaḥ<BR>
05,132.010a	yasya hy arthābhinirvṛttau bhavanty āpyāyitāḥ pare<BR>
05,132.010c	tasyārthasiddhir niyatā nayeṣv arthānusāriṇaḥ<BR>
05,132.011a	samṛddhir asamṛddhir vā pūrveṣāṃ mama saṃjaya<BR>
05,132.011c	evaṃ vidvān yuddhamanā bhava mā pratyupāhara<BR>
05,132.012a	nātaḥ pāpīyasīṃ kāṃ cid avasthāṃ śambaro 'bravīt<BR>
05,132.012c	yatra naivādya na prātar bhojanaṃ pratidṛśyate<BR>
05,132.013a	patiputravadhād etat paramaṃ duḥkham abravīt<BR>
05,132.013c	dāridryam iti yat proktaṃ paryāyamaraṇaṃ hi tat<BR>
05,132.014a	ahaṃ mahākule jātā hradād dhradam ivāgatā<BR>
05,132.014c	īśvarī sarvakalyāṇair bhartrā paramapūjitā<BR>
05,132.015a	mahārhamālyābharaṇāṃ sumṛṣṭāmbaravāsasam<BR>
05,132.015c	purā dṛṣṭvā suhṛdvargo mām apaśyat sudurgatām<BR>
05,132.016a	yadā māṃ caiva bhāryāṃ ca draṣṭāsi bhṛśadurbale<BR>
05,132.016c	na tadā jīvitenārtho bhavitā tava saṃjaya<BR>
05,132.017a	dāsakarmakarān bhṛtyān ācāryartvik purohitān<BR>
05,132.017c	avṛttyāsmān prajahato dṛṣṭvā kiṃ jīvitena te<BR>
05,132.018a	yadi kṛtyaṃ na paśyāmi tavādyeha yathā purā<BR>
05,132.018c	ślāghanīyaṃ yaśasyaṃ ca kā śāntir hṛdayasya me<BR>
05,132.019a	neti ced brāhmaṇān brūyāṃ dīryate hṛdayaṃ mama<BR>
05,132.019c	na hy ahaṃ na ca me bhartā neti brāhmaṇam uktavān<BR>
05,132.020a	vayam āśrayaṇīyāḥ sma nāśritāraḥ parasya ca<BR>
05,132.020c	sānyān āśritya jīvantī parityakṣyāmi jīvitam<BR>
05,132.021a	apāre bhava naḥ pāram aplave bhava naḥ plavaḥ<BR>
05,132.021c	kuruṣva sthānam asthāne mṛtān saṃjīvayasva naḥ<BR>
05,132.022a	sarve te śatravaḥ sahyā na cej jīvitum icchasi<BR>
05,132.022c	atha ced īdṛśīṃ vṛttiṃ klībām abhyupapadyase<BR>
05,132.023a	nirviṇṇātmā hatamanā muñcaitāṃ pāpajīvikām<BR>
05,132.023c	ekaśatruvadhenaiva śūro gacchati viśrutim<BR>
05,132.024a	indro vṛtravadhenaiva mahendraḥ samapadyata<BR>
05,132.024c	māhendraṃ ca grahaṃ lebhe lokānāṃ ceśvaro 'bhavat<BR>
05,132.025a	nāma viśrāvya vā saṃkhye śatrūn āhūya daṃśitān<BR>
05,132.025c	senāgraṃ vāpi vidrāvya hatvā vā puruṣaṃ varam<BR>
05,132.026a	yadaiva labhate vīraḥ suyuddhena mahad yaśaḥ<BR>
05,132.026c	tadaiva pravyathante 'sya śatravo vinamanti ca<BR>
05,132.027a	tyaktvātmānaṃ raṇe dakṣaṃ śūraṃ kāpuruṣā janāḥ<BR>
05,132.027c	avaśāḥ pūrayanti sma sarvakāmasamṛddhibhiḥ<BR>
05,132.028a	rājyaṃ vāpy ugravibhraṃśaṃ saṃśayo jīvitasya vā<BR>
05,132.028c	pralabdhasya hi śatror vai śeṣaṃ kurvanti sādhavaḥ<BR>
05,132.029a	svargadvāropamaṃ rājyam atha vāpy amṛtopamam<BR>
05,132.029c	ruddham ekāyane matvā patolmuka ivāriṣu<BR>
05,132.029d*0504_01	bhuṅkṣva yuddhena me śatrūñ jitvā tu raṇamūrdhani<BR>
05,132.029d*0505_01	niyacchann itarān varṇān vinayan sarvaduṣkṛtān<BR>
05,132.030a	jahi śatrūn raṇe rājan svadharmam anupālaya<BR>
05,132.030c	mā tvā paśyet sukṛpaṇaṃ śatruḥ śrīmān kadā cana<BR>
05,132.031a	asmadīyaiś ca śocadbhir nadadbhiś ca parair vṛtam<BR>
05,132.031c	api tvāṃ nānupaśyeyaṃ dīnā dīnam avasthitam<BR>
05,132.032a	uṣya sauvīrakanyābhiḥ ślāghasvārthair yathā purā<BR>
05,132.032c	mā ca saindhavakanyānām avasan no vaśaṃ gamaḥ<BR>
05,132.033a	yuvā rūpeṇa saṃpanno vidyayābhijanena ca<BR>
05,132.033c	yas tvādṛśo vikurvīta yaśasvī lokaviśrutaḥ<BR>
05,132.033e	voḍhavye dhury anaḍuvan manye maraṇam eva tat<BR>
05,132.034a	yadi tvām anupaśyāmi parasya priyavādinam<BR>
05,132.034c	pṛṣṭhato 'nuvrajantaṃ vā kā śāntir hṛdayasya me<BR>
05,132.035a	nāsmiñ jātu kule jāto gacched yo 'nyasya pṛṣṭhataḥ<BR>
05,132.035c	na tvaṃ parasyānudhuraṃ tāta jīvitum arhasi<BR>
05,132.036a	ahaṃ hi kṣatrahṛdayaṃ veda yat pariśāśvatam<BR>
05,132.036c	pūrvaiḥ pūrvataraiḥ proktaṃ paraiḥ paratarair api<BR>
05,132.036d*0506_01	śāśvataṃ cāvyayaṃ caiva prajāpativinirmitam<BR>
05,132.037a	yo vai kaś cid ihājātaḥ kṣatriyaḥ kṣatradharmavit<BR>
05,132.037c	bhayād vṛttisamīkṣo vā na named iha kasya cit<BR>
05,132.038a	udyacched eva na named udyamo hy eva pauruṣam<BR>
05,132.038c	apy aparvaṇi bhajyeta na named iha kasya cit<BR>
05,132.039a	mātaṅgo matta iva ca parīyāt sumahāmanāḥ<BR>
05,132.039c	brāhmaṇebhyo namen nityaṃ dharmāyaiva ca saṃjaya<BR>
05,132.040a	niyacchann itarān varṇān vinighnan sarvaduṣkṛtaḥ<BR>
05,132.040c	sasahāyo 'sahāyo vā yāvajjīvaṃ tathā bhavet<BR>
05,133.001	putra uvāca<BR>
05,133.001a	kṛṣṇāyasasyeva ca te saṃhatya hṛdayaṃ kṛtam<BR>
05,133.001c	mama mātas tv akaruṇe vairaprajñe hy amarṣaṇe<BR>
05,133.002a	aho kṣatrasamācāro yatra mām aparaṃ yathā<BR>
05,133.002b*0507_01	niyojayasi yuddhāya paramāteva māṃ tathā<BR>
05,133.002c	īdṛśaṃ vacanaṃ brūyād bhavatī putram ekajam<BR>
05,133.003a	kiṃ nu te mām apaśyantyāḥ pṛthivyā api sarvayā<BR>
05,133.003c	kim ābharaṇakṛtyaṃ te kiṃ bhogair jīvitena vā<BR>
05,133.003d*0508_01	mayi vā saṃgarahate priyaputre viśeṣataḥ<BR>
05,133.003d*0509_01	mohāt saṃgarhase mātaḥ priyaṃ putraṃ viśeṣataḥ<BR>
05,133.004	mātovāca<BR>
05,133.004a	sarvārambhā hi viduṣāṃ tāta dharmārthakāraṇāt<BR>
05,133.004c	tān evābhisamīkṣyāhaṃ saṃjaya tvām acūcudam<BR>
05,133.005a	sa samīkṣyakramopeto mukhyaḥ kālo 'yam āgataḥ<BR>
05,133.005c	asmiṃś ced āgate kāle kāryaṃ na pratipadyase<BR>
05,133.005e	asaṃbhāvitarūpas tvaṃ sunṛśaṃsaṃ kariṣyasi<BR>
05,133.006a	taṃ tvām ayaśasā spṛṣṭaṃ na brūyāṃ yadi saṃjaya<BR>
05,133.006b*0510_01	aham eva bhaveyaṃ te ripur atyantaro mahān<BR>
05,133.006c	kharīvātsalyam āhus tan niḥsāmarthyam ahetukam<BR>
05,133.007a	sadbhir vigarhitaṃ mārgaṃ tyaja mūrkhaniṣevitam<BR>
05,133.007c	avidyā vai mahaty asti yām imāṃ saṃśritāḥ prajāḥ<BR>
05,133.008a	tava syād yadi sadvṛttaṃ tena me tvaṃ priyo bhaveḥ<BR>
05,133.008c	dharmārthaguṇayuktena netareṇa kathaṃ cana<BR>
05,133.008e	daivamānuṣayuktena sadbhir ācaritena ca<BR>
05,133.009a	yo hy evam avinītena ramate putranaptṛṇā<BR>
05,133.009c	anutthānavatā cāpi moghaṃ tasya prajāphalam<BR>
05,133.009c*0511_01	**** **** durvinītena durdhiyā<BR>
05,133.009c*0511_02	ramate yas tu putreṇa<BR>
05,133.010a	akurvanto hi karmāṇi kurvanto ninditāni ca<BR>
05,133.010c	sukhaṃ naiveha nāmutra labhante puruṣādhamāḥ<BR>
05,133.011a	yuddhāya kṣatriyaḥ sṛṣṭaḥ saṃjayeha jayāya ca<BR>
05,133.011c	krūrāya karmaṇe nityaṃ prajānāṃ paripālane<BR>
05,133.011e	jayan vā vadhyamāno vā prāpnotīndrasalokatām<BR>
05,133.012a	na śakrabhavane puṇye divi tad vidyate sukham<BR>
05,133.012c	yad amitrān vaśe kṛtvā kṣatriyaḥ sukham aśnute<BR>
05,133.013a	manyunā dahyamānena puruṣeṇa manasvinā<BR>
05,133.013c	nikṛteneha bahuśaḥ śatrūn pratijigīṣayā<BR>
05,133.014a	ātmānaṃ vā parityajya śatrūn vā vinipātya vai<BR>
05,133.014b*0512_01	yat sukhaṃ prāpyate tena na tad anyatra vidyate<BR>
05,133.014b*0513_01	prāpyate neha śāntir hi nityam eva tu saṃjaya<BR>
05,133.014c	ato 'nyena prakāreṇa śāntir asya kuto bhavet<BR>
05,133.015a	iha prājño hi puruṣaḥ svalpam apriyam icchati<BR>
05,133.015c	yasya svalpaṃ priyaṃ loke dhruvaṃ tasyālpam apriyam<BR>
05,133.016a	priyābhāvāc ca puruṣo naiva prāpnoti śobhanam<BR>
05,133.016c	dhruvaṃ cābhāvam abhyeti gatvā gaṅgeva sāgaram<BR>
05,133.017	putra uvāca<BR>
05,133.017a	neyaṃ matis tvayā vācyā mātaḥ putre viśeṣataḥ<BR>
05,133.017c	kāruṇyam evātra paśya bhūtveha jaḍamūkavat<BR>
05,133.018	mātovāca<BR>
05,133.018a	ato me bhūyasī nandir yad evam anupaśyasi<BR>
05,133.018c	codyaṃ māṃ codayasy etad bhṛśaṃ vai codayāmi te<BR>
05,133.019a	atha tvāṃ pūjayiṣyāmi hatvā vai sarvasaindhavān<BR>
05,133.019c	ahaṃ paśyāmi vijayaṃ kṛtsnaṃ bhāvinam eva te<BR>
05,133.020	putra uvāca<BR>
05,133.020a	akośasyāsahāyasya kutaḥ svid vijayo mama<BR>
05,133.020c	ity avasthāṃ viditvemām ātmanātmani dāruṇām<BR>
05,133.020e	rājyād bhāvo nivṛtto me tridivād iva duṣkṛteḥ<BR>
05,133.021a	īdṛśaṃ bhavatī kaṃ cid upāyam anupaśyati<BR>
05,133.021c	tan me pariṇataprajñe samyak prabrūhi pṛcchate<BR>
05,133.021e	kariṣyāmi hi tat sarvaṃ yathāvad anuśāsanam<BR>
05,133.022	mātovāca<BR>
05,133.022a	putrātmā nāvamantavyaḥ pūrvābhir asamṛddhibhiḥ<BR>
05,133.022c	abhūtvā hi bhavanty arthā bhūtvā naśyanti cāpare<BR>
05,133.023a	amarṣeṇaiva cāpy arthā nārabdhavyāḥ subāliśaiḥ<BR>
05,133.023c	sarveṣāṃ karmaṇāṃ tāta phale nityam anityatā<BR>
05,133.024a	anityam iti jānanto na bhavanti bhavanti ca<BR>
05,133.024c	atha ye naiva kurvanti naiva jātu bhavanti te<BR>
05,133.025a	aikaguṇyam anīhāyām abhāvaḥ karmaṇāṃ phalam<BR>
05,133.025c	atha dvaiguṇyam īhāyāṃ phalaṃ bhavati vā na vā<BR>
05,133.026a	yasya prāg eva viditā sarvārthānām anityatā<BR>
05,133.026c	nuded vṛddhisamṛddhī sa pratikūle nṛpātmaja<BR>
05,133.027a	utthātavyaṃ jāgṛtavyaṃ yoktavyaṃ bhūtikarmasu<BR>
05,133.027c	bhaviṣyatīty eva manaḥ kṛtvā satatam avyathaiḥ<BR>
05,133.027e	maṅgalāni puraskṛtya brāhmaṇaiś ceśvaraiḥ saha<BR>
05,133.028a	prājñasya nṛpater āśu vṛddhir bhavati putraka<BR>
05,133.028c	abhivartati lakṣmīs taṃ prācīm iva divākaraḥ<BR>
05,133.029a	nidarśanāny upāyāṃś ca bahūny uddharṣaṇāni ca<BR>
05,133.029c	anudarśitarūpo 'si paśyāmi kuru pauruṣam<BR>
05,133.029e	puruṣārtham abhipretaṃ samāhartum ihārhasi<BR>
05,133.030a	kruddhāṃl lubdhān parikṣīṇān avakṣiptān vimānitān<BR>
05,133.030c	spardhinaś caiva ye ke cit tān yukta upadhāraya<BR>
05,133.031a	etena tvaṃ prakāreṇa mahato bhetsyase gaṇān<BR>
05,133.031c	mahāvega ivoddhūto mātariśvā balāhakān<BR>
05,133.032a	teṣām agrapradāyī syāḥ kalyotthāyī priyaṃvadaḥ<BR>
05,133.032c	te tvāṃ priyaṃ kariṣyanti puro dhāsyanti ca dhruvam<BR>
05,133.033a	yadaiva śatrur jānīyāt sapatnaṃ tyaktajīvitam<BR>
05,133.033c	tadaivāsmād udvijate sarpād veśmagatād iva<BR>
05,133.034a	taṃ viditvā parākrāntaṃ vaśe na kurute yadi<BR>
05,133.034c	nirvādair nirvaded enam antatas tad bhaviṣyati<BR>
05,133.035a	nirvādād āspadaṃ labdhvā dhanavṛddhir bhaviṣyati<BR>
05,133.035c	dhanavantaṃ hi mitrāṇi bhajante cāśrayanti ca<BR>
05,133.036a	skhalitārthaṃ punas tāta saṃtyajanty api bāndhavāḥ<BR>
05,133.036c	apy asminn āśrayante ca jugupsanti ca tādṛśam<BR>
05,133.037a	śatruṃ kṛtvā yaḥ sahāyaṃ viśvāsam upagacchati<BR>
05,133.037c	ataḥ saṃbhāvyam evaitad yad rājyaṃ prāpnuyād iti<BR>
05,134.001	mātovāca<BR>
05,134.001a	naiva rājñā daraḥ kāryo jātu kasyāṃ cid āpadi<BR>
05,134.001c	atha ced api dīrṇaḥ syān naiva varteta dīrṇavat<BR>
05,134.002a	dīrṇaṃ hi dṛṣṭvā rājānaṃ sarvam evānudīryate<BR>
05,134.002c	rāṣṭraṃ balam amātyāś ca pṛthak kurvanti te matim<BR>
05,134.003a	śatrūn eke prapadyante prajahaty apare punaḥ<BR>
05,134.003c	anv eke prajihīrṣanti ye purastād vimānitāḥ<BR>
05,134.004a	ya evātyantasuhṛdas ta enaṃ paryupāsate<BR>
05,134.004c	aśaktayaḥ svastikāmā baddhavatsā iḍā iva<BR>
05,134.004e	śocantam anuśocanti pratītān iva bāndhavān<BR>
05,134.005a	api te pūjitāḥ pūrvam api te suhṛdo matāḥ<BR>
05,134.005c	ye rāṣṭram abhimanyante rājño vyasanam īyuṣaḥ<BR>
05,134.005e	mā dīdaras tvaṃ suhṛdo mā tvāṃ dīrṇaṃ prahāsiṣuḥ<BR>
05,134.006a	prabhāvaṃ pauruṣaṃ buddhiṃ jijñāsantyā mayā tava<BR>
05,134.006c	ullapantyā samāśvāsaṃ balavān iva durbalam<BR>
05,134.007a	yady etat saṃvijānāsi yadi samyag bravīmy aham<BR>
05,134.007c	kṛtvāsaumyam ivātmānaṃ jayāyottiṣṭha saṃjaya<BR>
05,134.008a	asti naḥ kośanicayo mahān aviditas tava<BR>
05,134.008c	tam ahaṃ veda nānyas tam upasaṃpādayāmi te<BR>
05,134.009a	santi naikaśatā bhūyaḥ suhṛdas tava saṃjaya<BR>
05,134.009c	sukhaduḥkhasahā vīra śatārhā anivartinaḥ<BR>
05,134.010a	tādṛśā hi sahāyā vai puruṣasya bubhūṣataḥ<BR>
05,134.010c	īṣad ujjihataḥ kiṃ cit sacivāḥ śatrukarśanāḥ<BR>
05,134.011	putra uvāca<BR>
05,134.011a	kasya tv īdṛśakaṃ vākyaṃ śrutvāpi svalpacetasaḥ<BR>
05,134.011c	tamo na vyapahanyeta sucitrārthapadākṣaram<BR>
05,134.012a	udake dhūr iyaṃ dhāryā sartavyaṃ pravaṇe mayā<BR>
05,134.012c	yasya me bhavatī netrī bhaviṣyad bhūtadarśinī<BR>
05,134.013a	ahaṃ hi vacanaṃ tvattaḥ śuśrūṣur aparāparam<BR>
05,134.013c	kiṃ cit kiṃ cit prativadaṃs tūṣṇīm āsaṃ muhur muhuḥ<BR>
05,134.014a	atṛpyann amṛtasyeva kṛcchrāl labdhasya bāndhavāt<BR>
05,134.014c	udyacchāmy eṣa śatrūṇāṃ niyamāya jayāya ca<BR>
05,134.015	kunty uvāca<BR>
05,134.015a	sadaśva iva sa kṣiptaḥ praṇunno vākyasāyakaiḥ<BR>
05,134.015c	tac cakāra tathā sarvaṃ yathāvad anuśāsanam<BR>
05,134.016a	idam uddharṣaṇaṃ bhīmaṃ tejovardhanam uttamam<BR>
05,134.016c	rājānaṃ śrāvayen mantrī sīdantaṃ śatrupīḍitam<BR>
05,134.017a	jayo nāmetihāso 'yaṃ śrotavyo vijigīṣuṇā<BR>
05,134.017c	mahīṃ vijayate kṣipraṃ śrutvā śatrūṃś ca mardati<BR>
05,134.018a	idaṃ puṃsavanaṃ caiva vīrājananam eva ca<BR>
05,134.018c	abhīkṣṇaṃ garbhiṇī śrutvā dhruvaṃ vīraṃ prajāyate<BR>
05,134.019a	vidyāśūraṃ tapaḥśūraṃ damaśūraṃ tapasvinam<BR>
05,134.019c	brāhmyā śriyā dīpyamānaṃ sādhuvādena saṃmatam<BR>
05,134.020a	arciṣmantaṃ balopetaṃ mahābhāgaṃ mahāratham<BR>
05,134.020c	dhṛṣṭavantam anādhṛṣyaṃ jetāram aparājitam<BR>
05,134.021a	niyantāram asādhūnāṃ goptāraṃ dharmacāriṇām<BR>
05,134.021c	tadarthaṃ kṣatriyā sūte vīraṃ satyaparākramam<BR>
05,134.021d*0514_01	iti śrutvā vaco mātuḥ saṃjayaḥ śatrubhiḥ saha<BR>
05,134.021d*0514_02	kṛtavān saṃyugaṃ kṛṣṇa jayaṃ ca prāptavān dhruvam<BR>
05,135.001	kunty uvāca<BR>
05,135.001a	arjunaṃ keśava brūyās tvayi jāte sma sūtake<BR>
05,135.001c	upopaviṣṭā nārībhir āśrame parivāritā<BR>
05,135.002a	athāntarikṣe vāg āsīd divyarūpā manoramā<BR>
05,135.002c	sahasrākṣasamaḥ kunti bhaviṣyaty eṣa te sutaḥ<BR>
05,135.003a	eṣa jeṣyati saṃgrāme kurūn sarvān samāgatān<BR>
05,135.003c	bhīmasenadvitīyaś ca lokam udvartayiṣyati<BR>
05,135.004a	putras te pṛthivīṃ jetā yaśaś cāsya divaspṛśam<BR>
05,135.004c	hatvā kurūn grāmajanye vāsudevasahāyavān<BR>
05,135.005a	pitryam aṃśaṃ pranaṣṭaṃ ca punar apy uddhariṣyati<BR>
05,135.005c	bhrātṛbhiḥ sahitaḥ śrīmāṃs trīn medhān āhariṣyati<BR>
05,135.005d*0515_01	tathā cares tvaṃ śvetāśva yathā vāg abhyabhāṣata<BR>
05,135.006a	taṃ satyasaṃdhaṃ bībhatsuṃ savyasācinam acyuta<BR>
05,135.006c	yathāham evaṃ jānāmi balavantaṃ durāsadam<BR>
05,135.006e	tathā tad astu dāśārha yathā vāg abhyabhāṣata<BR>
05,135.007a	dharmaś ced asti vārṣṇeya tathā satyaṃ bhaviṣyati<BR>
05,135.007c	tvaṃ cāpi tat tathā kṛṣṇa sarvaṃ saṃpādayiṣyasi<BR>
05,135.008a	nāhaṃ tad abhyasūyāmi yathā vāg abhyabhāṣata<BR>
05,135.008c	namo dharmāya mahate dharmo dhārayati prajāḥ<BR>
05,135.009a	etad dhanaṃjayo vācyo nityodyukto vṛkodaraḥ<BR>
05,135.009c	yadarthaṃ kṣatriyā sūte tasya kālo 'yam āgataḥ<BR>
05,135.009e	na hi vairaṃ samāsādya sīdanti puruṣarṣabhāḥ<BR>
05,135.010a	viditā te sadā buddhir bhīmasya na sa śāmyati<BR>
05,135.010c	yāvadantaṃ na kurute śatrūṇāṃ śatrukarśanaḥ<BR>
05,135.010d*0516_01	tāvad eva mahābāhur niśāsu na sukhaṃ labhet<BR>
05,135.011a	sarvadharmaviśeṣajñāṃ snuṣāṃ pāṇḍor mahātmanaḥ<BR>
05,135.011c	brūyā mādhava kalyāṇīṃ kṛṣṇāṃ kṛṣṇa yaśasvinīm<BR>
05,135.012a	yuktam etan mahābhāge kule jāte yaśasvini<BR>
05,135.012c	yan me putreṣu sarveṣu yathāvat tvam avartithāḥ<BR>
05,135.013a	mādrīputrau ca vaktavyau kṣatradharmaratāv ubhau<BR>
05,135.013b*0517_01	vikramādhigatā hy arthāḥ kṣatradharmaratāv ubhau<BR>
05,135.013c	vikrameṇārjitān bhogān vṛṇītaṃ jīvitād api<BR>
05,135.014a	vikramādhigatā hy arthāḥ kṣatradharmeṇa jīvataḥ<BR>
05,135.014c	mano manuṣyasya sadā prīṇanti puruṣottama<BR>
05,135.015a	yac ca vaḥ prekṣamāṇānāṃ sarvadharmopacāyinī<BR>
05,135.015c	pāñcālī paruṣāṇy uktā ko nu tat kṣantum arhati<BR>
05,135.016a	na rājyaharaṇaṃ duḥkhaṃ dyūte cāpi parājayaḥ<BR>
05,135.016c	pravrājanaṃ sutānāṃ vā na me tad duḥkhakāraṇam<BR>
05,135.016d*0518_01	sarvadharmaviśeṣajñāṃ kule jātāṃ yaśasvinīm<BR>
05,135.017a	yat tu sā bṛhatī śyāmā sabhāyāṃ rudatī tadā<BR>
05,135.017c	aśrauṣīt paruṣā vācas tan me duḥkhataraṃ matam<BR>
05,135.018a	strīdharmiṇī varārohā kṣatradharmaratā sadā<BR>
05,135.018c	nādhyagacchat tadā nāthaṃ kṛṣṇā nāthavatī satī<BR>
05,135.019a	taṃ vai brūhi mahābāho sarvaśastrabhṛtāṃ varam<BR>
05,135.019c	arjunaṃ puruṣavyāghraṃ draupadyāḥ padavīṃ cara<BR>
05,135.020a	viditau hi tavātyantaṃ kruddhāv iva yamāntakau<BR>
05,135.020c	bhīmārjunau nayetāṃ hi devān api parāṃ gatim<BR>
05,135.021a	tayoś caitad avajñānaṃ yat sā kṛṣṇā sabhāgatā<BR>
05,135.021c	duḥśāsanaś ca yad bhīmaṃ kaṭukāny abhyabhāṣata<BR>
05,135.021e	paśyatāṃ kuruvīrāṇāṃ tac ca saṃsmārayeḥ punaḥ<BR>
05,135.022a	pāṇḍavān kuśalaṃ pṛccheḥ saputrān kṛṣṇayā saha<BR>
05,135.022c	māṃ ca kuśalinīṃ brūyās teṣu bhūyo janārdana<BR>
05,135.022e	ariṣṭaṃ gaccha panthānaṃ putrān me paripālaya<BR>
05,135.023	vaiśaṃpāyana uvāca<BR>
05,135.023a	abhivādyātha tāṃ kṛṣṇaḥ kṛtvā cābhipradakṣiṇam<BR>
05,135.023c	niścakrāma mahābāhuḥ siṃhakhelagatis tataḥ<BR>
05,135.024a	tato visarjayām āsa bhīṣmādīn kurupuṃgavān<BR>
05,135.024c	āropya ca rathe karṇaṃ prāyāt sātyakinā saha<BR>
05,135.025a	tataḥ prayāte dāśārhe kuravaḥ saṃgatā mithaḥ<BR>
05,135.025c	jajalpur mahad āścaryaṃ keśave paramādbhutam<BR>
05,135.026a	pramūḍhā pṛthivī sarvā mṛtyupāśasitā kṛtā<BR>
05,135.026c	duryodhanasya bāliśyān naitad astīti cābruvan<BR>
05,135.027a	tato niryāya nagarāt prayayau puruṣottamaḥ<BR>
05,135.027c	mantrayām āsa ca tadā karṇena suciraṃ saha<BR>
05,135.028a	visarjayitvā rādheyaṃ sarvayādavanandanaḥ<BR>
05,135.028b*0519_01	aśvatthāmānam āhūya mantrayitvā punaḥ punaḥ<BR>
05,135.028c	tato javena mahatā tūrṇam aśvān acodayat<BR>
05,135.029a	te pibanta ivākāśaṃ dārukeṇa pracoditāḥ<BR>
05,135.029c	hayā jagmur mahāvegā manomārutaraṃhasaḥ<BR>
05,135.030a	te vyatītya tam adhvānaṃ kṣipraṃ śyenā ivāśugāḥ<BR>
05,135.030c	uccaiḥ sūryam upaplavyaṃ śārṅgadhanvānam āvahan<BR>
05,136.001	vaiśaṃpāyana uvāca<BR>
05,136.001a	kuntyās tu vacanaṃ śrutvā bhīṣmadroṇau mahārathau<BR>
05,136.001c	duryodhanam idaṃ vākyam ūcatuḥ śāsanātigam<BR>
05,136.002a	śrutaṃ te puruṣavyāghra kuntyāḥ kṛṣṇasya saṃnidhau<BR>
05,136.002c	vākyam arthavad avyagram uktaṃ dharmyam anuttamam<BR>
05,136.003a	tat kariṣyanti kaunteyā vāsudevasya saṃmatam<BR>
05,136.003c	na hi te jātu śāmyerann ṛte rājyena kaurava<BR>
05,136.004a	kleśitā hi tvayā pārthā dharmapāśasitās tadā<BR>
05,136.004c	sabhāyāṃ draupadī caiva taiś ca tan marṣitaṃ tava<BR>
05,136.005a	kṛtāstraṃ hy arjunaṃ prāpya bhīmaṃ ca kṛtaniśramam<BR>
05,136.005c	gāṇḍīvaṃ ceṣudhī caiva rathaṃ ca dhvajam eva ca<BR>
05,136.005d*0520_01	nakulaṃ sahadevaṃ ca balavīryasamanvitau<BR>
05,136.005e	sahāyaṃ vāsudevaṃ ca na kṣaṃsyati yudhiṣṭhiraḥ<BR>
05,136.006a	pratyakṣaṃ te mahābāho yathā pārthena dhīmatā<BR>
05,136.006c	virāṭanagare pūrvaṃ sarve sma yudhi nirjitāḥ<BR>
05,136.007a	dānavān ghorakarmāṇo nivātakavacān yudhi<BR>
05,136.007c	raudram astraṃ samādhāya dagdhavān astravahninā<BR>
05,136.008a	karṇaprabhṛtayaś ceme tvaṃ cāpi kavacī rathī<BR>
05,136.008c	mokṣitā ghoṣayātrāyāṃ paryāptaṃ tan nidarśanam<BR>
05,136.009a	praśāmya bharataśreṣṭha bhrātṛbhiḥ saha pāṇḍavaiḥ<BR>
05,136.009c	rakṣemāṃ pṛthivīṃ sarvāṃ mṛtyor daṃṣṭrāntaraṃ gatām<BR>
05,136.010a	jyeṣṭho bhrātā dharmaśīlo vatsalaḥ ślakṣṇavāk śuciḥ<BR>
05,136.010c	taṃ gaccha puruṣavyāghraṃ vyapanīyeha kilbiṣam<BR>
05,136.011a	dṛṣṭaś cet tvaṃ pāṇḍavena vyapanītaśarāsanaḥ<BR>
05,136.011c	prasannabhrukuṭiḥ śrīmān kṛtā śāntiḥ kulasya naḥ<BR>
05,136.012a	tam abhyetya sahāmātyaḥ pariṣvajya nṛpātmajam<BR>
05,136.012c	abhivādaya rājānaṃ yathāpūrvam ariṃdama<BR>
05,136.013a	abhivādayamānaṃ tvāṃ pāṇibhyāṃ bhīmapūrvajaḥ<BR>
05,136.013c	pratigṛhṇātu sauhārdāt kuntīputro yudhiṣṭhiraḥ<BR>
05,136.014a	siṃhaskandhorubāhus tvāṃ vṛttāyatamahābhujaḥ<BR>
05,136.014c	pariṣvajatu bāhubhyāṃ bhīmaḥ praharatāṃ varaḥ<BR>
05,136.015a	siṃhagrīvo guḍākeśas tatas tvāṃ puṣkarekṣaṇaḥ<BR>
05,136.015c	abhivādayatāṃ pārthaḥ kuntīputro dhanaṃjayaḥ<BR>
05,136.016a	āśvineyau naravyāghrau rūpeṇāpratimau bhuvi<BR>
05,136.016c	tau ca tvāṃ guruvat premṇā pūjayā pratyudīyatām<BR>
05,136.017a	muñcantv ānandajāśrūṇi dāśārhapramukhā nṛpāḥ<BR>
05,136.017c	saṃgaccha bhrātṛbhiḥ sārdhaṃ mānaṃ saṃtyajya pārthiva<BR>
05,136.018a	praśādhi pṛthivīṃ kṛtsnāṃ tatas taṃ bhrātṛbhiḥ saha<BR>
05,136.018c	samāliṅgya ca harṣeṇa nṛpā yāntu parasparam<BR>
05,136.019a	alaṃ yuddhena rājendra suhṛdāṃ śṛṇu kāraṇam<BR>
05,136.019c	dhruvaṃ vināśo yuddhe hi kṣatriyāṇāṃ pradṛśyate<BR>
05,136.020a	jyotīṃṣi pratikūlāni dāruṇā mṛgapakṣiṇaḥ<BR>
05,136.020c	utpātā vividhā vīra dṛśyante kṣatranāśanāḥ<BR>
05,136.021a	viśeṣata ihāsmākaṃ nimittāni vināśane<BR>
05,136.021c	ulkābhir hi pradīptābhir vadhyate pṛtanā tava<BR>
05,136.022a	vāhanāny aprahṛṣṭāni rudantīva viśāṃ pate<BR>
05,136.022c	gṛdhrās te paryupāsante sainyāni ca samantataḥ<BR>
05,136.023a	nagaraṃ na yathāpūrvaṃ tathā rājaniveśanam<BR>
05,136.023c	śivāś cāśivanirghoṣā dīptāṃ sevanti vai diśam<BR>
05,136.024a	kuru vākyaṃ pitur mātur asmākaṃ ca hitaiṣiṇām<BR>
05,136.024c	tvayy āyatto mahābāho śamo vyāyāma eva ca<BR>
05,136.025a	na cet kariṣyasi vacaḥ suhṛdām arikarśana<BR>
05,136.025c	tapsyase vāhinīṃ dṛṣṭvā pārthabāṇaprapīḍitām<BR>
05,136.026a	bhīmasya ca mahānādaṃ nadataḥ śuṣmiṇo raṇe<BR>
05,136.026c	śrutvā smartāsi me vākyaṃ gāṇḍīvasya ca nisvanam<BR>
05,136.026e	yady etad apasavyaṃ te bhaviṣyati vaco mama<BR>
05,137.001	vaiśaṃpāyana uvāca<BR>
05,137.001a	evam uktas tu vimanās tiryagdṛṣṭir adhomukhaḥ<BR>
05,137.001c	saṃhatya ca bhruvor madhyaṃ na kiṃ cid vyājahāra ha<BR>
05,137.002a	taṃ vai vimanasaṃ dṛṣṭvā saṃprekṣyānyonyam antikāt<BR>
05,137.002c	punar evottaraṃ vākyam uktavantau nararṣabhau<BR>
05,137.003	bhīṣma uvāca<BR>
05,137.003a	śuśrūṣum anasūyaṃ ca brahmaṇyaṃ satyasaṃgaram<BR>
05,137.003c	pratiyotsyāmahe pārtham ato duḥkhataraṃ nu kim<BR>
05,137.004	droṇa uvāca<BR>
05,137.004a	aśvatthāmni yathā putre bhūyo mama dhanaṃjaye<BR>
05,137.004c	bahumānaḥ paro rājan saṃnatiś ca kapidhvaje<BR>
05,137.005a	taṃ cet putrāt priyataraṃ pratiyotsye dhanaṃjayam<BR>
05,137.005c	kṣatradharmam anuṣṭhāya dhig astu kṣatrajīvikām<BR>
05,137.006a	yasya loke samo nāsti kaś cid anyo dhanurdharaḥ<BR>
05,137.006c	matprasādāt sa bībhatsuḥ śreyān anyair dhanurdharaiḥ<BR>
05,137.007a	mitradhrug duṣṭabhāvaś ca nāstiko 'thānṛjuḥ śaṭhaḥ<BR>
05,137.007c	na satsu labhate pūjāṃ yajñe mūrkha ivāgataḥ<BR>
05,137.008a	vāryamāṇo 'pi pāpebhyaḥ pāpātmā pāpam icchati<BR>
05,137.008c	codyamāno 'pi pāpena śubhātmā śubham icchati<BR>
05,137.009a	mithyopacaritā hy ete vartamānā hy anu priye<BR>
05,137.009c	ahitatvāya kalpante doṣā bharatasattama<BR>
05,137.010a	tvam uktaḥ kuruvṛddhena mayā ca vidureṇa ca<BR>
05,137.010c	vāsudevena ca tathā śreyo naivābhipadyase<BR>
05,137.011a	asti me balam ity eva sahasā tvaṃ titīrṣasi<BR>
05,137.011c	sagrāhanakramakaraṃ gaṅgāvegam ivoṣṇage<BR>
05,137.012a	vāsa eva yathā hi tvaṃ prāvṛṇvāno 'dya manyase<BR>
05,137.012c	srajaṃ tyaktām iva prāpya lobhād yaudhiṣṭhirīṃ śriyam<BR>
05,137.013a	draupadīsahitaṃ pārthaṃ sāyudhair bhrātṛbhir vṛtam<BR>
05,137.013c	vanastham api rājyasthaḥ pāṇḍavaṃ ko 'tijīvati<BR>
05,137.014a	nideśe yasya rājānaḥ sarve tiṣṭhanti kiṃkarāḥ<BR>
05,137.014c	tam ailavilam āsādya dharmarājo vyarājata<BR>
05,137.015a	kuberasadanaṃ prāpya tato ratnāny avāpya ca<BR>
05,137.015c	sphītam ākramya te rāṣṭraṃ rājyam icchanti pāṇḍavāḥ<BR>
05,137.016a	dattaṃ hutam adhītaṃ ca brāhmaṇās tarpitā dhanaiḥ<BR>
05,137.016c	āvayor gatam āyuś ca kṛtakṛtyau ca viddhi nau<BR>
05,137.017a	tvaṃ tu hitvā sukhaṃ rājyaṃ mitrāṇi ca dhanāni ca<BR>
05,137.017c	vigrahaṃ pāṇḍavaiḥ kṛtvā mahad vyasanam āpsyasi<BR>
05,137.018a	draupadī yasya cāśāste vijayaṃ satyavādinī<BR>
05,137.018c	tapoghoravratā devī na tvaṃ jeṣyasi pāṇḍavam<BR>
05,137.019a	mantrī janārdano yasya bhrātā yasya dhanaṃjayaḥ<BR>
05,137.019c	sarvaśastrabhṛtāṃ śreṣṭhaṃ kathaṃ jeṣyasi pāṇḍavam<BR>
05,137.020a	sahāyā brāhmaṇā yasya dhṛtimanto jitendriyāḥ<BR>
05,137.020c	tam ugratapasaṃ vīraṃ kathaṃ jeṣyasi pāṇḍavam<BR>
05,137.021a	punar uktaṃ ca vakṣyāmi yat kāryaṃ bhūtim icchatā<BR>
05,137.021c	suhṛdā majjamāneṣu suhṛtsu vyasanārṇave<BR>
05,137.022a	alaṃ yuddhena tair vīraiḥ śāmya tvaṃ kuruvṛddhaye<BR>
05,137.022c	mā gamaḥ sasutāmātyaḥ sabalaś ca parābhavam<BR>
05,138.001	dhṛtarāṣṭra uvāca<BR>
05,138.001a	rājaputraiḥ parivṛtas tathāmātyaiś ca saṃjaya<BR>
05,138.001c	upāropya rathe karṇaṃ niryāto madhusūdanaḥ<BR>
05,138.002a	kim abravīd rathopasthe rādheyaṃ paravīrahā<BR>
05,138.002c	kāni sāntvāni govindaḥ sūtaputre prayuktavān<BR>
05,138.003a	oghameghasvanaḥ kāle yat kṛṣṇaḥ karṇam abravīt<BR>
05,138.003c	mṛdu vā yadi vā tīkṣṇaṃ tan mamācakṣva saṃjaya<BR>
05,138.004	saṃjaya uvāca<BR>
05,138.004a	ānupūrvyeṇa vākyāni ślakṣṇāni ca mṛdūni ca<BR>
05,138.004c	priyāṇi dharmayuktāni satyāni ca hitāni ca<BR>
05,138.005a	hṛdayagrahaṇīyāni rādheyaṃ madhusūdanaḥ<BR>
05,138.005c	yāny abravīd ameyātmā tāni me śṛṇu bhārata<BR>
05,138.006	vāsudeva uvāca<BR>
05,138.006a	upāsitās te rādheya brāhmaṇā vedapāragāḥ<BR>
05,138.006c	tattvārthaṃ paripṛṣṭāś ca niyatenānasūyayā<BR>
05,138.007a	tvam eva karṇa jānāsi vedavādān sanātanān<BR>
05,138.007c	tvaṃ hy eva dharmaśāstreṣu sūkṣmeṣu pariniṣṭhitaḥ<BR>
05,138.008a	kānīnaś ca sahoḍhaś ca kanyāyāṃ yaś ca jāyate<BR>
05,138.008c	voḍhāraṃ pitaraṃ tasya prāhuḥ śāstravido janāḥ<BR>
05,138.009a	so 'si karṇa tathā jātaḥ pāṇḍoḥ putro 'si dharmataḥ<BR>
05,138.009c	nigrahād dharmaśāstrāṇām ehi rājā bhaviṣyasi<BR>
05,138.010a	pitṛpakṣe hi te pārthā mātṛpakṣe ca vṛṣṇayaḥ<BR>
05,138.010c	dvau pakṣāv abhijānīhi tvam etau puruṣarṣabha<BR>
05,138.011a	mayā sārdham ito yātam adya tvāṃ tāta pāṇḍavāḥ<BR>
05,138.011c	abhijānantu kaunteyaṃ pūrvajātaṃ yudhiṣṭhirāt<BR>
05,138.012a	pādau tava grahīṣyanti bhrātaraḥ pañca pāṇḍavāḥ<BR>
05,138.012c	draupadeyās tathā pañca saubhadraś cāparājitaḥ<BR>
05,138.013a	rājāno rājaputrāś ca pāṇḍavārthe samāgatāḥ<BR>
05,138.013c	pādau tava grahīṣyanti sarve cāndhakavṛṣṇayaḥ<BR>
05,138.014a	hiraṇmayāṃś ca te kumbhān rājatān pārthivāṃs tathā<BR>
05,138.014c	oṣadhyaḥ sarvabījāni sarvaratnāni vīrudhaḥ<BR>
05,138.015a	rājanyā rājakanyāś cāpy ānayantv abhiṣecanam<BR>
05,138.015c	ṣaṣṭhe ca tvāṃ tathā kāle draupady upagamiṣyati<BR>
05,138.015d*0521_01	agniṃ juhotu vai dhaumyaḥ saṃśitātmā dvijottamaḥ<BR>
05,138.016a	adya tvām abhiṣiñcantu cāturvaidyā dvijātayaḥ<BR>
05,138.016c	purohitaḥ pāṇḍavānāṃ vyāghracarmaṇy avasthitam<BR>
05,138.017a	tathaiva bhrātaraḥ pañca pāṇḍavāḥ puruṣarṣabhāḥ<BR>
05,138.017c	draupadeyās tathā pañca pāñcālāś cedayas tathā<BR>
05,138.018a	ahaṃ ca tvābhiṣekṣyāmi rājānaṃ pṛthivīpatim<BR>
05,138.018c	yuvarājo 'stu te rājā kuntīputro yudhiṣṭhiraḥ<BR>
05,138.019a	gṛhītvā vyajanaṃ śvetaṃ dharmātmā saṃśitavrataḥ<BR>
05,138.019c	upānvārohatu rathaṃ kuntīputro yudhiṣṭhiraḥ<BR>
05,138.020a	chatraṃ ca te mahac chvetaṃ bhīmaseno mahābalaḥ<BR>
05,138.020c	abhiṣiktasya kaunteya kaunteyo dhārayiṣyati<BR>
05,138.021a	kiṅkiṇīśatanirghoṣaṃ vaiyāghraparivāraṇam<BR>
05,138.021c	rathaṃ śvetahayair yuktam arjuno vāhayiṣyati<BR>
05,138.022a	abhimanyuś ca te nityaṃ pratyāsanno bhaviṣyati<BR>
05,138.022c	nakulaḥ sahadevaś ca draupadeyāś ca pañca ye<BR>
05,138.023a	pāñcālās tvānuyāsyanti śikhaṇḍī ca mahārathaḥ<BR>
05,138.023c	ahaṃ ca tvānuyāsyāmi sarve cāndhakavṛṣṇayaḥ<BR>
05,138.023e	dāśārhāḥ parivārās te dāśārṇāś ca viśāṃ pate<BR>
05,138.024a	bhuṅkṣva rājyaṃ mahābāho bhrātṛbhiḥ saha pāṇḍavaiḥ<BR>
05,138.024b*0522_01	āroha tu rathaṃ pārthair bhrātṛbhiḥ saha pāṇḍavaiḥ<BR>
05,138.024c	japair homaiś ca saṃyukto maṅgalaiś ca pṛthagvidhaiḥ<BR>
05,138.025a	purogamāś ca te santu draviḍāḥ saha kuntalaiḥ<BR>
05,138.025c	āndhrās tālacarāś caiva cūcupā veṇupās tathā<BR>
05,138.026a	stuvantu tvādya bahuśaḥ stutibhiḥ sūtamāgadhāḥ<BR>
05,138.026c	vijayaṃ vasuṣeṇasya ghoṣayantu ca pāṇḍavāḥ<BR>
05,138.027a	sa tvaṃ parivṛtaḥ pārthair nakṣatrair iva candramāḥ<BR>
05,138.027c	praśādhi rājyaṃ kaunteya kuntīṃ ca pratinandaya<BR>
05,138.028a	mitrāṇi te prahṛṣyantu vyathantu ripavas tathā<BR>
05,138.028c	saubhrātraṃ caiva te 'dyāstu bhrātṛbhiḥ saha pāṇḍavaiḥ<BR>
05,139.001	karṇa uvāca<BR>
05,139.001a	asaṃśayaṃ sauhṛdān me praṇayāc cāttha keśava<BR>
05,139.001c	sakhyena caiva vārṣṇeya śreyaskāmatayaiva ca<BR>
05,139.002a	sarvaṃ caivābhijānāmi pāṇḍoḥ putro 'smi dharmataḥ<BR>
05,139.002c	nigrahād dharmaśāstrāṇāṃ yathā tvaṃ kṛṣṇa manyase<BR>
05,139.003a	kanyā garbhaṃ samādhatta bhāskarān māṃ janārdana<BR>
05,139.003c	ādityavacanāc caiva jātaṃ māṃ sā vyasarjayat<BR>
05,139.004a	so 'smi kṛṣṇa tathā jātaḥ pāṇḍoḥ putro 'smi dharmataḥ<BR>
05,139.004c	kuntyā tv aham apākīrṇo yathā na kuśalaṃ tathā<BR>
05,139.005a	sūto hi mām adhiratho dṛṣṭvaiva anayad gṛhān<BR>
05,139.005c	rādhāyāś caiva māṃ prādāt sauhārdān madhusūdana<BR>
05,139.006a	matsnehāc caiva rādhāyāḥ sadyaḥ kṣīram avātarat<BR>
05,139.006c	sā me mūtraṃ purīṣaṃ ca pratijagrāha mādhava<BR>
05,139.007a	tasyāḥ piṇḍavyapanayaṃ kuryād asmadvidhaḥ katham<BR>
05,139.007c	dharmavid dharmaśāstrāṇāṃ śravaṇe satataṃ rataḥ<BR>
05,139.008a	tathā mām abhijānāti sūtaś cādhirathaḥ sutam<BR>
05,139.008c	pitaraṃ cābhijānāmi tam ahaṃ sauhṛdāt sadā<BR>
05,139.009a	sa hi me jātakarmādi kārayām āsa mādhava<BR>
05,139.009c	śāstradṛṣṭena vidhinā putraprītyā janārdana<BR>
05,139.010a	nāma me vasuṣeṇeti kārayām āsa vai dvijaiḥ<BR>
05,139.010c	bhāryāś coḍhā mama prāpte yauvane tena keśava<BR>
05,139.011a	tāsu putrāś ca pautrāś ca mama jātā janārdana<BR>
05,139.011c	tāsu me hṛdayaṃ kṛṣṇa saṃjātaṃ kāmabandhanam<BR>
05,139.012a	na pṛthivyā sakalayā na suvarṇasya rāśibhiḥ<BR>
05,139.012c	harṣād bhayād vā govinda anṛtaṃ vaktum utsahe<BR>
05,139.013a	dhṛtarāṣṭrakule kṛṣṇa duryodhanasamāśrayāt<BR>
05,139.013c	mayā trayodaśa samā bhuktaṃ rājyam akaṇṭakam<BR>
05,139.014a	iṣṭaṃ ca bahubhir yajñaiḥ saha sūtair mayāsakṛt<BR>
05,139.014c	āvāhāś ca vivāhāś ca saha sūtaiḥ kṛtā mayā<BR>
05,139.015a	māṃ ca kṛṣṇa samāśritya kṛtaḥ śastrasamudyamaḥ<BR>
05,139.015c	duryodhanena vārṣṇeya vigrahaś cāpi pāṇḍavaiḥ<BR>
05,139.016a	tasmād raṇe dvairathe māṃ pratyudyātāram acyuta<BR>
05,139.016c	vṛtavān paramaṃ hṛṣṭaḥ pratīpaṃ savyasācinaḥ<BR>
05,139.017a	vadhād bandhād bhayād vāpi lobhād vāpi janārdana<BR>
05,139.017c	anṛtaṃ notsahe kartuṃ dhārtarāṣṭrasya dhīmataḥ<BR>
05,139.018a	yadi hy adya na gaccheyaṃ dvairathaṃ savyasācinā<BR>
05,139.018c	akīrtiḥ syād dhṛṣīkeśa mama pārthasya cobhayoḥ<BR>
05,139.019a	asaṃśayaṃ hitārthāya brūyās tvaṃ madhusūdana<BR>
05,139.019c	sarvaṃ ca pāṇḍavāḥ kuryus tvadvaśitvān na saṃśayaḥ<BR>
05,139.020a	mantrasya niyamaṃ kuryās tvam atra puruṣottama<BR>
05,139.020c	etad atra hitaṃ manye sarvayādavanandana<BR>
05,139.021a	yadi jānāti māṃ rājā dharmātmā saṃśitavrataḥ<BR>
05,139.021c	kuntyāḥ prathamajaṃ putraṃ na sa rājyaṃ grahīṣyati<BR>
05,139.022a	prāpya cāpi mahad rājyaṃ tad ahaṃ madhusūdana<BR>
05,139.022c	sphītaṃ duryodhanāyaiva saṃpradadyām ariṃdama<BR>
05,139.023a	sa eva rājā dharmātmā śāśvato 'stu yudhiṣṭhiraḥ<BR>
05,139.023c	netā yasya hṛṣīkeśo yoddhā yasya dhanaṃjayaḥ<BR>
05,139.024a	pṛthivī tasya rāṣṭraṃ ca yasya bhīmo mahārathaḥ<BR>
05,139.024c	nakulaḥ sahadevaś ca draupadeyāś ca mādhava<BR>
05,139.024d*0523_01	dhṛṣṭadyumnaś ca pāñcālyaḥ sātyakiś ca mahārathaḥ<BR>
05,139.025a	uttamaujā yudhāmanyuḥ satyadharmā ca somakiḥ<BR>
05,139.025c	caidyaś ca cekitānaś ca śikhaṇḍī cāparājitaḥ<BR>
05,139.026a	indragopakavarṇāś ca kekayā bhrātaras tathā<BR>
05,139.026c	indrāyudhasavarṇaś ca kuntibhojo mahārathaḥ<BR>
05,139.027a	mātulo bhīmasenasya senajic ca mahārathaḥ<BR>
05,139.027c	śaṅkhaḥ putro virāṭasya nidhis tvaṃ ca janārdana<BR>
05,139.028a	mahān ayaṃ kṛṣṇa kṛtaḥ kṣatrasya samudānayaḥ<BR>
05,139.028c	rājyaṃ prāptam idaṃ dīptaṃ prathitaṃ sarvarājasu<BR>
05,139.029a	dhārtarāṣṭrasya vārṣṇeya śastrayajño bhaviṣyati<BR>
05,139.029c	asya yajñasya vettā tvaṃ bhaviṣyasi janārdana<BR>
05,139.029e	ādhvaryavaṃ ca te kṛṣṇa kratāv asmin bhaviṣyati<BR>
05,139.030a	hotā caivātra bībhatsuḥ saṃnaddhaḥ sa kapidhvajaḥ<BR>
05,139.030c	gāṇḍīvaṃ sruk tathājyaṃ ca vīryaṃ puṃsāṃ bhaviṣyati<BR>
05,139.031a	aindraṃ pāśupataṃ brāhmaṃ sthūṇākarṇaṃ ca mādhava<BR>
05,139.031c	mantrās tatra bhaviṣyanti prayuktāḥ savyasācinā<BR>
05,139.032a	anuyātaś ca pitaram adhiko vā parākrame<BR>
05,139.032c	grāvastotraṃ sa saubhadraḥ samyak tatra kariṣyati<BR>
05,139.033a	udgātātra punar bhīmaḥ prastotā sumahābalaḥ<BR>
05,139.033c	vinadan sa naravyāghro nāgānīkāntakṛd raṇe<BR>
05,139.034a	sa caiva tatra dharmātmā śaśvad rājā yudhiṣṭhiraḥ<BR>
05,139.034c	japair homaiś ca saṃyukto brahmatvaṃ kārayiṣyati<BR>
05,139.035a	śaṅkhaśabdāḥ samurajā bheryaś ca madhusūdana<BR>
05,139.035c	utkṛṣṭasiṃhanādāś ca subrahmaṇyo bhaviṣyati<BR>
05,139.036a	nakulaḥ sahadevaś ca mādrīputrau yaśasvinau<BR>
05,139.036c	śāmitraṃ tau mahāvīryau samyak tatra kariṣyataḥ<BR>
05,139.036d*0524_01	rathadhvajāś ca kalpante yūpāś ca vitate kratau<BR>
05,139.036d*0525_01	maitrāvaruṇa āgnīdhrau mahāvīryau bhaviṣyataḥ<BR>
05,139.037a	kalmāṣadaṇḍā govinda vimalā rathaśaktayaḥ<BR>
05,139.037c	yūpāḥ samupakalpantām asmin yajñe janārdana<BR>
05,139.038a	karṇinālīkanārācā vatsadantopabṛṃhaṇāḥ<BR>
05,139.038c	tomarāḥ somakalaśāḥ pavitrāṇi dhanūṃṣi ca<BR>
05,139.039a	asayo 'tra kapālāni puroḍāśāḥ śirāṃsi ca<BR>
05,139.039c	havis tu rudhiraṃ kṛṣṇa asmin yajñe bhaviṣyati<BR>
05,139.040a	idhmāḥ paridhayaś caiva śaktyo 'tha vimalā gadāḥ<BR>
05,139.040c	sadasyā droṇaśiṣyāś ca kṛpasya ca śaradvataḥ<BR>
05,139.041a	iṣavo 'tra paristomā muktā gāṇḍīvadhanvanā<BR>
05,139.041c	mahārathaprayuktāś ca droṇadrauṇipracoditāḥ<BR>
05,139.042a	prātiprasthānikaṃ karma sātyakiḥ sa kariṣyati<BR>
05,139.042c	dīkṣito dhārtarāṣṭro 'tra patnī cāsya mahācamūḥ<BR>
05,139.043a	ghaṭotkaco 'tra śāmitraṃ kariṣyati mahābalaḥ<BR>
05,139.043c	atirātre mahābāho vitate yajñakarmaṇi<BR>
05,139.044a	dakṣiṇā tv asya yajñasya dhṛṣṭadyumnaḥ pratāpavān<BR>
05,139.044c	vaitāne karmaṇi tate jāto yaḥ kṛṣṇa pāvakāt<BR>
05,139.045a	yad abruvam ahaṃ kṛṣṇa kaṭukāni sma pāṇḍavān<BR>
05,139.045c	priyārthaṃ dhārtarāṣṭrasya tena tapye 'dya karmaṇā<BR>
05,139.046a	yadā drakṣyasi māṃ kṛṣṇa nihataṃ savyasācinā<BR>
05,139.046c	punaś citis tadā cāsya yajñasyātha bhaviṣyati<BR>
05,139.047a	duḥśāsanasya rudhiraṃ yadā pāsyati pāṇḍavaḥ<BR>
05,139.047c	ānardaṃ nardataḥ samyak tadā sutyaṃ bhaviṣyati<BR>
05,139.048a	yadā droṇaṃ ca bhīṣmaṃ ca pāñcālyau pātayiṣyataḥ<BR>
05,139.048c	tadā yajñāvasānaṃ tad bhaviṣyati janārdana<BR>
05,139.049a	duryodhanaṃ yadā hantā bhīmaseno mahābalaḥ<BR>
05,139.049c	tadā samāpsyate yajño dhārtarāṣṭrasya mādhava<BR>
05,139.050a	snuṣāś ca prasnuṣāś caiva dhṛtarāṣṭrasya saṃgatāḥ<BR>
05,139.050c	hateśvarā hatasutā hatanāthāś ca keśava<BR>
05,139.051a	gāndhāryā saha rodantyaḥ śvagṛdhrakurarākule<BR>
05,139.051c	sa yajñe 'sminn avabhṛtho bhaviṣyati janārdana<BR>
05,139.052a	vidyāvṛddhā vayovṛddhāḥ kṣatriyāḥ kṣatriyarṣabha<BR>
05,139.052c	vṛthāmṛtyuṃ na kurvīraṃs tvatkṛte madhusūdana<BR>
05,139.053a	śastreṇa nidhanaṃ gacchet samṛddhaṃ kṣatramaṇḍalam<BR>
05,139.053c	kurukṣetre puṇyatame trailokyasyāpi keśava<BR>
05,139.054a	tad atra puṇḍarīkākṣa vidhatsva yad abhīpsitam<BR>
05,139.054c	yathā kārtsnyena vārṣṇeya kṣatraṃ svargam avāpnuyāt<BR>
05,139.055a	yāvat sthāsyanti girayaḥ saritaś ca janārdana<BR>
05,139.055c	tāvat kīrtibhavaḥ śabdaḥ śāśvato 'yaṃ bhaviṣyati<BR>
05,139.056a	brāhmaṇāḥ kathayiṣyanti mahābhāratam āhavam<BR>
05,139.056c	samāgameṣu vārṣṇeya kṣatriyāṇāṃ yaśodharam<BR>
05,139.056d*0526_01	teṣām āyuś ca putrāś ca dhanaṃ caiva bhaviṣyati<BR>
05,139.056d*0526_02	śṛṇvatāṃ cāpi martyānāṃ svargasthānaṃ bhaviṣyati<BR>
05,139.057a	samupānaya kaunteyaṃ yuddhāya mama keśava<BR>
05,139.057c	mantrasaṃvaraṇaṃ kurvan nityam eva paraṃtapa<BR>
05,140.001	saṃjaya uvāca<BR>
05,140.001a	karṇasya vacanaṃ śrutvā keśavaḥ paravīrahā<BR>
05,140.001c	uvāca prahasan vākyaṃ smitapūrvam idaṃ tadā<BR>
05,140.002a	api tvāṃ na tapet karṇa rājyalābhopapādanā<BR>
05,140.002c	mayā dattāṃ hi pṛthivīṃ na praśāsitum icchasi<BR>
05,140.003a	dhruvo jayaḥ pāṇḍavānām itīdaṃ; na saṃśayaḥ kaś cana vidyate 'tra<BR>
05,140.003c	jayadhvajo dṛśyate pāṇḍavasya; samucchrito vānararāja ugraḥ<BR>
05,140.004a	divyā māyā vihitā bhauvanena; samucchritā indraketuprakāśā<BR>
05,140.004c	divyāni bhūtāni bhayāvahāni; dṛśyanti caivātra bhayānakāni<BR>
05,140.005a	na sajjate śailavanaspatibhya; ūrdhvaṃ tiryag yojanamātrarūpaḥ<BR>
05,140.005c	śrīmān dhvajaḥ karṇa dhanaṃjayasya; samucchritaḥ pāvakatulyarūpaḥ<BR>
05,140.006a	yadā drakṣyasi saṃgrāme śvetāśvaṃ kṛṣṇasārathim<BR>
05,140.006c	aindram astraṃ vikurvāṇam ubhe caivāgnimārute<BR>
05,140.007a	gāṇḍīvasya ca nirghoṣaṃ visphūrjitam ivāśaneḥ<BR>
05,140.007c	na tadā bhavitā tretā na kṛtaṃ dvāparaṃ na ca<BR>
05,140.008a	yadā drakṣyasi saṃgrāme kuntīputraṃ yudhiṣṭhiram<BR>
05,140.008c	japahomasamāyuktaṃ svāṃ rakṣantaṃ mahācamūm<BR>
05,140.009a	ādityam iva durdharṣaṃ tapantaṃ śatruvāhinīm<BR>
05,140.009c	na tadā bhavitā tretā na kṛtaṃ dvāparaṃ na ca<BR>
05,140.010a	yadā drakṣyasi saṃgrāme bhīmasenaṃ mahābalam<BR>
05,140.010c	duḥśāsanasya rudhiraṃ pītvā nṛtyantam āhave<BR>
05,140.011a	prabhinnam iva mātaṅgaṃ pratidviradaghātinam<BR>
05,140.011c	na tadā bhavitā tretā na kṛtaṃ dvāparaṃ na ca<BR>
05,140.011d*0527_01	na yāty aśūnya eko 'pi na ca śūnyaṃ pratiṣṭhitam<BR>
05,140.011d*0527_02	na lokapālās tiṣṭhanti na ca te dviguṇāḥ smṛtāḥ<BR>
05,140.011d*0527_03	naiva sapta tathānye vai nava saṃkhyā na vidyate<BR>
05,140.011d*0527_04	etadvādvapadaṃ tatra bhaviṣyati kathaṃ cana<BR>
05,140.012a	yadā drakṣyasi saṃgrāme mādrīputrau mahārathau<BR>
05,140.012c	vāhinīṃ dhārtarāṣṭrāṇāṃ kṣobhayantau gajāv iva<BR>
05,140.013a	vigāḍhe śastrasaṃpāte paravīrarathārujau<BR>
05,140.013c	na tadā bhavitā tretā na kṛtaṃ dvāparaṃ na ca<BR>
05,140.014a	yadā drakṣyasi saṃgrāme droṇaṃ śāṃtanavaṃ kṛpam<BR>
05,140.014c	suyodhanaṃ ca rājānaṃ saindhavaṃ ca jayadratham<BR>
05,140.015a	yuddhāyāpatatas tūrṇaṃ vāritān savyasācinā<BR>
05,140.015c	na tadā bhavitā tretā na kṛtaṃ dvāparaṃ na ca<BR>
05,140.016a	brūyāḥ karṇa ito gatvā droṇaṃ śāṃtanavaṃ kṛpam<BR>
05,140.016c	saumyo 'yaṃ vartate māsaḥ suprāpayavasendhanaḥ<BR>
05,140.017a	pakvauṣadhivanasphītaḥ phalavān alpamakṣikaḥ<BR>
05,140.017c	niṣpaṅko rasavat toyo nātyuṣṇaśiśiraḥ sukhaḥ<BR>
05,140.018a	saptamāc cāpi divasād amāvāsyā bhaviṣyati<BR>
05,140.018c	saṃgrāmaṃ yojayet tatra tāṃ hy āhuḥ śakradevatām<BR>
05,140.019a	tathā rājño vadeḥ sarvān ye yuddhāyābhyupāgatāḥ<BR>
05,140.019c	yad vo manīṣitaṃ tad vai sarvaṃ saṃpādayāmi vaḥ<BR>
05,140.020a	rājāno rājaputrāś ca duryodhanavaśānugāḥ<BR>
05,140.020c	prāpya śastreṇa nidhanaṃ prāpsyanti gatim uttamām<BR>
05,141.001	saṃjaya uvāca<BR>
05,141.001a	keśavasya tu tad vākyaṃ karṇaḥ śrutvā hitaṃ śubham<BR>
05,141.001c	abravīd abhisaṃpūjya kṛṣṇaṃ madhuniṣūdanam<BR>
05,141.001e	jānan māṃ kiṃ mahābāho saṃmohayitum icchasi<BR>
05,141.002a	yo 'yaṃ pṛthivyāḥ kārtsnyena vināśaḥ samupasthitaḥ<BR>
05,141.002c	nimittaṃ tatra śakunir ahaṃ duḥśāsanas tathā<BR>
05,141.002e	duryodhanaś ca nṛpatir dhṛtarāṣṭrasuto 'bhavat<BR>
05,141.003a	asaṃśayam idaṃ kṛṣṇa mahad yuddham upasthitam<BR>
05,141.003c	pāṇḍavānāṃ kurūṇāṃ ca ghoraṃ rudhirakardamam<BR>
05,141.004a	rājāno rājaputrāś ca duryodhanavaśānugāḥ<BR>
05,141.004c	raṇe śastrāgninā dagdhāḥ prāpsyanti yamasādanam<BR>
05,141.005a	svapnā hi bahavo ghorā dṛśyante madhusūdana<BR>
05,141.005c	nimittāni ca ghorāṇi tathotpātāḥ sudāruṇāḥ<BR>
05,141.006a	parājayaṃ dhārtarāṣṭre vijayaṃ ca yudhiṣṭhire<BR>
05,141.006c	śaṃsanta iva vārṣṇeya vividhā lomaharṣaṇāḥ<BR>
05,141.007a	prājāpatyaṃ hi nakṣatraṃ grahas tīkṣṇo mahādyutiḥ<BR>
05,141.007c	śanaiścaraḥ pīḍayati pīḍayan prāṇino 'dhikam<BR>
05,141.008a	kṛtvā cāṅgārako vakraṃ jyeṣṭhāyāṃ madhusūdana<BR>
05,141.008c	anurādhāṃ prārthayate maitraṃ saṃśamayann iva<BR>
05,141.009a	nūnaṃ mahad bhayaṃ kṛṣṇa kurūṇāṃ samupasthitam<BR>
05,141.009c	viśeṣeṇa hi vārṣṇeya citrāṃ pīḍayate grahaḥ<BR>
05,141.010a	somasya lakṣma vyāvṛttaṃ rāhur arkam upeṣyati<BR>
05,141.010c	divaś colkāḥ patanty etāḥ sanirghātāḥ sakampanāḥ<BR>
05,141.011a	niṣṭananti ca mātaṅgā muñcanty aśrūṇi vājinaḥ<BR>
05,141.011c	pānīyaṃ yavasaṃ cāpi nābhinandanti mādhava<BR>
05,141.012a	prādurbhūteṣu caiteṣu bhayam āhur upasthitam<BR>
05,141.012c	nimitteṣu mahābāho dāruṇaṃ prāṇināśanam<BR>
05,141.013a	alpe bhukte purīṣaṃ ca prabhūtam iha dṛśyate<BR>
05,141.013c	vājināṃ vāraṇānāṃ ca manuṣyāṇāṃ ca keśava<BR>
05,141.014a	dhārtarāṣṭrasya sainyeṣu sarveṣu madhusūdana<BR>
05,141.014c	parābhavasya tal liṅgam iti prāhur manīṣiṇaḥ<BR>
05,141.015a	prahṛṣṭaṃ vāhanaṃ kṛṣṇa pāṇḍavānāṃ pracakṣate<BR>
05,141.015c	pradakṣiṇā mṛgāś caiva tat teṣāṃ jayalakṣaṇam<BR>
05,141.016a	apasavyā mṛgāḥ sarve dhārtarāṣṭrasya keśava<BR>
05,141.016c	vācaś cāpy aśarīriṇyas tat parābhavalakṣaṇam<BR>
05,141.016d*0528_01	janasyāsvasthakāriṇyas tat parābhavalakṣaṇam<BR>
05,141.017a	mayūrāḥ puṣpaśakunā haṃsāḥ sārasacātakāḥ<BR>
05,141.017c	jīvaṃ jīvakasaṃghāś cāpy anugacchanti pāṇḍavān<BR>
05,141.018a	gṛdhrāḥ kākā baḍāḥ śyenā yātudhānāḥ śalāvṛkāḥ<BR>
05,141.018c	makṣikāṇāṃ ca saṃghātā anugacchanti kauravān<BR>
05,141.019a	dhārtarāṣṭrasya sainyeṣu bherīṇāṃ nāsti nisvanaḥ<BR>
05,141.019c	anāhatāḥ pāṇḍavānāṃ nadanti paṭahāḥ kila<BR>
05,141.020a	udapānāś ca nardanti yathā govṛṣabhās tathā<BR>
05,141.020c	dhārtarāṣṭrasya sainyeṣu tat parābhavalakṣaṇam<BR>
05,141.021a	māṃsaśoṇitavarṣaṃ ca vṛṣṭaṃ devena mādhava<BR>
05,141.021c	tathā gandharvanagaraṃ bhānumantam upasthitam<BR>
05,141.021e	saprākāraṃ saparikhaṃ savapraṃ cārutoraṇam<BR>
05,141.022a	kṛṣṇaś ca parighas tatra bhānum āvṛtya tiṣṭhati<BR>
05,141.022c	udayāstamaye saṃdhye vedayāno mahad bhayam<BR>
05,141.022d*0529_01	ekapakṣākṣicaraṇā nartakā ghoradarśanāḥ<BR>
05,141.022d*0529_02	pakṣiṇo vyasṛjan ghoraṃ tat parābhavalakṣaṇam<BR>
05,141.022e	ekā sṛg vāśate ghoraṃ tat parābhavalakṣaṇam<BR>
05,141.023a	kṛṣṇagrīvāś ca śakunā lambamānā bhayānakāḥ<BR>
05,141.023c	saṃdhyām abhimukhā yānti tat parābhavalakṣaṇam<BR>
05,141.024a	brāhmaṇān prathamaṃ dveṣṭi gurūṃś ca madhusūdana<BR>
05,141.024c	bhṛtyān bhaktimataś cāpi tat parābhavalakṣaṇam<BR>
05,141.025a	pūrvā dig lohitākārā śastravarṇā ca dakṣiṇā<BR>
05,141.025c	āmapātrapratīkāśā paścimā madhusūdana<BR>
05,141.025d*0530_01	uttarā śaṅkhavarṇābhā diśāṃ varṇā udāhṛtāḥ<BR>
05,141.026a	pradīptāś ca diśaḥ sarvā dhārtarāṣṭrasya mādhava<BR>
05,141.026c	mahad bhayaṃ vedayanti tasminn utpātalakṣaṇe<BR>
05,141.027a	sahasrapādaṃ prāsādaṃ svapnānte sma yudhiṣṭhiraḥ<BR>
05,141.027c	adhirohan mayā dṛṣṭaḥ saha bhrātṛbhir acyuta<BR>
05,141.028a	śvetoṣṇīṣāś ca dṛśyante sarve te śuklavāsasaḥ<BR>
05,141.028c	āsanāni ca śubhrāṇi sarveṣām upalakṣaye<BR>
05,141.029a	tava cāpi mayā kṛṣṇa svapnānte rudhirāvilā<BR>
05,141.029c	āntreṇa pṛthivī dṛṣṭā parikṣiptā janārdana<BR>
05,141.030a	asthisaṃcayam ārūḍhaś cāmitaujā yudhiṣṭhiraḥ<BR>
05,141.030c	suvarṇapātryāṃ saṃhṛṣṭo bhuktavān ghṛtapāyasam<BR>
05,141.031a	yudhiṣṭhiro mayā dṛṣṭo grasamāno vasuṃdharām<BR>
05,141.031c	tvayā dattām imāṃ vyaktaṃ bhokṣyate sa vasuṃdharām<BR>
05,141.032a	uccaṃ parvatam ārūḍho bhīmakarmā vṛkodaraḥ<BR>
05,141.032c	gadāpāṇir naravyāghro vīkṣann iva mahīm imām<BR>
05,141.033a	kṣapayiṣyati naḥ sarvān sa suvyaktaṃ mahāraṇe<BR>
05,141.033c	viditaṃ me hṛṣīkeśa yato dharmas tato jayaḥ<BR>
05,141.034a	pāṇḍuraṃ gajam ārūḍho gāṇḍīvī sa dhanaṃjayaḥ<BR>
05,141.034c	tvayā sārdhaṃ hṛṣīkeśa śriyā paramayā jvalan<BR>
05,141.035a	yūyaṃ sarvān vadhiṣyadhvaṃ tatra me nāsti saṃśayaḥ<BR>
05,141.035c	pārthivān samare kṛṣṇa duryodhanapurogamān<BR>
05,141.036a	nakulaḥ sahadevaś ca sātyakiś ca mahārathaḥ<BR>
05,141.036c	śuddhakeyūrakaṇṭhatrāḥ śuklamālyāmbarāvṛtāḥ<BR>
05,141.037a	adhirūḍhā naravyāghrā naravāhanam uttamam<BR>
05,141.037c	traya ete mahāmātrāḥ pāṇḍuracchatravāsasaḥ<BR>
05,141.038a	śvetoṣṇīṣāś ca dṛśyante traya eva janārdana<BR>
05,141.038c	dhārtarāṣṭrasya sainyeṣu tān vijānīhi keśava<BR>
05,141.039a	aśvatthāmā kṛpaś caiva kṛtavarmā ca sātvataḥ<BR>
05,141.039c	raktoṣṇīṣāś ca dṛśyante sarve mādhava pārthivāḥ<BR>
05,141.040a	uṣṭrayuktaṃ samārūḍhau bhīṣmadroṇau janārdana<BR>
05,141.040c	mayā sārdhaṃ mahābāho dhārtarāṣṭreṇa cābhibho<BR>
05,141.041a	agastyaśāstāṃ ca diśaṃ prayātāḥ sma janārdana<BR>
05,141.041c	acireṇaiva kālena prāpsyāmo yamasādanam<BR>
05,141.042a	ahaṃ cānye ca rājāno yac ca tat kṣatramaṇḍalam<BR>
05,141.042c	gāṇḍīvāgniṃ pravekṣyāma iti me nāsti saṃśayaḥ<BR>
05,141.043	kṛṣṇa uvāca<BR>
05,141.043a	upasthitavināśeyaṃ nūnam adya vasuṃdharā<BR>
05,141.043c	tathā hi me vacaḥ karṇa nopaiti hṛdayaṃ tava<BR>
05,141.044a	sarveṣāṃ tāta bhūtānāṃ vināśe samupasthite<BR>
05,141.044c	anayo nayasaṃkāśo hṛdayān nāpasarpati<BR>
05,141.045	karṇa uvāca<BR>
05,141.045a	api tvā kṛṣṇa paśyāma jīvanto 'smān mahāraṇāt<BR>
05,141.045c	samuttīrṇā mahābāho vīrakṣayavināśanāt<BR>
05,141.046a	atha vā saṃgamaḥ kṛṣṇa svarge no bhavitā dhruvam<BR>
05,141.046c	tatredānīṃ sameṣyāmaḥ punaḥ sārdhaṃ tvayānagha<BR>
05,141.047	saṃjaya uvāca<BR>
05,141.047a	ity uktvā mādhavaṃ karṇaḥ pariṣvajya ca pīḍitam<BR>
05,141.047c	visarjitaḥ keśavena rathopasthād avātarat<BR>
05,141.048a	tataḥ svaratham āsthāya jāmbūnadavibhūṣitam<BR>
05,141.048c	sahāsmābhir nivavṛte rādheyo dīnamānasaḥ<BR>
05,141.049a	tataḥ śīghrataraṃ prāyāt keśavaḥ sahasātyakiḥ<BR>
05,141.049c	punar uccārayan vāṇīṃ yāhi yāhīti sārathim<BR>
05,142.001	vaiśaṃpāyana uvāca<BR>
05,142.001a	asiddhānunaye kṛṣṇe kurubhyaḥ pāṇḍavān gate<BR>
05,142.001c	abhigamya pṛthāṃ kṣattā śanaiḥ śocann ivābravīt<BR>
05,142.002a	jānāsi me jīvaputre bhāvaṃ nityam anugrahe<BR>
05,142.002c	krośato na ca gṛhṇīte vacanaṃ me suyodhanaḥ<BR>
05,142.003a	upapanno hy asau rājā cedipāñcālakekayaiḥ<BR>
05,142.003c	bhīmārjunābhyāṃ kṛṣṇena yuyudhānayamair api<BR>
05,142.004a	upaplavye niviṣṭo 'pi dharmam eva yudhiṣṭhiraḥ<BR>
05,142.004c	kāṅkṣate jñātisauhārdād balavān durbalo yathā<BR>
05,142.005a	rājā tu dhṛtarāṣṭro 'yaṃ vayovṛddho na śāmyati<BR>
05,142.005c	mattaḥ putramadenaiva vidharme pathi vartate<BR>
05,142.006a	jayadrathasya karṇasya tathā duḥśāsanasya ca<BR>
05,142.006c	saubalasya ca durbuddhyā mithobhedaḥ pravartate<BR>
05,142.007a	adharmeṇa hi dharmiṣṭhaṃ hṛtaṃ vai rājyam īdṛśam<BR>
05,142.007c	yeṣāṃ teṣām ayaṃ dharmaḥ sānubandho bhaviṣyati<BR>
05,142.008a	hriyamāṇe balād dharme kurubhiḥ ko na saṃjvaret<BR>
05,142.008c	asāmnā keśave yāte samudyokṣyanti pāṇḍavāḥ<BR>
05,142.009a	tataḥ kurūṇām anayo bhavitā vīranāśanaḥ<BR>
05,142.009c	cintayan na labhe nidrām ahaḥsu ca niśāsu ca<BR>
05,142.010a	śrutvā tu kuntī tad vākyam arthakāmena bhāṣitam<BR>
05,142.010c	aniṣṭanantī duḥkhārtā manasā vimamarśa ha<BR>
05,142.011a	dhig astv arthaṃ yatkṛte 'yaṃ mahāñ jñātivadhe kṣayaḥ<BR>
05,142.011c	vartsyate suhṛdāṃ hy eṣāṃ yuddhe 'smin vai parābhavaḥ<BR>
05,142.012a	pāṇḍavāś cedipāñcālā yādavāś ca samāgatāḥ<BR>
05,142.012c	bhāratair yadi yotsyanti kiṃ nu duḥkham ataḥ param<BR>
05,142.013a	paśye doṣaṃ dhruvaṃ yuddhe tathā yuddhe parābhavam<BR>
05,142.013c	adhanasya mṛtaṃ śreyo na hi jñātikṣaye jayaḥ<BR>
05,142.013d*0531_01	iti me cintayantyā vai hṛdi duḥkhaṃ pravartate<BR>
05,142.014a	pitāmahaḥ śāṃtanava ācāryaś ca yudhāṃ patiḥ<BR>
05,142.014c	karṇaś ca dhārtarāṣṭrārthaṃ vardhayanti bhayaṃ mama<BR>
05,142.015a	nācāryaḥ kāmavāñ śiṣyair droṇo yudhyeta jātu cit<BR>
05,142.015c	pāṇḍaveṣu kathaṃ hārdaṃ kuryān na ca pitāmahaḥ<BR>
05,142.016a	ayaṃ tv eko vṛthādṛṣṭir dhārtarāṣṭrasya durmateḥ<BR>
05,142.016c	mohānuvartī satataṃ pāpo dveṣṭi ca pāṇḍavān<BR>
05,142.017a	mahaty anarthe nirbandhī balavāṃś ca viśeṣataḥ<BR>
05,142.017c	karṇaḥ sadā pāṇḍavānāṃ tan me dahati sāṃpratam<BR>
05,142.018a	āśaṃse tv adya karṇasya mano 'haṃ pāṇḍavān prati<BR>
05,142.018c	prasādayitum āsādya darśayantī yathātatham<BR>
05,142.019a	toṣito bhagavān yatra durvāsā me varaṃ dadau<BR>
05,142.019c	āhvānaṃ devasaṃyuktaṃ vasantyāḥ pitṛveśmani<BR>
05,142.020a	sāham antaḥpure rājñaḥ kuntibhojapuraskṛtā<BR>
05,142.020c	cintayantī bahuvidhaṃ hṛdayena vidūyatā<BR>
05,142.021a	balābalaṃ ca mantrāṇāṃ brāhmaṇasya ca vāgbalam<BR>
05,142.021c	strībhāvād bālabhāvāc ca cintayantī punaḥ punaḥ<BR>
05,142.022a	dhātryā viśrabdhayā guptā sakhījanavṛtā tadā<BR>
05,142.022c	doṣaṃ pariharantī ca pituś cāritrarakṣiṇī<BR>
05,142.023a	kathaṃ nu sukṛtaṃ me syān nāparādhavatī katham<BR>
05,142.023c	bhaveyam iti saṃcintya brāhmaṇaṃ taṃ namasya ca<BR>
05,142.024a	kautūhalāt tu taṃ labdhvā bāliśyād ācaraṃ tadā<BR>
05,142.024c	kanyā satī devam arkam āsādayam ahaṃ tataḥ<BR>
05,142.025a	yo 'sau kānīnagarbho me putravat parivartitaḥ<BR>
05,142.025c	kasmān na kuryād vacanaṃ pathyaṃ bhrātṛhitaṃ tathā<BR>
05,142.026a	iti kuntī viniścitya kāryaṃ niścitam uttamam<BR>
05,142.026c	kāryārtham abhiniryāya yayau bhāgīrathīṃ prati<BR>
05,142.027a	ātmajasya tatas tasya ghṛṇinaḥ satyasaṅginaḥ<BR>
05,142.027b*0532_01	gaṅgātīre pṛthāpaśyad upasthānagataṃ vṛṣam<BR>
05,142.027c	gaṅgātīre pṛthāśṛṇvad upādhyayananisvanam<BR>
05,142.028a	prāṅmukhasyordhvabāhoḥ sā paryatiṣṭhata pṛṣṭhataḥ<BR>
05,142.028c	japyāvasānaṃ kāryārthaṃ pratīkṣantī tapasvinī<BR>
05,142.029a	atiṣṭhat sūryatāpārtā karṇasyottaravāsasi<BR>
05,142.029c	kauravyapatnī vārṣṇeyī padmamāleva śuṣyatī<BR>
05,142.030a	ā pṛṣṭhatāpāj japtvā sa parivṛtya yatavrataḥ<BR>
05,142.030c	dṛṣṭvā kuntīm upātiṣṭhad abhivādya kṛtāñjaliḥ<BR>
05,142.030e	yathānyāyaṃ mahātejā mānī dharmabhṛtāṃ varaḥ<BR>
05,142.030f*0533_01	utsmayan praṇataḥ prāha kuntīṃ vaikartano vṛṣaḥ<BR>
05,143.001	karṇa uvāca<BR>
05,143.001a	rādheyo 'ham ādhirathiḥ karṇas tvām abhivādaye<BR>
05,143.001c	prāptā kimarthaṃ bhavatī brūhi kiṃ karavāṇi te<BR>
05,143.002	kunty uvāca<BR>
05,143.002a	kaunteyas tvaṃ na rādheyo na tavādhirathaḥ pitā<BR>
05,143.002c	nāsi sūtakule jātaḥ karṇa tad viddhi me vacaḥ<BR>
05,143.003a	kānīnas tvaṃ mayā jātaḥ pūrvajaḥ kukṣiṇā dhṛtaḥ<BR>
05,143.003c	kuntibhojasya bhavane pārthas tvam asi putraka<BR>
05,143.004a	prakāśakarmā tapano yo 'yaṃ devo virocanaḥ<BR>
05,143.004c	ajījanat tvāṃ mayy eṣa karṇa śastrabhṛtāṃ varam<BR>
05,143.005a	kuṇḍalī baddhakavaco devagarbhaḥ śriyā vṛtaḥ<BR>
05,143.005c	jātas tvam asi durdharṣa mayā putra pitur gṛhe<BR>
05,143.006a	sa tvaṃ bhrātṝn asaṃbuddhvā mohād yad upasevase<BR>
05,143.006c	dhārtarāṣṭrān na tad yuktaṃ tvayi putra viśeṣataḥ<BR>
05,143.007a	etad dharmaphalaṃ putra narāṇāṃ dharmaniścaye<BR>
05,143.007c	yat tuṣyanty asya pitaro mātā cāpy ekadarśinī<BR>
05,143.008a	arjunenārjitāṃ pūrvaṃ hṛtāṃ lobhād asādhubhiḥ<BR>
05,143.008c	ācchidya dhārtarāṣṭrebhyo bhuṅkṣva yaudhiṣṭhirīṃ śriyam<BR>
05,143.009a	adya paśyantu kuravaḥ karṇārjunasamāgamam<BR>
05,143.009c	saubhrātreṇa tad ālakṣya saṃnamantām asādhavaḥ<BR>
05,143.010a	karṇārjunau vai bhavatāṃ yathā rāmajanārdanau<BR>
05,143.010c	asādhyaṃ kiṃ nu loke syād yuvayoḥ sahitātmanoḥ<BR>
05,143.011a	karṇa śobhiṣyase nūnaṃ pañcabhir bhrātṛbhir vṛtaḥ<BR>
05,143.011c	vedaiḥ parivṛto brahmā yathā vedāṅgapañcamaiḥ<BR>
05,143.012a	upapanno guṇaiḥ śreṣṭho jyeṣṭhaḥ śreṣṭheṣu bandhuṣu<BR>
05,143.012c	sūtaputreti mā śabdaḥ pārthas tvam asi vīryavān<BR>
05,144.001	vaiśaṃpāyana uvāca<BR>
05,144.001a	tataḥ sūryān niścaritāṃ karṇaḥ śuśrāva bhāratīm<BR>
05,144.001c	duratyayāṃ praṇayinīṃ pitṛvad bhāskareritām<BR>
05,144.002a	satyam āha pṛthā vākyaṃ karṇa mātṛvacaḥ kuru<BR>
05,144.002c	śreyas te syān naravyāghra sarvam ācaratas tathā<BR>
05,144.003a	evam uktasya mātrā ca svayaṃ pitrā ca bhānunā<BR>
05,144.003c	cacāla naiva karṇasya matiḥ satyadhṛtes tadā<BR>
05,144.004	karṇa uvāca<BR>
05,144.004a	na te na śraddadhe vākyaṃ kṣatriye bhāṣitaṃ tvayā<BR>
05,144.004c	dharmadvāraṃ mamaitat syān niyogakaraṇaṃ tava<BR>
05,144.005a	akaron mayi yat pāpaṃ bhavatī sumahātyayam<BR>
05,144.005c	avakīrṇo 'smi te tena tad yaśaḥkīrtināśanam<BR>
05,144.006a	ahaṃ ca kṣatriyo jāto na prāptaḥ kṣatrasatkriyām<BR>
05,144.006c	tvatkṛte kiṃ nu pāpīyaḥ śatruḥ kuryān mamāhitam<BR>
05,144.007a	kriyākāle tv anukrośam akṛtvā tvam imaṃ mama<BR>
05,144.007c	hīnasaṃskārasamayam adya māṃ samacūcudaḥ<BR>
05,144.008a	na vai mama hitaṃ pūrvaṃ mātṛvac ceṣṭitaṃ tvayā<BR>
05,144.008c	sā māṃ saṃbodhayasy adya kevalātmahitaiṣiṇī<BR>
05,144.009a	kṛṣṇena sahitāt ko vai na vyatheta dhanaṃjayāt<BR>
05,144.009c	ko 'dya bhītaṃ na māṃ vidyāt pārthānāṃ samitiṃ gatam<BR>
05,144.010a	abhrātā viditaḥ pūrvaṃ yuddhakāle prakāśitaḥ<BR>
05,144.010c	pāṇḍavān yadi gacchāmi kiṃ māṃ kṣatraṃ vadiṣyati<BR>
05,144.011a	sarvakāmaiḥ saṃvibhaktaḥ pūjitaś ca sadā bhṛśam<BR>
05,144.011c	ahaṃ vai dhārtarāṣṭrāṇāṃ kuryāṃ tad aphalaṃ katham<BR>
05,144.012a	upanahya parair vairaṃ ye māṃ nityam upāsate<BR>
05,144.012c	namaskurvanti ca sadā vasavo vāsavaṃ yathā<BR>
05,144.013a	mama prāṇena ye śatrūñ śaktāḥ pratisamāsitum<BR>
05,144.013c	manyante 'dya kathaṃ teṣām ahaṃ bhindyāṃ manoratham<BR>
05,144.014a	mayā plavena saṃgrāmaṃ titīrṣanti duratyayam<BR>
05,144.014c	apāre pārakāmā ye tyajeyaṃ tān ahaṃ katham<BR>
05,144.015a	ayaṃ hi kālaḥ saṃprāpto dhārtarāṣṭropajīvinām<BR>
05,144.015c	nirveṣṭavyaṃ mayā tatra prāṇān aparirakṣatā<BR>
05,144.016a	kṛtārthāḥ subhṛtā ye hi kṛtyakāla upasthite<BR>
05,144.016c	anavekṣya kṛtaṃ pāpā vikurvanty anavasthitāḥ<BR>
05,144.017a	rājakilbiṣiṇāṃ teṣāṃ bhartṛpiṇḍāpahāriṇām<BR>
05,144.017c	naivāyaṃ na paro loko vidyate pāpakarmaṇām<BR>
05,144.018a	dhṛtarāṣṭrasya putrāṇām arthe yotsyāmi te sutaiḥ<BR>
05,144.018c	balaṃ ca śaktiṃ cāsthāya na vai tvayy anṛtaṃ vade<BR>
05,144.019a	ānṛśaṃsyam atho vṛttaṃ rakṣan satpuruṣocitam<BR>
05,144.019c	ato 'rthakaram apy etan na karomy adya te vacaḥ<BR>
05,144.020a	na tu te 'yaṃ samārambho mayi mogho bhaviṣyati<BR>
05,144.020c	vadhyān viṣahyān saṃgrāme na haniṣyāmi te sutān<BR>
05,144.020e	yudhiṣṭhiraṃ ca bhīmaṃ ca yamau caivārjunād ṛte<BR>
05,144.021a	arjunena samaṃ yuddhaṃ mama yaudhiṣṭhire bale<BR>
05,144.021c	arjunaṃ hi nihatyājau saṃprāptaṃ syāt phalaṃ mayā<BR>
05,144.021e	yaśasā cāpi yujyeyaṃ nihataḥ savyasācinā<BR>
05,144.022a	na te jātu naśiṣyanti putrāḥ pañca yaśasvini<BR>
05,144.022c	nirarjunāḥ sakarṇā vā sārjunā vā hate mayi<BR>
05,144.023	vaiśaṃpāyana uvāca<BR>
05,144.023a	iti karṇavacaḥ śrutvā kuntī duḥkhāt pravepatī<BR>
05,144.023c	uvāca putram āśliṣya karṇaṃ dhairyād akampitam<BR>
05,144.024a	evaṃ vai bhāvyam etena kṣayaṃ yāsyanti kauravāḥ<BR>
05,144.024c	yathā tvaṃ bhāṣase karṇa daivaṃ tu balavattaram<BR>
05,144.025a	tvayā caturṇāṃ bhrātṝṇām abhayaṃ śatrukarśana<BR>
05,144.025c	dattaṃ tat pratijānīhi saṃgarapratimocanam<BR>
05,144.026a	anāmayaṃ svasti ceti pṛthātho karṇam abravīt<BR>
05,144.026c	tāṃ karṇo 'bhyavadat prītas tatas tau jagmatuḥ pṛthak<BR>
05,145.001	vaiśaṃpāyana uvāca<BR>
05,145.001a	āgamya hāstinapurād upaplavyam ariṃdamaḥ<BR>
05,145.001c	pāṇḍavānāṃ yathāvṛttaṃ keśavaḥ sarvam uktavān<BR>
05,145.002a	saṃbhāṣya suciraṃ kālaṃ mantrayitvā punaḥ punaḥ<BR>
05,145.002c	svam evāvasathaṃ śaurir viśrāmārthaṃ jagāma ha<BR>
05,145.003a	visṛjya sarvān nṛpatīn virāṭapramukhāṃs tadā<BR>
05,145.003c	pāṇḍavā bhrātaraḥ pañca bhānāv astaṃgate sati<BR>
05,145.004a	saṃdhyām upāsya dhyāyantas tam eva gatamānasāḥ<BR>
05,145.004c	ānāyya kṛṣṇaṃ dāśārhaṃ punar mantram amantrayan<BR>
05,145.005	yudhiṣṭhira uvāca<BR>
05,145.005a	tvayā nāgapuraṃ gatvā sabhāyāṃ dhṛtarāṣṭrajaḥ<BR>
05,145.005c	kim uktaḥ puṇḍarīkākṣa tan naḥ śaṃsitum arhasi<BR>
05,145.006	vāsudeva uvāca<BR>
05,145.006a	mayā nāgapuraṃ gatvā sabhāyāṃ dhṛtarāṣṭrajaḥ<BR>
05,145.006c	tathyaṃ pathyaṃ hitaṃ cokto na ca gṛhṇāti durmatiḥ<BR>
05,145.007	yudhiṣṭhira uvāca<BR>
05,145.007a	tasminn utpatham āpanne kuruvṛddhaḥ pitāmahaḥ<BR>
05,145.007c	kim uktavān hṛṣīkeśa duryodhanam amarṣaṇam<BR>
05,145.007e	ācāryo vā mahābāho bhāradvājaḥ kim abravīt<BR>
05,145.007f*0534_01	pitā vā dhṛtarāṣṭras taṃ gāndhārī vā kim abravīt<BR>
05,145.008a	pitā yavīyān asmākaṃ kṣattā dharmabhṛtāṃ varaḥ<BR>
05,145.008c	putraśokābhisaṃtaptaḥ kim āha dhṛtarāṣṭrajam<BR>
05,145.009a	kiṃ ca sarve nṛpatayaḥ sabhāyāṃ ye samāsate<BR>
05,145.009c	uktavanto yathātattvaṃ tad brūhi tvaṃ janārdana<BR>
05,145.010a	uktavān hi bhavān sarvaṃ vacanaṃ kurumukhyayoḥ<BR>
05,145.010b*0535_01	dhārtarāṣṭrasya teṣāṃ hi vacanaṃ kurusaṃsadi<BR>
05,145.010b*0536_01	pratikūlam ayuktaṃ ca hṛdayaṃ nopasarpati<BR>
05,145.010c	kāmalobhābhibhūtasya mandasya prājñamāninaḥ<BR>
05,145.011a	apriyaṃ hṛdaye mahyaṃ tan na tiṣṭhati keśava<BR>
05,145.011c	teṣāṃ vākyāni govinda śrotum icchāmy ahaṃ vibho<BR>
05,145.012a	yathā ca nābhipadyeta kālas tāta tathā kuru<BR>
05,145.012c	bhavān hi no gatiḥ kṛṣṇa bhavān nātho bhavān guruḥ<BR>
05,145.013	vāsudeva uvāca<BR>
05,145.013a	śṛṇu rājan yathā vākyam ukto rājā suyodhanaḥ<BR>
05,145.013c	madhye kurūṇāṃ rājendra sabhāyāṃ tan nibodha me<BR>
05,145.014a	mayā vai śrāvite vākye jahāsa dhṛtarāṣṭrajaḥ<BR>
05,145.014c	atha bhīṣmaḥ susaṃkruddha idaṃ vacanam abravīt<BR>
05,145.015a	duryodhana nibodhedaṃ kulārthe yad bravīmi te<BR>
05,145.015c	tac chrutvā rājaśārdūla svakulasya hitaṃ kuru<BR>
05,145.016a	mama tāta pitā rājañ śaṃtanur lokaviśrutaḥ<BR>
05,145.016c	tasyāham eka evāsaṃ putraḥ putravatāṃ varaḥ<BR>
05,145.017a	tasya buddhiḥ samutpannā dvitīyaḥ syāt kathaṃ sutaḥ<BR>
05,145.017c	ekaputram aputraṃ vai pravadanti manīṣiṇaḥ<BR>
05,145.018a	na cocchedaṃ kulaṃ yāyād vistīryeta kathaṃ yaśaḥ<BR>
05,145.018c	tasyāham īpsitaṃ buddhvā kālīṃ mātaram āvaham<BR>
05,145.019a	pratijñāṃ duṣkarāṃ kṛtvā pitur arthe kulasya ca<BR>
05,145.019c	arājā cordhvaretāś ca yathā suviditaṃ tava<BR>
05,145.019e	pratīto nivasāmy eṣa pratijñām anupālayan<BR>
05,145.020a	tasyāṃ jajñe mahābāhuḥ śrīmān kurukulodvahaḥ<BR>
05,145.020c	vicitravīryo dharmātmā kanīyān mama pārthivaḥ<BR>
05,145.021a	svaryāte 'haṃ pitari taṃ svarājye saṃnyaveśayam<BR>
05,145.021c	vicitravīryaṃ rājānaṃ bhṛtyo bhūtvā hy adhaścaraḥ<BR>
05,145.022a	tasyāhaṃ sadṛśān dārān rājendra samudāvaham<BR>
05,145.022c	jitvā pārthivasaṃghātam api te bahuśaḥ śrutam<BR>
05,145.023a	tato rāmeṇa samare dvandvayuddham upāgamam<BR>
05,145.023c	sa hi rāmabhayād ebhir nāgarair vipravāsitaḥ<BR>
05,145.023e	dāreṣv atiprasaktaś ca yakṣmāṇaṃ samapadyata<BR>
05,145.024a	yadā tv arājake rāṣṭre na vavarṣa sureśvaraḥ<BR>
05,145.024c	tadābhyadhāvan mām eva prajāḥ kṣudbhayapīḍitāḥ<BR>
05,145.025	prajā ūcuḥ<BR>
05,145.025a	upakṣīṇāḥ prajāḥ sarvā rājā bhava bhavāya naḥ<BR>
05,145.025c	ītayo nuda bhadraṃ te śaṃtanoḥ kulavardhana<BR>
05,145.026a	pīḍyante te prajāḥ sarvā vyādhibhir bhṛśadāruṇaiḥ<BR>
05,145.026c	alpāvaśiṣṭā gāṅgeya tāḥ paritrātum arhasi<BR>
05,145.027a	vyādhīn praṇudya vīra tvaṃ prajā dharmeṇa pālaya<BR>
05,145.027c	tvayi jīvati mā rāṣṭraṃ vināśam upagacchatu<BR>
05,145.028	bhīṣma uvāca<BR>
05,145.028a	prajānāṃ krośatīnāṃ vai naivākṣubhyata me manaḥ<BR>
05,145.028c	pratijñāṃ rakṣamāṇasya sadvṛttaṃ smaratas tathā<BR>
05,145.029a	tataḥ paurā mahārāja mātā kālī ca me śubhā<BR>
05,145.029c	bhṛtyāḥ purohitācāryā brāhmaṇāś ca bahuśrutāḥ<BR>
05,145.029e	mām ūcur bhṛśasaṃtaptā bhava rājeti saṃtatam<BR>
05,145.030a	pratīparakṣitaṃ rāṣṭraṃ tvāṃ prāpya vinaśiṣyati<BR>
05,145.030c	sa tvam asmaddhitārthaṃ vai rājā bhava mahāmate<BR>
05,145.031a	ity uktaḥ prāñjalir bhūtvā duḥkhito bhṛśam āturaḥ<BR>
05,145.031c	tebhyo nyavedayaṃ putra pratijñāṃ pitṛgauravāt<BR>
05,145.031e	ūrdhvaretā hy arājā ca kulasyārthe punaḥ punaḥ<BR>
05,145.032a	tato 'haṃ prāñjalir bhūtvā mātaraṃ saṃprasādayam<BR>
05,145.032c	nāmba śaṃtanunā jātaḥ kauravaṃ vaṃśam udvahan<BR>
05,145.032e	pratijñāṃ vitathāṃ kuryām iti rājan punaḥ punaḥ<BR>
05,145.033a	viśeṣatas tvadarthaṃ ca dhuri mā māṃ niyojaya<BR>
05,145.033c	ahaṃ preṣyaś ca dāsaś ca tavāmba sutavatsale<BR>
05,145.034a	evaṃ tām anunīyāhaṃ mātaraṃ janam eva ca<BR>
05,145.034c	ayācaṃ bhrātṛdāreṣu tadā vyāsaṃ mahāmunim<BR>
05,145.035a	saha mātrā mahārāja prasādya tam ṛṣiṃ tadā<BR>
05,145.035c	apatyārtham ayācaṃ vai prasādaṃ kṛtavāṃś ca saḥ<BR>
05,145.035e	trīn sa putrān ajanayat tadā bharatasattama<BR>
05,145.036a	andhaḥ karaṇahīneti na vai rājā pitā tava<BR>
05,145.036c	rājā tu pāṇḍur abhavan mahātmā lokaviśrutaḥ<BR>
05,145.037a	sa rājā tasya te putrāḥ pitur dāyādyahāriṇaḥ<BR>
05,145.037c	mā tāta kalahaṃ kārṣī rājyasyārdhaṃ pradīyatām<BR>
05,145.038a	mayi jīvati rājyaṃ kaḥ saṃpraśāset pumān iha<BR>
05,145.038c	māvamaṃsthā vaco mahyaṃ śamam icchāmi vaḥ sadā<BR>
05,145.039a	na viśeṣo 'sti me putra tvayi teṣu ca pārthiva<BR>
05,145.039c	matam etat pitus tubhyaṃ gāndhāryā vidurasya ca<BR>
05,145.040a	śrotavyaṃ yadi vṛddhānāṃ mātiśaṅkīr vaco mama<BR>
05,145.040c	nāśayiṣyasi mā sarvam ātmānaṃ pṛthivīṃ tathā<BR>
05,146.001	vāsudeva uvāca<BR>
05,146.001a	bhīṣmeṇokte tato droṇo duryodhanam abhāṣata<BR>
05,146.001c	madhye nṛpāṇāṃ bhadraṃ te vacanaṃ vacanakṣamaḥ<BR>
05,146.002a	prātīpaḥ śaṃtanus tāta kulasyārthe yathotthitaḥ<BR>
05,146.002c	tathā devavrato bhīṣmaḥ kulasyārthe sthito 'bhavat<BR>
05,146.003a	tataḥ pāṇḍur narapatiḥ satyasaṃdho jitendriyaḥ<BR>
05,146.003c	rājā kurūṇāṃ dharmātmā suvrataḥ susamāhitaḥ<BR>
05,146.004a	jyeṣṭhāya rājyam adadād dhṛtarāṣṭrāya dhīmate<BR>
05,146.004c	yavīyasas tathā kṣattuḥ kuruvaṃśavivardhanaḥ<BR>
05,146.005a	tataḥ siṃhāsane rājan sthāpayitvainam acyutam<BR>
05,146.005c	vanaṃ jagāma kauravyo bhāryābhyāṃ sahito 'nagha<BR>
05,146.006a	nīcaiḥ sthitvā tu vidura upāste sma vinītavat<BR>
05,146.006c	preṣyavat puruṣavyāghro vālavyajanam utkṣipan<BR>
05,146.007a	tataḥ sarvāḥ prajās tāta dhṛtarāṣṭraṃ janeśvaram<BR>
05,146.007c	anvapadyanta vidhivad yathā pāṇḍuṃ narādhipam<BR>
05,146.008a	visṛjya dhṛtarāṣṭrāya rājyaṃ sa vidurāya ca<BR>
05,146.008c	cacāra pṛthivīṃ pāṇḍuḥ sarvāṃ parapuraṃjayaḥ<BR>
05,146.009a	kośasaṃjanane dāne bhṛtyānāṃ cānvavekṣaṇe<BR>
05,146.009c	bharaṇe caiva sarvasya viduraḥ satyasaṃgaraḥ<BR>
05,146.010a	saṃdhivigrahasaṃyukto rājñaḥ saṃvāhanakriyāḥ<BR>
05,146.010c	avaikṣata mahātejā bhīṣmaḥ parapuraṃjayaḥ<BR>
05,146.011a	siṃhāsanastho nṛpatir dhṛtarāṣṭro mahābalaḥ<BR>
05,146.011c	anvāsyamānaḥ satataṃ vidureṇa mahātmanā<BR>
05,146.012a	kathaṃ tasya kule jātaḥ kulabhedaṃ vyavasyasi<BR>
05,146.012c	saṃbhūya bhrātṛbhiḥ sārdhaṃ bhuṅkṣva bhogāñ janādhipa<BR>
05,146.013a	bravīmy ahaṃ na kārpaṇyān nārthahetoḥ kathaṃ cana<BR>
05,146.013c	bhīṣmeṇa dattam aśnāmi na tvayā rājasattama<BR>
05,146.014a	nāhaṃ tvatto 'bhikāṅkṣiṣye vṛttyupāyaṃ janādhipa<BR>
05,146.014c	yato bhīṣmas tato droṇo yad bhīṣmas tv āha tat kuru<BR>
05,146.015a	dīyatāṃ pāṇḍuputrebhyo rājyārdham arikarśana<BR>
05,146.015c	samam ācāryakaṃ tāta tava teṣāṃ ca me sadā<BR>
05,146.016a	aśvatthāmā yathā mahyaṃ tathā śvetahayo mama<BR>
05,146.016c	bahunā kiṃ pralāpena yato dharmas tato jayaḥ<BR>
05,146.017a	evam ukte mahārāja droṇenāmitatejasā<BR>
05,146.017c	vyājahāra tato vākyaṃ viduraḥ satyasaṃgaraḥ<BR>
05,146.017e	pitur vadanam anvīkṣya parivṛtya ca dharmavit<BR>
05,146.018a	devavrata nibodhedaṃ vacanaṃ mama bhāṣataḥ<BR>
05,146.018c	pranaṣṭaḥ kauravo vaṃśas tvayāyaṃ punar uddhṛtaḥ<BR>
05,146.019a	tan me vilapamānasya vacanaṃ samupekṣase<BR>
05,146.019c	ko 'yaṃ duryodhano nāma kule 'smin kulapāṃsanaḥ<BR>
05,146.020a	yasya lobhābhibhūtasya matiṃ samanuvartase<BR>
05,146.020c	anāryasyākṛtajñasya lobhopahatacetasaḥ<BR>
05,146.020e	atikrāmati yaḥ śāstraṃ pitur dharmārthadarśinaḥ<BR>
05,146.021a	ete naśyanti kuravo duryodhanakṛtena vai<BR>
05,146.021c	yathā te na praṇaśyeyur mahārāja tathā kuru<BR>
05,146.022a	māṃ caiva dhṛtarāṣṭraṃ ca pūrvam eva mahādyute<BR>
05,146.022c	citrakāra ivālekhyaṃ kṛtvā mā sma vināśaya<BR>
05,146.022e	prajāpatiḥ prajāḥ sṛṣṭvā yathā saṃharate tathā<BR>
05,146.023a	nopekṣasva mahābāho paśyamānaḥ kulakṣayam<BR>
05,146.023c	atha te 'dya matir naṣṭā vināśe pratyupasthite<BR>
05,146.023e	vanaṃ gaccha mayā sārdhaṃ dhṛtarāṣṭreṇa caiva ha<BR>
05,146.024a	baddhvā vā nikṛtiprajñaṃ dhārtarāṣṭraṃ sudurmatim<BR>
05,146.024c	sādhv idaṃ rājyam adyāstu pāṇḍavair abhirakṣitam<BR>
05,146.025a	prasīda rājaśārdūla vināśo dṛśyate mahān<BR>
05,146.025c	pāṇḍavānāṃ kurūṇāṃ ca rājñāṃ cāmitatejasām<BR>
05,146.026a	virarāmaivam uktvā tu viduro dīnamānasaḥ<BR>
05,146.026c	pradhyāyamānaḥ sa tadā niḥśvasaṃś ca punaḥ punaḥ<BR>
05,146.027a	tato 'tha rājñaḥ subalasya putrī; dharmārthayuktaṃ kulanāśabhītā<BR>
05,146.027c	duryodhanaṃ pāpamatiṃ nṛśaṃsaṃ; rājñāṃ samakṣaṃ sutam āha kopāt<BR>
05,146.028a	ye pārthivā rājasabhāṃ praviṣṭā; brahmarṣayo ye ca sabhāsado 'nye<BR>
05,146.028c	śṛṇvantu vakṣyāmi tavāparādhaṃ; pāpasya sāmātyaparicchadasya<BR>
05,146.029a	rājyaṃ kurūṇām anupūrvabhogyaṃ; kramāgato naḥ kuladharma eṣaḥ<BR>
05,146.029c	tvaṃ pāpabuddhe 'tinṛśaṃsakarman; rājyaṃ kurūṇām anayād vihaṃsi<BR>
05,146.030a	rājye sthito dhṛtarāṣṭro manīṣī; tasyānujo viduro dīrghadarśī<BR>
05,146.030c	etāv atikramya kathaṃ nṛpatvaṃ; duryodhana prārthayase 'dya mohāt<BR>
05,146.031a	rājā ca kṣattā ca mahānubhāvau; bhīṣme sthite paravantau bhavetām<BR>
05,146.031c	ayaṃ tu dharmajñatayā mahātmā; na rājyakāmo nṛvaro nadījaḥ<BR>
05,146.032a	rājyaṃ tu pāṇḍor idam apradhṛṣyaṃ; tasyādya putrāḥ prabhavanti nānye<BR>
05,146.032c	rājyaṃ tad etan nikhilaṃ pāṇḍavānāṃ; paitāmahaṃ putrapautrānugāmi<BR>
05,146.033a	yad vai brūte kurumukhyo mahātmā; devavrataḥ satyasaṃdho manīṣī<BR>
05,146.033c	sarvaṃ tad asmābhir ahatya dharmaṃ; grāhyaṃ svadharmaṃ paripālayadbhiḥ<BR>
05,146.034a	anujñayā cātha mahāvratasya; brūyān nṛpo yad viduras tathaiva<BR>
05,146.034c	kāryaṃ bhavet tat suhṛdbhir niyujya; dharmaṃ puraskṛtya sudīrghakālam<BR>
05,146.035a	nyāyāgataṃ rājyam idaṃ kurūṇāṃ; yudhiṣṭhiraḥ śāstu vai dharmaputraḥ<BR>
05,146.035c	pracodito dhṛtarāṣṭreṇa rājñā; puraskṛtaḥ śāṃtanavena caiva<BR>
05,147.001	vāsudeva uvāca<BR>
05,147.001a	evam ukte tu gāndhāryā dhṛtarāṣṭro janeśvaraḥ<BR>
05,147.001c	duryodhanam uvācedaṃ nṛpamadhye janādhipa<BR>
05,147.002a	duryodhana nibodhedaṃ yat tvāṃ vakṣyāmi putraka<BR>
05,147.002c	tathā tat kuru bhadraṃ te yady asti pitṛgauravam<BR>
05,147.003a	somaḥ prajāpatiḥ pūrvaṃ kurūṇāṃ vaṃśavardhanaḥ<BR>
05,147.003c	somād babhūva ṣaṣṭho vai yayātir nahuṣātmajaḥ<BR>
05,147.004a	tasya putrā babhūvuś ca pañca rājarṣisattamāḥ<BR>
05,147.004c	teṣāṃ yadur mahātejā jyeṣṭhaḥ samabhavat prabhuḥ<BR>
05,147.004d*0537_01	tasyābhavaṃs trayaḥ putrā druhyo 'nuḥ pūrur eva ca<BR>
05,147.005a	pūrur yavīyāṃś ca tato yo 'smākaṃ vaṃśavardhanaḥ<BR>
05,147.005c	śarmiṣṭhāyāḥ saṃprasūto duhitur vṛṣaparvaṇaḥ<BR>
05,147.006a	yaduś ca bharataśreṣṭha devayānyāḥ suto 'bhavat<BR>
05,147.006c	dauhitras tāta śukrasya kāvyasyāmitatejasaḥ<BR>
05,147.007a	yādavānāṃ kulakaro balavān vīryasaṃmataḥ<BR>
05,147.007c	avamene sa tu kṣatraṃ darpapūrṇaḥ sumandadhīḥ<BR>
05,147.008a	na cātiṣṭhat pituḥ śāstre baladarpavimohitaḥ<BR>
05,147.008b*0538_01	kulakṣayaṃ cakārāsau rājyalobhād akāraṇāt<BR>
05,147.008c	avamene ca pitaraṃ bhrātṝṃś cāpy aparājitaḥ<BR>
05,147.009a	pṛthivyāṃ caturantāyāṃ yadur evābhavad balī<BR>
05,147.009c	vaśe kṛtvā sa nṛpatīn avasan nāgasāhvaye<BR>
05,147.010a	taṃ pitā paramakruddho yayātir nahuṣātmajaḥ<BR>
05,147.010c	śaśāpa putraṃ gāndhāre rājyāc ca vyaparopayat<BR>
05,147.011a	ya cainam anvavartanta bhrātaro baladarpitam<BR>
05,147.011c	śaśāpa tān api kruddho yayātis tanayān atha<BR>
05,147.012a	yavīyāṃsaṃ tataḥ pūruṃ putraṃ svavaśavartinam<BR>
05,147.012c	rājye niveśayām āsa vidheyaṃ nṛpasattamaḥ<BR>
05,147.013a	evaṃ jyeṣṭho 'py athotsikto na rājyam abhijāyate<BR>
05,147.013c	yavīyāṃso 'bhijāyante rājyaṃ vṛddhopasevayā<BR>
05,147.014a	tathaiva sarvadharmajñaḥ pitur mama pitāmahaḥ<BR>
05,147.014c	pratīpaḥ pṛthivīpālas triṣu lokeṣu viśrutaḥ<BR>
05,147.015a	tasya pārthivasiṃhasya rājyaṃ dharmeṇa śāsataḥ<BR>
05,147.015c	trayaḥ prajajñire putrā devakalpā yaśasvinaḥ<BR>
05,147.016a	devāpir abhavaj jyeṣṭho bāhlīkas tadanantaram<BR>
05,147.016c	tṛtīyaḥ śaṃtanus tāta dhṛtimān me pitāmahaḥ<BR>
05,147.017a	devāpis tu mahātejās tvagdoṣī rājasattamaḥ<BR>
05,147.017c	dhārmikaḥ satyavādī ca pituḥ śuśrūṣaṇe rataḥ<BR>
05,147.018a	paurajānapadānāṃ ca saṃmataḥ sādhusatkṛtaḥ<BR>
05,147.018c	sarveṣāṃ bālavṛddhānāṃ devāpir hṛdayaṃgamaḥ<BR>
05,147.019a	prājñaś ca satyasaṃdhaś ca sarvabhūtahite rataḥ<BR>
05,147.019c	vartamānaḥ pituḥ śāstre brāhmaṇānāṃ tathaiva ca<BR>
05,147.020a	bāhlīkasya priyo bhrātā śaṃtanoś ca mahātmanaḥ<BR>
05,147.020c	saubhrātraṃ ca paraṃ teṣāṃ sahitānāṃ mahātmanām<BR>
05,147.021a	atha kālasya paryāye vṛddho nṛpatisattamaḥ<BR>
05,147.021c	saṃbhārān abhiṣekārthaṃ kārayām āsa śāstrataḥ<BR>
05,147.021e	maṅgalāni ca sarvāṇi kārayām āsa cābhibhūḥ<BR>
05,147.022a	taṃ brāhmaṇāś ca vṛddhāś ca paurajānapadaiḥ saha<BR>
05,147.022c	sarve nivārayām āsur devāper abhiṣecanam<BR>
05,147.023a	sa tac chrutvā tu nṛpatir abhiṣekanivāraṇam<BR>
05,147.023c	aśrukaṇṭho 'bhavad rājā paryaśocata cātmajam<BR>
05,147.024a	evaṃ vadānyo dharmajñaḥ satyasaṃdhaś ca so 'bhavat<BR>
05,147.024c	priyaḥ prajānām api saṃs tvagdoṣeṇa pradūṣitaḥ<BR>
05,147.025a	hīnāṅgaṃ pṛthivīpālaṃ nābhinandanti devatāḥ<BR>
05,147.025c	iti kṛtvā nṛpaśreṣṭhaṃ pratyaṣedhan dvijarṣabhāḥ<BR>
05,147.026a	tataḥ pravyathitātmāsau putraśokasamanvitaḥ<BR>
05,147.026c	mamāra taṃ mṛtaṃ dṛṣṭvā devāpiḥ saṃśrito vanam<BR>
05,147.027a	bāhlīko mātulakule tyaktvā rājyaṃ vyavasthitaḥ<BR>
05,147.027c	pitṛbhrātṝn parityajya prāptavān puram ṛddhimat<BR>
05,147.028a	bāhlīkena tv anujñātaḥ śaṃtanur lokaviśrutaḥ<BR>
05,147.028c	pitary uparate rājan rājā rājyam akārayat<BR>
05,147.029a	tathaivāhaṃ matimatā paricintyeha pāṇḍunā<BR>
05,147.029c	jyeṣṭhaḥ prabhraṃśito rājyād dhīnāṅga iti bhārata<BR>
05,147.030a	pāṇḍus tu rājyaṃ saṃprāptaḥ kanīyān api san nṛpaḥ<BR>
05,147.030c	vināśe tasya putrāṇām idaṃ rājyam ariṃdama<BR>
05,147.030e	mayy abhāgini rājyāya kathaṃ tvaṃ rājyam icchasi<BR>
05,147.030f*0539_01	arājaputro hy asvāmī pārakyaṃ hartum icchasi<BR>
05,147.031a	yudhiṣṭhiro rājaputro mahātmā; nyāyāgataṃ rājyam idaṃ ca tasya<BR>
05,147.031c	sa kauravasyāsya janasya bhartā; praśāsitā caiva mahānubhāvaḥ<BR>
05,147.032a	sa satyasaṃdhaḥ satatāpramattaḥ; śāstre sthito bandhujanasya sādhuḥ<BR>
05,147.032c	priyaḥ prajānāṃ suhṛdānukampī; jitendriyaḥ sādhujanasya bhartā<BR>
05,147.033a	kṣamā titikṣā dama ārjavaṃ ca; satyavratatvaṃ śrutam apramādaḥ<BR>
05,147.033c	bhūtānukampā hy anuśāsanaṃ ca; yudhiṣṭhire rājaguṇāḥ samastāḥ<BR>
05,147.034a	arājaputras tvam anāryavṛtto; lubdhas tathā bandhuṣu pāpabuddhiḥ<BR>
05,147.034c	kramāgataṃ rājyam idaṃ pareṣāṃ; hartuṃ kathaṃ śakṣyasi durvinītaḥ<BR>
05,147.035a	prayaccha rājyārdham apetamohaḥ; savāhanaṃ tvaṃ saparicchadaṃ ca<BR>
05,147.035c	tato 'vaśeṣaṃ tava jīvitasya; sahānujasyaiva bhaven narendra<BR>
05,148.001	vāsudeva uvāca<BR>
05,148.001a	evam ukte tu bhīṣmeṇa droṇena vidureṇa ca<BR>
05,148.001c	gāndhāryā dhṛtarāṣṭreṇa na ca mando 'nvabudhyata<BR>
05,148.002a	avadhūyotthitaḥ kruddho roṣāt saṃraktalocanaḥ<BR>
05,148.002c	anvadravanta taṃ paścād rājānas tyaktajīvitāḥ<BR>
05,148.003a	ajñāpayac ca rājñas tān pārthivān duṣṭacetasaḥ<BR>
05,148.003c	prayādhvaṃ vai kurukṣetraṃ puṣyo 'dyeti punaḥ punaḥ<BR>
05,148.004a	tatas te pṛthivīpālāḥ prayayuḥ sahasainikāḥ<BR>
05,148.004c	bhīṣmaṃ senāpatiṃ kṛtvā saṃhṛṣṭāḥ kālacoditāḥ<BR>
05,148.005a	akṣauhiṇyo daśaikā ca pārthivānāṃ samāgatāḥ<BR>
05,148.005c	tāsāṃ pramukhato bhīṣmas tālaketur vyarocata<BR>
05,148.005e	yad atra yuktaṃ prāptaṃ ca tad vidhatsva viśāṃ pate<BR>
05,148.006a	uktaṃ bhīṣmeṇa yad vākyaṃ droṇena vidureṇa ca<BR>
05,148.006c	gāndhāryā dhṛtarāṣṭreṇa samakṣaṃ mama bhārata<BR>
05,148.006e	etat te kathitaṃ rājan yadvṛttaṃ kurusaṃsadi<BR>
05,148.007a	sāma ādau prayuktaṃ me rājan saubhrātram icchatā<BR>
05,148.007c	abhedāt kuruvaṃśasya prajānāṃ ca vivṛddhaye<BR>
05,148.008a	punar bhedaś ca me yukto yadā sāma na gṛhyate<BR>
05,148.008c	karmānukīrtanaṃ caiva devamānuṣasaṃhitam<BR>
05,148.009a	yadā nādriyate vākyaṃ sāmapūrvaṃ suyodhanaḥ<BR>
05,148.009c	tadā mayā samānīya bheditāḥ sarvapārthivāḥ<BR>
05,148.010a	adbhutāni ca ghorāṇi dāruṇāni ca bhārata<BR>
05,148.010c	amānuṣāṇi karmāṇi darśitāni ca me vibho<BR>
05,148.011a	bhartsayitvā tu rājñas tāṃs tṛṇīkṛtya suyodhanam<BR>
05,148.011c	rādheyaṃ bhīṣayitvā ca saubalaṃ ca punaḥ punaḥ<BR>
05,148.012a	nyūnatāṃ dhārtarāṣṭrāṇāṃ nindāṃ caiva punaḥ punaḥ<BR>
05,148.012c	bhedayitvā nṛpān sarvān vāgbhir mantreṇa cāsakṛt<BR>
05,148.013a	punaḥ sāmābhisaṃyuktaṃ saṃpradānam athābruvam<BR>
05,148.013c	abhedāt kuruvaṃśasya kāryayogāt tathaiva ca<BR>
05,148.014a	te bālā dhṛtarāṣṭrasya bhīṣmasya vidurasya ca<BR>
05,148.014c	tiṣṭheyuḥ pāṇḍavāḥ sarve hitvā mānam adhaścarāḥ<BR>
05,148.015a	prayacchantu ca te rājyam anīśās te bhavantu ca<BR>
05,148.015c	yathāha rājā gāṅgeyo viduraś ca tathāstu tat<BR>
05,148.016a	sarvaṃ bhavatu te rājyaṃ pañca grāmān visarjaya<BR>
05,148.016c	avaśyaṃ bharaṇīyā hi pitus te rājasattama<BR>
05,148.017a	evam uktas tu duṣṭātmā naiva bhāvaṃ vyamuñcata<BR>
05,148.017c	daṇḍaṃ caturthaṃ paśyāmi teṣu pāpeṣu nānyathā<BR>
05,148.018a	niryātāś ca vināśāya kurukṣetraṃ narādhipāḥ<BR>
05,148.018c	etat te kathitaṃ sarvaṃ yadvṛttaṃ kurusaṃsadi<BR>
05,148.019a	na te rājyaṃ prayacchanti vinā yuddhena pāṇḍava<BR>
05,148.019c	vināśahetavaḥ sarve pratyupasthitamṛtyavaḥ<BR>
05,149.001	vaiśaṃpāyana uvāca<BR>
05,149.001a	janārdanavacaḥ śrutvā dharmarājo yudhiṣṭhiraḥ<BR>
05,149.001c	bhrātṝn uvāca dharmātmā samakṣaṃ keśavasya ha<BR>
05,149.002a	śrutaṃ bhavadbhir yadvṛttaṃ sabhāyāṃ kurusaṃsadi<BR>
05,149.002c	keśavasyāpi yad vākyaṃ tat sarvam avadhāritam<BR>
05,149.003a	tasmāt senāvibhāgaṃ me kurudhvaṃ narasattamāḥ<BR>
05,149.003c	akṣauhiṇyas tu saptaitāḥ sametā vijayāya vai<BR>
05,149.004a	tāsāṃ me patayaḥ sapta vikhyātās tān nibodhata<BR>
05,149.004c	drupadaś ca virāṭaś ca dhṛṣṭadyumnaśikhaṇḍinau<BR>
05,149.005a	sātyakiś cekitānaś ca bhīmasenaś ca vīryavān<BR>
05,149.005c	ete senāpraṇetāro vīrāḥ sarve tanutyajaḥ<BR>
05,149.006a	sarve vedavidaḥ śūrāḥ sarve sucaritavratāḥ<BR>
05,149.006c	hrīmanto nītimantaś ca sarve yuddhaviśāradāḥ<BR>
05,149.006e	iṣvastrakuśalāś caiva tathā sarvāstrayodhinaḥ<BR>
05,149.007a	saptānām api yo netā senānāṃ pravibhāgavit<BR>
05,149.007c	yaḥ saheta raṇe bhīṣmaṃ śarārciḥpāvakopamam<BR>
05,149.008a	tvaṃ tāvat sahadevātra prabrūhi kurunandana<BR>
05,149.008c	svamataṃ puruṣavyāghra ko naḥ senāpatiḥ kṣamaḥ<BR>
05,149.009	sahadeva uvāca<BR>
05,149.009a	saṃyukta ekaduḥkhaś ca vīryavāṃś ca mahīpatiḥ<BR>
05,149.009c	yaṃ samāśritya dharmajñaṃ svam aṃśam anuyuñjmahe<BR>
05,149.010a	matsyo virāṭo balavān kṛtāstro yuddhadurmadaḥ<BR>
05,149.010c	prasahiṣyati saṃgrāme bhīṣmaṃ tāṃś ca mahārathān<BR>
05,149.011	vaiśaṃpāyana uvāca<BR>
05,149.011a	tathokte sahadevena vākye vākyaviśāradaḥ<BR>
05,149.011c	nakulo 'nantaraṃ tasmād idaṃ vacanam ādade<BR>
05,149.012a	vayasā śāstrato dhairyāt kulenābhijanena ca<BR>
05,149.012c	hrīmān kulānvitaḥ śrīmān sarvaśāstraviśāradaḥ<BR>
05,149.013a	veda cāstraṃ bharadvājād durdharṣaḥ satyasaṃgaraḥ<BR>
05,149.013c	yo nityaṃ spardhate droṇaṃ bhīṣmaṃ caiva mahābalam<BR>
05,149.014a	ślāghyaḥ pārthivasaṃghasya pramukhe vāhinīpatiḥ<BR>
05,149.014c	putrapautraiḥ parivṛtaḥ śataśākha iva drumaḥ<BR>
05,149.015a	yas tatāpa tapo ghoraṃ sadāraḥ pṛthivīpatiḥ<BR>
05,149.015c	roṣād droṇavināśāya vīraḥ samitiśobhanaḥ<BR>
05,149.016a	pitevāsmān samādhatte yaḥ sadā pārthivarṣabhaḥ<BR>
05,149.016c	śvaśuro drupado 'smākaṃ senām agre prakarṣatu<BR>
05,149.017a	sa droṇabhīṣmāv āyāntau sahed iti matir mama<BR>
05,149.017c	sa hi divyāstravid rājā sakhā cāṅgiraso nṛpaḥ<BR>
05,149.018a	mādrīsutābhyām ukte tu svamate kurunandanaḥ<BR>
05,149.018c	vāsavir vāsavasamaḥ savyasācy abravīd vacaḥ<BR>
05,149.019a	yo 'yaṃ tapaḥprabhāvena ṛṣisaṃtoṣaṇena ca<BR>
05,149.019c	divyaḥ puruṣa utpanno jvālāvarṇo mahābalaḥ<BR>
05,149.020a	dhanuṣmān kavacī khaḍgī ratham āruhya daṃśitaḥ<BR>
05,149.020c	divyair hayavarair yuktam agnikuṇḍāt samutthitaḥ<BR>
05,149.021a	garjann iva mahāmegho rathaghoṣeṇa vīryavān<BR>
05,149.021c	siṃhasaṃhanano vīraḥ siṃhavikrāntavikramaḥ<BR>
05,149.022a	siṃhorasko mahābāhuḥ siṃhavakṣā mahābalaḥ<BR>
05,149.022c	siṃhapragarjano vīraḥ siṃhaskandho mahādyutiḥ<BR>
05,149.023a	subhrūḥ sudaṃṣṭraḥ suhanuḥ subāhuḥ sumukho 'kṛśaḥ<BR>
05,149.023c	sujatruḥ suviśālākṣaḥ supādaḥ supratiṣṭhitaḥ<BR>
05,149.024a	abhedyaḥ sarvaśastrāṇāṃ prabhinna iva vāraṇaḥ<BR>
05,149.024c	jajñe droṇavināśāya satyavādī jitendriyaḥ<BR>
05,149.025a	dhṛṣṭadyumnam ahaṃ manye sahed bhīṣmasya sāyakān<BR>
05,149.025c	vajrāśanisamasparśān dīptāsyān uragān iva<BR>
05,149.026a	yamadūtasamān vege nipāte pāvakopamān<BR>
05,149.026c	rāmeṇājau viṣahitān vajraniṣpeṣadāruṇān<BR>
05,149.027a	puruṣaṃ taṃ na paśyāmi yaḥ saheta mahāvratam<BR>
05,149.027c	dhṛṣṭadyumnam ṛte rājann iti me dhīyate matiḥ<BR>
05,149.028a	kṣiprahastaś citrayodhī mataḥ senāpatir mama<BR>
05,149.028c	abhedyakavacaḥ śrīmān mātaṅga iva yūthapaḥ<BR>
05,149.028d*0540_01	arjunenaivam ukte tu bhīmo vākyaṃ samādade<BR>
05,149.029	bhīma uvāca<BR>
05,149.029a	vadhārthaṃ yaḥ samutpannaḥ śikhaṇḍī drupadātmajaḥ<BR>
05,149.029c	vadanti siddhā rājendra ṛṣayaś ca samāgatāḥ<BR>
05,149.030a	yasya saṃgrāmamadhyeṣu divyam astraṃ vikurvataḥ<BR>
05,149.030c	rūpaṃ drakṣyanti puruṣā rāmasyeva mahātmanaḥ<BR>
05,149.031a	na taṃ yuddheṣu paśyāmi yo vibhindyāc chikhaṇḍinam<BR>
05,149.031c	śastreṇa samare rājan saṃnaddhaṃ syandane sthitam<BR>
05,149.032a	dvairathe viṣahen nānyo bhīṣmaṃ rājan mahāvratam<BR>
05,149.032c	śikhaṇḍinam ṛte vīraṃ sa me senāpatir mataḥ<BR>
05,149.033	yudhiṣṭhira uvāca<BR>
05,149.033a	sarvasya jagatas tāta sārāsāraṃ balābalam<BR>
05,149.033c	sarvaṃ jānāti dharmātmā gatam eṣyac ca keśavaḥ<BR>
05,149.034a	yam āha kṛṣṇo dāśārhaḥ so 'stu no vāhinīpatiḥ<BR>
05,149.034c	kṛtāstro hy akṛtāstro vā vṛddho vā yadi vā yuvā<BR>
05,149.035a	eṣa no vijaye mūlam eṣa tāta viparyaye<BR>
05,149.035c	atra prāṇāś ca rājyaṃ ca bhāvābhāvau sukhāsukhe<BR>
05,149.036a	eṣa dhātā vidhātā ca siddhir atra pratiṣṭhitā<BR>
05,149.036c	yam āha kṛṣṇo dāśārhaḥ sa naḥ senāpatiḥ kṣamaḥ<BR>
05,149.036e	bravītu vadatāṃ śreṣṭho niśā samativartate<BR>
05,149.037a	tataḥ senāpatiṃ kṛtvā kṛṣṇasya vaśavartinam<BR>
05,149.037c	rātriśeṣe vyatikrānte prayāsyāmo raṇājiram<BR>
05,149.037e	adhivāsitaśastrāś ca kṛtakautukamaṅgalāḥ<BR>
05,149.038	vaiśaṃpāyana uvāca<BR>
05,149.038a	tasya tad vacanaṃ śrutvā dharmarājasya dhīmataḥ<BR>
05,149.038c	abravīt puṇḍarīkākṣo dhanaṃjayam avekṣya ha<BR>
05,149.039a	mamāpy ete mahārāja bhavadbhir ya udāhṛtāḥ<BR>
05,149.039c	netāras tava senāyāḥ śūrā vikrāntayodhinaḥ<BR>
05,149.039e	sarva ete samarthā hi tava śatrūn pramarditum<BR>
05,149.040a	indrasyāpi bhayaṃ hy ete janayeyur mahāhave<BR>
05,149.040c	kiṃ punar dhārtarāṣṭrāṇāṃ lubdhānāṃ pāpacetasām<BR>
05,149.041a	mayāpi hi mahābāho tvatpriyārtham ariṃdama<BR>
05,149.041c	kṛto yatno mahāṃs tatra śamaḥ syād iti bhārata<BR>
05,149.041e	dharmasya gatam ānṛṇyaṃ na sma vācyā vivakṣatām<BR>
05,149.042a	kṛtārthaṃ manyate bālaḥ so ''tmānam avicakṣaṇaḥ<BR>
05,149.042c	dhārtarāṣṭro balasthaṃ ca manyate ''tmānam āturaḥ<BR>
05,149.043a	yujyatāṃ vāhinī sādhu vadhasādhyā hi te matāḥ<BR>
05,149.043c	na dhārtarāṣṭrāḥ śakṣyanti sthātuṃ dṛṣṭvā dhanaṃjayam<BR>
05,149.044a	bhīmasenaṃ ca saṃkruddhaṃ yamau cāpi yamopamau<BR>
05,149.044c	yuyudhānadvitīyaṃ ca dhṛṣṭadyumnam amarṣaṇam<BR>
05,149.045a	abhimanyuṃ draupadeyān virāṭadrupadāv api<BR>
05,149.045c	akṣauhiṇīpatīṃś cānyān narendrān dṛḍhavikramān<BR>
05,149.046a	sāravad balam asmākaṃ duṣpradharṣaṃ durāsadam<BR>
05,149.046c	dhārtarāṣṭrabalaṃ saṃkhye vadhiṣyati na saṃśayaḥ<BR>
05,149.046d*0541_01	dhṛṣṭadyumnam ahaṃ manye senāpatim ariṃdama<BR>
05,149.047a	evam ukte tu kṛṣṇena saṃprahṛṣyan narottamāḥ<BR>
05,149.047c	teṣāṃ prahṛṣṭamanasāṃ nādaḥ samabhavan mahān<BR>
05,149.048a	yoga ity atha sainyānāṃ tvaratāṃ saṃpradhāvatām<BR>
05,149.048c	hayavāraṇaśabdaś ca nemighoṣaś ca sarvaśaḥ<BR>
05,149.048e	śaṅkhadundubhinirghoṣas tumulaḥ sarvato 'bhavat<BR>
05,149.048f*0542_01	tad ugraṃ sāgaranibhaṃ kṣubdhaṃ balasamāgamam<BR>
05,149.048f*0542_02	rathapattigajodagraṃ mahormibhir ivākulam<BR>
05,149.048f*0542_03	dhāvatām āhvayānānāṃ tanutrāṇi ca badhnatām<BR>
05,149.049a	prayāsyatāṃ pāṇḍavānāṃ sasainyānāṃ samantataḥ<BR>
05,149.049c	gaṅgeva pūrṇā durdharṣā samadṛśyata vāhinī<BR>
05,149.050a	agrānīke bhīmaseno mādrīputrau ca daṃśitau<BR>
05,149.050c	saubhadro draupadeyāś ca dhṛṣṭadyumnaś ca pārṣataḥ<BR>
05,149.050e	prabhadrakāś ca pāñcālā bhīmasenamukhā yayuḥ<BR>
05,149.051a	tataḥ śabdaḥ samabhavat samudrasyeva parvaṇi<BR>
05,149.051c	hṛṣṭānāṃ saṃprayātānāṃ ghoṣo divam ivāspṛśat<BR>
05,149.052a	prahṛṣṭā daṃśitā yodhāḥ parānīkavidāraṇāḥ<BR>
05,149.052c	teṣāṃ madhye yayau rājā kuntīputro yudhiṣṭhiraḥ<BR>
05,149.053a	śakaṭāpaṇaveśāś ca yānayugyaṃ ca sarvaśaḥ<BR>
05,149.053c	kośayantrāyudhaṃ caiva ye ca vaidyāś cikitsakāḥ<BR>
05,149.054a	phalgu yac ca balaṃ kiṃ cit tathaiva kṛśadurbalam<BR>
05,149.054c	tat saṃgṛhya yayau rājā ye cāpi paricārakāḥ<BR>
05,149.055a	upaplavye tu pāñcālī draupadī satyavādinī<BR>
05,149.055c	saha strībhir nivavṛte dāsīdāsasamāvṛtā<BR>
05,149.056a	kṛtvā mūlapratīkārān gulmaiḥ sthāvarajaṅgamaiḥ<BR>
05,149.056c	skandhāvāreṇa mahatā prayayuḥ pāṇḍunandanāḥ<BR>
05,149.057a	dadato gāṃ hiraṇyaṃ ca brāhmaṇair abhisaṃvṛtāḥ<BR>
05,149.057c	stūyamānā yayū rājan rathair maṇivibhūṣitaiḥ<BR>
05,149.058a	kekayā dhṛṣṭaketuś ca putraḥ kāśyasya cābhibhūḥ<BR>
05,149.058c	śreṇimān vasudānaś ca śikhaṇḍī cāparājitaḥ<BR>
05,149.059a	hṛṣṭās tuṣṭāḥ kavacinaḥ saśastrāḥ samalaṃkṛtāḥ<BR>
05,149.059c	rājānam anvayuḥ sarve parivārya yudhiṣṭhiram<BR>
05,149.060a	jaghanārdhe virāṭaś ca yajñasenaś ca somakiḥ<BR>
05,149.060c	sudharmā kuntibhojaś ca dhṛṣṭadyumnasya cātmajāḥ<BR>
05,149.061a	rathāyutāni catvāri hayāḥ pañcaguṇās tataḥ<BR>
05,149.061c	pattisainyaṃ daśaguṇaṃ sādinām ayutāni ṣaṭ<BR>
05,149.062a	anādhṛṣṭiś cekitānaś cedirājo 'tha sātyakiḥ<BR>
05,149.062c	parivārya yayuḥ sarve vāsudevadhanaṃjayau<BR>
05,149.063a	āsādya tu kurukṣetraṃ vyūḍhānīkāḥ prahāriṇaḥ<BR>
05,149.063c	pāṇḍavāḥ samadṛśyanta nardanto vṛṣabhā iva<BR>
05,149.064a	te 'vagāhya kurukṣetraṃ śaṅkhān dadhmur ariṃdamāḥ<BR>
05,149.064c	tathaiva dadhmatuḥ śaṅkhau vāsudevadhanaṃjayau<BR>
05,149.065a	pāñcajanyasya nirghoṣaṃ visphūrjitam ivāśaneḥ<BR>
05,149.065c	niśamya sarvasainyāni samahṛṣyanta sarvaśaḥ<BR>
05,149.066a	śaṅkhadundubhisaṃsṛṣṭaḥ siṃhanādas tarasvinām<BR>
05,149.066c	pṛthivīṃ cāntarikṣaṃ ca sāgarāṃś cānvanādayat<BR>
05,149.067a	tato deśe same snigdhe prabhūtayavasendhane<BR>
05,149.067c	niveśayām āsa tadā senāṃ rājā yudhiṣṭhiraḥ<BR>
05,149.068a	parihṛtya śmaśānāni devatāyatanāni ca<BR>
05,149.068c	āśramāṃś ca maharṣīṇāṃ tīrthāny āyatanāni ca<BR>
05,149.069a	madhurānūṣare deśe śive puṇye mahīpatiḥ<BR>
05,149.069c	niveśaṃ kārayām āsa kuntīputro yudhiṣṭhiraḥ<BR>
05,149.070a	tataś ca punar utthāya sukhī viśrāntavāhanaḥ<BR>
05,149.070c	prayayau pṛthivīpālair vṛtaḥ śatasahasraśaḥ<BR>
05,149.071a	vidrāvya śataśo gulmān dhārtarāṣṭrasya sainikān<BR>
05,149.071c	paryakrāmat samantāc ca pārthena saha keśavaḥ<BR>
05,149.072a	śibiraṃ māpayām āsa dhṛṣṭadyumnaś ca pārṣataḥ<BR>
05,149.072c	sātyakiś ca rathodāro yuyudhānaḥ pratāpavān<BR>
05,149.073a	āsādya saritaṃ puṇyāṃ kurukṣetre hiraṇvatīm<BR>
05,149.073c	sūpatīrthāṃ śucijalāṃ śarkarāpaṅkavarjitām<BR>
05,149.074a	khānayām āsa parikhāṃ keśavas tatra bhārata<BR>
05,149.074c	guptyartham api cādiśya balaṃ tatra nyaveśayat<BR>
05,149.075a	vidhir yaḥ śibirasyāsīt pāṇḍavānāṃ mahātmanām<BR>
05,149.075c	tadvidhāni narendrāṇāṃ kārayām āsa keśavaḥ<BR>
05,149.076a	prabhūtajalakāṣṭhāni durādharṣatarāṇi ca<BR>
05,149.076c	bhakṣyabhojyopapannāni śataśo 'tha sahasraśaḥ<BR>
05,149.077a	śibirāṇi mahārhāṇi rājñāṃ tatra pṛthak pṛthak<BR>
05,149.077c	vimānānīva rājendra niviṣṭāni mahītale<BR>
05,149.078a	tatrāsañ śilpinaḥ prājñāḥ śataśo dattavetanāḥ<BR>
05,149.078c	sarvopakaraṇair yuktā vaidyāś ca suviśāradāḥ<BR>
05,149.079a	jyādhanurvarmaśastrāṇāṃ tathaiva madhusarpiṣoḥ<BR>
05,149.079c	sasarja rasapāṃsūnāṃ rāśayaḥ parvatopamāḥ<BR>
05,149.080a	bahūdakaṃ suyavasaṃ tuṣāṅgārasamanvitam<BR>
05,149.080c	śibire śibire rājā saṃcakāra yudhiṣṭhiraḥ<BR>
05,149.081a	mahāyantrāṇi nārācās tomararṣṭiparaśvadhāḥ<BR>
05,149.081c	dhanūṃṣi kavacādīni hṛdy abhūvan nṛṇāṃ tadā<BR>
05,149.082a	gajāḥ kaṅkaṭasaṃnāhā lohavarmottaracchadāḥ<BR>
05,149.082c	adṛśyaṃs tatra giryābhāḥ sahasraśatayodhinaḥ<BR>
05,149.083a	niviṣṭān pāṇḍavāṃs tatra jñātvā mitrāṇi bhārata<BR>
05,149.083c	abhisasrur yathoddeśaṃ sabalāḥ sahavāhanāḥ<BR>
05,149.084a	caritabrahmacaryās te somapā bhūridakṣiṇāḥ<BR>
05,149.084c	jayāya pāṇḍuputrāṇāṃ samājagmur mahīkṣitaḥ<BR>
05,150.001	janamejaya uvāca<BR>
05,150.001a	yudhiṣṭhiraṃ sahānīkam upayāntaṃ yuyutsayā<BR>
05,150.001c	saṃniviṣṭaṃ kurukṣetre vāsudevena pālitam<BR>
05,150.002a	virāṭadrupadābhyāṃ ca saputrābhyāṃ samanvitam<BR>
05,150.002c	kekayair vṛṣṇibhiś caiva pārthivaiḥ śataśo vṛtam<BR>
05,150.003a	mahendram iva cādityair abhiguptaṃ mahārathaiḥ<BR>
05,150.003c	śrutvā duryodhano rājā kiṃ kāryaṃ pratyapadyata<BR>
05,150.004a	etad icchāmy ahaṃ śrotuṃ vistareṇa tapodhana<BR>
05,150.004c	saṃbhrame tumule tasmin yadāsīt kurujāṅgale<BR>
05,150.005a	vyathayeyur hi devānāṃ senām api samāgame<BR>
05,150.005c	pāṇḍavā vāsudevaś ca virāṭadrupadau tathā<BR>
05,150.006a	dhṛṣṭadyumnaś ca pāñcālyaḥ śikhaṇḍī ca mahārathaḥ<BR>
05,150.006c	yuyudhānaś ca vikrānto devair api durāsadaḥ<BR>
05,150.007a	etad icchāmy ahaṃ śrotuṃ vistareṇa tapodhana<BR>
05,150.007c	kurūṇāṃ pāṇḍavānāṃ ca yad yad āsīd viceṣṭitam<BR>
05,150.008	vaiśaṃpāyana uvāca<BR>
05,150.008a	pratiyāte tu dāśārhe rājā duryodhanas tadā<BR>
05,150.008c	karṇaṃ duḥśāsanaṃ caiva śakuniṃ cābravīd idam<BR>
05,150.009a	akṛtenaiva kāryeṇa gataḥ pārthān adhokṣajaḥ<BR>
05,150.009c	sa enān manyunāviṣṭo dhruvaṃ vakṣyaty asaṃśayam<BR>
05,150.010a	iṣṭo hi vāsudevasya pāṇḍavair mama vigrahaḥ<BR>
05,150.010c	bhīmasenārjunau caiva dāśārhasya mate sthitau<BR>
05,150.011a	ajātaśatrur apy adya bhīmārjunavaśānugaḥ<BR>
05,150.011c	nikṛtaś ca mayā pūrvaṃ saha sarvaiḥ sahodaraiḥ<BR>
05,150.012a	virāṭadrupadau caiva kṛtavairau mayā saha<BR>
05,150.012c	tau ca senāpraṇetārau vāsudevavaśānugau<BR>
05,150.013a	bhavitā vigrahaḥ so 'yaṃ tumulo lomaharṣaṇaḥ<BR>
05,150.013c	tasmāt sāṃgrāmikaṃ sarvaṃ kārayadhvam atandritāḥ<BR>
05,150.014a	śibirāṇi kurukṣetre kriyantāṃ vasudhādhipāḥ<BR>
05,150.014c	suparyāptāvakāśāni durādeyāni śatrubhiḥ<BR>
05,150.015a	āsannajalakāṣṭhāni śataśo 'tha sahasraśaḥ<BR>
05,150.015c	acchedyāhāramārgāṇi ratnoccayacitāni ca<BR>
05,150.015e	vividhāyudhapūrṇāni patākādhvajavanti ca<BR>
05,150.016a	samāś ca teṣāṃ panthānaḥ kriyantāṃ nagarād bahiḥ<BR>
05,150.016c	prayāṇaṃ ghuṣyatām adya śvobhūta iti māciram<BR>
05,150.017a	te tatheti pratijñāya śvobhūte cakrire tathā<BR>
05,150.017c	hṛṣṭarūpā mahātmāno vināśāya mahīkṣitām<BR>
05,150.018a	tatas te pārthivāḥ sarve tac chrutvā rājaśāsanam<BR>
05,150.018c	āsanebhyo mahārhebhya udatiṣṭhann amarṣitāḥ<BR>
05,150.019a	bāhūn parighasaṃkāśān saṃspṛśantaḥ śanaiḥ śanaiḥ<BR>
05,150.019c	kāñcanāṅgadadīptāṃś ca candanāgarubhūṣitān<BR>
05,150.020a	uṣṇīṣāṇi niyacchantaḥ puṇḍarīkanibhaiḥ karaiḥ<BR>
05,150.020c	antarīyottarīyāṇi bhūṣaṇāni ca sarvaśaḥ<BR>
05,150.021a	te rathān rathinaḥ śreṣṭhā hayāṃś ca hayakovidāḥ<BR>
05,150.021c	sajjayanti sma nāgāṃś ca nāgaśikṣāsu niṣṭhitāḥ<BR>
05,150.022a	atha varmāṇi citrāṇi kāñcanāni bahūni ca<BR>
05,150.022c	vividhāni ca śastrāṇi cakruḥ sajjāni sarvaśaḥ<BR>
05,150.023a	padātayaś ca puruṣāḥ śastrāṇi vividhāni ca<BR>
05,150.023c	upajahruḥ śarīreṣu hemacitrāṇy anekaśaḥ<BR>
05,150.024a	tad utsava ivodagraṃ saṃprahṛṣṭanarāvṛtam<BR>
05,150.024c	nagaraṃ dhārtarāṣṭrasya bhāratāsīt samākulam<BR>
05,150.025a	janaughasalilāvarto rathanāgāśvamīnavān<BR>
05,150.025c	śaṅkhadundubhinirghoṣaḥ kośasaṃcayaratnavān<BR>
05,150.026a	citrābharaṇavarmormiḥ śastranirmalaphenavān<BR>
05,150.026c	prāsādamālādrivṛto rathyāpaṇamahāhradaḥ<BR>
05,150.027a	yodhacandrodayodbhūtaḥ kururājamahārṇavaḥ<BR>
05,150.027c	adṛśyata tadā rājaṃś candrodaya ivārṇavaḥ<BR>
05,151.001	vaiśaṃpāyana uvāca<BR>
05,151.001a	vāsudevasya tad vākyam anusmṛtya yudhiṣṭhiraḥ<BR>
05,151.001c	punaḥ papraccha vārṣṇeyaṃ kathaṃ mando 'bravīd idam<BR>
05,151.002a	asminn abhyāgate kāle kiṃ ca naḥ kṣamam acyuta<BR>
05,151.002c	kathaṃ ca vartamānā vai svadharmān na cyavemahi<BR>
05,151.003a	duryodhanasya karṇasya śakuneḥ saubalasya ca<BR>
05,151.003c	vāsudeva matajño 'si mama sabhrātṛkasya ca<BR>
05,151.004a	vidurasyāpi te vākyaṃ śrutaṃ bhīṣmasya cobhayoḥ<BR>
05,151.004c	kuntyāś ca vipulaprajña prajñā kārtsnyena te śrutā<BR>
05,151.005a	sarvam etad atikramya vicārya ca punaḥ punaḥ<BR>
05,151.005c	yan naḥ kṣamaṃ mahābāho tad bravīhy avicārayan<BR>
05,151.006a	śrutvaitad dharmarājasya dharmārthasahitaṃ vacaḥ<BR>
05,151.006c	meghadundubhinirghoṣaḥ kṛṣṇo vacanam abravīt<BR>
05,151.007a	uktavān asmi yad vākyaṃ dharmārthasahitaṃ hitam<BR>
05,151.007c	na tu tan nikṛtiprajñe kauravye pratitiṣṭhati<BR>
05,151.008a	na ca bhīṣmasya durmedhāḥ śṛṇoti vidurasya vā<BR>
05,151.008c	mama vā bhāṣitaṃ kiṃ cit sarvam evātivartate<BR>
05,151.009a	na sa kāmayate dharmaṃ na sa kāmayate yaśaḥ<BR>
05,151.009c	jitaṃ sa manyate sarvaṃ durātmā karṇam āśritaḥ<BR>
05,151.010a	bandham ājñāpayām āsa mama cāpi suyodhanaḥ<BR>
05,151.010c	na ca taṃ labdhavān kāmaṃ durātmā śāsanātigaḥ<BR>
05,151.011a	na ca bhīṣmo na ca droṇo yuktaṃ tatrāhatur vacaḥ<BR>
05,151.011c	sarve tam anuvartante ṛte viduram acyuta<BR>
05,151.012a	śakuniḥ saubalaś caiva karṇaduḥśāsanāv api<BR>
05,151.012c	tvayy ayuktāny abhāṣanta mūḍhā mūḍham amarṣaṇam<BR>
05,151.013a	kiṃ ca tena mayoktena yāny abhāṣanta kauravāḥ<BR>
05,151.013c	saṃkṣepeṇa durātmāsau na yuktaṃ tvayi vartate<BR>
05,151.014a	na pārthiveṣu sarveṣu ya ime tava sainikāḥ<BR>
05,151.014c	yat pāpaṃ yan na kalyāṇaṃ sarvaṃ tasmin pratiṣṭhitam<BR>
05,151.015a	na cāpi vayam atyarthaṃ parityāgena karhi cit<BR>
05,151.015c	kauravaiḥ śamam icchāmas tatra yuddham anantaram<BR>
05,151.016a	tac chrutvā pārthivāḥ sarve vāsudevasya bhāṣitam<BR>
05,151.016c	abruvanto mukhaṃ rājñaḥ samudaikṣanta bhārata<BR>
05,151.017a	yudhiṣṭhiras tv abhiprāyam upalabhya mahīkṣitām<BR>
05,151.017c	yogam ājñāpayām āsa bhīmārjunayamaiḥ saha<BR>
05,151.018a	tataḥ kilakilābhūtam anīkaṃ pāṇḍavasya ha<BR>
05,151.018c	ājñāpite tadā yoge samahṛṣyanta sainikāḥ<BR>
05,151.019a	avadhyānāṃ vadhaṃ paśyan dharmarājo yudhiṣṭhiraḥ<BR>
05,151.019c	niṣṭanan bhīmasenaṃ ca vijayaṃ cedam abravīt<BR>
05,151.020a	yadarthaṃ vanavāsaś ca prāptaṃ duḥkhaṃ ca yan mayā<BR>
05,151.020c	so 'yam asmān upaity eva paro 'narthaḥ prayatnataḥ<BR>
05,151.021a	yasmin yatnaḥ kṛto 'smābhiḥ sa no hīnaḥ prayatnataḥ<BR>
05,151.021c	akṛte tu prayatne 'smān upāvṛttaḥ kalir mahān<BR>
05,151.022a	kathaṃ hy avadhyaiḥ saṃgrāmaḥ kāryaḥ saha bhaviṣyati<BR>
05,151.022c	kathaṃ hatvā gurūn vṛddhān vijayo no bhaviṣyati<BR>
05,151.023a	tac chrutvā dharmarājasya savyasācī paraṃtapaḥ<BR>
05,151.023c	yad uktaṃ vāsudevena śrāvayām āsa tad vacaḥ<BR>
05,151.024a	uktavān devakīputraḥ kuntyāś ca vidurasya ca<BR>
05,151.024c	vacanaṃ tat tvayā rājan nikhilenāvadhāritam<BR>
05,151.025a	na ca tau vakṣyato 'dharmam iti me naiṣṭhikī matiḥ<BR>
05,151.025c	na cāpi yuktaṃ kaunteya nivartitum ayudhyataḥ<BR>
05,151.026a	tac chrutvā vāsudevo 'pi savyasācivacas tadā<BR>
05,151.026c	smayamāno 'bravīt pārtham evam etad iti bruvan<BR>
05,151.027a	tatas te dhṛtasaṃkalpā yuddhāya sahasainikāḥ<BR>
05,151.027c	pāṇḍaveyā mahārāja tāṃ rātriṃ sukham āvasan<BR>
05,152.001	vaiśaṃpāyana uvāca<BR>
05,152.001a	vyuṣitāyāṃ rajanyāṃ tu rājā duryodhanas tataḥ<BR>
05,152.001c	vyabhajat tāny anīkāni daśa caikaṃ ca bhārata<BR>
05,152.002a	narahastirathāśvānāṃ sāraṃ madhyaṃ ca phalgu ca<BR>
05,152.002c	sarveṣv eteṣv anīkeṣu saṃdideśa mahīpatiḥ<BR>
05,152.003a	sānukarṣāḥ satūṇīrāḥ savarūthāḥ satomarāḥ<BR>
05,152.003c	sopāsaṅgāḥ saśaktīkāḥ saniṣaṅgāḥ sapothikāḥ<BR>
05,152.004a	sadhvajāḥ sapatākāś ca saśarāsanatomarāḥ<BR>
05,152.004c	rajjubhiś ca vicitrābhiḥ sapāśāḥ saparistarāḥ<BR>
05,152.005a	sakacagrahavikṣepāḥ satailaguḍavālukāḥ<BR>
05,152.005c	sāśīviṣaghaṭāḥ sarve sasarjarasapāṃsavaḥ<BR>
05,152.006a	saghaṇṭāphalakāḥ sarve vāsīvṛkṣādanānvitāḥ<BR>
05,152.006a*0543_01	**** **** sāyoguḍajalopalāḥ<BR>
05,152.006a*0543_02	saśālabhindipālāś ca samadhūc chiṣṭamudgarāḥ<BR>
05,152.006a*0543_03	sakāṇḍadaṇḍakāḥ sarve sasīraviṣatomarāḥ<BR>
05,152.006a*0543_04	saśūrpapiṭakāḥ sarve sadātrāṅkuśatomarāḥ<BR>
05,152.006a*0543_05	sakīlakrakacāḥ sarve<BR>
05,152.006c	vyāghracarmaparīvārā vṛtāś ca dvīpicarmabhiḥ<BR>
05,152.007a	savastayaḥ saśṛṅgāś ca saprāsavividhāyudhāḥ<BR>
05,152.007c	sakuṭhārāḥ sakuddālāḥ satailakṣaumasarpiṣaḥ<BR>
05,152.007d*0544_01	rukmajālapraticchannā nānāmaṇivibhūṣitāḥ<BR>
05,152.007d*0545_01	vyāghracarmaparīdhānāḥ suveṣāḥ samalaṃkṛtāḥ<BR>
05,152.008a	citrānīkāḥ suvapuṣo jvalitā iva pāvakāḥ<BR>
05,152.008c	tathā kavacinaḥ śūrāḥ śastreṣu kṛtaniśramāḥ<BR>
05,152.009a	kulīnā hayayonijñāḥ sārathye viniveśitāḥ<BR>
05,152.009c	baddhāriṣṭā baddhakakṣyā baddhadhvajapatākinaḥ<BR>
05,152.009d*0546_01	baddhābharaṇanirvyūhā baddhacarmāsipaṭṭiśāḥ<BR>
05,152.010a	caturyujo rathāḥ sarve sarve śastrasamāyutāḥ<BR>
05,152.010c	saṃhṛṣṭavāhanāḥ sarve sarve śataśarāsanāḥ<BR>
05,152.011a	dhuryayor hayayor ekas tathānyau pārṣṇisārathī<BR>
05,152.011c	tau cāpi rathināṃ śreṣṭhau rathī ca hayavit tathā<BR>
05,152.012a	nagarāṇīva guptāni durādeyāni śatrubhiḥ<BR>
05,152.012c	āsan rathasahasrāṇi hemamālīni sarvaśaḥ<BR>
05,152.013a	yathā rathās tathā nāgā baddhakakṣyāḥ svalaṃkṛtāḥ<BR>
05,152.013c	babhūvuḥ sapta puruṣā ratnavanta ivādrayaḥ<BR>
05,152.014a	dvāv aṅkuśadharau teṣu dvāv uttamadhanurdharau<BR>
05,152.014c	dvau varāsidharau rājann ekaḥ śaktipatākadhṛk<BR>
05,152.015a	gajair mattaiḥ samākīrṇaṃ savarmāyudhakośakaiḥ<BR>
05,152.015c	tad babhūva balaṃ rājan kauravyasya sahasraśaḥ<BR>
05,152.016a	vicitrakavacāmuktaiḥ sapatākaiḥ svalaṃkṛtaiḥ<BR>
05,152.016c	sādibhiś copasaṃpannā āsann ayutaśo hayāḥ<BR>
05,152.017a	susaṃgrāhāḥ susaṃtoṣā hemabhāṇḍaparicchadāḥ<BR>
05,152.017c	anekaśatasāhasrās te ca sādivaśe sthitāḥ<BR>
05,152.018a	nānārūpavikārāś ca nānākavacaśastriṇaḥ<BR>
05,152.018c	padātino narās tatra babhūvur hemamālinaḥ<BR>
05,152.019a	rathasyāsan daśa gajā gajasya daśa vājinaḥ<BR>
05,152.019c	narā daśa hayasyāsan pādarakṣāḥ samantataḥ<BR>
05,152.020a	rathasya nāgāḥ pañcāśan nāgasyāsañ śataṃ hayāḥ<BR>
05,152.020c	hayasya puruṣāḥ sapta bhinnasaṃdhānakāriṇaḥ<BR>
05,152.021a	senā pañcaśataṃ nāgā rathās tāvanta eva ca<BR>
05,152.021b*0547_01	pañcāśac ca śataṃ cāśvā narāḥ pañcaguṇās tataḥ<BR>
05,152.021c	daśasenā ca pṛtanā pṛtanā daśavāhinī<BR>
05,152.022a	vāhinī pṛtanā senā dhvajinī sādinī camūḥ<BR>
05,152.022c	akṣauhiṇīti paryāyair niruktātha varūthinī<BR>
05,152.022e	evaṃ vyūḍhāny anīkāni kauraveyeṇa dhīmatā<BR>
05,152.023a	akṣauhiṇyo daśaikā ca saṃkhyātāḥ sapta caiva ha<BR>
05,152.023c	akṣauhiṇyas tu saptaiva pāṇḍavānām abhūd balam<BR>
05,152.023e	akṣauhiṇyo daśaikā ca kauravāṇām abhūd balam<BR>
05,152.024a	narāṇāṃ pañcapañcāśad eṣā pattir vidhīyate<BR>
05,152.024c	senāmukhaṃ ca tisras tā gulma ity abhisaṃjñitaḥ<BR>
05,152.025a	daśa gulmā gaṇas tv āsīd gaṇās tv ayutaśo 'bhavan<BR>
05,152.025c	duryodhanasya senāsu yotsyamānāḥ prahāriṇaḥ<BR>
05,152.026a	tatra duryodhano rājā śūrān buddhimato narān<BR>
05,152.026c	prasamīkṣya mahābāhuś cakre senāpatīṃs tadā<BR>
05,152.027a	pṛthag akṣauhiṇīnāṃ ca praṇetṝn narasattamān<BR>
05,152.027c	vidhipūrvaṃ samānīya pārthivān abhyaṣecayat<BR>
05,152.028a	kṛpaṃ droṇaṃ ca śalyaṃ ca saindhavaṃ ca mahāratham<BR>
05,152.028c	sudakṣiṇaṃ ca kāmbojaṃ kṛtavarmāṇam eva ca<BR>
05,152.029a	droṇaputraṃ ca karṇaṃ ca bhūriśravasam eva ca<BR>
05,152.029c	śakuniṃ saubalaṃ caiva bāhlīkaṃ ca mahāratham<BR>
05,152.030a	divase divase teṣāṃ prativelaṃ ca bhārata<BR>
05,152.030c	cakre sa vividhāḥ saṃjñāḥ pratyakṣaṃ ca punaḥ punaḥ<BR>
05,152.031a	tathā viniyatāḥ sarve ye ca teṣāṃ padānugāḥ<BR>
05,152.031b*0548_01	hṛṣṭāḥ puṣṭāḥ susaṃnaddhā vikrame dṛḍhaniścayāḥ<BR>
05,152.031c	babhūvuḥ sainikā rājan rājñaḥ priyacikīrṣavaḥ<BR>
05,153.001	vaiśaṃpāyana uvāca<BR>
05,153.001a	tataḥ śāṃtanavaṃ bhīṣmaṃ prāñjalir dhṛtarāṣṭrajaḥ<BR>
05,153.001c	saha sarvair mahīpālair idaṃ vacanam abravīt<BR>
05,153.002a	ṛte senāpraṇetāraṃ pṛtanā sumahaty api<BR>
05,153.002c	dīryate yuddham āsādya pipīlikapuṭaṃ yathā<BR>
05,153.003a	na hi jātu dvayor buddhiḥ samā bhavati karhi cit<BR>
05,153.003c	śauryaṃ ca nāma netṝṇāṃ spardhate ca parasparam<BR>
05,153.004a	śrūyate ca mahāprājña haihayān amitaujasaḥ<BR>
05,153.004c	abhyayur brāhmaṇāḥ sarve samucchritakuśadhvajāḥ<BR>
05,153.005a	tān anvayus tadā vaiśyāḥ śūdrāś caiva pitāmaha<BR>
05,153.005c	ekatas tu trayo varṇā ekataḥ kṣatriyarṣabhāḥ<BR>
05,153.006a	te sma yuddheṣv abhajyanta trayo varṇāḥ punaḥ punaḥ<BR>
05,153.006b*0549_01	tathāpi niyatāḥ sarve kṣatriyās tu jaghanyajāḥ<BR>
05,153.006c	kṣatriyās tu jayanty eva bahulaṃ caikato balam<BR>
05,153.007a	tatas te kṣatriyān eva papracchur dvijasattamāḥ<BR>
05,153.007c	tebhyaḥ śaśaṃsur dharmajñā yāthātathyaṃ pitāmaha<BR>
05,153.008a	vayam ekasya śṛṇumo mahābuddhimato raṇe<BR>
05,153.008c	bhavantas tu pṛthak sarve svabuddhivaśavartinaḥ<BR>
05,153.009a	tatas te brāhmaṇāś cakrur ekaṃ senāpatiṃ dvijam<BR>
05,153.009c	nayeṣu kuśalaṃ śūram ajayan kṣatriyāṃs tataḥ<BR>
05,153.010a	evaṃ ye kuśalaṃ śūraṃ hite sthitam akalmaṣam<BR>
05,153.010c	senāpatiṃ prakurvanti te jayanti raṇe ripūn<BR>
05,153.011a	bhavān uśanasā tulyo hitaiṣī ca sadā mama<BR>
05,153.011c	asaṃhāryaḥ sthito dharme sa naḥ senāpatir bhava<BR>
05,153.012a	raśmīvatām ivādityo vīrudhām iva candramāḥ<BR>
05,153.012c	kubera iva yakṣāṇāṃ marutām iva vāsavaḥ<BR>
05,153.013a	parvatānāṃ yathā meruḥ suparṇaḥ patatām iva<BR>
05,153.013c	kumāra iva bhūtānāṃ vasūnām iva havyavāṭ<BR>
05,153.014a	bhavatā hi vayaṃ guptāḥ śakreṇeva divaukasaḥ<BR>
05,153.014c	anādhṛṣyā bhaviṣyāmas tridaśānām api dhruvam<BR>
05,153.015a	prayātu no bhavān agre devānām iva pāvakiḥ<BR>
05,153.015c	vayaṃ tvām anuyāsyāmaḥ saurabheyā ivarṣabham<BR>
05,153.015d*0550_01	ity uktvā pādayos tasya nipapāta narādhipaḥ<BR>
05,153.015d*0550_02	rakṣāsmān rājaśārdūla tvām ahaṃ śaraṇaṃ gataḥ<BR>
05,153.016	bhīṣma uvāca<BR>
05,153.016a	evam etan mahābāho yathā vadasi bhārata<BR>
05,153.016c	yathaiva hi bhavanto me tathaiva mama pāṇḍavāḥ<BR>
05,153.017a	api caiva maya śreyo vācyaṃ teṣāṃ narādhipa<BR>
05,153.017c	yoddhavyaṃ tu tavārthāya yathā sa samayaḥ kṛtaḥ<BR>
05,153.018a	na tu paśyāmi yoddhāram ātmanaḥ sadṛśaṃ bhuvi<BR>
05,153.018c	ṛte tasmān naravyāghrāt kuntīputrād dhanaṃjayāt<BR>
05,153.019a	sa hi veda mahābāhur divyāny astrāṇi sarvaśaḥ<BR>
05,153.019c	na tu māṃ vivṛto yuddhe jātu yudhyeta pāṇḍavaḥ<BR>
05,153.020a	ahaṃ sa ca kṣaṇenaiva nirmanuṣyam idaṃ jagat<BR>
05,153.020c	kuryāṃ śastrabalenaiva sasurāsurarākṣasam<BR>
05,153.021a	na tv evotsādanīyā me pāṇḍoḥ putrā narādhipa<BR>
05,153.021c	tasmād yodhān haniṣyāmi prayogeṇāyutaṃ sadā<BR>
05,153.022a	evam eṣāṃ kariṣyāmi nidhanaṃ kurunandana<BR>
05,153.022c	na cet te māṃ haniṣyanti pūrvam eva samāgame<BR>
05,153.023a	senāpatis tv ahaṃ rājan samayenāpareṇa te<BR>
05,153.023c	bhaviṣyāmi yathākāmaṃ tan me śrotum ihārhasi<BR>
05,153.024a	karṇo vā yudhyatāṃ pūrvam ahaṃ vā pṛthivīpate<BR>
05,153.024c	spardhate hi sadātyarthaṃ sūtaputro mayā raṇe<BR>
05,153.025	karṇa uvāca<BR>
05,153.025a	nāhaṃ jīvati gāṅgeye yotsye rājan kathaṃ cana<BR>
05,153.025c	hate bhīṣme tu yotsyāmi saha gāṇḍīvadhanvanā<BR>
05,153.026	vaiśaṃpāyana uvāca<BR>
05,153.026a	tataḥ senāpatiṃ cakre vidhivad bhūridakṣiṇam<BR>
05,153.026c	dhṛtarāṣṭrātmajo bhīṣmaṃ so 'bhiṣikto vyarocata<BR>
05,153.027a	tato bherīś ca śaṅkhāṃś ca śataśaś caiva puṣkarān<BR>
05,153.027c	vādayām āsur avyagrāḥ puruṣā rājaśāsanāt<BR>
05,153.028a	siṃhanādāś ca vividhā vāhanānāṃ ca nisvanāḥ<BR>
05,153.028c	prādurāsann anabhre ca varṣaṃ rudhirakardamam<BR>
05,153.029a	nirghātāḥ pṛthivīkampā gajabṛṃhitanisvanāḥ<BR>
05,153.029c	āsaṃś ca sarvayodhānāṃ pātayanto manāṃsy uta<BR>
05,153.030a	vācaś cāpy aśarīriṇyo divaś colkāḥ prapedire<BR>
05,153.030c	śivāś ca bhayavedinyo nedur dīptasvarā bhṛśam<BR>
05,153.031a	senāpatye yadā rājā gāṅgeyam abhiṣiktavān<BR>
05,153.031c	tadaitāny ugrarūpāṇi abhavañ śataśo nṛpa<BR>
05,153.032a	tataḥ senāpatiṃ kṛtvā bhīṣmaṃ parabalārdanam<BR>
05,153.032c	vācayitvā dvijaśreṣṭhān niṣkair gobhiś ca bhūriśaḥ<BR>
05,153.033a	vardhamāno jayāśīrbhir niryayau sainikair vṛtaḥ<BR>
05,153.033c	āpageyaṃ puraskṛtya bhrātṛbhiḥ sahitas tadā<BR>
05,153.033e	skandhāvāreṇa mahatā kurukṣetraṃ jagāma ha<BR>
05,153.034a	parikramya kurukṣetraṃ karṇena saha kauravaḥ<BR>
05,153.034c	śibiraṃ māpayām āsa same deśe narādhipaḥ<BR>
05,153.035a	madhurānūṣare deśe prabhūtayavasendhane<BR>
05,153.035c	yathaiva hāstinapuraṃ tadvac chibiram ābabhau<BR>
05,154.001	janamejaya uvāca<BR>
05,154.001a	āpageyaṃ mahātmānaṃ bhīṣmaṃ śastrabhṛtāṃ varam<BR>
05,154.001c	pitāmahaṃ bhāratānāṃ dhvajaṃ sarvamahīkṣitām<BR>
05,154.002a	bṛhaspatisamaṃ buddhyā kṣamayā pṛthivīsamam<BR>
05,154.002c	samudram iva gāmbhīrye himavantam iva sthiram<BR>
05,154.003a	prajāpatim ivaudārye tejasā bhāskaropamam<BR>
05,154.003c	mahendram iva śatrūṇāṃ dhvaṃsanaṃ śaravṛṣṭibhiḥ<BR>
05,154.004a	raṇayajñe pratibhaye svābhīle lomaharṣaṇe<BR>
05,154.004c	dīkṣitaṃ cirarātrāya śrutvā rājā yudhiṣṭhiraḥ<BR>
05,154.005a	kim abravīn mahābāhuḥ sarvadharmaviśāradaḥ<BR>
05,154.005c	bhīmasenārjunau vāpi kṛṣṇo vā pratyapadyata<BR>
05,154.006	vaiśaṃpāyana uvāca<BR>
05,154.006a	āpaddharmārthakuśalo mahābuddhir yudhiṣṭhiraḥ<BR>
05,154.006c	sarvān bhrātṝn samānīya vāsudevaṃ ca sātvatam<BR>
05,154.006e	uvāca vadatāṃ śreṣṭhaḥ sāntvapūrvam idaṃ vacaḥ<BR>
05,154.007a	paryākrāmata sainyāni yattās tiṣṭhata daṃśitāḥ<BR>
05,154.007c	pitāmahena vo yuddhaṃ pūrvam eva bhaviṣyati<BR>
05,154.007e	tasmāt saptasu senāsu praṇetṝn mama paśyata<BR>
05,154.008	vāsudeva uvāca<BR>
05,154.008a	yathārhati bhavān vaktum asmin kāla upasthite<BR>
05,154.008c	tathedam arthavad vākyam uktaṃ te bharatarṣabha<BR>
05,154.009a	rocate me mahābāho kriyatāṃ yad anantaram<BR>
05,154.009c	nāyakās tava senāyām abhiṣicyantu sapta vai<BR>
05,154.010	vaiśaṃpāyana uvāca<BR>
05,154.010a	tato drupadam ānāyya virāṭaṃ śinipuṃgavam<BR>
05,154.010c	dhṛṣṭadyumnaṃ ca pāñcālyaṃ dhṛṣṭaketuṃ ca pārthivam<BR>
05,154.010e	śikhaṇḍinaṃ ca pāñcālyaṃ sahadevaṃ ca māgadham<BR>
05,154.011a	etān sapta maheṣvāsān vīrān yuddhābhinandinaḥ<BR>
05,154.011c	senāpraṇetṝn vidhivad abhyaṣiñcad yudhiṣṭhiraḥ<BR>
05,154.012a	sarvasenāpatiṃ cātra dhṛṣṭadyumnam upādiśat<BR>
05,154.012c	droṇāntahetor utpanno ya iddhāñ jātavedasaḥ<BR>
05,154.013a	sarveṣām eva teṣāṃ tu samastānāṃ mahātmanām<BR>
05,154.013c	senāpatipatiṃ cakre guḍākeśaṃ dhanaṃjayam<BR>
05,154.014a	arjunasyāpi netā ca saṃyantā caiva vājinām<BR>
05,154.014c	saṃkarṣaṇānujaḥ śrīmān mahābuddhir janārdanaḥ<BR>
05,154.015a	tad dṛṣṭvopasthitaṃ yuddhaṃ samāsannaṃ mahātyayam<BR>
05,154.015c	prāviśad bhavanaṃ rājñaḥ pāṇḍavasya halāyudhaḥ<BR>
05,154.016a	sahākrūraprabhṛtibhir gadasāmbolmukādibhiḥ<BR>
05,154.016c	raukmiṇeyāhukasutaiś cārudeṣṇapurogamaiḥ<BR>
05,154.017a	vṛṣṇimukhyair abhigatair vyāghrair iva balotkaṭaiḥ<BR>
05,154.017c	abhigupto mahābāhur marudbhir iva vāsavaḥ<BR>
05,154.018a	nīlakauśeyavasanaḥ kailāsaśikharopamaḥ<BR>
05,154.018c	siṃhakhelagatiḥ śrīmān madaraktāntalocanaḥ<BR>
05,154.019a	taṃ dṛṣṭvā dharmarājaś ca keśavaś ca mahādyutiḥ<BR>
05,154.019c	udatiṣṭhat tadā pārtho bhīmakarmā vṛkodaraḥ<BR>
05,154.020a	gāṇḍīvadhanvā ye cānye rājānas tatra ke cana<BR>
05,154.020c	pūjayāṃ cakrur abhyetya te sma sarve halāyudham<BR>
05,154.021a	tatas taṃ pāṇḍavo rājā kare pasparśa pāṇinā<BR>
05,154.021c	vāsudevapurogās tu sarva evābhyavādayan<BR>
05,154.022a	virāṭadrupadau vṛddhāv abhivādya halāyudhaḥ<BR>
05,154.022c	yudhiṣṭhireṇa sahita upāviśad ariṃdamaḥ<BR>
05,154.023a	tatas teṣūpaviṣṭeṣu pārthiveṣu samantataḥ<BR>
05,154.023c	vāsudevam abhiprekṣya rauhiṇeyo 'bhyabhāṣata<BR>
05,154.024a	bhavitāyaṃ mahāraudro dāruṇaḥ puruṣakṣayaḥ<BR>
05,154.024c	diṣṭam etad dhruvaṃ manye na śakyam ativartitum<BR>
05,154.025a	asmād yuddhāt samuttīrṇān api vaḥ sasuhṛjjanān<BR>
05,154.025c	arogān akṣatair dehaiḥ paśyeyam iti me matiḥ<BR>
05,154.026a	sametaṃ pārthivaṃ kṣatraṃ kālapakvam asaṃśayam<BR>
05,154.026c	vimardaḥ sumahān bhāvī māṃsaśoṇitakardamaḥ<BR>
05,154.027a	ukto mayā vāsudevaḥ punaḥ punar upahvare<BR>
05,154.027c	saṃbandhiṣu samāṃ vṛttiṃ vartasva madhusūdana<BR>
05,154.028a	pāṇḍavā hi yathāsmākaṃ tathā duryodhano nṛpaḥ<BR>
05,154.028c	tasyāpi kriyatāṃ yuktyā saparyeti punaḥ punaḥ<BR>
05,154.029a	tac ca me nākarod vākyaṃ tvadarthe madhusūdanaḥ<BR>
05,154.029c	niviṣṭaḥ sarvabhāvena dhanaṃjayam avekṣya ca<BR>
05,154.030a	dhruvo jayaḥ pāṇḍavānām iti me niścitā matiḥ<BR>
05,154.030c	tathā hy abhiniveśo 'yaṃ vāsudevasya bhārata<BR>
05,154.031a	na cāham utsahe kṛṣṇam ṛte lokam udīkṣitum<BR>
05,154.031c	tato 'ham anuvartāmi keśavasya cikīrṣitam<BR>
05,154.032a	ubhau śiṣyau hi me vīrau gadāyuddhaviśāradau<BR>
05,154.032c	tulyasneho 'smy ato bhīme tathā duryodhane nṛpe<BR>
05,154.033a	tasmād yāsyāmi tīrthāni sarasvatyā niṣevitum<BR>
05,154.033c	na hi śakṣyāmi kauravyān naśyamānān upekṣitum<BR>
05,154.034a	evam uktvā mahābāhur anujñātaś ca pāṇḍavaiḥ<BR>
05,154.034c	tīrthayātrāṃ yayau rāmo nivartya madhusūdanam<BR>
05,155.001	vaiśaṃpāyana uvāca<BR>
05,155.001a	etasminn eva kāle tu bhīṣmakasya mahātmanaḥ<BR>
05,155.001c	hiraṇyalomno nṛpateḥ sākṣād indrasakhasya vai<BR>
05,155.002a	āhṛtīnām adhipater bhojasyātiyaśasvinaḥ<BR>
05,155.002c	dākṣiṇātyapateḥ putro dikṣu rukmīti viśrutaḥ<BR>
05,155.003a	yaḥ kiṃpuruṣasiṃhasya gandhamādanavāsinaḥ<BR>
05,155.003c	śiṣyaḥ kṛtsnaṃ dhanurvedaṃ catuṣpādam avāptavān<BR>
05,155.004a	yo māhendraṃ dhanur lebhe tulyaṃ gāṇḍīvatejasā<BR>
05,155.004c	śārṅgeṇa ca mahābāhuḥ saṃmitaṃ divyam akṣayam<BR>
05,155.005a	trīṇy evaitāni divyāni dhanūṃṣi divicāriṇām<BR>
05,155.005c	vāruṇaṃ gāṇḍivaṃ tatra māhendraṃ vijayaṃ dhanuḥ<BR>
05,155.006a	śārṅgaṃ tu vaiṣṇavaṃ prāhur divyaṃ tejomayaṃ dhanuḥ<BR>
05,155.006c	dhārayām āsa yat kṛṣṇaḥ parasenābhayāvaham<BR>
05,155.007a	gāṇḍīvaṃ pāvakāl lebhe khāṇḍave pākaśāsaniḥ<BR>
05,155.007c	drumād rukmī mahātejā vijayaṃ pratyapadyata<BR>
05,155.008a	saṃchidya mauravān pāśān nihatya muram ojasā<BR>
05,155.008c	nirjitya narakaṃ bhaumam āhṛtya maṇikuṇḍale<BR>
05,155.009a	ṣoḍaśa strīsahasrāṇi ratnāni vividhāni ca<BR>
05,155.009c	pratipede hṛṣīkeśaḥ śārṅgaṃ ca dhanur uttamam<BR>
05,155.010a	rukmī tu vijayaṃ labdhvā dhanur meghasamasvanam<BR>
05,155.010c	vibhīṣayann iva jagat pāṇḍavān abhyavartata<BR>
05,155.011a	nāmṛṣyata purā yo 'sau svabāhubaladarpitaḥ<BR>
05,155.011c	rukmiṇyā haraṇaṃ vīro vāsudevena dhīmatā<BR>
05,155.012a	kṛtvā pratijñāṃ nāhatvā nivartiṣyāmi keśavam<BR>
05,155.012c	tato 'nvadhāvad vārṣṇeyaṃ sarvaśastrabhṛtāṃ varam<BR>
05,155.013a	senayā caturaṅgiṇyā mahatyā dūrapātayā<BR>
05,155.013c	vicitrāyudhavarmiṇyā gaṅgayeva pravṛddhayā<BR>
05,155.014a	sa samāsādya vārṣṇeyaṃ yogānām īśvaraṃ prabhum<BR>
05,155.014b*0551_01	kṛtapratijño rājāsau vāsudevena nirjitaḥ<BR>
05,155.014c	vyaṃsito vrīḍito rājann ājagāma sa kuṇḍinam<BR>
05,155.015a	yatraiva kṛṣṇena raṇe nirjitaḥ paravīrahā<BR>
05,155.015c	tatra bhojakaṭaṃ nāma cakre nagaram uttamam<BR>
05,155.016a	sainyena mahatā tena prabhūtagajavājinā<BR>
05,155.016c	puraṃ tad bhuvi vikhyātaṃ nāmnā bhojakaṭaṃ nṛpa<BR>
05,155.017a	sa bhojarājaḥ sainyena mahatā parivāritaḥ<BR>
05,155.017c	akṣauhiṇyā mahāvīryaḥ pāṇḍavān samupāgamat<BR>
05,155.018a	tataḥ sa kavacī khaḍgī śarī dhanvī talī rathī<BR>
05,155.018c	dhvajenādityavarṇena praviveśa mahācamūm<BR>
05,155.019a	viditaḥ pāṇḍaveyānāṃ vāsudevapriyepsayā<BR>
05,155.019c	yudhiṣṭhiras tu taṃ rājā pratyudgamyābhyapūjayat<BR>
05,155.020a	sa pūjitaḥ pāṇḍusutair yathānyāyaṃ susatkṛtaḥ<BR>
05,155.020c	pratipūjya ca tān sarvān viśrāntaḥ sahasainikaḥ<BR>
05,155.020e	uvāca madhye vīrāṇāṃ kuntīputraṃ dhanaṃjayam<BR>
05,155.021a	sahāyo 'smi sthito yuddhe yadi bhīto 'si pāṇḍava<BR>
05,155.021c	kariṣyāmi raṇe sāhyam asahyaṃ tava śatrubhiḥ<BR>
05,155.022a	na hi me vikrame tulyaḥ pumān astīha kaś cana<BR>
05,155.022b*0552_01	haniṣyāmi raṇe bhāgaṃ yan me dāsyasi pāṇḍava<BR>
05,155.022b*0552_02	api droṇakṛpau vīrau bhīṣmakarṇāv atho punaḥ<BR>
05,155.022b*0552_03	atha vā sarva evaite tiṣṭhantu vasudhādhipāḥ<BR>
05,155.022c	nihatya samare śatrūṃs tava dāsyāmi phalguna<BR>
05,155.023a	ity ukto dharmarājasya keśavasya ca saṃnidhau<BR>
05,155.023c	śṛṇvatāṃ pārthivendrāṇām anyeṣāṃ caiva sarvaśaḥ<BR>
05,155.024a	vāsudevam abhiprekṣya dharmarājaṃ ca pāṇḍavam<BR>
05,155.024c	uvāca dhīmān kaunteyaḥ prahasya sakhipūrvakam<BR>
05,155.025a	yudhyamānasya me vīra gandharvaiḥ sumahābalaiḥ<BR>
05,155.025c	sahāyo ghoṣayātrāyāṃ kas tadāsīt sakhā mama<BR>
05,155.026a	tathā pratibhaye tasmin devadānavasaṃkule<BR>
05,155.026c	khāṇḍave yudhyamānasya kaḥ sahāyas tadābhavat<BR>
05,155.027a	nivātakavacair yuddhe kālakeyaiś ca dānavaiḥ<BR>
05,155.027c	tatra me yudhyamānasya kaḥ sahāyas tadābhavat<BR>
05,155.028a	tathā virāṭanagare kurubhiḥ saha saṃgare<BR>
05,155.028c	yudhyato bahubhis tāta kaḥ sahāyo 'bhavan mama<BR>
05,155.029a	upajīvya raṇe rudraṃ śakraṃ vaiśravaṇaṃ yamam<BR>
05,155.029c	varuṇaṃ pāvakaṃ caiva kṛpaṃ droṇaṃ ca mādhavam<BR>
05,155.030a	dhārayan gāṇḍivaṃ divyaṃ dhanus tejomayaṃ dṛḍham<BR>
05,155.030c	akṣayyaśarasaṃyukto divyāstraparibṛṃhitaḥ<BR>
05,155.031a	kauravāṇāṃ kule jātaḥ pāṇḍoḥ putro viśeṣataḥ<BR>
05,155.031c	droṇaṃ vyapadiśañ śiṣyo vāsudevasahāyavān<BR>
05,155.031d*0553_01	bhīto 'smīti kathaṃ brūyāṃ dadhāno gāṇḍivaṃ dhanuḥ<BR>
05,155.032a	katham asmadvidho brūyād bhīto 'smīty ayaśaskaram<BR>
05,155.032c	vacanaṃ naraśārdūla vajrāyudham api svayam<BR>
05,155.033a	nāsmi bhīto mahābāho sahāyārthaś ca nāsti me<BR>
05,155.033c	yathākāmaṃ yathāyogaṃ gaccha vānyatra tiṣṭha vā<BR>
05,155.033d*0554_01	tac chrutvā vacanaṃ tasya vijayasya ca dhīmataḥ<BR>
05,155.034a	vinivartya tato rukmī senāṃ sāgarasaṃnibhām<BR>
05,155.034c	duryodhanam upāgacchat tathaiva bharatarṣabha<BR>
05,155.035a	tathaiva cābhigamyainam uvāca sa narādhipaḥ<BR>
05,155.035c	pratyākhyātaś ca tenāpi sa tadā śūramāninā<BR>
05,155.036a	dvāv eva tu mahārāja tasmād yuddhād vyapeyatuḥ<BR>
05,155.036c	rauhiṇeyaś ca vārṣṇeyo rukmī ca vasudhādhipaḥ<BR>
05,155.037a	gate rāme tīrthayātrāṃ bhīṣmakasya sute tathā<BR>
05,155.037c	upāviśan pāṇḍaveyā mantrāya punar eva hi<BR>
05,155.038a	samitir dharmarājasya sā pārthivasamākulā<BR>
05,155.038c	śuśubhe tārakācitrā dyauś candreṇeva bhārata<BR>
05,156.001	janamejaya uvāca<BR>
05,156.001a	tathā vyūḍheṣv anīkeṣu kurukṣetre dvijarṣabha<BR>
05,156.001c	kim akurvanta kuravaḥ kālenābhipracoditāḥ<BR>
05,156.002	vaiśaṃpāyana uvāca<BR>
05,156.002a	tathā vyūḍheṣv anīkeṣu yat teṣu bharatarṣabha<BR>
05,156.002c	dhṛtarāṣṭro mahārāja saṃjayaṃ vākyam abravīt<BR>
05,156.003a	ehi saṃjaya me sarvam ācakṣvānavaśeṣataḥ<BR>
05,156.003c	senāniveśe yadvṛttaṃ kurupāṇḍavasenayoḥ<BR>
05,156.004a	diṣṭam eva paraṃ manye pauruṣaṃ cāpy anarthakam<BR>
05,156.004c	yad ahaṃ jānamāno 'pi yuddhadoṣān kṣayodayān<BR>
05,156.005a	tathāpi nikṛtiprajñaṃ putraṃ durdyūtadevinam<BR>
05,156.005c	na śaknomi niyantuṃ vā kartuṃ vā hitam ātmanaḥ<BR>
05,156.006a	bhavaty eva hi me sūta buddhir doṣānudarśinī<BR>
05,156.006c	duryodhanaṃ samāsādya punaḥ sā parivartate<BR>
05,156.007a	evaṃ gate vai yad bhāvi tad bhaviṣyati saṃjaya<BR>
05,156.007c	kṣatradharmaḥ kila raṇe tanutyāgo 'bhipūjitaḥ<BR>
05,156.008	saṃjaya uvāca<BR>
05,156.008a	tvadyukto 'yam anupraśno mahārāja yathārhasi<BR>
05,156.008c	na tu duryodhane doṣam imam āsaktum arhasi<BR>
05,156.008e	śṛṇuṣvānavaśeṣeṇa vadato mama pārthiva<BR>
05,156.009a	ya ātmano duścaritād aśubhaṃ prāpnuyān naraḥ<BR>
05,156.009c	enasā na sa daivaṃ vā kālaṃ vā gantum arhati<BR>
05,156.010a	mahārāja manuṣyeṣu nindyaṃ yaḥ sarvam ācaret<BR>
05,156.010c	sa vadhyaḥ sarvalokasya ninditāni samācaran<BR>
05,156.011a	nikārā manujaśreṣṭha pāṇḍavais tvatpratīkṣayā<BR>
05,156.011c	anubhūtāḥ sahāmātyair nikṛtair adhidevane<BR>
05,156.012a	hayānāṃ ca gajānāṃ ca rājñāṃ cāmitatejasām<BR>
05,156.012c	vaiśasaṃ samare vṛttaṃ yat tan me śṛṇu sarvaśaḥ<BR>
05,156.013a	sthiro bhūtvā mahārāja sarvalokakṣayodayam<BR>
05,156.013c	yathābhūtaṃ mahāyuddhe śrutvā mā vimanā bhava<BR>
05,156.014a	na hy eva kartā puruṣaḥ karmaṇoḥ śubhapāpayoḥ<BR>
05,156.014c	asvatantro hi puruṣaḥ kāryate dāruyantravat<BR>
05,156.015a	ke cid īśvaranirdiṣṭāḥ ke cid eva yadṛcchayā<BR>
05,156.015c	pūrvakarmabhir apy anye traidham etad vikṛṣyate<BR>
05,156.015d*0555_01	tasmād anartham āpannaḥ sthiro bhūtvā niśāmaya<BR>
05,157.001	saṃjaya uvāca<BR>
05,157.001a	hiraṇvatyāṃ niviṣṭeṣu pāṇḍaveṣu mahātmasu<BR>
05,157.001b*0556_01	nyaviśanta mahārāja kauraveyā yathāvidhi<BR>
05,157.001b*0556_02	tatra duryodhano rājā niveśya balam ojasā<BR>
05,157.001b*0556_03	saṃmānayitvā nṛpatīn nyasya gulmāṃs tathaiva ca<BR>
05,157.001b*0556_04	ārakṣasya vidhiṃ kṛtvā yodhānāṃ tatra bhārata<BR>
05,157.001b*0556_05	karṇaṃ duḥśāsanaṃ caiva śakuniṃ cāpi saubalam<BR>
05,157.001b*0556_06	ānāyya nṛpatis tatra mantrayām āsa bhārata<BR>
05,157.001c	duryodhano mahārāja karṇena saha bhārata<BR>
05,157.001d*0557_01	saṃbhāṣitvā ca karṇena bhrātrā duḥśāsanena ca<BR>
05,157.002a	saubalena ca rājendra tathā duḥśāsanena ca<BR>
05,157.002c	āhūyopahvare rājann ulūkam idam abravīt<BR>
05,157.003a	ulūka gaccha kaitavya pāṇḍavān sahasomakān<BR>
05,157.003c	gatvā mama vaco brūhi vāsudevasya śṛṇvataḥ<BR>
05,157.004a	idaṃ tat samanuprāptaṃ varṣapūgābhicintitam<BR>
05,157.004c	pāṇḍavānāṃ kurūṇāṃ ca yuddhaṃ lokabhayaṃkaram<BR>
05,157.005a	yad etat katthanāvākyaṃ saṃjayo mahad abravīt<BR>
05,157.005b*0558_01	vāsudevasahāyasya garjataḥ sānujasya te<BR>
05,157.005c	madhye kurūṇāṃ kaunteya tasya kālo 'yam āgataḥ<BR>
05,157.005e	yathā vaḥ saṃpratijñātaṃ tat sarvaṃ kriyatām iti<BR>
05,157.005f@009_0001	jyeṣṭhaṃ tathaiva kaunteyaṃ brūyās tvaṃ vacanān mama<BR>
05,157.005f@009_0002	bhrātṛbhiḥ sahitaḥ sarvaiḥ somakaiś ca sakekayaiḥ<BR>
05,157.005f@009_0003	kathaṃ vā dhārmiko bhūtvā tvam adharme manaḥ kṛthāḥ<BR>
05,157.005f@009_0004	ya icchasi jagat sarvaṃ naśyamānaṃ nṛśaṃsavat<BR>
05,157.005f@009_0005	abhayaṃ sarvabhūtebhyo dātā tvam iti me matiḥ<BR>
05,157.005f@009_0006	śrūyate hi purā gītaḥ śloko 'yaṃ bharatarṣabha<BR>
05,157.005f@009_0007	prahlādenātha bhadraṃ te hṛte rājye tu daivataiḥ<BR>
05,157.005f@009_0008	yasya dharmadhvajo nityaṃ surādhvaja ivocchritaḥ<BR>
05,157.005f@009_0009	pracchannāni ca pāpāni baiḍālaṃ nāma tad vratam<BR>
05,157.005f@009_0010	atra te vartayiṣyāmi ākhyānam idam uttamam<BR>
05,157.005f@009_0011	kathitaṃ nāradeneha pitur mama narādhipa<BR>
05,157.005f@009_0012	mārjāraḥ kila duṣṭātmā niśceṣṭaḥ sarvakarmasu<BR>
05,157.005f@009_0013	ūrdhvabāhuḥ sthito rājan gaṅgātīre kadā cana<BR>
05,157.005f@009_0014	sa vai kṛtvā manaḥśuddhiṃ pratyayārthaṃ śarīriṇām<BR>
05,157.005f@009_0015	karomi dharmam ity āha sarvān eva śarīriṇaḥ<BR>
05,157.005f@009_0016	tasya kālena mahatā viśrambhaṃ jagmur aṇḍajāḥ<BR>
05,157.005f@009_0017	sametya ca praśaṃsanti mārjāraṃ taṃ viśāṃ pate<BR>
05,157.005f@009_0018	pūjyamānas tu taiḥ sarvaiḥ pakṣibhiḥ pakṣibhojanaḥ<BR>
05,157.005f@009_0019	ātmakāryaṃ kṛtaṃ mene caryāyāś ca kṛtaṃ phalam<BR>
05,157.005f@009_0020	atha dīrghasya kālasya taṃ deśaṃ mūṣikā yayuḥ<BR>
05,157.005f@009_0021	dadṛśus taṃ ca te tatra dhārmikaṃ vratacāriṇam<BR>
05,157.005f@009_0022	kāryeṇa mahatā yuktaṃ dambhayuktena bhārata<BR>
05,157.005f@009_0023	teṣāṃ matir iyaṃ rājann āsīt tatra viniścaye<BR>
05,157.005f@009_0024	bahumitrā vayaṃ sarve teṣāṃ no mātulo hy ayam<BR>
05,157.005f@009_0025	rakṣāṃ karotu satataṃ vṛddhabālasya sarvaśaḥ<BR>
05,157.005f@009_0026	upagamya tu te sarve biḍālam idam abruvan<BR>
05,157.005f@009_0027	bhavatprasādād icchāmaś cartuṃ caiva yathāsukham<BR>
05,157.005f@009_0028	bhavān no gatir avyagrā bhavān naḥ paramaḥ suhṛt<BR>
05,157.005f@009_0029	te vayaṃ sahitāḥ sarve bhavantaṃ śaraṇaṃ gatāḥ<BR>
05,157.005f@009_0030	bhavān dharmaparo nityaṃ bhavān dharme vyavasthitaḥ<BR>
05,157.005f@009_0031	sa no rakṣa mahāprajña tridaśān iva vajrabhṛt<BR>
05,157.005f@009_0032	evam uktas tu taiḥ sarvair mūṣikaiḥ sa viśāṃ pate<BR>
05,157.005f@009_0033	pratyuvāca tataḥ sarvān mūṣikān mūṣikāntakṛt<BR>
05,157.005f@009_0034	dvayor yogaṃ na paśyāmi tapaso rakṣaṇasya ca<BR>
05,157.005f@009_0035	avaśyaṃ tu mayā kāryaṃ vacanaṃ bhavatāṃ hitam<BR>
05,157.005f@009_0036	yuṣmābhir api kartavyaṃ vacanaṃ mama nityaśaḥ<BR>
05,157.005f@009_0037	tapasāsmi pariśrānto dṛḍhaṃ niyamam āsthitaḥ<BR>
05,157.005f@009_0038	na cāpi gamane śaktiṃ kāṃ cit paśyāmi cintayan<BR>
05,157.005f@009_0039	so 'smi neyaḥ sadā tātā nadīkūlam itaḥ sukham<BR>
05,157.005f@009_0040	tatheti taṃ pratijñāya mūṣikā bharatarṣabha<BR>
05,157.005f@009_0041	vṛddhabālam atho sarve mārjārāya nyavedayan<BR>
05,157.005f@009_0042	tataḥ sa pāpo duṣṭātmā mūṣikān atha bhakṣayan<BR>
05,157.005f@009_0043	pīvaraś ca suvarṇaś ca dṛḍhabandhaś ca jāyate<BR>
05,157.005f@009_0044	mūṣikāṇāṃ gaṇaś cātra bhṛśaṃ saṃkṣīyate 'tha saḥ<BR>
05,157.005f@009_0045	mārjāro vardhate cāpi tejobalasamanvitaḥ<BR>
05,157.005f@009_0046	tatas te mūṣikāḥ sarve sametyānyonyam abruvan<BR>
05,157.005f@009_0047	mātulo vardhate nityaṃ vayaṃ kṣīyāmahe bhṛśam<BR>
05,157.005f@009_0048	tataḥ prājñatamaḥ kaś ciḍ ḍiṇḍiko nāma mūṣikaḥ<BR>
05,157.005f@009_0049	abravīd vacanaṃ rājan mūṣikāṇāṃ mahāgaṇam<BR>
05,157.005f@009_0050	gacchatāṃ vo nadītīraṃ sahitānāṃ viśeṣataḥ<BR>
05,157.005f@009_0051	pṛṣṭhato 'haṃ gamiṣyāmi sahaiva mātulena tu<BR>
05,157.005f@009_0052	sādhu sādhv iti te sarve pūjayāṃ cakrire tadā<BR>
05,157.005f@009_0053	cakruś caiva yathānyāyaṃ ḍiṇḍikasya vaco 'rthavat<BR>
05,157.005f@009_0054	avijñānāt tataḥ so 'tha ḍiṇḍikaṃ hy upabhuktavān<BR>
05,157.005f@009_0055	tatas te sahitāḥ sarve mantrayām āsur añjasā<BR>
05,157.005f@009_0056	tatra vṛddhatamaḥ kaś cit koliko nāma mūṣikaḥ<BR>
05,157.005f@009_0057	abravīd vacanaṃ rājañ jñātimadhye yathātatham<BR>
05,157.005f@009_0058	na mātulo dharmakāmaś chadmamātraṃ kṛtā śikhā<BR>
05,157.005f@009_0059	na mūlaphalabhakṣasya viṣṭhā bhavati lomaśā<BR>
05,157.005f@009_0060	asya gātrāṇi vardhante gaṇaś ca parihīyate<BR>
05,157.005f@009_0061	adya saptāṣṭadivasān ḍiṇḍiko 'pi na dṛśyate<BR>
05,157.005f@009_0062	etac chrutvā vacaḥ sarve mūṣikā vipradudruvuḥ<BR>
05,157.005f@009_0063	biḍālo 'pi sa duṣṭātmā jagāmaiva yathāgatam<BR>
05,157.005f@009_0064	tathā tvam api duṣṭātman baiḍālaṃ vratam āsthitaḥ<BR>
05,157.005f@009_0065	carasi jñātiṣu sadā biḍālo mūṣikeṣv iva<BR>
05,157.005f@009_0066	anyathā kila te vākyam anyathā karma dṛśyate<BR>
05,157.005f@009_0067	dambhanārthāya lokasya vedāś copaśamaś ca te<BR>
05,157.005f@009_0068	tyaktvā chadma tv idaṃ rājan kṣatradharmaṃ samāśritaḥ<BR>
05,157.005f@009_0069	kuru kāryāṇi sarvāṇi dharmiṣṭho 'si nararṣabha<BR>
05,157.005f@009_0070	bāhuvīryeṇa pṛthivīṃ labdhvā bharatasattama<BR>
05,157.005f@009_0071	dehi dānaṃ dvijātibhyaḥ pitṛbhyaś ca yathocitam<BR>
05,157.005f@009_0072	kliṣṭāyā varṣapūgāṃś ca mātur mātṛhite sthitaḥ<BR>
05,157.005f@009_0073	pramārjāśru raṇe jitvā saṃmānaṃ param āvaha<BR>
05,157.005f@009_0074	pañca grāmā vṛtā yatnān nāsmābhir apavarjitāḥ<BR>
05,157.005f@009_0075	yudhyāmahe kathaṃ saṃkhye kopayema ca pāṇḍavān<BR>
05,157.005f@009_0076	tvatkṛte duṣṭabhāvasya saṃtyāgo vidurasya ca<BR>
05,157.005f@009_0077	jātuṣe ca gṛhe dāhaṃ smara taṃ puruṣo bhava<BR>
05,157.005f@009_0078	yac ca kṛṣṇam avocas tvam āyāntaṃ kurusaṃsadi<BR>
05,157.005f@009_0079	ayam asmi sthito rājañ śamāya samarāya ca<BR>
05,157.005f@009_0080	tasyāyam āgataḥ kālaḥ samarasya narādhipa<BR>
05,157.005f@009_0081	etad arthaṃ mayā sarvaṃ kṛtam etad yudhiṣṭhira<BR>
05,157.005f@009_0082	kiṃ nu yuddhāt paraṃ lābhaṃ kṣatriyo bahu manyate<BR>
05,157.005f@009_0083	kiṃ ca tvaṃ kṣatriyakule jātaḥ saṃprathito bhuvi<BR>
05,157.005f@009_0084	droṇād astrāṇi saṃprāpya kṛpāc ca bharatarṣabha<BR>
05,157.005f@009_0085	tulyayonau samabale vāsudevaṃ samāśritaḥ<BR>
05,157.005f@009_0086	brūyās tvaṃ vāsudevaṃ ca pāṇḍavānāṃ samīpataḥ<BR>
05,157.005f@009_0087	ātmārthaṃ pāṇḍavārthaṃ ca yatto māṃ pratiyodhaya<BR>
05,157.005f@009_0088	sabhāmadhye ca yad rūpaṃ māyayā kṛtavān asi<BR>
05,157.005f@009_0089	tat tathaiva punaḥ kṛtvā sārjuno mām abhidrava<BR>
05,157.005f@009_0090	indrajālaṃ ca māyāṃ vai kuhakā vāpi bhīṣaṇā<BR>
05,157.005f@009_0091	āttaśastrasya saṃgrāme vahanti pratigarjanāḥ<BR>
05,157.005f@009_0092	vayam apy utsahema dyāṃ khaṃ ca gacchema māyayā<BR>
05,157.005f@009_0093	rasātalaṃ viśā 'mopi aindraṃ vā puram eva tu<BR>
05,157.005f@009_0094	darśayema ca rūpāṇi svaśarīre bahūny api<BR>
05,157.005f@009_0095	na tu paryāyataḥ siddhir buddhim āpnoti mānuṣīm<BR>
05,157.005f@009_0096	manasaiva hi bhūtāni dhātaiva kurute vaśe<BR>
05,157.005f@009_0097	yad bravīṣi ca vārṣṇeya dhārtarāṣṭrān ahaṃ raṇe<BR>
05,157.005f@009_0098	ghātayitvā pradāsyāmi pārthebhyo rājyam uttamam<BR>
05,157.005f@009_0099	ācacakṣe ca me sarvaṃ saṃjayas tava bhāṣitam<BR>
05,157.005f@009_0100	maddvitīyena pārthena vairaṃ vaḥ savyasācinā<BR>
05,157.005f@009_0101	sa satyasaṃgaro bhūtvā pāṇḍavārthe parākramī<BR>
05,157.005f@009_0102	yudhyasvādya raṇe yattaḥ paśyāmaḥ puruṣo bhava<BR>
05,157.005f@009_0103	yas tu śatrum abhijñāya śuddhaṃ pauruṣam āsthitaḥ<BR>
05,157.005f@009_0104	karoti dviṣatāṃ śokaṃ sa jīvati sujīvitam<BR>
05,157.005f@009_0105	akasmāc caiva te kṛṣṇa khyātaṃ loke mahad yaśaḥ<BR>
05,157.005f@009_0106	adyedānīṃ vijānīmaḥ santi ṣaṇḍhāḥ saśṛṅgakāḥ<BR>
05,157.005f@009_0107	madvidho nāpi nṛpatis tvayi yuktaḥ kathaṃ cana<BR>
05,157.005f@009_0108	sannāhaṃ saṃyuge kartuṃ kaṃsabhṛtye viśeṣataḥ<BR>
05,157.006a	amarṣaṃ rājyaharaṇaṃ vanavāsaṃ ca pāṇḍava<BR>
05,157.006c	draupadyāś ca parikleśaṃ saṃsmaran puruṣo bhava<BR>
05,157.007a	yadarthaṃ kṣatriyā sūte garbhaṃ tad idam āgatam<BR>
05,157.007c	balaṃ vīryaṃ ca śauryaṃ ca paraṃ cāpy astralāghavam<BR>
05,157.007e	pauruṣaṃ darśayan yuddhe kopasya kuru niṣkṛtim<BR>
05,157.008a	parikliṣṭasya dīnasya dīrghakāloṣitasya ca<BR>
05,157.008c	na sphuṭed dhṛdayaṃ kasya aiśvaryād bhraṃśitasya ca<BR>
05,157.009a	kule jātasya śūrasya paravitteṣu gṛdhyataḥ<BR>
05,157.009c	ācchinnaṃ rājyam ākramya kopaṃ kasya na dīpayet<BR>
05,157.010a	yat tad uktaṃ mahad vākyaṃ karmaṇā tad vibhāvyatām<BR>
05,157.010c	akarmaṇā katthitena santaḥ kupuruṣaṃ viduḥ<BR>
05,157.011a	amitrāṇāṃ vaśe sthānaṃ rājyasya ca punarbhavaḥ<BR>
05,157.011c	dvāv arthau yudhyamānasya tasmāt kuruta pauruṣam<BR>
05,157.012a	asmān vā tvaṃ parājitya praśādhi pṛthivīm imām<BR>
05,157.012c	atha vā nihato 'smābhir vīralokaṃ gamiṣyasi<BR>
05,157.013a	rāṣṭrāt pravrājanaṃ kleśaṃ vanavāsaṃ ca pāṇḍava<BR>
05,157.013c	kṛṣṇāyāś ca parikleśaṃ saṃsmaran puruṣo bhava<BR>
05,157.014a	apriyāṇāṃ ca vacane pravrajatsu punaḥ punaḥ<BR>
05,157.014c	amarṣaṃ darśayādya tvam amarṣo hy eva pauruṣam<BR>
05,157.015a	krodho balaṃ tathā vīryaṃ jñānayogo 'stralāghavam<BR>
05,157.015c	iha te pārtha dṛśyantāṃ saṃgrāme puruṣo bhava<BR>
05,157.016a	taṃ ca tūbarakaṃ mūḍhaṃ bahvāśinam avidyakam<BR>
05,157.016c	ulūka madvaco brūyā asakṛd bhīmasenakam<BR>
05,157.016d*0559_01	virāṭanagare pārtha yas tvaṃ sūdo hy abhūḥ purā<BR>
05,157.016d*0559_02	ballavo nāma vikhyātas tan mamaiva hi pauruṣam<BR>
05,157.017a	aśaktenaiva yac chaptaṃ sabhāmadhye vṛkodara<BR>
05,157.017c	duḥśāsanasya rudhiraṃ pīyatāṃ yadi śakyate<BR>
05,157.017d@010_0001	yad bravīṣi ca kaunteya dhārtarāṣṭrān ahaṃ raṇe<BR>
05,157.017d@010_0002	nihaniṣyāmi tarasā tasya kālo 'yam āgataḥ<BR>
05,157.017d@010_0003	tvaṃ hi bhojye puraskāryo bhakṣye peye ca bhārata<BR>
05,157.017d@010_0004	kva yuddhaṃ kva ca bhoktavyaṃ yudhyasva puruṣo bhava<BR>
05,157.017d@010_0005	śayiṣyase hato bhūmau gadām āliṅgya bhārata<BR>
05,157.017d@010_0006	tad vṛthā ca sabhāmadhye valgitaṃ te vṛkodara<BR>
05,157.017d@010_0007	ulūka nakulaṃ brūhi vacanān mama bhārata<BR>
05,157.017d@010_0008	yudhyasvādya sthiro bhūtva paśyāmas tava pauruṣam<BR>
05,157.017d@010_0009	yudhiṣṭhirānurāgaṃ ca dveṣaṃ ca mayi bhārata<BR>
05,157.017d@010_0010	kṛṣṇāyāś ca parikleśaṃ smaredānīṃ yathātatham<BR>
05,157.017d@010_0011	brūyās tvaṃ sahadevaṃ ca rājamadhye vaco mama<BR>
05,157.017d@010_0012	yudhyedānīṃ raṇe yattaḥ kleśān smara ca pāṇḍava<BR>
05,157.017d@010_0013	virāṭadrupadau cobhau brūyās tvaṃ vacanān mama<BR>
05,157.017d@010_0014	na dṛṣṭapūrvā bhartāro bhṛtyair api mahāguṇaiḥ<BR>
05,157.017d@010_0015	tathārthapatibhir bhṛtyā yataḥ sṛṣṭāḥ prajās tataḥ<BR>
05,157.017d@010_0016	aślāghyo 'yaṃ narapatir yuvayor iti cāgatam<BR>
05,157.017d@010_0017	te yūyaṃ saṃhatā bhūtvā tadvadhārthaṃ mamāpi ca<BR>
05,157.017d@010_0018	ātmārthaṃ pāṇḍavārthaṃ ca prayudhyadhvaṃ mayā saha<BR>
05,157.017d@010_0019	dhṛṣṭadyumnaṃ ca pāñcālyaṃ brūyās tvaṃ vacanān mama<BR>
05,157.017d@010_0020	eṣa te samayaḥ prāpto labdhavyaś ca tvayāpi saḥ<BR>
05,157.017d@010_0021	droṇam āsādya samare jñāsyase hitam uttamam<BR>
05,157.017d@010_0022	yudhyasva sasuhṛt pāpaṃ kuru karma suduṣkaram<BR>
05,157.017d@010_0023	śikhaṇḍinam atho brūhi ulūka vacanān mama<BR>
05,157.017d@010_0024	strīti matvā mahābāhur na haniṣyati kauravaḥ<BR>
05,157.017d@010_0025	gāṅgeyo dhanvināṃ śreṣṭho yudhyedānīṃ sunirbhayam<BR>
05,157.017d@010_0026	kuru karma raṇe yattaḥ paśyāmaḥ pauruṣaṃ tava<BR>
05,157.017d@010_0027	evam uktvā tato rājā prahasyolūkam abravīt<BR>
05,157.017d@010_0028	dhanaṃjayaṃ punar brūhi vāsudevasya śṛṇvataḥ<BR>
05,157.018a	lohābhihāro nirvṛttaḥ kurukṣetram akardamam<BR>
05,157.018c	puṣṭās te 'śvā bhṛtā yodhāḥ śvo yudhyasva sakeśavaḥ<BR>
05,157.018d@011_0001	asamāgamya bhīṣmeṇa saṃyuge kiṃ vikatthase<BR>
05,157.018d@011_0002	ārurukṣur yathā mandaḥ parvataṃ gandhamādanam<BR>
05,157.018d@011_0003	evaṃ katthasi kaunteya akatthan puruṣo bhava<BR>
05,157.018d@011_0004	sūtaputraṃ sudurdharṣaṃ śalyaṃ ca balināṃ varam<BR>
05,157.018d@011_0005	droṇaṃ ca balināṃ śreṣṭhaṃ śacīpatisamaṃ yudhi<BR>
05,157.018d@011_0006	ajitvā saṃyuge pārtha rājyaṃ katham ihecchasi<BR>
05,157.018d@011_0007	brāhme dhanuṣi cācāryaṃ vedayor antagaṃ dvayoḥ<BR>
05,157.018d@011_0008	yudhi dhuryam avikṣobhyam anīkacaram acyutam<BR>
05,157.018d@011_0009	droṇaṃ mahādyutiṃ pārtha jetum icchasi tan mṛṣā<BR>
05,157.018d@011_0010	na hi śuśruma vātena merum unmathitaṃ girim<BR>
05,157.018d@011_0011	anilo vā vahen meruṃ dyaur vāpi nipaten mahīm<BR>
05,157.018d@011_0012	yugaṃ vā parivarteta yady evaṃ syād yathāttha mām<BR>
05,157.018d@011_0013	ko hy asti jīvitākāṅkṣī prāpyemam arimardanam<BR>
05,157.018d@011_0014	pārtho vā itaro vāpi ko 'nyaḥ svasti gṛhān vrajet<BR>
05,157.018d@011_0015	katham ābhyām abhidhyātaḥ saṃspṛṣṭo dāruṇena vā<BR>
05,157.018d@011_0016	raṇe jīvan pramucyeta padā bhūmim upaspṛśan<BR>
05,157.018d@011_0017	kiṃ darduraḥ kūpaśayo yathemāṃ<BR>
05,157.018d@011_0018	na budhyase rājacamūṃ sametām<BR>
05,157.018d@011_0019	durādharṣāṃ devacamūprakāśāṃ<BR>
05,157.018d@011_0020	guptāṃ narendrais tridaśair iva dyām<BR>
05,157.018d@011_0021	prācyaiḥ pratīcyair atha dākṣiṇātyair<BR>
05,157.018d@011_0022	udīcyakāmbojaśakaiḥ khaśaiś ca<BR>
05,157.018d@011_0023	śālvaiḥ samatsyaiḥ kurumadhyadeśyair<BR>
05,157.018d@011_0024	mlecchaiḥ pulindair draviḍāndhrakāñcyaiḥ<BR>
05,157.018d@011_0025	nānājanaughaṃ yudhi saṃpravṛddhaṃ<BR>
05,157.018d@011_0026	gāṅgaṃ yathā vegam apāraṇīyam<BR>
05,157.018d@011_0027	māṃ ca sthitaṃ nāgabalasya madhye<BR>
05,157.018d@011_0028	yuyutsase manda kim alpabuddhe<BR>
05,157.018d@011_0029	akṣayyāv iṣudhī caiva agnidattaṃ ca te ratham<BR>
05,157.018d@011_0030	jānīmo hi raṇe pārtha ketuṃ divyaṃ ca bhārata<BR>
05,157.018d@011_0031	akatthamāno yudhyasva katthase 'rjuna kiṃ bahu<BR>
05,157.018d@011_0032	paryāyāt siddhir etasya naitat sidhyati katthanāt<BR>
05,157.018d@011_0033	yadīdaṃ katthanāl loke sidhyet karma dhanaṃjaya<BR>
05,157.018d@011_0034	sarve bhaveyuḥ siddhārthāḥ katthane ko hi durgataḥ<BR>
05,157.018d@011_0035	jānāmi te vāsudevaṃ sahāyaṃ<BR>
05,157.018d@011_0036	jānāmi te gāṇḍivaṃ tālamātram<BR>
05,157.018d@011_0037	jānāmy ahaṃ tvādṛśo nāsti yoddhā<BR>
05,157.018d@011_0038	jānānas te rājyam etad dharāmi<BR>
05,157.018d@011_0039	na tu paryāyadharmeṇa siddhiṃ prāpnoti mānavaḥ<BR>
05,157.018d@011_0040	manasaivānukūlāni dhātaiva kurute vaśe<BR>
05,157.018d@011_0041	trayodaśa samā bhuktaṃ rājyaṃ vilapatas tava<BR>
05,157.018d@011_0042	bhūyaś caiva praśāsiṣye tvāṃ nihatya sabāndhavam<BR>
05,157.018d@011_0043	kva tadā gāṇḍivaṃ te 'bhūd yat tvaṃ dāsapaṇair jitaḥ<BR>
05,157.018d@011_0044	kva tadā bhīmasenasya balam āsīc ca phalguna<BR>
05,157.018d@011_0045	sagadād bhīmasenād vā phālgunād vā sagāṇḍivāt<BR>
05,157.018d@011_0046	na vai mokṣas tadā yo 'bhūd vinā kṛṣṇām aninditām<BR>
05,157.018d@011_0047	sā vo dāsye samāpannān mocayām āsa pārṣatī<BR>
05,157.018d@011_0048	amānuṣyaṃ samāpannān dāsakarmaṇy avasthitān<BR>
05,157.018d@011_0049	avocaṃ yat ṣaṇḍhatilān ahaṃ vas tathyam eva tat<BR>
05,157.018d@011_0050	dhṛtā hi veṇī pārthena virāṭanagare tadā<BR>
05,157.018d@011_0051	sūdakarmaṇi viśrāntaṃ virāṭasya mahānase<BR>
05,157.018d@011_0052	bhīmasenena kaunteya yat tu tan mama pauruṣam<BR>
05,157.018d@011_0053	evam eva sadā daṇḍaṃ kṣatriyāḥ kṣatriye dadhuḥ<BR>
05,157.018d@011_0054	veṇīṃ kṛtvā ṣaṇḍhaveṣaḥ kanyāṃ nartitavān asi<BR>
05,157.018d@011_0055	na bhayād vāsudevasya na cāpi tava phālguna<BR>
05,157.018d@011_0056	rājyaṃ pratipradāsyāmi yudhyasva sahakeśavaḥ<BR>
05,157.018d@011_0057	na māyā hīndrajālaṃ vā kuhakā vāpi bhīṣaṇāḥ<BR>
05,157.018d@011_0058	vyāttaśastrasya saṃgrāme vahanti pratigarjanāḥ<BR>
05,157.018d@011_0059	vāsudevasahasraṃ vā phālgunānāṃ śatāni vā<BR>
05,157.018d@011_0060	āsādya mām amogheṣuṃ draviṣyanti diśo daśa<BR>
05,157.018d@011_0061	saṃyugaṃ gaccha bhīṣmeṇa bhindhi vā śirasā girim<BR>
05,157.018d@011_0062	tarasva vā mahāgādhaṃ bāhubhyāṃ puruṣodadhim<BR>
05,157.018d@011_0063	śāradvatamahāmīnaṃ saumadattitimiṃgilam<BR>
05,157.018d@011_0064	bhīṣmavegam aparyantaṃ droṇagrāhadurāsadam<BR>
05,157.018d@011_0065	karṇaśalyajhaṣāvartaṃ kāmbojavaḍavāmukham<BR>
05,157.018d@011_0066	duḥśāsanaughaṃ śalaśalyamatsyaṃ<BR>
05,157.018d@011_0067	suṣeṇacitrāyudhanāganakram<BR>
05,157.018d@011_0068	jayadrathādriṃ purumitragādhaṃ<BR>
05,157.018d@011_0069	durmarṣaṇodaṃ śakuniprapātam<BR>
05,157.018d@011_0070	śastraugham akṣayyam abhipravṛddhaṃ<BR>
05,157.018d@011_0071	yadāvagāhya śramanaṣṭacetāḥ<BR>
05,157.018d@011_0072	bhaviṣyasi tvaṃ hatasarvabāndhavas<BR>
05,157.018d@011_0073	tadā manas te paritāpam eṣyati<BR>
05,157.018d@011_0074	tadā manas te tridivādivāśucer<BR>
05,157.018d@011_0075	nivartitā pārtha mahīpraśāsanāt<BR>
05,157.018d@011_0076	praśāmya rājyaṃ hi sudurlabhaṃ tvayā<BR>
05,157.018d@011_0077	bubhūṣitaḥ svarga ivātapasvinā<BR>
05,158.001	saṃjaya uvāca<BR>
05,158.001a	senāniveśaṃ saṃprāpya kaitavyaḥ pāṇḍavasya ha<BR>
05,158.001c	samāgataḥ pāṇḍaveyair yudhiṣṭhiram abhāṣata<BR>
05,158.002a	abhijño dūtavākyānāṃ yathoktaṃ bruvato mama<BR>
05,158.002c	duryodhanasamādeśaṃ śrutvā na kroddhum arhasi<BR>
05,158.003	yudhiṣṭhira uvāca<BR>
05,158.003a	ulūka na bhayaṃ te 'sti brūhi tvaṃ vigatajvaraḥ<BR>
05,158.003c	yan mataṃ dhārtarāṣṭrasya lubdhasyādīrghadarśinaḥ<BR>
05,158.004	saṃjaya uvāca<BR>
05,158.004a	tato dyutimatāṃ madhye pāṇḍavānāṃ mahātmanām<BR>
05,158.004c	sṛñjayānāṃ ca sarveṣāṃ kṛṣṇasya ca yaśasvinaḥ<BR>
05,158.005a	drupadasya saputrasya virāṭasya ca saṃnidhau<BR>
05,158.005c	bhūmipānāṃ ca sarveṣāṃ madhye vākyaṃ jagāda ha<BR>
05,158.006a	idaṃ tvām abravīd rājā dhārtarāṣṭro mahāmanāḥ<BR>
05,158.006c	śṛṇvatāṃ kuruvīrāṇāṃ tan nibodha narādhipa<BR>
05,158.007a	parājito 'si dyūtena kṛṣṇā cānāyitā sabhām<BR>
05,158.007c	śakyo 'marṣo manuṣyeṇa kartuṃ puruṣamāninā<BR>
05,158.008a	dvādaśaiva tu varṣāṇi vane dhiṣṇyād vivāsitāḥ<BR>
05,158.008c	saṃvatsaraṃ virāṭasya dāsyam āsthāya coṣitāḥ<BR>
05,158.009a	amarṣaṃ rājyaharaṇaṃ vanavāsaṃ ca pāṇḍava<BR>
05,158.009c	draupadyāś ca parikleśaṃ saṃsmaran puruṣo bhava<BR>
05,158.010a	aśaktena ca yac chaptaṃ bhīmasenena pāṇḍava<BR>
05,158.010c	duḥśāsanasya rudhiraṃ pīyatāṃ yadi śakyate<BR>
05,158.011a	lohābhihāro nirvṛttaḥ kurukṣetram akardamam<BR>
05,158.011c	samaḥ panthā bhṛtā yodhāḥ śvo yudhyasva sakeśavaḥ<BR>
05,158.012a	asamāgamya bhīṣmeṇa saṃyuge kiṃ vikatthase<BR>
05,158.012c	ārurukṣur yathā mandaḥ parvataṃ gandhamādanam<BR>
05,158.012d*0560_01	evaṃ katthasi kaunteya akatthan kuru pauruṣam<BR>
05,158.012d*0560_02	sūtaputraṃ sudurdharṣaṃ śalyaṃ ca balināṃ varam<BR>
05,158.013a	droṇaṃ ca yudhyatāṃ śreṣṭhaṃ śacīpatisamaṃ yudhi<BR>
05,158.013c	ajitvā saṃyuge pārtha rājyaṃ katham ihecchasi<BR>
05,158.014a	brāhme dhanuṣi cācāryaṃ vedayor antaraṃ dvayoḥ<BR>
05,158.014c	yudhi dhuryam avikṣobhyam anīkadharam acyutam<BR>
05,158.015a	droṇaṃ mohād yudhā pārtha yaj jigīṣasi tan mṛṣā<BR>
05,158.015c	na hi śuśruma vātena merum unmathitaṃ girim<BR>
05,158.016a	anilo vā vahen meruṃ dyaur vāpi nipaten mahīm<BR>
05,158.016c	yugaṃ vā parivarteta yady evaṃ syād yathāttha mām<BR>
05,158.017a	ko hy ābhyāṃ jīvitākāṅkṣī prāpyāstram arimardanam<BR>
05,158.017c	gajo vājī naro vāpi punaḥ svasti gṛhān vrajet<BR>
05,158.018a	katham ābhyām abhidhyātaḥ saṃsṛṣṭo dāruṇena vā<BR>
05,158.018c	raṇe jīvan vimucyeta padā bhūmim upaspṛśan<BR>
05,158.019a	kiṃ darduraḥ kūpaśayo yathemāṃ; na budhyase rājacamūṃ sametām<BR>
05,158.019c	durādharṣāṃ devacamūprakāśāṃ; guptāṃ narendrais tridaśair iva dyām<BR>
05,158.020a	prācyaiḥ pratīcyair atha dākṣiṇātyair; udīcyakāmbojaśakaiḥ khaśaiś ca<BR>
05,158.020c	śālvaiḥ samatsyaiḥ kurumadhyadeśair; mlecchaiḥ pulindair draviḍāndhrakāñcyaiḥ<BR>
05,158.021a	nānājanaughaṃ yudhi saṃpravṛddhaṃ; gāṅgaṃ yathā vegam avāraṇīyam<BR>
05,158.021c	māṃ ca sthitaṃ nāgabalasya madhye; yuyutsase manda kim alpabuddhe<BR>
05,158.022a	ity evam uktvā rājānaṃ dharmaputraṃ yudhiṣṭhiram<BR>
05,158.022c	abhyāvṛtya punar jiṣṇum ulūkaḥ pratyabhāṣata<BR>
05,158.023a	akatthamāno yudhyasva katthase 'rjuna kiṃ bahu<BR>
05,158.023c	paryāyāt siddhir etasya naitat sidhyati katthanāt<BR>
05,158.024a	yadīdaṃ katthanāt sidhyet karma loke dhanaṃjaya<BR>
05,158.024c	sarve bhaveyuḥ siddhārthā bahu kattheta durgataḥ<BR>
05,158.025a	jānāmi te vāsudevaṃ sahāyaṃ; jānāmi te gāṇḍivaṃ tālamātram<BR>
05,158.025c	jānāmy etat tvādṛśo nāsti yoddhā; rājyaṃ ca te jānamāno harāmi<BR>
05,158.026a	na tu paryāyadharmeṇa siddhiṃ prāpnoti bhūyasīm<BR>
05,158.026c	manasaiva hi bhūtāni dhātā prakurute vaśe<BR>
05,158.027a	trayodaśa samā bhuktaṃ rājyaṃ vilapatas tava<BR>
05,158.027c	bhūyaś caiva praśāsiṣye nihatya tvāṃ sabāndhavam<BR>
05,158.028a	kva tadā gāṇḍivaṃ te 'bhūd yat tvaṃ dāsapaṇe jitaḥ<BR>
05,158.028c	kva tadā bhīmasenasya balam āsīc ca phalguna<BR>
05,158.029a	sagadād bhīmasenāc ca pārthāc caiva sagāṇḍivāt<BR>
05,158.029c	na vai mokṣas tadā vo 'bhūd vinā kṛṣṇām aninditām<BR>
05,158.030a	sā vo dāsyaṃ samāpannān mokṣayām āsa bhāminī<BR>
05,158.030c	amānuṣyasamāyuktān dāsyakarmaṇy avasthitān<BR>
05,158.031a	avocaṃ yat ṣaṇḍhatilān ahaṃ vas tathyam eva tat<BR>
05,158.031c	dhṛtā hi veṇī pārthena virāṭanagare tadā<BR>
05,158.032a	sūdakarmaṇi ca śrāntaṃ virāṭasya mahānase<BR>
05,158.032c	bhīmasenena kaunteya yac ca tan mama pauruṣam<BR>
05,158.033a	evam eva sadā daṇḍaṃ kṣatriyāḥ kṣatriye dadhuḥ<BR>
05,158.033c	śreṇyāṃ kakṣyāṃ ca veṇyāṃ ca saṃyuge yaḥ palāyate<BR>
05,158.034a	na bhayād vāsudevasya na cāpi tava phalguna<BR>
05,158.034c	rājyaṃ pratipradāsyāmi yudhyasva sahakeśavaḥ<BR>
05,158.035a	na māyā hīndrajālaṃ vā kuhakā vā vibhīṣaṇī<BR>
05,158.035c	āttaśastrasya me yuddhe vahanti pratigarjanāḥ<BR>
05,158.036a	vāsudevasahasraṃ vā phalgunānāṃ śatāni vā<BR>
05,158.036c	āsādya mām amogheṣuṃ draviṣyanti diśo daśa<BR>
05,158.037a	saṃyugaṃ gaccha bhīṣmeṇa bhindhi tvaṃ śirasā girim<BR>
05,158.037c	prataremaṃ mahāgādhaṃ bāhubhyāṃ puruṣodadhim<BR>
05,158.038a	śāradvatamahīmānaṃ viviṃśatijhaṣākulam<BR>
05,158.038c	bṛhadbalasamuccālaṃ saumadattitimiṃgilam<BR>
05,158.038d*0561_01	yuyutsutoyaṃ bhagadattamārutaṃ<BR>
05,158.038d*0561_02	śuśugu(sic)hārdikyamahāsamudram<BR>
05,158.039a	duḥśāsanaughaṃ śalaśalyamatsyaṃ; suṣeṇacitrāyudhanāganakram<BR>
05,158.039b*0562_01	bhīṣmavegam aparyantaṃ droṇagrāhadurāsadam<BR>
05,158.039b*0562_02	karṇaśalyajhaṣāvartaṃ kāmbojavaḍavāmukham<BR>
05,158.039c	jayadrathādriṃ purumitragādhaṃ; durmarṣaṇodaṃ śakuniprapātam<BR>
05,158.040a	śastraugham akṣayyam atipravṛddhaṃ; yadāvagāhya śramanaṣṭacetāḥ<BR>
05,158.040c	bhaviṣyasi tvaṃ hatasarvabāndhavas; tadā manas te paritāpam eṣyati<BR>
05,158.041a	tadā manas te tridivād ivāśucer; nivartatāṃ pārtha mahīpraśāsanāt<BR>
05,158.041c	rājyaṃ praśāstuṃ hi sudurlabhaṃ tvayā; bubhūṣatā svarga ivātapasvinā<BR>
05,159.001	saṃjaya uvāca<BR>
05,159.001a	ulūkas tv arjunaṃ bhūyo yathoktaṃ vākyam abravīt<BR>
05,159.001c	āśīviṣam iva kruddhaṃ tudan vākyaśalākayā<BR>
05,159.002a	tasya tad vacanaṃ śrutvā ruṣitāḥ pāṇḍavā bhṛśam<BR>
05,159.002c	prāg eva bhṛśasaṃkruddhāḥ kaitavyena pradharṣitāḥ<BR>
05,159.003a	nāsaneṣv avatiṣṭhanta bāhūṃś caiva vicikṣipuḥ<BR>
05,159.003c	āśīviṣā iva kruddhā vīkṣāṃ cakruḥ parasparam<BR>
05,159.004a	avākśirā bhīmasenaḥ samudaikṣata keśavam<BR>
05,159.004c	netrābhyāṃ lohitāntābhyām āśīviṣa iva śvasan<BR>
05,159.005a	ārtaṃ vātātmajaṃ dṛṣṭvā krodhenābhihataṃ bhṛśam<BR>
05,159.005c	utsmayann iva dāśārhaḥ kaitavyaṃ pratyabhāṣata<BR>
05,159.006a	prayāhi śīghraṃ kaitavya brūyāś caiva suyodhanam<BR>
05,159.006c	śrutaṃ vākyaṃ gṛhīto 'rtho mataṃ yat te tathāstu tat<BR>
05,159.006d@012_0001	evam uktvā mahābāhuḥ keśavo rājasattama<BR>
05,159.006d@012_0002	punar eva mahāprājñaṃ yudhiṣṭhiram udaikṣata<BR>
05,159.006d@012_0003	sṛñjayānāṃ ca sarveṣāṃ kṛṣṇasya ca yaśasvinaḥ<BR>
05,159.006d@012_0004	drupadasya saputrasya virāṭasya ca saṃnidhau<BR>
05,159.006d@012_0005	bhūmipānāṃ ca sarveṣāṃ madhye vākyaṃ jagāda ha<BR>
05,159.006d@012_0006	ulūko 'py arjunaṃ bhūyo yathoktaṃ vākyam abravīt<BR>
05,159.006d@012_0007	āśīviṣam iva kruddhaṃ tudan vākyaśalākayā<BR>
05,159.006d@012_0008	kṛṣṇādīṃś caiva tān sarvān yathoktaṃ vākyam abravīt<BR>
05,159.006d@012_0009	ulūkasya tu tad vākyaṃ pāpaṃ dāruṇam īritam<BR>
05,159.006d@012_0010	śrutvā vicukṣubhe pārtho lalāṭaṃ cāpy amārjayat<BR>
05,159.006d@012_0011	tad avasthaṃ tadā dṛṣṭvā pārthaṃ sā samitir nṛpa<BR>
05,159.006d@012_0012	nāmṛṣyanta mahārāja pāṇḍavānāṃ mahārathāḥ<BR>
05,159.006d@012_0013	adhikṣepeṇa kṛṣṇasya pārthasya ca mahātmanaḥ<BR>
05,159.006d@012_0014	śrutvā te puruṣavyāghrāḥ krodhāj jajvalur acyutāḥ<BR>
05,159.006d@012_0015	dhṛṣṭadyumnaḥ śikhaṇḍī ca sātyakiś ca mahārathaḥ<BR>
05,159.006d@012_0016	kekayā bhrātaraḥ pañca rākṣasaś ca ghaṭotkacaḥ<BR>
05,159.006d@012_0017	draupadeyābhimanyuś ca dhṛṣṭaketuś ca pārthivaḥ<BR>
05,159.006d@012_0018	bhīmasenaś ca vikrānto yamajau ca mahārathau<BR>
05,159.006d@012_0019	utpetur āsanāt sarve krodhasaṃraktalocanāḥ<BR>
05,159.006d@012_0020	bāhūn pragṛhya rucirān raktacandanarūṣitān<BR>
05,159.006d@012_0021	aṅgadaiḥ pārihāryaiś ca keyūraiś ca vibhūṣitān<BR>
05,159.006d@012_0022	dantān danteṣu niṣpiṣya sṛkkiṇī parilelihan<BR>
05,159.006d@012_0023	teṣām ākārabhāvajñaḥ kuntīputro vṛkodaraḥ<BR>
05,159.006d@012_0024	udatiṣṭhat sa vegena krodhena prajvalann iva<BR>
05,159.006d@012_0025	udvṛtya sahasā netre dantān kaṭakaṭāyya ca<BR>
05,159.006d@012_0026	hastaṃ hastena niṣpiṣya ulūkaṃ vākyam abravīt<BR>
05,159.006d@012_0027	aśaktānām ivāsmākaṃ protsāhananimittakam<BR>
05,159.006d@012_0028	śrutaṃ te vacanaṃ mūrkha yat tvāṃ duryodhano 'bravīt<BR>
05,159.006d@012_0029	tan me kathayato manda śruṇu vākyaṃ durāsadam<BR>
05,159.006d@012_0030	sarvakṣatrasya madhye tvaṃ yad vakṣyasi suyodhanam<BR>
05,159.006d@012_0031	śṛṇvataḥ sūtaputrasya pituś ca tvaṃ durātmanaḥ<BR>
05,159.006d@012_0032	asmābhiḥ prītikāmais tu bhrātur jyeṣṭhasya nityaśaḥ<BR>
05,159.006d@012_0033	marṣitaṃ te durācāra tat tvaṃ na bahu manyase<BR>
05,159.006d@012_0034	preṣitaś ca hṛṣīkeśaḥ śamākāṅkṣī kurūn prati<BR>
05,159.006d@012_0035	kulasya hitakāmena dharmarājena dhīmatā<BR>
05,159.006d@012_0036	tvaṃ kālacodito nūnaṃ gantukāmo yamakṣayam<BR>
05,159.006d@012_0037	gacchasvāhavam asmābhis tac ca śvo bhavitā dhruvam<BR>
05,159.006d@012_0038	mayāpi ca pratijñāto vadhaḥ sabhrātṛkasya te<BR>
05,159.006d@012_0039	sa tathā bhavitā pāpa nātra kāryā vicāraṇā<BR>
05,159.006d@012_0040	velām atikramet sadyaḥ sāgaro varuṇālayaḥ<BR>
05,159.006d@012_0041	parvatāś ca viśīryeyur mayoktaṃ na mṛṣā bhavet<BR>
05,159.006d@012_0042	sahāyas te yadi yamaḥ kubero rudra eva vā<BR>
05,159.006d@012_0043	yathāpratijñaṃ durbuddhe prakariṣyanti pāṇḍavāḥ<BR>
05,159.006d@012_0044	duḥśāsanasya rudhiraṃ pātā cāsmi yathepsitam<BR>
05,159.006d@012_0045	yaś ceha pratisaṃrabdhaḥ kṣatriyo mābhiyāsyati<BR>
05,159.006d@012_0046	api bhīṣmaṃ puraskṛtya taṃ neṣyāmi yamakṣayam<BR>
05,159.006d@012_0047	yac caitad uktaṃ vacanaṃ mayā kṣatrasya saṃsadi<BR>
05,159.006d@012_0048	yathaitad bhavitā satyaṃ tathaivātmānam ālabhe<BR>
05,159.006d@012_0049	bhīmasenavacaḥ śrutvā sahadevo 'py amarṣaṇaḥ<BR>
05,159.006d@012_0050	krodhasaṃraktanayanas tato vākyam uvāca ha<BR>
05,159.006d@012_0051	śauṭīraśūrasadṛśam anīkajanasaṃsadi<BR>
05,159.006d@012_0052	śṛṇu pāpa vaco mahyaṃ yad vācyo hi pitā tvayā<BR>
05,159.006d@012_0053	nāsmākaṃ bhavitā bhedaḥ kadā cit kurubhiḥ saha<BR>
05,159.006d@012_0054	dhṛtarāṣṭrasya saṃbandho yadi na syāt tvayā saha<BR>
05,159.006d@012_0055	tvaṃ tu lokavināśāya dhṛtarāṣṭrakulasya ca<BR>
05,159.006d@012_0056	utpanno vairapuruṣaḥ svakulaghnaś ca pāpakṛt<BR>
05,159.006d@012_0057	janmaprabhṛti cāsmākaṃ pitā te pāpapūruṣaḥ<BR>
05,159.006d@012_0058	ahitāni nṛśaṃsāni nityaśaḥ kartum icchati<BR>
05,159.006d@012_0059	tasya vairānuṣaṅgasya gantāsmy antaṃ sudurgamam<BR>
05,159.006d@012_0060	aham ādau nihatya tvāṃ śakuneḥ saṃprapaśyataḥ<BR>
05,159.006d@012_0061	tato 'smi śakuniṃ hantā miṣatāṃ sarvadhanvinām<BR>
05,159.006d@012_0062	bhīmasya vacanaṃ śrutvā sahadevasya cobhayoḥ<BR>
05,159.006d@012_0063	uvāca phālguno vākyaṃ bhīmasenaṃ smayann iva<BR>
05,159.006d@012_0064	bhīmasena na te santi yeṣāṃ vairaṃ tvayā saha<BR>
05,159.006d@012_0065	mandā gṛheṣu sukhino mṛtyupāśavaśaṃ gatāḥ<BR>
05,159.006d@012_0066	ulūkaś ca na te vācyaḥ paruṣaṃ puruṣottama<BR>
05,159.006d@012_0067	dūtāḥ kim aparādhyante yathoktasyānubhāṣiṇaḥ<BR>
05,159.006d@012_0068	evam uktvā mahābāhuṃ bhīmaṃ bhīmaparākramam<BR>
05,159.006d@012_0069	dhṛṣṭadyumnamukhān vīrān suhṛdaḥ samabhāṣata<BR>
05,159.006d@012_0070	śrutaṃ vas tasya pāpasya dhārtarāṣṭrasya bhāṣitam<BR>
05,159.006d@012_0071	kutsanā vāsudevasya mama caiva viśeṣataḥ<BR>
05,159.006d@012_0072	śrutvā bhavantaḥ saṃrabdhā asmākaṃ hitakāmyayā<BR>
05,159.006d@012_0073	prabhāvād vāsudevasya bhavatāṃ ca prayatnataḥ<BR>
05,159.006d@012_0074	samagraṃ pārthivaṃ kṣatraṃ sarvaṃ na gaṇayāmy aham<BR>
05,159.006d@012_0075	bhavadbhiḥ samanujñāto vākyam asya yad uttaram<BR>
05,159.006d@012_0076	ulūke prāpayiṣyāmi yad vakṣyāmi suyodhanam<BR>
05,159.006d@012_0077	śvobhūte katthitasyāsya prativākyaṃ camūmukhe<BR>
05,159.006d@012_0078	gāṇḍīvenābhidhāsyāmi klībā hi vacanottarāḥ<BR>
05,159.006d@012_0079	tatas te pārthivāḥ sarve praśaśaṃsur dhanaṃjayam<BR>
05,159.006d@012_0080	tena vākyopacāreṇa vismitā rājasattamāḥ<BR>
05,159.006d@012_0081	anunīya ca tān sarvān yathāmānyaṃ yathāvayaḥ<BR>
05,159.006d@012_0082	dharmarājas tadā vākyaṃ tat prāpyaṃ pratyabhāṣata<BR>
05,159.006d@012_0083	ātmānam avamanvāno na hi syāt pārthivottamaḥ<BR>
05,159.006d@012_0084	tatrottaraṃ pravakṣyāmi tava śuśrūṣaṇe rataḥ<BR>
05,159.006d@012_0085	ulūkaṃ bharataśreṣṭha sāmapūrvam athorjitam<BR>
05,159.006d@012_0086	duryodhanasya tad vākyaṃ niśamya bharatarṣabha<BR>
05,159.006d@012_0087	atilohitanetrābhyām āśīviṣa iva śvasan<BR>
05,159.006d@012_0088	smayamāna iva krodhāt sṛkkiṇī parisaṃlihan<BR>
05,159.006d@012_0089	janārdanam abhiprekṣya bhrātṝṃś caivedam abravīt<BR>
05,159.006d@012_0090	abhyabhāṣata kaitavyaṃ pragṛhya vipulaṃ bhujam<BR>
05,159.006d@012_0091	ulūka gaccha kaitavya brūhi tāta suyodhanam<BR>
05,159.006d@012_0092	kṛtaghnaṃ vairapuruṣaṃ durmatiṃ kulapāṃsanam<BR>
05,159.006d@012_0093	pāṇḍaveṣu sadā pāpa nityaṃ jihmaṃ pravartase<BR>
05,159.006d@012_0094	svavīryād yaḥ parākramya pāpa āhvayate parān<BR>
05,159.006d@012_0095	abhītaḥ pūrayan vākyam eṣa vai kṣatriyaḥ pumān<BR>
05,159.006d@012_0096	sa pāpa kṣatriyo bhūtvā asmān āhūya saṃyuge<BR>
05,159.006d@012_0097	mānyāmānyān puraskṛtya yuddhaṃ mā gāḥ kulādhama<BR>
05,159.006d@012_0098	ātmavīryaṃ samāśritya bhṛtyavīryaṃ ca kaurava<BR>
05,159.006d@012_0099	āhvayasva raṇe pārthān sarvathā kṣatriyo bhava<BR>
05,159.006d@012_0100	paravīryaṃ samāśritya yaḥ samāhvayate parān<BR>
05,159.006d@012_0101	aśaktaḥ svayam ādātum etad eva napuṃsakam<BR>
05,159.006d@012_0102	yas tvaṃ pareṣāṃ vīryeṇa ātmānaṃ bahu manyase<BR>
05,159.006d@012_0103	katham evam aśaktas tvam asmān samabhigarjasi<BR>
05,159.007a	madvacaś cāpi bhūyas te vaktavyaḥ sa suyodhanaḥ<BR>
05,159.007c	śva idānīṃ pradṛśyethāḥ puruṣo bhava durmate<BR>
05,159.008a	manyase yac ca mūḍha tvaṃ na yotsyati janārdanaḥ<BR>
05,159.008c	sārathyena vṛtaḥ pārthair iti tvaṃ na bibheṣi ca<BR>
05,159.009a	jaghanyakālam apy etad bhaved yat sarvapārthivān<BR>
05,159.009c	nirdaheyam ahaṃ krodhāt tṛṇānīva hutāśanaḥ<BR>
05,159.010a	yudhiṣṭhiraniyogāt tu phalgunasya mahātmanaḥ<BR>
05,159.010c	kariṣye yudhyamānasya sārathyaṃ viditātmanaḥ<BR>
05,159.011a	yady utpatasi lokāṃs trīn yady āviśasi bhūtalam<BR>
05,159.011c	tatra tatrārjunarathaṃ prabhāte drakṣyase 'grataḥ<BR>
05,159.012a	yac cāpi bhīmasenasya manyase moghagarjitam<BR>
05,159.012c	duḥśāsanasya rudhiraṃ pītam ity avadhāryatām<BR>
05,159.013a	na tvāṃ samīkṣate pārtho nāpi rājā yudhiṣṭhiraḥ<BR>
05,159.013c	na bhīmaseno na yamau pratikūlaprabhāṣiṇam<BR>
05,160.001	saṃjaya uvāca<BR>
05,160.001a	duryodhanasya tad vākyaṃ niśamya bharatarṣabhaḥ<BR>
05,160.001c	netrābhyām atitāmrābhyāṃ kaitavyaṃ samudaikṣata<BR>
05,160.002a	sa keśavam abhiprekṣya guḍākeśo mahāyaśāḥ<BR>
05,160.002c	abhyabhāṣata kaitavyaṃ pragṛhya vipulaṃ bhujam<BR>
05,160.003a	svavīryaṃ yaḥ samāśritya samāhvayati vai parān<BR>
05,160.003c	abhītaḥ pūrayañ śaktiṃ sa vai puruṣa ucyate<BR>
05,160.004a	paravīryaṃ samāśritya yaḥ samāhvayate parān<BR>
05,160.004c	kṣatrabandhur aśaktatvāl loke sa puruṣādhamaḥ<BR>
05,160.005a	sa tvaṃ pareṣāṃ vīryeṇa manyase vīryam ātmanaḥ<BR>
05,160.005c	svayaṃ kāpuruṣo mūḍhaḥ parāṃś ca kṣeptum icchasi<BR>
05,160.006a	yas tvaṃ vṛddhaṃ sarvarājñāṃ hitabuddhiṃ jitendriyam<BR>
05,160.006c	maraṇāya mahābuddhiṃ dīkṣayitvā vikatthase<BR>
05,160.007a	bhāvas te vidito 'smābhir durbuddhe kulapāṃsana<BR>
05,160.007c	na haniṣyanti gaṅgeyaṃ pāṇḍavā ghṛṇayeti ca<BR>
05,160.008a	yasya vīryaṃ samāśritya dhārtarāṣṭra vikatthase<BR>
05,160.008c	hantāsmi prathamaṃ bhīṣmaṃ miṣatāṃ sarvadhanvinām<BR>
05,160.009a	kaitavya gatvā bharatān sametya; suyodhanaṃ dhārtarāṣṭraṃ bravīhi<BR>
05,160.009c	tathety āha arjunaḥ savyasācī; niśāvyapāye bhavitā vimardaḥ<BR>
05,160.010a	yad vo 'bravīd vākyam adīnasattvo; madhye kurūṇāṃ harṣayan satyasaṃdhaḥ<BR>
05,160.010c	ahaṃ hantā pāṇḍavānām anīkaṃ; śālveyakāṃś ceti mamaiṣa bhāraḥ<BR>
05,160.011a	hanyām ahaṃ droṇam ṛte hi lokaṃ; na te bhayaṃ vidyate pāṇḍavebhyaḥ<BR>
05,160.011c	tato hi te labdhatamaṃ ca rājyaṃ; kṣayaṃ gatāḥ pāṇḍavāś ceti bhāvaḥ<BR>
05,160.012a	sa darpapūrṇo na samīkṣase tvam; anartham ātmany api vartamānam<BR>
05,160.012c	tasmād ahaṃ te prathamaṃ samūhe; hantā samakṣaṃ kuruvṛddham eva<BR>
05,160.013a	sūryodaye yuktasenaḥ pratīkṣya; dhvajī rathī rakṣa ca satyasaṃdham<BR>
05,160.013c	ahaṃ hi vaḥ paśyatāṃ dvīpam enaṃ; rathād bhīṣmaṃ pātayitāsmi bāṇaiḥ<BR>
05,160.014a	śvobhūte katthanāvākyaṃ vijñāsyati suyodhanaḥ<BR>
05,160.014c	arditaṃ śarajālena mayā dṛṣṭvā pitāmaham<BR>
05,160.015a	yad uktaś ca sabhāmadhye puruṣo hrasvadarśanaḥ<BR>
05,160.015c	kruddhena bhīmasenena bhrātā duḥśāsanas tava<BR>
05,160.016a	adharmajño nityavairī pāpabuddhir nṛśaṃsakṛt<BR>
05,160.016c	satyāṃ pratijñāṃ nacirād rakṣyase tāṃ suyodhana<BR>
05,160.017a	abhimānasya darpasya krodhapāruṣyayos tathā<BR>
05,160.017c	naiṣṭhuryasyāvalepasya ātmasaṃbhāvanasya ca<BR>
05,160.018a	nṛśaṃsatāyās taikṣṇyasya dharmavidveṣaṇasya ca<BR>
05,160.018c	adharmasyātivādasya vṛddhātikramaṇasya ca<BR>
05,160.019a	darśanasya ca vakrasya kṛtsnasyāpanayasya ca<BR>
05,160.019c	drakṣyasi tvaṃ phalaṃ tīvram acireṇa suyodhana<BR>
05,160.020a	vāsudevadvitīye hi mayi kruddhe narādhipa<BR>
05,160.020c	āśā te jīvite mūḍha rājye vā kena hetunā<BR>
05,160.021a	śānte bhīṣme tathā droṇe sūtaputre ca pātite<BR>
05,160.021c	nirāśo jīvite rājye putreṣu ca bhaviṣyasi<BR>
05,160.022a	bhrātṝṇāṃ nidhanaṃ dṛṣṭvā putrāṇāṃ ca suyodhana<BR>
05,160.022c	bhīmasenena nihato duṣkṛtāni smariṣyasi<BR>
05,160.023a	na dvitīyāṃ pratijñāṃ hi pratijñāsyati keśavaḥ<BR>
05,160.023c	satyaṃ bravīmy ahaṃ hy etat sarvaṃ satyaṃ bhaviṣyati<BR>
05,160.023d@013_0001	yudhiṣṭhiro 'pi kaitavyam ulūkam idam abravīt<BR>
05,160.023d@013_0002	ulūka madvaco brūhi gatvā tāta suyodhanam<BR>
05,160.023d@013_0003	svena vṛttena me vṛttaṃ nādhigantuṃ tvam arhasi<BR>
05,160.023d@013_0004	ubhayor antaraṃ veda sūnṛtānṛtayor api<BR>
05,160.023d@013_0005	na cāhaṃ kāmaye pāpam api kīṭapipīlayoḥ<BR>
05,160.023d@013_0006	kiṃ punar jñātiṣu vadhaṃ kāmayeyaṃ kathaṃ cana<BR>
05,160.023d@013_0007	etadarthaṃ mayā tāta pañca grāmā vṛtāḥ purā<BR>
05,160.023d@013_0008	kathaṃ tava sudurbuddhe na prekṣe vyasanaṃ mahat<BR>
05,160.023d@013_0009	sa tvaṃ kāmaparītātmā mūḍhabhāvāc ca katthase<BR>
05,160.023d@013_0010	tathaiva vāsudevasya na gṛhṇāsi hitaṃ vacaḥ<BR>
05,160.023d@013_0011	kiṃ cedānīṃ bahūktena yudhyasva saha bāndhavaiḥ<BR>
05,160.023d@013_0012	mama vipriyakartāraṃ kaitavya brūhi kauravam<BR>
05,160.023d@013_0013	śrutaṃ vākyaṃ gṛhīto 'rtho mataṃ yat te tathāstu tat<BR>
05,160.023d@013_0014	bhīmasenas tato vākyaṃ bhūya āha nṛpātmajam<BR>
05,160.023d@013_0015	ulūka madvaco brūhi durmatiṃ pāpapūruṣam<BR>
05,160.023d@013_0016	śaṭhaṃ naikṛtikaṃ pāpaṃ durācāraṃ suyodhanam<BR>
05,160.023d@013_0017	gṛdhrodare vā vastavyaṃ pure vā nāgasāhvaye<BR>
05,160.023d@013_0018	pratijñātaṃ mayā yac ca sabhāmadhye narādhama<BR>
05,160.023d@013_0019	kartāhaṃ tad vacaḥ satyaṃ satyenaiva śapāmi te<BR>
05,160.023d@013_0020	duḥśāsanasya rudhiraṃ hatvā pāsyāmy ahaṃ mṛdhe<BR>
05,160.023d@013_0021	sakthinī tava bhaṅktvaiva hatvā hi tava sodarān<BR>
05,160.023d@013_0022	sarveṣāṃ dhārtarāṣṭrāṇām ahaṃ mṛtyuḥ suyodhana<BR>
05,160.023d@013_0023	sarveṣāṃ rājaputrāṇām abhimanyur asaṃśayam<BR>
05,160.023d@013_0024	karmaṇā toṣayiṣyāmi bhūyaś caiva vacaḥ śṛṇu<BR>
05,160.023d@013_0025	hatvā suyodhana tvāṃ vai sahitaṃ sarvasodaraiḥ<BR>
05,160.023d@013_0026	ākramiṣye padā mūrdhni dharmarājasya paśyataḥ<BR>
05,160.023d@013_0027	nakulas tu tato vākyam idam āha mahīpate<BR>
05,160.023d@013_0028	ulūka brūhi kauravyaṃ dhārtarāṣṭraṃ suyodhanam<BR>
05,160.023d@013_0029	śrutaṃ te gadato vākyaṃ sarvam eva yathātatham<BR>
05,160.023d@013_0030	tathā kartāsmi kauravya yathā tvam anuśāsi mām<BR>
05,160.023d@013_0031	sahadevo 'pi nṛpate idam āha vaco 'rthavat<BR>
05,160.023d@013_0032	suyodhana matir yā te vṛthaiṣā te bhaviṣyati<BR>
05,160.023d@013_0033	śociṣyase mahārāja saputrajñātibāndhavaḥ<BR>
05,160.023d@013_0034	imaṃ ca kleśam asmākaṃ hṛṣṭo yat tvaṃ nikatthase<BR>
05,160.023d@013_0035	virāṭadrupadau vṛddhāv ulūkam idam ūcatuḥ<BR>
05,160.023d@013_0036	dāsabhāvaṃ niyaccheva sādhor iti matiḥ sadā<BR>
05,160.023d@013_0037	tau ca dāsāv adāsau vā pauruṣaṃ yasya yādṛśam<BR>
05,160.023d@013_0038	śikhaṇḍī tu tato vākyam ulūkam idam abravīt<BR>
05,160.023d@013_0039	vaktavyo bhavatā rājā pāpeṣv abhirataḥ sadā<BR>
05,160.023d@013_0040	paśya tvaṃ māṃ raṇe rājan kurvāṇaṃ karma dāruṇam<BR>
05,160.023d@013_0041	yasya vīryaṃ samāsādya manyase vijayaṃ yudhi<BR>
05,160.023d@013_0042	tam ahaṃ pātayiṣyāmi rathāt tava pitāmaham<BR>
05,160.023d@013_0043	ahaṃ bhīṣmavadhāt sṛṣṭo nūnaṃ dhātrā mahātmanā<BR>
05,160.023d@013_0044	so 'haṃ bhīṣmaṃ haniṣyāmi miṣatāṃ sarvadhanvinām<BR>
05,160.023d@013_0045	dhṛṣṭadyumno 'pi kaitavyam ulūkam idam abravīt<BR>
05,160.023d@013_0046	suyodhano mama vaco vaktavyo nṛpateḥ sutaḥ<BR>
05,160.023d@013_0047	ahaṃ droṇaṃ haniṣyāmi sagaṇaṃ sahabāndhavam<BR>
05,160.023d@013_0048	kartā cāhaṃ tathā karma yathā nānyaḥ kariṣyati<BR>
05,160.023d@013_0049	tam abravīd dharmarājaḥ kāruṇyārthaṃ vaco mahat<BR>
05,160.023d@013_0050	nāhaṃ jñātivadhaṃ rājan kāmayeyaṃ kathaṃ cana<BR>
05,160.023d@013_0051	tavaiva doṣād durbuddhe sarvam etat tv anāvṛtam<BR>
05,160.023d@013_0052	avaśyaṃ ca mayā kāryaṃ sarveṣāṃ caritaṃ mahat<BR>
05,160.023d@013_0053	sa gaccha māciraṃ tāta ulūka yadi manyase<BR>
05,160.023d@013_0054	iha vā tiṣṭha bhadraṃ te vayaṃ hi tava bāndhavāḥ<BR>
05,160.023d@013_0055	ulūkas tu tato rājan dharmaputraṃ yudhiṣṭhiram<BR>
05,160.023d@013_0056	āmantrya prayayau tatra yatra rājā suyodhanaḥ<BR>
05,160.023d@013_0057	ulūkas tata āgamya duryodhanam amarṣaṇam<BR>
05,160.023d@013_0058	arjunasya samādeśaṃ yathoktaṃ sarvam abravīt<BR>
05,160.023d@013_0059	vāsudevasya bhīmasya dharmarājasya pauruṣam<BR>
05,160.023d@013_0060	nakulasya virāṭasya drupadasya ca bhārata<BR>
05,160.023d@013_0061	sahadevasya ca vaco dhṛṣṭadyumnaśikhaṇḍinoḥ<BR>
05,160.024a	ity uktaḥ kaitavo rājaṃs tad vākyam upadhārya ca<BR>
05,160.024c	anujñāto nivavṛte punar eva yathāgatam<BR>
05,160.025a	upāvṛtya tu pāṇḍubhyaḥ kaitavyo dhṛtarāṣṭrajam<BR>
05,160.025c	gatvā yathoktaṃ tat sarvam uvāca kurusaṃsadi<BR>
05,160.026a	keśavārjunayor vākyaṃ niśamya bharatarṣabhaḥ<BR>
05,160.026a*0563_01	**** **** yathoktaṃ sarvam abravīt<BR>
05,160.026a*0563_02	kaitavyasya tu tad vākyaṃ<BR>
05,160.026c	duḥśāsanaṃ ca karṇaṃ ca śakuniṃ cābhyabhāṣata<BR>
05,160.027a	ājñāpayata rājñaś ca balaṃ mitrabalaṃ tathā<BR>
05,160.027c	yathā prāg udayāt sarvā yuktā tiṣṭhaty anīkinī<BR>
05,160.028a	tataḥ karṇasamādiṣṭā dūtāḥ pratvaritā rathaiḥ<BR>
05,160.028c	uṣṭravāmībhir apy anye sadaśvaiś ca mahājavaiḥ<BR>
05,160.029a	tūrṇaṃ pariyayuḥ senāṃ kṛtsnāṃ karṇasya śāsanāt<BR>
05,160.029c	ājñāpayanto rājñas tān yogaḥ prāg udayād iti<BR>
05,161.001	saṃjaya uvāca<BR>
05,161.001a	ulūkasya vacaḥ śrutvā kuntīputro yudhiṣṭhiraḥ<BR>
05,161.001c	senāṃ niryāpayām āsa dhṛṣṭadyumnapurogamām<BR>
05,161.002a	padātinīṃ nāgavatīṃ rathinīm aśvavṛndinīm<BR>
05,161.002c	caturvidhabalāṃ bhīmām akampyāṃ pṛthivīm iva<BR>
05,161.003a	bhīmasenādibhir guptāṃ sārjunaiś ca mahārathaiḥ<BR>
05,161.003c	dhṛṣṭadyumnavaśāṃ durgāṃ sāgarastimitopamām<BR>
05,161.004a	tasyās tv agre maheṣvāsaḥ pāñcālyo yuddhadurmadaḥ<BR>
05,161.004c	droṇaprepsur anīkāni dhṛṣṭadyumnaḥ prakarṣati<BR>
05,161.005a	yathābalaṃ yathotsāhaṃ rathinaḥ samupādiśat<BR>
05,161.005c	arjunaṃ sūtaputrāya bhīmaṃ duryodhanāya ca<BR>
05,161.006a	aśvatthāmne ca nakulaṃ śaibyaṃ ca kṛtavarmaṇe<BR>
05,161.006c	saindhavāya ca vārṣṇeyaṃ yuyudhānam upādiśat<BR>
05,161.007a	śikhaṇḍinaṃ ca bhīṣmāya pramukhe samakalpayat<BR>
05,161.007c	sahadevaṃ śakunaye cekitānaṃ śalāya ca<BR>
05,161.008a	dhṛṣṭaketuṃ ca śalyāya gautamāyottamaujasam<BR>
05,161.008c	draupadeyāṃś ca pañcabhyas trigartebhyaḥ samādiśat<BR>
05,161.009a	vṛṣasenāya saubhadraṃ śeṣāṇāṃ ca mahīkṣitām<BR>
05,161.009c	samarthaṃ taṃ hi mene vai pārthād abhyadhikaṃ raṇe<BR>
05,161.010a	evaṃ vibhajya yodhāṃs tān pṛthak ca saha caiva ha<BR>
05,161.010c	jvālāvarṇo maheṣvāso droṇam aṃśam akalpayat<BR>
05,161.011a	dhṛṣṭadyumno maheṣvāsaḥ senāpatipatis tataḥ<BR>
05,161.011c	vidhivad vyūhya medhāvī yuddhāya dhṛtamānasaḥ<BR>
05,161.012a	yathādiṣṭāny anīkāni pāṇḍavānām ayojayat<BR>
05,161.012c	jayāya pāṇḍuputrāṇāṃ yattas tasthau raṇājire<BR>
05,162.001	dhṛtarāṣṭra uvāca<BR>
05,162.001a	pratijñāte phalgunena vadhe bhīṣmasya saṃjaya<BR>
05,162.001c	kim akurvanta me mandāḥ putrā duryodhanādayaḥ<BR>
05,162.002a	hatam eva hi paśyāmi gāṅgeyaṃ pitaraṃ raṇe<BR>
05,162.002c	vāsudevasahāyena pārthena dṛḍhadhanvanā<BR>
05,162.003a	sa cāparimitaprajñas tac chrutvā pārthabhāṣitam<BR>
05,162.003c	kim uktavān maheṣvāso bhīṣmaḥ praharatāṃ varaḥ<BR>
05,162.004a	senāpatyaṃ ca saṃprāpya kauravāṇāṃ dhuraṃdharaḥ<BR>
05,162.004c	kim aceṣṭata gāṅgeyo mahābuddhiparākramaḥ<BR>
05,162.005	vaiśaṃpāyana uvāca<BR>
05,162.005a	tatas tat saṃjayas tasmai sarvam eva nyavedayat<BR>
05,162.005c	yathoktaṃ kuruvṛddhena bhīṣmeṇāmitatejasā<BR>
05,162.006	saṃjaya uvāca<BR>
05,162.006a	senāpatyam anuprāpya bhīṣmaḥ śāṃtanavo nṛpa<BR>
05,162.006c	duryodhanam uvācedaṃ vacanaṃ harṣayann iva<BR>
05,162.007a	namaskṛtvā kumārāya senānye śaktipāṇaye<BR>
05,162.007c	ahaṃ senāpatis te 'dya bhaviṣyāmi na saṃśayaḥ<BR>
05,162.008a	senākarmaṇy abhijño 'smi vyūheṣu vividheṣu ca<BR>
05,162.008c	karma kārayituṃ caiva bhṛtān apy abhṛtāṃs tathā<BR>
05,162.009a	yātrāyāneṣu yuddheṣu labdhapraśamaneṣu ca<BR>
05,162.009c	bhṛśaṃ veda mahārāja yathā veda bṛhaspatiḥ<BR>
05,162.010a	vyūhān api mahārambhān daivagāndharvamānuṣān<BR>
05,162.010c	tair ahaṃ mohayiṣyāmi pāṇḍavān vyetu te jvaraḥ<BR>
05,162.011a	so 'haṃ yotsyāmi tattvena pālayaṃs tava vāhinīm<BR>
05,162.011c	yathāvac chāstrato rājan vyetu te mānaso jvaraḥ<BR>
05,162.012	duryodhana uvāca<BR>
05,162.012a	na vidyate me gāṅgeya bhayaṃ devāsureṣv api<BR>
05,162.012c	samasteṣu mahābāho satyam etad bravīmi te<BR>
05,162.013a	kiṃ punas tvayi durdharṣe senāpatye vyavasthite<BR>
05,162.013c	droṇe ca puruṣavyāghre sthite yuddhābhinandini<BR>
05,162.014a	bhavadbhyāṃ puruṣāgryābhyāṃ sthitābhyāṃ vijayo mama<BR>
05,162.014c	na durlabhaṃ kuruśreṣṭha devarājyam api dhruvam<BR>
05,162.015a	rathasaṃkhyāṃ tu kārtsnyena pareṣām ātmanas tathā<BR>
05,162.015c	tathaivātirathānāṃ ca vettum icchāmi kaurava<BR>
05,162.016a	pitāmaho hi kuśalaḥ pareṣām ātmanas tathā<BR>
05,162.016c	śrotum icchāmy ahaṃ sarvaiḥ sahaibhir vasudhādhipaiḥ<BR>
05,162.017	bhīṣma uvāca<BR>
05,162.017a	gāndhāre śṛṇu rājendra rathasaṃkhyāṃ svake bale<BR>
05,162.017c	ye rathāḥ pṛthivīpāla tathaivātirathāś ca ye<BR>
05,162.018a	bahūnīha sahasrāṇi prayutāny arbudāni ca<BR>
05,162.018c	rathānāṃ tava senāyāṃ yathāmukhyaṃ tu me śṛṇu<BR>
05,162.019a	bhavān agre rathodāraḥ saha sarvaiḥ sahodaraiḥ<BR>
05,162.019c	duḥśāsanaprabhṛtibhir bhrātṛbhiḥ śatasaṃmitaiḥ<BR>
05,162.020a	sarve kṛtapraharaṇāś chedyabhedyaviśāradāḥ<BR>
05,162.020c	rathopasthe gajaskandhe gadāyuddhe 'sicarmaṇi<BR>
05,162.021a	saṃyantāraḥ prahartāraḥ kṛtāstrā bhārasādhanāḥ<BR>
05,162.021c	iṣvastre droṇaśiṣyāś ca kṛpasya ca śaradvataḥ<BR>
05,162.022a	ete haniṣyanti raṇe pāñcālān yuddhadurmadān<BR>
05,162.022c	kṛtakilbiṣāḥ pāṇḍaveyair dhārtarāṣṭrā manasvinaḥ<BR>
05,162.023a	tato 'haṃ bharataśreṣṭha sarvasenāpatis tava<BR>
05,162.023c	śatrūn vidhvaṃsayiṣyāmi kadarthīkṛtya pāṇḍavān<BR>
05,162.023e	na tv ātmano guṇān vaktum arhāmi vidito 'smi te<BR>
05,162.024a	kṛtavarmā tv atiratho bhojaḥ praharatāṃ varaḥ<BR>
05,162.024c	arthasiddhiṃ tava raṇe kariṣyati na saṃśayaḥ<BR>
05,162.025a	astravidbhir anādhṛṣyo dūrapātī dṛḍhāyudhaḥ<BR>
05,162.025c	haniṣyati ripūṃs tubhyaṃ mahendro dānavān iva<BR>
05,162.026a	madrarājo maheṣvāsaḥ śalyo me 'tiratho mataḥ<BR>
05,162.026c	spardhate vāsudevena yo vai nityaṃ raṇe raṇe<BR>
05,162.027a	bhāgineyān nijāṃs tyaktvā śalyas te rathasattamaḥ<BR>
05,162.027c	eṣa yotsyati saṃgrāme kṛṣṇaṃ cakragadādharam<BR>
05,162.028a	sāgarormisamair vegaiḥ plāvayann iva śātravān<BR>
05,162.028c	bhūriśravāḥ kṛtāstraś ca tava cāpi hitaḥ suhṛt<BR>
05,162.029a	saumadattir maheṣvāso rathayūthapayūthapaḥ<BR>
05,162.029c	balakṣayam amitrāṇāṃ sumahāntaṃ kariṣyati<BR>
05,162.030a	sindhurājo mahārāja mato me dviguṇo rathaḥ<BR>
05,162.030c	yotsyate samare rājan vikrānto rathasattamaḥ<BR>
05,162.031a	draupadīharaṇe pūrvaṃ parikliṣṭaḥ sa pāṇḍavaiḥ<BR>
05,162.031c	saṃsmaraṃs taṃ parikleśaṃ yotsyate paravīrahā<BR>
05,162.032a	etena hi tadā rājaṃs tapa āsthāya dāruṇam<BR>
05,162.032c	sudurlabho varo labdhaḥ pāṇḍavān yoddhum āhave<BR>
05,162.033a	sa eṣa rathaśārdūlas tad vairaṃ saṃsmaran raṇe<BR>
05,162.033c	yotsyate pāṇḍavāṃs tāta prāṇāṃs tyaktvā sudustyajān<BR>
05,163.001	bhīṣma uvāca<BR>
05,163.001a	sudakṣiṇas tu kāmbojo ratha ekaguṇo mataḥ<BR>
05,163.001c	tavārthasiddhim ākāṅkṣan yotsyate samare paraiḥ<BR>
05,163.002a	etasya rathasiṃhasya tavārthe rājasattama<BR>
05,163.002c	parākramaṃ yathendrasya drakṣyanti kuravo yudhi<BR>
05,163.003a	etasya rathavaṃśo hi tigmavegaprahāriṇām<BR>
05,163.003c	kāmbojānāṃ mahārāja śalabhānām ivāyatiḥ<BR>
05,163.004a	nīlo māhiṣmatīvāsī nīlavarmadharas tava<BR>
05,163.004c	rathavaṃśena śatrūṇāṃ kadanaṃ vai kariṣyati<BR>
05,163.005a	kṛtavairaḥ purā caiva sahadevena pārthivaḥ<BR>
05,163.005c	yotsyate satataṃ rājaṃs tavārthe kurusattama<BR>
05,163.006a	vindānuvindāv āvantyau sametau rathasattamau<BR>
05,163.006c	kṛtinau samare tāta dṛḍhavīryaparākramau<BR>
05,163.007a	etau tau puruṣavyāghrau ripusainyaṃ pradhakṣyataḥ<BR>
05,163.007c	gadāprāsāsinārācais tomaraiś ca bhujacyutaiḥ<BR>
05,163.008a	yuddhābhikāmau samare krīḍantāv iva yūthapau<BR>
05,163.008c	yūthamadhye mahārāja vicarantau kṛtāntavat<BR>
05,163.009a	trigartā bhrātaraḥ pañca rathodārā matā mama<BR>
05,163.009c	kṛtavairāś ca pārthena virāṭanagare tadā<BR>
05,163.010a	makarā iva rājendra samuddhatataraṅgiṇīm<BR>
05,163.010c	gaṅgāṃ vikṣobhayiṣyanti pārthānāṃ yudhi vāhinīm<BR>
05,163.011a	te rathāḥ pañca rājendra yeṣāṃ satyaratho mukham<BR>
05,163.011c	ete yotsyanti samare saṃsmarantaḥ purā kṛtam<BR>
05,163.012a	vyalīkaṃ pāṇḍaveyena bhīmasenānujena ha<BR>
05,163.012c	diśo vijayatā rājañ śvetavāhena bhārata<BR>
05,163.012d*0564_01	kadarthīkṛtya saṃgrāme dāpitāḥ karam uttamam<BR>
05,163.013a	te haniṣyanti pārthānāṃ samāsādya mahārathān<BR>
05,163.013c	varān varān maheṣvāsān kṣatriyāṇāṃ dhuraṃdharāḥ<BR>
05,163.014a	lakṣmaṇas tava putras tu tathā duḥśāsanasya ca<BR>
05,163.014c	ubhau tau puruṣavyāghrau saṃgrāmeṣv anivartinau<BR>
05,163.015a	taruṇau sukumārau ca rājaputrau tarasvinau<BR>
05,163.015c	yuddhānāṃ ca viśeṣajñau praṇetārau ca sarvaśaḥ<BR>
05,163.016a	rathau tau rathaśārdūla matau me rathasattamau<BR>
05,163.016c	kṣatradharmaratau vīrau mahat karma kariṣyataḥ<BR>
05,163.017a	daṇḍadhāro mahārāja ratha eko nararṣabhaḥ<BR>
05,163.017c	yotsyate samaraṃ prāpya svena sainyena pālitaḥ<BR>
05,163.018a	bṛhadbalas tathā rājā kausalyo rathasattamaḥ<BR>
05,163.018c	ratho mama matas tāta dṛḍhavegaparākramaḥ<BR>
05,163.019a	eṣa yotsyati saṃgrāme svāṃ camūṃ saṃpraharṣayan<BR>
05,163.019c	ugrāyudho maheṣvāso dhārtarāṣṭrahite rataḥ<BR>
05,163.019d*0565_01	eṣa yotsyati saṃgrāme ratha ekaguṇo mataḥ<BR>
05,163.020a	kṛpaḥ śāradvato rājan rathayūthapayūthapaḥ<BR>
05,163.020c	priyān prāṇān parityajya pradhakṣyati ripūṃs tava<BR>
05,163.021a	gautamasya maharṣer ya ācāryasya śaradvataḥ<BR>
05,163.021c	kārttikeya ivājeyaḥ śarastambāt suto 'bhavat<BR>
05,163.022a	eṣa senāṃ bahuvidhāṃ vividhāyudhakārmukām<BR>
05,163.022c	agnivat samare tāta cariṣyati vimardayan<BR>
05,164.001	bhīṣma uvāca<BR>
05,164.001a	śakunir mātulas te 'sau ratha eko narādhipa<BR>
05,164.001c	prasajya pāṇḍavair vairaṃ yotsyate nātra saṃśayaḥ<BR>
05,164.002a	etasya sainyā durdharṣāḥ samare 'pratiyāyinaḥ<BR>
05,164.002c	vikṛtāyudhabhūyiṣṭhā vāyuvegasamā jave<BR>
05,164.003a	droṇaputro maheṣvāsaḥ sarveṣām ati dhanvinām<BR>
05,164.003c	samare citrayodhī ca dṛḍhāstraś ca mahārathaḥ<BR>
05,164.004a	etasya hi mahārāja yathā gāṇḍīvadhanvanaḥ<BR>
05,164.004c	śarāsanād vinirmuktāḥ saṃsaktā yānti sāyakāḥ<BR>
05,164.005a	naiṣa śakyo mayā vīraḥ saṃkhyātuṃ rathasattamaḥ<BR>
05,164.005c	nirdahed api lokāṃs trīn icchann eṣa mahāyaśāḥ<BR>
05,164.006a	krodhas tejaś ca tapasā saṃbhṛto ''śramavāsinā<BR>
05,164.006c	droṇenānugṛhītaś ca divyair astrair udāradhīḥ<BR>
05,164.007a	doṣas tv asya mahān eko yenaiṣa bharatarṣabha<BR>
05,164.007c	na me ratho nātiratho mataḥ pārthivasattama<BR>
05,164.008a	jīvitaṃ priyam atyartham āyuṣkāmaḥ sadā dvijaḥ<BR>
05,164.008c	na hy asya sadṛśaḥ kaś cid ubhayoḥ senayor api<BR>
05,164.009a	hanyād ekarathenaiva devānām api vāhinīm<BR>
05,164.009c	vapuṣmāṃs talaghoṣeṇa sphoṭayed api parvatān<BR>
05,164.010a	asaṃkhyeyaguṇo vīraḥ prahartā dāruṇadyutiḥ<BR>
05,164.010c	daṇḍapāṇir ivāsahyaḥ kālavat pracariṣyati<BR>
05,164.011a	yugāntāgnisamaḥ krodhe siṃhagrīvo mahāmatiḥ<BR>
05,164.011c	eṣa bhārata yuddhasya pṛṣṭhaṃ saṃśamayiṣyati<BR>
05,164.012a	pitā tv asya mahātejā vṛddho 'pi yuvabhir varaḥ<BR>
05,164.012c	raṇe karma mahat kartā tatra me nāsti saṃśayaḥ<BR>
05,164.012d*0566_01	pitāsya tu raṇe karma mahat kartā na saṃśayaḥ<BR>
05,164.013a	astravegāniloddhūtaḥ senākakṣendhanotthitaḥ<BR>
05,164.013c	pāṇḍuputrasya sainyāni pradhakṣyati jaye dhṛtaḥ<BR>
05,164.014a	rathayūthapayūthānāṃ yūthapaḥ sa nararṣabhaḥ<BR>
05,164.014c	bhāradvājātmajaḥ kartā karma tīvraṃ hitāya vaḥ<BR>
05,164.015a	sarvamūrdhābhiṣiktānām ācāryaḥ sthaviro guruḥ<BR>
05,164.015c	gacched antaṃ sṛñjayānāṃ priyas tv asya dhanaṃjayaḥ<BR>
05,164.016a	naiṣa jātu maheṣvāsaḥ pārtham akliṣṭakāriṇam<BR>
05,164.016c	hanyād ācāryakaṃ dīptaṃ saṃsmṛtya guṇanirjitam<BR>
05,164.017a	ślāghaty eṣa sadā vīraḥ pārthasya guṇavistaraiḥ<BR>
05,164.017c	putrād abhyadhikaṃ caiva bhāradvājo 'nupaśyati<BR>
05,164.018a	hanyād ekarathenaiva devagandharvadānavān<BR>
05,164.018c	ekībhūtān api raṇe divyair astraiḥ pratāpavān<BR>
05,164.019a	pauravo rājaśārdūlas tava rājan mahārathaḥ<BR>
05,164.019c	mato mama ratho vīra paravīrarathārujaḥ<BR>
05,164.020a	svena sainyena sahitaḥ pratapañ śatruvāhinīm<BR>
05,164.020c	pradhakṣyati sa pāñcālān kakṣaṃ kṛṣṇagatir yathā<BR>
05,164.021a	satyavrato rathavaro rājaputro mahārathaḥ<BR>
05,164.021c	tava rājan ripubale kālavat pracariṣyati<BR>
05,164.022a	etasya yodhā rājendra vicitrakavacāyudhāḥ<BR>
05,164.022c	vicariṣyanti saṃgrāme nighnantaḥ śātravāṃs tava<BR>
05,164.023a	vṛṣaseno rathāgryas te karṇaputro mahārathaḥ<BR>
05,164.023c	pradhakṣyati ripūṇāṃ te balāni balināṃ varaḥ<BR>
05,164.024a	jalasaṃdho mahātejā rājan rathavaras tava<BR>
05,164.024c	tyakṣyate samare prāṇān māgadhaḥ paravīrahā<BR>
05,164.025a	eṣa yotsyati saṃgrāme gajaskandhaviśāradaḥ<BR>
05,164.025c	rathena vā mahābāhuḥ kṣapayañ śatruvāhinīm<BR>
05,164.026a	ratha eṣa mahārāja mato mama nararṣabhaḥ<BR>
05,164.026c	tvadarthe tyakṣyati prāṇān saha sainyo mahāraṇe<BR>
05,164.027a	eṣa vikrāntayodhī ca citrayodhī ca saṃgare<BR>
05,164.027c	vītabhīś cāpi te rājañ śātravaiḥ saha yotsyate<BR>
05,164.028a	bāhlīko 'tirathaś caiva samare cānivartitā<BR>
05,164.028c	mama rājan mato yuddhe śūro vaivasvatopamaḥ<BR>
05,164.029a	na hy eṣa samaraṃ prāpya nivarteta kathaṃ cana<BR>
05,164.029c	yathā satatago rājan nābhihatya parān raṇe<BR>
05,164.030a	senāpatir mahārāja satyavāṃs te mahārathaḥ<BR>
05,164.030c	raṇeṣv adbhutakarmā ca rathaḥ pararathārujaḥ<BR>
05,164.031a	etasya samaraṃ dṛṣṭvā na vyathāsti kathaṃ cana<BR>
05,164.031c	utsmayann abhyupaity eṣa parān rathapathe sthitān<BR>
05,164.032a	eṣa cāriṣu vikrāntaḥ karma satpuruṣocitam<BR>
05,164.032c	kartā vimarde sumahat tvadarthe puruṣottamaḥ<BR>
05,164.033a	alāyudho rākṣasendraḥ krūrakarmā mahābalaḥ<BR>
05,164.033c	haniṣyati parān rājan pūrvavairam anusmaran<BR>
05,164.034a	eṣa rākṣasasainyānāṃ sarveṣāṃ rathasattamaḥ<BR>
05,164.034c	māyāvī dṛḍhavairaś ca samare vicariṣyati<BR>
05,164.035a	prāgjyotiṣādhipo vīro bhagadattaḥ pratāpavān<BR>
05,164.035c	gajāṅkuśadharaśreṣṭho rathe caiva viśāradaḥ<BR>
05,164.036a	etena yuddham abhavat purā gāṇḍīvadhanvanaḥ<BR>
05,164.036c	divasān subahūn rājann ubhayor jayagṛddhinoḥ<BR>
05,164.037a	tataḥ sakhāyaṃ gāndhāre mānayan pākaśāsanam<BR>
05,164.037c	akarot saṃvidaṃ tena pāṇḍavena mahātmanā<BR>
05,164.038a	eṣa yotsyati saṃgrāme gajaskandhaviśāradaḥ<BR>
05,164.038c	airāvatagato rājā devānām iva vāsavaḥ<BR>
05,165.001	bhīṣma uvāca<BR>
05,165.001a	acalo vṛṣakaś caiva bhrātarau sahitāv ubhau<BR>
05,165.001c	rathau tava durādharṣau śatrūn vidhvaṃsayiṣyataḥ<BR>
05,165.002a	balavantau naravyāghrau dṛḍhakrodhau prahāriṇau<BR>
05,165.002c	gāndhāramukhyau taruṇau darśanīyau mahābalau<BR>
05,165.003a	sakhā te dayito nityaṃ ya eṣa raṇakarkaśaḥ<BR>
05,165.003c	protsāhayati rājaṃs tvāṃ vigrahe pāṇḍavaiḥ saha<BR>
05,165.004a	paruṣaḥ katthano nīcaḥ karṇo vaikartanas tava<BR>
05,165.004c	mantrī netā ca bandhuś ca mānī cātyantam ucchritaḥ<BR>
05,165.005a	eṣa naiva rathaḥ pūrṇo nāpy evātiratho nṛpa<BR>
05,165.005c	viyuktaḥ kavacenaiṣa sahajena vicetanaḥ<BR>
05,165.005e	kuṇḍalābhyāṃ ca divyābhyāṃ viyuktaḥ satataṃ ghṛṇī<BR>
05,165.006a	abhiśāpāc ca rāmasya brāhmaṇasya ca bhāṣaṇāt<BR>
05,165.006c	karaṇānāṃ viyogāc ca tena me 'rdharatho mataḥ<BR>
05,165.006e	naiṣa phalgunam āsādya punar jīvan vimokṣyate<BR>
05,165.007	saṃjaya uvāca<BR>
05,165.007a	tato 'bravīn mahābāhur droṇaḥ śastrabhṛtāṃ varaḥ<BR>
05,165.007c	evam etad yathāttha tvaṃ na mithyāstīti kiṃ cana<BR>
05,165.008a	raṇe raṇe 'timānī ca vimukhaś caiva dṛśyate<BR>
05,165.008c	ghṛṇī karṇaḥ pramādī ca tena me 'rdharatho mataḥ<BR>
05,165.009a	etac chrutvā tu rādheyaḥ krodhād utphullalocanaḥ<BR>
05,165.009c	uvāca bhīṣmaṃ rājendra tudan vāgbhiḥ pratodavat<BR>
05,165.010a	pitāmaha yatheṣṭaṃ māṃ vākśarair upakṛntasi<BR>
05,165.010c	anāgasaṃ sadā dveṣād evam eva pade pade<BR>
05,165.010e	marṣayāmi ca tat sarvaṃ duryodhanakṛtena vai<BR>
05,165.011a	tvaṃ tu māṃ manyase 'śaktaṃ yathā kāpuruṣaṃ tathā<BR>
05,165.011c	bhavān ardharatho mahyaṃ mato nāsty atra saṃśayaḥ<BR>
05,165.012a	sarvasya jagataś caiva gāṅgeya na mṛṣā vade<BR>
05,165.012c	kurūṇām ahito nityaṃ na ca rājāvabudhyate<BR>
05,165.013a	ko hi nāma samāneṣu rājasūdāttakarmasu<BR>
05,165.013c	tejovadham imaṃ kuryād vibhedayiṣur āhave<BR>
05,165.013e	yathā tvaṃ guṇanirdeśād aparādhaṃ cikīrṣasi<BR>
05,165.014a	na hāyanair na palitair na vittair na ca bandhubhiḥ<BR>
05,165.014c	mahārathatvaṃ saṃkhyātuṃ śakyaṃ kṣatrasya kaurava<BR>
05,165.015a	balajyeṣṭhaṃ smṛtaṃ kṣatraṃ mantrajyeṣṭhā dvijātayaḥ<BR>
05,165.015c	dhanajyeṣṭhāḥ smṛtā vaiśyāḥ śūdrās tu vayasādhikāḥ<BR>
05,165.016a	yathecchakaṃ svayaṃgrāhād rathān atirathāṃs tathā<BR>
05,165.016c	kāmadveṣasamāyukto mohāt prakurute bhavān<BR>
05,165.017a	duryodhana mahābāho sādhu samyag avekṣyatām<BR>
05,165.017c	tyajyatāṃ duṣṭabhāvo 'yaṃ bhīṣmaḥ kilbiṣakṛt tava<BR>
05,165.018a	bhinnā hi senā nṛpate duḥsaṃdheyā bhavaty uta<BR>
05,165.018c	maulāpi puruṣavyāghra kim u nānā samutthitā<BR>
05,165.019a	eṣāṃ dvaidhaṃ samutpannaṃ yodhānāṃ yudhi bhārata<BR>
05,165.019c	tejovadho naḥ kriyate pratyakṣeṇa viśeṣataḥ<BR>
05,165.020a	rathānāṃ kva ca vijñānaṃ kva ca bhīṣmo 'lpacetanaḥ<BR>
05,165.020c	aham āvārayiṣyāmi pāṇḍavānām anīkinīm<BR>
05,165.021a	āsādya mām amogheṣuṃ gamiṣyanti diśo daśa<BR>
05,165.021c	pāṇḍavāḥ sahapañcālāḥ śārdūlaṃ vṛṣabhā iva<BR>
05,165.022a	kva ca yuddhavimardo vā mantrāḥ suvyāhṛtāni vā<BR>
05,165.022c	kva ca bhīṣmo gatavayā mandātmā kālamohitaḥ<BR>
05,165.023a	spardhate hi sadā nityaṃ sarveṇa jagatā saha<BR>
05,165.023c	na cānyaṃ puruṣaṃ kaṃ cin manyate moghadarśanaḥ<BR>
05,165.024a	śrotavyaṃ khalu vṛddhānām iti śāstranidarśanam<BR>
05,165.024c	na tv evāpy ativṛddhānāṃ punar bālā hi te matāḥ<BR>
05,165.025a	aham eko haniṣyāmi pāṇḍavān nātra saṃśayaḥ<BR>
05,165.025c	suyuddhe rājaśārdūla yaśo bhīṣmaṃ gamiṣyati<BR>
05,165.026a	kṛtaḥ senāpatis tv eṣa tvayā bhīṣmo narādhipa<BR>
05,165.026c	senāpatiṃ guṇo gantā na tu yodhān kathaṃ cana<BR>
05,165.027a	nāhaṃ jīvati gāṅgeye yotsye rājan kathaṃ cana<BR>
05,165.027c	hate tu bhīṣme yodhāsmi sarvair eva mahārathaiḥ<BR>
05,166.001	bhīṣma uvāca<BR>
05,166.001a	samudyato 'yaṃ bhāro me sumahān sāgaropamaḥ<BR>
05,166.001c	dhārtarāṣṭrasya saṃgrāme varṣapūgābhicintitaḥ<BR>
05,166.002a	tasminn abhyāgate kāle pratapte lomaharṣaṇe<BR>
05,166.002c	mithobhedo na me kāryas tena jīvasi sūtaja<BR>
05,166.003a	na hy ahaṃ nādya vikramya sthaviro 'pi śiśos tava<BR>
05,166.003c	yuddhaśraddhāṃ raṇe chindyāṃ jīvitasya ca sūtaja<BR>
05,166.004a	jāmadagnyena rāmeṇa mahāstrāṇi pramuñcatā<BR>
05,166.004c	na me vyathābhavat kā cit tvaṃ tu me kiṃ kariṣyasi<BR>
05,166.005a	kāmaṃ naitat praśaṃsanti santo ''tmabalasaṃstavam<BR>
05,166.005c	vakṣyāmi tu tvāṃ saṃtapto nihīna kulapāṃsana<BR>
05,166.006a	sametaṃ pārthivaṃ kṣatraṃ kāśirājñaḥ svayaṃvare<BR>
05,166.006c	nirjityaikarathenaiva yat kanyās tarasā hṛtāḥ<BR>
05,166.007a	īdṛśānāṃ sahasrāṇi viśiṣṭānām atho punaḥ<BR>
05,166.007c	mayaikena nirastāni sasainyāni raṇājire<BR>
05,166.008a	tvāṃ prāpya vairapuruṣaṃ kurūṇām anayo mahān<BR>
05,166.008c	upasthito vināśāya yatasva puruṣo bhava<BR>
05,166.009a	yudhyasva pārthaṃ samare yena vispardhase saha<BR>
05,166.009c	drakṣyāmi tvāṃ vinirmuktam asmād yuddhāt sudurmate<BR>
05,166.010	saṃjaya uvāca<BR>
05,166.010a	tam uvāca tato rājā dhārtarāṣṭro mahāmanāḥ<BR>
05,166.010c	mām avekṣasva gāṅgeya kāryaṃ hi mahad udyatam<BR>
05,166.011a	cintyatām idam evāgre mama niḥśreyasaṃ param<BR>
05,166.011c	ubhāv api bhavantau me mahat karma kariṣyataḥ<BR>
05,166.012a	bhūyaś ca śrotum icchāmi pareṣāṃ rathasattamān<BR>
05,166.012c	ye caivātirathās tatra tathaiva rathayūthapāḥ<BR>
05,166.013a	balābalam amitrāṇāṃ śrotum icchāmi kaurava<BR>
05,166.013c	prabhātāyāṃ rajanyāṃ vai idaṃ yuddhaṃ bhaviṣyati<BR>
05,166.014	bhīṣma uvāca<BR>
05,166.014a	ete rathās te saṃkhyātās tathaivātirathā nṛpa<BR>
05,166.014c	ya cāpy ardharathā rājan pāṇḍavānām ataḥ śṛṇu<BR>
05,166.015a	yadi kautūhalaṃ te 'dya pāṇḍavānāṃ bale nṛpa<BR>
05,166.015c	rathasaṃkhyāṃ mahābāho sahaibhir vasudhādhipaiḥ<BR>
05,166.016a	svayaṃ rājā rathodāraḥ pāṇḍavaḥ kuntinandanaḥ<BR>
05,166.016c	agnivat samare tāta cariṣyati na saṃśayaḥ<BR>
05,166.017a	bhīmasenas tu rājendra ratho 'ṣṭaguṇasaṃmitaḥ<BR>
05,166.017b*0567_01	na tasyāsti samo yuddhe gadayā sāyakair api<BR>
05,166.017c	nāgāyutabalo mānī tejasā na sa mānuṣaḥ<BR>
05,166.018a	mādrīputrau tu rathinau dvāv eva puruṣarṣabhau<BR>
05,166.018c	aśvināv iva rūpeṇa tejasā ca samanvitau<BR>
05,166.019a	ete camūmukhagatāḥ smarantaḥ kleśam ātmanaḥ<BR>
05,166.019c	rudravat pracariṣyanti tatra me nāsti saṃśayaḥ<BR>
05,166.020a	sarva eva mahātmānaḥ śālaskandhā ivodgatāḥ<BR>
05,166.020c	prādeśenādhikāḥ pumbhir anyais te ca pramāṇataḥ<BR>
05,166.021a	siṃhasaṃhananāḥ sarve pāṇḍuputrā mahābalāḥ<BR>
05,166.021c	caritabrahmacaryāś ca sarve cātitapasvinaḥ<BR>
05,166.022a	hrīmantaḥ puruṣavyāghrā vyāghrā iva balotkaṭāḥ<BR>
05,166.022c	jave prahāre saṃmarde sarva evātimānuṣāḥ<BR>
05,166.022e	sarve jitamahīpālā digjaye bharatarṣabha<BR>
05,166.023a	na caiṣāṃ puruṣāḥ ke cid āyudhāni gadāḥ śarān<BR>
05,166.023c	viṣahanti sadā kartum adhijyāny api kaurava<BR>
05,166.023e	udyantuṃ vā gadāṃ gurvīṃ śarān vāpi prakarṣitum<BR>
05,166.024a	jave lakṣyasya haraṇe bhojye pāṃsuvikarṣaṇe<BR>
05,166.024c	bālair api bhavantas taiḥ sarva eva viśeṣitāḥ<BR>
05,166.025a	te te sainyaṃ samāsādya vyāghrā iva balotkaṭāḥ<BR>
05,166.025c	vidhvaṃsayiṣyanti raṇe mā sma taiḥ saha saṃgamaḥ<BR>
05,166.026a	ekaikaśas te saṃgrāme hanyuḥ sarvān mahīkṣitaḥ<BR>
05,166.026c	pratyakṣaṃ tava rājendra rājasūye yathābhavat<BR>
05,166.027a	draupadyāś ca parikleśaṃ dyūte ca paruṣā giraḥ<BR>
05,166.027c	te saṃsmarantaḥ saṃgrāme vicariṣyanti kālavat<BR>
05,166.028a	lohitākṣo guḍākeśo nārāyaṇasahāyavān<BR>
05,166.028c	ubhayoḥ senayor vīra ratho nāstīha tādṛśaḥ<BR>
05,166.029a	na hi deveṣu vā pūrvaṃ dānaveṣūrageṣu vā<BR>
05,166.029c	rākṣaseṣv atha yakṣeṣu nareṣu kuta eva tu<BR>
05,166.030a	bhūto 'tha vā bhaviṣyo vā rathaḥ kaś cin mayā śrutaḥ<BR>
05,166.030c	samāyukto mahārāja yathā pārthasya dhīmataḥ<BR>
05,166.031a	vāsudevaś ca saṃyantā yoddhā caiva dhanaṃjayaḥ<BR>
05,166.031c	gāṇḍīvaṃ ca dhanur divyaṃ te cāśvā vātaraṃhasaḥ<BR>
05,166.032a	abhedyaṃ kavacaṃ divyam akṣayyau ca maheṣudhī<BR>
05,166.032c	astragrāmaś ca māhendro raudraḥ kaubera eva ca<BR>
05,166.033a	yāmyaś ca vāruṇaś caiva gadāś cograpradarśanāḥ<BR>
05,166.033c	vajrādīni ca mukhyāni nānāpraharaṇāni vai<BR>
05,166.034a	dānavānāṃ sahasrāṇi hiraṇyapuravāsinām<BR>
05,166.034c	hatāny ekarathenājau kas tasya sadṛśo rathaḥ<BR>
05,166.035a	eṣa hanyād dhi saṃrambhī balavān satyavikramaḥ<BR>
05,166.035c	tava senāṃ mahābāhuḥ svāṃ caiva paripālayan<BR>
05,166.036a	ahaṃ cainaṃ pratyudiyām ācāryo vā dhanaṃjayam<BR>
05,166.036c	na tṛtīyo 'sti rājendra senayor ubhayor api<BR>
05,166.036e	ya enaṃ śaravarṣāṇi varṣantam udiyād rathī<BR>
05,166.037a	jīmūta iva gharmānte mahāvātasamīritaḥ<BR>
05,166.037c	samāyuktas tu kaunteyo vāsudevasahāyavān<BR>
05,166.037e	taruṇaś ca kṛtī caiva jīrṇāv āvām ubhāv api<BR>
05,166.038	saṃjaya uvāca<BR>
05,166.038a	etac chrutvā tu bhīṣmasya rājñāṃ dadhvaṃsire tadā<BR>
05,166.038c	kāñcanāṅgadinaḥ pīnā bhujāś candanarūṣitāḥ<BR>
05,166.039a	manobhiḥ saha sāvegaiḥ saṃsmṛtya ca purātanam<BR>
05,166.039c	sāmarthyaṃ pāṇḍaveyānāṃ yathāpratyakṣadarśanāt<BR>
05,167.001	bhīṣma uvāca<BR>
05,167.001a	draupadeyā mahārāja sarve pañca mahārathāḥ<BR>
05,167.001c	vairāṭir uttaraś caiva ratho mama mahān mataḥ<BR>
05,167.002a	abhimanyur mahārāja rathayūthapayūthapaḥ<BR>
05,167.002c	samaḥ pārthena samare vāsudevena vā bhavet<BR>
05,167.003a	laghv astraś citrayodhī ca manasvī dṛḍhavikramaḥ<BR>
05,167.003c	saṃsmaran vai parikleśaṃ svapitur vikramiṣyati<BR>
05,167.004a	sātyakir mādhavaḥ śūro rathayūthapayūthapaḥ<BR>
05,167.004c	eṣa vṛṣṇipravīrāṇām amarṣī jitasādhvasaḥ<BR>
05,167.005a	uttamaujās tathā rājan ratho mama mahān mataḥ<BR>
05,167.005c	yudhāmanyuś ca vikrānto rathodāro nararṣabhaḥ<BR>
05,167.006a	eteṣāṃ bahusāhasrā rathā nāgā hayās tathā<BR>
05,167.006c	yotsyante te tanuṃ tyaktvā kuntīputrapriyepsayā<BR>
05,167.007a	pāṇḍavaiḥ saha rājendra tava senāsu bhārata<BR>
05,167.007c	agnimārutavad rājann āhvayantaḥ parasparam<BR>
05,167.008a	ajeyau samare vṛddhau virāṭadrupadāv ubhau<BR>
05,167.008c	mahārathau mahāvīryau matau me puruṣarṣabhau<BR>
05,167.009a	vayovṛddhāv api tu tau kṣatradharmaparāyaṇau<BR>
05,167.009c	yatiṣyete paraṃ śaktyā sthitau vīragate pathi<BR>
05,167.010a	saṃbandhakena rājendra tau tu vīryabalānvayāt<BR>
05,167.010c	āryavṛttau maheṣvāsau snehapāśasitāv ubhau<BR>
05,167.011a	kāraṇaṃ prāpya tu narāḥ sarva eva mahābhujāḥ<BR>
05,167.011c	śūrā vā kātarā vāpi bhavanti narapuṃgava<BR>
05,167.012a	ekāyanagatāv etau pārthena dṛḍhabhaktikau<BR>
05,167.012c	tyaktvā prāṇān paraṃ śaktyā ghaṭitārau narādhipa<BR>
05,167.013a	pṛthag akṣauhiṇībhyāṃ tāv ubhau saṃyati dāruṇau<BR>
05,167.013c	saṃbandhibhāvaṃ rakṣantau mahat karma kariṣyataḥ<BR>
05,167.014a	lokavīrau maheṣvāsau tyaktātmānau ca bhārata<BR>
05,167.014c	pratyayaṃ parirakṣantau mahat karma kariṣyataḥ<BR>
05,168.001	bhīṣma uvāca<BR>
05,168.001a	pāñcālarājasya suto rājan parapuraṃjayaḥ<BR>
05,168.001c	śikhaṇḍī rathamukhyo me mataḥ pārthasya bhārata<BR>
05,168.002a	eṣa yotsyati saṃgrāme nāśayan pūrvasaṃsthitim<BR>
05,168.002c	paraṃ yaśo viprathayaṃs tava senāsu bhārata<BR>
05,168.003a	etasya bahulāḥ senāḥ pāñcālāś ca prabhadrakāḥ<BR>
05,168.003c	tenāsau rathavaṃśena mahat karma kariṣyati<BR>
05,168.004a	dhṛṣṭadyumnaś ca senānīḥ sarvasenāsu bhārata<BR>
05,168.004c	mato me 'tiratho rājan droṇaśiṣyo mahārathaḥ<BR>
05,168.005a	eṣa yotsyati saṃgrāme sūdayan vai parān raṇe<BR>
05,168.005c	bhagavān iva saṃkruddhaḥ pinākī yugasaṃkṣaye<BR>
05,168.006a	etasya tadrathānīkaṃ kathayanti raṇapriyāḥ<BR>
05,168.006c	bahutvāt sāgaraprakhyaṃ devānām iva saṃyuge<BR>
05,168.007a	kṣatradharmā tu rājendra mato me 'rdharatho nṛpa<BR>
05,168.007c	dhṛṣṭadyumnasya tanayo bālyān nātikṛtaśramaḥ<BR>
05,168.008a	śiśupālasuto vīraś cedirājo mahārathaḥ<BR>
05,168.008c	dhṛṣṭaketur maheṣvāsaḥ saṃbandhī pāṇḍavasya ha<BR>
05,168.009a	eṣa cedipatiḥ śūraḥ saha putreṇa bhārata<BR>
05,168.009c	mahārathenāsukaraṃ mahat karma kariṣyati<BR>
05,168.010a	kṣatradharmarato mahyaṃ mataḥ parapuraṃjayaḥ<BR>
05,168.010c	kṣatradevas tu rājendra pāṇḍaveṣu rathottamaḥ<BR>
05,168.010e	jayantaś cāmitaujāś ca satyajic ca mahārathaḥ<BR>
05,168.011a	mahārathā mahātmānaḥ sarve pāñcālasattamāḥ<BR>
05,168.011c	yotsyante samare tāta saṃrabdhā iva kuñjarāḥ<BR>
05,168.012a	ajo bhojaś ca vikrāntau pāṇḍaveṣu mahārathau<BR>
05,168.012b*0568_01	lokavīrau maheṣvāsau tyaktātmānau mahārathau<BR>
05,168.012c	pāṇḍavānāṃ sahāyārthe paraṃ śaktyā yatiṣyataḥ<BR>
05,168.012e	śīghrāstrau citrayoddhārau kṛtinau dṛḍhavikramau<BR>
05,168.013a	kekayāḥ pañca rājendra bhrātaro yuddhadurmadāḥ<BR>
05,168.013c	sarva ete rathodārāḥ sarve lohitakadhvajāḥ<BR>
05,168.014a	kāśikaḥ sukumāraś ca nīlo yaś cāparo nṛpaḥ<BR>
05,168.014c	sūryadattaś ca śaṅkhaś ca madirāśvaś ca nāmataḥ<BR>
05,168.015a	sarva ete rathodārāḥ sarve cāhavalakṣaṇāḥ<BR>
05,168.015c	sarvāstraviduṣaḥ sarve mahātmāno matā mama<BR>
05,168.016a	vārdhakṣemir mahārāja ratho mama mahān mataḥ<BR>
05,168.016c	citrāyudhaś ca nṛpatir mato me rathasattamaḥ<BR>
05,168.016e	sa hi saṃgrāmaśobhī ca bhaktaś cāpi kirīṭinaḥ<BR>
05,168.017a	cekitānaḥ satyadhṛtiḥ pāṇḍavānāṃ mahārathau<BR>
05,168.017c	dvāv imau puruṣavyāghrau rathodārau matau mama<BR>
05,168.018a	vyāghradattaś ca rājendra candrasenaś ca bhārata<BR>
05,168.018c	matau mama rathodārau pāṇḍavānāṃ na saṃśayaḥ<BR>
05,168.019a	senābinduś ca rājendra krodhahantā ca nāmataḥ<BR>
05,168.019c	yaḥ samo vāsudevena bhīmasenena cābhibhūḥ<BR>
05,168.019e	sa yotsyatīha vikramya samare tava sainikaiḥ<BR>
05,168.020a	māṃ droṇaṃ ca kṛpaṃ caiva yathā saṃmanyate bhavān<BR>
05,168.020c	tathā sa samaraślāghī mantavyo rathasattamaḥ<BR>
05,168.021a	kāśyaḥ paramaśīghrāstraḥ ślāghanīyo rathottamaḥ<BR>
05,168.021c	ratha ekaguṇo mahyaṃ mataḥ parapuraṃjayaḥ<BR>
05,168.022a	ayaṃ ca yudhi vikrānto mantavyo 'ṣṭaguṇo rathaḥ<BR>
05,168.022c	satyajit samaraślāghī drupadasyātmajo yuvā<BR>
05,168.023a	gataḥ so 'tirathatvaṃ hi dhṛṣṭadyumnena saṃmitaḥ<BR>
05,168.023c	pāṇḍavānāṃ yaśaskāmaḥ paraṃ karma kariṣyati<BR>
05,168.024a	anuraktaś ca śūraś ca ratho 'yam aparo mahān<BR>
05,168.024c	pāṇḍyarājo mahāvīryaḥ pāṇḍavānāṃ dhuraṃdharaḥ<BR>
05,168.025a	dṛḍhadhanvā maheṣvāsaḥ pāṇḍavānāṃ rathottamaḥ<BR>
05,168.025c	śreṇimān kauravaśreṣṭha vasudānaś ca pārthivaḥ<BR>
05,168.025e	ubhāv etāv atirathau matau mama paraṃtapa<BR>
05,168.025f*0569_01	anyau virāṭasya sutau śaṅkhaśvetau mahārathau<BR>
05,168.025f*0569_02	pāṇḍavānāṃ sahāyārthe mahat karma kariṣyataḥ<BR>
05,169.001	bhīṣma uvāca<BR>
05,169.001a	rocamāno mahārāja pāṇḍavānāṃ mahārathaḥ<BR>
05,169.001c	yotsyate 'maravat saṃkhye parasainyeṣu bhārata<BR>
05,169.002a	purujit kuntibhojaś ca maheṣvāso mahābalaḥ<BR>
05,169.002c	mātulo bhīmasenasya sa ca me 'tiratho mataḥ<BR>
05,169.003a	eṣa vīro maheṣvāsaḥ kṛtī ca nipuṇaś ca ha<BR>
05,169.003c	citrayodhī ca śaktaś ca mato me rathapuṃgavaḥ<BR>
05,169.004a	sa yotsyati hi vikramya maghavān iva dānavaiḥ<BR>
05,169.004c	yodhāś cāsya parikhyātāḥ sarve yuddhaviśāradāḥ<BR>
05,169.005a	bhāgineyakṛte vīraḥ sa kariṣyati saṃgare<BR>
05,169.005c	sumahat karma pāṇḍūnāṃ sthitaḥ priyahite nṛpaḥ<BR>
05,169.006a	bhaimasenir mahārāja haiḍimbo rākṣaseśvaraḥ<BR>
05,169.006c	mato me bahumāyāvī rathayūthapayūthapaḥ<BR>
05,169.007a	yotsyate samare tāta māyābhiḥ samarapriyaḥ<BR>
05,169.007c	ye cāsya rākṣasāḥ śūrāḥ sacivā vaśavartinaḥ<BR>
05,169.008a	ete cānye ca bahavo nānājanapadeśvarāḥ<BR>
05,169.008c	sametāḥ pāṇḍavasyārthe vāsudevapurogamāḥ<BR>
05,169.009a	ete prādhānyato rājan pāṇḍavasya mahātmanaḥ<BR>
05,169.009c	rathāś cātirathāś caiva ye cāpy ardharathā matāḥ<BR>
05,169.010a	neṣyanti samare senāṃ bhīmāṃ yaudhiṣṭhirīṃ nṛpa<BR>
05,169.010c	mahendreṇeva vīreṇa pālyamānāṃ kirīṭinā<BR>
05,169.011a	tair ahaṃ samare vīra tvām āyadbhir jayaiṣibhiḥ<BR>
05,169.011c	yotsyāmi jayam ākāṅkṣann atha vā nidhanaṃ raṇe<BR>
05,169.012a	pārthaṃ ca vāsudevaṃ ca cakragāṇḍīvadhāriṇau<BR>
05,169.012c	saṃdhyāgatāv ivārkendū sameṣye puruṣottamau<BR>
05,169.013a	ye caiva te rathodārāḥ pāṇḍuputrasya sainikāḥ<BR>
05,169.013c	sahasainyān ahaṃ tāṃś ca pratīyāṃ raṇamūrdhani<BR>
05,169.014a	ete rathāś cātirathāś ca tubhyaṃ; yathāpradhānaṃ nṛpa kīrtitā mayā<BR>
05,169.014c	tathā rājann ardharathāś ca ke cit; tathaiva teṣām api kauravendra<BR>
05,169.015a	arjunaṃ vāsudevaṃ ca ye cānye tatra pārthivāḥ<BR>
05,169.015c	sarvān āvārayiṣyāmi yāvad drakṣyāmi bhārata<BR>
05,169.016a	pāñcālyaṃ tu mahābāho nāhaṃ hanyāṃ śikhaṇḍinam<BR>
05,169.016c	udyateṣum abhiprekṣya pratiyudhyantam āhave<BR>
05,169.017a	lokas tad veda yad ahaṃ pituḥ priyacikīrṣayā<BR>
05,169.017c	prāptaṃ rājyaṃ parityajya brahmacarye dhṛtavrataḥ<BR>
05,169.018a	citrāṅgadaṃ kauravāṇām ahaṃ rājye 'bhyaṣecayam<BR>
05,169.018c	vicitravīryaṃ ca śiśuṃ yauvarājye 'bhyaṣecayam<BR>
05,169.019a	devavratatvaṃ vikhyāpya pṛthivyāṃ sarvarājasu<BR>
05,169.019c	naiva hanyāṃ striyaṃ jātu na strīpūrvaṃ kathaṃ cana<BR>
05,169.020a	sa hi strīpūrvako rājañ śikhaṇḍī yadi te śrutaḥ<BR>
05,169.020c	kanyā bhūtvā pumāñ jāto na yotsye tena bhārata<BR>
05,169.021a	sarvāṃs tv anyān haniṣyāmi pārthivān bharatarṣabha<BR>
05,169.021c	yān sameṣyāmi samare na tu kuntīsutān nṛpa<BR>
05,170.001	duryodhana uvāca<BR>
05,170.001a	kimarthaṃ bharataśreṣṭha na hanyās tvaṃ śikhaṇḍinam<BR>
05,170.001c	udyateṣum atho dṛṣṭvā samareṣv ātatāyinam<BR>
05,170.002a	pūrvam uktvā mahābāho pāṇḍavān saha somakaiḥ<BR>
05,170.002c	vadhiṣyāmīti gāṅgeya tan me brūhi pitāmaha<BR>
05,170.003	bhīṣma uvāca<BR>
05,170.003a	śṛṇu duryodhana kathāṃ sahaibhir vasudhādhipaiḥ<BR>
05,170.003c	yadarthaṃ yudhi saṃprekṣya nāhaṃ hanyāṃ śikhaṇḍinam<BR>
05,170.004a	mahārājo mama pitā śaṃtanur bharatarṣabhaḥ<BR>
05,170.004c	diṣṭāntaṃ prāpa dharmātmā samaye puruṣarṣabha<BR>
05,170.005a	tato 'haṃ bharataśreṣṭha pratijñāṃ paripālayan<BR>
05,170.005c	citrāṅgadaṃ bhrātaraṃ vai mahārājye 'bhyaṣecayam<BR>
05,170.006a	tasmiṃś ca nidhanaṃ prāpte satyavatyā mate sthitaḥ<BR>
05,170.006c	vicitravīryaṃ rājānam abhyaṣiñcaṃ yathāvidhi<BR>
05,170.007a	mayābhiṣikto rājendra yavīyān api dharmataḥ<BR>
05,170.007c	vicitravīryo dharmātmā mām eva samudaikṣata<BR>
05,170.008a	tasya dārakriyāṃ tāta cikīrṣur aham apy uta<BR>
05,170.008c	anurūpād iva kulād iti cintya mano dadhe<BR>
05,170.009a	tathāśrauṣaṃ mahābāho tisraḥ kanyāḥ svayaṃvare<BR>
05,170.009c	rūpeṇāpratimāḥ sarvāḥ kāśirājasutās tadā<BR>
05,170.009e	ambā caivāmbikā caiva tathaivāmbālikāparā<BR>
05,170.010a	rājānaś ca samāhūtāḥ pṛthivyāṃ bharatarṣabha<BR>
05,170.010c	ambā jyeṣṭhābhavat tāsām ambikā tv atha madhyamā<BR>
05,170.010e	ambālikā ca rājendra rājakanyā yavīyasī<BR>
05,170.011a	so 'ham ekarathenaiva gataḥ kāśipateḥ purīm<BR>
05,170.011c	apaśyaṃ tā mahābāho tisraḥ kanyāḥ svalaṃkṛtāḥ<BR>
05,170.011e	rājñaś caiva samāvṛttān pārthivān pṛthivīpate<BR>
05,170.012a	tato 'haṃ tān nṛpān sarvān āhūya samare sthitān<BR>
05,170.012c	ratham āropayāṃ cakre kanyās tā bharatarṣabha<BR>
05,170.013a	vīryaśulkāś ca tā jñātvā samāropya rathaṃ tadā<BR>
05,170.013c	avocaṃ pārthivān sarvān ahaṃ tatra samāgatān<BR>
05,170.013e	bhīṣmaḥ śāṃtanavaḥ kanyā haratīti punaḥ punaḥ<BR>
05,170.014a	te yatadhvaṃ paraṃ śaktyā sarve mokṣāya pārthivāḥ<BR>
05,170.014c	prasahya hi nayāmy eṣa miṣatāṃ vo narādhipāḥ<BR>
05,170.015a	tatas te pṛthivīpālāḥ samutpetur udāyudhāḥ<BR>
05,170.015c	yogo yoga iti kruddhāḥ sārathīṃś cāpy acodayan<BR>
05,170.016a	te rathair meghasaṃkāśair gajaiś ca gajayodhinaḥ<BR>
05,170.016c	pṛṣṭhyaiś cāśvair mahīpālāḥ samutpetur udāyudhāḥ<BR>
05,170.017a	tatas te māṃ mahīpālāḥ sarva eva viśāṃ pate<BR>
05,170.017c	rathavrātena mahatā sarvataḥ paryavārayan<BR>
05,170.018a	tān ahaṃ śaravarṣeṇa mahatā pratyavārayam<BR>
05,170.018c	sarvān nṛpāṃś cāpy ajayaṃ devarāḍ iva dānavān<BR>
05,170.019a	teṣām āpatatāṃ citrān dhvajān hemapariṣkṛtān<BR>
05,170.019c	ekaikena hi bāṇena bhūmau pātitavān aham<BR>
05,170.020a	hayāṃś caiṣāṃ gajāṃś caiva sārathīṃś cāpy ahaṃ raṇe<BR>
05,170.020c	apātayaṃ śarair dīptaiḥ prahasan puruṣarṣabha<BR>
05,170.021a	te nivṛttāś ca bhagnāś ca dṛṣṭvā tal lāghavaṃ mama<BR>
05,170.021b*0570_01	praṇipetuś ca sarve vai praśaśaṃsuś ca pārthivāḥ<BR>
05,170.021b*0570_02	tata ādāya tāḥ kanyā nṛpatīṃś ca visṛjya tān<BR>
05,170.021c	athāhaṃ hāstinapuram āyāṃ jitvā mahīkṣitaḥ<BR>
05,170.022a	ato 'haṃ tāś ca kanyā vai bhrātur arthāya bhārata<BR>
05,170.022c	tac ca karma mahābāho satyavatyai nyavedayam<BR>
05,171.001	bhīṣma uvāca<BR>
05,171.001a	tato 'haṃ bharataśreṣṭha mātaraṃ vīramātaram<BR>
05,171.001c	abhigamyopasaṃgṛhya dāśeyīm idam abruvam<BR>
05,171.002a	imāḥ kāśipateḥ kanyā mayā nirjitya pārthivān<BR>
05,171.002c	vicitravīryasya kṛte vīryaśulkā upārjitāḥ<BR>
05,171.003a	tato mūrdhany upāghrāya paryaśrunayanā nṛpa<BR>
05,171.003c	āha satyavatī hṛṣṭā diṣṭyā putra jitaṃ tvayā<BR>
05,171.004a	satyavatyās tv anumate vivāhe samupasthite<BR>
05,171.004c	uvāca vākyaṃ savrīḍā jyeṣṭhā kāśipateḥ sutā<BR>
05,171.005a	bhīṣma tvam asi dharmajñaḥ sarvaśāstraviśāradaḥ<BR>
05,171.005c	śrutvā ca dharmyaṃ vacanaṃ mahyaṃ kartum ihārhasi<BR>
05,171.006a	mayā śālvapatiḥ pūrvaṃ manasābhivṛto varaḥ<BR>
05,171.006c	tena cāsmi vṛtā pūrvaṃ rahasy avidite pituḥ<BR>
05,171.007a	kathaṃ mām anyakāmāṃ tvaṃ rājañ śāstram adhītya vai<BR>
05,171.007c	vāsayethā gṛhe bhīṣma kauravaḥ san viśeṣataḥ<BR>
05,171.008a	etad buddhyā viniścitya manasā bharatarṣabha<BR>
05,171.008c	yat kṣamaṃ te mahābāho tad ihārabdhum arhasi<BR>
05,171.009a	sa māṃ pratīkṣate vyaktaṃ śālvarājo viśāṃ pate<BR>
05,171.009b*0571_01	tasmān māṃ tvaṃ kuruśreṣṭha samanujñātum arhasi<BR>
05,171.009c	kṛpāṃ kuru mahābāho mayi dharmabhṛtāṃ vara<BR>
05,171.009e	tvaṃ hi satyavrato vīra pṛthivyām iti naḥ śrutam<BR>
05,172.001	bhīṣma uvāca<BR>
05,172.001a	tato 'haṃ samanujñāpya kālīṃ satyavatīṃ tadā<BR>
05,172.001c	mantriṇaś ca dvijāṃś caiva tathaiva ca purohitān<BR>
05,172.001e	samanujñāsiṣaṃ kanyāṃ jyeṣṭhām ambāṃ narādhipa<BR>
05,172.002a	anujñātā yayau sā tu kanyā śālvapateḥ puram<BR>
05,172.002c	vṛddhair dvijātibhir guptā dhātryā cānugatā tadā<BR>
05,172.002e	atītya ca tam adhvānam āsasāda narādhipam<BR>
05,172.003a	sā tam āsādya rājānaṃ śālvaṃ vacanam abravīt<BR>
05,172.003c	āgatāhaṃ mahābāho tvām uddiśya mahādyute<BR>
05,172.003d*0572_01	abhinandasva māṃ rājan sadā priyahite ratām<BR>
05,172.003d*0572_02	pratipālaya māṃ rājan dharmādīṃś cara dharmataḥ<BR>
05,172.003d*0572_03	tvaṃ hi me manasā dhyātas tvayā cāpy upamantritā<BR>
05,172.004a	tām abravīc chālvapatiḥ smayann iva viśāṃ pate<BR>
05,172.004c	tvayānyapūrvayā nāhaṃ bhāryārthī varavarṇini<BR>
05,172.005a	gaccha bhadre punas tatra sakāśaṃ bhāratasya vai<BR>
05,172.005c	nāham icchāmi bhīṣmeṇa gṛhītāṃ tvāṃ prasahya vai<BR>
05,172.006a	tvaṃ hi nirjitya bhīṣmeṇa nītā prītimatī tadā<BR>
05,172.006c	parāmṛśya mahāyuddhe nirjitya pṛthivīpatīn<BR>
05,172.006e	nāhaṃ tvayy anyapūrvāyāṃ bhāryārthī varavarṇini<BR>
05,172.007a	katham asmadvidho rājā parapūrvāṃ praveśayet<BR>
05,172.007c	nārīṃ viditavijñānaḥ pareṣāṃ dharmam ādiśan<BR>
05,172.007e	yatheṣṭaṃ gamyatāṃ bhadre mā te kālo 'tyagād ayam<BR>
05,172.008a	ambā tam abravīd rājann anaṅgaśarapīḍitā<BR>
05,172.008c	maivaṃ vada mahīpāla naitad evaṃ kathaṃ cana<BR>
05,172.009a	nāsmi prītimatī nītā bhīṣmeṇāmitrakarśana<BR>
05,172.009c	balān nītāsmi rudatī vidrāvya pṛthivīpatīn<BR>
05,172.010a	bhajasva māṃ śālvapate bhaktāṃ bālām anāgasam<BR>
05,172.010c	bhaktānāṃ hi parityāgo na dharmeṣu praśasyate<BR>
05,172.011a	sāham āmantrya gāṅgeyaṃ samareṣv anivartinam<BR>
05,172.011c	anujñātā ca tenaiva tavaiva gṛham āgatā<BR>
05,172.012a	na sa bhīṣmo mahābāhur mām icchati viśāṃ pate<BR>
05,172.012c	bhrātṛhetoḥ samārambho bhīṣmasyeti śrutaṃ mayā<BR>
05,172.013a	bhaginyau mama ye nīte ambikāmbālike nṛpa<BR>
05,172.013c	prādād vicitravīryāya gāṅgeyo hi yavīyase<BR>
05,172.014a	yathā śālvapate nānyaṃ naraṃ dhyāmi kathaṃ cana<BR>
05,172.014c	tvām ṛte puruṣavyāghra tathā mūrdhānam ālabhe<BR>
05,172.015a	na cānyapūrvā rājendra tvām ahaṃ samupasthitā<BR>
05,172.015c	satyaṃ bravīmi śālvaitat satyenātmānam ālabhe<BR>
05,172.016a	bhajasva māṃ viśālākṣa svayaṃ kanyām upasthitām<BR>
05,172.016c	ananyapūrvāṃ rājendra tvatprasādābhikāṅkṣiṇīm<BR>
05,172.017a	tām evaṃ bhāṣamāṇāṃ tu śālvaḥ kāśipateḥ sutām<BR>
05,172.017c	atyajad bharataśreṣṭha tvacaṃ jīrṇām ivoragaḥ<BR>
05,172.018a	evaṃ bahuvidhair vākyair yācyamānas tayānagha<BR>
05,172.018c	nāśraddadhac chālvapatiḥ kanyāyā bharatarṣabha<BR>
05,172.019a	tataḥ sā manyunāviṣṭā jyeṣṭhā kāśipateḥ sutā<BR>
05,172.019c	abravīt sāśrunayanā bāṣpavihvalayā girā<BR>
05,172.020a	tvayā tyaktā gamiṣyāmi yatra yatra viśāṃ pate<BR>
05,172.020c	tatra me santu gatayaḥ santaḥ satyaṃ yathābruvam<BR>
05,172.021a	evaṃ saṃbhāṣamāṇāṃ tu nṛśaṃsaḥ śālvarāṭ tadā<BR>
05,172.021c	paryatyajata kauravya karuṇaṃ paridevatīm<BR>
05,172.022a	gaccha gaccheti tāṃ śālvaḥ punaḥ punar abhāṣata<BR>
05,172.022c	bibhemi bhīṣmāt suśroṇi tvaṃ ca bhīṣmaparigrahaḥ<BR>
05,172.023a	evam uktā tu sā tena śālvenādīrghadarśinā<BR>
05,172.023c	niścakrāma purād dīnā rudatī kurarī yathā<BR>
05,173.001	bhīṣma uvāca<BR>
05,173.001a	sā niṣkramantī nagarāc cintayām āsa bhārata<BR>
05,173.001c	pṛthivyāṃ nāsti yuvatir viṣamasthatarā mayā<BR>
05,173.001e	bāndhavair viprahīnāsmi śālvena ca nirākṛtā<BR>
05,173.002a	na ca śakyaṃ punar gantuṃ mayā vāraṇasāhvayam<BR>
05,173.002c	anujñātāsmi bhīṣmeṇa śālvam uddiśya kāraṇam<BR>
05,173.003a	kiṃ nu garhāmy athātmānam atha bhīṣmaṃ durāsadam<BR>
05,173.003c	āho svit pitaraṃ mūḍhaṃ yo me 'kārṣīt svayaṃvaram<BR>
05,173.004a	mamāyaṃ svakṛto doṣo yāhaṃ bhīṣmarathāt tadā<BR>
05,173.004c	pravṛtte vaiśase yuddhe śālvārthaṃ nāpataṃ purā<BR>
05,173.004e	tasyeyaṃ phalanirvṛttir yad āpannāsmi mūḍhavat<BR>
05,173.005a	dhig bhīṣmaṃ dhik ca me mandaṃ pitaraṃ mūḍhacetasam<BR>
05,173.005c	yenāhaṃ vīryaśulkena paṇyastrīvat praveritā<BR>
05,173.006a	dhiṅ māṃ dhik śālvarājānaṃ dhig dhātāram athāpi ca<BR>
05,173.006c	yeṣāṃ durnītabhāvena prāptāsmy āpadam uttamām<BR>
05,173.007a	sarvathā bhāgadheyāni svāni prāpnoti mānavaḥ<BR>
05,173.007c	anayasyāsya tu mukhaṃ bhīṣmaḥ śāṃtanavo mama<BR>
05,173.008a	sā bhīṣme pratikartavyam ahaṃ paśyāmi sāṃpratam<BR>
05,173.008c	tapasā vā yudhā vāpi duḥkhahetuḥ sa me mataḥ<BR>
05,173.008e	ko nu bhīṣmaṃ yudhā jetum utsaheta mahīpatiḥ<BR>
05,173.009a	evaṃ sā pariniścitya jagāma nagarād bahiḥ<BR>
05,173.009c	āśramaṃ puṇyaśīlānāṃ tāpasānāṃ mahātmanām<BR>
05,173.009e	tatas tām avasad rātriṃ tāpasaiḥ parivāritā<BR>
05,173.010a	ācakhyau ca yathā vṛttaṃ sarvam ātmani bhārata<BR>
05,173.010c	vistareṇa mahābāho nikhilena śucismitā<BR>
05,173.010e	haraṇaṃ ca visargaṃ ca śālvena ca visarjanam<BR>
05,173.011a	tatas tatra mahān āsīd brāhmaṇaḥ saṃśitavrataḥ<BR>
05,173.011c	śaikhāvatyas tapovṛddhaḥ śāstre cāraṇyake guruḥ<BR>
05,173.012a	ārtāṃ tām āha sa muniḥ śaikhāvatyo mahātapāḥ<BR>
05,173.012c	niḥśvasantīṃ satīṃ bālāṃ duḥkhaśokaparāyaṇām<BR>
05,173.013a	evaṃ gate kiṃ nu bhadre śakyaṃ kartuṃ tapasvibhiḥ<BR>
05,173.013c	āśramasthair mahābhāgais taponityair mahātmabhiḥ<BR>
05,173.014a	sā tv enam abravīd rājan kriyatāṃ madanugrahaḥ<BR>
05,173.014c	pravrājitum ihecchāmi tapas tapsyāmi duścaram<BR>
05,173.015a	mayaivaitāni karmāṇi pūrvadeheṣu mūḍhayā<BR>
05,173.015c	kṛtāni nūnaṃ pāpāni teṣām etat phalaṃ dhruvam<BR>
05,173.016a	notsaheyaṃ punar gantuṃ svajanaṃ prati tāpasāḥ<BR>
05,173.016c	pratyākhyātā nirānandā śālvena ca nirākṛtā<BR>
05,173.017a	upadiṣṭam ihecchāmi tāpasyaṃ vītakalmaṣāḥ<BR>
05,173.017c	yuṣmābhir devasaṃkāśāḥ kṛpā bhavatu vo mayi<BR>
05,173.018a	sa tām āśvāsayat kanyāṃ dṛṣṭāntāgamahetubhiḥ<BR>
05,173.018c	sāntvayām āsa kāryaṃ ca pratijajñe dvijaiḥ saha<BR>
05,174.001	bhīṣma uvāca<BR>
05,174.001a	tatas te tāpasāḥ sarve kāryavanto 'bhavaṃs tadā<BR>
05,174.001c	tāṃ kanyāṃ cintayanto vai kiṃ kāryam iti dharmiṇaḥ<BR>
05,174.002a	ke cid āhuḥ pitur veśma nīyatām iti tāpasāḥ<BR>
05,174.002c	ke cid asmadupālambhe matiṃ cakrur dvijottamāḥ<BR>
05,174.003a	ke cic chālvapatiṃ gatvā niyojyam iti menire<BR>
05,174.003c	neti ke cid vyavasyanti pratyākhyātā hi tena sā<BR>
05,174.004a	evaṃ gate kiṃ nu śakyaṃ bhadre kartuṃ manīṣibhiḥ<BR>
05,174.004c	punar ūcuś ca te sarve tāpasāḥ saṃśitavratāḥ<BR>
05,174.005a	alaṃ pravrajiteneha bhadre śṛṇu hitaṃ vacaḥ<BR>
05,174.005c	ito gacchasva bhadraṃ te pitur eva niveśanam<BR>
05,174.006a	pratipatsyati rājā sa pitā te yad anantaram<BR>
05,174.006c	tatra vatsyasi kalyāṇi sukhaṃ sarvaguṇānvitā<BR>
05,174.006e	na ca te 'nyā gatir nyāyyā bhaved bhadre yathā pitā<BR>
05,174.007a	patir vāpi gatir nāryāḥ pitā vā varavarṇini<BR>
05,174.007c	gatiḥ patiḥ samasthāyā viṣame tu pitā gatiḥ<BR>
05,174.008a	pravrajyā hi suduḥkheyaṃ sukumāryā viśeṣataḥ<BR>
05,174.008c	rājaputryāḥ prakṛtyā ca kumāryās tava bhāmini<BR>
05,174.009a	bhadre doṣā hi vidyante bahavo varavarṇini<BR>
05,174.009c	āśrame vai vasantyās te na bhaveyuḥ pitur gṛhe<BR>
05,174.010a	tatas tu te 'bruvan vākyaṃ brāhmaṇās tāṃ tapasvinīm<BR>
05,174.010c	tvām ihaikākinīṃ dṛṣṭvā nirjane gahane vane<BR>
05,174.010e	prārthayiṣyanti rājendrās tasmān maivaṃ manaḥ kṛthāḥ<BR>
05,174.011	ambovāca<BR>
05,174.011a	na śakyaṃ kāśinagarīṃ punar gantuṃ pitur gṛhān<BR>
05,174.011c	avajñātā bhaviṣyāmi bāndhavānāṃ na saṃśayaḥ<BR>
05,174.012a	uṣitā hy anyathā bālye pitur veśmani tāpasāḥ<BR>
05,174.012c	nāhaṃ gamiṣye bhadraṃ vas tatra yatra pitā mama<BR>
05,174.012e	tapas taptum abhīpsāmi tāpasaiḥ paripālitā<BR>
05,174.013a	yathā pare 'pi me loke na syād evaṃ mahātyayaḥ<BR>
05,174.013c	daurbhāgyaṃ brāhmaṇaśreṣṭhās tasmāt tapsyāmy ahaṃ tapaḥ<BR>
05,174.014	bhīṣma uvāca<BR>
05,174.014a	ity evaṃ teṣu vipreṣu cintayatsu tathā tathā<BR>
05,174.014c	rājarṣis tad vanaṃ prāptas tapasvī hotravāhanaḥ<BR>
05,174.014d*0573_01	tāṃ tathā bhāminīṃ dṛṣṭvā śrutvā codvignamānasaḥ<BR>
05,174.015a	tatas te tāpasāḥ sarve pūjayanti sma taṃ nṛpam<BR>
05,174.015c	pūjābhiḥ svāgatādyābhir āsanenodakena ca<BR>
05,174.016a	tasyopaviṣṭasya tato viśrāntasyopaśṛṇvataḥ<BR>
05,174.016c	punar eva kathāṃ cakruḥ kanyāṃ prati vanaukasaḥ<BR>
05,174.017a	ambāyās tāṃ kathāṃ śrutvā kāśirājñaś ca bhārata<BR>
05,174.017b*0574_01	rājarṣiḥ sa mahātejā babhūvodvignamānasaḥ<BR>
05,174.017b*0574_02	tāṃ tathāvādinīṃ śrutvā dṛṣṭvā ca sa mahātapāḥ<BR>
05,174.017b*0574_03	rājarṣiḥ kṛpayāviṣṭo mahātmā hotravāhanaḥ<BR>
05,174.017c	sa vepamāna utthāya mātur asyāḥ pitā tadā<BR>
05,174.017e	tāṃ kanyām aṅkam āropya paryāśvāsayata prabho<BR>
05,174.018a	sa tām apṛcchat kārtsnyena vyasanotpattim āditaḥ<BR>
05,174.018c	sā ca tasmai yathāvṛttaṃ vistareṇa nyavedayat<BR>
05,174.019a	tataḥ sa rājarṣir abhūd duḥkhaśokasamanvitaḥ<BR>
05,174.019c	kāryaṃ ca pratipede tan manasā sumahātapāḥ<BR>
05,174.020a	abravīd vepamānaś ca kanyām ārtāṃ suduḥkhitaḥ<BR>
05,174.020c	mā gāḥ pitṛgṛhaṃ bhadre mātus te janako hy aham<BR>
05,174.021a	duḥkhaṃ chetsyāmi te 'haṃ vai mayi vartasva putrike<BR>
05,174.021c	paryāptaṃ te manaḥ putri yad evaṃ pariśuṣyasi<BR>
05,174.022a	gaccha madvacanād rāmaṃ jāmadagnyaṃ tapasvinam<BR>
05,174.022c	rāmas tava mahad duḥkhaṃ śokaṃ cāpanayiṣyati<BR>
05,174.022e	haniṣyati raṇe bhīṣmaṃ na kariṣyati ced vacaḥ<BR>
05,174.023a	taṃ gaccha bhārgavaśreṣṭhaṃ kālāgnisamatejasam<BR>
05,174.023c	pratiṣṭhāpayitā sa tvāṃ same pathi mahātapāḥ<BR>
05,174.024a	tatas tu sasvaraṃ bāṣpam utsṛjantī punaḥ punaḥ<BR>
05,174.024c	abravīt pitaraṃ mātuḥ sā tadā hotravāhanam<BR>
05,174.025a	abhivādayitvā śirasā gamiṣye tava śāsanāt<BR>
05,174.025c	api nāmādya paśyeyam āryaṃ taṃ lokaviśrutam<BR>
05,174.026a	kathaṃ ca tīvraṃ duḥkhaṃ me haniṣyati sa bhārgavaḥ<BR>
05,174.026c	etad icchāmy ahaṃ śrotum atha yāsyāmi tatra vai<BR>
05,175.001	hotravāhana uvāca<BR>
05,175.001a	rāmaṃ drakṣyasi vatse tvaṃ jāmadagnyaṃ mahāvane<BR>
05,175.001c	ugre tapasi vartantaṃ satyasaṃdhaṃ mahābalam<BR>
05,175.002a	mahendre vai giriśreṣṭhe rāmaṃ nityam upāsate<BR>
05,175.002c	ṛṣayo vedaviduṣo gandharvāpsarasas tathā<BR>
05,175.003a	tatra gacchasva bhadraṃ te brūyāś cainaṃ vaco mama<BR>
05,175.003c	abhivādya pūrvaṃ śirasā tapovṛddhaṃ dṛḍhavratam<BR>
05,175.004a	brūyāś cainaṃ punar bhadre yat te kāryaṃ manīṣitam<BR>
05,175.004c	mayi saṃkīrtite rāmaḥ sarvaṃ tat te kariṣyati<BR>
05,175.005a	mama rāmaḥ sakhā vatse prītiyuktaḥ suhṛc ca me<BR>
05,175.005c	jamadagnisuto vīraḥ sarvaśastrabhṛtāṃ varaḥ<BR>
05,175.006a	evaṃ bruvati kanyāṃ tu pārthive hotravāhane<BR>
05,175.006c	akṛtavraṇaḥ prādurāsīd rāmasyānucaraḥ priyaḥ<BR>
05,175.007a	tatas te munayaḥ sarve samuttasthuḥ sahasraśaḥ<BR>
05,175.007c	sa ca rājā vayovṛddhaḥ sṛñjayo hotravāhanaḥ<BR>
05,175.008a	tataḥ pṛṣṭvā yathānyāyam anyonyaṃ te vanaukasaḥ<BR>
05,175.008c	sahitā bharataśreṣṭha niṣeduḥ parivārya tam<BR>
05,175.009a	tatas te kathayām āsuḥ kathās tās tā manoramāḥ<BR>
05,175.009c	kāntā divyāś ca rājendra prītiharṣamudā yutāḥ<BR>
05,175.010a	tataḥ kathānte rājarṣir mahātmā hotravāhanaḥ<BR>
05,175.010c	rāmaṃ śreṣṭhaṃ maharṣīṇām apṛcchad akṛtavraṇam<BR>
05,175.011a	kva saṃprati mahābāho jāmadagnyaḥ pratāpavān<BR>
05,175.011c	akṛtavraṇa śakyo vai draṣṭuṃ vedavidāṃ varaḥ<BR>
05,175.012	akṛtavraṇa uvāca<BR>
05,175.012a	bhavantam eva satataṃ rāmaḥ kīrtayati prabho<BR>
05,175.012c	sṛñjayo me priyasakho rājarṣir iti pārthiva<BR>
05,175.013a	iha rāmaḥ prabhāte śvo bhaviteti matir mama<BR>
05,175.013c	draṣṭāsy enam ihāyāntaṃ tava darśanakāṅkṣayā<BR>
05,175.014a	iyaṃ ca kanyā rājarṣe kimarthaṃ vanam āgatā<BR>
05,175.014c	kasya ceyaṃ tava ca kā bhavatīcchāmi veditum<BR>
05,175.015	hotravāhana uvāca<BR>
05,175.015a	dauhitrīyaṃ mama vibho kāśirājasutā śubhā<BR>
05,175.015c	jyeṣṭhā svayaṃvare tasthau bhaginībhyāṃ sahānagha<BR>
05,175.016a	iyam ambeti vikhyātā jyeṣṭhā kāśipateḥ sutā<BR>
05,175.016c	ambikāmbālike tv anye yavīyasyau tapodhana<BR>
05,175.017a	sametaṃ pārthivaṃ kṣatraṃ kāśipuryāṃ tato 'bhavat<BR>
05,175.017c	kanyānimittaṃ brahmarṣe tatrāsīd utsavo mahān<BR>
05,175.018a	tataḥ kila mahāvīryo bhīṣmaḥ śāṃtanavo nṛpān<BR>
05,175.018c	avākṣipya mahātejās tisraḥ kanyā jahāra tāḥ<BR>
05,175.019a	nirjitya pṛthivīpālān atha bhīṣmo gajāhvayam<BR>
05,175.019c	ājagāma viśuddhātmā kanyābhiḥ saha bhārata<BR>
05,175.020a	satyavatyai nivedyātha vivāhārtham anantaram<BR>
05,175.020c	bhrātur vicitravīryasya samājñāpayata prabhuḥ<BR>
05,175.021a	tato vaivāhikaṃ dṛṣṭvā kanyeyaṃ samupārjitam<BR>
05,175.021c	abravīt tatra gāṅgeyaṃ mantrimadhye dvijarṣabha<BR>
05,175.022a	mayā śālvapatir vīra manasābhivṛtaḥ patiḥ<BR>
05,175.022c	na mām arhasi dharmajña paracittāṃ pradāpitum<BR>
05,175.023a	tac chrutvā vacanaṃ bhīṣmaḥ saṃmantrya saha mantribhiḥ<BR>
05,175.023c	niścitya visasarjemāṃ satyavatyā mate sthitaḥ<BR>
05,175.024a	anujñātā tu bhīṣmeṇa śālvaṃ saubhapatiṃ tataḥ<BR>
05,175.024c	kanyeyaṃ muditā vipra kāle vacanam abravīt<BR>
05,175.025a	visarjitāsmi bhīṣmeṇa dharmaṃ māṃ pratipādaya<BR>
05,175.025c	manasābhivṛtaḥ pūrvaṃ mayā tvaṃ pārthivarṣabha<BR>
05,175.026a	pratyācakhyau ca śālvo 'pi cāritrasyābhiśaṅkitaḥ<BR>
05,175.026c	seyaṃ tapovanaṃ prāptā tāpasye 'bhiratā bhṛśam<BR>
05,175.027a	mayā ca pratyabhijñātā vaṃśasya parikīrtanāt<BR>
05,175.027c	asya duḥkhasya cotpattiṃ bhīṣmam eveha manyate<BR>
05,175.027d*0575_01	evaṃ bruvati vai rājñi kanyā vacanam abravīt<BR>
05,175.028	ambovāca<BR>
05,175.028a	bhagavann evam evaitad yathāha pṛthivīpatiḥ<BR>
05,175.028c	śarīrakartā mātur me sṛñjayo hotravāhanaḥ<BR>
05,175.029a	na hy utsahe svanagaraṃ pratiyātuṃ tapodhana<BR>
05,175.029c	avamānabhayāc caiva vrīḍayā ca mahāmune<BR>
05,175.030a	yat tu māṃ bhagavān rāmo vakṣyati dvijasattama<BR>
05,175.030c	tan me kāryatamaṃ kāryam iti me bhagavan matiḥ<BR>
05,176.001	akṛtavraṇa uvāca<BR>
05,176.001a	duḥkhadvayam idaṃ bhadre katarasya cikīrṣasi<BR>
05,176.001c	pratikartavyam abale tat tvaṃ vatse bravīhi me<BR>
05,176.002a	yadi saubhapatir bhadre niyoktavyo mate tava<BR>
05,176.002c	niyokṣyati mahātmā taṃ rāmas tvaddhitakāmyayā<BR>
05,176.003a	athāpageyaṃ bhīṣmaṃ taṃ rāmeṇecchasi dhīmatā<BR>
05,176.003c	raṇe vinirjitaṃ draṣṭuṃ kuryāt tad api bhārgavaḥ<BR>
05,176.004a	sṛñjayasya vacaḥ śrutvā tava caiva śucismite<BR>
05,176.004c	yad atrānantaraṃ kāryaṃ tad adyaiva vicintyatām<BR>
05,176.005	ambovāca<BR>
05,176.005a	apanītāsmi bhīṣmeṇa bhagavann avijānatā<BR>
05,176.005c	na hi jānāti me bhīṣmo brahmañ śālvagataṃ manaḥ<BR>
05,176.006a	etad vicārya manasā bhavān eva viniścayam<BR>
05,176.006c	vicinotu yathānyāyaṃ vidhānaṃ kriyatāṃ tathā<BR>
05,176.007a	bhīṣme vā kuruśārdūle śālvarāje 'tha vā punaḥ<BR>
05,176.007c	ubhayor eva vā brahman yad yuktaṃ tat samācara<BR>
05,176.008a	niveditaṃ mayā hy etad duḥkhamūlaṃ yathātatham<BR>
05,176.008c	vidhānaṃ tatra bhagavan kartum arhasi yuktitaḥ<BR>
05,176.009	akṛtavraṇa uvāca<BR>
05,176.009a	upapannam idaṃ bhadre yad evaṃ varavarṇini<BR>
05,176.009c	dharmaṃ prati vaco brūyāḥ śṛṇu cedaṃ vaco mama<BR>
05,176.010a	yadi tvām āpageyo vai na nayed gajasāhvayam<BR>
05,176.010c	śālvas tvāṃ śirasā bhīru gṛhṇīyād rāmacoditaḥ<BR>
05,176.011a	tena tvaṃ nirjitā bhadre yasmān nītāsi bhāmini<BR>
05,176.011c	saṃśayaḥ śālvarājasya tena tvayi sumadhyame<BR>
05,176.012a	bhīṣmaḥ puruṣamānī ca jitakāśī tathaiva ca<BR>
05,176.012c	tasmāt pratikriyā yuktā bhīṣme kārayituṃ tvayā<BR>
05,176.013	ambovāca<BR>
05,176.013a	mamāpy eṣa mahān brahman hṛdi kāmo 'bhivartate<BR>
05,176.013c	ghātayeyaṃ yadi raṇe bhīṣmam ity eva nityadā<BR>
05,176.014a	bhīṣmaṃ vā śālvarājaṃ vā yaṃ vā doṣeṇa gacchasi<BR>
05,176.014c	praśādhi taṃ mahābāho yatkṛte 'haṃ suduḥkhitā<BR>
05,176.015	bhīṣma uvāca<BR>
05,176.015a	evaṃ kathayatām eva teṣāṃ sa divaso gataḥ<BR>
05,176.015c	rātriś ca bharataśreṣṭha sukhaśītoṣṇamārutā<BR>
05,176.016a	tato rāmaḥ prādurāsīt prajvalann iva tejasā<BR>
05,176.016c	śiṣyaiḥ parivṛto rājañ jaṭācīradharo muniḥ<BR>
05,176.017a	dhanuṣpāṇir adīnātmā khaḍgaṃ bibhrat paraśvadhī<BR>
05,176.017c	virajā rājaśārdūla so 'bhyayāt sṛñjayaṃ nṛpam<BR>
05,176.018a	tatas taṃ tāpasā dṛṣṭvā sa ca rājā mahātapāḥ<BR>
05,176.018c	tasthuḥ prāñjalayaḥ sarve sā ca kanyā tapasvinī<BR>
05,176.019a	pūjayām āsur avyagrā madhuparkeṇa bhārgavam<BR>
05,176.019c	arcitaś ca yathāyogaṃ niṣasāda sahaiva taiḥ<BR>
05,176.020a	tataḥ pūrvavyatītāni kathayete sma tāv ubhau<BR>
05,176.020c	sṛñjayaś ca sa rājarṣir jāmadagnyaś ca bhārata<BR>
05,176.021a	tataḥ kathānte rājarṣir bhṛguśreṣṭhaṃ mahābalam<BR>
05,176.021c	uvāca madhuraṃ kāle rāmaṃ vacanam arthavat<BR>
05,176.022a	rāmeyaṃ mama dauhitrī kāśirājasutā prabho<BR>
05,176.022c	asyāḥ śṛṇu yathātattvaṃ kāryaṃ kāryaviśārada<BR>
05,176.023a	paramaṃ kathyatāṃ ceti tāṃ rāmaḥ pratyabhāṣata<BR>
05,176.023c	tataḥ sābhyagamad rāmaṃ jvalantam iva pāvakam<BR>
05,176.024a	sā cābhivādya caraṇau rāmasya śirasā śubhā<BR>
05,176.024c	spṛṣṭvā padmadalābhābhyāṃ pāṇibhyām agrataḥ sthitā<BR>
05,176.025a	ruroda sā śokavatī bāṣpavyākulalocanā<BR>
05,176.025c	prapede śaraṇaṃ caiva śaraṇyaṃ bhṛgunandanam<BR>
05,176.026	rāma uvāca<BR>
05,176.026a	yathāsi sṛñjayasyāsya tathā mama nṛpātmaje<BR>
05,176.026c	brūhi yat te manoduḥkhaṃ kariṣye vacanaṃ tava<BR>
05,176.027	ambovāca<BR>
05,176.027a	bhagavañ śaraṇaṃ tvādya prapannāsmi mahāvrata<BR>
05,176.027c	śokapaṅkārṇavād ghorād uddharasva ca māṃ vibho<BR>
05,176.028	bhīṣma uvāca<BR>
05,176.028a	tasyāś ca dṛṣṭvā rūpaṃ ca vayaś cābhinavaṃ punaḥ<BR>
05,176.028c	saukumāryaṃ paraṃ caiva rāmaś cintāparo 'bhavat<BR>
05,176.029a	kim iyaṃ vakṣyatīty evaṃ vimṛśan bhṛgusattamaḥ<BR>
05,176.029c	iti dadhyau ciraṃ rāmaḥ kṛpayābhipariplutaḥ<BR>
05,176.030a	kathyatām iti sā bhūyo rāmeṇoktā śucismitā<BR>
05,176.030c	sarvam eva yathātattvaṃ kathayām āsa bhārgave<BR>
05,176.031a	tac chrutvā jāmadagnyas tu rājaputryā vacas tadā<BR>
05,176.031c	uvāca tāṃ varārohāṃ niścityārthaviniścayam<BR>
05,176.032a	preṣayiṣyāmi bhīṣmāya kuruśreṣṭhāya bhāmini<BR>
05,176.032c	kariṣyati vaco dharmyaṃ śrutvā me sa narādhipaḥ<BR>
05,176.033a	na cet kariṣyati vaco mayoktaṃ jāhnavīsutaḥ<BR>
05,176.033c	dhakṣyāmy enaṃ raṇe bhadre sāmātyaṃ śastratejasā<BR>
05,176.034a	atha vā te matis tatra rājaputri nivartate<BR>
05,176.034c	tāvac chālvapatiṃ vīraṃ yojayāmy atra karmaṇi<BR>
05,176.035	ambovāca<BR>
05,176.035a	visarjitāsmi bhīṣmeṇa śrutvaiva bhṛgunandana<BR>
05,176.035c	śālvarājagataṃ ceto mama pūrvaṃ manīṣitam<BR>
05,176.036a	saubharājam upetyāham abruvaṃ durvacaṃ vacaḥ<BR>
05,176.036c	na ca māṃ pratyagṛhṇāt sa cāritrapariśaṅkitaḥ<BR>
05,176.037a	etat sarvaṃ viniścitya svabuddhyā bhṛgunandana<BR>
05,176.037c	yad atraupayikaṃ kāryaṃ tac cintayitum arhasi<BR>
05,176.038a	mamātra vyasanasyāsya bhīṣmo mūlaṃ mahāvrataḥ<BR>
05,176.038c	yenāhaṃ vaśam ānītā samutkṣipya balāt tadā<BR>
05,176.039a	bhīṣmaṃ jahi mahābāho yatkṛte duḥkham īdṛśam<BR>
05,176.039c	prāptāhaṃ bhṛguśārdūla carāmy apriyam uttamam<BR>
05,176.040a	sa hi lubdhaś ca mānī ca jitakāśī ca bhārgava<BR>
05,176.040c	tasmāt pratikriyā kartuṃ yuktā tasmai tvayānagha<BR>
05,176.041a	eṣa me hriyamāṇāyā bhāratena tadā vibho<BR>
05,176.041c	abhavad dhṛdi saṃkalpo ghātayeyaṃ mahāvratam<BR>
05,176.042a	tasmāt kāmaṃ mamādyemaṃ rāma saṃvartayānagha<BR>
05,176.042c	jahi bhīṣmaṃ mahābāho yathā vṛtraṃ puraṃdaraḥ<BR>
05,177.001	bhīṣma uvāca<BR>
05,177.001a	evam uktas tadā rāmo jahi bhīṣmam iti prabho<BR>
05,177.001c	uvāca rudatīṃ kanyāṃ codayantīṃ punaḥ punaḥ<BR>
05,177.002a	kāśye kāmaṃ na gṛhṇāmi śastraṃ vai varavarṇini<BR>
05,177.002c	ṛte brahmavidāṃ hetoḥ kim anyat karavāṇi te<BR>
05,177.003a	vācā bhīṣmaś ca śālvaś ca mama rājñi vaśānugau<BR>
05,177.003c	bhaviṣyato 'navadyāṅgi tat kariṣyāmi mā śucaḥ<BR>
05,177.004a	na tu śastraṃ grahīṣyāmi kathaṃ cid api bhāmini<BR>
05,177.004c	ṛte niyogād viprāṇām eṣa me samayaḥ kṛtaḥ<BR>
05,177.005	ambovāca<BR>
05,177.005a	mama duḥkhaṃ bhagavatā vyapaneyaṃ yatas tataḥ<BR>
05,177.005c	tat tu bhīṣmaprasūtaṃ me taṃ jahīśvara māciram<BR>
05,177.006	rāma uvāca<BR>
05,177.006a	kāśikanye punar brūhi bhīṣmas te caraṇāv ubhau<BR>
05,177.006c	śirasā vandanārho 'pi grahīṣyati girā mama<BR>
05,177.007	ambovāca<BR>
05,177.007a	jahi bhīṣmaṃ raṇe rāma mama ced icchasi priyam<BR>
05,177.007a*0576_01	**** **** garjantam asuraṃ yathā<BR>
05,177.007a*0576_02	samāhūto raṇe rāma<BR>
05,177.007c	pratiśrutaṃ ca yadi tat satyaṃ kartum ihārhasi<BR>
05,177.008	bhīṣma uvāca<BR>
05,177.008a	tayoḥ saṃvadator evaṃ rājan rāmāmbayos tadā<BR>
05,177.008c	akṛtavraṇo jāmadagnyam idaṃ vacanam abravīt<BR>
05,177.009a	śaraṇāgatāṃ mahābāho kanyāṃ na tyaktum arhasi<BR>
05,177.009c	jahi bhīṣmaṃ raṇe rāma garjantam asuraṃ yathā<BR>
05,177.010a	yadi bhīṣmas tvayāhūto raṇe rāma mahāmune<BR>
05,177.010c	nirjito 'smīti vā brūyāt kuryād vā vacanaṃ tava<BR>
05,177.011a	kṛtam asyā bhavet kāryaṃ kanyāyā bhṛgunandana<BR>
05,177.011c	vākyaṃ satyaṃ ca te vīra bhaviṣyati kṛtaṃ vibho<BR>
05,177.012a	iyaṃ cāpi pratijñā te tadā rāma mahāmune<BR>
05,177.012c	jitvā vai kṣatriyān sarvān brāhmaṇeṣu pratiśrutam<BR>
05,177.013a	brāhmaṇaḥ kṣatriyo vaiśyaḥ śūdraś caiva raṇe yadi<BR>
05,177.013c	brahmadviḍ bhavitā taṃ vai haniṣyāmīti bhārgava<BR>
05,177.014a	śaraṇaṃ hi prapannānāṃ bhītānāṃ jīvitārthinām<BR>
05,177.014c	na śakṣyāmi parityāgaṃ kartuṃ jīvan kathaṃ cana<BR>
05,177.015a	yaś ca kṣatraṃ raṇe kṛtsnaṃ vijeṣyati samāgatam<BR>
05,177.015c	dṛptātmānam ahaṃ taṃ ca haniṣyāmīti bhārgava<BR>
05,177.016a	sa evaṃ vijayī rāma bhīṣmaḥ kurukulodvahaḥ<BR>
05,177.016c	tena yudhyasva saṃgrāme sametya bhṛgunandana<BR>
05,177.017	rāma uvāca<BR>
05,177.017a	smarāmy ahaṃ pūrvakṛtāṃ pratijñām ṛṣisattama<BR>
05,177.017c	tathaiva ca kariṣyāmi yathā sāmnaiva lapsyate<BR>
05,177.018a	kāryam etan mahad brahman kāśikanyāmanogatam<BR>
05,177.018c	gamiṣyāmi svayaṃ tatra kanyām ādāya yatra saḥ<BR>
05,177.019a	yadi bhīṣmo raṇaślāghī na kariṣyati me vacaḥ<BR>
05,177.019c	haniṣyāmy enam udriktam iti me niścitā matiḥ<BR>
05,177.020a	na hi bāṇā mayotsṛṣṭāḥ sajjantīha śarīriṇām<BR>
05,177.020c	kāyeṣu viditaṃ tubhyaṃ purā kṣatriyasaṃgare<BR>
05,177.021	bhīṣma uvāca<BR>
05,177.021a	evam uktvā tato rāmaḥ saha tair brahmavādibhiḥ<BR>
05,177.021c	prayāṇāya matiṃ kṛtvā samuttasthau mahāmanāḥ<BR>
05,177.022a	tatas te tām uṣitvā tu rajanīṃ tatra tāpasāḥ<BR>
05,177.022c	hutāgnayo japtajapyāḥ pratasthur majjighāṃsayā<BR>
05,177.023a	abhyagacchat tato rāmaḥ saha tair brāhmaṇarṣabhaiḥ<BR>
05,177.023c	kurukṣetraṃ mahārāja kanyayā saha bhārata<BR>
05,177.024a	nyaviśanta tataḥ sarve parigṛhya sarasvatīm<BR>
05,177.024c	tāpasās te mahātmāno bhṛguśreṣṭhapuraskṛtāḥ<BR>
05,178.001	bhīṣma uvāca<BR>
05,178.001a	tatas tṛtīye divase same deśe vyavasthitaḥ<BR>
05,178.001c	preṣayām āsa me rājan prāpto 'smīti mahāvrataḥ<BR>
05,178.002a	tam āgatam ahaṃ śrutvā viṣayāntaṃ mahābalam<BR>
05,178.002c	abhyagacchaṃ javenāśu prītyā tejonidhiṃ prabhum<BR>
05,178.003a	gāṃ puraskṛtya rājendra brāhmaṇaiḥ parivāritaḥ<BR>
05,178.003c	ṛtvigbhir devakalpaiś ca tathaiva ca purohitaiḥ<BR>
05,178.004a	sa mām abhigataṃ dṛṣṭvā jāmadagnyaḥ pratāpavān<BR>
05,178.004c	pratijagrāha tāṃ pūjāṃ vacanaṃ cedam abravīt<BR>
05,178.005a	bhīṣma kāṃ buddhim āsthāya kāśirājasutā tvayā<BR>
05,178.005c	akāmeyam ihānītā punaś caiva visarjitā<BR>
05,178.006a	vibhraṃśitā tvayā hīyaṃ dharmāvāpteḥ parāvarāt<BR>
05,178.006c	parāmṛṣṭāṃ tvayā hīmāṃ ko hi gantum ihārhati<BR>
05,178.007a	pratyākhyātā hi śālvena tvayā nīteti bhārata<BR>
05,178.007c	tasmād imāṃ manniyogāt pratigṛhṇīṣva bhārata<BR>
05,178.008a	svadharmaṃ puruṣavyāghra rājaputrī labhatv iyam<BR>
05,178.008c	na yuktam avamāno 'yaṃ kartuṃ rājñā tvayānagha<BR>
05,178.009a	tatas taṃ nātimanasaṃ samudīkṣyāham abruvam<BR>
05,178.009c	nāham enāṃ punar dadyāṃ bhrātre brahman kathaṃ cana<BR>
05,178.010a	śālvasyāham iti prāha purā mām iha bhārgava<BR>
05,178.010c	mayā caivābhyanujñātā gatā saubhapuraṃ prati<BR>
05,178.011a	na bhayān nāpy anukrośān na lobhān nārthakāmyayā<BR>
05,178.011c	kṣatradharmam ahaṃ jahyām iti me vratam āhitam<BR>
05,178.012a	atha mām abravīd rāmaḥ krodhaparyākulekṣaṇaḥ<BR>
05,178.012c	na kariṣyasi ced etad vākyaṃ me kurupuṃgava<BR>
05,178.013a	haniṣyāmi sahāmātyaṃ tvām adyeti punaḥ punaḥ<BR>
05,178.013c	saṃrambhād abravīd rāmaḥ krodhaparyākulekṣaṇaḥ<BR>
05,178.014a	tam ahaṃ gīrbhir iṣṭābhiḥ punaḥ punar ariṃdamam<BR>
05,178.014c	ayācaṃ bhṛguśārdūlaṃ na caiva praśaśāma saḥ<BR>
05,178.014d*0577_01	yadā prayācyamāno 'pi prasādaṃ na karoti me<BR>
05,178.015a	tam ahaṃ praṇamya śirasā bhūyo brāhmaṇasattamam<BR>
05,178.015c	abruvaṃ kāraṇaṃ kiṃ tad yat tvaṃ yoddhum ihecchasi<BR>
05,178.016a	iṣvastraṃ mama bālasya bhavataiva caturvidham<BR>
05,178.016c	upadiṣṭaṃ mahābāho śiṣyo 'smi tava bhārgava<BR>
05,178.017a	tato mām abravīd rāmaḥ krodhasaṃraktalocanaḥ<BR>
05,178.017c	jānīṣe māṃ guruṃ bhīṣma na cemāṃ pratigṛhṇase<BR>
05,178.017e	sutāṃ kāśyasya kauravya matpriyārthaṃ mahīpate<BR>
05,178.018a	na hi te vidyate śāntir anyathā kurunandana<BR>
05,178.018c	gṛhāṇemāṃ mahābāho rakṣasva kulam ātmanaḥ<BR>
05,178.018e	tvayā vibhraṃśitā hīyaṃ bhartāraṃ nābhigacchati<BR>
05,178.019a	tathā bruvantaṃ tam ahaṃ rāmaṃ parapuraṃjayam<BR>
05,178.019c	naitad evaṃ punar bhāvi brahmarṣe kiṃ śrameṇa te<BR>
05,178.020a	gurutvaṃ tvayi saṃprekṣya jāmadagnya purātanam<BR>
05,178.020c	prasādaye tvāṃ bhagavaṃs tyaktaiṣā hi purā mayā<BR>
05,178.021a	ko jātu parabhāvāṃ hi nārīṃ vyālīm iva sthitām<BR>
05,178.021c	vāsayeta gṛhe jānan strīṇāṃ doṣān mahātyayān<BR>
05,178.022a	na bhayād vāsavasyāpi dharmaṃ jahyāṃ mahādyute<BR>
05,178.022c	prasīda mā vā yad vā te kāryaṃ tat kuru māciram<BR>
05,178.023a	ayaṃ cāpi viśuddhātman purāṇe śrūyate vibho<BR>
05,178.023c	maruttena mahābuddhe gītaḥ śloko mahātmanā<BR>
05,178.024a	guror apy avaliptasya kāryākāryam ajānataḥ<BR>
05,178.024c	utpathapratipannasya kāryaṃ bhavati śāsanam<BR>
05,178.025a	sa tvaṃ gurur iti premṇā mayā saṃmānito bhṛśam<BR>
05,178.025c	guruvṛttaṃ na jānīṣe tasmād yotsyāmy ahaṃ tvayā<BR>
05,178.026a	guruṃ na hanyāṃ samare brāhmaṇaṃ ca viśeṣataḥ<BR>
05,178.026c	viśeṣatas tapovṛddham evaṃ kṣāntaṃ mayā tava<BR>
05,178.027a	udyateṣum atho dṛṣṭvā brāhmaṇaṃ kṣatrabandhuvat<BR>
05,178.027c	yo hanyāt samare kruddho yudhyantam apalāyinam<BR>
05,178.027e	brahmahatyā na tasya syād iti dharmeṣu niścayaḥ<BR>
05,178.028a	kṣatriyāṇāṃ sthito dharme kṣatriyo 'smi tapodhana<BR>
05,178.028c	yo yathā vartate yasmiṃs tathā tasmin pravartayan<BR>
05,178.028e	nādharmaṃ samavāpnoti naraḥ śreyaś ca vindati<BR>
05,178.029a	arthe vā yadi vā dharme samartho deśakālavit<BR>
05,178.029c	anarthasaṃśayāpannaḥ śreyān niḥsaṃśayena ca<BR>
05,178.030a	yasmāt saṃśayite 'rthe 'smin yathānyāyaṃ pravartase<BR>
05,178.030c	tasmād yotsyāmi sahitas tvayā rāma mahāhave<BR>
05,178.030e	paśya me bāhuvīryaṃ ca vikramaṃ cātimānuṣam<BR>
05,178.031a	evaṃ gate 'pi tu mayā yac chakyaṃ bhṛgunandana<BR>
05,178.031c	tat kariṣye kurukṣetre yotsye vipra tvayā saha<BR>
05,178.031e	dvaṃdve rāma yatheṣṭaṃ te sajjo bhava mahāmune<BR>
05,178.032a	tatra tvaṃ nihato rāma mayā śaraśatācitaḥ<BR>
05,178.032c	lapsyase nirjitāṃl lokāñ śastrapūto mahāraṇe<BR>
05,178.033a	sa gaccha vinivartasva kurukṣetraṃ raṇapriya<BR>
05,178.033b*0578_01	samāhvaya mahābāho yuddhāya tvaṃ tapodhana<BR>
05,178.033c	tatraiṣyāmi mahābāho yuddhāya tvāṃ tapodhana<BR>
05,178.034a	api yatra tvayā rāma kṛtaṃ śaucaṃ purā pituḥ<BR>
05,178.034c	tatrāham api hatvā tvāṃ śaucaṃ kartāsmi bhārgava<BR>
05,178.035a	tatra gacchasva rāma tvaṃ tvaritaṃ yuddhadurmada<BR>
05,178.035c	vyapaneṣyāmi te darpaṃ paurāṇaṃ brāhmaṇabruva<BR>
05,178.036a	yac cāpi katthase rāma bahuśaḥ pariṣatsu vai<BR>
05,178.036c	nirjitāḥ kṣatriyā loke mayaikeneti tac chṛṇu<BR>
05,178.036d*0579_01	adharmaḥ sumahān eṣa yac chayyāmaraṇaṃ gṛhe<BR>
05,178.036d*0579_02	yadājau nidhanaṃ yāti so 'sya dharmaḥ sanātanaḥ<BR>
05,178.037a	na tadā jāyate bhīṣmo madvidhaḥ kṣatriyo 'pi vā<BR>
05,178.037b*0580_01	paścāj jātāni tejāṃsi tṛṇeṣu jvalitaṃ tvayā<BR>
05,178.037c	yas te yuddhamayaṃ darpaṃ kāmaṃ ca vyapanāśayet<BR>
05,178.038a	so 'haṃ jāto mahābāho bhīṣmaḥ parapuraṃjayaḥ<BR>
05,178.038c	vyapaneṣyāmi te darpaṃ yuddhe rāma na saṃśayaḥ<BR>
05,179.001	bhīṣma uvāca<BR>
05,179.001a	tato mām abravīd rāmaḥ prahasann iva bhārata<BR>
05,179.001c	diṣṭyā bhīṣma mayā sārdhaṃ yoddhum icchasi saṃgare<BR>
05,179.002a	ayaṃ gacchāmi kauravya kurukṣetraṃ tvayā saha<BR>
05,179.002c	bhāṣitaṃ tat kariṣyāmi tatrāgaccheḥ paraṃtapa<BR>
05,179.003a	tatra tvāṃ nihataṃ mātā mayā śaraśatācitam<BR>
05,179.003c	jāhnavī paśyatāṃ bhīṣma gṛdhrakaṅkabaḍāśanam<BR>
05,179.004a	kṛpaṇaṃ tvām abhiprekṣya siddhacāraṇasevitā<BR>
05,179.004c	mayā vinihataṃ devī rodatām adya pārthiva<BR>
05,179.005a	atadarhā mahābhāgā bhagīrathasutā nadī<BR>
05,179.005c	yā tvām ajījanan mandaṃ yuddhakāmukam āturam<BR>
05,179.006a	ehi gaccha mayā bhīṣma yuddham adyaiva vartatām<BR>
05,179.006c	gṛhāṇa sarvaṃ kauravya rathādi bharatarṣabha<BR>
05,179.007a	iti bruvāṇaṃ tam ahaṃ rāmaṃ parapuraṃjayam<BR>
05,179.007c	praṇamya śirasā rājann evam astv ity athābruvam<BR>
05,179.008a	evam uktvā yayau rāmaḥ kurukṣetraṃ yuyutsayā<BR>
05,179.008c	praviśya nagaraṃ cāhaṃ satyavatyai nyavedayam<BR>
05,179.009a	tataḥ kṛtasvastyayano mātrā pratyabhinanditaḥ<BR>
05,179.009c	dvijātīn vācya puṇyāhaṃ svasti caiva mahādyute<BR>
05,179.010a	ratham āsthāya ruciraṃ rājataṃ pāṇḍurair hayaiḥ<BR>
05,179.010c	sūpaskaraṃ svadhiṣṭhānaṃ vaiyāghraparivāraṇam<BR>
05,179.011a	upapannaṃ mahāśastraiḥ sarvopakaraṇānvitam<BR>
05,179.011c	tat kulīnena vīreṇa hayaśāstravidā nṛpa<BR>
05,179.012a	yuktaṃ sūtena śiṣṭena bahuśo dṛṣṭakarmaṇā<BR>
05,179.012c	daṃśitaḥ pāṇḍureṇāhaṃ kavacena vapuṣmatā<BR>
05,179.013a	pāṇḍuraṃ kārmukaṃ gṛhya prāyāṃ bharatasattama<BR>
05,179.013c	pāṇḍureṇātapatreṇa dhriyamāṇena mūrdhani<BR>
05,179.014a	pāṇḍuraiś cāmaraiś cāpi vījyamāno narādhipa<BR>
05,179.014c	śuklavāsāḥ sitoṣṇīṣaḥ sarvaśuklavibhūṣaṇaḥ<BR>
05,179.015a	stūyamāno jayāśīrbhir niṣkramya gajasāhvayāt<BR>
05,179.015c	kurukṣetraṃ raṇakṣetram upāyāṃ bharatarṣabha<BR>
05,179.016a	te hayāś coditās tena sūtena paramāhave<BR>
05,179.016c	avahan māṃ bhṛśaṃ rājan manomārutaraṃhasaḥ<BR>
05,179.017a	gatvāhaṃ tat kurukṣetraṃ sa ca rāmaḥ pratāpavān<BR>
05,179.017c	yuddhāya sahasā rājan parākrāntau parasparam<BR>
05,179.018a	tataḥ saṃdarśane 'tiṣṭhaṃ rāmasyātitapasvinaḥ<BR>
05,179.018c	pragṛhya śaṅkhapravaraṃ tataḥ prādhamam uttamam<BR>
05,179.019a	tatas tatra dvijā rājaṃs tāpasāś ca vanaukasaḥ<BR>
05,179.019c	apaśyanta raṇaṃ divyaṃ devāḥ sarṣigaṇās tadā<BR>
05,179.020a	tato divyāni mālyāni prādurāsan muhur muhuḥ<BR>
05,179.020c	vāditrāṇi ca divyāni meghavṛndāni caiva ha<BR>
05,179.021a	tatas te tāpasāḥ sarve bhārgavasyānuyāyinaḥ<BR>
05,179.021c	prekṣakāḥ samapadyanta parivārya raṇājiram<BR>
05,179.022a	tato mām abravīd devī sarvabhūtahitaiṣiṇī<BR>
05,179.022c	mātā svarūpiṇī rājan kim idaṃ te cikīrṣitam<BR>
05,179.023a	gatvāhaṃ jāmadagnyaṃ taṃ prayāciṣye kurūdvaha<BR>
05,179.023c	bhīṣmeṇa saha mā yotsīḥ śiṣyeṇeti punaḥ punaḥ<BR>
05,179.024a	mā maivaṃ putra nirbandhaṃ kuru vipreṇa pārthiva<BR>
05,179.024c	jāmadagnyena samare yoddhum ity avabhartsayat<BR>
05,179.025a	kiṃ na vai kṣatriyaharo haratulyaparākramaḥ<BR>
05,179.025c	viditaḥ putra rāmas te yatas tvaṃ yoddhum icchasi<BR>
05,179.026a	tato 'ham abruvaṃ devīm abhivādya kṛtāñjaliḥ<BR>
05,179.026c	sarvaṃ tad bharataśreṣṭha yathāvṛttaṃ svayaṃvare<BR>
05,179.027a	yathā ca rāmo rājendra mayā pūrvaṃ prasāditaḥ<BR>
05,179.027c	kāśirājasutāyāś ca yathā kāmaḥ purātanaḥ<BR>
05,179.028a	tataḥ sā rāmam abhyetya jananī me mahānadī<BR>
05,179.028c	madarthaṃ tam ṛṣiṃ devī kṣamayām āsa bhārgavam<BR>
05,179.028e	bhīṣmeṇa saha mā yotsīḥ śiṣyeṇeti vaco 'bravīt<BR>
05,179.029a	sa ca tām āha yācantīṃ bhīṣmam eva nivartaya<BR>
05,179.029c	na hi me kurute kāmam ity ahaṃ tam upāgamam<BR>
05,179.030	saṃjaya uvāca<BR>
05,179.030a	tato gaṅgā sutasnehād bhīṣmaṃ punar upāgamat<BR>
05,179.030c	na cāsyāḥ so 'karod vākyaṃ krodhaparyākulekṣaṇaḥ<BR>
05,179.031a	athādṛśyata dharmātmā bhṛguśreṣṭho mahātapāḥ<BR>
05,179.031c	āhvayām āsa ca punar yuddhāya dvijasattamaḥ<BR>
05,180.001	bhīṣma uvāca<BR>
05,180.001a	tam ahaṃ smayann iva raṇe pratyabhāṣaṃ vyavasthitam<BR>
05,180.001c	bhūmiṣṭhaṃ notsahe yoddhuṃ bhavantaṃ ratham āsthitaḥ<BR>
05,180.002a	āroha syandanaṃ vīra kavacaṃ ca mahābhuja<BR>
05,180.002c	badhāna samare rāma yadi yoddhuṃ mayecchasi<BR>
05,180.003a	tato mām abravīd rāmaḥ smayamāno raṇājire<BR>
05,180.003c	ratho me medinī bhīṣma vāhā vedāḥ sadaśvavat<BR>
05,180.004a	sūto me mātariśvā vai kavacaṃ vedamātaraḥ<BR>
05,180.004c	susaṃvīto raṇe tābhir yotsye 'haṃ kurunandana<BR>
05,180.005a	evaṃ bruvāṇo gāndhāre rāmo māṃ satyavikramaḥ<BR>
05,180.005c	śaravrātena mahatā sarvataḥ paryavārayat<BR>
05,180.006a	tato 'paśyaṃ jāmadagnyaṃ rathe divye vyavasthitam<BR>
05,180.006c	sarvāyudhadhare śrīmaty adbhutopamadarśane<BR>
05,180.007a	manasā vihite puṇye vistīrṇe nagaropame<BR>
05,180.007c	divyāśvayuji saṃnaddhe kāñcanena vibhūṣite<BR>
05,180.008a	dhvajena ca mahābāho somālaṃkṛtalakṣmaṇā<BR>
05,180.008c	dhanurdharo baddhatūṇo baddhagodhāṅgulitravān<BR>
05,180.009a	sārathyaṃ kṛtavāṃs tatra yuyutsor akṛtavraṇaḥ<BR>
05,180.009c	sakhā vedavid atyantaṃ dayito bhārgavasya ha<BR>
05,180.010a	āhvayānaḥ sa māṃ yuddhe mano harṣayatīva me<BR>
05,180.010c	punaḥ punar abhikrośann abhiyāhīti bhārgavaḥ<BR>
05,180.011a	tam ādityam ivodyantam anādhṛṣyaṃ mahābalam<BR>
05,180.011c	kṣatriyāntakaraṃ rāmam ekam ekaḥ samāsadam<BR>
05,180.012a	tato 'haṃ bāṇapāteṣu triṣu vāhān nigṛhya vai<BR>
05,180.012c	avatīrya dhanur nyasya padātir ṛṣisattamam<BR>
05,180.013a	abhyagacchaṃ tadā rāmam arciṣyan dvijasattamam<BR>
05,180.013c	abhivādya cainaṃ vidhivad abruvaṃ vākyam uttamam<BR>
05,180.014a	yotsye tvayā raṇe rāma viśiṣṭenādhikena ca<BR>
05,180.014c	guruṇā dharmaśīlena jayam āśāssva me vibho<BR>
05,180.015	rāma uvāca<BR>
05,180.015a	evam etat kuruśreṣṭha kartavyaṃ bhūtim icchatā<BR>
05,180.015c	dharmo hy eṣa mahābāho viśiṣṭaiḥ saha yudhyatām<BR>
05,180.016a	śapeyaṃ tvāṃ na ced evam āgacchethā viśāṃ pate<BR>
05,180.016c	yudhyasva tvaṃ raṇe yatto dhairyam ālambya kaurava<BR>
05,180.017a	na tu te jayam āśāse tvāṃ hi jetum ahaṃ sthitaḥ<BR>
05,180.017c	gaccha yudhyasva dharmeṇa prīto 'smi caritena te<BR>
05,180.018	bhīṣma uvāca<BR>
05,180.018a	tato 'haṃ taṃ namaskṛtya ratham āruhya satvaraḥ<BR>
05,180.018c	prādhmāpayaṃ raṇe śaṅkhaṃ punar hemavibhūṣitam<BR>
05,180.019a	tato yuddhaṃ samabhavan mama tasya ca bhārata<BR>
05,180.019c	divasān subahūn rājan parasparajigīṣayā<BR>
05,180.020a	sa me tasmin raṇe pūrvaṃ prāharat kaṅkapatribhiḥ<BR>
05,180.020c	ṣaṣṭyā śataiś ca navabhiḥ śarāṇām agnivarcasām<BR>
05,180.021a	catvāras tena me vāhāḥ sūtaś caiva viśāṃ pate<BR>
05,180.021c	pratiruddhās tathaivāhaṃ samare daṃśitaḥ sthitaḥ<BR>
05,180.022a	namaskṛtya ca devebhyo brāhmaṇebhyaś ca bhārata<BR>
05,180.022c	tam ahaṃ smayann iva raṇe pratyabhāṣaṃ vyavasthitam<BR>
05,180.023a	ācāryatā mānitā me nirmaryāde hy api tvayi<BR>
05,180.023c	bhūyas tu śṛṇu me brahman saṃpadaṃ dharmasaṃgrahe<BR>
05,180.024a	ye te vedāḥ śarīrasthā brāhmaṇyaṃ yac ca te mahat<BR>
05,180.024c	tapaś ca sumahat taptaṃ na tebhyaḥ praharāmy aham<BR>
05,180.025a	prahare kṣatradharmasya yaṃ tvaṃ rāma samāsthitaḥ<BR>
05,180.025c	brāhmaṇaḥ kṣatriyatvaṃ hi yāti śastrasamudyamāt<BR>
05,180.026a	paśya me dhanuṣo vīryaṃ paśya bāhvor balaṃ ca me<BR>
05,180.026c	eṣa te kārmukaṃ vīra dvidhā kurmi sasāyakam<BR>
05,180.027a	tasyāhaṃ niśitaṃ bhallaṃ prāhiṇvaṃ bharatarṣabha<BR>
05,180.027c	tenāsya dhanuṣaḥ koṭiś chinnā bhūmim athāgamat<BR>
05,180.028a	nava cāpi pṛṣatkānāṃ śatāni nataparvaṇām<BR>
05,180.028c	prāhiṇvaṃ kaṅkapatrāṇāṃ jāmadagnyarathaṃ prati<BR>
05,180.029a	kāye viṣaktās tu tadā vāyunābhisamīritāḥ<BR>
05,180.029c	celuḥ kṣaranto rudhiraṃ nāgā iva ca te śarāḥ<BR>
05,180.030a	kṣatajokṣitasarvāṅgaḥ kṣaran sa rudhiraṃ vraṇaiḥ<BR>
05,180.030c	babhau rāmas tadā rājan merur dhātūn ivotsṛjan<BR>
05,180.031a	hemantānte 'śoka iva raktastabakamaṇḍitaḥ<BR>
05,180.031c	babhau rāmas tadā rājan kva cit kiṃśukasaṃnibhaḥ<BR>
05,180.032a	tato 'nyad dhanur ādāya rāmaḥ krodhasamanvitaḥ<BR>
05,180.032c	hemapuṅkhān suniśitāñ śarāṃs tān hi vavarṣa saḥ<BR>
05,180.033a	te samāsādya māṃ raudrā bahudhā marmabhedinaḥ<BR>
05,180.033c	akampayan mahāvegāḥ sarpānalaviṣopamāḥ<BR>
05,180.034a	tato 'haṃ samavaṣṭabhya punar ātmānam āhave<BR>
05,180.034c	śatasaṃkhyaiḥ śaraiḥ kruddhas tadā rāmam avākiram<BR>
05,180.035a	sa tair agnyarkasaṃkāśaiḥ śarair āśīviṣopamaiḥ<BR>
05,180.035c	śitair abhyardito rāmo mandacetā ivābhavat<BR>
05,180.036a	tato 'haṃ kṛpayāviṣṭo vinindyātmānam ātmanā<BR>
05,180.036c	dhig dhig ity abruvaṃ yuddhaṃ kṣatraṃ ca bharatarṣabha<BR>
05,180.037a	asakṛc cābruvaṃ rājañ śokavegapariplutaḥ<BR>
05,180.037c	aho bata kṛtaṃ pāpaṃ mayedaṃ kṣatrakarmaṇā<BR>
05,180.038a	gurur dvijātir dharmātmā yad evaṃ pīḍitaḥ śaraiḥ<BR>
05,180.038c	tato na prāharaṃ bhūyo jāmadagnyāya bhārata<BR>
05,180.039a	athāvatāpya pṛthivīṃ pūṣā divasasaṃkṣaye<BR>
05,180.039c	jagāmāstaṃ sahasrāṃśus tato yuddham upāramat<BR>
05,181.001	bhīṣma uvāca<BR>
05,181.001a	ātmanas tu tataḥ sūto hayānāṃ ca viśāṃ pate<BR>
05,181.001c	mama cāpanayām āsa śalyān kuśalasaṃmataḥ<BR>
05,181.002a	snātopavṛttais turagair labdhatoyair avihvalaiḥ<BR>
05,181.002c	prabhāta udite sūrye tato yuddham avartata<BR>
05,181.003a	dṛṣṭvā māṃ tūrṇam āyāntaṃ daṃśitaṃ syandane sthitam<BR>
05,181.003c	akarod ratham atyarthaṃ rāmaḥ sajjaṃ pratāpavān<BR>
05,181.004a	tato 'haṃ rāmam āyāntaṃ dṛṣṭvā samarakāṅkṣiṇam<BR>
05,181.004c	dhanuḥśreṣṭhaṃ samutsṛjya sahasāvataraṃ rathāt<BR>
05,181.005a	abhivādya tathaivāhaṃ ratham āruhya bhārata<BR>
05,181.005c	yuyutsur jāmadagnyasya pramukhe vītabhīḥ sthitaḥ<BR>
05,181.006a	tato māṃ śaravarṣeṇa mahatā samavākirat<BR>
05,181.006c	ahaṃ ca śaravarṣeṇa varṣantaṃ samavākiram<BR>
05,181.007a	saṃkruddho jāmadagnyas tu punar eva patatriṇaḥ<BR>
05,181.007c	preṣayām āsa me rājan dīptāsyān uragān iva<BR>
05,181.008a	tān ahaṃ niśitair bhallaiḥ śataśo 'tha sahasraśaḥ<BR>
05,181.008c	acchidaṃ sahasā rājann antarikṣe punaḥ punaḥ<BR>
05,181.009a	tatas tv astrāṇi divyāni jāmadagnyaḥ pratāpavān<BR>
05,181.009c	mayi pracodayām āsa tāny ahaṃ pratyaṣedhayam<BR>
05,181.010a	astrair eva mahābāho cikīrṣann adhikāṃ kriyām<BR>
05,181.010c	tato divi mahān nādaḥ prādurāsīt samantataḥ<BR>
05,181.011a	tato 'ham astraṃ vāyavyaṃ jāmadagnye prayuktavān<BR>
05,181.011c	pratyājaghne ca tad rāmo guhyakāstreṇa bhārata<BR>
05,181.012a	tato 'stram aham āgneyam anumantrya prayuktavān<BR>
05,181.012c	vāruṇenaiva rāmas tad vārayām āsa me vibhuḥ<BR>
05,181.013a	evam astrāṇi divyāni rāmasyāham avārayam<BR>
05,181.013c	rāmaś ca mama tejasvī divyāstravid ariṃdamaḥ<BR>
05,181.014a	tato māṃ savyato rājan rāmaḥ kurvan dvijottamaḥ<BR>
05,181.014c	urasy avidhyat saṃkruddho jāmadagnyo mahābalaḥ<BR>
05,181.015a	tato 'haṃ bharataśreṣṭha saṃnyaṣīdaṃ rathottame<BR>
05,181.015c	atha māṃ kaśmalāviṣṭaṃ sūtas tūrṇam apāvahat<BR>
05,181.015e	gorutaṃ bharataśreṣṭha rāmabāṇaprapīḍitam<BR>
05,181.016a	tato mām apayātaṃ vai bhṛśaṃ viddham acetasam<BR>
05,181.016c	rāmasyānucarā hṛṣṭāḥ sarve dṛṣṭvā pracukruśuḥ<BR>
05,181.016e	akṛtavraṇaprabhṛtayaḥ kāśikanyā ca bhārata<BR>
05,181.017a	tatas tu labdhasaṃjño 'haṃ jñātvā sūtam athābruvam<BR>
05,181.017c	yāhi sūta yato rāmaḥ sajjo 'haṃ gatavedanaḥ<BR>
05,181.018a	tato mām avahat sūto hayaiḥ paramaśobhitaiḥ<BR>
05,181.018c	nṛtyadbhir iva kauravya mārutapratimair gatau<BR>
05,181.019a	tato 'haṃ rāmam āsādya bāṇajālena kaurava<BR>
05,181.019c	avākiraṃ susaṃrabdhaḥ saṃrabdhaṃ vijigīṣayā<BR>
05,181.020a	tān āpatata evāsau rāmo bāṇān ajihmagān<BR>
05,181.020c	bāṇair evācchinat tūrṇam ekaikaṃ tribhir āhave<BR>
05,181.021a	tatas te mṛditāḥ sarve mama bāṇāḥ susaṃśitāḥ<BR>
05,181.021c	rāmabāṇair dvidhā chinnāḥ śataśo 'tha mahāhave<BR>
05,181.022a	tataḥ punaḥ śaraṃ dīptaṃ suprabhaṃ kālasaṃmitam<BR>
05,181.022c	asṛjaṃ jāmadagnyāya rāmāyāhaṃ jighāṃsayā<BR>
05,181.023a	tena tv abhihato gāḍhaṃ bāṇacchedavaśaṃ gataḥ<BR>
05,181.023c	mumoha sahasā rāmo bhūmau ca nipapāta ha<BR>
05,181.024a	tato hāhākṛtaṃ sarvaṃ rāme bhūtalam āśrite<BR>
05,181.024c	jagad bhārata saṃvignaṃ yathārkapatane 'bhavat<BR>
05,181.025a	tata enaṃ susaṃvignāḥ sarva evābhidudruvuḥ<BR>
05,181.025c	tapodhanās te sahasā kāśyā ca bhṛgunandanam<BR>
05,181.026a	ta enaṃ saṃpariṣvajya śanair āśvāsayaṃs tadā<BR>
05,181.026c	pāṇibhir jalaśītaiś ca jayāśīrbhiś ca kaurava<BR>
05,181.027a	tataḥ sa vihvalo vākyaṃ rāma utthāya mābravīt<BR>
05,181.027c	tiṣṭha bhīṣma hato 'sīti bāṇaṃ saṃdhāya kārmuke<BR>
05,181.028a	sa mukto nyapatat tūrṇaṃ pārśve savye mahāhave<BR>
05,181.028c	yenāhaṃ bhṛśasaṃvigno vyāghūrṇita iva drumaḥ<BR>
05,181.029a	hatvā hayāṃs tato rājañ śīghrāstreṇa mahāhave<BR>
05,181.029c	avākiran māṃ viśrabdho bāṇais tair lomavāhibhiḥ<BR>
05,181.030a	tato 'ham api śīghrāstraṃ samare 'prativāraṇam<BR>
05,181.030c	avāsṛjaṃ mahābāho te 'ntarādhiṣṭhitāḥ śarāḥ<BR>
05,181.030e	rāmasya mama caivāśu vyomāvṛtya samantataḥ<BR>
05,181.031a	na sma sūryaḥ pratapati śarajālasamāvṛtaḥ<BR>
05,181.031c	mātariśvāntare tasmin megharuddha ivānadat<BR>
05,181.032a	tato vāyoḥ prakampāc ca sūryasya ca marīcibhiḥ<BR>
05,181.032c	abhitāpāt svabhāvāc ca pāvakaḥ samajāyata<BR>
05,181.033a	te śarāḥ svasamutthena pradīptāś citrabhānunā<BR>
05,181.033c	bhūmau sarve tadā rājan bhasmabhūtāḥ prapedire<BR>
05,181.034a	tadā śatasahasrāṇi prayutāny arbudāni ca<BR>
05,181.034c	ayutāny atha kharvāṇi nikharvāṇi ca kaurava<BR>
05,181.034e	rāmaḥ śarāṇāṃ saṃkruddho mayi tūrṇam apātayat<BR>
05,181.035a	tato 'haṃ tān api raṇe śarair āśīviṣopamaiḥ<BR>
05,181.035c	saṃchidya bhūmau nṛpate 'pātayaṃ pannagān iva<BR>
05,181.036a	evaṃ tad abhavad yuddhaṃ tadā bharatasattama<BR>
05,181.036c	saṃdhyākāle vyatīte tu vyapāyāt sa ca me guruḥ<BR>
05,182.001	bhīṣma uvāca<BR>
05,182.001a	samāgatasya rāmeṇa punar evātidāruṇam<BR>
05,182.001c	anyedyus tumulaṃ yuddhaṃ tadā bharatasattama<BR>
05,182.002a	tato divyāstravic chūro divyāny astrāṇy anekaśaḥ<BR>
05,182.002c	ayojayata dharmātmā divase divase vibhuḥ<BR>
05,182.003a	tāny ahaṃ tatpratīghātair astrair astrāṇi bhārata<BR>
05,182.003c	vyadhamaṃ tumule yuddhe prāṇāṃs tyaktvā sudustyajān<BR>
05,182.004a	astrair astreṣu bahudhā hateṣv atha ca bhārgavaḥ<BR>
05,182.004c	akrudhyata mahātejās tyaktaprāṇaḥ sa saṃyuge<BR>
05,182.005a	tataḥ śaktiṃ prāhiṇod ghorarūpām; astrai ruddho jāmadagnyo mahātmā<BR>
05,182.005c	kālotsṛṣṭāṃ prajvalitām ivolkāṃ; saṃdīptāgrāṃ tejasāvṛtya lokān<BR>
05,182.006a	tato 'haṃ tām iṣubhir dīpyamānaiḥ; samāyāntīm antakālārkadīptām<BR>
05,182.006c	chittvā tridhā pātayām āsa bhūmau; tato vavau pavanaḥ puṇyagandhiḥ<BR>
05,182.007a	tasyāṃ chinnāyāṃ krodhadīpto 'tha rāmaḥ; śaktīr ghorāḥ prāhiṇod dvādaśānyāḥ<BR>
05,182.007c	tāsāṃ rūpaṃ bhārata nota śakyaṃ; tejasvitvāl lāghavāc caiva vaktum<BR>
05,182.008a	kiṃ tv evāhaṃ vihvalaḥ saṃpradṛśya; digbhyaḥ sarvās tā maholkā ivāgneḥ<BR>
05,182.008c	nānārūpās tejasogreṇa dīptā; yathādityā dvādaśa lokasaṃkṣaye<BR>
05,182.009a	tato jālaṃ bāṇamayaṃ vivṛtya; saṃdṛśya bhittvā śarajālena rājan<BR>
05,182.009c	dvādaśeṣūn prāhiṇavaṃ raṇe 'haṃ; tataḥ śaktīr vyadhamaṃ ghorarūpāḥ<BR>
05,182.010a	tato 'parā jāmadagnyo mahātmā; śaktīr ghorāḥ prākṣipad dhemadaṇḍāḥ<BR>
05,182.010b*0581_01	rūpaṃ tāsāṃ paśyati tatra lokaḥ<BR>
05,182.010b*0581_02	sarvās tā vai tīkṣṇarūpā vikośāḥ<BR>
05,182.010c	vicitritāḥ kāñcanapaṭṭanaddhā; yathā maholkā jvalitās tathā tāḥ<BR>
05,182.011a	tāś cāpy ugrāś carmaṇā vārayitvā; khaḍgenājau pātitā me narendra<BR>
05,182.011c	bāṇair divyair jāmadagnyasya saṃkhye; divyāṃś cāśvān abhyavarṣaṃ sasūtān<BR>
05,182.012a	nirmuktānāṃ pannagānāṃ sarūpā; dṛṣṭvā śaktīr hemacitrā nikṛttāḥ<BR>
05,182.012c	prāduścakre divyam astraṃ mahātmā; krodhāviṣṭo haihayeśapramāthī<BR>
05,182.013a	tataḥ śreṇyaḥ śalabhānām ivogrāḥ; samāpetur viśikhānāṃ pradīptāḥ<BR>
05,182.013c	samācinoc cāpi bhṛśaṃ śarīraṃ; hayān sūtaṃ sarathaṃ caiva mahyam<BR>
05,182.014a	rathaḥ śarair me nicitaḥ sarvato 'bhūt; tathā hayāḥ sārathiś caiva rājan<BR>
05,182.014c	yugaṃ ratheṣā ca tathaiva cakre; tathaivākṣaḥ śarakṛtto 'tha bhagnaḥ<BR>
05,182.015a	tatas tasmin bāṇavarṣe vyatīte; śaraugheṇa pratyavarṣaṃ guruṃ tam<BR>
05,182.015c	sa vikṣato mārgaṇair brahmarāśir; dehād ajasraṃ mumuce bhūri raktam<BR>
05,182.016a	yathā rāmo bāṇajālābhitaptas; tathaivāhaṃ subhṛśaṃ gāḍhaviddhaḥ<BR>
05,182.016c	tato yuddhaṃ vyaramac cāparāhṇe; bhānāv astaṃ prārthayāne mahīdhram<BR>
05,183.001	bhīṣma uvāca<BR>
05,183.001a	tataḥ prabhāte rājendra sūrye vimala udgate<BR>
05,183.001c	bhārgavasya mayā sārdhaṃ punar yuddham avartata<BR>
05,183.002a	tato bhrānte rathe tiṣṭhan rāmaḥ praharatāṃ varaḥ<BR>
05,183.002c	vavarṣa śaravarṣāṇi mayi śakra ivācale<BR>
05,183.003a	tena sūto mama suhṛc charavarṣeṇa tāḍitaḥ<BR>
05,183.003c	nipapāta rathopasthe mano mama viṣādayan<BR>
05,183.004a	tataḥ sūtaḥ sa me 'tyarthaṃ kaśmalaṃ prāviśan mahat<BR>
05,183.004c	pṛthivyāṃ ca śarāghātān nipapāta mumoha ca<BR>
05,183.005a	tataḥ sūto 'jahāt prāṇān rāmabāṇaprapīḍitaḥ<BR>
05,183.005c	muhūrtād iva rājendra māṃ ca bhīr āviśat tadā<BR>
05,183.006a	tataḥ sūte hate rājan kṣipatas tasya me śarān<BR>
05,183.006c	pramattamanaso rāmaḥ prāhiṇon mṛtyusaṃmitān<BR>
05,183.007a	tataḥ sūtavyasaninaṃ viplutaṃ māṃ sa bhārgavaḥ<BR>
05,183.007c	śareṇābhyahanad gāḍhaṃ vikṛṣya balavad dhanuḥ<BR>
05,183.008a	sa me jatrvantare rājan nipatya rudhirāśanaḥ<BR>
05,183.008c	mayaiva saha rājendra jagāma vasudhātalam<BR>
05,183.009a	matvā tu nihataṃ rāmas tato māṃ bharatarṣabha<BR>
05,183.009c	meghavad vyanadac coccair jahṛṣe ca punaḥ punaḥ<BR>
05,183.010a	tathā tu patite rājan mayi rāmo mudā yutaḥ<BR>
05,183.010c	udakrośan mahānādaṃ saha tair anuyāyibhiḥ<BR>
05,183.011a	mama tatrābhavan ye tu kauravāḥ pārśvataḥ sthitāḥ<BR>
05,183.011c	āgatā ye ca yuddhaṃ taj janās tatra didṛkṣavaḥ<BR>
05,183.011e	ārtiṃ paramikāṃ jagmus te tadā mayi pātite<BR>
05,183.012a	tato 'paśyaṃ pātito rājasiṃha; dvijān aṣṭau sūryahutāśanābhān<BR>
05,183.012c	te māṃ samantāt parivārya tasthuḥ; svabāhubhiḥ parigṛhyājimadhye<BR>
05,183.013a	rakṣyamāṇaś ca tair viprair nāhaṃ bhūmim upāspṛśam<BR>
05,183.013c	antarikṣe sthito hy asmi tair viprair bāndhavair iva<BR>
05,183.013e	svapann ivāntarikṣe ca jalabindubhir ukṣitaḥ<BR>
05,183.014a	tatas te brāhmaṇā rājann abruvan parigṛhya mām<BR>
05,183.014c	mā bhair iti samaṃ sarve svasti te 'stv iti cāsakṛt<BR>
05,183.015a	tatas teṣām ahaṃ vāgbhis tarpitaḥ sahasotthitaḥ<BR>
05,183.015c	mātaraṃ saritāṃ śreṣṭhām apaśyaṃ ratham āsthitām<BR>
05,183.016a	hayāś ca me saṃgṛhītās tayā vai; mahānadyā saṃyati kauravendra<BR>
05,183.016c	pādau jananyāḥ pratipūjya cāhaṃ; tathārṣṭiṣeṇaṃ ratham abhyaroham<BR>
05,183.017a	rarakṣa sā mama rathaṃ hayāṃś copaskarāṇi ca<BR>
05,183.017c	tām ahaṃ prāñjalir bhūtvā punar eva vyasarjayam<BR>
05,183.018a	tato 'haṃ svayam udyamya hayāṃs tān vātaraṃhasaḥ<BR>
05,183.018c	ayudhyaṃ jāmadagnyena nivṛtte 'hani bhārata<BR>
05,183.019a	tato 'haṃ bharataśreṣṭha vegavantaṃ mahābalam<BR>
05,183.019c	amuñcaṃ samare bāṇaṃ rāmāya hṛdayacchidam<BR>
05,183.020a	tato jagāma vasudhāṃ bāṇavegaprapīḍitaḥ<BR>
05,183.020c	jānubhyāṃ dhanur utsṛjya rāmo mohavaśaṃ gataḥ<BR>
05,183.021a	tatas tasmin nipatite rāme bhūrisahasrade<BR>
05,183.021c	āvavrur jaladā vyoma kṣaranto rudhiraṃ bahu<BR>
05,183.022a	ulkāś ca śataśaḥ petuḥ sanirghātāḥ sakampanāḥ<BR>
05,183.022c	arkaṃ ca sahasā dīptaṃ svarbhānur abhisaṃvṛṇot<BR>
05,183.023a	vavuś ca vātāḥ paruṣāś calitā ca vasuṃdharā<BR>
05,183.023c	gṛdhrā baḍāś ca kaṅkāś ca paripetur mudā yutāḥ<BR>
05,183.024a	dīptāyāṃ diśi gomāyur dāruṇaṃ muhur unnadat<BR>
05,183.024c	anāhatā dundubhayo vinedur bhṛśanisvanāḥ<BR>
05,183.025a	etad autpātikaṃ ghoram āsīd bharatasattama<BR>
05,183.025c	visaṃjñakalpe dharaṇīṃ gate rāme mahātmani<BR>
05,183.025d*0582_01	tato vai sahasotthāya rāmo mām abhyavartata<BR>
05,183.025d*0582_02	punar yuddhāya kauravya vihvalaḥ krodhamūrcchitaḥ<BR>
05,183.025d*0582_03	ādadāno mahābāhuḥ kārmukaṃ tālasaṃmitam<BR>
05,183.025d*0582_04	śaraṃ cāpy ṛṣayo 'thainaṃ mā rāmety abruvan vacaḥ<BR>
05,183.025d*0582_05	maharṣimatam āsthāya krodhāviṣṭo 'pi bhārgavaḥ<BR>
05,183.025d*0582_06	samāharad ameyātmā śaraṃ kālāntakopamam<BR>
05,183.026a	tato ravir mandamarīcimaṇḍalo; jagāmāstaṃ pāṃsupuñjāvagāḍhaḥ<BR>
05,183.026c	niśā vyagāhat sukhaśītamārutā; tato yuddhaṃ pratyavahārayāvaḥ<BR>
05,183.027a	evaṃ rājann avahāro babhūva; tataḥ punar vimale 'bhūt sughoram<BR>
05,183.027c	kālyaṃ kālyaṃ viṃśatiṃ vai dināni; tathaiva cānyāni dināni trīṇi<BR>
05,184.001	bhīṣma uvāca<BR>
05,184.001a	tato 'haṃ niśi rājendra praṇamya śirasā tadā<BR>
05,184.001c	brāhmaṇānāṃ pitṝṇāṃ ca devatānāṃ ca sarvaśaḥ<BR>
05,184.002a	naktaṃcarāṇāṃ bhūtānāṃ rajanyāś ca viśāṃ pate<BR>
05,184.002c	śayanaṃ prāpya rahite manasā samacintayam<BR>
05,184.003a	jāmadagnyena me yuddham idaṃ paramadāruṇam<BR>
05,184.003c	ahāni subahūny adya vartate sumahātyayam<BR>
05,184.004a	na ca rāmaṃ mahāvīryaṃ śaknomi raṇamūrdhani<BR>
05,184.004c	vijetuṃ samare vipraṃ jāmadagnyaṃ mahābalam<BR>
05,184.005a	yadi śakyo mayā jetuṃ jāmadagnyaḥ pratāpavān<BR>
05,184.005c	daivatāni prasannāni darśayantu niśāṃ mama<BR>
05,184.006a	tato 'haṃ niśi rājendra prasuptaḥ śaravikṣataḥ<BR>
05,184.006c	dakṣiṇenaiva pārśvena prabhātasamaye iva<BR>
05,184.007a	tato 'haṃ vipramukhyais tair yair asmi patito rathāt<BR>
05,184.007c	utthāpito dhṛtaś caiva mā bhair iti ca sāntvitaḥ<BR>
05,184.008a	ta eva māṃ mahārāja svapnadarśanam etya vai<BR>
05,184.008c	parivāryābruvan vākyaṃ tan nibodha kurūdvaha<BR>
05,184.009a	uttiṣṭha mā bhair gāṅgeya bhayaṃ te nāsti kiṃ cana<BR>
05,184.009c	rakṣāmahe naravyāghra svaśarīraṃ hi no bhavān<BR>
05,184.010a	na tvāṃ rāmo raṇe jetā jāmadagnyaḥ kathaṃ cana<BR>
05,184.010c	tvam eva samare rāmaṃ vijetā bharatarṣabha<BR>
05,184.011a	idam astraṃ sudayitaṃ pratyabhijñāsyate bhavān<BR>
05,184.011b*0583_01	upasthāsyati rājendra svayam eva tavānagha<BR>
05,184.011b*0583_02	yena śatrūn mahāvīryān praśāsiṣyasi kaurava<BR>
05,184.011c	viditaṃ hi tavāpy etat pūrvasmin dehadhāraṇe<BR>
05,184.012a	prājāpatyaṃ viśvakṛtaṃ prasvāpaṃ nāma bhārata<BR>
05,184.012c	na hīdaṃ veda rāmo 'pi pṛthivyāṃ vā pumān kva cit<BR>
05,184.013a	tat smarasva mahābāho bhṛśaṃ saṃyojayasva ca<BR>
05,184.013c	na ca rāmaḥ kṣayaṃ gantā tenāstreṇa narādhipa<BR>
05,184.014a	enasā ca na yogaṃ tvaṃ prāpsyase jātu mānada<BR>
05,184.014c	svapsyate jāmadagnyo 'sau tvadbāṇabalapīḍitaḥ<BR>
05,184.015a	tato jitvā tvam evainaṃ punar utthāpayiṣyasi<BR>
05,184.015c	astreṇa dayitenājau bhīṣma saṃbodhanena vai<BR>
05,184.016a	evaṃ kuruṣva kauravya prabhāte ratham āsthitaḥ<BR>
05,184.016c	prasuptaṃ vā mṛtaṃ vāpi tulyaṃ manyāmahe vayam<BR>
05,184.017a	na ca rāmeṇa martavyaṃ kadā cid api pārthiva<BR>
05,184.017c	tataḥ samutpannam idaṃ prasvāpaṃ yujyatām iti<BR>
05,184.018a	ity uktvāntarhitā rājan sarva eva dvijottamāḥ<BR>
05,184.018c	aṣṭau sadṛśarūpās te sarve bhāsvaramūrtayaḥ<BR>
05,185.001	bhīṣma uvāca<BR>
05,185.001a	tato rātryāṃ vyatītāyāṃ pratibuddho 'smi bhārata<BR>
05,185.001c	taṃ ca saṃcintya vai svapnam avāpaṃ harṣam uttamam<BR>
05,185.002a	tataḥ samabhavad yuddhaṃ mama tasya ca bhārata<BR>
05,185.002c	tumulaṃ sarvabhūtānāṃ lomaharṣaṇam adbhutam<BR>
05,185.003a	tato bāṇamayaṃ varṣaṃ vavarṣa mayi bhārgavaḥ<BR>
05,185.003c	nyavārayam ahaṃ taṃ ca śarajālena bhārata<BR>
05,185.004a	tataḥ paramasaṃkruddhaḥ punar eva mahātapāḥ<BR>
05,185.004c	hyastanenaiva kopena śaktiṃ vai prāhiṇon mayi<BR>
05,185.005a	indrāśanisamasparśāṃ yamadaṇḍopamaprabhām<BR>
05,185.005c	jvalantīm agnivat saṃkhye lelihānāṃ samantataḥ<BR>
05,185.006a	tato bharataśārdūla dhiṣṇyam ākāśagaṃ yathā<BR>
05,185.006c	sā mām abhyahanat tūrṇam aṃsadeśe ca bhārata<BR>
05,185.007a	athāsṛṅ me 'sravad ghoraṃ girer gairikadhātuvat<BR>
05,185.007c	rāmeṇa sumahābāho kṣatasya kṣatajekṣaṇa<BR>
05,185.008a	tato 'haṃ jāmadagnyāya bhṛśaṃ krodhasamanvitaḥ<BR>
05,185.008c	preṣayaṃ mṛtyusaṃkāśaṃ bāṇaṃ sarpaviṣopamam<BR>
05,185.009a	sa tenābhihato vīro lalāṭe dvijasattamaḥ<BR>
05,185.009c	aśobhata mahārāja saśṛṅga iva parvataḥ<BR>
05,185.010a	sa saṃrabdhaḥ samāvṛtya bāṇaṃ kālāntakopamam<BR>
05,185.010c	saṃdadhe balavat kṛṣya ghoraṃ śatrunibarhaṇam<BR>
05,185.011a	sa vakṣasi papātograḥ śaro vyāla iva śvasan<BR>
05,185.011c	mahīṃ rājaṃs tataś cāham agacchaṃ rudhirāvilaḥ<BR>
05,185.012a	avāpya tu punaḥ saṃjñāṃ jāmadagnyāya dhīmate<BR>
05,185.012c	prāhiṇvaṃ vimalāṃ śaktiṃ jvalantīm aśanīm iva<BR>
05,185.013a	sā tasya dvijamukhyasya nipapāta bhujāntare<BR>
05,185.013c	vihvalaś cābhavad rājan vepathuś cainam āviśat<BR>
05,185.014a	tata enaṃ pariṣvajya sakhā vipro mahātapāḥ<BR>
05,185.014c	akṛtavraṇaḥ śubhair vākyair āśvāsayad anekadhā<BR>
05,185.015a	samāśvastas tadā rāmaḥ krodhāmarṣasamanvitaḥ<BR>
05,185.015c	prāduścakre tadā brāhmaṃ paramāstraṃ mahāvrataḥ<BR>
05,185.016a	tatas tatpratighātārthaṃ brāhmam evāstram uttamam<BR>
05,185.016c	mayā prayuktaṃ jajvāla yugāntam iva darśayat<BR>
05,185.017a	tayor brahmāstrayor āsīd antarā vai samāgamaḥ<BR>
05,185.017c	asaṃprāpyaiva rāmaṃ ca māṃ ca bhāratasattama<BR>
05,185.018a	tato vyomni prādurabhūt teja eva hi kevalam<BR>
05,185.018c	bhūtāni caiva sarvāṇi jagmur ārtiṃ viśāṃ pate<BR>
05,185.019a	ṛṣayaś ca sagandharvā devatāś caiva bhārata<BR>
05,185.019c	saṃtāpaṃ paramaṃ jagmur astratejobhipīḍitāḥ<BR>
05,185.020a	tataś cacāla pṛthivī saparvatavanadrumā<BR>
05,185.020c	saṃtaptāni ca bhūtāni viṣādaṃ jagmur uttamam<BR>
05,185.021a	prajajvāla nabho rājan dhūmāyante diśo daśa<BR>
05,185.021c	na sthātum antarikṣe ca śekur ākāśagās tadā<BR>
05,185.022a	tato hāhākṛte loke sadevāsurarākṣase<BR>
05,185.022c	idam antaram ity eva yoktukāmo 'smi bhārata<BR>
05,185.023a	prasvāpam astraṃ dayitaṃ vacanād brahmavādinām<BR>
05,185.023c	cintitaṃ ca tad astraṃ me manasi pratyabhāt tadā<BR>
05,186.001	bhīṣma uvāca<BR>
05,186.001a	tato halahalāśabdo divi rājan mahān abhūt<BR>
05,186.001c	prasvāpaṃ bhīṣma mā srākṣīr iti kauravanandana<BR>
05,186.002a	ayuñjam eva caivāhaṃ tad astraṃ bhṛgunandane<BR>
05,186.002c	prasvāpaṃ māṃ prayuñjānaṃ nārado vākyam abravīt<BR>
05,186.003a	ete viyati kauravya divi devagaṇāḥ sthitāḥ<BR>
05,186.003c	te tvāṃ nivārayanty adya prasvāpaṃ mā prayojaya<BR>
05,186.004a	rāmas tapasvī brahmaṇyo brāhmaṇaś ca guruś ca te<BR>
05,186.004c	tasyāvamānaṃ kauravya mā sma kārṣīḥ kathaṃ cana<BR>
05,186.005a	tato 'paśyaṃ diviṣṭhān vai tān aṣṭau brahmavādinaḥ<BR>
05,186.005c	te māṃ smayanto rājendra śanakair idam abruvan<BR>
05,186.006a	yathāha bharataśreṣṭha nāradas tat tathā kuru<BR>
05,186.006c	etad dhi paramaṃ śreyo lokānāṃ bharatarṣabha<BR>
05,186.007a	tataś ca pratisaṃhṛtya tad astraṃ svāpanaṃ mṛdhe<BR>
05,186.007c	brahmāstraṃ dīpayāṃ cakre tasmin yudhi yathāvidhi<BR>
05,186.008a	tato rāmo ruṣito rājaputra; dṛṣṭvā tad astraṃ vinivartitaṃ vai<BR>
05,186.008c	jito 'smi bhīṣmeṇa sumandabuddhir; ity eva vākyaṃ sahasā vyamuñcat<BR>
05,186.009a	tato 'paśyat pitaraṃ jāmadagnyaḥ; pitus tathā pitaraṃ tasya cānyam<BR>
05,186.009c	ta evainaṃ saṃparivārya tasthur; ūcuś cainaṃ sāntvapūrvaṃ tadānīm<BR>
05,186.010a	mā smaivaṃ sāhasaṃ vatsa punaḥ kārṣīḥ kathaṃ cana<BR>
05,186.010c	bhīṣmeṇa saṃyugaṃ gantuṃ kṣatriyeṇa viśeṣataḥ<BR>
05,186.011a	kṣatriyasya tu dharmo 'yaṃ yad yuddhaṃ bhṛgunandana<BR>
05,186.011c	svādhyāyo vratacaryā ca brāhmaṇānāṃ paraṃ dhanam<BR>
05,186.012a	idaṃ nimitte kasmiṃś cid asmābhir upamantritam<BR>
05,186.012c	śastradhāraṇam atyugraṃ tac ca kāryaṃ kṛtaṃ tvayā<BR>
05,186.013a	vatsa paryāptam etāvad bhīṣmeṇa saha saṃyuge<BR>
05,186.013c	vimardas te mahābāho vyapayāhi raṇād itaḥ<BR>
05,186.014a	paryāptam etad bhadraṃ te tava kārmukadhāraṇam<BR>
05,186.014c	visarjayaitad durdharṣa tapas tapyasva bhārgava<BR>
05,186.015a	eṣa bhīṣmaḥ śāṃtanavo devaiḥ sarvair nivāritaḥ<BR>
05,186.015c	nivartasva raṇād asmād iti caiva pracoditaḥ<BR>
05,186.016a	rāmeṇa saha mā yotsīr guruṇeti punaḥ punaḥ<BR>
05,186.016c	na hi rāmo raṇe jetuṃ tvayā nyāyyaḥ kurūdvaha<BR>
05,186.016e	mānaṃ kuruṣva gāṅgeya brāhmaṇasya raṇājire<BR>
05,186.017a	vayaṃ tu guravas tubhyaṃ tatas tvāṃ vārayāmahe<BR>
05,186.017c	bhīṣmo vasūnām anyatamo diṣṭyā jīvasi putraka<BR>
05,186.018a	gāṅgeyaḥ śaṃtanoḥ putro vasur eṣa mahāyaśāḥ<BR>
05,186.018c	kathaṃ tvayā raṇe jetuṃ rāma śakyo nivarta vai<BR>
05,186.019a	arjunaḥ pāṇḍavaśreṣṭhaḥ puraṃdarasuto balī<BR>
05,186.019c	naraḥ prajāpatir vīraḥ pūrvadevaḥ sanātanaḥ<BR>
05,186.020a	savyasācīti vikhyātas triṣu lokeṣu vīryavān<BR>
05,186.020c	bhīṣmamṛtyur yathākālaṃ vihito vai svayaṃbhuvā<BR>
05,186.021a	evam uktaḥ sa pitṛbhiḥ pitṝn rāmo 'bravīd idam<BR>
05,186.021c	nāhaṃ yudhi nivarteyam iti me vratam āhitam<BR>
05,186.022a	na nivartitapūrvaṃ ca kadā cid raṇamūrdhani<BR>
05,186.022c	nivartyatām āpageyaḥ kāmaṃ yuddhāt pitāmahāḥ<BR>
05,186.022e	na tv ahaṃ vinivartiṣye yuddhād asmāt kathaṃ cana<BR>
05,186.023a	tatas te munayo rājann ṛcīkapramukhās tadā<BR>
05,186.023c	nāradenaiva sahitāḥ samāgamyedam abruvan<BR>
05,186.024a	nivartasva raṇāt tāta mānayasva dvijottamān<BR>
05,186.024c	nety avocam ahaṃ tāṃś ca kṣatradharmavyapekṣayā<BR>
05,186.025a	mama vratam idaṃ loke nāhaṃ yuddhāt kathaṃ cana<BR>
05,186.025c	vimukho vinivarteyaṃ pṛṣṭhato 'bhyāhataḥ śaraiḥ<BR>
05,186.026a	nāhaṃ lobhān na kārpaṇyān na bhayān nārthakāraṇāt<BR>
05,186.026c	tyajeyaṃ śāśvataṃ dharmam iti me niścitā matiḥ<BR>
05,186.027a	tatas te munayaḥ sarve nāradapramukhā nṛpa<BR>
05,186.027c	bhāgīrathī ca me mātā raṇamadhyaṃ prapedire<BR>
05,186.028a	tathaivāttaśaro dhanvī tathaiva dṛḍhaniścayaḥ<BR>
05,186.028c	sthito 'ham āhave yoddhuṃ tatas te rāmam abruvan<BR>
05,186.028e	sametya sahitā bhūyaḥ samare bhṛgunandanam<BR>
05,186.029a	nāvanītaṃ hi hṛdayaṃ viprāṇāṃ śāmya bhārgava<BR>
05,186.029c	rāma rāma nivartasva yuddhād asmād dvijottama<BR>
05,186.029e	avadhyo hi tvayā bhīṣmas tvaṃ ca bhīṣmasya bhārgava<BR>
05,186.030a	evaṃ bruvantas te sarve pratirudhya raṇājiram<BR>
05,186.030c	nyāsayāṃ cakrire śastraṃ pitaro bhṛgunandanam<BR>
05,186.031a	tato 'haṃ punar evātha tān aṣṭau brahmavādinaḥ<BR>
05,186.031c	adrākṣaṃ dīpyamānān vai grahān aṣṭāv ivoditān<BR>
05,186.032a	te māṃ sapraṇayaṃ vākyam abruvan samare sthitam<BR>
05,186.032c	praihi rāmaṃ mahābāho guruṃ lokahitaṃ kuru<BR>
05,186.033a	dṛṣṭvā nivartitaṃ rāmaṃ suhṛdvākyena tena vai<BR>
05,186.033c	lokānāṃ ca hitaṃ kurvann aham apy ādade vacaḥ<BR>
05,186.034a	tato 'haṃ rāmam āsādya vavande bhṛśavikṣataḥ<BR>
05,186.034c	rāmaś cābhyutsmayan premṇā mām uvāca mahātapāḥ<BR>
05,186.035a	tvatsamo nāsti loke 'smin kṣatriyaḥ pṛthivīcaraḥ<BR>
05,186.035c	gamyatāṃ bhīṣma yuddhe 'smiṃs toṣito 'haṃ bhṛśaṃ tvayā<BR>
05,186.036a	mama caiva samakṣaṃ tāṃ kanyām āhūya bhārgavaḥ<BR>
05,186.036c	uvāca dīnayā vācā madhye teṣāṃ tapasvinām<BR>
05,187.001	rāma uvāca<BR>
05,187.001a	pratyakṣam etal lokānāṃ sarveṣām eva bhāmini<BR>
05,187.001c	yathā mayā paraṃ śaktyā kṛtaṃ vai pauruṣaṃ mahat<BR>
05,187.002a	na caiva yudhi śaknomi bhīṣmaṃ śastrabhṛtāṃ varam<BR>
05,187.002c	viśeṣayitum atyartham uttamāstrāṇi darśayan<BR>
05,187.003a	eṣā me paramā śaktir etan me paramaṃ balam<BR>
05,187.003c	yatheṣṭaṃ gamyatāṃ bhadre kim anyad vā karomi te<BR>
05,187.004a	bhīṣmam eva prapadyasva na te 'nyā vidyate gatiḥ<BR>
05,187.004c	nirjito hy asmi bhīṣmeṇa mahāstrāṇi pramuñcatā<BR>
05,187.005	bhīṣma uvāca<BR>
05,187.005a	evam uktvā tato rāmo viniḥśvasya mahāmanāḥ<BR>
05,187.005c	tūṣṇīm āsīt tadā kanyā provāca bhṛgunandanam<BR>
05,187.006a	bhagavann evam evaitad yathāha bhagavāṃs tathā<BR>
05,187.006c	ajeyo yudhi bhīṣmo 'yam api devair udāradhīḥ<BR>
05,187.007a	yathāśakti yathotsāhaṃ mama kāryaṃ kṛtaṃ tvayā<BR>
05,187.007c	anidhāya raṇe vīryam astrāṇi vividhāni ca<BR>
05,187.008a	na caiṣa śakyate yuddhe viśeṣayitum antataḥ<BR>
05,187.008c	na cāham enaṃ yāsyāmi punar bhīṣmaṃ kathaṃ cana<BR>
05,187.009a	gamiṣyāmi tu tatrāhaṃ yatra bhīṣmaṃ tapodhana<BR>
05,187.009c	samare pātayiṣyāmi svayam eva bhṛgūdvaha<BR>
05,187.010a	evam uktvā yayau kanyā roṣavyākulalocanā<BR>
05,187.010c	tapase dhṛtasaṃkalpā mama cintayatī vadham<BR>
05,187.011a	tato mahendraṃ saha tair munibhir bhṛgusattamaḥ<BR>
05,187.011c	yathāgataṃ yayau rāmo mām upāmantrya bhārata<BR>
05,187.012a	tato 'haṃ ratham āruhya stūyamāno dvijātibhiḥ<BR>
05,187.012c	praviśya nagaraṃ mātre satyavatyai nyavedayam<BR>
05,187.012e	yathāvṛttaṃ mahārāja sā ca māṃ pratyanandata<BR>
05,187.013a	puruṣāṃś cādiśaṃ prājñān kanyāvṛttāntakarmaṇi<BR>
05,187.013c	divase divase hy asyā gatajalpitaceṣṭitam<BR>
05,187.013e	pratyāharaṃś ca me yuktāḥ sthitāḥ priyahite mama<BR>
05,187.014a	yadaiva hi vanaṃ prāyāt kanyā sā tapase dhṛtā<BR>
05,187.014c	tadaiva vyathito dīno gatacetā ivābhavam<BR>
05,187.015a	na hi māṃ kṣatriyaḥ kaś cid vīryeṇa vijayed yudhi<BR>
05,187.015c	ṛte brahmavidas tāta tapasā saṃśitavratāt<BR>
05,187.016a	api caitan mayā rājan nārade 'pi niveditam<BR>
05,187.016c	vyāse caiva bhayāt kāryaṃ tau cobhau mām avocatām<BR>
05,187.017a	na viṣādas tvayā kāryo bhīṣma kāśisutāṃ prati<BR>
05,187.017c	daivaṃ puruṣakāreṇa ko nivartitum utsahet<BR>
05,187.018a	sā tu kanyā mahārāja praviśyāśramamaṇḍalam<BR>
05,187.018c	yamunātīram āśritya tapas tepe 'timānuṣam<BR>
05,187.019a	nirāhārā kṛśā rūkṣā jaṭilā malapaṅkinī<BR>
05,187.019c	ṣaṇ māsān vāyubhakṣā ca sthāṇubhūtā tapodhanā<BR>
05,187.020a	yamunātīram āsādya saṃvatsaram athāparam<BR>
05,187.020c	udavāsaṃ nirāhārā pārayām āsa bhāminī<BR>
05,187.021a	śīrṇaparṇena caikena pārayām āsa cāparam<BR>
05,187.021c	saṃvatsaraṃ tīvrakopā pādāṅguṣṭhāgradhiṣṭhitā<BR>
05,187.022a	evaṃ dvādaśa varṣāṇi tāpayām āsa rodasī<BR>
05,187.022c	nivartyamānāpi tu sā jñātibhir naiva śakyate<BR>
05,187.023a	tato 'gamad vatsabhūmiṃ siddhacāraṇasevitām<BR>
05,187.023c	āśramaṃ puṇyaśīlānāṃ tāpasānāṃ mahātmanām<BR>
05,187.024a	tatra puṇyeṣu deśeṣu sāplutāṅgī divāniśam<BR>
05,187.024c	vyacarat kāśikanyā sā yathākāmavicāriṇī<BR>
05,187.025a	nandāśrame mahārāja tatolūkāśrame śubhe<BR>
05,187.025c	cyavanasyāśrame caiva brahmaṇaḥ sthāna eva ca<BR>
05,187.026a	prayāge devayajane devāraṇyeṣu caiva ha<BR>
05,187.026c	bhogavatyāṃ tathā rājan kauśikasyāśrame tathā<BR>
05,187.027a	māṇḍavyasyāśrame rājan dilīpasyāśrame tathā<BR>
05,187.027c	rāmahrade ca kauravya pailagārgyasya cāśrame<BR>
05,187.028a	eteṣu tīrtheṣu tadā kāśikanyā viśāṃ pate<BR>
05,187.028c	āplāvayata gātrāṇi tīvram āsthāya vai tapaḥ<BR>
05,187.029a	tām abravīt kauraveya mama mātā jalotthitā<BR>
05,187.029c	kimarthaṃ kliśyase bhadre tathyam etad bravīhi me<BR>
05,187.030a	sainām athābravīd rājan kṛtāñjalir aninditā<BR>
05,187.030c	bhīṣmo rāmeṇa samare na jitaś cārulocane<BR>
05,187.031a	ko 'nyas tam utsahej jetum udyateṣuṃ mahīpatim<BR>
05,187.031c	sāhaṃ bhīṣmavināśāya tapas tapsye sudāruṇam<BR>
05,187.032a	carāmi pṛthivīṃ devi yathā hanyām ahaṃ nṛpam<BR>
05,187.032c	etad vrataphalaṃ dehe parasmin syād yathā hi me<BR>
05,187.033a	tato 'bravīt sāgaragā jihmaṃ carasi bhāmini<BR>
05,187.033c	naiṣa kāmo 'navadyāṅgi śakyaḥ prāptuṃ tvayābale<BR>
05,187.034a	yadi bhīṣmavināśāya kāśye carasi vai vratam<BR>
05,187.034c	vratasthā ca śarīraṃ tvaṃ yadi nāma vimokṣyasi<BR>
05,187.034e	nadī bhaviṣyasi śubhe kuṭilā vārṣikodakā<BR>
05,187.035a	dustīrthā cānabhijñeyā vārṣikī nāṣṭamāsikī<BR>
05,187.035c	bhīmagrāhavatī ghorā sarvabhūtabhayaṃkarī<BR>
05,187.036a	evam uktvā tato rājan kāśikanyāṃ nyavartata<BR>
05,187.036c	mātā mama mahābhāgā smayamāneva bhāminī<BR>
05,187.037a	kadā cid aṣṭame māsi kadā cid daśame tathā<BR>
05,187.037c	na prāśnītodakam api punaḥ sā varavarṇinī<BR>
05,187.038a	sā vatsabhūmiṃ kauravya tīrthalobhāt tatas tataḥ<BR>
05,187.038c	patitā paridhāvantī punaḥ kāśipateḥ sutā<BR>
05,187.039a	sā nadī vatsabhūmyāṃ tu prathitāmbeti bhārata<BR>
05,187.039c	vārṣikī grāhabahulā dustīrthā kuṭilā tathā<BR>
05,187.040a	sā kanyā tapasā tena bhāgārdhena vyajāyata<BR>
05,187.040c	nadī ca rājan vatseṣu kanyā caivābhavat tadā<BR>
05,188.001	bhīṣma uvāca<BR>
05,188.001a	tatas te tāpasāḥ sarve tapase dhṛtaniścayām<BR>
05,188.001c	dṛṣṭvā nyavartayaṃs tāta kiṃ kāryam iti cābruvan<BR>
05,188.002a	tān uvāca tataḥ kanyā tapovṛddhān ṛṣīṃs tadā<BR>
05,188.002c	nirākṛtāsmi bhīṣmeṇa bhraṃśitā patidharmataḥ<BR>
05,188.003a	vadhārthaṃ tasya dīkṣā me na lokārthaṃ tapodhanāḥ<BR>
05,188.003c	nihatya bhīṣmaṃ gaccheyaṃ śāntim ity eva niścayaḥ<BR>
05,188.004a	yatkṛte duḥkhavasatim imāṃ prāptāsmi śāśvatīm<BR>
05,188.004c	patilokād vihīnā ca naiva strī na pumān iha<BR>
05,188.005a	nāhatvā yudhi gāṅgeyaṃ nivarteyaṃ tapodhanāḥ<BR>
05,188.005c	eṣa me hṛdi saṃkalpo yadartham idam udyatam<BR>
05,188.006a	strībhāve parinirviṇṇā puṃstvārthe kṛtaniścayā<BR>
05,188.006c	bhīṣme praticikīrṣāmi nāsmi vāryeti vai punaḥ<BR>
05,188.007a	tāṃ devo darśayām āsa śūlapāṇir umāpatiḥ<BR>
05,188.007c	madhye teṣāṃ maharṣīṇāṃ svena rūpeṇa bhāminīm<BR>
05,188.008a	chandyamānā vareṇātha sā vavre matparājayam<BR>
05,188.008c	vadhiṣyasīti tāṃ devaḥ pratyuvāca manasvinīm<BR>
05,188.009a	tataḥ sā punar evātha kanyā rudram uvāca ha<BR>
05,188.009c	upapadyet kathaṃ deva striyo mama jayo yudhi<BR>
05,188.009e	strībhāvena ca me gāḍhaṃ manaḥ śāntam umāpate<BR>
05,188.010a	pratiśrutaś ca bhūteśa tvayā bhīṣmaparājayaḥ<BR>
05,188.010c	yathā sa satyo bhavati tathā kuru vṛṣadhvaja<BR>
05,188.010e	yathā hanyāṃ samāgamya bhīṣmaṃ śāṃtanavaṃ yudhi<BR>
05,188.011a	tām uvāca mahādevaḥ kanyāṃ kila vṛṣadhvajaḥ<BR>
05,188.011c	na me vāg anṛtaṃ bhadre prāha satyaṃ bhaviṣyati<BR>
05,188.012a	vadhiṣyasi raṇe bhīṣmaṃ puruṣatvaṃ ca lapsyase<BR>
05,188.012c	smariṣyasi ca tat sarvaṃ deham anyaṃ gatā satī<BR>
05,188.013a	drupadasya kule jātā bhaviṣyasi mahārathaḥ<BR>
05,188.013c	śīghrāstraś citrayodhī ca bhaviṣyasi susaṃmataḥ<BR>
05,188.014a	yathoktam eva kalyāṇi sarvam etad bhaviṣyati<BR>
05,188.014c	bhaviṣyasi pumān paścāt kasmāc cit kālaparyayāt<BR>
05,188.015a	evam uktvā mahātejāḥ kapardī vṛṣabhadhvajaḥ<BR>
05,188.015c	paśyatām eva viprāṇāṃ tatraivāntaradhīyata<BR>
05,188.016a	tataḥ sā paśyatāṃ teṣāṃ maharṣīṇām aninditā<BR>
05,188.016c	samāhṛtya vanāt tasmāt kāṣṭhāni varavarṇinī<BR>
05,188.017a	citāṃ kṛtvā sumahatīṃ pradāya ca hutāśanam<BR>
05,188.017c	pradīpte 'gnau mahārāja roṣadīptena cetasā<BR>
05,188.018a	uktvā bhīṣmavadhāyeti praviveśa hutāśanam<BR>
05,188.018c	jyeṣṭhā kāśisutā rājan yamunām abhito nadīm<BR>
05,189.001	duryodhana uvāca<BR>
05,189.001a	kathaṃ śikhaṇḍī gāṅgeya kanyā bhūtvā satī tadā<BR>
05,189.001c	puruṣo 'bhavad yudhi śreṣṭha tan me brūhi pitāmaha<BR>
05,189.002	bhīṣma uvāca<BR>
05,189.002a	bhāryā tu tasya rājendra drupadasya mahīpateḥ<BR>
05,189.002c	mahiṣī dayitā hy āsīd aputrā ca viśāṃ pate<BR>
05,189.003a	etasminn eva kāle tu drupado vai mahīpatiḥ<BR>
05,189.003c	apatyārthaṃ mahārāja toṣayām āsa śaṃkaram<BR>
05,189.004a	asmadvadhārthaṃ niścitya tapo ghoraṃ samāsthitaḥ<BR>
05,189.004c	lebhe kanyāṃ mahādevāt putro me syād iti bruvan<BR>
05,189.005a	bhagavan putram icchāmi bhīṣmaṃ praticikīrṣayā<BR>
05,189.005c	ity ukto devadevena strīpumāṃs te bhaviṣyati<BR>
05,189.006a	nivartasva mahīpāla naitaj jātv anyathā bhavet<BR>
05,189.006c	sa tu gatvā ca nagaraṃ bhāryām idam uvāca ha<BR>
05,189.007a	kṛto yatno mayā devi putrārthe tapasā mahān<BR>
05,189.007c	kanyā bhūtvā pumān bhāvī iti cokto 'smi śaṃbhunā<BR>
05,189.008a	punaḥ punar yācyamāno diṣṭam ity abravīc chivaḥ<BR>
05,189.008c	na tad anyad dhi bhavitā bhavitavyaṃ hi tat tathā<BR>
05,189.009a	tataḥ sā niyatā bhūtvā ṛtukāle manasvinī<BR>
05,189.009c	patnī drupadarājasya drupadaṃ saṃviveśa ha<BR>
05,189.010a	lebhe garbhaṃ yathākālaṃ vidhidṛṣṭena hetunā<BR>
05,189.010c	pārṣatāt sā mahīpāla yathā māṃ nārado 'bravīt<BR>
05,189.011a	tato dadhāra taṃ garbhaṃ devī rājīvalocanā<BR>
05,189.011c	tāṃ sa rājā priyāṃ bhāryāṃ drupadaḥ kurunandana<BR>
05,189.011e	putrasnehān mahābāhuḥ sukhaṃ paryacarat tadā<BR>
05,189.011f*0584_01	sarvān abhiprāyakṛtān kāmāṃl lebhe ca kaurava<BR>
05,189.012a	aputrasya tato rājño drupadasya mahīpateḥ<BR>
05,189.012b*0585_01	yathākālaṃ tu sā devī mahiṣī drupadasya ha<BR>
05,189.012c	kanyāṃ pravararūpāṃ tāṃ prājāyata narādhipa<BR>
05,189.013a	aputrasya tu rājñaḥ sā drupadasya yaśasvinī<BR>
05,189.013c	khyāpayām āsa rājendra putro jāto mameti vai<BR>
05,189.014a	tataḥ sa rājā drupadaḥ pracchannāyā narādhipa<BR>
05,189.014c	putravat putrakāryāṇi sarvāṇi samakārayat<BR>
05,189.015a	rakṣaṇaṃ caiva mantrasya mahiṣī drupadasya sā<BR>
05,189.015c	cakāra sarvayatnena bruvāṇā putra ity uta<BR>
05,189.015e	na hi tāṃ veda nagare kaś cid anyatra pārṣatāt<BR>
05,189.016a	śraddadhāno hi tad vākyaṃ devasyādbhutatejasaḥ<BR>
05,189.016c	chādayām āsa tāṃ kanyāṃ pumān iti ca so 'bravīt<BR>
05,189.017a	jātakarmāṇi sarvāṇi kārayām āsa pārthivaḥ<BR>
05,189.017c	puṃvad vidhānayuktāni śikhaṇḍīti ca tāṃ viduḥ<BR>
05,189.018a	aham ekas tu cāreṇa vacanān nāradasya ca<BR>
05,189.018c	jñātavān devavākyena ambāyās tapasā tathā<BR>
05,190.001	bhīṣma uvāca<BR>
05,190.001a	cakāra yatnaṃ drupadaḥ sarvasmin svajane mahat<BR>
05,190.001c	tato lekhyādiṣu tathā śilpeṣu ca paraṃ gatā<BR>
05,190.001e	iṣvastre caiva rājendra droṇaśiṣyo babhūva ha<BR>
05,190.002a	tasya mātā mahārāja rājānaṃ varavarṇinī<BR>
05,190.002c	codayām āsa bhāryārthaṃ kanyāyāḥ putravat tadā<BR>
05,190.003a	tatas tāṃ pārṣato dṛṣṭvā kanyāṃ saṃprāptayauvanām<BR>
05,190.003c	striyaṃ matvā tadā cintāṃ prapede saha bhāryayā<BR>
05,190.004	drupada uvāca<BR>
05,190.004a	kanyā mameyaṃ saṃprāptā yauvanaṃ śokavardhinī<BR>
05,190.004c	mayā pracchāditā ceyaṃ vacanāc chūlapāṇinaḥ<BR>
05,190.005a	na tan mithyā mahārājñi bhaviṣyati kathaṃ cana<BR>
05,190.005c	trailokyakartā kasmād dhi tan mṛṣā kartum arhati<BR>
05,190.006	bhāryovāca<BR>
05,190.006a	yadi te rocate rājan vakṣyāmi śṛṇu me vacaḥ<BR>
05,190.006c	śrutvedānīṃ prapadyethāḥ svakāryaṃ pṛṣatātmaja<BR>
05,190.007a	kriyatām asya nṛpate vidhivad dārasaṃgrahaḥ<BR>
05,190.007c	satyaṃ bhavati tad vākyam iti me niścitā matiḥ<BR>
05,190.008	bhīṣma uvāca<BR>
05,190.008a	tatas tau niścayaṃ kṛtvā tasmin kārye 'tha dampatī<BR>
05,190.008c	varayāṃ cakratuḥ kanyāṃ daśārṇādhipateḥ sutām<BR>
05,190.009a	tato rājā drupado rājasiṃhaḥ; sarvān rājñaḥ kulataḥ saṃniśāmya<BR>
05,190.009c	dāśārṇakasya nṛpates tanūjāṃ; śikhaṇḍine varayām āsa dārān<BR>
05,190.010a	hiraṇyavarmeti nṛpo yo 'sau dāśārṇakaḥ smṛtaḥ<BR>
05,190.010c	sa ca prādān mahīpālaḥ kanyāṃ tasmai śikhaṇḍine<BR>
05,190.011a	sa ca rājā daśārṇeṣu mahān āsīn mahīpatiḥ<BR>
05,190.011c	hiraṇyavarmā durdharṣo mahāseno mahāmanāḥ<BR>
05,190.012a	kṛte vivāhe tu tadā sā kanyā rājasattama<BR>
05,190.012c	yauvanaṃ samanuprāptā sā ca kanyā śikhaṇḍinī<BR>
05,190.013a	kṛtadāraḥ śikhaṇḍī tu kāmpilyaṃ punar āgamat<BR>
05,190.013c	na ca sā veda tāṃ kanyāṃ kaṃ cit kālaṃ striyaṃ kila<BR>
05,190.014a	hiraṇyavarmaṇaḥ kanyā jñātvā tāṃ tu śikhaṇḍinīm<BR>
05,190.014c	dhātrīṇāṃ ca sakhīnāṃ ca vrīḍamānā nyavedayat<BR>
05,190.014e	kanyāṃ pañcālarājasya sutāṃ tāṃ vai śikhaṇḍinīm<BR>
05,190.015a	tatas tā rājaśārdūla dhātryo dāśārṇikās tadā<BR>
05,190.015c	jagmur ārtiṃ parāṃ duḥkhāt preṣayām āsur eva ca<BR>
05,190.016a	tato daśārṇādhipateḥ preṣyāḥ sarvaṃ nyavedayan<BR>
05,190.016c	vipralambhaṃ yathāvṛttaṃ sa ca cukrodha pārthivaḥ<BR>
05,190.017a	śikhaṇḍy api mahārāja puṃvad rājakule tadā<BR>
05,190.017c	vijahāra mudā yuktaḥ strītvaṃ naivātirocayan<BR>
05,190.018a	tataḥ katipayāhasya tac chrutvā bharatarṣabha<BR>
05,190.018c	hiraṇyavarmā rājendra roṣād ārtiṃ jagāma ha<BR>
05,190.019a	tato dāśārṇako rājā tīvrakopasamanvitaḥ<BR>
05,190.019c	dūtaṃ prasthāpayām āsa drupadasya niveśane<BR>
05,190.020a	tato drupadam āsādya dūtaḥ kāñcanavarmaṇaḥ<BR>
05,190.020c	eka ekāntam utsārya raho vacanam abravīt<BR>
05,190.021a	daśārṇarājo rājaṃs tvām idaṃ vacanam abravīt<BR>
05,190.021c	abhiṣaṅgāt prakupito vipralabdhas tvayānagha<BR>
05,190.022a	avamanyase māṃ nṛpate nūnaṃ durmantritaṃ tava<BR>
05,190.022c	yan me kanyāṃ svakanyārthe mohād yācitavān asi<BR>
05,190.023a	tasyādya vipralambhasya phalaṃ prāpnuhi durmate<BR>
05,190.023c	eṣa tvāṃ sajanāmātyam uddharāmi sthiro bhava<BR>
05,190.023d*0586_01	avamatya ca vīryaṃ me kulaṃ cāritram eva ca<BR>
05,190.023d*0586_02	vipralambhas tvayāpūrvo manuṣyeṣu pravartitaḥ<BR>
05,190.023d*0586_03	kuru sarvāṇi kāryāṇi bhuṅkṣva bhogān anuttamān<BR>
05,190.023d*0586_04	abhiyāsyāmi śīghraṃ tvāṃ samuddhartuṃ sabāndhavam<BR>
05,191.001	bhīṣma uvāca<BR>
05,191.001a	evam uktasya dūtena drupadasya tadā nṛpa<BR>
05,191.001c	corasyeva gṛhītasya na prāvartata bhāratī<BR>
05,191.002a	sa yatnam akarot tīvraṃ saṃbandhair anusāntvanaiḥ<BR>
05,191.002c	dūtair madhurasaṃbhāṣair naitad astīti saṃdiśan<BR>
05,191.003a	sa rājā bhūya evātha kṛtvā tattvata āgamam<BR>
05,191.003c	kanyeti pāñcālasutāṃ tvaramāṇo 'bhiniryayau<BR>
05,191.004a	tataḥ saṃpreṣayām āsa mitrāṇām amitaujasām<BR>
05,191.004c	duhitur vipralambhaṃ taṃ dhātrīṇāṃ vacanāt tadā<BR>
05,191.005a	tataḥ samudayaṃ kṛtvā balānāṃ rājasattamaḥ<BR>
05,191.005c	abhiyāne matiṃ cakre drupadaṃ prati bhārata<BR>
05,191.006a	tataḥ saṃmantrayām āsa mitraiḥ saha mahīpatiḥ<BR>
05,191.006c	hiraṇyavarmā rājendra pāñcālyaṃ pārthivaṃ prati<BR>
05,191.007a	tatra vai niścitaṃ teṣām abhūd rājñāṃ mahātmanām<BR>
05,191.007c	tathyaṃ ced bhavati hy etat kanyā rājañ śikhaṇḍinī<BR>
05,191.007e	baddhvā pāñcālarājānam ānayiṣyāmahe gṛhān<BR>
05,191.008a	anyaṃ rājānam ādhāya pāñcāleṣu nareśvaram<BR>
05,191.008c	ghātayiṣyāma nṛpatiṃ drupadaṃ saśikhaṇḍinam<BR>
05,191.009a	sa tadā dūtam ājñāya punaḥ kṣattāram īśvaraḥ<BR>
05,191.009c	prāsthāpayat pārṣatāya hanmīti tvāṃ sthiro bhava<BR>
05,191.010a	sa prakṛtyā ca vai bhīruḥ kilbiṣī ca narādhipaḥ<BR>
05,191.010c	bhayaṃ tīvram anuprāpto drupadaḥ pṛthivīpatiḥ<BR>
05,191.011a	visṛjya dūtaṃ dāśārṇaṃ drupadaḥ śokakarśitaḥ<BR>
05,191.011c	sametya bhāryāṃ rahite vākyam āha narādhipaḥ<BR>
05,191.012a	bhayena mahatāviṣṭo hṛdi śokena cāhataḥ<BR>
05,191.012c	pāñcālarājo dayitāṃ mātaraṃ vai śikhaṇḍinaḥ<BR>
05,191.013a	abhiyāsyati māṃ kopāt saṃbandhī sumahābalaḥ<BR>
05,191.013c	hiraṇyavarmā nṛpatiḥ karṣamāṇo varūthinīm<BR>
05,191.014a	kim idānīṃ kariṣyāmi mūḍhaḥ kanyām imāṃ prati<BR>
05,191.014b*0587_01	upayāsyati hi kṣipraṃ sahāmātyair narādhipaḥ<BR>
05,191.014c	śikhaṇḍī kila putras te kanyeti pariśaṅkitaḥ<BR>
05,191.015a	iti niścitya tattvena samitraḥ sabalānugaḥ<BR>
05,191.015c	vañcito 'smīti manvāno māṃ kiloddhartum icchati<BR>
05,191.016a	kim atra tathyaṃ suśroṇi kiṃ mithyā brūhi śobhane<BR>
05,191.016c	śrutvā tvattaḥ śubhe vākyaṃ saṃvidhāsyāmy ahaṃ tathā<BR>
05,191.017a	ahaṃ hi saṃśayaṃ prāpto bālā ceyaṃ śikhaṇḍinī<BR>
05,191.017c	tvaṃ ca rājñi mahat kṛcchraṃ saṃprāptā varavarṇini<BR>
05,191.018a	sā tvaṃ sarvavimokṣāya tattvam ākhyāhi pṛcchataḥ<BR>
05,191.018c	tathā vidadhyāṃ suśroṇi kṛtyasyāsya śucismite<BR>
05,191.018e	śikhaṇḍini ca mā bhais tvaṃ vidhāsye tatra tattvataḥ<BR>
05,191.019a	kriyayāhaṃ varārohe vañcitaḥ putradharmataḥ<BR>
05,191.019c	mayā dāśārṇako rājā vañcitaś ca mahīpatiḥ<BR>
05,191.019e	tad ācakṣva mahābhāge vidhāsye tatra yad dhitam<BR>
05,191.020a	jānatāpi narendreṇa khyāpanārthaṃ parasya vai<BR>
05,191.020c	prakāśaṃ coditā devī pratyuvāca mahīpatim<BR>
05,192.001	bhīṣma uvāca<BR>
05,192.001a	tataḥ śikhaṇḍino mātā yathātattvaṃ narādhipa<BR>
05,192.001c	ācacakṣe mahābāho bhartre kanyāṃ śikhaṇḍinīm<BR>
05,192.002a	aputrayā mayā rājan sapatnīnāṃ bhayād idam<BR>
05,192.002c	kanyā śikhaṇḍinī jātā puruṣo vai niveditaḥ<BR>
05,192.003a	tvayā caiva naraśreṣṭha tan me prītyānumoditam<BR>
05,192.003c	putrakarma kṛtaṃ caiva kanyāyāḥ pārthivarṣabha<BR>
05,192.003e	bhāryā coḍhā tvayā rājan daśārṇādhipateḥ sutā<BR>
05,192.004a	tvayā ca prāg abhihitaṃ devavākyārthadarśanāt<BR>
05,192.004c	kanyā bhūtvā pumān bhāvīty evaṃ caitad upekṣitam<BR>
05,192.005a	etac chrutvā drupado yajñasenaḥ; sarvaṃ tattvaṃ mantravidbhyo nivedya<BR>
05,192.005c	mantraṃ rājā mantrayām āsa rājan; yad yad yuktaṃ rakṣaṇe vai prajānām<BR>
05,192.006a	saṃbandhakaṃ caiva samarthya tasmin; dāśārṇake vai nṛpatau narendra<BR>
05,192.006c	svayaṃ kṛtvā vipralambhaṃ yathāvan; mantraikāgro niścayaṃ vai jagāma<BR>
05,192.007a	svabhāvaguptaṃ nagaram āpatkāle tu bhārata<BR>
05,192.007c	gopayām āsa rājendra sarvataḥ samalaṃkṛtam<BR>
05,192.008a	ārtiṃ ca paramāṃ rājā jagāma saha bhāryayā<BR>
05,192.008c	daśārṇapatinā sārdhaṃ virodhe bharatarṣabha<BR>
05,192.009a	kathaṃ saṃbandhinā sārdhaṃ na me syād vigraho mahān<BR>
05,192.009c	iti saṃcintya manasā daivatāny arcayat tadā<BR>
05,192.010a	taṃ tu dṛṣṭvā tadā rājan devī devaparaṃ tathā<BR>
05,192.010c	arcāṃ prayuñjānam atho bhāryā vacanam abravīt<BR>
05,192.011a	devānāṃ pratipattiś ca satyā sādhumatā sadā<BR>
05,192.011c	sā tu duḥkhārṇavaṃ prāpya naḥ syād arcayatāṃ bhṛśam<BR>
05,192.012a	daivatāni ca sarvāṇi pūjyantāṃ bhūridakṣiṇaiḥ<BR>
05,192.012c	agnayaś cāpi hūyantāṃ dāśārṇapratiṣedhane<BR>
05,192.013a	ayuddhena nivṛttiṃ ca manasā cintayābhibho<BR>
05,192.013c	devatānāṃ prasādena sarvam etad bhaviṣyati<BR>
05,192.014a	mantribhir mantritaṃ sārdhaṃ tvayā yat pṛthulocana<BR>
05,192.014c	purasyāsyāvināśāya tac ca rājaṃs tathā kuru<BR>
05,192.015a	daivaṃ hi mānuṣopetaṃ bhṛśaṃ sidhyati pārthiva<BR>
05,192.015c	parasparavirodhāt tu nānayoḥ siddhir asti vai<BR>
05,192.016a	tasmād vidhāya nagare vidhānaṃ sacivaiḥ saha<BR>
05,192.016c	arcayasva yathākāmaṃ daivatāni viśāṃ pate<BR>
05,192.017a	evaṃ saṃbhāṣamāṇau tau dṛṣṭvā śokaparāyaṇau<BR>
05,192.017c	śikhaṇḍinī tadā kanyā vrīḍiteva manasvinī<BR>
05,192.018a	tataḥ sā cintayām āsa matkṛte duḥkhitāv ubhau<BR>
05,192.018c	imāv iti tataś cakre matiṃ prāṇavināśane<BR>
05,192.019a	evaṃ sā niścayaṃ kṛtvā bhṛśaṃ śokaparāyaṇā<BR>
05,192.019c	jagāma bhavanaṃ tyaktvā gahanaṃ nirjanaṃ vanam<BR>
05,192.020a	yakṣeṇarddhimatā rājan sthūṇākarṇena pālitam<BR>
05,192.020c	tadbhayād eva ca jano visarjayati tad vanam<BR>
05,192.021a	tatra sthūṇasya bhavanaṃ sudhāmṛttikalepanam<BR>
05,192.021c	lājollāpikadhūmāḍhyam uccaprākāratoraṇam<BR>
05,192.022a	tat praviśya śikhaṇḍī sā drupadasyātmajā nṛpa<BR>
05,192.022c	anaśnatī bahutithaṃ śarīram upaśoṣayat<BR>
05,192.023a	darśayām āsa tāṃ yakṣaḥ sthūṇo madhvakṣasaṃyutaḥ<BR>
05,192.023c	kimartho 'yaṃ tavārambhaḥ kariṣye brūhi māciram<BR>
05,192.024a	aśakyam iti sā yakṣaṃ punaḥ punar uvāca ha<BR>
05,192.024c	kariṣyāmīti caināṃ sa pratyuvācātha guhyakaḥ<BR>
05,192.025a	dhaneśvarasyānucaro varado 'smi nṛpātmaje<BR>
05,192.025c	adeyam api dāsyāmi brūhi yat te vivakṣitam<BR>
05,192.026a	tataḥ śikhaṇḍī tat sarvam akhilena nyavedayat<BR>
05,192.026c	tasmai yakṣapradhānāya sthūṇākarṇāya bhārata<BR>
05,192.027a	āpanno me pitā yakṣa nacirād vinaśiṣyati<BR>
05,192.027c	abhiyāsyati saṃkruddho daśārṇādhipatir hi tam<BR>
05,192.028a	mahābalo mahotsāhaḥ sa hemakavaco nṛpaḥ<BR>
05,192.028c	tasmād rakṣasva māṃ yakṣa pitaraṃ mātaraṃ ca me<BR>
05,192.029a	pratijñāto hi bhavatā duḥkhapratinayo mama<BR>
05,192.029c	bhaveyaṃ puruṣo yakṣa tvatprasādād aninditaḥ<BR>
05,192.030a	yāvad eva sa rājā vai nopayāti puraṃ mama<BR>
05,192.030c	tāvad eva mahāyakṣa prasādaṃ kuru guhyaka<BR>
05,193.001	bhīṣma uvāca<BR>
05,193.001a	śikhaṇḍivākyaṃ śrutvātha sa yakṣo bharatarṣabha<BR>
05,193.001c	provāca manasā cintya daivenopanipīḍitaḥ<BR>
05,193.001e	bhavitavyaṃ tathā tad dhi mama duḥkhāya kaurava<BR>
05,193.002a	bhadre kāmaṃ kariṣyāmi samayaṃ tu nibodha me<BR>
05,193.002b*0588_01	svaṃ te puṃstvaṃ pradāsyāmi strītvaṃ dhārayitāsmi te<BR>
05,193.002c	kiṃ cit kālāntaraṃ dāsye puṃliṅgaṃ svam idaṃ tava<BR>
05,193.002e	āgantavyaṃ tvayā kāle satyam etad bravīmi te<BR>
05,193.003a	prabhuḥ saṃkalpasiddho 'smi kāmarūpī vihaṃgamaḥ<BR>
05,193.003c	matprasādāt puraṃ caiva trāhi bandhūṃś ca kevalān<BR>
05,193.004a	strīliṅgaṃ dhārayiṣyāmi tvadīyaṃ pārthivātmaje<BR>
05,193.004c	satyaṃ me pratijānīhi kariṣyāmi priyaṃ tava<BR>
05,193.005	śikhaṇḍy uvāca<BR>
05,193.005a	pratidāsyāmi bhagavaṃl liṅgaṃ punar idaṃ tava<BR>
05,193.005c	kiṃ cit kālāntaraṃ strītvaṃ dhārayasva niśācara<BR>
05,193.006a	pratiprayāte dāśārṇe pārthive hemavarmaṇi<BR>
05,193.006c	kanyaivāhaṃ bhaviṣyāmi puruṣas tvaṃ bhaviṣyasi<BR>
05,193.007	bhīṣma uvāca<BR>
05,193.007a	ity uktvā samayaṃ tatra cakrāte tāv ubhau nṛpa<BR>
05,193.007c	anyonyasyānabhidrohe tau saṃkrāmayatāṃ tataḥ<BR>
05,193.008a	strīliṅgaṃ dhārayām āsa sthūṇo yakṣo narādhipa<BR>
05,193.008c	yakṣarūpaṃ ca tad dīptaṃ śikhaṇḍī pratyapadyata<BR>
05,193.009a	tataḥ śikhaṇḍī pāñcālyaḥ puṃstvam āsādya pārthiva<BR>
05,193.009c	viveśa nagaraṃ hṛṣṭaḥ pitaraṃ ca samāsadat<BR>
05,193.009e	yathāvṛttaṃ tu tat sarvam ācakhyau drupadasya ca<BR>
05,193.009f*0589_01	mātuś ca rahite rājan prasādaṃ yakṣajaṃ tathā<BR>
05,193.010a	drupadas tasya tac chrutvā harṣam āhārayat param<BR>
05,193.010c	sabhāryas tac ca sasmāra maheśvaravacas tadā<BR>
05,193.011a	tataḥ saṃpreṣayām āsa daśārṇādhipater nṛpa<BR>
05,193.011c	puruṣo 'yaṃ mama sutaḥ śraddhattāṃ me bhavān iti<BR>
05,193.012a	atha dāśārṇako rājā sahasābhyāgamat tadā<BR>
05,193.012c	pāñcālarājaṃ drupadaṃ duḥkhāmarṣasamanvitaḥ<BR>
05,193.013a	tataḥ kāmpilyam āsādya daśārṇādhipatis tadā<BR>
05,193.013c	preṣayām āsa satkṛtya dūtaṃ brahmavidāṃ varam<BR>
05,193.014a	brūhi madvacanād dūta pāñcālyaṃ taṃ nṛpādhamam<BR>
05,193.014c	yad vai kanyāṃ svakanyārthe vṛtavān asi durmate<BR>
05,193.014e	phalaṃ tasyāvalepasya drakṣyasy adya na saṃśayaḥ<BR>
05,193.015a	evam uktas tu tenāsau brāhmaṇo rājasattama<BR>
05,193.015c	dūtaḥ prayāto nagaraṃ dāśārṇanṛpacoditaḥ<BR>
05,193.016a	tata āsādayām āsa purodhā drupadaṃ pure<BR>
05,193.016c	tasmai pāñcālako rājā gām arghyaṃ ca susatkṛtam<BR>
05,193.016e	prāpayām āsa rājendra saha tena śikhaṇḍinā<BR>
05,193.017a	tāṃ pūjāṃ nābhyanandat sa vākyaṃ cedam uvāca ha<BR>
05,193.017c	yad uktaṃ tena vīreṇa rājñā kāñcanavarmaṇā<BR>
05,193.018a	yat te 'ham adhamācāra duhitrarthe 'smi vañcitaḥ<BR>
05,193.018c	tasya pāpasya karaṇāt phalaṃ prāpnuhi durmate<BR>
05,193.019a	dehi yuddhaṃ narapate mamādya raṇamūrdhani<BR>
05,193.019c	uddhariṣyāmi te sadyaḥ sāmātyasutabāndhavam<BR>
05,193.020a	tad upālambhasaṃyuktaṃ śrāvitaḥ kila pārthivaḥ<BR>
05,193.020c	daśārṇapatidūtena mantrimadhye purodhasā<BR>
05,193.021a	abravīd bharataśreṣṭha drupadaḥ praṇayānataḥ<BR>
05,193.021c	yad āha māṃ bhavān brahman saṃbandhivacanād vacaḥ<BR>
05,193.021e	tasyottaraṃ prativaco dūta eva vadiṣyati<BR>
05,193.022a	tataḥ saṃpreṣayām āsa drupado 'pi mahātmane<BR>
05,193.022c	hiraṇyavarmaṇe dūtaṃ brāhmaṇaṃ vedapāragam<BR>
05,193.023a	samāgamya tu rājñā sa daśārṇapatinā tadā<BR>
05,193.023c	tad vākyam ādade rājan yad uktaṃ drupadena ha<BR>
05,193.024a	āgamaḥ kriyatāṃ vyaktaṃ kumāro vai suto mama<BR>
05,193.024c	mithyaitad uktaṃ kenāpi tan na śraddheyam ity uta<BR>
05,193.025a	tataḥ sa rājā drupadasya śrutvā; vimarśayukto yuvatīr variṣṭhāḥ<BR>
05,193.025c	saṃpreṣayām āsa sucārurūpāḥ; śikhaṇḍinaṃ strī pumān veti vettum<BR>
05,193.026a	tāḥ preṣitās tattvabhāvaṃ viditvā; prītyā rājñe tac chaśaṃsur hi sarvam<BR>
05,193.026c	śikhaṇḍinaṃ puruṣaṃ kauravendra; daśārṇarājāya mahānubhāvam<BR>
05,193.027a	tataḥ kṛtvā tu rājā sa āgamaṃ prītimān atha<BR>
05,193.027c	saṃbandhinā samāgamya hṛṣṭo vāsam uvāsa ha<BR>
05,193.028a	śikhaṇḍine ca muditaḥ prādād vittaṃ janeśvaraḥ<BR>
05,193.028c	hastino 'śvāṃś ca gāś caiva dāsyo bahuśatās tathā<BR>
05,193.028e	pūjitaś ca pratiyayau nivartya tanayāṃ kila<BR>
05,193.029a	vinītakilbiṣe prīte hemavarmaṇi pārthive<BR>
05,193.029c	pratiyāte tu dāśārṇe hṛṣṭarūpā śikhaṇḍinī<BR>
05,193.030a	kasya cit tv atha kālasya kubero naravāhanaḥ<BR>
05,193.030c	lokānuyātrāṃ kurvāṇaḥ sthūṇasyāgān niveśanam<BR>
05,193.031a	sa tadgṛhasyopari vartamāna; ālokayām āsa dhanādhigoptā<BR>
05,193.031c	sthūṇasya yakṣasya niśāmya veśma; svalaṃkṛtaṃ mālyaguṇair vicitram<BR>
05,193.032a	lājaiś ca gandhaiś ca tathā vitānair; abhyarcitaṃ dhūpanadhūpitaṃ ca<BR>
05,193.032c	dhvajaiḥ patākābhir alaṃkṛtaṃ ca; bhakṣyānnapeyāmiṣadattahomam<BR>
05,193.033a	tat sthānaṃ tasya dṛṣṭvā tu sarvataḥ samalaṃkṛtam<BR>
05,193.033b*0590_01	maṇiratnasuvarṇānāṃ mālābhiḥ paripūritam<BR>
05,193.033b*0590_02	nānākusumagandhāḍhyaṃ siktasaṃmṛṣṭaśobhitam<BR>
05,193.033c	athābravīd yakṣapatis tān yakṣān anugāṃs tadā<BR>
05,193.034a	svalaṃkṛtam idaṃ veśma sthūṇasyāmitavikramāḥ<BR>
05,193.034c	nopasarpati māṃ cāpi kasmād adya sumandadhīḥ<BR>
05,193.035a	yasmāj jānan sumandātmā mām asau nopasarpati<BR>
05,193.035c	tasmāt tasmai mahādaṇḍo dhāryaḥ syād iti me matiḥ<BR>
05,193.036	yakṣā ūcuḥ<BR>
05,193.036a	drupadasya sutā rājan rājño jātā śikhaṇḍinī<BR>
05,193.036c	tasyai nimitte kasmiṃś cit prādāt puruṣalakṣaṇam<BR>
05,193.037a	agrahīl lakṣaṇaṃ strīṇāṃ strībhūtas tiṣṭhate gṛhe<BR>
05,193.037c	nopasarpati tenāsau savrīḍaḥ strīsvarūpavān<BR>
05,193.038a	etasmāt kāraṇād rājan sthūṇo na tvādya paśyati<BR>
05,193.038c	śrutvā kuru yathānyāyaṃ vimānam iha tiṣṭhatām<BR>
05,193.039	bhīṣma uvāca<BR>
05,193.039a	ānīyatāṃ sthūṇa iti tato yakṣādhipo 'bravīt<BR>
05,193.039c	kartāsmi nigrahaṃ tasyety uvāca sa punaḥ punaḥ<BR>
05,193.040a	so 'bhyagacchata yakṣendram āhūtaḥ pṛthivīpate<BR>
05,193.040c	strīsvarūpo mahārāja tasthau vrīḍāsamanvitaḥ<BR>
05,193.041a	taṃ śaśāpa susaṃkruddho dhanadaḥ kurunandana<BR>
05,193.041c	evam eva bhavatv asya strītvaṃ pāpasya guhyakāḥ<BR>
05,193.042a	tato 'bravīd yakṣapatir mahātmā; yasmād adās tv avamanyeha yakṣān<BR>
05,193.042c	śikhaṇḍine lakṣaṇaṃ pāpabuddhe; strīlakṣaṇaṃ cāgrahīḥ pāpakarman<BR>
05,193.043a	apravṛttaṃ sudurbuddhe yasmād etat kṛtaṃ tvayā<BR>
05,193.043c	tasmād adya prabhṛty eva tvaṃ strī sa puruṣas tathā<BR>
05,193.044a	tataḥ prasādayām āsur yakṣā vaiśravaṇaṃ kila<BR>
05,193.044c	sthūṇasyārthe kuruṣvāntaṃ śāpasyeti punaḥ punaḥ<BR>
05,193.045a	tato mahātmā yakṣendraḥ pratyuvācānugāminaḥ<BR>
05,193.045c	sarvān yakṣagaṇāṃs tāta śāpasyāntacikīrṣayā<BR>
05,193.046a	hate śikhaṇḍini raṇe svarūpaṃ pratipatsyate<BR>
05,193.046c	sthūṇo yakṣo nirudvego bhavatv iti mahāmanāḥ<BR>
05,193.047a	ity uktvā bhagavān devo yakṣarākṣasapūjitaḥ<BR>
05,193.047c	prayayau saha taiḥ sarvair nimeṣāntaracāribhiḥ<BR>
05,193.048a	sthūṇas tu śāpaṃ saṃprāpya tatraiva nyavasat tadā<BR>
05,193.048c	samaye cāgamat taṃ vai śikhaṇḍī sa kṣapācaram<BR>
05,193.049a	so 'bhigamyābravīd vākyaṃ prāpto 'smi bhagavann iti<BR>
05,193.049c	tam abravīt tataḥ sthūṇaḥ prīto 'smīti punaḥ punaḥ<BR>
05,193.050a	ārjavenāgataṃ dṛṣṭvā rājaputraṃ śikhaṇḍinam<BR>
05,193.050c	sarvam eva yathāvṛttam ācacakṣe śikhaṇḍine<BR>
05,193.051	yakṣa uvāca<BR>
05,193.051a	śapto vaiśravaṇenāsmi tvatkṛte pārthivātmaja<BR>
05,193.051c	gacchedānīṃ yathākāmaṃ cara lokān yathāsukham<BR>
05,193.052a	diṣṭam etat purā manye na śakyam ativartitum<BR>
05,193.052c	gamanaṃ tava ceto hi paulastyasya ca darśanam<BR>
05,193.053	bhīṣma uvāca<BR>
05,193.053a	evam uktaḥ śikhaṇḍī tu sthūṇayakṣeṇa bhārata<BR>
05,193.053c	pratyājagāma nagaraṃ harṣeṇa mahatānvitaḥ<BR>
05,193.054a	pūjayām āsa vividhair gandhamālyair mahādhanaiḥ<BR>
05,193.054c	dvijātīn devatāś cāpi caityān atha catuṣpathān<BR>
05,193.055a	drupadaḥ saha putreṇa siddhārthena śikhaṇḍinā<BR>
05,193.055c	mudaṃ ca paramāṃ lebhe pāñcālyaḥ saha bāndhavaiḥ<BR>
05,193.056a	śiṣyārthaṃ pradadau cāpi droṇāya kurupuṃgava<BR>
05,193.056c	śikhaṇḍinaṃ mahārāja putraṃ strīpūrviṇaṃ tathā<BR>
05,193.057a	pratipede catuṣpādaṃ dhanurvedaṃ nṛpātmajaḥ<BR>
05,193.057c	śikhaṇḍī saha yuṣmābhir dhṛṣṭadyumnaś ca pārṣataḥ<BR>
05,193.058a	mama tv etac carās tāta yathāvat pratyavedayan<BR>
05,193.058c	jaḍāndhabadhirākārā ye yuktā drupade mayā<BR>
05,193.059a	evam eṣa mahārāja strīpumān drupadātmajaḥ<BR>
05,193.059c	saṃbhūtaḥ kauravaśreṣṭha śikhaṇḍī rathasattamaḥ<BR>
05,193.060a	jyeṣṭhā kāśipateḥ kanyā ambā nāmeti viśrutā<BR>
05,193.060c	drupadasya kule jātā śikhaṇḍī bharatarṣabha<BR>
05,193.061a	nāham enaṃ dhanuṣpāṇiṃ yuyutsuṃ samupasthitam<BR>
05,193.061c	muhūrtam api paśyeyaṃ prahareyaṃ na cāpy uta<BR>
05,193.062a	vratam etan mama sadā pṛthivyām api viśrutam<BR>
05,193.062c	striyāṃ strīpūrvake cāpi strīnāmni strīsvarūpiṇi<BR>
05,193.063a	na muñceyam ahaṃ bāṇān iti kauravanandana<BR>
05,193.063c	na hanyām aham etena kāraṇena śikhaṇḍinam<BR>
05,193.064a	etat tattvam ahaṃ veda janma tāta śikhaṇḍinaḥ<BR>
05,193.064c	tato nainaṃ haniṣyāmi samareṣv ātatāyinam<BR>
05,193.065a	yadi bhīṣmaḥ striyaṃ hanyād dhanyād ātmānam apy uta<BR>
05,193.065c	nainaṃ tasmād dhaniṣyāmi dṛṣṭvāpi samare sthitam<BR>
05,193.066	saṃjaya uvāca<BR>
05,193.066a	etac chrutvā tu kauravyo rājā duryodhanas tadā<BR>
05,193.066c	muhūrtam iva sa dhyātvā bhīṣme yuktam amanyata<BR>
05,194.001	saṃjaya uvāca<BR>
05,194.001a	prabhātāyāṃ tu śarvaryāṃ punar eva sutas tava<BR>
05,194.001c	madhye sarvasya sainyasya pitāmaham apṛcchata<BR>
05,194.002a	pāṇḍaveyasya gāṅgeya yad etat sainyam uttamam<BR>
05,194.002c	prabhūtanaranāgāśvaṃ mahārathasamākulam<BR>
05,194.003a	bhīmārjunaprabhṛtibhir maheṣvāsair mahābalaiḥ<BR>
05,194.003c	lokapālopamair guptaṃ dhṛṣṭadyumnapurogamaiḥ<BR>
05,194.004a	apradhṛṣyam anāvāryam udvṛttam iva sāgaram<BR>
05,194.004c	senāsāgaram akṣobhyam api devair mahāhave<BR>
05,194.005a	kena kālena gāṅgeya kṣapayethā mahādyute<BR>
05,194.005c	ācāryo vā maheṣvāsaḥ kṛpo vā sumahābalaḥ<BR>
05,194.006a	karṇo vā samaraślāghī drauṇir vā dvijasattamaḥ<BR>
05,194.006c	divyāstraviduṣaḥ sarve bhavanto hi bale mama<BR>
05,194.007a	etad icchāmy ahaṃ jñātuṃ paraṃ kautūhalaṃ hi me<BR>
05,194.007c	hṛdi nityaṃ mahābāho vaktum arhasi tan mama<BR>
05,194.008	bhīṣma uvāca<BR>
05,194.008a	anurūpaṃ kuruśreṣṭha tvayy etat pṛthivīpate<BR>
05,194.008c	balābalam amitrāṇāṃ sveṣāṃ ca yadi pṛcchasi<BR>
05,194.009a	śṛṇu rājan mama raṇe yā śaktiḥ paramā bhavet<BR>
05,194.009c	astravīryaṃ raṇe yac ca bhujayoś ca mahābhuja<BR>
05,194.010a	ārjavenaiva yuddhena yoddhavya itaro janaḥ<BR>
05,194.010c	māyāyuddhena māyāvī ity etad dharmaniścayaḥ<BR>
05,194.011a	hanyām ahaṃ mahābāho pāṇḍavānām anīkinīm<BR>
05,194.011c	divase divase kṛtvā bhāgaṃ prāgāhnikaṃ mama<BR>
05,194.012a	yodhānāṃ daśasāhasraṃ kṛtvā bhāgaṃ mahādyute<BR>
05,194.012c	sahasraṃ rathinām ekam eṣa bhāgo mato mama<BR>
05,194.013a	anenāhaṃ vidhānena saṃnaddhaḥ satatotthitaḥ<BR>
05,194.013c	kṣapayeyaṃ mahat sainyaṃ kālenānena bhārata<BR>
05,194.014a	yadi tv astrāṇi muñceyaṃ mahānti samare sthitaḥ<BR>
05,194.014c	śatasāhasraghātīni hanyāṃ māsena bhārata<BR>
05,194.015	saṃjaya uvāca<BR>
05,194.015a	śrutvā bhīṣmasya tad vākyaṃ rājā duryodhanas tadā<BR>
05,194.015c	paryapṛcchata rājendra droṇam aṅgirasāṃ varam<BR>
05,194.016a	ācārya kena kālena pāṇḍuputrasya sainikān<BR>
05,194.016c	nihanyā iti taṃ droṇaḥ pratyuvāca hasann iva<BR>
05,194.017a	sthaviro 'smi kuruśreṣṭha mandaprāṇaviceṣṭitaḥ<BR>
05,194.017c	astrāgninā nirdaheyaṃ pāṇḍavānām anīkinīm<BR>
05,194.018a	yathā bhīṣmaḥ śāṃtanavo māseneti matir mama<BR>
05,194.018c	eṣā me paramā śaktir etan me paramaṃ balam<BR>
05,194.019a	dvābhyām eva tu māsābhyāṃ kṛpaḥ śāradvato 'bravīt<BR>
05,194.019c	drauṇis tu daśarātreṇa pratijajñe balakṣayam<BR>
05,194.019e	karṇas tu pañcarātreṇa pratijajñe mahāstravit<BR>
05,194.020a	tac chrutvā sūtaputrasya vākyaṃ sāgaragāsutaḥ<BR>
05,194.020c	jahāsa sasvanaṃ hāsaṃ vākyaṃ cedam uvāca ha<BR>
05,194.021a	na hi tāvad raṇe pārthaṃ bāṇakhaḍgadhanurdharam<BR>
05,194.021c	vāsudevasamāyuktaṃ rathenodyantam acyutam<BR>
05,194.022a	samāgacchasi rādheya tenaivam abhimanyase<BR>
05,194.022c	śakyam evaṃ ca bhūyaś ca tvayā vaktuṃ yatheṣṭataḥ<BR>
05,195.001	vaiśaṃpāyana uvāca<BR>
05,195.001a	etac chrutvā tu kaunteyaḥ sarvān bhrātṝn upahvare<BR>
05,195.001c	āhūya bharataśreṣṭha idaṃ vacanam abravīt<BR>
05,195.002a	dhārtarāṣṭrasya sainyeṣu ye cārapuruṣā mama<BR>
05,195.002c	te pravṛttiṃ prayacchanti mamemāṃ vyuṣitāṃ niśām<BR>
05,195.003a	duryodhanaḥ kilāpṛcchad āpageyaṃ mahāvratam<BR>
05,195.003c	kena kālena pāṇḍūnāṃ hanyāḥ sainyam iti prabho<BR>
05,195.004a	māseneti ca tenokto dhārtarāṣṭraḥ sudurmatiḥ<BR>
05,195.004c	tāvatā cāpi kālena droṇo 'pi pratyajānata<BR>
05,195.005a	gautamo dviguṇaṃ kālam uktavān iti naḥ śrutam<BR>
05,195.005c	drauṇis tu daśarātreṇa pratijajñe mahāstravit<BR>
05,195.006a	tathā divyāstravit karṇaḥ saṃpṛṣṭaḥ kurusaṃsadi<BR>
05,195.006c	pañcabhir divasair hantuṃ sa sainyaṃ pratijajñivān<BR>
05,195.007a	tasmād aham apīcchāmi śrotum arjuna te vacaḥ<BR>
05,195.007c	kālena kiyatā śatrūn kṣapayer iti saṃyuge<BR>
05,195.008a	evam ukto guḍākeśaḥ pārthivena dhanaṃjayaḥ<BR>
05,195.008c	vāsudevam avekṣyedaṃ vacanaṃ pratyabhāṣata<BR>
05,195.009a	sarva ete mahātmānaḥ kṛtāstrāś citrayodhinaḥ<BR>
05,195.009c	asaṃśayaṃ mahārāja hanyur eva balaṃ tava<BR>
05,195.010a	apaitu te manastāpo yathāsatyaṃ bravīmy aham<BR>
05,195.010c	hanyām ekarathenāhaṃ vāsudevasahāyavān<BR>
05,195.011a	sāmarān api lokāṃs trīn sahasthāvarajaṅgamān<BR>
05,195.011c	bhūtaṃ bhavyaṃ bhaviṣyac ca nimeṣād iti me matiḥ<BR>
05,195.011d*0591_01	yāvad icched dharir ayaṃ tāvad asti na cānyathā<BR>
05,195.012a	yat tad ghoraṃ paśupatiḥ prādād astraṃ mahan mama<BR>
05,195.012c	kairāte dvandvayuddhe vai tad idaṃ mayi vartate<BR>
05,195.013a	yad yugānte paśupatiḥ sarvabhūtāni saṃharan<BR>
05,195.013c	prayuṅkte puruṣavyāghra tad idaṃ mayi vartate<BR>
05,195.014a	tan na jānāti gāṅgeyo na droṇo na ca gautamaḥ<BR>
05,195.014c	na ca droṇasuto rājan kuta eva tu sūtajaḥ<BR>
05,195.015a	na tu yuktaṃ raṇe hantuṃ divyair astraiḥ pṛthagjanam<BR>
05,195.015c	ārjavenaiva yuddhena vijeṣyāmo vayaṃ parān<BR>
05,195.016a	tatheme puruṣavyāghrāḥ sahāyās tava pārthiva<BR>
05,195.016c	sarve divyāstraviduṣaḥ sarve yuddhābhinandinaḥ<BR>
05,195.016d*0592_01	vīravratadharāḥ sarve sarve sucaritavratāḥ<BR>
05,195.017a	vedāntāvabhṛthasnātāḥ sarva ete 'parājitāḥ<BR>
05,195.017c	nihanyuḥ samare senāṃ devānām api pāṇḍava<BR>
05,195.018a	śikhaṇḍī yuyudhānaś ca dhṛṣṭadyumnaś ca pārṣataḥ<BR>
05,195.018c	bhīmaseno yamau cobhau yudhāmanyūttamaujasau<BR>
05,195.019a	virāṭadrupadau cobhau bhīṣmadroṇasamau yudhi<BR>
05,195.019b*0593_01	śaṅkhaś caiva mahābāhur haiḍimbaś ca mahābalaḥ<BR>
05,195.019b*0593_02	putro 'syāñjanaparvā tu mahābalaparākramaḥ<BR>
05,195.019b*0593_03	śaineyaś ca mahābāhuḥ sahāyo raṇakovidaḥ<BR>
05,195.019b*0593_04	abhimanyuś ca balavān draupadyāḥ pañca cātmajāḥ<BR>
05,195.019c	svayaṃ cāpi samartho 'si trailokyotsādane api<BR>
05,195.020a	krodhād yaṃ puruṣaṃ paśyes tvaṃ vāsavasamadyute<BR>
05,195.020c	kṣipraṃ na sa bhaved vyaktam iti tvāṃ vedmi kaurava<BR>
05,196.001	vaiśaṃpāyana uvāca<BR>
05,196.001a	tataḥ prabhāte vimale dhārtarāṣṭreṇa coditāḥ<BR>
05,196.001c	duryodhanena rājānaḥ prayayuḥ pāṇḍavān prati<BR>
05,196.002a	āplāvya śucayaḥ sarve sragviṇaḥ śuklavāsasaḥ<BR>
05,196.002c	gṛhītaśastrā dhvajinaḥ svasti vācya hutāgnayaḥ<BR>
05,196.003a	sarve vedavidaḥ śūrāḥ sarve sucaritavratāḥ<BR>
05,196.003c	sarve karmakṛtaś caiva sarve cāhavalakṣaṇāḥ<BR>
05,196.004a	āhaveṣu parāṃl lokāñ jigīṣanto mahābalāḥ<BR>
05,196.004c	ekāgramanasaḥ sarve śraddadhānāḥ parasya ca<BR>
05,196.005a	vindānuvindāv āvantyau kekayā bāhlikaiḥ saha<BR>
05,196.005c	prayayuḥ sarva evaite bhāradvājapurogamāḥ<BR>
05,196.006a	aśvatthāmā śāṃtanavaḥ saindhavo 'tha jayadrathaḥ<BR>
05,196.006c	dākṣiṇātyāḥ pratīcyāś ca pārvatīyāś ca ye rathāḥ<BR>
05,196.007a	gāndhārarājaḥ śakuniḥ prācyodīcyāś ca sarvaśaḥ<BR>
05,196.007c	śakāḥ kirātā yavanāḥ śibayo 'tha vasātayaḥ<BR>
05,196.008a	svaiḥ svair anīkaiḥ sahitāḥ parivārya mahāratham<BR>
05,196.008c	ete mahārathāḥ sarve dvitīye niryayur bale<BR>
05,196.009a	kṛtavarmā sahānīkas trigartāś ca mahābalāḥ<BR>
05,196.009c	duryodhanaś ca nṛpatir bhrātṛbhiḥ parivāritaḥ<BR>
05,196.010a	śalo bhūriśravāḥ śalyaḥ kausalyo 'tha bṛhadbalaḥ<BR>
05,196.010c	ete paścād avartanta dhārtarāṣṭrapurogamāḥ<BR>
05,196.011a	te samena pathā yātvā yotsyamānā mahārathāḥ<BR>
05,196.011c	kurukṣetrasya paścārdhe vyavatiṣṭhanta daṃśitāḥ<BR>
05,196.012a	duryodhanas tu śibiraṃ kārayām āsa bhārata<BR>
05,196.012c	yathaiva hāstinapuraṃ dvitīyaṃ samalaṃkṛtam<BR>
05,196.013a	na viśeṣaṃ vijānanti purasya śibirasya vā<BR>
05,196.013c	kuśalā api rājendra narā nagaravāsinaḥ<BR>
05,196.014a	tādṛśāny eva durgāṇi rājñām api mahīpatiḥ<BR>
05,196.014c	kārayām āsa kauravyaḥ śataśo 'tha sahasraśaḥ<BR>
05,196.015a	pañcayojanam utsṛjya maṇḍalaṃ tad raṇājiram<BR>
05,196.015c	senāniveśās te rājann āviśañ śatasaṃghaśaḥ<BR>
05,196.016a	tatra te pṛthivīpālā yathotsāhaṃ yathābalam<BR>
05,196.016c	viviśuḥ śibirāṇy āśu dravyavanti sahasraśaḥ<BR>
05,196.017a	teṣāṃ duryodhano rājā sasainyānāṃ mahātmanām<BR>
05,196.017c	vyādideśa sabāhyānāṃ bhakṣyabhojyam anuttamam<BR>
05,196.018a	sagajāśvamanuṣyāṇāṃ ye ca śilpopajīvinaḥ<BR>
05,196.018c	ye cānye 'nugatās tatra sūtamāgadhabandinaḥ<BR>
05,196.019a	vaṇijo gaṇikā vārā ye caiva prekṣakā janāḥ<BR>
05,196.019c	sarvāṃs tān kauravo rājā vidhivat pratyavaikṣata<BR>
05,197.001	vaiśaṃpāyana uvāca<BR>
05,197.001*0594_01	saṃjayenaivam uktas tu dhṛtarāṣṭraḥ sudurmanāḥ<BR>
05,197.001*0594_02	vipulaṃ cintayaṃs tathau gāndhāryā vidureṇa ca<BR>
05,197.001a	tathaiva rājā kaunteyo dharmaputro yudhiṣṭhiraḥ<BR>
05,197.001c	dhṛṣṭadyumnamukhān vīrāṃś codayām āsa bhārata<BR>
05,197.002a	cedikāśikarūṣāṇāṃ netāraṃ dṛḍhavikramam<BR>
05,197.002c	senāpatim amitraghnaṃ dhṛṣṭaketum athādiśat<BR>
05,197.003a	virāṭaṃ drupadaṃ caiva yuyudhānaṃ śikhaṇḍinam<BR>
05,197.003c	pāñcālyau ca maheṣvāsau yudhāmanyūttamaujasau<BR>
05,197.004a	te śūrāś citravarmāṇas taptakuṇḍaladhāriṇaḥ<BR>
05,197.004c	ājyāvasiktā jvalitā dhiṣṇyeṣv iva hutāśanāḥ<BR>
05,197.004e	aśobhanta maheṣvāsā grahāḥ prajvalitā iva<BR>
05,197.005a	so 'tha sainyaṃ yathāyogaṃ pūjayitvā nararṣabhaḥ<BR>
05,197.005c	dideśa tāny anīkāni prayāṇāya mahīpatiḥ<BR>
05,197.006a	abhimanyuṃ bṛhantaṃ ca draupadeyāṃś ca sarvaśaḥ<BR>
05,197.006c	dhṛṣṭadyumnamukhān etān prāhiṇot pāṇḍunandanaḥ<BR>
05,197.007a	bhīmaṃ ca yuyudhānaṃ ca pāṇḍavaṃ ca dhanaṃjayam<BR>
05,197.007c	dvitīyaṃ preṣayām āsa balaskandhaṃ yudhiṣṭhiraḥ<BR>
05,197.008a	bhāṇḍaṃ samāropayatāṃ caratāṃ saṃpradhāvatām<BR>
05,197.008c	hṛṣṭānāṃ tatra yodhānāṃ śabdo divam ivāspṛśat<BR>
05,197.009a	svayam eva tataḥ paścād virāṭadrupadānvitaḥ<BR>
05,197.009c	tathānyaiḥ pṛthivīpālaiḥ saha prāyān mahīpatiḥ<BR>
05,197.010a	bhīmadhanvāyanī senā dhṛṣṭadyumnapuraskṛtā<BR>
05,197.010c	gaṅgeva pūrṇā stimitā syandamānā vyadṛśyata<BR>
05,197.011a	tataḥ punar anīkāni vyayojayata buddhimān<BR>
05,197.011c	mohayan dhṛtarāṣṭrasya putrāṇāṃ buddhinisravam<BR>
05,197.012a	draupadeyān maheṣvāsān abhimanyuṃ ca pāṇḍavaḥ<BR>
05,197.012c	nakulaṃ sahadevaṃ ca sarvāṃś caiva prabhadrakān<BR>
05,197.013a	daśa cāśvasahasrāṇi dvisāhasraṃ ca dantinaḥ<BR>
05,197.013c	ayutaṃ ca padātīnāṃ rathāḥ pañcaśatās tathā<BR>
05,197.014a	bhīmasenaṃ ca durdharṣaṃ prathamaṃ prādiśad balam<BR>
05,197.014c	madhyame tu virāṭaṃ ca jayatsenaṃ ca māgadham<BR>
05,197.015a	mahārathau ca pāñcālyau yudhāmanyūttamaujasau<BR>
05,197.015c	vīryavantau mahātmānau gadākārmukadhāriṇau<BR>
05,197.015e	anvayātāṃ tato madhye vāsudevadhanaṃjayau<BR>
05,197.015f*0595_01	tau dṛṣṭvā pṛthivīpālān naṣṭam ity eva menire<BR>
05,197.015f*0595_02	antarikṣagatāḥ sarve devāḥ sendrapurogamāḥ<BR>
05,197.016a	babhūvur atisaṃrabdhāḥ kṛtapraharaṇā narāḥ<BR>
05,197.016c	teṣāṃ viṃśatisāhasrā dhvajāḥ śūrair adhiṣṭhitāḥ<BR>
05,197.017a	pañca nāgasahasrāṇi rathavaṃśāś ca sarvaśaḥ<BR>
05,197.017c	padātayaś ca ye śūrāḥ kārmukāsigadādharāḥ<BR>
05,197.017e	sahasraśo 'nvayuḥ paścād agrataś ca sahasraśaḥ<BR>
05,197.018a	yudhiṣṭhiro yatra sainye svayam eva balārṇave<BR>
05,197.018c	tatra te pṛthivīpālā bhūyiṣṭhaṃ paryavasthitāḥ<BR>
05,197.019a	tatra nāgasahasrāṇi hayānām ayutāni ca<BR>
05,197.019c	tathā rathasahasrāṇi padātīnāṃ ca bhārata<BR>
05,197.019d@014_0001	cekitānaḥ svasainyena mahatā pārthivarṣabha<BR>
05,197.019d@014_0002	dhṛṣṭaketuś ca cedīnāṃ praṇetā pārthivo yayau<BR>
05,197.019d@014_0003	sātyakiś ca maheṣvāso vṛṣṇīnāṃ pravaro rathaḥ<BR>
05,197.019d@014_0004	vṛtaḥ śatasahasreṇa rathānāṃ praṇudan balī<BR>
05,197.019d@014_0005	kṣatradevabrahmadevau rathasthau puruṣarṣabhau<BR>
05,197.019d@014_0006	jaghanaṃ pālayantau ca pṛṣṭhato 'nuprajagmatuḥ<BR>
05,197.019d@014_0007	śakaṭāpaṇaveśāś ca yānaṃ yugyaṃ ca sarvaśaḥ<BR>
05,197.019d@014_0008	tatra nāgasahasrāṇi hayānām ayutāni ca<BR>
05,197.019d@014_0009	phalgu sarvaṃ kalatraṃ ca yat kiṃ cit kṛśadurbalam<BR>
05,197.019d@014_0010	kośasaṃcayavāhāṃś ca koṣṭhāgāraṃ tathaiva ca<BR>
05,197.019d@014_0011	gajānīkena saṃgṛhya śanaiḥ prāyād yudhiṣṭhiraḥ<BR>
05,197.019d@014_0012	tam anvayāt satyadhṛtiḥ saucittir yuddhadurmadaḥ<BR>
05,197.019d@014_0013	śreṇimān vasudānaś ca putraḥ kāśyasya vā vibhuḥ<BR>
05,197.019d@014_0014	rathā viṃśatisāhasrā ye teṣām anuyāyinaḥ<BR>
05,197.019d@014_0015	hayānāṃ caiva koṭyaś ca mahatāṃ kiṅkiṇīkinām<BR>
05,197.019d@014_0016	gajā viṃśatisāhasrā īṣādantāḥ prahāriṇaḥ<BR>
05,197.019d@014_0017	kulīnā bhinnakaraṭā meghā iva visarpiṇaḥ<BR>
05,197.019d@014_0018	ṣaṣṭir nāgasahasrāṇi daśānyāni ca bhārata<BR>
05,197.019d@014_0019	yudhiṣṭhirasya yāny āsan yudhi senā mahātmanaḥ<BR>
05,197.019d@014_0020	kṣaranta iva jīmūtāḥ prabhinnakaraṭāmukhāḥ<BR>
05,197.019d@014_0021	rājānam anvayuḥ paścāc calanta iva parvatāḥ<BR>
05,197.019d@014_0022	evaṃ tasya balaṃ bhīmaṃ kuntīputrasya dhīmataḥ<BR>
05,197.019e	yad āśrityābhiyuyudhe dhārtarāṣṭraṃ suyodhanam<BR>
05,197.020a	tato 'nye śataśaḥ paścāt sahasrāyutaśo narāḥ<BR>
05,197.020c	nadantaḥ prayayus teṣām anīkāni sahasraśaḥ<BR>
05,197.021a	tatra bherīsahasrāṇi śaṅkhānām ayutāni ca<BR>
05,197.021c	vādayanti sma saṃhṛṣṭāḥ sahasrāyutaśo narāḥ<BR>
<BR>
<BR>
<BR>
</body></html>
