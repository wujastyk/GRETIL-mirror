<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title>Mahabharata: Santiparvan</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

% Mahabharata: Santiparvan<BR>
% Electronic text (C) Bhandarkar Oriental Research Institute,<BR>
% Pune, India, 1999<BR>
<BR>
% On the basis of the text entered by Muneo Tokunaga et al., <BR>
% revised by John Smith, Cambridge, et al.<BR>
<BR>
<BR>


<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>


12,001.000*0001_01	nārāyaṇaṃ namaskṛtya naraṃ caiva narottamam<BR>
12,001.000*0001_02	devīṃ sarasvatīṃ caiva tato jayam udīrayet<BR>
12,001.000*0002_01	dvaipāyanauṣṭhapuṭaniḥsṛtam aprameyaṃ<BR>
12,001.000*0002_02	puṇyaṃ pavitram atha pāpaharaṃ śivaṃ ca<BR>
12,001.000*0002_03	yo bhārataṃ samadhigacchati vācyamānaṃ<BR>
12,001.000*0002_04	kiṃ tasya puṣkarajalair abhiṣecanena<BR>
12,001.000*0002_05	yo gośataṃ kaṇa[na]kaśṛṅgamayaṃ dadāti<BR>
12,001.000*0002_06	viprāya vedaviduṣe ca bahuśrutāya<BR>
12,001.000*0002_07	ekāṃ ca bhāratakathāṃ śṛṇuyāt samagrāṃ<BR>
12,001.000*0002_08	tulyaṃ phalaṃ bhavati tasya ca tasya ceti<BR>
12,001.000*0003_01	vyāsaṃ vasiṣṭhanaptāraṃ śakteḥ pautram akalmaṣam<BR>
12,001.000*0003_02	parāśarātmajaṃ vande śukatātaṃ taponidhim<BR>
12,001.000*0003_03	vyāsāya viṣṇurūpāya vyāsarūpāya viṣṇave<BR>
12,001.000*0003_04	namo vai brahmanidhaye vāsiṣṭhāya namo namaḥ<BR>
12,001.000*0003_05	namo dharmāya mahate namaḥ kṛṣṇāya vedhase<BR>
12,001.000*0003_06	brāhmaṇebhyo namaskṛtya dharmān vakṣyāmi śāśvatān<BR>
12,001.000*0003_07	namo bhagavate tasmai vyāsāyāmitatejase<BR>
12,001.000*0003_08	yasya prasādād vakṣyāmi nārāyaṇakathām imām<BR>
12,001.001	vaiśaṃpāyana uvāca<BR>
12,001.001a	kṛtodakās te suhṛdāṃ sarveṣāṃ pāṇḍunandanāḥ<BR>
12,001.001c	viduro dhṛtarāṣṭraś ca sarvāś ca bharatastriyaḥ<BR>
12,001.002a	tatra te sumahātmāno nyavasan kurunandanāḥ<BR>
12,001.002c	śaucaṃ nivartayiṣyanto māsam ekaṃ bahiḥ purāt<BR>
12,001.003a	kṛtodakaṃ tu rājānaṃ dharmātmānaṃ yudhiṣṭhiram<BR>
12,001.003c	abhijagmur mahātmānaḥ siddhā brahmarṣisattamāḥ<BR>
12,001.004a	dvaipāyano nāradaś ca devalaś ca mahān ṛṣiḥ<BR>
12,001.004c	devasthānaś ca kaṇvaś ca teṣāṃ śiṣyāś ca sattamāḥ<BR>
12,001.005a	anye ca vedavidvāṃsaḥ kṛtaprajñā dvijātayaḥ<BR>
12,001.005c	gṛhasthāḥ snātakāḥ sarve dadṛśuḥ kurusattamam<BR>
12,001.006a	abhigamya mahātmānaḥ pūjitāś ca yathāvidhi<BR>
12,001.006c	āsaneṣu mahārheṣu viviśus te maharṣayaḥ<BR>
12,001.007a	pratigṛhya tataḥ pūjāṃ tatkālasadṛśīṃ tadā<BR>
12,001.007c	paryupāsan yathānyāyaṃ parivārya yudhiṣṭhiram<BR>
12,001.008a	puṇye bhāgīrathītīre śokavyākulacetasam<BR>
12,001.008c	āśvāsayanto rājānaṃ viprāḥ śatasahasraśaḥ<BR>
12,001.009a	nāradas tv abravīt kāle dharmātmānaṃ yudhiṣṭhiram<BR>
12,001.009c	vicārya munibhiḥ sārdhaṃ tatkālasadṛśaṃ vacaḥ<BR>
12,001.010a	bhavato bāhuvīryeṇa prasādān mādhavasya ca<BR>
12,001.010c	jiteyam avaniḥ kṛtsnā dharmeṇa ca yudhiṣṭhira<BR>
12,001.011a	diṣṭyā muktāḥ stha saṃgrāmād asmāl lokabhayaṃkarāt<BR>
12,001.011c	kṣatradharmarataś cāpi kaccin modasi pāṇḍava<BR>
12,001.012a	kaccic ca nihatāmitraḥ prīṇāsi suhṛdo nṛpa<BR>
12,001.012c	kaccic chriyam imāṃ prāpya na tvāṃ śokaḥ prabādhate<BR>
12,001.013	yudhiṣṭhira uvāca<BR>
12,001.013a	vijiteyaṃ mahī kṛtsnā kṛṣṇabāhubalāśrayāt<BR>
12,001.013c	brāhmaṇānāṃ prasādena bhīmārjunabalena ca<BR>
12,001.014a	idaṃ tu me mahad duḥkhaṃ vartate hṛdi nityadā<BR>
12,001.014c	kṛtvā jñātikṣayam imaṃ mahāntaṃ lobhakāritam<BR>
12,001.015a	saubhadraṃ draupadeyāṃś ca ghātayitvā priyān sutān<BR>
12,001.015c	jayo 'yam ajayākāro bhagavan pratibhāti me<BR>
12,001.016a	kiṃ nu vakṣyati vārṣṇeyī vadhūr me madhusūdanam<BR>
12,001.016c	dvārakāvāsinī kṛṣṇam itaḥ pratigataṃ harim<BR>
12,001.017a	draupadī hataputreyaṃ kṛpaṇā hatabāndhavā<BR>
12,001.017c	asmatpriyahite yuktā bhūyaḥ pīḍayatīva mām<BR>
12,001.018a	idam anyac ca bhagavan yat tvāṃ vakṣyāmi nārada<BR>
12,001.018c	mantrasaṃvaraṇenāsmi kuntyā duḥkhena yojitaḥ<BR>
12,001.019a	yo 'sau nāgāyutabalo loke 'pratiratho raṇe<BR>
12,001.019c	siṃhakhelagatir dhīmān ghṛṇī dānto yatavrataḥ<BR>
12,001.020a	āśrayo dhārtarāṣṭrāṇāṃ mānī tīkṣṇaparākramaḥ<BR>
12,001.020c	amarṣī nityasaṃrambhī kṣeptāsmākaṃ raṇe raṇe<BR>
12,001.021a	śīghrāstraś citrayodhī ca kṛtī cādbhutavikramaḥ<BR>
12,001.021c	gūḍhotpannaḥ sutaḥ kuntyā bhrātāsmākaṃ ca sodaraḥ<BR>
12,001.022a	toyakarmaṇi yaṃ kuntī kathayām āsa sūryajam<BR>
12,001.022c	putraṃ sarvaguṇopetam avakīrṇaṃ jale purā<BR>
12,001.022d*0004_01	mañjūṣāyāṃ samādhāya gaṅgāsrotasy amajjayat<BR>
12,001.023a	yaṃ sūtaputraṃ loko 'yaṃ rādheyaṃ cāpy amanyata<BR>
12,001.023c	sa jyeṣṭhaputraḥ kuntyā vai bhrātāsmākaṃ ca mātṛjaḥ<BR>
12,001.024a	ajānatā mayā saṃkhye rājyalubdhena ghātitaḥ<BR>
12,001.024c	tan me dahati gātrāṇi tūlarāśim ivānalaḥ<BR>
12,001.025a	na hi taṃ veda pārtho 'pi bhrātaraṃ śvetavāhanaḥ<BR>
12,001.025c	nāhaṃ na bhīmo na yamau sa tv asmān veda suvrataḥ<BR>
12,001.026a	gatā kila pṛthā tasya sakāśam iti naḥ śrutam<BR>
12,001.026c	asmākaṃ śamakāmā vai tvaṃ ca putro mamety atha<BR>
12,001.027a	pṛthāyā na kṛtaḥ kāmas tena cāpi mahātmanā<BR>
12,001.027c	atipaścād idaṃ mātary avocad iti naḥ śrutam<BR>
12,001.028a	na hi śakṣyāmy ahaṃ tyaktuṃ nṛpaṃ duryodhanaṃ raṇe<BR>
12,001.028c	anāryaṃ ca nṛśaṃsaṃ ca kṛtaghnaṃ ca hi me bhavet<BR>
12,001.029a	yudhiṣṭhireṇa saṃdhiṃ ca yadi kuryāṃ mate tava<BR>
12,001.029c	bhīto raṇe śvetavāhād iti māṃ maṃsyate janaḥ<BR>
12,001.030a	so 'haṃ nirjitya samare vijayaṃ sahakeśavam<BR>
12,001.030c	saṃdhāsye dharmaputreṇa paścād iti ca so 'bravīt<BR>
12,001.031a	tam avocat kila pṛthā punaḥ pṛthulavakṣasam<BR>
12,001.031c	caturṇām abhayaṃ dehi kāmaṃ yudhyasva phalgunam<BR>
12,001.032a	so 'bravīn mātaraṃ dhīmān vepamānaḥ kṛtāñjaliḥ<BR>
12,001.032c	prāptān viṣahyāṃś caturo na haniṣyāmi te sutān<BR>
12,001.033a	pañcaiva hi sutā mātar bhaviṣyanti hi te dhruvam<BR>
12,001.033c	sakarṇā vā hate pārthe sārjunā vā hate mayi<BR>
12,001.034a	taṃ putragṛddhinī bhūyo mātā putram athābravīt<BR>
12,001.034c	bhrātṝṇāṃ svasti kurvīthā yeṣāṃ svasti cikīrṣasi<BR>
12,001.035a	tam evam uktvā tu pṛthā visṛjyopayayau gṛhān<BR>
12,001.035c	so 'rjunena hato vīro bhrātā bhrātrā sahodaraḥ<BR>
12,001.036a	na caiva vivṛto mantraḥ pṛthāyās tasya vā mune<BR>
12,001.036c	atha śūro maheṣvāsaḥ pārthenāsau nipātitaḥ<BR>
12,001.037a	ahaṃ tv ajñāsiṣaṃ paścāt svasodaryaṃ dvijottama<BR>
12,001.037c	pūrvajaṃ bhrātaraṃ karṇaṃ pṛthāyā vacanāt prabho<BR>
12,001.038a	tena me dūyate 'tīva hṛdayaṃ bhrātṛghātinaḥ<BR>
12,001.038c	karṇārjunasahāyo 'haṃ jayeyam api vāsavam<BR>
12,001.039a	sabhāyāṃ kliśyamānasya dhārtarāṣṭrair durātmabhiḥ<BR>
12,001.039c	sahasotpatitaḥ krodhaḥ karṇaṃ dṛṣṭvā praśāmyati<BR>
12,001.040a	yadā hy asya giro rūkṣāḥ śṛṇomi kaṭukodayāḥ<BR>
12,001.040c	sabhāyāṃ gadato dyūte duryodhanahitaiṣiṇaḥ<BR>
12,001.041a	tadā naśyati me krodhaḥ pādau tasya nirīkṣya ha<BR>
12,001.041c	kuntyā hi sadṛśau pādau karṇasyeti matir mama<BR>
12,001.042a	sādṛśyahetum anvicchan pṛthāyās tava caiva ha<BR>
12,001.042c	kāraṇaṃ nādhigacchāmi kathaṃ cid api cintayan<BR>
12,001.043a	kathaṃ nu tasya saṃgrāme pṛthivī cakram agrasat<BR>
12,001.043c	kathaṃ ca śapto bhrātā me tat tvaṃ vaktum ihārhasi<BR>
12,001.044a	śrotum icchāmi bhagavaṃs tvattaḥ sarvaṃ yathātatham<BR>
12,001.044c	bhavān hi sarvavid vidvāṃl loke veda kṛtākṛtam<BR>
12,001.044d*0005_01	anāgate vartamāne trailokye nātra saṃśayaḥ<BR>
12,002.001	vaiśaṃpāyana uvāca<BR>
12,002.001a	sa evam uktas tu munir nārado vadatāṃ varaḥ<BR>
12,002.001c	kathayām āsa tat sarvaṃ yathā śaptaḥ sa sūtajaḥ<BR>
12,002.002a	evam etan mahābāho yathā vadasi bhārata<BR>
12,002.002c	na karṇārjunayoḥ kiṃ cid aviṣahyaṃ bhaved raṇe<BR>
12,002.003a	guhyam etat tu devānāṃ kathayiṣyāmi te nṛpa<BR>
12,002.003c	tan nibodha mahārāja yathā vṛttam idaṃ purā<BR>
12,002.004a	kṣatraṃ svargaṃ kathaṃ gacchec chastrapūtam iti prabho<BR>
12,002.004c	saṃgharṣajananas tasmāt kanyāgarbho vinirmitaḥ<BR>
12,002.005a	sa bālas tejasā yuktaḥ sūtaputratvam āgataḥ<BR>
12,002.005c	cakārāṅgirasāṃ śreṣṭhe dhanurvedaṃ gurau tava<BR>
12,002.006a	sa balaṃ bhīmasenasya phalgunasya ca lāghavam<BR>
12,002.006c	buddhiṃ ca tava rājendra yamayor vinayaṃ tathā<BR>
12,002.007a	sakhyaṃ ca vāsudevena bālye gāṇḍivadhanvanaḥ<BR>
12,002.007c	prajānām anurāgaṃ ca cintayāno vyadahyata<BR>
12,002.008a	sa sakhyam agamad bālye rājñā duryodhanena vai<BR>
12,002.008c	yuṣmābhir nityasaṃdviṣṭo daivāc cāpi svabhāvataḥ<BR>
12,002.009a	vidyādhikam athālakṣya dhanurvede dhanaṃjayam<BR>
12,002.009c	droṇaṃ rahasy upāgamya karṇo vacanam abravīt<BR>
12,002.010a	brahmāstraṃ vettum icchāmi sarahasyanivartanam<BR>
12,002.010b*0006_01	aho citraṃ mahac citraṃ viparītam idaṃ jagat<BR>
12,002.010b*0006_02	yenāpatrapate sādhur asādhus tena tuṣyati<BR>
12,002.010c	arjunena samo yuddhe bhaveyam iti me matiḥ<BR>
12,002.011a	samaḥ putreṣu ca snehaḥ śiṣyeṣu ca tava dhruvam<BR>
12,002.011c	tvatprasādān na māṃ brūyur akṛtāstraṃ vicakṣaṇāḥ<BR>
12,002.012a	droṇas tathoktaḥ karṇena sāpekṣaḥ phalgunaṃ prati<BR>
12,002.012c	daurātmyaṃ cāpi karṇasya viditvā tam uvāca ha<BR>
12,002.013a	brahmāstraṃ brāhmaṇo vidyād yathāvac caritavrataḥ<BR>
12,002.013c	kṣatriyo vā tapasvī yo nānyo vidyāt kathaṃ cana<BR>
12,002.014a	ity ukto 'ṅgirasāṃ śreṣṭham āmantrya pratipūjya ca<BR>
12,002.014c	jagāma sahasā rāmaṃ mahendraṃ parvataṃ prati<BR>
12,002.015a	sa tu rāmam upāgamya śirasābhipraṇamya ca<BR>
12,002.015c	brāhmaṇo bhārgavo 'smīti gauraveṇābhyagacchata<BR>
12,002.016a	rāmas taṃ pratijagrāha pṛṣṭvā gotrādi sarvaśaḥ<BR>
12,002.016c	uṣyatāṃ svāgataṃ ceti prītimāṃś cābhavad bhṛśam<BR>
12,002.017a	tatra karṇasya vasato mahendre parvatottame<BR>
12,002.017c	gandharvai rākṣasair yakṣair devaiś cāsīt samāgamaḥ<BR>
12,002.018a	sa tatreṣv astram akarod bhṛguśreṣṭhād yathāvidhi<BR>
12,002.018c	priyaś cābhavad atyarthaṃ devagandharvarakṣasām<BR>
12,002.019a	sa kadā cit samudrānte vicarann āśramāntike<BR>
12,002.019c	ekaḥ khaḍgadhanuṣpāṇiḥ paricakrāma sūtajaḥ<BR>
12,002.020a	so 'gnihotraprasaktasya kasya cid brahmavādinaḥ<BR>
12,002.020c	jaghānājñānataḥ pārtha homadhenuṃ yadṛcchayā<BR>
12,002.021a	tad ajñānakṛtaṃ matvā brāhmaṇāya nyavedayat<BR>
12,002.021c	karṇaḥ prasādayaṃś cainam idam ity abravīd vacaḥ<BR>
12,002.022a	abuddhipūrvaṃ bhagavan dhenur eṣā hatā tava<BR>
12,002.022c	mayā tatra prasādaṃ me kuruṣveti punaḥ punaḥ<BR>
12,002.023a	taṃ sa vipro 'bravīt kruddho vācā nirbhartsayann iva<BR>
12,002.023c	durācāra vadhārhas tvaṃ phalaṃ prāpnuhi durmate<BR>
12,002.024a	yena vispardhase nityaṃ yadarthaṃ ghaṭase 'niśam<BR>
12,002.024c	yudhyatas tena te pāpa bhūmiś cakraṃ grasiṣyati<BR>
12,002.025a	tataś cakre mahīgraste mūrdhānaṃ te vicetasaḥ<BR>
12,002.025c	pātayiṣyati vikramya śatrur gaccha narādhama<BR>
12,002.026a	yatheyaṃ gaur hatā mūḍha pramattena tvayā mama<BR>
12,002.026c	pramattasyaivam evānyaḥ śiras te pātayiṣyati<BR>
12,002.027a	tataḥ prasādayām āsa punas taṃ dvijasattamam<BR>
12,002.027c	gobhir dhanaiś ca ratnaiś ca sa cainaṃ punar abravīt<BR>
12,002.028a	nedaṃ madvyāhṛtaṃ kuryāt sarvaloko 'pi vai mṛṣā<BR>
12,002.028c	gaccha vā tiṣṭha vā yad vā kāryaṃ te tat samācara<BR>
12,002.029a	ity ukto brāhmaṇenātha karṇo dainyād adhomukhaḥ<BR>
12,002.029c	rāmam abhyāgamad bhītas tad eva manasā smaran<BR>
12,003.001	nārada uvāca<BR>
12,003.001a	karṇasya bāhuvīryeṇa praśrayeṇa damena ca<BR>
12,003.001c	tutoṣa bhṛguśārdūlo guruśuśrūṣayā tathā<BR>
12,003.002a	tasmai sa vidhivat kṛtsnaṃ brahmāstraṃ sanivartanam<BR>
12,003.002c	provācākhilam avyagraṃ tapasvī sutapasvine<BR>
12,003.003a	viditāstras tataḥ karṇo ramamāṇo ''śrame bhṛgoḥ<BR>
12,003.003c	cakāra vai dhanurvede yatnam adbhutavikramaḥ<BR>
12,003.004a	tataḥ kadā cid rāmas tu carann āśramam antikāt<BR>
12,003.004c	karṇena sahito dhīmān upavāsena karśitaḥ<BR>
12,003.005a	suṣvāpa jāmadagnyo vai visrambhotpannasauhṛdaḥ<BR>
12,003.005c	karṇasyotsaṅga ādhāya śiraḥ klāntamanā guruḥ<BR>
12,003.006a	atha kṛmiḥ śleṣmamayo māṃsaśoṇitabhojanaḥ<BR>
12,003.006c	dāruṇo dāruṇasparśaḥ karṇasyābhyāśam āgamat<BR>
12,003.007a	sa tasyorum athāsādya bibheda rudhirāśanaḥ<BR>
12,003.007c	na cainam aśakat kṣeptuṃ hantuṃ vāpi guror bhayāt<BR>
12,003.008a	saṃdaśyamāno 'pi tathā kṛmiṇā tena bhārata<BR>
12,003.008c	guruprabodhaśaṅkī ca tam upaikṣata sūtajaḥ<BR>
12,003.009a	karṇas tu vedanāṃ dhairyād asahyāṃ vinigṛhya tām<BR>
12,003.009c	akampann avyathaṃś caiva dhārayām āsa bhārgavam<BR>
12,003.010a	yadā tu rudhireṇāṅge parispṛṣṭo bhṛgūdvahaḥ<BR>
12,003.010c	tadābudhyata tejasvī saṃtaptaś cedam abravīt<BR>
12,003.011a	aho 'smy aśucitāṃ prāptaḥ kim idaṃ kriyate tvayā<BR>
12,003.011c	kathayasva bhayaṃ tyaktvā yāthātathyam idaṃ mama<BR>
12,003.012a	tasya karṇas tadācaṣṭa kṛmiṇā paribhakṣaṇam<BR>
12,003.012c	dadarśa rāmas taṃ cāpi kṛmiṃ sūkarasaṃnibham<BR>
12,003.013a	aṣṭapādaṃ tīkṣṇadaṃṣṭraṃ sūcībhir iva saṃvṛtam<BR>
12,003.013c	romabhiḥ saṃniruddhāṅgam alarkaṃ nāma nāmataḥ<BR>
12,003.014a	sa dṛṣṭamātro rāmeṇa kṛmiḥ prāṇān avāsṛjat<BR>
12,003.014c	tasminn evāsṛksaṃklinne tad adbhutam ivābhavat<BR>
12,003.015a	tato 'ntarikṣe dadṛśe viśvarūpaḥ karālavān<BR>
12,003.015c	rākṣaso lohitagrīvaḥ kṛṣṇāṅgo meghavāhanaḥ<BR>
12,003.016a	sa rāmaṃ prāñjalir bhūtvā babhāṣe pūrṇamānasaḥ<BR>
12,003.016c	svasti te bhṛguśārdūla gamiṣyāmi yathāgatam<BR>
12,003.017a	mokṣito narakād asmi bhavatā munisattama<BR>
12,003.017c	bhadraṃ ca te 'stu nandiś ca priyaṃ me bhavatā kṛtam<BR>
12,003.018a	tam uvāca mahābāhur jāmadagnyaḥ pratāpavān<BR>
12,003.018c	kas tvaṃ kasmāc ca narakaṃ pratipanno bravīhi tat<BR>
12,003.019a	so 'bravīd aham āsaṃ prāg gṛtso nāma mahāsuraḥ<BR>
12,003.019c	purā devayuge tāta bhṛgos tulyavayā iva<BR>
12,003.020a	so 'haṃ bhṛgoḥ sudayitāṃ bhāryām apaharaṃ balāt<BR>
12,003.020c	maharṣer abhiśāpena kṛmibhūto 'pataṃ bhuvi<BR>
12,003.021a	abravīt tu sa māṃ krodhāt tava pūrvapitāmahaḥ<BR>
12,003.021c	mūtraśleṣmāśanaḥ pāpa nirayaṃ pratipatsyase<BR>
12,003.022a	śāpasyānto bhaved brahmann ity evaṃ tam athābruvam<BR>
12,003.022c	bhavitā bhārgave rāma iti mām abravīd bhṛguḥ<BR>
12,003.023a	so 'ham etāṃ gatiṃ prāpto yathā nakuśalaṃ tathā<BR>
12,003.023c	tvayā sādho samāgamya vimuktaḥ pāpayonitaḥ<BR>
12,003.024a	evam uktvā namaskṛtya yayau rāmaṃ mahāsuraḥ<BR>
12,003.024c	rāmaḥ karṇaṃ tu sakrodham idaṃ vacanam abravīt<BR>
12,003.025a	atiduḥkham idaṃ mūḍha na jātu brāhmaṇaḥ sahet<BR>
12,003.025c	kṣatriyasyaiva te dhairyaṃ kāmayā satyam ucyatām<BR>
12,003.026a	tam uvāca tataḥ karṇaḥ śāpabhītaḥ prasādayan<BR>
12,003.026c	brahmakṣatrāntare sūtaṃ jātaṃ māṃ viddhi bhārgava<BR>
12,003.027a	rādheyaḥ karṇa iti māṃ pravadanti janā bhuvi<BR>
12,003.027c	prasādaṃ kuru me brahmann astralubdhasya bhārgava<BR>
12,003.028a	pitā gurur na saṃdeho vedavidyāpradaḥ prabhuḥ<BR>
12,003.028c	ato bhārgava ity uktaṃ mayā gotraṃ tavāntike<BR>
12,003.029a	tam uvāca bhṛguśreṣṭhaḥ saroṣaḥ prahasann iva<BR>
12,003.029c	bhūmau nipatitaṃ dīnaṃ vepamānaṃ kṛtāñjalim<BR>
12,003.030a	yasmān mithyopacarito astralobhād iha tvayā<BR>
12,003.030c	tasmād etad dhi te mūḍha brahmāstraṃ pratibhāsyati<BR>
12,003.031a	anyatra vadhakālāt te sadṛśena sameyuṣaḥ<BR>
12,003.031c	abrāhmaṇe na hi brahma dhruvaṃ tiṣṭhet kadā cana<BR>
12,003.032a	gacchedānīṃ na te sthānam anṛtasyeha vidyate<BR>
12,003.032c	na tvayā sadṛśo yuddhe bhavitā kśatriyo bhuvi<BR>
12,003.033a	evam uktas tu rāmeṇa nyāyenopajagāma saḥ<BR>
12,003.033c	duryodhanam upāgamya kṛtāstro 'smīti cābravīt<BR>
12,004.001	nārada uvāca<BR>
12,004.001a	karṇas tu samavāpyaitad astraṃ bhārgavanandanāt<BR>
12,004.001c	duryodhanena sahito mumude bharatarṣabha<BR>
12,004.002a	tataḥ kadā cid rājānaḥ samājagmuḥ svayaṃvare<BR>
12,004.002c	kaliṅgaviṣaye rājan rājñaś citrāṅgadasya ca<BR>
12,004.003a	śrīmadrājapuraṃ nāma nagaraṃ tatra bhārata<BR>
12,004.003c	rājānaḥ śataśas tatra kanyārthaṃ samupāgaman<BR>
12,004.004a	śrutvā duryodhanas tatra sametān sarvapārthivān<BR>
12,004.004c	rathena kāñcanāṅgena karṇena sahito yayau<BR>
12,004.005a	tataḥ svayaṃvare tasmin saṃpravṛtte mahotsave<BR>
12,004.005c	samāpetur nṛpatayaḥ kanyārthe nṛpasattama<BR>
12,004.006a	śiśupālo jarāsaṃdho bhīṣmako vakra eva ca<BR>
12,004.006c	kapotaromā nīlaś ca rukmī ca dṛḍhavikramaḥ<BR>
12,004.007a	sṛgālaś ca mahārāja strīrājyādhipatiś ca yaḥ<BR>
12,004.007c	aśokaḥ śatadhanvā ca bhojo vīraś ca nāmataḥ<BR>
12,004.008a	ete cānye ca bahavo dakṣiṇāṃ diśam āśritāḥ<BR>
12,004.008c	mlecchācāryāś ca rājānaḥ prācyodīcyāś ca bhārata<BR>
12,004.009a	kāñcanāṅgadinaḥ sarve baddhajāmbūnadasrajaḥ<BR>
12,004.009c	sarve bhāsvaradehāś ca vyāghrā iva madotkaṭāḥ<BR>
12,004.010a	tataḥ samupaviṣṭeṣu teṣu rājasu bhārata<BR>
12,004.010c	viveśa raṅgaṃ sā kanyā dhātrīvarṣadharānvitā<BR>
12,004.011a	tataḥ saṃśrāvyamāṇeṣu rājñāṃ nāmasu bhārata<BR>
12,004.011c	atyakrāmad dhārtarāṣṭraṃ sā kanyā varavarṇinī<BR>
12,004.012a	duryodhanas tu kauravyo nāmarṣayata laṅghanam<BR>
12,004.012c	pratyaṣedhac ca tāṃ kanyām asatkṛtya narādhipān<BR>
12,004.013a	sa vīryamadamattatvād bhīṣmadroṇāv upāśritaḥ<BR>
12,004.013c	ratham āropya tāṃ kanyām ājuhāva narādhipān<BR>
12,004.014a	tam anvayād rathī khaḍgī bhaddhagodhāṅgulitravān<BR>
12,004.014c	karṇaḥ śastrabhṛtāṃ śreṣṭhaḥ pṛṣṭhataḥ puruṣarṣabha<BR>
12,004.015a	tato vimardaḥ sumahān rājñām āsīd yudhiṣṭhira<BR>
12,004.015c	saṃnahyatāṃ tanutrāṇi rathān yojayatām api<BR>
12,004.016a	te 'bhyadhāvanta saṃkruddhāḥ karṇaduryodhanāv ubhau<BR>
12,004.016c	śaravarṣāṇi muñcanto meghāḥ parvatayor iva<BR>
12,004.017a	karṇas teṣām āpatatām ekaikena kṣureṇa ha<BR>
12,004.017c	dhanūṃṣi saśarāvāpāny apātayata bhūtale<BR>
12,004.018a	tato vidhanuṣaḥ kāṃś cit kāṃś cid udyatakārmukān<BR>
12,004.018c	kāṃś cid udvahato bāṇān rathaśaktigadās tathā<BR>
12,004.019a	lāghavād ākulīkṛtya karṇaḥ praharatāṃ varaḥ<BR>
12,004.019c	hatasūtāṃś ca bhūyiṣṭhān avajigye narādhipān<BR>
12,004.020a	te svayaṃ tvarayanto 'śvān yāhi yāhīti vādinaḥ<BR>
12,004.020c	vyapeyus te raṇaṃ hitvā rājāno bhagnamānasāḥ<BR>
12,004.021a	duryodhanas tu karṇena pālyamāno 'bhyayāt tadā<BR>
12,004.021c	hṛṣṭaḥ kanyām upādāya nagaraṃ nāgasāhvayam<BR>
12,005.001	nārada uvāca<BR>
12,005.001a	āviṣkṛtabalaṃ karṇaṃ jñātvā rājā tu māgadhaḥ<BR>
12,005.001c	āhvayad dvairathenājau jarāsaṃdho mahīpatiḥ<BR>
12,005.002a	tayoḥ samabhavad yuddhaṃ divyāstraviduṣor dvayoḥ<BR>
12,005.002c	yudhi nānāpraharaṇair anyonyam abhivarṣatoḥ<BR>
12,005.003a	kṣīṇabāṇau vidhanuṣau bhagnakhaḍgau mahīṃ gatau<BR>
12,005.003c	bāhubhiḥ samasajjetām ubhāv api balānvitau<BR>
12,005.004a	bāhukaṇṭakayuddhena tasya karṇo 'tha yudhyataḥ<BR>
12,005.004c	bibheda saṃdhiṃ dehasya jarayā śleṣitasya ha<BR>
12,005.005a	sa vikāraṃ śarīrasya dṛṣṭvā nṛpatir ātmanaḥ<BR>
12,005.005c	prīto 'smīty abravīt karṇaṃ vairam utsṛjya bhārata<BR>
12,005.006a	prītyā dadau sa karṇāya mālinīṃ nagarīm atha<BR>
12,005.006c	aṅgeṣu naraśārdūla sa rājāsīt sapatnajit<BR>
12,005.007a	pālayām āsa campāṃ tu karṇaḥ parabalārdanaḥ<BR>
12,005.007c	duryodhanasyānumate tavāpi viditaṃ tathā<BR>
12,005.008a	evaṃ śastrapratāpena prathitaḥ so 'bhavat kṣitau<BR>
12,005.008c	tvaddhitārthaṃ surendreṇa bhikṣito varmakuṇḍale<BR>
12,005.009a	sa divye sahaje prādāt kuṇḍale paramārcite<BR>
12,005.009c	sahajaṃ kavacaṃ caiva mohito devamāyayā<BR>
12,005.010a	vimuktaḥ kuṇḍalābhyāṃ ca sahajena ca varmaṇā<BR>
12,005.010c	nihato vijayenājau vāsudevasya paśyataḥ<BR>
12,005.011a	brāhmaṇasyābhiśāpena rāmasya ca mahātmanaḥ<BR>
12,005.011c	kuntyāś ca varadānena māyayā ca śatakratoḥ<BR>
12,005.012a	bhīṣmāvamānāt saṃkhyāyāṃ rathānām ardhakīrtanāt<BR>
12,005.012c	śalyāt tejovadhāc cāpi vāsudevanayena ca<BR>
12,005.013a	rudrasya devarājasya yamasya varuṇasya ca<BR>
12,005.013c	kuberadroṇayoś caiva kṛpasya ca mahātmanaḥ<BR>
12,005.014a	astrāṇi divyāny ādāya yudhi gāṇḍīvadhanvanā<BR>
12,005.014c	hato vaikartanaḥ karṇo divākarasamadyutiḥ<BR>
12,005.015a	evaṃ śaptas tava bhrātā bahubhiś cāpi vañcitaḥ<BR>
12,005.015c	na śocyaḥ sa naravyāghro yuddhe hi nidhanaṃ gataḥ<BR>
12,006.001	vaiśaṃpāyana uvāca<BR>
12,006.001a	etāvad uktvā devarṣir virarāma sa nāradaḥ<BR>
12,006.001c	yudhiṣṭhiras tu rājarṣir dadhyau śokapariplutaḥ<BR>
12,006.002a	taṃ dīnamanasaṃ vīram adhovadanam āturam<BR>
12,006.002c	niḥśvasantaṃ yathā nāgaṃ paryaśrunayanaṃ tathā<BR>
12,006.003a	kuntī śokaparītāṅgī duḥkhopahatacetanā<BR>
12,006.003c	abravīn madhurābhāṣā kāle vacanam arthavat<BR>
12,006.004a	yudhiṣṭhira mahābāho nainaṃ śocitum arhasi<BR>
12,006.004c	jahi śokaṃ mahāprājña śṛṇu cedaṃ vaco mama<BR>
12,006.005a	yatitaḥ sa mayā pūrvaṃ bhrātryaṃ jñāpayituṃ tava<BR>
12,006.005c	bhāskareṇa ca devena pitrā dharmabhṛtāṃ vara<BR>
12,006.006a	yad vācyaṃ hitakāmena suhṛdā bhūtim icchatā<BR>
12,006.006c	tathā divākareṇoktaḥ svapnānte mama cāgrataḥ<BR>
12,006.007a	na cainam aśakad bhānur ahaṃ vā snehakāraṇaiḥ<BR>
12,006.007c	purā pratyanunetuṃ vā netuṃ vāpy ekatāṃ tvayā<BR>
12,006.008a	tataḥ kālaparītaḥ sa vairasyoddhukṣaṇe rataḥ<BR>
12,006.008c	pratīpakārī yuṣmākam iti copekṣito mayā<BR>
12,006.009a	ity ukto dharmarājas tu mātrā bāṣpākulekṣaṇaḥ<BR>
12,006.009c	uvāca vākyaṃ dharmātmā śokavyākulacetanaḥ<BR>
12,006.010a	bhavatyā gūḍhamantratvāt pīḍito 'smīty uvāca tām<BR>
12,006.010c	śaśāpa ca mahātejāḥ sarvalokeṣu ca striyaḥ<BR>
12,006.010e	na guhyaṃ dhārayiṣyantīty atiduḥkhasamanvitaḥ<BR>
12,006.011a	sa rājā putrapautrāṇāṃ saṃbandhisuhṛdāṃ tathā<BR>
12,006.011c	smarann udvignahṛdayo babhūvāsvasthacetanaḥ<BR>
12,006.012a	tataḥ śokaparītātmā sadhūma iva pāvakaḥ<BR>
12,006.012c	nirvedam akarod dhīmān rājā saṃtāpapīḍitaḥ<BR>
12,007.001	vaiśaṃpāyana uvāca<BR>
12,007.001a	yudhiṣṭhiras tu dharmātmā śokavyākulacetanaḥ<BR>
12,007.001c	śuśoca duḥkhasaṃtaptaḥ smṛtvā karṇaṃ mahāratham<BR>
12,007.002a	āviṣṭo duḥkhaśokābhyāṃ niḥśvasaṃś ca punaḥ punaḥ<BR>
12,007.002c	dṛṣṭvārjunam uvācedaṃ vacanaṃ śokakarśitaḥ<BR>
12,007.003a	yad bhaikṣam ācariṣyāma vṛṣṇyandhakapure vayam<BR>
12,007.003c	jñātīn niṣpuruṣān kṛtvā nemāṃ prāpsyāma durgatim<BR>
12,007.004a	amitrā naḥ samṛddhārthā vṛttārthāḥ kuravaḥ kila<BR>
12,007.004c	ātmānam ātmanā hatvā kiṃ dharmaphalam āpnumaḥ<BR>
12,007.005a	dhig astu kṣātram ācāraṃ dhig astu balam aurasam<BR>
12,007.005c	dhig astv amarṣaṃ yenemām āpadaṃ gamitā vayam<BR>
12,007.006a	sādhu kṣamā damaḥ śaucam avairodhyam amatsaraḥ<BR>
12,007.006c	ahiṃsā satyavacanaṃ nityāni vanacāriṇām<BR>
12,007.007a	vayaṃ tu lobhān mohāc ca stambhaṃ mānaṃ ca saṃśritāḥ<BR>
12,007.007c	imām avasthām āpannā rājyaleśabubhukṣayā<BR>
12,007.008a	trailokyasyāpi rājyena nāsmān kaś cit praharṣayet<BR>
12,007.008c	bāndhavān nihatān dṛṣṭvā pṛthivyām āmiṣaiṣiṇaḥ<BR>
12,007.009a	te vayaṃ pṛthivīhetor avadhyān pṛthivīsamān<BR>
12,007.009c	saṃparityajya jīvāmo hīnārthā hatabāndhavāḥ<BR>
12,007.010a	āmiṣe gṛdhyamānānām aśunāṃ naḥ śunām iva<BR>
12,007.010c	āmiṣaṃ caiva no naṣṭam āmiṣasya ca bhojinaḥ<BR>
12,007.011a	na pṛthivyā sakalayā na suvarṇasya rāśibhiḥ<BR>
12,007.011c	na gavāśvena sarveṇa te tyājyā ya ime hatāḥ<BR>
12,007.012a	saṃyuktāḥ kāmamanyubhyāṃ krodhāmarṣasamanvitāḥ<BR>
12,007.012c	mṛtyuyānaṃ samāruhya gatā vaivasvatakṣayam<BR>
12,007.013a	bahu kalyāṇam icchanta īhante pitaraḥ sutān<BR>
12,007.013c	tapasā brahmacaryeṇa vandanena titikṣayā<BR>
12,007.014a	upavāsais tathejyābhir vratakautukamaṅgalaiḥ<BR>
12,007.014c	labhante mātaro garbhāṃs tān māsān daśa bibhrati<BR>
12,007.015a	yadi svasti prajāyante jātā jīvanti vā yadi<BR>
12,007.015c	saṃbhāvitā jātabalās te dadyur yadi naḥ sukham<BR>
12,007.015e	iha cāmutra caiveti kṛpaṇāḥ phalahetukāḥ<BR>
12,007.016a	tāsām ayaṃ samārambho nivṛttaḥ kevalo 'phalaḥ<BR>
12,007.016c	yad āsāṃ nihatāḥ putrā yuvāno mṛṣṭakuṇḍalāḥ<BR>
12,007.017a	abhuktvā pārthivān bhogān ṛṇāny anavadāya ca<BR>
12,007.017c	pitṛbhyo devatābhyaś ca gatā vaivasvatakṣayam<BR>
12,007.018a	yadaiṣām aṅga pitarau jātau kāmamayāv iva<BR>
12,007.018c	saṃjātabalarūpeṣu tadaiva nihatā nṛpāḥ<BR>
12,007.019a	saṃyuktāḥ kāmamanyubhyāṃ krodhaharṣāsamañjasāḥ<BR>
12,007.019c	na te janmaphalaṃ kiṃ cid bhoktāro jātu karhi cit<BR>
12,007.020a	pāñcālānāṃ kurūṇāṃ ca hatā eva hi ye 'hatāḥ<BR>
12,007.020c	te vayaṃ tv adhamāṃl lokān prapadyema svakarmabhiḥ<BR>
12,007.021a	vayam evāsya lokasya vināśe kāraṇaṃ smṛtāḥ<BR>
12,007.021c	dhṛtarāṣṭrasya putreṇa nikṛtyā pratyapatsmahi<BR>
12,007.022a	sadaiva nikṛtiprajño dveṣṭā māyopajīvanaḥ<BR>
12,007.022c	mithyāvṛttaḥ sa satatam asmāsv anapakāriṣu<BR>
12,007.023a	aṃśakāmā vayaṃ te ca na cāsmābhir na tair jitam<BR>
12,007.023c	na tair bhukteyam avanir na nāryo gītavāditam<BR>
12,007.024a	nāmātyasamitau kathyaṃ na ca śrutavatāṃ śrutam<BR>
12,007.024c	na ratnāni parārdhyāni na bhūr na draviṇāgamaḥ<BR>
12,007.024d*0007_01	asmaddveṣeṇa saṃtaptaḥ sukhaṃ na smeha vindati<BR>
12,007.025a	ṛddhim asmāsu tāṃ dṛṣṭvā vivarṇo hariṇaḥ kṛśaḥ<BR>
12,007.025c	dhṛtarāṣṭrasya nṛpateḥ saubalena niveditaḥ<BR>
12,007.026a	taṃ pitā putragṛddhitvād anumene 'naye sthitam<BR>
12,007.026c	anavekṣyaiva pitaraṃ gāṅgeyaṃ viduraṃ tathā<BR>
12,007.026e	asaṃśayaṃ dhṛtarāṣṭro yathaivāhaṃ tathā gataḥ<BR>
12,007.027a	aniyamyāśuciṃ lubdhaṃ putraṃ kāmavaśānugam<BR>
12,007.027c	patito yaśaso dīptād ghātayitvā sahodarān<BR>
12,007.028a	imau vṛddhau ca śokāgnau prakṣipya sa suyodhanaḥ<BR>
12,007.028c	asmatpradveṣasaṃyuktaḥ pāpabuddhiḥ sadaiva hi<BR>
12,007.029a	ko hi bandhuḥ kulīnaḥ saṃs tathā brūyāt suhṛjjane<BR>
12,007.029c	yathāsāv uktavān kṣudro yuyutsur vṛṣṇisaṃnidhau<BR>
12,007.030a	ātmano hi vayaṃ doṣād vinaṣṭāḥ śāśvatīḥ samāḥ<BR>
12,007.030c	pradahanto diśaḥ sarvās tejasā bhāskarā iva<BR>
12,007.031a	so 'smākaṃ vairapuruṣo durmantripragrahaṃ gataḥ<BR>
12,007.031c	duryodhanakṛte hy etat kulaṃ no vinipātitam<BR>
12,007.031e	avadhyānāṃ vadhaṃ kṛtvā loke prāptāḥ sma vācyatām<BR>
12,007.032a	kulasyāsyāntakaraṇaṃ durmatiṃ pāpakāriṇam<BR>
12,007.032c	rājā rāṣṭreśvaraṃ kṛtvā dhṛtarāṣṭro 'dya śocati<BR>
12,007.033a	hatāḥ śūrāḥ kṛtaṃ pāpaṃ viṣayaḥ svo vināśitaḥ<BR>
12,007.033c	hatvā no vigato manyuḥ śoko māṃ rundhayaty ayam<BR>
12,007.034a	dhanaṃjaya kṛtaṃ pāpaṃ kalyāṇenopahanyate<BR>
12,007.034b*0008_01	khyāpanenānutāpena dānena tapasāpi vā<BR>
12,007.034b*0008_02	nivṛttyā tīrthagamanāc chrutismṛtijapena ca<BR>
12,007.034c	tyāgavāṃś ca punaḥ pāpaṃ nālaṃ kartum iti śrutiḥ<BR>
12,007.035a	tyāgavāñ janmamaraṇe nāpnotīti śrutir yadā<BR>
12,007.035c	prāptavartmā kṛtamatir brahma saṃpadyate tadā<BR>
12,007.036a	sa dhanaṃjaya nirdvaṃdvo munir jñānasamanvitaḥ<BR>
12,007.036c	vanam āmantrya vaḥ sarvān gamiṣyāmi paraṃtapa<BR>
12,007.037a	na hi kṛtsnatamo dharmaḥ śakyaḥ prāptum iti śrutiḥ<BR>
12,007.037c	parigrahavatā tan me pratyakṣam arisūdana<BR>
12,007.038a	mayā nisṛṣṭaṃ pāpaṃ hi parigraham abhīpsatā<BR>
12,007.038c	janmakṣayanimittaṃ ca śakyaṃ prāptum iti śrutiḥ<BR>
12,007.039a	sa parigraham utsṛjya kṛtsnaṃ rājyaṃ tathaiva ca<BR>
12,007.039c	gamiṣyāmi vinirmukto viśoko vijvaras tathā<BR>
12,007.040a	praśādhi tvam imām urvīṃ kṣemāṃ nihatakaṇṭakām<BR>
12,007.040c	na mamārtho 'sti rājyena na bhogair vā kurūttama<BR>
12,007.041a	etāvad uktvā vacanaṃ dharmarājo yudhiṣṭhiraḥ<BR>
12,007.041c	vyupāramat tataḥ pārthaḥ kanīyān pratyabhāṣata<BR>
12,008.001	vaiśaṃpāyana uvāca<BR>
12,008.001a	athārjuna uvācedam adhikṣipta ivākṣamī<BR>
12,008.001c	abhinītataraṃ vākyaṃ dṛḍhavādaparākramaḥ<BR>
12,008.002a	darśayann aindrir ātmānam ugram ugraparākramaḥ<BR>
12,008.002c	smayamāno mahātejāḥ sṛkkiṇī saṃlihan muhuḥ<BR>
12,008.003a	aho duḥkham aho kṛcchram aho vaiklavyam uttamam<BR>
12,008.003c	yat kṛtvāmānuṣaṃ karma tyajethāḥ śriyam uttamām<BR>
12,008.004a	śatrūn hatvā mahīṃ labdhvā svadharmeṇopapāditām<BR>
12,008.004c	hatāmitraḥ kathaṃ sarvaṃ tyajethā buddhilāghavāt<BR>
12,008.005a	klībasya hi kuto rājyaṃ dīrghasūtrasya vā punaḥ<BR>
12,008.005c	kimarthaṃ ca mahīpālān avadhīḥ krodhamūrchitaḥ<BR>
12,008.006a	yo hy ājijīviṣed bhaikṣyaṃ karmaṇā naiva kena cit<BR>
12,008.006c	samārambhān bubhūṣeta hatasvastir akiṃcanaḥ<BR>
12,008.006e	sarvalokeṣu vikhyāto na putrapaśusaṃhitaḥ<BR>
12,008.007a	kāpālīṃ nṛpa pāpiṣṭhāṃ vṛttim āsthāya jīvataḥ<BR>
12,008.007c	saṃtyajya rājyam ṛddhaṃ te loko 'yaṃ kiṃ vadiṣyati<BR>
12,008.008a	sarvārambhān samutsṛjya hatasvastir akiṃcanaḥ<BR>
12,008.008c	kasmād āśaṃsase bhaikṣyaṃ cartuṃ prākṛtavat prabho<BR>
12,008.009a	asmin rājakule jāto jitvā kṛtsnāṃ vasuṃdharām<BR>
12,008.009c	dharmārthāv akhilau hitvā vanaṃ mauḍhyāt pratiṣṭhase<BR>
12,008.010a	yadīmāni havīṃṣīha vimathiṣyanty asādhavaḥ<BR>
12,008.010c	bhavatā viprahīṇāni prāptaṃ tvām eva kilbiṣam<BR>
12,008.011a	ākiṃcanyam anāśāsyam iti vai nahuṣo 'bravīt<BR>
12,008.011c	kṛtyā nṛśaṃsā hy adhane dhig astv adhanatām iha<BR>
12,008.012a	aśvastanam ṛṣīṇāṃ hi vidyate veda tad bhavān<BR>
12,008.012c	yaṃ tv imaṃ dharmam ity āhur dhanād eṣa pravartate<BR>
12,008.013a	dharmaṃ saṃharate tasya dhanaṃ harati yasya yaḥ<BR>
12,008.013c	hriyamāṇe dhane rājan vayaṃ kasya kṣamemahi<BR>
12,008.014a	abhiśastavat prapaśyanti daridraṃ pārśvataḥ sthitam<BR>
12,008.014c	dāridryaṃ pātakaṃ loke kas tac chaṃsitum arhati<BR>
12,008.015a	patitaḥ śocyate rājan nirdhanaś cāpi śocyate<BR>
12,008.015c	viśeṣaṃ nādhigacchāmi patitasyādhanasya ca<BR>
12,008.016a	arthebhyo hi vivṛddhebhyaḥ saṃbhṛtebhyas tatas tataḥ<BR>
12,008.016c	kriyāḥ sarvāḥ pravartante parvatebhya ivāpagāḥ<BR>
12,008.017a	ardhād dharmaś ca kāmaś ca svargaś caiva narādhipa<BR>
12,008.017c	prāṇayātrā hi lokasya vinārthaṃ na prasidhyati<BR>
12,008.018a	arthena hi vihīnasya puruṣasyālpamedhasaḥ<BR>
12,008.018c	vyucchidyante kriyāḥ sarvā grīṣme kusarito yathā<BR>
12,008.019a	yasyārthās tasya mitrāṇi yasyārthās tasya bāndhavāḥ<BR>
12,008.019c	yasyārthāḥ sa pumāṃl loke yasyārthāḥ sa ca paṇḍitaḥ<BR>
12,008.020a	adhanenārthakāmena nārthaḥ śakyo vivitsatā<BR>
12,008.020c	arthair arthā nibadhyante gajair iva mahāgajāḥ<BR>
12,008.021a	dharmaḥ kāmaś ca svargaś ca harṣaḥ krodhaḥ śrutaṃ damaḥ<BR>
12,008.021c	arthād etāni sarvāṇi pravartante narādhipa<BR>
12,008.022a	dhanāt kulaṃ prabhavati dhanād dharmaḥ pravartate<BR>
12,008.022c	nādhanasyāsty ayaṃ loko na paraḥ puruṣottama<BR>
12,008.023a	nādhano dharmakṛtyāni yathāvad anutiṣṭhati<BR>
12,008.023c	dhanād dhi dharmaḥ sravati śailād girinadī yathā<BR>
12,008.024a	yaḥ kṛśāśvaḥ kṛśagavaḥ kṛśabhṛtyaḥ kṛśātithiḥ<BR>
12,008.024c	sa vai rājan kṛśo nāma na śarīrakṛśaḥ kṛśaḥ<BR>
12,008.025a	avekṣasva yathānyāyaṃ paśya devāsuraṃ yathā<BR>
12,008.025c	rājan kim anyaj jñātīnāṃ vadhād ṛdhyanti devatāḥ<BR>
12,008.026a	na ced dhartavyam anyasya kathaṃ tad dharmam ārabhet<BR>
12,008.026c	etāvān eva vedeṣu niścayaḥ kavibhiḥ kṛtaḥ<BR>
12,008.027a	adhyetavyā trayī vidyā bhavitavyaṃ vipaścitā<BR>
12,008.027c	sarvathā dhanam āhāryaṃ yaṣṭavyaṃ cāpi yatnataḥ<BR>
12,008.028a	drohād devair avāptāni divi sthānāni sarvaśaḥ<BR>
12,008.028b*0009_01	drohāt kim anyaj jñātīnāṃ gṛdhyante yena devatāḥ<BR>
12,008.028c	iti devā vyavasitā vedavādāś ca śāśvatāḥ<BR>
12,008.029a	adhīyante tapasyanti yajante yājayanti ca<BR>
12,008.029c	kṛtsnaṃ tad eva ca śreyo yad apy ādadate 'nyataḥ<BR>
12,008.030a	na paśyāmo 'napahṛtaṃ dhanaṃ kiṃ cit kva cid vayam<BR>
12,008.030c	evam eva hi rājāno jayanti pṛthivīm imām<BR>
12,008.031a	jitvā mamatvaṃ bruvate putrā iva pitur dhane<BR>
12,008.031c	rājarṣayo jitasvargā dharmo hy eṣāṃ nigadyate<BR>
12,008.032a	yathaiva pūrṇād udadheḥ syandanty āpo diśo daśa<BR>
12,008.032c	evaṃ rājakulād vittaṃ pṛthivīṃ pratitiṣṭhati<BR>
12,008.033a	āsīd iyaṃ dilīpasya nṛgasya nahuṣasya ca<BR>
12,008.033c	ambarīṣasya māndhātuḥ pṛthivī sā tvayi sthitā<BR>
12,008.034a	sa tvāṃ dravyamayo yajñaḥ saṃprāptaḥ sarvadakṣiṇaḥ<BR>
12,008.034c	taṃ cen na yajase rājan prāptas tvaṃ devakilbiṣam<BR>
12,008.035a	yeṣāṃ rājāśvamedhena yajate dakṣiṇāvatā<BR>
12,008.035c	upetya tasyāvabhṛthaṃ pūtāḥ sarve bhavanti te<BR>
12,008.036a	viśvarūpo mahādevaḥ sarvamedhe mahāmakhe<BR>
12,008.036c	juhāva sarvabhūtāni tathaivātmānam ātmanā<BR>
12,008.037a	śāśvato 'yaṃ bhūtipatho nāsyāntam anuśuśruma<BR>
12,008.037c	mahān dāśarathaḥ panthā mā rājan kāpathaṃ gamaḥ<BR>
12,009.001	yudhiṣṭhira uvāca<BR>
12,009.001a	muhūrtaṃ tāvad ekāgro manaḥśrotre 'ntarātmani<BR>
12,009.001c	dhārayitvāpi te śrutvā rocatāṃ vacanaṃ mama<BR>
12,009.002a	sārthagamyam ahaṃ mārgaṃ na jātu tvatkṛte punaḥ<BR>
12,009.002c	gaccheyaṃ tad gamiṣyāmi hitvā grāmyasukhāny uta<BR>
12,009.003a	kṣemyaś caikākinā gamyaḥ panthāḥ ko 'stīti pṛccha mām<BR>
12,009.003c	atha vā necchasi praṣṭum apṛcchann api me śṛṇu<BR>
12,009.004a	hitvā grāmyasukhācāraṃ tapyamāno mahat tapaḥ<BR>
12,009.004c	araṇye phalamūlāśī cariṣyāmi mṛgaiḥ saha<BR>
12,009.005a	juhvāno 'gniṃ yathākālam ubhau kālāv upaspṛśan<BR>
12,009.005c	kṛśaḥ parimitāhāraś carmacīrajaṭādharaḥ<BR>
12,009.006a	śītavātātapasahaḥ kṣutpipāsāśramakṣamaḥ<BR>
12,009.006c	tapasā vidhidṛṣṭena śarīram upaśoṣayan<BR>
12,009.007a	manaḥkarṇasukhā nityaṃ śṛṇvann uccāvacā giraḥ<BR>
12,009.007c	muditānām araṇyeṣu vasatāṃ mṛgapakṣiṇām<BR>
12,009.008a	ājighran peśalān gandhān phullānāṃ vṛkṣavīrudhām<BR>
12,009.008c	nānārūpān vane paśyan ramaṇīyān vanaukasaḥ<BR>
12,009.009a	vānaprasthajanasyāpi darśanaṃ kulavāsinaḥ<BR>
12,009.009c	nāpriyāṇy ācariṣyāmi kiṃ punar grāmavāsinām<BR>
12,009.010a	ekāntaśīlī vimṛśan pakvāpakvena vartayan<BR>
12,009.010c	pitṝn devāṃś ca vanyena vāgbhir adbhiś ca tarpayan<BR>
12,009.011a	evam āraṇyaśāstrāṇām ugram ugrataraṃ vidhim<BR>
12,009.011c	sevamānaḥ pratīkṣiṣye dehasyāsya samāpanam<BR>
12,009.012a	atha vaiko 'ham ekāham ekaikasmin vanaspatau<BR>
12,009.012c	caran bhaikṣyaṃ munir muṇḍaḥ kṣapayiṣye kalevaram<BR>
12,009.013a	pāṃsubhiḥ samavacchannaḥ śūnyāgārapratiśrayaḥ<BR>
12,009.013c	vṛkṣamūlaniketo vā tyaktasarvapriyāpriyaḥ<BR>
12,009.014a	na śocan na prahṛṣyaṃś ca tulyanindātmasaṃstutiḥ<BR>
12,009.014c	nirāśīr nirmamo bhūtvā nirdvaṃdvo niṣparigrahaḥ<BR>
12,009.015a	ātmārāmaḥ prasannātmā jaḍāndhabadhirākṛtiḥ<BR>
12,009.015c	akurvāṇaḥ paraiḥ kāṃ cit saṃvidaṃ jātu kena cit<BR>
12,009.016a	jaṅgamājaṅgamān sarvān navihiṃsaṃś caturvidhān<BR>
12,009.016c	prajāḥ sarvāḥ svadharmasthāḥ samaḥ prāṇabhṛtaḥ prati<BR>
12,009.017a	na cāpy avahasan kaṃ cin na kurvan bhrukuṭīṃ kva cit<BR>
12,009.017c	prasannavadano nityaṃ sarvendriyasusaṃyataḥ<BR>
12,009.018a	apṛcchan kasya cin mārgaṃ vrajan yenaiva kena cit<BR>
12,009.018c	na deśaṃ na diśaṃ kāṃ cid gantum icchan viśeṣataḥ<BR>
12,009.019a	gamane nirapekṣaś ca paścād anavalokayan<BR>
12,009.019c	ṛjuḥ praṇihito gacchaṃs trasasthāvaravarjakaḥ<BR>
12,009.020a	svabhāvas tu prayāty agre prabhavanty aśanāny api<BR>
12,009.020c	dvaṃdvāni ca viruddhāni tāni sarvāṇy acintayan<BR>
12,009.021a	alpaṃ vāsvādu vā bhojyaṃ pūrvālābhena jātu cit<BR>
12,009.021c	anyeṣv api caraṃl lābham alābhe sapta pūrayan<BR>
12,009.022a	vidhūme nyastamusale vyaṅgāre bhuktavaj jane<BR>
12,009.022c	atītapātrasaṃcāre kāle vigatabhikṣuke<BR>
12,009.023a	ekakālaṃ caran bhaikṣyaṃ gṛhe dve caiva pañca ca<BR>
12,009.023c	spṛhāpāśān vimucyāhaṃ cariṣyāmi mahīm imām<BR>
12,009.023d*0010_01	alābhe sati vā lābhe samadarśī mahātapāḥ<BR>
12,009.024a	na jijīviṣuvat kiṃ cin na mumūrṣuvad ācaran<BR>
12,009.024c	jīvitaṃ maraṇaṃ caiva nābhinandan na ca dviṣan<BR>
12,009.025a	vāsyaikaṃ takṣato bāhuṃ candanenaikam ukṣataḥ<BR>
12,009.025c	nākalyāṇaṃ na kalyāṇaṃ cintayann ubhayos tayoḥ<BR>
12,009.026a	yāḥ kāś cij jīvatā śakyāḥ kartum abhyudayakriyāḥ<BR>
12,009.026c	sarvās tāḥ samabhityajya nimeṣādivyavasthitaḥ<BR>
12,009.027a	teṣu nityam asaktaś ca tyaktasarvendriyakriyaḥ<BR>
12,009.027c	suparityaktasaṃkalpaḥ sunirṇiktātmakalmaṣaḥ<BR>
12,009.028a	vimuktaḥ sarvasaṅgebhyo vyatītaḥ sarvavāgurāḥ<BR>
12,009.028c	na vaśe kasya cit tiṣṭhan sadharmā mātariśvanaḥ<BR>
12,009.029a	vītarāgaś carann evaṃ tuṣṭiṃ prāpsyāmi śāśvatīm<BR>
12,009.029c	tṛṣṇayā hi mahat pāpam ajñānād asmi kāritaḥ<BR>
12,009.030a	kuśalākuśalāny eke kṛtvā karmāṇi mānavāḥ<BR>
12,009.030c	kāryakāraṇasaṃśliṣṭaṃ svajanaṃ nāma bibhrati<BR>
12,009.031a	āyuṣo 'nte prahāyedaṃ kṣīṇaprāyaṃ kalevaram<BR>
12,009.031c	pratigṛhṇāti tat pāpaṃ kartuḥ karmaphalaṃ hi tat<BR>
12,009.032a	evaṃ saṃsāracakre 'smin vyāviddhe rathacakravat<BR>
12,009.032c	sameti bhūtagrāmo 'yaṃ bhūtagrāmeṇa kāryavān<BR>
12,009.033a	janmamṛtyujarāvyādhivedanābhir upadrutam<BR>
12,009.033c	asāram imam asvantaṃ saṃsāraṃ tyajataḥ sukham<BR>
12,009.034a	divaḥ patatsu deveṣu sthānebhyaś ca maharṣiṣu<BR>
12,009.034c	ko hi nāma bhavenārthī bhavet kāraṇatattvavit<BR>
12,009.035a	kṛtvā hi vividhaṃ karma tat tad vividhalakṣaṇam<BR>
12,009.035c	pārthivair nṛpatiḥ svalpaiḥ kāraṇair eva badhyate<BR>
12,009.036a	tasmāt prajñāmṛtam idaṃ cirān māṃ pratyupasthitam<BR>
12,009.036c	tat prāpya prārthaye sthānam avyayaṃ śāśvataṃ dhruvam<BR>
12,009.037a	etayā satataṃ vṛttyā carann evaṃprakārayā<BR>
12,009.037c	dehaṃ saṃsthāpayiṣyāmi nirbhayaṃ mārgam āsthitaḥ<BR>
12,010.001	bhīma uvāca<BR>
12,010.001a	śrotriyasyeva te rājan mandakasyāvipaścitaḥ<BR>
12,010.001c	anuvākahatābuddhir naiṣā tattvārthadarśinī<BR>
12,010.002a	ālasye kṛtacittasya rājadharmānasūyataḥ<BR>
12,010.002c	vināśe dhārtarāṣṭrāṇāṃ kiṃ phalaṃ bharatarṣabha<BR>
12,010.003a	kṣamānukampā kāruṇyam ānṛśaṃsyaṃ na vidyate<BR>
12,010.003c	kṣātram ācarato mārgam api bandhos tvadantare<BR>
12,010.004a	yadīmāṃ bhavato buddhiṃ vidyāma vayam īdṛśīm<BR>
12,010.004c	śastraṃ naiva grahīṣyāmo na vadhiṣyāma kaṃ cana<BR>
12,010.005a	bhaikṣyam evācariṣyāma śarīrasyā vimokṣaṇāt<BR>
12,010.005c	na cedaṃ dāruṇaṃ yuddham abhaviṣyan mahīkṣitām<BR>
12,010.006a	prāṇasyānnam idaṃ sarvam iti vai kavayo viduḥ<BR>
12,010.006c	sthāvaraṃ jaṅgamaṃ caiva sarvaṃ prāṇasya bhojanam<BR>
12,010.007a	ādadānasya ced rājyaṃ ye ke cit paripanthinaḥ<BR>
12,010.007c	hantavyās ta iti prājñāḥ kṣatradharmavido viduḥ<BR>
12,010.008a	te sadoṣā hatāsmābhī rājyasya paripanthinaḥ<BR>
12,010.008c	tān hatvā bhuṅkṣva dharmeṇa yudhiṣṭhira mahīm imām<BR>
12,010.009a	yathā hi puruṣaḥ khātvā kūpam aprāpya codakam<BR>
12,010.009c	paṅkadigdho nivarteta karmedaṃ nas tathopamam<BR>
12,010.010a	yathāruhya mahāvṛkṣam apahṛtya tato madhu<BR>
12,010.010c	aprāśya nidhanaṃ gacchet karmedaṃ nas tathopamam<BR>
12,010.011a	yathā mahāntam adhvānam āśayā puruṣaḥ patan<BR>
12,010.011c	sa nirāśo nivarteta karmedaṃ nas tathopamam<BR>
12,010.012a	yathā śatrūn ghātayitvā puruṣaḥ kurusattama<BR>
12,010.012c	ātmānaṃ ghātayet paścāt karmedaṃ nas tathāvidham<BR>
12,010.013a	yathānnaṃ kṣudhito labdhvā na bhuñjīta yadṛcchayā<BR>
12,010.013c	kāmī ca kāminīṃ labdhvā karmedaṃ nas tathāvidham<BR>
12,010.014a	vayam evātra garhyā hi ye vayaṃ mandacetasaḥ<BR>
12,010.014c	tvāṃ rājann anugacchāmo jyeṣṭho 'yam iti bhārata<BR>
12,010.015a	vayaṃ hi bāhubalinaḥ kṛtavidyā manasvinaḥ<BR>
12,010.015c	klībasya vākye tiṣṭhāmo yathaivāśaktayas tathā<BR>
12,010.016a	agatīn kāgatīn asmān naṣṭārthān arthasiddhaye<BR>
12,010.016c	kathaṃ vai nānupaśyeyur janāḥ paśyanti yādṛśam<BR>
12,010.017a	āpatkāle hi saṃnyāsaḥ kartavya iti śiṣyate<BR>
12,010.017c	jarayābhiparītena śatrubhir vyaṃsitena ca<BR>
12,010.018a	tasmād iha kṛtaprajñās tyāgaṃ na paricakṣate<BR>
12,010.018c	dharmavyatikramaṃ cedaṃ manyante sūkṣmadarśinaḥ<BR>
12,010.019a	kathaṃ tasmāt samutpannas tanniṣṭhas tad upāśrayaḥ<BR>
12,010.019c	tad eva nindann āsīta śraddhā vānyatra gṛhyate<BR>
12,010.020a	śriyā vihīnair adhanair nāstikaiḥ saṃpravartitam<BR>
12,010.020c	vedavādasya vijñānaṃ satyābhāsam ivānṛtam<BR>
12,010.021a	śakyaṃ tu mauṇḍyam āsthāya bibhratātmānam ātmanā<BR>
12,010.021c	dharmacchadma samāsthāya āsituṃ na tu jīvitum<BR>
12,010.022a	śakyaṃ punar araṇyeṣu sukham ekena jīvitum<BR>
12,010.022c	abibhratā putrapautrān devarṣīn atithīn pitṝn<BR>
12,010.023a	neme mṛgāḥ svargajito na varāhā na pakṣiṇaḥ<BR>
12,010.023c	athaitena prakāreṇa puṇyam āhur na tāñ janāḥ<BR>
12,010.024a	yadi saṃnyāsataḥ siddhiṃ rājan kaś cid avāpnuyāt<BR>
12,010.024c	parvatāś ca drumāś caiva kṣipraṃ siddhim avāpnuyuḥ<BR>
12,010.025a	ete hi nityasaṃnyāsā dṛśyante nirupadravāḥ<BR>
12,010.025c	aparigrahavantaś ca satataṃ cātmacāriṇaḥ<BR>
12,010.026a	atha ced ātmabhāgyeṣu nānyeṣāṃ siddhim aśnute<BR>
12,010.026c	tasmāt karmaiva kartavyaṃ nāsti siddhir akarmaṇaḥ<BR>
12,010.027a	audakāḥ sṛṣṭayaś caiva jantavaḥ siddhim āpnuyuḥ<BR>
12,010.027c	yeṣām ātmaiva bhartavyo nānyaḥ kaś cana vidyate<BR>
12,010.027d*0011_01	te 'pi vai puruṣā loke parvatānām ihopamāḥ<BR>
12,010.028a	avekṣasva yathā svaiḥ svaiḥ karmabhir vyāpṛtaṃ jagat<BR>
12,010.028c	tasmāt karmaiva kartavyaṃ nāsti siddhir akarmaṇaḥ<BR>
12,011.001	arjuna uvāca<BR>
12,011.001a	atraivodāharantīmam itihāsaṃ purātanam<BR>
12,011.001c	tāpasaiḥ saha saṃvādaṃ śakrasya bharatarṣabha<BR>
12,011.002a	ke cid gṛhān parityajya vanam abhyagaman dvijāḥ<BR>
12,011.002c	ajātaśmaśravo mandāḥ kule jātāḥ pravavrajuḥ<BR>
12,011.003a	dharmo 'yam iti manvānā brahmacarye vyavasthitāḥ<BR>
12,011.003c	tyaktvā gṛhān pitṝṃś caiva tān indro 'nvakṛpāyata<BR>
12,011.004a	tān ābabhāṣe bhagavān pakṣī bhūtvā hiraṇmayaḥ<BR>
12,011.004c	suduṣkaraṃ manuṣyaiś ca yat kṛtaṃ vighasāśibhiḥ<BR>
12,011.005a	puṇyaṃ ca bata karmaiṣāṃ praśastaṃ caiva jīvitam<BR>
12,011.005c	saṃsiddhās te gatiṃ mukhyāṃ prāptā dharmaparāyaṇāḥ<BR>
12,011.006	ṛṣaya ūcuḥ<BR>
12,011.006a	aho batāyaṃ śakunir vighasāśān praśaṃsati<BR>
12,011.006c	asmān nūnam ayaṃ śāsti vayaṃ ca vighasāśinaḥ<BR>
12,011.007	śakunir uvāca<BR>
12,011.007a	nāhaṃ yuṣmān praśaṃsāmi paṅkadigdhān rajasvalān<BR>
12,011.007c	ucchiṣṭabhojino mandān anye vai vighasāśinaḥ<BR>
12,011.008	ṛṣaya ūcuḥ<BR>
12,011.008a	idaṃ śreyaḥ param iti vayam evābhyupāsmahe<BR>
12,011.008c	śakune brūhi yac chreyo bhṛśaṃ vai śraddadhāma te<BR>
12,011.009	śakunir uvāca<BR>
12,011.009a	yadi māṃ nābhiśaṅkadhvaṃ vibhajyātmānam ātmanā<BR>
12,011.009c	tato 'haṃ vaḥ pravakṣyāmi yāthātathyaṃ hitaṃ vacaḥ<BR>
12,011.010	ṛṣaya ūcuḥ<BR>
12,011.010a	śṛṇumas te vacas tāta panthāno viditās tava<BR>
12,011.010c	niyoge caiva dharmātman sthātum icchāma śādhi naḥ<BR>
12,011.011	śakunir uvāca<BR>
12,011.011a	catuṣpadāṃ gauḥ pravarā lohānāṃ kāñcanaṃ varam<BR>
12,011.011c	śabdānāṃ pravaro mantro brāhmaṇo dvipadāṃ varaḥ<BR>
12,011.012a	mantro 'yaṃ jātakarmādi brāhmaṇasya vidhīyate<BR>
12,011.012c	jīvato yo yathākālaṃ śmaśānanidhanād iti<BR>
12,011.013a	karmāṇi vaidikāny asya svargyaḥ panthās tv anuttamaḥ<BR>
12,011.013c	atha sarvāṇi karmāṇi mantrasiddhāni cakṣate<BR>
12,011.014a	āmnāyadṛḍhavādīni tathā siddhir iheṣyate<BR>
12,011.014c	māsārdhamāsā ṛtava ādityaśaśitārakam<BR>
12,011.015a	īhante sarvabhūtāni tad ṛtaṃ karmasaṅginām<BR>
12,011.015c	siddhikṣetram idaṃ puṇyam ayam evāśramo mahān<BR>
12,011.016a	atha ye karma nindanto manuṣyāḥ kāpathaṃ gatāḥ<BR>
12,011.016c	mūḍhānām arthahīnānāṃ teṣām enas tu vidyate<BR>
12,011.017a	devavaṃśān pitṛvaṃśān brahmavaṃśāṃś ca śāśvatān<BR>
12,011.017c	saṃtyajya mūḍhā vartante tato yānty aśrutīpatham<BR>
12,011.018a	etad vo 'stu tapo yuktaṃ dadānīty ṛṣicoditam<BR>
12,011.018c	tasmāt tad adhyavasatas tapasvi tapa ucyate<BR>
12,011.019a	devavaṃśān pitṛvaṃśān brahmavaṃśāṃś ca śāśvatān<BR>
12,011.019c	saṃvibhajya guroś caryāṃ tad vai duṣkaram ucyate<BR>
12,011.020a	devā vai duṣkaraṃ kṛtvā vibhūtiṃ paramāṃ gatāḥ<BR>
12,011.020c	tasmād gārhasthyam udvoḍhuṃ duṣkaraṃ prabravīmi vaḥ<BR>
12,011.021a	tapaḥ śreṣṭhaṃ prajānāṃ hi mūlam etan na saṃśayaḥ<BR>
12,011.021c	kuṭumbavidhinānena yasmin sarvaṃ pratiṣṭhitam<BR>
12,011.022a	etad vidus tapo viprā dvaṃdvātītā vimatsarāḥ<BR>
12,011.022c	tasmād vanaṃ madhyamaṃ ca lokeṣu tapa ucyate<BR>
12,011.023a	durādharṣaṃ padaṃ caiva gacchanti vighasāśinaḥ<BR>
12,011.023c	sāyaṃprātar vibhajyānnaṃ svakuṭumbe yathāvidhi<BR>
12,011.024a	dattvātithibhyo devebhyaḥ pitṛbhyaḥ svajanasya ca<BR>
12,011.024c	avaśiṣṭāni ye 'śnanti tān āhur vighasāśinaḥ<BR>
12,011.025a	tasmāt svadharmam āsthāya suvratāḥ satyavādinaḥ<BR>
12,011.025c	lokasya guravo bhūtvā te bhavanty anupaskṛtāḥ<BR>
12,011.026a	tridivaṃ prāpya śakrasya svargaloke vimatsarāḥ<BR>
12,011.026c	vasanti śāśvatīr varṣā janā duṣkarakāriṇaḥ<BR>
12,011.027a	tatas te tad vacaḥ śrutvā tasya dharmārthasaṃhitam<BR>
12,011.027c	utsṛjya nāstikagatiṃ gārhasthyaṃ dharmam āśritāḥ<BR>
12,011.028a	tasmāt tvam api durdharṣa dhairyam ālambya śāśvatam<BR>
12,011.028c	praśādhi pṛthivīṃ kṛtsnāṃ hatāmitrāṃ narottama<BR>
12,012.001	vaiśaṃpāyana uvāca<BR>
12,012.001a	arjunasya vacaḥ śrutvā nakulo vākyam abravīt<BR>
12,012.001c	rājānam abhisaṃprekṣya sarvadharmabhṛtāṃ varam<BR>
12,012.002a	anurudhya mahāprājño bhrātuś cittam ariṃdamaḥ<BR>
12,012.002c	vyūḍhorasko mahābāhus tāmrāsyo mitabhāṣitā<BR>
12,012.003a	viśākhayūpe devānāṃ sarveṣām agnayaś citāḥ<BR>
12,012.003c	tasmād viddhi mahārāja devān karmapathi sthitān<BR>
12,012.004a	anāstikān āstikānāṃ prāṇadāḥ pitaraś ca ye<BR>
12,012.004c	te 'pi karmaiva kurvanti vidhiṃ paśyasva pārthiva<BR>
12,012.004e	vedavādāpaviddhāṃs tu tān viddhi bhṛśanāstikān<BR>
12,012.005a	na hi vedoktam utsṛjya vipraḥ sarveṣu karmasu<BR>
12,012.005c	devayānena nākasya pṛṣṭham āpnoti bhārata<BR>
12,012.006a	atyāśramān ayaṃ sarvān ity āhur vedaniścayāḥ<BR>
12,012.006c	brāhmaṇāḥ śrutisaṃpannās tān nibodha janādhipa<BR>
12,012.007a	vittāni dharmalabdhāni kratumukhyeṣv avāsṛjan<BR>
12,012.007c	kṛtātmasu mahārāja sa vai tyāgī smṛto naraḥ<BR>
12,012.008a	anavekṣya sukhādānaṃ tathaivordhvaṃ pratiṣṭhitaḥ<BR>
12,012.008c	ātmatyāgī mahārāja sa tyāgī tāmasaḥ prabho<BR>
12,012.009a	aniketaḥ paripatan vṛkṣamūlāśrayo muniḥ<BR>
12,012.009c	apācakaḥ sadā yogī sa tyāgī pārtha bhikṣukaḥ<BR>
12,012.010a	krodhaharṣāv anādṛtya paiśunyaṃ ca viśāṃ pate<BR>
12,012.010c	vipro vedān adhīte yaḥ sa tyāgī gurupūjakaḥ<BR>
12,012.011a	āśramāṃs tulayā sarvān dhṛtān āhur manīṣiṇaḥ<BR>
12,012.011c	ekatas te trayo rājan gṛhasthāśrama ekataḥ<BR>
12,012.012a	samīkṣate tu yo 'rthaṃ vai kāmaṃ svargaṃ ca bhārata<BR>
12,012.012c	ayaṃ panthā maharṣīṇām iyaṃ lokavidāṃ gatiḥ<BR>
12,012.013a	iti yaḥ kurute bhāvaṃ sa tyāgī bharatarṣabha<BR>
12,012.013c	na yaḥ parityajya gṛhān vanam eti vimūḍhavat<BR>
12,012.014a	yadā kāmān samīkṣeta dharmavaitaṃsiko 'nṛjuḥ<BR>
12,012.014c	athainaṃ mṛtyupāśena kaṇṭhe badhnāti mṛtyurāṭ<BR>
12,012.015a	abhimānakṛtaṃ karma naitat phalavad ucyate<BR>
12,012.015c	tyāgayuktaṃ mahārāja sarvam eva mahāphalam<BR>
12,012.016a	śamo damas tapo dānaṃ satyaṃ śaucam athārjavam<BR>
12,012.016c	yajño dhṛtiś ca dharmaś ca nityam ārṣo vidhiḥ smṛtaḥ<BR>
12,012.017a	pitṛdevātithikṛte samārambho 'tra śasyate<BR>
12,012.017c	atraiva hi mahārāja trivargaḥ kevalaṃ phalam<BR>
12,012.018a	etasmin vartamānasya vidhau vipraniṣevite<BR>
12,012.018c	tyāginaḥ prasṛtasyeha nocchittir vidyate kva cit<BR>
12,012.019a	asṛjad dhi prajā rājan prajāpatir akalmaṣaḥ<BR>
12,012.019c	māṃ yakṣyantīti śāntātmā yajñair vividhadakṣiṇaiḥ<BR>
12,012.020a	vīrudhaś caiva vṛkṣāṃś ca yajñārthaṃ ca tathauṣadhīḥ<BR>
12,012.020c	paśūṃś caiva tathā medhyān yajñārthāni havīṃṣi ca<BR>
12,012.021a	gṛhasthāśramiṇas tac ca yajñakarma virodhakam<BR>
12,012.021c	tasmād gārhasthyam eveha duṣkaraṃ durlabhaṃ tathā<BR>
12,012.022a	tat saṃprāpya gṛhasthā ye paśudhānyasamanvitāḥ<BR>
12,012.022c	na yajante mahārāja śāśvataṃ teṣu kilbiṣam<BR>
12,012.023a	svādhyāyayajñā ṛṣayo jñānayajñās tathāpare<BR>
12,012.023c	athāpare mahāyajñān manasaiva vitanvate<BR>
12,012.023d@001_0001	idam anyan mahārāja vidvadbhiḥ kathitaṃ mama<BR>
12,012.023d@001_0002	bhūmir agniś ca vāyuś ca na cāpo na divākaraḥ<BR>
12,012.023d@001_0003	nakṣatrāṇi na candraś ca na diśaḥ kāla eva ca<BR>
12,012.023d@001_0004	śabdaḥ sparśaś ca rūpaṃ ca na gandho na rasaḥ kva cit<BR>
12,012.023d@001_0005	na ca santi pramāṇāni yaiḥ prameyaṃ prasādhyate<BR>
12,012.023d@001_0006	pratyakṣam anumānaṃ ca nopamānam athāgamaḥ<BR>
12,012.023d@001_0007	nārthāpattir na caitihyaṃ dṛṣṭānto na ca saṃśayaḥ<BR>
12,012.023d@001_0008	na kva cin nirṇayo rājan nādharmo dharma eva ca<BR>
12,012.023d@001_0009	tiryak ca sthāvaraṃ caiva na devā na ca mānuṣāḥ<BR>
12,012.023d@001_0010	varṇāśramavibhāgaś ca na ca kartā na karmakṛt<BR>
12,012.023d@001_0011	na cārthaś ca vibhūtiś ca na cārthasya viceṣṭitam<BR>
12,012.023d@001_0012	tamobhūtam idaṃ sarvam anālokaṃ jagan nṛpa<BR>
12,012.023d@001_0013	na cātmā vidyamāno 'pi manasā yogam ṛcchati<BR>
12,012.023d@001_0014	acetanaṃ manas tv āsīd ātmā eva sacetanaḥ<BR>
12,012.023d@001_0015	īśvaraś cetanas tv ekas tenedaṃ gahanīkṛtam<BR>
12,012.023d@001_0016	mantrāś ca cetanā rājan na ca dehena yojitāḥ<BR>
12,012.023d@001_0017	te ca viśvasṛjo nāma ṛṣayo mantradevatāḥ<BR>
12,012.023d@001_0018	caitanyam īśvarāt prāpya brahmāṇḍaṃ tair vinirmitam<BR>
12,012.023d@001_0019	iṣṭvā viśvasṛjaṃ yajñaṃ nirmitaḥ prapitāmahaḥ<BR>
12,012.023d@001_0020	sṛṣṭis tena samārabdhā prasādād īśvarasya ca<BR>
12,012.023d@001_0021	caitanyam īśvarasyaitad yenedaṃ cetanaṃ jagat<BR>
12,012.023d@001_0022	yogena ca samāviṣṭaṃ jagat kṛtsnaṃ ca śaṃbhunā<BR>
12,012.023d@001_0023	dharmaś cārthaś ca kāmaś ca ukto mokṣaś ca saṃkṣaye<BR>
12,012.023d@001_0024	brahmaṇaḥ parameśasya īśvareṇa yadṛcchayā<BR>
12,012.023d@001_0025	ajño jantur anīśaś ca bhājanaṃ sukhaduḥkhayoḥ<BR>
12,012.023d@001_0026	īśvaraprerito gacchet svargaṃ vā śvabhram eva vā<BR>
12,012.023d@001_0027	pradhānaṃ puruṣaṃ caiva ātmānaṃ sarvadehinām<BR>
12,012.023d@001_0028	manasā viṣayaṃ caiva cetanena pracoditāḥ<BR>
12,012.023d@001_0029	sukhaduḥkhena yujyante karmabhiś ca pracoditāḥ<BR>
12,012.023d@001_0030	varṇāśramavibhāgaś ca īśvareṇa pravartitaḥ<BR>
12,012.023d@001_0031	sadevāsuragandharvaṃ tenedaṃ nirmitaṃ jagat<BR>
12,012.023d@001_0032	tvaṃ cānye ca mahārāja īśvarasya vaśe sthitāḥ<BR>
12,012.023d@001_0033	jīvante ca mriyante ca na svatantrāḥ kathaṃ cana<BR>
12,012.023d@001_0034	hitvā hitvā ca bhūtāni hatvā sarvam idaṃ jagat<BR>
12,012.023d@001_0035	yajate karmaṇā devaṃ na sa pāpena lipyate<BR>
12,012.023d@001_0036	hiṃsātmakāni karmāṇi sarveṣāṃ gṛhamedhinām<BR>
12,012.023d@001_0037	devatānām ṛṣīṇāṃ ca te ca yānti parāṃ gatim<BR>
12,012.023d@001_0038	pātitāḥ śatravaḥ pūrvaṃ sarvatra vasudhādhipaiḥ<BR>
12,012.023d@001_0039	prajānāṃ hitakāmaiś ca ātmanaś ca hitaiṣibhiḥ<BR>
12,012.023d@001_0040	yadi tatra bhavet pāpaṃ kathaṃ te svargam āsthitāḥ<BR>
12,012.023d@001_0041	na prāptā narakaṃ rājan veṣṭitāḥ pāpakarmabhiḥ<BR>
12,012.024a	evaṃ dānasamādhānaṃ mārgam ātiṣṭhato nṛpa<BR>
12,012.024c	dvijāter brahmabhūtasya spṛhayanti divaukasaḥ<BR>
12,012.025a	sa ratnāni vicitrāṇi saṃbhṛtāni tatas tataḥ<BR>
12,012.025c	makheṣv anabhisaṃtyajya nāstikyam abhijalpasi<BR>
12,012.025e	kuṭumbam āsthite tyāgaṃ na paśyāmi narādhipa<BR>
12,012.026a	rājasūyāśvamedheṣu sarvamedheṣu vā punaḥ<BR>
12,012.026c	ya cānye kratavas tāta brāhmaṇair abhipūjitāḥ<BR>
12,012.026e	tair yajasva mahārāja śakro devapatir yathā<BR>
12,012.027a	rājñaḥ pramādadoṣeṇa dasyubhiḥ parimuṣyatām<BR>
12,012.027c	aśaraṇyaḥ prajānāṃ yaḥ sa rājā kalir ucyate<BR>
12,012.028a	aśvān gāś caiva dāsīś ca kareṇūś ca svalaṃkṛtāḥ<BR>
12,012.028c	grāmāñ janapadāṃś caiva kṣetrāṇi ca gṛhāṇi ca<BR>
12,012.029a	apradāya dvijātibhyo mātsaryāviṣṭacetasaḥ<BR>
12,012.029c	vayaṃ te rājakalayo bhaviṣyāmo viśāṃ pate<BR>
12,012.030a	adātāro 'śaraṇyāś ca rājakilbiṣabhāginaḥ<BR>
12,012.030c	duḥkhānām eva bhoktāro na sukhānāṃ kadā cana<BR>
12,012.031a	aniṣṭvā ca mahāyajñair akṛtvā ca pitṛsvadhām<BR>
12,012.031c	tīrtheṣv anabhisaṃtyajya pravrajiṣyasi ced atha<BR>
12,012.032a	chinnābhram iva gantāsi vilayaṃ māruteritam<BR>
12,012.032c	lokayor ubhayor bhraṣṭo hy antarāle vyavasthitaḥ<BR>
12,012.033a	antar bahiś ca yat kiṃ cin manovyāsaṅgakārakam<BR>
12,012.033c	parityajya bhavet tyāgī na yo hitvā pratiṣṭhate<BR>
12,012.034a	etasmin vartamānasya vidhau vipraniṣevite<BR>
12,012.034c	brāhmaṇasya mahārāja nocchittir vidyate kva cit<BR>
12,012.035a	nihatya śatrūṃs tarasā samṛddhān; śakro yathā daityabalāni saṃkhye<BR>
12,012.035c	kaḥ pārtha śocen nirataḥ svadharme; pūrvaiḥ smṛte pārthiva śiṣṭajuṣṭe<BR>
12,012.035d*0012_01	na cāpi śociti hatāḥ svadharme<BR>
12,012.035d*0012_02	pūrvaiḥ kṛte pārthivamukhyamukhyaiḥ<BR>
12,012.036a	kṣātreṇa dharmeṇa parākrameṇa; jitvā mahīṃ mantravidbhyaḥ pradāya<BR>
12,012.036c	nākasya pṛṣṭhe 'si narendra gantā; na śocitavyaṃ bhavatādya pārtha<BR>
12,013.001	sahadeva uvāca<BR>
12,013.001a	na bāhyaṃ dravyam utsṛjya siddhir bhavati bhārata<BR>
12,013.001c	śārīraṃ dravyam utsṛjya siddhir bhavati vā na vā<BR>
12,013.002a	bāhyadravyavimuktasya śārīreṣu ca gṛdhyataḥ<BR>
12,013.002c	yo dharmo yat sukhaṃ vā syād dviṣatāṃ tat tathāstu naḥ<BR>
12,013.003a	śārīraṃ dravyam utsṛjya pṛthivīm anuśāsataḥ<BR>
12,013.003c	yo dharmo yat sukhaṃ vā syāt suhṛdāṃ tat tathāstu naḥ<BR>
12,013.004a	dvyakṣaras tu bhaven mṛtyus tryakṣaraṃ brahma śāśvatam<BR>
12,013.004c	mameti ca bhaven mṛtyur na mameti ca śāśvatam<BR>
12,013.005a	brahmamṛtyū ca tau rājann ātmany eva samāśritau<BR>
12,013.005c	adṛśyamānau bhūtāni yodhayetām asaṃśayam<BR>
12,013.006a	avināśo 'sya sattvasya niyato yadi bhārata<BR>
12,013.006c	bhittvā śarīraṃ bhūtānāṃ na hiṃsā pratipatsyate<BR>
12,013.007a	athāpi ca sahotpattiḥ sattvasya pralayas tathā<BR>
12,013.007c	naṣṭe śarīre naṣṭaṃ syād vṛthā ca syāt kriyāpathaḥ<BR>
12,013.008a	tasmād ekāntam utsṛjya pūrvaiḥ pūrvataraiś ca yaḥ<BR>
12,013.008c	panthā niṣevitaḥ sadbhiḥ sa niṣevyo vijānatā<BR>
12,013.008d*0013_01	svāyaṃbhuvena manunā tathānyaiś cakravartibhiḥ<BR>
12,013.008d*0013_02	yady ayaṃ hy adhamaḥ panthāḥ kasmāt tais tair niṣevitaḥ<BR>
12,013.008d*0013_03	kṛtatretādiyuktāni guṇavanti ca bhārata<BR>
12,013.008d*0013_04	yugāni bahuśas taiś ca bhukteyam avanir nṛpa<BR>
12,013.009a	labdhvāpi pṛthivīṃ kṛtsnāṃ sahasthāvarajaṅgamām<BR>
12,013.009c	na bhuṅkte yo nṛpaḥ samyaṅ niṣphalaṃ tasya jīvitam<BR>
12,013.010a	atha vā vasato rājan vane vanyena jīvataḥ<BR>
12,013.010c	dravyeṣu yasya mamatā mṛtyor āsye sa vartate<BR>
12,013.011a	bāhyābhyantarabhūtānāṃ svabhāvaṃ paśya bhārata<BR>
12,013.011c	ye tu paśyanti tadbhāvaṃ mucyante mahato bhayāt<BR>
12,013.012a	bhavān pitā bhavān mātā bhavān bhrātā bhavān guruḥ<BR>
12,013.012c	duḥkhapralāpān ārtasya tasmān me kṣantum arhasi<BR>
12,013.013a	tathyaṃ vā yadi vātathyaṃ yan mayaitat prabhāṣitam<BR>
12,013.013c	tad viddhi pṛthivīpāla bhaktyā bharatasattama<BR>
12,014.001	vaiśaṃpāyana uvāca<BR>
12,014.001a	avyāharati kaunteye dharmarāje yudhiṣṭhire<BR>
12,014.001c	bhrātṝṇāṃ bruvatāṃ tāṃs tān vividhān vedaniścayān<BR>
12,014.002a	mahābhijanasaṃpannā śrīmaty āyatalocanā<BR>
12,014.002c	abhyabhāṣata rājendraṃ draupadī yoṣitāṃ varā<BR>
12,014.003a	āsīnam ṛṣabhaṃ rājñāṃ bhrātṛbhiḥ parivāritam<BR>
12,014.003c	siṃhaśārdūlasadṛśair vāraṇair iva yūthapam<BR>
12,014.004a	abhimānavatī nityaṃ viśeṣeṇa yudhiṣṭhire<BR>
12,014.004c	lālitā satataṃ rājñā dharmajñā dharmadarśinī<BR>
12,014.005a	āmantrya vipulaśroṇī sāmnā paramavalgunā<BR>
12,014.005c	bhartāram abhisaṃprekṣya tato vacanam abravīt<BR>
12,014.006a	ime te bhrātaraḥ pārtha śuṣyanta stokakā iva<BR>
12,014.006c	vāvāśyamānās tiṣṭhanti na cainān abhinandase<BR>
12,014.007a	nandayaitān mahārāja mattān iva mahādvipān<BR>
12,014.007c	upapannena vākyena satataṃ duḥkhabhāginaḥ<BR>
12,014.008a	kathaṃ dvaitavane rājan pūrvam uktvā tathā vacaḥ<BR>
12,014.008c	bhrātṝn etān sma sahitāñ śītavātātapārditān<BR>
12,014.009a	vayaṃ duryodhanaṃ hatvā mṛdhe bhokṣyāma medinīm<BR>
12,014.009c	saṃpūrṇāṃ sarvakāmānām āhave vijayaiṣiṇaḥ<BR>
12,014.010a	virathāṃś ca rathān kṛtvā nihatya ca mahāgajān<BR>
12,014.010c	saṃstīrya ca rathair bhūmiṃ sasādibhir ariṃdamāḥ<BR>
12,014.011a	yajatāṃ vividhair yajñaiḥ samṛddhair āptadakṣiṇaiḥ<BR>
12,014.011c	vanavāsakṛtaṃ duḥkhaṃ bhaviṣyati sukhāya naḥ<BR>
12,014.012a	ity etān evam uktvā tvaṃ svayaṃ dharmabhṛtāṃ vara<BR>
12,014.012c	katham adya punar vīra vinihaṃsi manāṃsy uta<BR>
12,014.013a	na klībo vasudhāṃ bhuṅkte na klībo dhanam aśnute<BR>
12,014.013c	na klībasya gṛhe putrā matsyāḥ paṅka ivāsate<BR>
12,014.014a	nādaṇḍaḥ kṣatriyo bhāti nādaṇḍo bhūtim aśnute<BR>
12,014.014c	nādaṇḍasya prajā rājñaḥ sukham edhanti bhārata<BR>
12,014.014d@002_0001	sadevāsuragandharvair apsarobhir vibhūṣitam<BR>
12,014.014d@002_0002	rakṣobhir guhyakair nāgair manuṣyaiś ca vibhūṣitam<BR>
12,014.014d@002_0003	trivargeṇa ca saṃpūrṇaṃ trivargasyāgamena ca<BR>
12,014.014d@002_0004	daṇḍenābhyāhṛtaṃ sarvaṃ jagad bhogāya kalpate<BR>
12,014.014d@002_0005	svayaṃbhuvaṃ mahīpāla āgamaṃ śṛṇu śāśvatam<BR>
12,014.014d@002_0006	viprāṇāṃ viditaś cāyaṃ tava caiva viśāṃ pate<BR>
12,014.014d@002_0007	arājake hi loke 'smin sarvato vidrute bhayāt<BR>
12,014.014d@002_0008	rakṣārtham asya lokasya rājānam asṛjat prabhuḥ<BR>
12,014.014d@002_0009	mahākāyaṃ mahāvīryaṃ pālane jagataḥ kṣamam<BR>
12,014.014d@002_0010	anilāgniyamārkāṇām indrasya varuṇasya ca<BR>
12,014.014d@002_0011	candravitteśayoś caiva mātrā nirhṛtya śāśvatīḥ<BR>
12,014.014d@002_0012	yasmād eṣāṃ surendrāṇāṃ saṃbhavaty aṃśato nṛpaḥ<BR>
12,014.014d@002_0013	tasmād abhibhavaty eṣa sarvabhūtāni tejasā<BR>
12,014.014d@002_0014	tapaty ādityavac caiva cakṣūṃṣi ca manāṃsi ca<BR>
12,014.014d@002_0015	na cainaṃ bhuvi śaknoti kaś cid apy abhivīkṣitum<BR>
12,014.014d@002_0016	so 'gnir bhavati vāyuś ca so 'rkaḥ somaś ca dharmarāṭ<BR>
12,014.014d@002_0017	sa kuberaḥ sa varuṇaḥ sa mahendraḥ pratāpavān<BR>
12,014.014d@002_0018	pitāmahasya devasya viṣṇoḥ śarvasya caiva hi<BR>
12,014.014d@002_0019	ṛṣīṇāṃ caiva sarveṣāṃ tasmiṃs tejaḥ pratiṣṭhitam<BR>
12,014.014d@002_0020	bālo 'pi nāvamantavyo manuṣya iti bhūmipaḥ<BR>
12,014.014d@002_0021	mahatī devatā hy eṣā nararūpeṇa tiṣṭhati<BR>
12,014.014d@002_0022	ekam eva dahaty agnir naraṃ durupasarpiṇam<BR>
12,014.014d@002_0023	kulaṃ dahati rājāgniḥ sapaśudravyasaṃcayam<BR>
12,014.014d@002_0024	dhṛtarāṣṭrakulaṃ dagdhaṃ krodhodbhūtena vahninā<BR>
12,014.014d@002_0025	pratyakṣam etal lokasya saṃśayo na hi vidyate<BR>
12,014.014d@002_0026	kulajo vṛttasaṃpanno dhārmikaś ca mahīpatiḥ<BR>
12,014.014d@002_0027	prajānāṃ pālane yuktaḥ pūjyate daivatair api<BR>
12,014.014d@002_0028	kāryaṃ yo 'vekṣya śaktiṃ ca deśakālau ca tattvataḥ<BR>
12,014.014d@002_0029	kurute dharmasiddhyarthaṃ vaiśvarūpyaṃ punaḥ punaḥ<BR>
12,014.014d@002_0030	tasya prasāde padmā śrīr vijayaś ca parākrame<BR>
12,014.014d@002_0031	mṛtyuś ca vasati krodhe sarvatejomayo hi saḥ<BR>
12,014.014d@002_0032	taṃ yas tu dveṣṭi saṃmohāt sa vinaśyati mānavaḥ<BR>
12,014.014d@002_0033	tasya hy āśu vināśāya rājāpi kurute manaḥ<BR>
12,014.014d@002_0034	tasmād dharmaṃ yam iṣṭeṣu sa vyavasyati pārthivaḥ<BR>
12,014.014d@002_0035	aniṣṭaṃ cāpy aniṣṭeṣu tad dharmaṃ na vicālayet<BR>
12,014.014d@002_0036	tasyārthe sarvabhūtānāṃ goptāraṃ dharmam ātmajam<BR>
12,014.014d@002_0037	brahmatejomayaṃ daṇḍam asṛjat pūrvam īśvaraḥ<BR>
12,014.014d@002_0038	tasya sarvāṇi bhūtāni sthāvarāṇi carāṇi ca<BR>
12,014.014d@002_0039	bhayād bhogāya kalpante dharmān na vicalanti ca<BR>
12,014.014d@002_0040	deśakālau ca śaktiṃ ca kāryaṃ cāvekṣya tattvataḥ<BR>
12,014.014d@002_0041	yathārhataḥ saṃpraṇayen nareṣv anyāyavartiṣu<BR>
12,014.014d@002_0042	sa rājā puruṣo daṇḍaḥ sa netā śāsitā ca saḥ<BR>
12,014.014d@002_0043	varṇānām āśramāṇāṃ ca dharmaprabhur athāvyayaḥ<BR>
12,014.014d@002_0044	daṇḍaḥ śāsti prajāḥ sarvā daṇḍa evābhirakṣati<BR>
12,014.014d@002_0045	daṇḍaḥ supteṣu jāgarti daṇḍaṃ dharmaṃ vidur budhāḥ<BR>
12,014.014d@002_0046	susamīkṣya dhṛto daṇḍaḥ sarvā rañjayati prajāḥ<BR>
12,014.014d@002_0047	asamīkṣya praṇītas tu vināśayati sarvataḥ<BR>
12,014.014d@002_0048	yadi na praṇayed rājā daṇḍaṃ daṇḍyeṣv atandritaḥ<BR>
12,014.014d@002_0049	śūle matsyān ivādhakṣyan durbalān balavattarāḥ<BR>
12,014.014d@002_0050	kāko 'dyāc ca puroḍāśaṃ śvā caivāvalihed dhaviḥ<BR>
12,014.014d@002_0051	svāmitvaṃ na kva cic ca syāt prapadyetādharottaram<BR>
12,014.014d@002_0052	sarvo daṇḍajito loko durlabhas tu śucir naraḥ<BR>
12,014.014d@002_0053	daṇḍasya hi bhayāt sarvaṃ jagad bhogāya kalpate<BR>
12,014.014d@002_0054	devadānavagandharvā rakṣāṃsi patagoragāḥ<BR>
12,014.014d@002_0055	te 'pi bhogāya kalpante daṇḍenaivābhipīḍitāḥ<BR>
12,014.014d@002_0056	dūṣyeyuḥ sarvavarṇāś ca bhidyeran sarvasetavaḥ<BR>
12,014.014d@002_0057	sarvalokaprakopaś ca bhaved daṇḍasya vibhramāt<BR>
12,014.014d@002_0058	yatra śyāmo lohitākṣo daṇḍaś carati pāpahā<BR>
12,014.014d@002_0059	prajās tatra na muhyanti netā cet sādhu paśyati<BR>
12,014.014d@002_0060	āhus tasya praṇetāraṃ rājānaṃ satyavādinam<BR>
12,014.014d@002_0061	samīkṣyakāriṇaṃ prājñaṃ dharmakāmārthakovidam<BR>
12,014.014d@002_0062	taṃ rājā praṇayan samyak svargāyābhipravartate<BR>
12,014.014d@002_0063	kāmātmā viṣayī kṣudro daṇḍenaiva nihanyate<BR>
12,014.014d@002_0064	daṇḍo hi sumahātejā durdharaś cākṛtātmabhiḥ<BR>
12,014.014d@002_0065	dharmād vicalitaṃ hanti nṛpam eva sabāndhavam<BR>
12,014.014d@002_0066	tato durgaṃ ca rāṣṭraṃ ca lokaṃ ca sacarācaram<BR>
12,014.014d@002_0067	antarikṣagatāṃś caiva munīn devāṃś ca hiṃsati<BR>
12,014.014d@002_0068	so 'sahāyena mūḍhena lubdhenākṛtabuddhinā<BR>
12,014.014d@002_0069	aśakyo nyāyato netuṃ viṣayāṃś caiva sevatā<BR>
12,014.014d@002_0070	śucinā satyasaṃdhena nītiśāstrānusāriṇā<BR>
12,014.014d@002_0071	daṇḍaḥ praṇetuṃ śakyo hi susahāyena dhīmatā<BR>
12,014.014d@002_0072	svarāṣṭre nyāyavartī syād bhṛśaṃ daṇḍaś ca śatruṣu<BR>
12,014.014d@002_0073	suhṛt svajihmaḥ snigdheṣu brāhmaṇeṣu kṣamānvitaḥ<BR>
12,014.014d@002_0074	evaṃvṛttasya rājñas tu śiloñchenāpi jīvataḥ<BR>
12,014.014d@002_0075	vistīryeta yaśo loke tailabindhur ivāmbhasi<BR>
12,014.014d@002_0076	atas tu viparītasya nṛpater akṛtātmanaḥ<BR>
12,014.014d@002_0077	saṃkṣipyeta yaśo loke ghṛtabindur ivāmbhasi<BR>
12,014.014d@002_0078	devadevena rudreṇa brahmaṇā ca mahīpate<BR>
12,014.014d@002_0079	viṣṇunā caiva devena śakreṇa ca mahātmanā<BR>
12,014.014d@002_0080	lokapālaiś ca bhūtaiś ca pāṇḍavaiś ca mahātmabhiḥ<BR>
12,014.014d@002_0081	dharmād vicalitā rājan dhārtarāṣṭrā nipātitāḥ<BR>
12,014.014d@002_0082	adhārmikā durācārāḥ sasainyā vinipātitāḥ<BR>
12,014.014d@002_0083	tān nihatya na doṣas te svalpo 'pi jagatīpate<BR>
12,014.014d@002_0084	chalena māyayā vātha kṣatradharmeṇa vā nṛpa<BR>
12,014.015a	mitratā sarvabhūteṣu dānam adhyayanaṃ tapaḥ<BR>
12,014.015c	brāhmaṇasyaiṣa dharmaḥ syān na rājño rājasattama<BR>
12,014.016a	asatāṃ pratiṣedhaś ca satāṃ ca paripālanam<BR>
12,014.016c	eṣa rājñāṃ paro dharmaḥ samare cāpalāyanam<BR>
12,014.017a	yasmin kṣamā ca krodhaś ca dānādāne bhayābhaye<BR>
12,014.017c	nigrahānugrahau cobhau sa vai dharmavid ucyate<BR>
12,014.018a	na śrutena na dānena na sāntvena na cejyayā<BR>
12,014.018c	tvayeyaṃ pṛthivī labdhā notkocena tathāpy uta<BR>
12,014.019a	yat tad balam amitrāṇāṃ tathā vīrasamudyatam<BR>
12,014.019c	hastyaśvarathasaṃpannaṃ tribhir aṅgair mahattaram<BR>
12,014.020a	rakṣitaṃ droṇakarṇābhyām aśvatthāmnā kṛpeṇa ca<BR>
12,014.020c	tat tvayā nihataṃ vīra tasmād bhuṅkṣva vasuṃdharām<BR>
12,014.021a	jambūdvīpo mahārāja nānājanapadāyutaḥ<BR>
12,014.021c	tvayā puruṣaśārdūla daṇḍena mṛditaḥ prabho<BR>
12,014.022a	jambūdvīpena sadṛśaḥ krauñcadvīpo narādhipa<BR>
12,014.022c	apareṇa mahāmeror daṇḍena mṛditas tvayā<BR>
12,014.023a	krauñcadvīpena sadṛśaḥ śākadvīpo narādhipa<BR>
12,014.023c	pūrveṇa tu mahāmeror daṇḍena mṛditas tvayā<BR>
12,014.024a	uttareṇa mahāmeroḥ śākadvīpena saṃmitaḥ<BR>
12,014.024c	bhadrāśvaḥ puruṣavyāghra daṇḍena mṛditas tvayā<BR>
12,014.025a	dvīpāś ca sāntaradvīpā nānājanapadālayāḥ<BR>
12,014.025c	vigāhya sāgaraṃ vīra daṇḍena mṛditās tvayā<BR>
12,014.026a	etāny apratimāni tvaṃ kṛtvā karmāṇi bhārata<BR>
12,014.026c	na prīyase mahārāja pūjyamāno dvijātibhiḥ<BR>
12,014.027a	sa tvaṃ bhrātṝn imān dṛṣṭvā pratinandasva bhārata<BR>
12,014.027c	ṛṣabhān iva saṃmattān gajendrān ūrjitān iva<BR>
12,014.028a	amarapratimāḥ sarve śatrusāhāḥ paraṃtapāḥ<BR>
12,014.028c	eko 'pi hi sukhāyaiṣāṃ kṣamaḥ syād iti me matiḥ<BR>
12,014.029a	kiṃ punaḥ puruṣavyāghrāḥ patayo me nararṣabhāḥ<BR>
12,014.029c	samastānīndriyāṇīva śarīrasya viceṣṭane<BR>
12,014.030a	anṛtaṃ mābravīc chvaśrūḥ sarvajñā sarvadarśinī<BR>
12,014.030c	yudhiṣṭhiras tvāṃ pāñcāli sukhe dhāsyaty anuttame<BR>
12,014.031a	hatvā rājasahasrāṇi bahūny āśuparākramaḥ<BR>
12,014.031c	tad vyarthaṃ saṃprapaśyāmi mohāt tava janādhipa<BR>
12,014.032a	yeṣām unmattako jyeṣṭhaḥ sarve tasyopacāriṇaḥ<BR>
12,014.032c	tavonmādena rājendra sonmādāḥ sarvapāṇḍavāḥ<BR>
12,014.033a	yadi hi syur anunmattā bhrātaras te janādhipa<BR>
12,014.033c	baddhvā tvāṃ nāstikaiḥ sārdhaṃ praśāseyur vasuṃdharām<BR>
12,014.034a	kurute mūḍham evaṃ hi yaḥ śreyo nādhigacchati<BR>
12,014.034c	dhūpair añjanayogaiś ca nasyakarmabhir eva ca<BR>
12,014.034e	bheṣajaiḥ sa cikitsyaḥ syād ya unmārgeṇa gacchati<BR>
12,014.034f*0014_01	unmattir apanetavyā tava rājan yadṛcchayā<BR>
12,014.035a	sāhaṃ sarvādhamā loke strīṇāṃ bharatasattama<BR>
12,014.035c	tathā vinikṛtāmitrair yāham icchāmi jīvitum<BR>
12,014.035d@003_0001	dhṛtarāṣṭrasutā rājan nityam utpathagāminaḥ<BR>
12,014.035d@003_0002	tādṛśānāṃ vadhe doṣaṃ nāhaṃ paśyāmi karhi cit<BR>
12,014.035d@003_0003	imāṃś cośanasā gītāñ ślokāñ śṛṇu narādhipa<BR>
12,014.035d@003_0004	ātmahantārthahantā ca bandhuhantā viṣapradaḥ<BR>
12,014.035d@003_0005	ātharvaṇena hantā ca yaś ca bhāryāṃ parāmṛśet<BR>
12,014.035d@003_0006	nirdoṣaṃ vadham eteṣāṃ ṣaṇṇām apy ātatāyinām<BR>
12,014.035d@003_0007	brahmā provāca bhagavān bhārgavāya mahātmane<BR>
12,014.035d@003_0008	brahmakṣatraviśāṃ rājan satpathe vartatām api<BR>
12,014.035d@003_0009	prasahyāgāram āgamya hantāraṃ garadaṃ tathā<BR>
12,014.035d@003_0010	abhakṣyāpeyadātāram agnidaṃ ca niśātayet<BR>
12,014.035d@003_0011	mārga eṣa mahīpānāṃ gobrāhmaṇavadheṣu ca<BR>
12,014.035d@003_0012	keśagrahe ca nārīṇām api yudhyet pitāmaham<BR>
12,014.035d@003_0013	brahmāṇaṃ devadeveśaṃ kiṃ punaḥ pāpakāriṇam<BR>
12,014.035d@003_0014	gobrāhmaṇārthe vyasane ca rājñāṃ<BR>
12,014.035d@003_0015	rāṣṭropamarde svaśarīrahetoḥ<BR>
12,014.035d@003_0016	strīṇāṃ ca vikruṣṭarutāni śrutvā<BR>
12,014.035d@003_0017	vipro 'pi yudhyeta mahāprabhāvaḥ<BR>
12,014.035d@003_0018	dharmād vicalitaṃ vipraṃ nihanyād ātatāyinam<BR>
12,014.035d@003_0019	tasyānyatra vadhaṃ vidvān manasāpi na cintayet<BR>
12,014.035d@003_0020	gobrāhmaṇavadhe vṛttaṃ mantratrāṇārtham eva ca<BR>
12,014.035d@003_0021	na hanyāt kṣatriyo vipraṃ svakuṭumbasya cātyaye<BR>
12,014.035d@003_0022	taskareṇa nṛśaṃsena dharmāt pracalitena ca<BR>
12,014.035d@003_0023	kṣatrabandhuḥ paraṃ śaktyā yudhyed vipreṇa saṃyuge<BR>
12,014.035d@003_0024	ātatāyinam āyāntam api vedāntagaṃ raṇe<BR>
12,014.035d@003_0025	jighāṃsantaṃ jighāṃsīyān na tena bhrūṇahā bhavet<BR>
12,014.035d@003_0026	brāhmaṇaḥ kṣatriyo vaiśyaḥ śūdro vāpy antyajo 'tha vā<BR>
12,014.035d@003_0027	na hanyād brāhmaṇaṃ śāntaṃ tṛṇenāpi kadā cana<BR>
12,014.035d@003_0028	brāhmaṇāyāvaguryeta spṛṣṭe gurutaraṃ bhavet<BR>
12,014.035d@003_0029	varṣāṇāṃ triśataṃ pāpaḥ pratiṣṭhāṃ nādhigacchati<BR>
12,014.035d@003_0030	sahasraṃ tv eva varṣāṇi nihatya narake patet<BR>
12,014.035d@003_0031	tasmān naivāpaguryād dhi naiva śastraṃ nipātayet<BR>
12,014.035d@003_0032	śoṇitaṃ yāvataḥ pāṃsūn gṛhṇātīti hi dhāraṇā<BR>
12,014.035d@003_0033	tāvatīḥ sa samāḥ pāpo narake parivartate<BR>
12,014.035d@003_0034	tvagasthibhedaṃ viprasya yaḥ kuryāt kārayeta vā<BR>
12,014.035d@003_0035	brahmahā sa tu vijñeyaḥ prāyaścittī narādhamaḥ<BR>
12,014.035d@003_0036	śrotriyaṃ brāhmaṇaṃ hatvā tathātreyīṃ ca brāhmaṇīm<BR>
12,014.035d@003_0037	caturviṃśativarṣāṇi cared brahmahaṇo vratam<BR>
12,014.035d@003_0038	dviguṇā brahmahatyeyaṃ sarvaiḥ proktā manīṣibhiḥ<BR>
12,014.035d@003_0039	prāyaścittam akurvāṇaṃ kṛtāṅkaṃ vipravāsayet<BR>
12,014.035d@003_0040	brāhmaṇaṃ kṣatriyaṃ vaiśyaṃ śūdraṃ vā ghātayen nṛpaḥ<BR>
12,014.035d@003_0041	brahmaghnaṃ taskaraṃ caiva mā bhūdevaṃ cariṣyati<BR>
12,014.035d@003_0042	chittvā hastau ca pādau nāsikoṣṭhau ca bhūpatiḥ<BR>
12,014.035d@003_0043	brahmaghnaṃ cottamaṃ pāpaṃ netroddhāreṇa yojayet<BR>
12,014.035d@003_0044	śūdrasyaiṣa smṛto daṇḍas tadvad rājanyavaiśyayoḥ<BR>
12,014.035d@003_0045	prāyaścittam akurvāṇaṃ brāhmaṇaṃ tu pravāsayet<BR>
12,014.035d@003_0046	kṣatriyaṃ vaiśyaśūdrau vā śastreṇaiva tu ghātayet<BR>
12,014.035d@003_0047	brahmaghnān brāhmaṇān rājā kṛtāṅkān vipravāsayet<BR>
12,014.035d@003_0048	vikalendriyāṃs trivarṇāṃś ca caṇḍālaiḥ saha vāsayet<BR>
12,014.035d@003_0049	taiś ca yaḥ saṃpibet kaś cit sa piban brahmahā bhavet<BR>
12,014.035d@003_0050	pretānāṃ na ca deyāni piṇḍadānāni kena cit<BR>
12,014.035d@003_0051	kṛṣṇavarṇā virūpā ca nirṇītā lambamūrdhajā<BR>
12,014.035d@003_0052	dunoty adṛṣṭā kartāraṃ brahmahatyeti tāṃ viduḥ<BR>
12,014.035d@003_0053	brahmaghnena pibantaś ca viprā deśāḥ purāṇi ca<BR>
12,014.035d@003_0054	acirād eva pīḍyante durbhikṣavyādhitaskaraiḥ<BR>
12,014.035d@003_0055	brāhmaṇaṃ pāpakarmāṇaṃ viprāṇām ātatāyinam<BR>
12,014.035d@003_0056	kṣatriyaṃ vaiśyaśūdrau ca netroddhāreṇa yojayet<BR>
12,014.035d@003_0057	durbalānāṃ balaṃ rājā balino ye ca sādhavaḥ<BR>
12,014.035d@003_0058	balināṃ durbalānāṃ ca pāpānāṃ mṛtyur iṣyate<BR>
12,014.035d@003_0059	sadoṣam api yo hanyād aśrāvya jagatīpateḥ<BR>
12,014.035d@003_0060	durbalaṃ balavantaṃ vā sa parājayam arhati<BR>
12,014.035d@003_0061	rājājñāṃ prāḍvivākaṃ ca necched yaś cāpi niṣpatet<BR>
12,014.035d@003_0062	sākṣiṇaṃ sādhuvākyaṃ ca jitaṃ tam api nirdiśet<BR>
12,014.035d@003_0063	bandhanān niṣpated yaś ca pratibhūr na dadāti ca<BR>
12,014.035d@003_0064	kulajaś ca dhanāḍhyaś ca sa parājayam arhati<BR>
12,014.035d@003_0065	rājājñayā samāhūto yo na gacchet sabhāṃ naraḥ<BR>
12,014.035d@003_0066	balavantam upāśritya sāyudhaḥ sa parājitaḥ<BR>
12,014.035d@003_0067	taṃ daṇḍena vinirjitya mahāsāhasikaṃ naram<BR>
12,014.035d@003_0068	viyuktadehasarvasvaṃ paralokaṃ visarjayet<BR>
12,014.035d@003_0069	mṛtasyāpi na deyāni piṇḍadānāni kena cit<BR>
12,014.035d@003_0070	dattvā daṇḍaṃ prayaccheta madhyamaṃ pūrvasāhasam<BR>
12,014.035d@003_0071	kulastrīvyabhicāraṃ ca rāṣṭrasya ca vimardanam<BR>
12,014.035d@003_0072	brahmahatyāṃ ca cauryaṃ ca rājadrohaṃ ca pañcamam<BR>
12,014.035d@003_0073	mahānti pātakāny āhur ṛṣayaḥ pātakāni ha<BR>
12,014.035d@003_0074	yuddhād anyatra hiṃsāyāṃ surāpasya ca kīrtane<BR>
12,014.035d@003_0075	mahāntaṃ gurutalpe ca mitradrohe ca pātakam<BR>
12,014.035d@003_0076	na kathaṃ cid upekṣeta mahāsāhasikaṃ naram<BR>
12,014.035d@003_0077	sarvasvam apahṛtyāśu tataḥ prāṇair viyojayet<BR>
12,014.035d@003_0078	triṣu varṇeṣu yo daṇḍaḥ praṇīto brahmaṇā purā<BR>
12,014.035d@003_0079	mahāsāhasikaṃ vipraṃ kṛtāṅkaṃ vipravāsayet<BR>
12,014.035d@003_0080	sāhasro vā bhaved daṇḍaḥ kāñcano dehaniṣkrayaḥ<BR>
12,014.035d@003_0081	caturṇām eva varṇānām evam āhośanāḥ kaviḥ<BR>
12,014.035d@003_0082	nārīṇāṃ bālavṛddhānāṃ goḥ pāte ca mahāmatiḥ<BR>
12,014.035d@003_0083	pāpānāṃ durvinītānāṃ prāṇāntaṃ ca bṛhaspatiḥ<BR>
12,014.035d@003_0084	daṇḍam āha mahābhāga sarveṣāṃ cātatāyinām<BR>
12,014.035d@003_0085	sarveṣāṃ pāpabuddhīnāṃ pāpaṃ karmeha kurvatām<BR>
12,014.035d@003_0086	dhṛtarāṣṭrasya putrāṇāṃ daṇḍo nirdoṣa iṣyate<BR>
12,014.035d@003_0087	saubalasya ca durbuddheḥ karṇasya ca durātmanaḥ<BR>
12,014.035d@003_0088	paśyatāṃ caiva śūrāṇāṃ yāhaṃ dyūte sabhāṃ tadā<BR>
12,014.035d@003_0089	rajasvalā samānītā bhavatāṃ paśyatāṃ nṛpa<BR>
12,014.035d@003_0090	vāsasaikena saṃvītā bhavaddoṣeṇa bhūpate<BR>
12,014.035d@003_0091	mā bhūd dharmavilopas te dhṛtarāṣṭrakulakṣayāt<BR>
12,014.035d@003_0092	krodhāgninā tu dagdhaṃ ca sapaśudravyasaṃcayam<BR>
12,014.035d@003_0093	sāham evaṃvidhaṃ duḥkhaṃ saṃprāptā tava hetunā<BR>
12,014.035d@003_0094	ādityasya prasādena na ca prāṇair viyojitā<BR>
12,014.035d@003_0095	rakṣitā devadevena jagataḥ kālahetunā<BR>
12,014.035d@003_0096	divākareṇa devena vivastrā na kṛtā tadā<BR>
12,014.036a	eteṣāṃ yatamānānām utpadyante tu saṃpadaḥ<BR>
12,014.036c	tvaṃ tu sarvāṃ mahīṃ labdhvā kuruṣe svayam āpadam<BR>
12,014.037a	yathāstāṃ saṃmatau rājñāṃ pṛthivyāṃ rājasattamau<BR>
12,014.037c	māndhātā cāmbarīṣaś ca tathā rājan virājase<BR>
12,014.038a	praśādhi pṛthivīṃ devīṃ prajā dharmeṇa pālayan<BR>
12,014.038c	saparvatavanadvīpāṃ mā rājan vimanā bhava<BR>
12,014.039a	yajasva vividhair yajñair juhvann agnīn prayaccha ca<BR>
12,014.039c	purāṇi bhogān vāsāṃsi dvijātibhyo nṛpottama<BR>
12,015.001	vaiśaṃpāyana uvāca<BR>
12,015.001a	yājñasenyā vacaḥ śrutvā punar evārjuno 'bravīt<BR>
12,015.001c	anumānya mahābāhuṃ jyeṣṭhaṃ bhrātaram īśvaram<BR>
12,015.002a	daṇḍaḥ śāsti prajāḥ sarvā daṇḍa evābhirakṣati<BR>
12,015.002c	daṇḍaḥ supteṣu jāgarti daṇḍaṃ dharmaṃ vidur budhāḥ<BR>
12,015.003a	dharmaṃ saṃrakṣate daṇḍas tathaivārthaṃ narādhipa<BR>
12,015.003c	kāmaṃ saṃrakṣate daṇḍas trivargo daṇḍa ucyate<BR>
12,015.004a	daṇḍena rakṣyate dhānyaṃ dhanaṃ daṇḍena rakṣyate<BR>
12,015.004c	etad vidvann upādatsva svabhāvaṃ paśya laukikam<BR>
12,015.005a	rājadaṇḍabhayād eke pāpāḥ pāpaṃ na kurvate<BR>
12,015.005c	yamadaṇḍabhayād eke paralokabhayād api<BR>
12,015.006a	parasparabhayād eke pāpāḥ pāpaṃ na kurvate<BR>
12,015.006c	evaṃ sāṃsiddhike loke sarvaṃ daṇḍe pratiṣṭhitam<BR>
12,015.007a	daṇḍasyaiva bhayād eke na khādanti parasparam<BR>
12,015.007c	andhe tamasi majjeyur yadi daṇḍo na pālayet<BR>
12,015.008a	yasmād adāntān damayaty aśiṣṭān daṇḍayaty api<BR>
12,015.008c	damanād daṇḍanāc caiva tasmād daṇḍaṃ vidur budhāḥ<BR>
12,015.008d*0015_01	paralokabhayād ete pāpāḥ pāpaṃ na kurvate<BR>
12,015.009a	vāci daṇḍo brāhmaṇānāṃ kṣatriyāṇāṃ bhujārpaṇam<BR>
12,015.009c	dānadaṇḍaḥ smṛto vaiśyo nirdaṇḍaḥ śūdra ucyate<BR>
12,015.010a	asaṃmohāya martyānām arthasaṃrakṣaṇāya ca<BR>
12,015.010c	maryādā sthāpitā loke daṇḍasaṃjñā viśāṃ pate<BR>
12,015.011a	yatra śyāmo lohitākṣo daṇḍaś carati sūnṛtaḥ<BR>
12,015.011c	prajās tatra na muhyanti netā cet sādhu paśyati<BR>
12,015.012a	brahmacārī gṛhasthaś ca vānaprastho 'tha bhikṣukaḥ<BR>
12,015.012c	daṇḍasyaiva bhayād ete manuṣyā vartmani sthitāḥ<BR>
12,015.013a	nābhīto yajate rājan nābhīto dātum icchati<BR>
12,015.013c	nābhītaḥ puruṣaḥ kaś cit samaye sthātum icchati<BR>
12,015.014a	nācchittvā paramarmāṇi nākṛtvā karma dāruṇam<BR>
12,015.014c	nāhatvā matsyaghātīva prāpnoti mahatīṃ śriyam<BR>
12,015.015a	nāghnataḥ kīrtir astīha na vittaṃ na punaḥ prajāḥ<BR>
12,015.015c	indro vṛtravadhenaiva mahendraḥ samapadyata<BR>
12,015.015d*0016_01	māhendraṃ ca grahaṃ lebhe lokānāṃ ceśvaro 'bhavat<BR>
12,015.016a	ya eva devā hantāras tāṃl loko 'rcayate bhṛśam<BR>
12,015.016c	hantā rudras tathā skandaḥ śakro 'gnir varuṇo yamaḥ<BR>
12,015.017a	hantā kālas tathā vāyur mṛtyur vaiśravaṇo raviḥ<BR>
12,015.017c	vasavo marutaḥ sādhyā viśvedevāś ca bhārata<BR>
12,015.018a	etān devān namasyanti pratāpapraṇatā janāḥ<BR>
12,015.018c	na brahmāṇaṃ na dhātāraṃ na pūṣāṇaṃ kathaṃ cana<BR>
12,015.019a	madhyasthān sarvabhūteṣu dāntāñ śamaparāyaṇān<BR>
12,015.019c	yajante mānavāḥ ke cit praśāntāḥ sarvakarmasu<BR>
12,015.020a	na hi paśyāmi jīvantaṃ loke kaṃ cid ahiṃsayā<BR>
12,015.020c	sattvaiḥ sattvāni jīvanti durbalair balavattarāḥ<BR>
12,015.021a	nakulo mūṣakān atti biḍālo nakulaṃ tathā<BR>
12,015.021c	biḍālam atti śvā rājañ śvānaṃ vyālamṛgas tathā<BR>
12,015.022a	tān atti puruṣaḥ sarvān paśya dharmo yathāgataḥ<BR>
12,015.022c	prāṇasyānnam idaṃ sarvaṃ jaṅgamaṃ sthāvaraṃ ca yat<BR>
12,015.023a	vidhānaṃ devavihitaṃ tatra vidvān na muhyati<BR>
12,015.023c	yathā sṛṣṭo 'si rājendra tathā bhavitum arhasi<BR>
12,015.024a	vinītakrodhaharṣā hi mandā vanam upāśritāḥ<BR>
12,015.024c	vinā vadhaṃ na kurvanti tāpasāḥ prāṇayāpanam<BR>
12,015.025a	udake bahavaḥ prāṇāḥ pṛthivyāṃ ca phaleṣu ca<BR>
12,015.025c	na ca kaś cin na tān hanti kim anyat prāṇayāpanāt<BR>
12,015.026a	sūkṣmayonīni bhūtāni tarkagamyāni kāni cit<BR>
12,015.026c	pakṣmaṇo 'pi nipātena yeṣāṃ syāt skandhaparyayaḥ<BR>
12,015.027a	grāmān niṣkramya munayo vigatakrodhamatsarāḥ<BR>
12,015.027c	vane kuṭumbadharmāṇo dṛśyante parimohitāḥ<BR>
12,015.028a	bhūmiṃ bhittvauṣadhīś chittvā vṛkṣādīn aṇḍajān paśūn<BR>
12,015.028c	manuṣyās tanvate yajñāṃs te svargaṃ prāpnuvanti ca<BR>
12,015.029a	daṇḍanītyāṃ praṇītāyāṃ sarve sidhyanty upakramāḥ<BR>
12,015.029c	kaunteya sarvabhūtānāṃ tatra me nāsti saṃśayaḥ<BR>
12,015.030a	daṇḍaś cen na bhavel loke vyanaśiṣyann imāḥ prajāḥ<BR>
12,015.030c	śūle matsyān ivāpakṣyan durbalān balavattarāḥ<BR>
12,015.031a	satyaṃ cedaṃ brahmaṇā pūrvam uktaṃ; daṇḍaḥ prajā rakṣati sādhu nītaḥ<BR>
12,015.031c	paśyāgnayaś ca pratiśāmyanty abhītāḥ; saṃtarjitā daṇḍabhayāj jvalanti<BR>
12,015.031d*0017_01	yadi na praṇayed rājan daṇḍaṃ daṇḍyeṣv atandritaḥ<BR>
12,015.032a	andhaṃ tama ivedaṃ syān na prajñāyeta kiṃ cana<BR>
12,015.032c	daṇḍaś cen na bhavel loke vibhajan sādhvasādhunī<BR>
12,015.033a	ye 'pi saṃbhinnamaryādā nāstikā vedanindakāḥ<BR>
12,015.033c	te 'pi bhogāya kalpante daṇḍenopanipīḍitāḥ<BR>
12,015.034a	sarvo daṇḍajito loko durlabho hi śucir naraḥ<BR>
12,015.034c	daṇḍasya hi bhayād bhīto bhogāyeha prakalpate<BR>
12,015.035a	cāturvarṇyāpramohāya sunītanayanāya ca<BR>
12,015.035c	daṇḍo vidhātrā vihito dharmārthāv abhirakṣitum<BR>
12,015.036a	yadi daṇḍān na bibhyeyur vayāṃsi śvāpadāni ca<BR>
12,015.036c	adyuḥ paśūn manuṣyāṃś ca yajñārthāni havīṃṣi ca<BR>
12,015.037a	na brahmacāry adhīyīta kalyāṇī gaur na duhyate<BR>
12,015.037c	na kanyodvahanaṃ gacched yadi daṇḍo na pālayet<BR>
12,015.038a	viśvalopaḥ pravarteta bhidyeran sarvasetavaḥ<BR>
12,015.038c	mamatvaṃ na prajānīyur yadi daṇḍo na pālayet<BR>
12,015.039a	na saṃvatsarasatrāṇi tiṣṭheyur akutobhayāḥ<BR>
12,015.039c	vidhivad dakṣiṇāvanti yadi daṇḍo na pālayet<BR>
12,015.040a	careyur nāśrame dharmaṃ yathoktaṃ vidhim āśritāḥ<BR>
12,015.040c	na vidyāṃ prāpnuyāt kaś cid yadi daṇḍo na pālayet<BR>
12,015.041a	na coṣṭrā na balīvardā nāśvāśvataragardabhāḥ<BR>
12,015.041c	yuktā vaheyur yānāni yadi daṇḍo na pālayet<BR>
12,015.042a	na preṣyā vacanaṃ kuryur na bālo jātu karhi cit<BR>
12,015.042c	tiṣṭhet pitṛmate dharme yadi daṇḍo na pālayet<BR>
12,015.043a	daṇḍe sthitāḥ prajāḥ sarvā bhayaṃ daṇḍaṃ vidur budhāḥ<BR>
12,015.043c	daṇḍe svargo manuṣyāṇāṃ loko 'yaṃ ca pratiṣṭhitaḥ<BR>
12,015.044a	na tatra kūṭaṃ pāpaṃ vā vañcanā vāpi dṛṣyate<BR>
12,015.044c	yatra daṇḍaḥ suvihitaś caraty arivināśanaḥ<BR>
12,015.045a	haviḥ śvā prapibed dhṛṣṭo daṇḍaś cen nodyato bhavet<BR>
12,015.045c	haret kākaḥ puroḍāśaṃ yadi daṇḍo na pālayet<BR>
12,015.046a	yad idaṃ dharmato rājyaṃ vihitaṃ yady adharmataḥ<BR>
12,015.046c	kāryas tatra na śoko vai bhuṅkṣva bhogān yajasva ca<BR>
12,015.047a	sukhena dharmaṃ śrīmantaś caranti śucivāsasaḥ<BR>
12,015.047c	saṃvasantaḥ priyair dārair bhuñjānāś cānnam uttamam<BR>
12,015.048a	arthe sarve samārambhāḥ samāyattā na saṃśayaḥ<BR>
12,015.048c	sa ca daṇḍe samāyattaḥ paśya daṇḍasya gauravam<BR>
12,015.049a	lokayātrārtham eveha dharmapravacanaṃ kṛtam<BR>
12,015.049c	ahiṃsā sādhuhiṃseti śreyān dharmaparigrahaḥ<BR>
12,015.050a	nātyantaguṇavān kaś cin na cāpy atyantanirguṇaḥ<BR>
12,015.050c	ubhayaṃ sarvakāryeṣu dṛśyate sādhv asādhu ca<BR>
12,015.051a	paśūnāṃ vṛṣaṇaṃ chittvā tato bhindanti nastakān<BR>
12,015.051c	kṛṣanti bahavo bhārān badhnanti damayanti ca<BR>
12,015.052a	evaṃ paryākule loke vipathe jarjarīkṛte<BR>
12,015.052c	tais tair nyāyair mahārāja purāṇaṃ dharmam ācara<BR>
12,015.053a	yaja dehi prajā rakṣa dharmaṃ samanupālaya<BR>
12,015.053c	amitrāñ jahi kaunteya mitrāṇi paripālaya<BR>
12,015.054a	mā ca te nighnataḥ śatrūn manyur bhavatu bhārata<BR>
12,015.054c	na tatra kilbiṣaṃ kiṃ cit kartur bhavati bhārata<BR>
12,015.055a	ātatāyī hi yo hanyād ātatāyinam āgatam<BR>
12,015.055c	na tena bhrūṇahā sa syān manyus taṃ manyum ṛcchati<BR>
12,015.056a	avadhyaḥ sarvabhūtānām antarātmā na saṃśayaḥ<BR>
12,015.056c	avadhye cātmani kathaṃ vadhyo bhavati kena cit<BR>
12,015.057a	yathā hi puruṣaḥ śālāṃ punaḥ saṃpraviśen navām<BR>
12,015.057c	evaṃ jīvaḥ śarīrāṇi tāni tāni prapadyate<BR>
12,015.058a	dehān purāṇān utsṛjya navān saṃpratipadyate<BR>
12,015.058c	evaṃ mṛtyumukhaṃ prāhur ye janās tattvadarśinaḥ<BR>
12,016.001	vaiśaṃpāyana uvāca<BR>
12,016.001a	arjunasya vacaḥ śrutvā bhīmaseno 'tyamarṣaṇaḥ<BR>
12,016.001c	dhairyam āsthāya tejasvī jyeṣṭhaṃ bhrātaram abravīt<BR>
12,016.002a	rājan viditadharmo 'si na te 'sty aviditaṃ bhuvi<BR>
12,016.002c	upaśikṣāma te vṛttaṃ sadaiva na ca śaknumaḥ<BR>
12,016.003a	na vakṣyāmi na vakṣyāmīty evaṃ me manasi sthitam<BR>
12,016.003c	atiduḥkhāt tu vakṣyāmi tan nibodha janādhipa<BR>
12,016.004a	bhavatas tu pramohena sarvaṃ saṃśayitaṃ kṛtam<BR>
12,016.004c	viklavatvaṃ ca naḥ prāptam abalatvaṃ tathaiva ca<BR>
12,016.005a	kathaṃ hi rājā lokasya sarvaśāstraviśāradaḥ<BR>
12,016.005c	moham āpadyate dainyād yathā kupuruṣas tathā<BR>
12,016.006a	āgatiś ca gatiś caiva lokasya viditā tava<BR>
12,016.006c	āyatyāṃ ca tadātve ca na te 'sty aviditaṃ prabho<BR>
12,016.007a	evaṃ gate mahārāja rājyaṃ prati janādhipa<BR>
12,016.007c	hetum atra pravakṣyāmi tad ihaikamanāḥ śṛṇu<BR>
12,016.008a	dvividho jāyate vyādhiḥ śārīro mānasas tathā<BR>
12,016.008c	parasparaṃ tayor janma nirdvaṃdvaṃ nopalabhyate<BR>
12,016.009a	śārīrāj jāyate vyādhir mānaso nātra saṃśayaḥ<BR>
12,016.009c	mānasāj jāyate vyādhiḥ śārīra iti niścayaḥ<BR>
12,016.010a	śārīramānase duḥkhe yo 'tīte anuśocati<BR>
12,016.010c	duḥkhena labhate duḥkhaṃ dvāv anarthau prapadyate<BR>
12,016.011a	śītoṣṇe caiva vāyuś ca trayaḥ śārīrajā guṇāḥ<BR>
12,016.011c	teṣāṃ guṇānāṃ sāmyaṃ ca tad āhuḥ svasthalakṣaṇam<BR>
12,016.012a	teṣām anyatamotseke vidhānam upadiṣyate<BR>
12,016.012c	uṣṇena bādhyate śītaṃ śītenoṣṇaṃ prabādhyate<BR>
12,016.012d*0018_01	ubhābhyāṃ vadhyate vāyur vidhānam idam ucyate<BR>
12,016.013a	sattvaṃ rajas tamaś caiva mānasāḥ syus trayo guṇāḥ<BR>
12,016.013b*0019_01	rajasā śāmyate sattvaṃ rajaḥ sattvena śāmyati<BR>
12,016.013c	harṣeṇa bādhyate śoko harṣaḥ śokena bādhyate<BR>
12,016.014a	kaś cit sukhe vartamāno duḥkhasya smartum icchati<BR>
12,016.014c	kaś cid duḥkhe vartamānaḥ sukhasya smartum icchati<BR>
12,016.015a	sa tvaṃ na duḥkhī duḥkhasya na sukhī ca sukhasya ca<BR>
12,016.015c	na duḥkhī sukhajātasya na sukhī duḥkhajasya vā<BR>
12,016.016a	smartum arhasi kauravya diṣṭaṃ tu balavattaram<BR>
12,016.016c	atha vā te svabhāvo 'yaṃ yena pārthiva kṛṣyase<BR>
12,016.017a	dṛṣṭvā sabhāgatāṃ kṛṣṇām ekavastrāṃ rajasvalām<BR>
12,016.017c	miṣatāṃ pāṇḍuputrāṇāṃ na tasya smartum arhasi<BR>
12,016.018a	pravrājanaṃ ca nagarād ajinaiś ca nivāsanam<BR>
12,016.018c	mahāraṇyanivāsaś ca na tasya smartum arhasi<BR>
12,016.019a	jaṭāsurāt parikleśaṃ citrasenena cāhavam<BR>
12,016.019c	saindhavāc ca parikleśaṃ kathaṃ vismṛtavān asi<BR>
12,016.019e	punar ajñātacaryāyāṃ kīcakena padā vadham<BR>
12,016.019f*0020_01	draupadyā rājaputryāś ca kathaṃ vismṛtavān asi<BR>
12,016.019f*0021_01	balavanto vayaṃ rājan devair api sudurjayāḥ<BR>
12,016.019f*0021_02	kathaṃ bhṛtyatvam āpannā virāṭanagare smara<BR>
12,016.020a	yac ca te droṇabhīṣmābhyāṃ yuddham āsīd ariṃdama<BR>
12,016.020c	manasaikena te yuddham idaṃ ghoram upasthitam<BR>
12,016.021a	yatra nāsti śaraiḥ kāryaṃ na mitrair na ca bandhubhiḥ<BR>
12,016.021c	ātmanaikena yoddhavyaṃ tat te yuddham upasthitam<BR>
12,016.022a	tasminn anirjite yuddhe prāṇān yadi ha mokṣyase<BR>
12,016.022c	anyaṃ dehaṃ samāsthāya punas tenaiva yotsyase<BR>
12,016.022d*0022_01	yo hy anāḍhyaḥ sa patitas tad ucchiṣṭaṃ yad alpakam<BR>
12,016.022d*0022_02	bahv apathyaṃ balavato na kiṃ cit trāyate dhanam<BR>
12,016.023a	tasmād adyaiva gantavyaṃ yuddhasya bharatarṣabha<BR>
12,016.023b*0023_01	pāram avyaktarūpasya vyaktaṃ tyaktvā svakarmabhiḥ<BR>
12,016.023b*0023_02	tasminn anirjite yuddhe kām avasthāṃ gamiṣyasi<BR>
12,016.023c	etaj jitvā mahārāja kṛtakṛtyo bhaviṣyasi<BR>
12,016.024a	etāṃ buddhiṃ viniścitya bhūtānām āgatiṃ gatim<BR>
12,016.024c	pitṛpaitāmahe vṛtte śādhi rājyaṃ yathocitam<BR>
12,016.025a	diṣṭyā duryodhanaḥ pāpo nihataḥ sānugo yudhi<BR>
12,016.025c	draupadyāḥ keśapakṣasya diṣṭyā tvaṃ padavīṃ gataḥ<BR>
12,016.026a	yajasva vājimedhena vidhivad dakṣiṇāvatā<BR>
12,016.026c	vayaṃ te kiṃkarāḥ pārtha vāsudevaś ca vīryavān<BR>
12,017.001	yudhiṣṭhira uvāca<BR>
12,017.001a	asaṃtoṣaḥ pramādaś ca mado rāgo 'praśāntatā<BR>
12,017.001c	balaṃ moho 'bhimānaś ca udvegaś cāpi sarvaśaḥ<BR>
12,017.002a	ebhiḥ pāpmabhir āviṣṭo rājyaṃ tvam abhikāṅkṣasi<BR>
12,017.002c	nirāmiṣo vinirmuktaḥ praśāntaḥ susukhī bhava<BR>
12,017.003a	ya imām akhilāṃ bhūmiṃ śiṣyād eko mahīpatiḥ<BR>
12,017.003c	tasyāpy udaram evaikaṃ kim idaṃ tvaṃ praśaṃsasi<BR>
12,017.004a	nāhnā pūrayituṃ śakyā na māsena nararṣabha<BR>
12,017.004c	apūryāṃ pūrayann icchām āyuṣāpi na śaknuyāt<BR>
12,017.005a	yatheddhaḥ prajvalaty agnir asamiddhaḥ praśāmyati<BR>
12,017.005c	alpāhāratayā tv agniṃ śamayaudaryam utthitam<BR>
12,017.005d*0024_01	ātmodarakṛte 'thājñaḥ karoti vighasaṃ bahu<BR>
12,017.005e	jayodaraṃ pṛthivyā te śreyo nirjitayā jitam<BR>
12,017.006a	mānuṣān kāmabhogāṃs tvam aiśvaryaṃ ca praśaṃsasi<BR>
12,017.006c	abhogino 'balāś caiva yānti sthānam anuttamam<BR>
12,017.007a	yogakṣemau ca rāṣṭrasya dharmādharmau tvayi sthitau<BR>
12,017.007c	mucyasva mahato bhārāt tyāgam evābhisaṃśraya<BR>
12,017.008a	ekodarakṛte vyāghraḥ karoti vighasaṃ bahu<BR>
12,017.008c	tam anye 'py upajīvanti mandavegaṃcarā mṛgāḥ<BR>
12,017.009a	viṣayān pratisaṃhṛtya saṃnyāsaṃ kurute yatiḥ<BR>
12,017.009c	na ca tuṣyanti rājānaḥ paśya buddhyantaraṃ yathā<BR>
12,017.010a	patrāhārair aśmakuṭṭair dantolūkhalikais tathā<BR>
12,017.010c	abbhakṣair vāyubhakṣaiś ca tair ayaṃ narako jitaḥ<BR>
12,017.011a	yaś cemāṃ vasudhāṃ kṛtsnāṃ praśāsed akhilāṃ nṛpaḥ<BR>
12,017.011c	tulyāśmakāñcano yaś ca sa kṛtārtho na pārthivaḥ<BR>
12,017.012a	saṃkalpeṣu nirārambho nirāśo nirmamo bhava<BR>
12,017.012c	viśokaṃ sthānam ātiṣṭha iha cāmutra cāvyayam<BR>
12,017.013a	nirāmiṣā na śocanti śocasi tvaṃ kim āmiṣam<BR>
12,017.013c	parityajyāmiṣaṃ sarvaṃ mṛṣāvādāt pramokṣyase<BR>
12,017.014a	panthānau pitṛyānaś ca devayānaś ca viśrutau<BR>
12,017.014c	ījānāḥ pitṛyānena devayānena mokṣiṇaḥ<BR>
12,017.015a	tapasā brahmacaryeṇa svādhyāyena ca pāvitāḥ<BR>
12,017.015c	vimucya dehān vai bhānti mṛtyor aviṣayaṃ gatāḥ<BR>
12,017.016a	āmiṣaṃ bandhanaṃ loke karmehoktaṃ tathāmiṣam<BR>
12,017.016c	tābhyāṃ vimuktaḥ pāśābhyāṃ padam āpnoti tatparam<BR>
12,017.017a	api gāthām imāṃ gītāṃ janakena vadanty uta<BR>
12,017.017c	nirdvaṃdvena vimuktena mokṣaṃ samanupaśyatā<BR>
12,017.018a	anantaṃ bata me vittaṃ yasya me nāsti kiṃ cana<BR>
12,017.018c	mithilāyāṃ pradīptāyāṃ na me dahyati kiṃ cana<BR>
12,017.019a	prajñāprāsādam āruhya naśocyāñ śocato janān<BR>
12,017.019c	jagatīsthān ivādristho mandabuddhīn avekṣate<BR>
12,017.020a	dṛśyaṃ paśyati yaḥ paśyan sa cakṣuṣmān sa buddhimān<BR>
12,017.020c	ajñātānāṃ ca vijñānāt saṃbodhād buddhir ucyate<BR>
12,017.021a	yas tu vācaṃ vijānāti bahumānam iyāt sa vai<BR>
12,017.021c	brahmabhāvaprasūtānāṃ vaidyānāṃ bhāvitātmanām<BR>
12,017.022a	yadā bhūtapṛthagbhāvam ekastham anupaśyati<BR>
12,017.022c	tata eva ca vistāraṃ brahma saṃpadyate tadā<BR>
12,017.023a	te janās tāṃ gatiṃ yānti nāvidvāṃso 'lpacetasaḥ<BR>
12,017.023c	nābuddhayo nātapasaḥ sarvaṃ buddhau pratiṣṭhitam<BR>
12,018.001	vaiśaṃpāyana uvāca<BR>
12,018.001a	tūṣṇīṃbhūtaṃ tu rājānaṃ punar evārjuno 'bravīt<BR>
12,018.001c	saṃtaptaḥ śokaduḥkhābhyāṃ rājño vākśalyapīḍitaḥ<BR>
12,018.002a	kathayanti purāvṛttam itihāsam imaṃ janāḥ<BR>
12,018.002c	videharājñaḥ saṃvādaṃ bhāryayā saha bhārata<BR>
12,018.003a	utsṛjya rājyaṃ bhaikṣārthaṃ kṛtabuddhiṃ janeśvaram<BR>
12,018.003c	videharājaṃ mahiṣī duḥkhitā pratyabhāṣata<BR>
12,018.004a	dhanāny apatyaṃ mitrāṇi ratnāni vividhāni ca<BR>
12,018.004c	panthānaṃ pāvanaṃ hitvā janako mauṇḍyam āsthitaḥ<BR>
12,018.005a	taṃ dadarśa priyā bhāryā bhaikṣyavṛttim akiṃcanam<BR>
12,018.005c	dhānāmuṣṭim upāsīnaṃ nirīhaṃ gatamatsaram<BR>
12,018.006a	tam uvāca samāgamya bhartāram akutobhayam<BR>
12,018.006c	kruddhā manasvinī bhāryā vivikte hetumad vacaḥ<BR>
12,018.007a	katham utsṛjya rājyaṃ svaṃ dhanadhānyasamācitam<BR>
12,018.007c	kāpālīṃ vṛttim āsthāya dhānāmuṣṭir vane 'caraḥ<BR>
12,018.008a	pratijñā te 'nyathā rājan viceṣṭā cānyathā tava<BR>
12,018.008c	yad rājyaṃ mahad utsṛjya svalpe tuṣyasi pārthiva<BR>
12,018.009a	naitenātithayo rājan devarṣipitaras tathā<BR>
12,018.009c	śakyam adya tvayā bhartuṃ moghas te 'yaṃ pariśramaḥ<BR>
12,018.010a	devatātithibhiś caiva pitṛbhiś caiva pārthiva<BR>
12,018.010c	sarvair etaiḥ parityaktaḥ parivrajasi niṣkriyaḥ<BR>
12,018.011a	yas tvaṃ traividyavṛddhānāṃ brāhmaṇānāṃ sahasraśaḥ<BR>
12,018.011c	bhartā bhūtvā ca lokasya so 'dyānyair bhṛtim icchasi<BR>
12,018.012a	śriyaṃ hitvā pradīptāṃ tvaṃ śvavat saṃprati vīkṣyase<BR>
12,018.012c	aputrā jananī te 'dya kausalyā cāpatis tvayā<BR>
12,018.013a	aśītir dharmakāmās tvāṃ kṣatriyāḥ paryupāsate<BR>
12,018.013c	tvadāśām abhikāṅkṣantyaḥ kṛpaṇāḥ phalahetukāḥ<BR>
12,018.014a	tāś ca tvaṃ viphalāḥ kurvan kāṃl lokān nu gamiṣyasi<BR>
12,018.014c	rājan saṃśayite mokṣe paratantreṣu dehiṣu<BR>
12,018.015a	naiva te 'sti paro loko nāparaḥ pāpakarmaṇaḥ<BR>
12,018.015c	dharmyān dārān parityajya yas tvam icchasi jīvitum<BR>
12,018.016a	srajo gandhān alaṃkārān vāsāṃsi vividhāni ca<BR>
12,018.016c	kimartham abhisaṃtyajya parivrajasi niṣkriyaḥ<BR>
12,018.017a	nipānaṃ sarvabhūtānāṃ bhūtvā tvaṃ pāvanaṃ mahat<BR>
12,018.017c	āḍhyo vanaspatir bhūtvā so 'dyānyān paryupāsase<BR>
12,018.018a	khādanti hastinaṃ nyāse kravyādā bahavo 'py uta<BR>
12,018.018c	bahavaḥ kṛmayaś caiva kiṃ punas tvām anarthakam<BR>
12,018.019a	ya imāṃ kuṇḍikāṃ bhindyāt triviṣṭabdhaṃ ca te haret<BR>
12,018.019c	vāsaś cāpaharet tasmin kathaṃ te mānasaṃ bhavet<BR>
12,018.020a	yas tv ayaṃ sarvam utsṛjya dhānāmuṣṭiparigrahaḥ<BR>
12,018.020c	yadānena samaṃ sarvaṃ kim idaṃ mama dīyate<BR>
12,018.020e	dhānāmuṣṭir ihārthaś cet pratijñā te vinaśyati<BR>
12,018.021a	kā vāhaṃ tava ko me tvaṃ ko 'dya te mayy anugrahaḥ<BR>
12,018.021c	praśādhi pṛthivīṃ rājan yatra te 'nugraho bhavet<BR>
12,018.021e	prāsādaṃ śayanaṃ yānaṃ vāsāṃsy ābharaṇāni ca<BR>
12,018.022a	śriyā nirāśair adhanais tyaktamitrair akiṃcanaiḥ<BR>
12,018.022c	saukhikaiḥ saṃbhṛtān arthān yaḥ saṃtyajasi kiṃ nu tat<BR>
12,018.023a	yo 'tyantaṃ pratigṛhṇīyād yaś ca dadyāt sadaiva hi<BR>
12,018.023c	tayos tvam antaraṃ viddhi śreyāṃs tābhyāṃ ka ucyate<BR>
12,018.024a	sadaiva yācamāneṣu satsu dambhavivarjiṣu<BR>
12,018.024c	eteṣu dakṣiṇā dattā dāvāgnāv iva durhutam<BR>
12,018.025a	jātavedā yathā rājann ādagdhvaivopaśāmyati<BR>
12,018.025c	sadaiva yācamāno vai tathā śāmyati na dvijaḥ<BR>
12,018.026a	satāṃ ca vedā annaṃ ca loke 'smin prakṛtir dhruvā<BR>
12,018.026c	na ced dātā bhaved dātā kutaḥ syur mokṣakāṅkṣiṇaḥ<BR>
12,018.027a	annād gṛhasthā loke 'smin bhikṣavas tata eva ca<BR>
12,018.027c	annāt prāṇaḥ prabhavati annadaḥ prāṇado bhavet<BR>
12,018.028a	gṛhasthebhyo 'bhinirvṛttā gṛhasthān eva saṃśritāḥ<BR>
12,018.028c	prabhavaṃ ca pratiṣṭhāṃ ca dāntā nindanta āsate<BR>
12,018.029a	tyāgān na bhikṣukaṃ vidyān na mauṇḍyān na ca yācanāt<BR>
12,018.029c	ṛjus tu yo 'rthaṃ tyajati taṃ sukhaṃ viddhi bhikṣukam<BR>
12,018.030a	asaktaḥ saktavad gacchan niḥsaṅgo muktabandhanaḥ<BR>
12,018.030c	samaḥ śatrau ca mitre ca sa vai mukto mahīpate<BR>
12,018.031a	parivrajanti dānārthaṃ muṇḍāḥ kāṣāyavāsasaḥ<BR>
12,018.031c	sitā bahuvidhaiḥ pāśaiḥ saṃcinvanto vṛthāmiṣam<BR>
12,018.032a	trayīṃ ca nāma vārtāṃ ca tyaktvā putrāṃs tyajanti ye<BR>
12,018.032c	triviṣṭabdhaṃ ca vāsaś ca pratigṛhṇanty abuddhayaḥ<BR>
12,018.033a	aniṣkaṣāye kāṣāyam īhārtham iti viddhi tat<BR>
12,018.033c	dharmadhvajānāṃ muṇḍānāṃ vṛttyartham iti me matiḥ<BR>
12,018.034a	kāṣāyair ajinaiś cīrair nagnān muṇḍāñ jaṭādharān<BR>
12,018.034c	bibhrat sādhūn mahārāja jaya lokāñ jitendriyaḥ<BR>
12,018.035a	agnyādheyāni gurvarthān kratūn sapaśudakṣiṇān<BR>
12,018.035c	dadāty aharahaḥ pūrvaṃ ko nu dharmataras tataḥ<BR>
12,018.036a	tattvajño janako rājā loke 'sminn iti gīyate<BR>
12,018.036c	so 'py āsīn mohasaṃpanno mā mohavaśam anvagāḥ<BR>
12,018.037a	evaṃ dharmam anukrāntaṃ sadā dānaparair naraiḥ<BR>
12,018.037c	ānṛśaṃsyaguṇopetaiḥ kāmakrodhavivarjitāḥ<BR>
12,018.038a	pālayantaḥ prajāś caiva dānam uttamam āsthitāḥ<BR>
12,018.038c	iṣṭāṃl lokān avāpsyāmo brahmaṇyāḥ satyavādinaḥ<BR>
12,018.038c*0025_01	**** **** guruvṛddhopacāyinaḥ<BR>
12,018.038c*0025_02	devatātithibhṛtyānāṃ nirvapanto yathāvidhi<BR>
12,018.038c*0025_03	sthānam iṣṭam avāpsyāmo<BR>
12,019.001	yudhiṣṭhira uvāca<BR>
12,019.001a	vedāhaṃ tāta śāstrāṇi aparāṇi parāṇi ca<BR>
12,019.001c	ubhayaṃ vedavacanaṃ kuru karma tyajeti ca<BR>
12,019.002a	ākulāni ca śāstrāṇi hetubhiś citritāni ca<BR>
12,019.002c	niścayaś caiva yanmātro vedāhaṃ taṃ yathāvidhi<BR>
12,019.003a	tvaṃ tu kevalam astrajño vīravratam anuṣṭhitaḥ<BR>
12,019.003c	śāstrārthaṃ tattvato gantuṃ na samarthaḥ kathaṃ cana<BR>
12,019.004a	śāstrārthasūkṣmadarśī yo dharmaniścayakovidaḥ<BR>
12,019.004c	tenāpy evaṃ na vācyo 'haṃ yadi dharmaṃ prapaśyasi<BR>
12,019.005a	bhrātṛsauhṛdam āsthāya yad uktaṃ vacanaṃ tvayā<BR>
12,019.005c	nyāyyaṃ yuktaṃ ca kaunteya prīto 'haṃ tena te 'rjuna<BR>
12,019.005d*0026_01	mameśvarasamaṃ sattvaṃ brahmaṇā caiva yat samam<BR>
12,019.005d*0026_02	vāsudevasamaṃ caiva na bhūtaṃ na bhaviṣyati<BR>
12,019.005d*0026_03	tathā tvaṃ yaudhamukhyeṣu sattvaṃ paramam ucyate<BR>
12,019.005d*0026_04	balam indre ca vāyau ca balaṃ yac ca janārdane<BR>
12,019.005d*0026_05	tad balaṃ bhīmasene ca tvayi cārjuna vidyate<BR>
12,019.005d*0026_06	tvatsamaś citrayodhī ca dūrapātī ca pāṇḍava<BR>
12,019.005d*0026_07	divyāstreṇa ca saṃpannaḥ ko vānyas tvatsamo naraḥ<BR>
12,019.006a	yuddhadharmeṣu sarveṣu kriyāṇāṃ naipuṇeṣu ca<BR>
12,019.006c	na tvayā sadṛśaḥ kaś cit triṣu lokeṣu vidyate<BR>
12,019.006d*0027_01	dhārmikaṃ dharmayuktaṃ ca niḥśeṣaṃ jñāyate mayā<BR>
12,019.007a	dharmasūkṣmaṃ tu yad vākyaṃ tatra duṣprataraṃ tvayā<BR>
12,019.007c	dhanaṃjaya na me buddhim abhiśaṅkitum arhasi<BR>
12,019.008a	yuddhaśāstravid eva tvaṃ na vṛddhāḥ sevitās tvayā<BR>
12,019.008c	samāsavistaravidāṃ na teṣāṃ vetsi niścayam<BR>
12,019.009a	tapas tyāgo vidhir iti niścayas tāta dhīmatām<BR>
12,019.009c	paraṃ paraṃ jyāya eṣāṃ saiṣā naiḥśreyasī gatiḥ<BR>
12,019.010a	na tv etan manyase pārtha na jyāyo 'sti dhanād iti<BR>
12,019.010c	atra te vartayiṣyāmi yathā naitat pradhānataḥ<BR>
12,019.011a	tapaḥsvādhyāyaśīlā hi dṛśyante dhārmikā janāḥ<BR>
12,019.011c	ṛṣayas tapasā yuktā yeṣāṃ lokāḥ sanātanāḥ<BR>
12,019.012a	ajātaśmaśravo dhīrās tathānye vanavāsinaḥ<BR>
12,019.012c	anantā adhanā eva svādhyāyena divaṃ gatāḥ<BR>
12,019.013a	uttareṇa tu panthānam āryā viṣayanigrahāt<BR>
12,019.013c	abuddhijaṃ tamas tyaktvā lokāṃs tyāgavatāṃ gatāḥ<BR>
12,019.014a	dakṣiṇena tu panthānaṃ yaṃ bhāsvantaṃ prapaśyasi<BR>
12,019.014c	ete kriyāvatāṃ lokā ye śmaśānāni bhejire<BR>
12,019.015a	anirdeśyā gatiḥ sā tu yāṃ prapaśyanti mokṣiṇaḥ<BR>
12,019.015c	tasmāt tyāgaḥ pradhāneṣṭaḥ sa tu duḥkhaḥ praveditum<BR>
12,019.016a	anusṛtya tu śāstrāṇi kavayaḥ samavasthitāḥ<BR>
12,019.016c	apīha syād apīha syāt sārāsāradidṛkṣayā<BR>
12,019.017a	vedavādān atikramya śāstrāṇy āraṇyakāni ca<BR>
12,019.017c	vipāṭya kadalīskandhaṃ sāraṃ dadṛśire na te<BR>
12,019.018a	athaikāntavyudāsena śarīre pañcabhautike<BR>
12,019.018c	icchādveṣasamāyuktam ātmānaṃ prāhur iṅgitaiḥ<BR>
12,019.019a	agrāhyaś cakṣuṣā so 'pi anirdeśyaṃ ca tad girā<BR>
12,019.019c	karmahetupuraskāraṃ bhūteṣu parivartate<BR>
12,019.020a	kalyāṇagocaraṃ kṛtvā manas tṛṣṇāṃ nigṛhya ca<BR>
12,019.020c	karmasaṃtatim utsṛjya syān nirālambanaḥ sukhī<BR>
12,019.021a	asminn evaṃ sūkṣmagamye mārge sadbhir niṣevite<BR>
12,019.021c	katham artham anarthāḍhyam arjuna tvaṃ praśaṃsasi<BR>
12,019.022a	pūrvaśāstravido hy evaṃ janāḥ paśyanti bhārata<BR>
12,019.022c	kriyāsu niratā nityaṃ dāne yajñe ca karmaṇi<BR>
12,019.023a	bhavanti sudurāvartā hetumanto 'pi paṇḍitāḥ<BR>
12,019.023c	dṛḍhapūrvaśrutā mūḍhā naitad astīti vādinaḥ<BR>
12,019.024a	amṛtasyāvamantāro vaktāro janasaṃsadi<BR>
12,019.024c	caranti vasudhāṃ kṛtsnāṃ vāvadūkā bahuśrutāḥ<BR>
12,019.025a	yān vayaṃ nābhijānīmaḥ kas tāñ jñātum ihārhati<BR>
12,019.025c	evaṃ prājñān sataś cāpi mahataḥ śāstravittamān<BR>
12,019.026a	tapasā mahad āpnoti buddhyā vai vindate mahat<BR>
12,019.026c	tyāgena sukham āpnoti sadā kaunteya dharmavit<BR>
12,020.001	vaiśaṃpāyana uvāca<BR>
12,020.001a	tasmin vākyāntare vaktā devasthāno mahātapāḥ<BR>
12,020.001c	abhinītataraṃ vākyam ity uvāca yudhiṣṭhiram<BR>
12,020.002a	yad vacaḥ phalgunenoktaṃ na jyāyo 'sti dhanād iti<BR>
12,020.002c	atra te vartayiṣyāmi tad ekāgramanāḥ śṛṇu<BR>
12,020.003a	ajātaśatro dharmeṇa kṛtsnā te vasudhā jitā<BR>
12,020.003c	tāṃ jitvā na vṛthā rājaṃs tvaṃ parityaktum arhasi<BR>
12,020.004a	catuṣpadī hi niḥśreṇī karmaṇy eṣā pratiṣṭhitā<BR>
12,020.004c	tāṃ krameṇa mahābāho yathāvaj jaya pārthiva<BR>
12,020.005a	tasmāt pārtha mahāyajñair yajasva bahudakṣiṇaiḥ<BR>
12,020.005c	svādhyāyayajñā ṛṣayo jñānayajñās tathāpare<BR>
12,020.006a	karmaniṣṭhāṃs tu budhyethās taponiṣṭhāṃś ca bhārata<BR>
12,020.006c	vaikhānasānāṃ rājendra vacanaṃ śrūyate yathā<BR>
12,020.007a	īhate dhanahetor yas tasyānīhā garīyasī<BR>
12,020.007c	bhūyān doṣaḥ pravardheta yas taṃ dhanam apāśrayet<BR>
12,020.008a	kṛcchrāc ca dravyasaṃhāraṃ kurvanti dhanakāraṇāt<BR>
12,020.008c	dhanena tṛṣito 'buddhyā bhrūṇahatyāṃ na budhyate<BR>
12,020.009a	anarhate yad dadāti na dadāti yad arhate<BR>
12,020.009c	anarhārhāparijñānād dānadharmo 'pi duṣkaraḥ<BR>
12,020.010a	yajñāya sṛṣṭāni dhanāni dhātrā; yaṣṭādiṣṭaḥ puruṣo rakṣitā ca<BR>
12,020.010c	tasmāt sarvaṃ yajña evopayojyaṃ; dhanaṃ tato 'nantara eva kāmaḥ<BR>
12,020.011a	yajñair indro vividhair annavadbhir; devān sarvān abhyayān mahaujāḥ<BR>
12,020.011c	tenendratvaṃ prāpya vibhrājate 'sau; tasmād yajñe sarvam evopayojyam<BR>
12,020.012a	mahādevaḥ sarvamedhe mahātmā; hutvātmānaṃ devadevo vibhūtaḥ<BR>
12,020.012c	viśvāṃl lokān vyāpya viṣṭabhya kīrtyā; virocate dyutimān kṛttivāsāḥ<BR>
12,020.013a	āvikṣitaḥ pārthivo vai maruttaḥ; svṛddhyā martyo yo 'jayad devarājam<BR>
12,020.013c	yajñe yasya śrīḥ svayaṃ saṃniviṣṭā; yasmin bhāṇḍaṃ kāñcanaṃ sarvam āsīt<BR>
12,020.014a	hariścandraḥ pārthivendraḥ śrutas te; yajñair iṣṭvā puṇyakṛd vītaśokaḥ<BR>
12,020.014c	ṛddhyā śakraṃ yo 'jayan mānuṣaḥ saṃs; tasmād yajñe sarvam evopayojyam<BR>
12,021.001	devasthāna uvāca<BR>
12,021.001a	atraivodāharantīmam itihāsaṃ purātanam<BR>
12,021.001c	indreṇa samaye pṛṣṭo yad uvāca bṛhaspatiḥ<BR>
12,021.002a	saṃtoṣo vai svargatamaḥ saṃtoṣaḥ paramaṃ sukham<BR>
12,021.002c	tuṣṭer na kiṃ cit parataḥ susamyak paritiṣṭhati<BR>
12,021.003a	yadā saṃharate kāmān kūrmo 'ṅgānīva sarvaśaḥ<BR>
12,021.003c	tadātmajyotir ātmaiva svātmanaiva prasīdati<BR>
12,021.004a	na bibheti yadā cāyaṃ yadā cāsmān na bibhyati<BR>
12,021.004c	kāmadveṣau ca jayati tadātmānaṃ prapaśyati<BR>
12,021.005a	yadāsau sarvabhūtānāṃ na krudhyati na duṣyati<BR>
12,021.005c	karmaṇā manasā vācā brahma saṃpadyate tadā<BR>
12,021.006a	evaṃ kaunteya bhūtāni taṃ taṃ dharmaṃ tathā tathā<BR>
12,021.006c	tadā tadā prapaśyanti tasmād budhyasva bhārata<BR>
12,021.007a	anye śamaṃ praśaṃsanti vyāyāmam apare tathā<BR>
12,021.007c	naikaṃ na cāparaṃ ke cid ubhayaṃ ca tathāpare<BR>
12,021.008a	yajñam eke praśaṃsanti saṃnyāsam apare janāḥ<BR>
12,021.008c	dānam eke praśaṃsanti ke cid eva pratigraham<BR>
12,021.008e	ke cit sarvaṃ parityajya tūṣṇīṃ dhyāyanta āsate<BR>
12,021.009a	rājyam eke praśaṃsanti sarveṣāṃ paripālanam<BR>
12,021.009c	hatvā bhittvā ca chittvā ca ke cid ekāntaśīlinaḥ<BR>
12,021.010a	etat sarvaṃ samālokya budhānām eṣa niścayaḥ<BR>
12,021.010c	adroheṇaiva bhūtānāṃ yo dharmaḥ sa satāṃ mataḥ<BR>
12,021.011a	adrohaḥ satyavacanaṃ saṃvibhāgo dhṛtiḥ kṣamā<BR>
12,021.011c	prajanaḥ sveṣu dāreṣu mārdavaṃ hrīr acāpalam<BR>
12,021.012a	dhanaṃ dharmapradhāneṣṭaṃ manuḥ svāyaṃbhuvo 'bravīt<BR>
12,021.012c	tasmād evaṃ prayatnena kaunteya paripālaya<BR>
12,021.013a	yo hi rājye sthitaḥ śaśvad vaśī tulyapriyāpriyaḥ<BR>
12,021.013c	kṣatriyo yajñaśiṣṭāśī rājaśāstrārthatattvavit<BR>
12,021.014a	asādhunigraharataḥ sādhūnāṃ pragrahe rataḥ<BR>
12,021.014c	dharme vartmani saṃsthāpya prajā varteta dharmavit<BR>
12,021.015a	putrasaṃkrāmitaśrīs tu vane vanyena vartayan<BR>
12,021.015c	vidhinā śrāmaṇenaiva kuryāt kālam atandritaḥ<BR>
12,021.016a	ya evaṃ vartate rājā rājadharmaviniścitaḥ<BR>
12,021.016c	tasyāyaṃ ca paraś caiva lokaḥ syāt saphalo nṛpa<BR>
12,021.016e	nirvāṇaṃ tu suduṣpāraṃ bahuvighnaṃ ca me matam<BR>
12,021.017a	evaṃ dharmam anukrāntāḥ satyadānatapaḥparāḥ<BR>
12,021.017c	ānṛśaṃsyaguṇair yuktāḥ kāmakrodhavivarjitāḥ<BR>
12,021.018a	prajānāṃ pālane yuktā damam uttamam āsthitāḥ<BR>
12,021.018c	gobrāhmaṇārthaṃ yuddhena saṃprāptā gatim uttamām<BR>
12,021.019a	evaṃ rudrāḥ savasavas tathādityāḥ paraṃtapa<BR>
12,021.019c	sādhyā rājarṣisaṃghāś ca dharmam etaṃ samāśritāḥ<BR>
12,021.019e	apramattās tataḥ svargaṃ prāptāḥ puṇyaiḥ svakarmabhiḥ<BR>
12,022.001	vaiśaṃpāyana uvāca<BR>
12,022.001a	tasmin vākyāntare vākyaṃ punar evārjuno 'bravīt<BR>
12,022.001c	viṣaṇṇamanasaṃ jyeṣṭham idaṃ bhrātaram īśvaram<BR>
12,022.002a	kṣatradharmeṇa dharmajña prāpya rājyam anuttamam<BR>
12,022.002c	jitvā cārīn naraśreṣṭha tapyate kiṃ bhavān bhṛśam<BR>
12,022.003a	kṣatriyāṇāṃ mahārāja saṃgrāme nidhanaṃ smṛtam<BR>
12,022.003c	viśiṣṭaṃ bahubhir yajñaiḥ kṣatradharmam anusmara<BR>
12,022.004a	brāhmaṇānāṃ tapas tyāgaḥ pretyadharmavidhiḥ smṛtaḥ<BR>
12,022.004c	kṣatriyāṇāṃ ca vihitaṃ saṃgrāme nidhanaṃ vibho<BR>
12,022.005a	kṣatradharmo mahāraudraḥ śastranitya iti smṛtaḥ<BR>
12,022.005c	vadhaś ca bharataśreṣṭha kāle śastreṇa saṃyuge<BR>
12,022.006a	brāhmaṇasyāpi ced rājan kṣatradharmeṇa tiṣṭhataḥ<BR>
12,022.006c	praśastaṃ jīvitaṃ loke kṣatraṃ hi brahmasaṃsthitam<BR>
12,022.007a	na tyāgo na punar yācñā na tapo manujeśvara<BR>
12,022.007c	kṣatriyasya vidhīyante na parasvopajīvanam<BR>
12,022.008a	sa bhavān sarvadharmajñaḥ sarvātmā bharatarṣabha<BR>
12,022.008c	rājā manīṣī nipuṇo loke dṛṣṭaparāvaraḥ<BR>
12,022.009a	tyaktvā saṃtāpajaṃ śokaṃ daṃśito bhava karmaṇi<BR>
12,022.009c	kṣatriyasya viśeṣeṇa hṛdayaṃ vajrasaṃhatam<BR>
12,022.010a	jitvārīn kṣatradharmeṇa prāpya rājyam akaṇṭakam<BR>
12,022.010c	vijitātmā manuṣyendra yajñadānaparo bhava<BR>
12,022.011a	indro vai brahmaṇaḥ putraḥ karmaṇā kṣatriyo 'bhavat<BR>
12,022.011c	jñātīnāṃ pāpavṛttīnāṃ jaghāna navatīr nava<BR>
12,022.012a	tac cāsya karma pūjyaṃ hi praśasyaṃ ca viśāṃ pate<BR>
12,022.012c	tena cendratvam āpede devānām iti naḥ śrutam<BR>
12,022.013a	sa tvaṃ yajñair mahārāja yajasva bahudakṣiṇaiḥ<BR>
12,022.013c	yathaivendro manuṣyendra cirāya vigatajvaraḥ<BR>
12,022.014a	mā tvam evaṃgate kiṃ cit kṣatriyarṣabha śocithāḥ<BR>
12,022.014c	gatās te kṣatradharmeṇa śastrapūtāḥ parāṃ gatim<BR>
12,022.015a	bhavitavyaṃ tathā tac ca yad vṛttaṃ bharatarṣabha<BR>
12,022.015c	diṣṭaṃ hi rājaśārdūla na śakyam ativartitum<BR>
12,023.001	vaiśaṃpāyana uvāca<BR>
12,023.001a	evam uktas tu kaunteyo guḍākeśena bhārata<BR>
12,023.001c	novāca kiṃ cit kauravyas tato dvaipāyano 'bravīt<BR>
12,023.002a	bībhatsor vacanaṃ samyak satyam etad yudhiṣṭhira<BR>
12,023.002c	śāstradṛṣṭaḥ paro dharmaḥ smṛto gārhasthya āśramaḥ<BR>
12,023.003a	svadharmaṃ cara dharmajña yathāśāstraṃ yathāvidhi<BR>
12,023.003c	na hi gārhasthyam utsṛjya tavāraṇyaṃ vidhīyate<BR>
12,023.004a	gṛhasthaṃ hi sadā devāḥ pitara ṛṣayas tathā<BR>
12,023.004c	bhṛtyāś caivopajīvanti tān bhajasva mahīpate<BR>
12,023.005a	vayāṃsi paśavaś caiva bhūtāni ca mahīpate<BR>
12,023.005c	gṛhasthair eva dhāryante tasmāj jyeṣṭhāśramo gṛhī<BR>
12,023.006a	so 'yaṃ caturṇām eteṣām āśramāṇāṃ durācaraḥ<BR>
12,023.006c	taṃ carāvimanāḥ pārtha duścaraṃ durbalendriyaiḥ<BR>
12,023.007a	vedajñānaṃ ca te kṛtsnaṃ tapaś ca caritaṃ mahat<BR>
12,023.007c	pitṛpaitāmahe rājye dhuram udvoḍhum arhasi<BR>
12,023.008a	tapo yajñas tathā vidyā bhaikṣam indriyanigrahaḥ<BR>
12,023.008c	dhyānam ekāntaśīlatvaṃ tuṣṭir dānaṃ ca śaktitaḥ<BR>
12,023.009a	brāhmaṇānāṃ mahārāja ceṣṭāḥ saṃsiddhikārikāḥ<BR>
12,023.009c	kṣatriyāṇāṃ ca vakṣyāmi tavāpi viditaṃ punaḥ<BR>
12,023.010a	yajño vidyā samutthānam asaṃtoṣaḥ śriyaṃ prati<BR>
12,023.010c	daṇḍadhāraṇam atyugraṃ prajānāṃ paripālanam<BR>
12,023.011a	vedajñānaṃ tathā kṛtsnaṃ tapaḥ sucaritaṃ tathā<BR>
12,023.011c	draviṇopārjanaṃ bhūri pātreṣu pratipādanam<BR>
12,023.012a	etāni rājñāṃ karmāṇi sukṛtāni viśāṃ pate<BR>
12,023.012c	imaṃ lokam amuṃ lokaṃ sādhayantīti naḥ śrutam<BR>
12,023.013a	teṣāṃ jyāyas tu kaunteya daṇḍadhāraṇam ucyate<BR>
12,023.013c	balaṃ hi kṣatriye nityaṃ bale daṇḍaḥ samāhitaḥ<BR>
12,023.014a	etāś ceṣṭāḥ kṣatriyāṇāṃ rājan saṃsiddhikārikāḥ<BR>
12,023.014c	api gāthām imāṃ cāpi bṛhaspatir abhāṣata<BR>
12,023.015a	bhūmir etau nigirati sarpo bilaśayān iva<BR>
12,023.015c	rājānaṃ cāviroddhāraṃ brāhmaṇaṃ cāpravāsinam<BR>
12,023.016a	sudyumnaś cāpi rājarṣiḥ śrūyate daṇḍadhāraṇāt<BR>
12,023.016c	prāptavān paramāṃ siddhiṃ dakṣaḥ prācetaso yathā<BR>
12,024.001	yudhiṣṭhira uvāca<BR>
12,024.001a	bhagavan karmaṇā kena sudyumno vasudhādhipaḥ<BR>
12,024.001c	saṃsiddhiṃ paramāṃ prāptaḥ śrotum icchāmi taṃ nṛpam<BR>
12,024.002	vyāsa uvāca<BR>
12,024.002a	atrāpy udāharantīmam itihāsaṃ purātanam<BR>
12,024.002c	śaṅkhaś ca likhitaś cāstāṃ bhrātarau saṃyatavratau<BR>
12,024.003a	tayor āvasathāv āstāṃ ramaṇīyau pṛthak pṛthak<BR>
12,024.003c	nityapuṣpaphalair vṛkṣair upetau bāhudām anu<BR>
12,024.004a	tataḥ kadā cil likhitaḥ śaṅkhasyāśramam āgamat<BR>
12,024.004c	yadṛcchayāpi śaṅkho 'tha niṣkrānto 'bhavad āśramāt<BR>
12,024.005a	so 'bhigamyāśramaṃ bhrātuḥ śaṅkhasya likhitas tadā<BR>
12,024.005c	phalāni śātayām āsa samyak pariṇatāny uta<BR>
12,024.006a	tāny upādāya visrabdho bhakṣayām āsa sa dvijaḥ<BR>
12,024.006c	tasmiṃś ca bhakṣayaty eva śaṅkho 'py āśramam āgamat<BR>
12,024.007a	bhakṣayantaṃ tu taṃ dṛṣṭvā śaṅkho bhrātaram abravīt<BR>
12,024.007c	kutaḥ phalāny avāptāni hetunā kena khādasi<BR>
12,024.008a	so 'bravīd bhrātaraṃ jyeṣṭham upaspṛśyābhivādya ca<BR>
12,024.008c	ita eva gṛhītāni mayeti prahasann iva<BR>
12,024.009a	tam abravīt tadā śaṅkhas tīvrakopasamanvitaḥ<BR>
12,024.009c	steyaṃ tvayā kṛtam idaṃ phalāny ādadatā svayam<BR>
12,024.009e	gaccha rājānam āsādya svakarma prathayasva vai<BR>
12,024.009f*0028_01	likhito 'tha tadā gatvā bhrātur vākyena coditaḥ<BR>
12,024.009f*0028_02	sudyumnaviṣayaṃ rājann uvācedaṃ suduḥkhitaḥ<BR>
12,024.010a	adattādānam evedaṃ kṛtaṃ pārthivasattama<BR>
12,024.010c	stenaṃ māṃ tvaṃ viditvā ca svadharmam anupālaya<BR>
12,024.010e	śīghraṃ dhāraya caurasya mama daṇḍaṃ narādhipa<BR>
12,024.011a	ity uktas tasya vacanāt sudyumnaṃ vasudhādhipam<BR>
12,024.011c	abhyagacchan mahābāho likhitaḥ saṃśitavrataḥ<BR>
12,024.012a	sudyumnas tv antapālebhyaḥ śrutvā likhitam āgatam<BR>
12,024.012c	abhyagacchat sahāmātyaḥ padbhyām eva nareśvaraḥ<BR>
12,024.013a	tam abravīt samāgatya sa rājā brahmavittamam<BR>
12,024.013c	kim āgamanam ācakṣva bhagavan kṛtam eva tat<BR>
12,024.014a	evam uktaḥ sa viprarṣiḥ sudyumnam idam abravīt<BR>
12,024.014c	pratiśrauṣi kariṣyeti śrutvā tat kartum arhasi<BR>
12,024.015a	anisṛṣṭāni guruṇā phalāni puruṣarṣabha<BR>
12,024.015c	bhakṣitāni mayā rājaṃs tatra māṃ śādhi māciram<BR>
12,024.016	sudyumna uvāca<BR>
12,024.016a	pramāṇaṃ cen mato rājā bhavato daṇḍadhāraṇe<BR>
12,024.016c	anujñāyām api tathā hetuḥ syād brāhmaṇarṣabha<BR>
12,024.017a	sa bhavān abhyanujñātaḥ śucikarmā mahāvrataḥ<BR>
12,024.017c	brūhi kāmān ato 'nyāṃs tvaṃ kariṣyāmi hi te vacaḥ<BR>
12,024.018	vyāsa uvāca<BR>
12,024.018a	chandyamāno 'pi brahmarṣiḥ pārthivena mahātmanā<BR>
12,024.018c	nānyaṃ vai varayām āsa tasmād daṇḍād ṛte varam<BR>
12,024.019a	tataḥ sa pṛthivīpālo likhitasya mahātmanaḥ<BR>
12,024.019c	karau pracchedayām āsa dhṛtadaṇḍo jagāma saḥ<BR>
12,024.020a	sa gatvā bhrātaraṃ śaṅkham ārtarūpo 'bravīd idam<BR>
12,024.020c	dhṛtadaṇḍasya durbhuddher bhagavan kṣantum arhasi<BR>
12,024.021	śaṅkha uvāca<BR>
12,024.021a	na kupye tava dharmajña na ca dūṣayase mama<BR>
12,024.021b*0029_01	sunirmalaṃ kulaṃ brahmann asmiñ jagati viśrutam<BR>
12,024.021c	dharmas tu te vyatikrāntas tatas te niṣkṛtiḥ kṛtā<BR>
12,024.022a	sa gatvā bāhudāṃ śīghraṃ tarpayasva yathāvidhi<BR>
12,024.022c	devān pitṝn ṛṣīṃś caiva mā cādharme manaḥ kṛthāḥ<BR>
12,024.022d*0030_01	brahmahatyāṃ surāpānaṃ steyaṃ gurvaṅganāgamam<BR>
12,024.022d*0030_02	mahānti pātakāny āhuḥ saṃyogaṃ caiva taiḥ saha<BR>
12,024.022d*0030_03	na steyasadṛśaṃ brahman mahāpātakam asty uta<BR>
12,024.022d*0030_04	jagaty asmin mahābhāga brahmahatyāsamaṃ hi tat<BR>
12,024.022d*0030_05	sarvapātakināṃ brahman daṇḍaḥ śārīra ucyate<BR>
12,024.022d*0030_06	taskarasya viśeṣeṇa nānyo daṇḍo vidhīyate<BR>
12,024.022d*0030_07	brāhmaṇaḥ kṣatriyo vāpi vaiśyaḥ śūdro 'tha vā dvijaḥ<BR>
12,024.022d*0030_08	sarve kāmakṛte pāpe hantavyā na vicāraṇā<BR>
12,024.022d*0030_09	rājabhir dhṛtadaṇḍā vai kṛtvā pāpāni mānavāḥ<BR>
12,024.022d*0030_10	nirmalāḥ svargam āyānti santaḥ sukṛtino yathā<BR>
12,024.022d*0030_11	uddhṛtaṃ naḥ kulaṃ brahman rājñā daṇḍe dhṛte tvayi<BR>
12,024.023	vyāsa uvāca<BR>
12,024.023a	tasya tad vacanaṃ śrutvā śaṅkhasya likhitas tadā<BR>
12,024.023c	avagāhyāpagāṃ puṇyām udakārthaṃ pracakrame<BR>
12,024.024a	prādurāstāṃ tatas tasya karau jalajasaṃnibhau<BR>
12,024.024c	tataḥ sa vismito bhrātur darśayām āsa tau karau<BR>
12,024.025a	tatas tam abravīc chaṅkhas tapasedaṃ kṛtaṃ mayā<BR>
12,024.025c	mā ca te 'tra viśaṅkā bhūd daivam eva vidhīyate<BR>
12,024.026	likhita uvāca<BR>
12,024.026a	kiṃ nu nāhaṃ tvayā pūtaḥ pūrvam eva mahādyute<BR>
12,024.026c	yasya te tapaso vīryam īdṛśaṃ dvijasattama<BR>
12,024.027	śaṅkha uvāca<BR>
12,024.027a	evam etan mayā kāryaṃ nāhaṃ daṇḍadharas tava<BR>
12,024.027c	sa ca pūto narapatis tvaṃ cāpi pitṛbhiḥ saha<BR>
12,024.028	vyāsa uvāca<BR>
12,024.028a	sa rājā pāṇḍavaśreṣṭha śreṣṭho vai tena karmaṇā<BR>
12,024.028c	prāptavān paramāṃ siddhiṃ dakṣaḥ prācetaso yathā<BR>
12,024.029a	eṣa dharmaḥ kṣatriyāṇāṃ prajānāṃ paripālanam<BR>
12,024.029c	utpathe 'smin mahārāja mā ca śoke manaḥ kṛthāḥ<BR>
12,024.030a	bhrātur asya hitaṃ vākyaṃ śṛṇu dharmajñasattama<BR>
12,024.030c	daṇḍa eva hi rājendra kṣatradharmo na muṇḍanam<BR>
12,025.001	vaiśaṃpāyana uvāca<BR>
12,025.001a	punar eva maharṣis taṃ kṛṣṇadvaipāyano 'bravīt<BR>
12,025.001c	ajātaśatruṃ kaunteyam idaṃ vacanam arthavat<BR>
12,025.002a	araṇye vasatāṃ tāta bhrātṝṇāṃ te tapasvinām<BR>
12,025.002c	manorathā mahārāja ye tatrāsan yudhiṣṭhira<BR>
12,025.003a	tān ime bharataśreṣṭha prāpnuvantu mahārathāḥ<BR>
12,025.003c	praśādhi pṛthivīṃ pārtha yayātir iva nāhuṣaḥ<BR>
12,025.004a	araṇye duḥkhavasatir anubhūtā tapasvibhiḥ<BR>
12,025.004c	duḥkhasyānte naravyāghrāḥ sukhaṃ tv anubhavantv ime<BR>
12,025.005a	dharmam arthaṃ ca kāmaṃ ca bhrātṛbhiḥ saha bhārata<BR>
12,025.005c	anubhūya tataḥ paścāt prasthātāsi viśāṃ pate<BR>
12,025.006a	atithīnāṃ ca pitṝṇāṃ devatānāṃ ca bhārata<BR>
12,025.006c	ānṛṇyaṃ gaccha kaunteya tataḥ svargaṃ gamiṣyasi<BR>
12,025.007a	sarvamedhāśvamedhābhyāṃ yajasva kurunandana<BR>
12,025.007c	tataḥ paścān mahārāja gamiṣyasi parāṃ gatim<BR>
12,025.008a	bhrātṝṃś ca sarvān kratubhiḥ saṃyojya bahudakṣiṇaiḥ<BR>
12,025.008c	saṃprāptaḥ kīrtim atulāṃ pāṇḍaveya bhaviṣyasi<BR>
12,025.009a	vidma te puruṣavyāghra vacanaṃ kurunandana<BR>
12,025.009c	śṛṇu mac ca yathā kurvan dharmān na cyavate nṛpaḥ<BR>
12,025.010a	ādadānasya ca dhanaṃ nigrahaṃ ca yudhiṣṭhira<BR>
12,025.010c	samānaṃ dharmakuśalāḥ sthāpayanti nareśvara<BR>
12,025.010d*0031_01	pratyakṣam anumānaṃ ca upamānaṃ tathāgamaḥ<BR>
12,025.010d*0031_02	arthāpattis tathaitihyaṃ saṃśayo nirṇayas tathā<BR>
12,025.010d*0031_03	ākāro hīṅgitaś caiva gatiś ceṣṭā ca bhārata<BR>
12,025.010d*0031_04	pratijñā caiva hetuś ca dṛṣṭāntopanayas tathā<BR>
12,025.010d*0031_05	uktir nigamanaṃ teṣāṃ prameyaṃ ca prayojanam<BR>
12,025.010d*0031_06	etāni sādhanāny āhur bahuvargaprasiddhaye<BR>
12,025.010d*0031_07	pratyakṣam anumānaṃ ca sarveṣāṃ yonir iṣyate<BR>
12,025.010d*0031_08	pramāṇajño hi śaknoti daṇḍayonau vicakṣaṇaḥ<BR>
12,025.010d*0031_09	apramāṇavatā nīto daṇḍo hanyān mahīpatim<BR>
12,025.011a	deśakālapratīkṣe yo dasyor darśayate nṛpaḥ<BR>
12,025.011c	śāstrajāṃ buddhim āsthāya nainasā sa hi yujyate<BR>
12,025.012a	ādāya baliṣaḍbhāgaṃ yo rāṣṭraṃ nābhirakṣati<BR>
12,025.012c	pratigṛhṇāti tat pāpaṃ caturthāṃśena pārthivaḥ<BR>
12,025.013a	nibodha ca yathātiṣṭhan dharmān na cyavate nṛpaḥ<BR>
12,025.013c	nigrahād dharmaśāstrāṇām anurudhyann apetabhīḥ<BR>
12,025.013e	kāmakrodhāv anādṛtya piteva samadarśanaḥ<BR>
12,025.014a	daivenopahate rājā karmakāle mahādyute<BR>
12,025.014c	pramādayati tat karma na tatrāhur atikramam<BR>
12,025.015a	tarasā buddhipūrvaṃ vā nigrāhyā eva śatravaḥ<BR>
12,025.015c	pāpaiḥ saha na saṃdadhyād rāṣṭraṃ paṇyaṃ na kārayet<BR>
12,025.016a	śūrāś cāryāś ca satkāryā vidvāṃsaś ca yudhiṣṭhira<BR>
12,025.016c	gomato dhaninaś caiva paripālyā viśeṣataḥ<BR>
12,025.017a	vyavahāreṣu dharmyeṣu niyojyāś ca bahuśrutāḥ<BR>
12,025.017b*0032_01	pramāṇajñā mahīpāla nyāyaśāstrāvalambinaḥ<BR>
12,025.017b*0032_02	vedārthatattvavid rājaṃs tarkaśāstrabahuśrutaḥ<BR>
12,025.017b*0032_03	mantre ca vyavahāre ca niyoktavyo vijānatā<BR>
12,025.017b*0032_04	tarkaśāstrakṛtā buddhir dharmaśāstrakṛtā ca yā<BR>
12,025.017b*0032_05	daṇḍanītikṛtā caiva trailokyam api sādhayet<BR>
12,025.017b*0032_06	niyojyā vedatattvajñā yajñakarmasu pārthiva<BR>
12,025.017b*0032_07	vedajñā ye ca śāstrajñās te ca rājan subuddhayaḥ<BR>
12,025.017b*0032_08	ānvīkṣikītrayīvārtādaṇḍanītiṣu pāragāḥ<BR>
12,025.017b*0032_09	te tu sarvatra yoktavyās te ca buddheḥ parāṃ gatāḥ<BR>
12,025.017c	guṇayukte 'pi naikasmin viśvasyāc ca vicakṣaṇaḥ<BR>
12,025.018a	arakṣitā durvinīto mānī stabdho 'bhyasūyakaḥ<BR>
12,025.018c	enasā yujyate rājā durdānta iti cocyate<BR>
12,025.019a	ye 'rakṣyamāṇā hīyante daivenopahate nṛpe<BR>
12,025.019c	taskaraiś cāpi hanyante sarvaṃ tad rājakilbiṣam<BR>
12,025.020a	sumantrite sunīte ca vidhivac copapādite<BR>
12,025.020c	pauruṣe karmaṇi kṛte nāsty adharmo yudhiṣṭhira<BR>
12,025.021a	vipadyante samārambhāḥ sidhyanty api ca daivataḥ<BR>
12,025.021c	kṛte puruṣakāre tu nainaḥ spṛśati pārthivam<BR>
12,025.022a	atra te rājaśārdūla vartayiṣye kathām imām<BR>
12,025.022c	yad vṛttaṃ pūrvarājarṣer hayagrīvasya pārthiva<BR>
12,025.023a	śatrūn hatvā hatasyājau śūrasyākliṣṭakarmaṇaḥ<BR>
12,025.023c	asahāyasya dhīrasya nirjitasya yudhiṣṭhira<BR>
12,025.024a	yat karma vai nigrahe śātravāṇāṃ; yogaś cāgryaḥ pālane mānavānām<BR>
12,025.024c	kṛtvā karma prāpya kīrtiṃ suyuddhe; vājigrīvo modate devaloke<BR>
12,025.025a	saṃtyaktātmā samareṣv ātatāyī; śastraiś chinno dasyubhir ardyamānaḥ<BR>
12,025.025c	aśvagrīvaḥ karmaśīlo mahātmā; saṃsiddhātmā modate devaloke<BR>
12,025.026a	dhanur yūpo raśanā jyā śaraḥ sruk; sruvaḥ khaḍgo rudhiraṃ yatra cājyam<BR>
12,025.026c	ratho vedī kāmago yuddham agniś; cāturhotraṃ caturo vājimukhyāḥ<BR>
12,025.027a	hutvā tasmin yajñavahnāv athārīn; pāpān mukto rājasiṃhas tarasvī<BR>
12,025.027c	prāṇān hutvā cāvabhṛthe raṇe sa; vājigrīvo modate devaloke<BR>
12,025.028a	rāṣṭraṃ rakṣan buddhipūrvaṃ nayena; saṃtyaktātmā yajñaśīlo mahātmā<BR>
12,025.028c	sarvāṃl lokān vyāpya kīrtyā manasvī; vājigrīvo modate devaloke<BR>
12,025.029a	daivīṃ siddhiṃ mānuṣīṃ daṇḍanītiṃ; yoganyāyaiḥ pālayitvā mahīṃ ca<BR>
12,025.029c	tasmād rājā dharmaśīlo mahātmā; hayagrīvo modate svargaloke<BR>
12,025.030a	vidvāṃs tyāgī śraddadhānaḥ kṛtajñas; tyaktvā lokaṃ mānuṣaṃ karma kṛtvā<BR>
12,025.030c	medhāvināṃ viduṣāṃ saṃmatānāṃ; tanutyajāṃ lokam ākramya rājā<BR>
12,025.031a	samyag vedān prāpya śāstrāṇy adhītya; samyag rāṣṭraṃ pālayitvā mahātmā<BR>
12,025.031c	cāturvarṇyaṃ sthāpayitvā svadharme; vājigrīvo modate devaloke<BR>
12,025.032a	jitvā saṃgrāmān pālayitvā prajāś ca; somaṃ pītvā tarpayitvā dvijāgryān<BR>
12,025.032c	yuktyā daṇḍaṃ dhārayitvā prajānāṃ; yuddhe kṣīṇo modate devaloke<BR>
12,025.033a	vṛttaṃ yasya ślāghanīyaṃ manuṣyāḥ; santo vidvāṃsaś cārhayanty arhaṇīyāḥ<BR>
12,025.033c	svargaṃ jitvā vīralokāṃś ca gatvā; siddhiṃ prāptaḥ puṇyakīrtir mahātmā<BR>
12,026.001	vaiśaṃpāyana uvāca<BR>
12,026.001a	dvaipāyanavacaḥ śrutvā kupite ca dhanaṃjaye<BR>
12,026.001c	vyāsam āmantrya kaunteyaḥ pratyuvāca yudhiṣṭhiraḥ<BR>
12,026.002a	na pārthivam idaṃ rājyaṃ na ca bhogāḥ pṛthagvidhāḥ<BR>
12,026.002c	prīṇayanti mano me 'dya śoko māṃ nardayaty ayam<BR>
12,026.003a	śrutvā ca vīrahīnānām aputrāṇāṃ ca yoṣitām<BR>
12,026.003c	paridevayamānānāṃ śāntiṃ nopalabhe mune<BR>
12,026.004a	ity uktaḥ pratyuvācedaṃ vyāso yogavidāṃ varaḥ<BR>
12,026.004c	yudhiṣṭhiraṃ mahāprājñaṃ dharmajño vedapāragaḥ<BR>
12,026.005a	na karmaṇā labhyate cintayā vā; nāpy asya dātā puruṣasya kaś cit<BR>
12,026.005c	paryāyayogād vihitaṃ vidhātrā; kālena sarvaṃ labhate manuṣyaḥ<BR>
12,026.006a	na buddhiśāstrādhyayanena śakyaṃ; prāptuṃ viśeṣair manujair akāle<BR>
12,026.006c	mūrkho 'pi prāpnoti kadā cid arthān; kālo hi kāryaṃ prati nirviśeṣaḥ<BR>
12,026.007a	nābhūtikāle ca phalaṃ dadāti; śilpaṃ na mantrāś ca tathauṣadhāni<BR>
12,026.007c	tāny eva kālena samāhitāni; sidhyanti cedhyanti ca bhūtikāle<BR>
12,026.008a	kālena śīghrāḥ pravivānti vātāḥ; kālena vṛṣṭir jaladān upaiti<BR>
12,026.008c	kālena padmotpalavaj jalaṃ ca; kālena puṣyanti nagā vaneṣu<BR>
12,026.009a	kālena kṛṣṇāś ca sitāś ca rātryaḥ; kālena candraḥ paripūrṇabimbaḥ<BR>
12,026.009c	nākālataḥ puṣpaphalaṃ nagānāṃ; nākālavegāḥ sarito vahanti<BR>
12,026.010a	nākālamattāḥ khagapannagāś ca; mṛgadvipāḥ śailamahāgrahāś ca<BR>
12,026.010c	nākālataḥ strīṣu bhavanti garbhā; nāyānty akāle śiśiroṣṇavarṣāḥ<BR>
12,026.011a	nākālato mriyate jāyate vā; nākālato vyāharate ca bālaḥ<BR>
12,026.011c	nākālato yauvanam abhyupaiti; nākālato rohati bījam uptam<BR>
12,026.012a	nākālato bhānur upaiti yogaṃ; nākālato 'staṃ girim abhyupaiti<BR>
12,026.012c	nākālato vardhate hīyate ca; candraḥ samudraś ca mahormimālī<BR>
12,026.013a	atrāpy udāharantīmam itihāsaṃ purātanam<BR>
12,026.013c	gītaṃ rājñā senajitā duḥkhārtena yudhiṣṭhira<BR>
12,026.014a	sarvān evaiṣa paryāyo martyān spṛśati dustaraḥ<BR>
12,026.014c	kālena paripakvā hi mriyante sarvamānavāḥ<BR>
12,026.015a	ghnanti cānyān narā rājaṃs tān apy anye narās tathā<BR>
12,026.015c	saṃjñaiṣā laukikī rājan na hinasti na hanyate<BR>
12,026.016a	hantīti manyate kaś cin na hantīty api cāpare<BR>
12,026.016c	svabhāvatas tu niyatau bhūtānāṃ prabhavāpyayau<BR>
12,026.017a	naṣṭe dhane vā dāre vā putre pitari vā mṛte<BR>
12,026.017c	aho kaṣṭam iti dhyāyañ śokasyāpacitiṃ caret<BR>
12,026.018a	sa kiṃ śocasi mūḍhaḥ sañ śocyaḥ kim anuśocasi<BR>
12,026.018c	paśya duḥkheṣu duḥkhāni bhayeṣu ca bhayāny api<BR>
12,026.019a	ātmāpi cāyaṃ na mama sarvāpi pṛthivī mama<BR>
12,026.019c	yathā mama tathānyeṣām iti paśyan na muhyati<BR>
12,026.020a	śokasthānasahasrāṇi harṣasthānaśatāni ca<BR>
12,026.020c	divase divase mūḍham āviśanti na paṇḍitam<BR>
12,026.021a	evam etāni kālena priyadveṣyāṇi bhāgaśaḥ<BR>
12,026.021c	jīveṣu parivartante duḥkhāni ca sukhāni ca<BR>
12,026.022a	duḥkham evāsti na sukhaṃ tasmāt tad upalabhyate<BR>
12,026.022c	tṛṣṇārtiprabhavaṃ duḥkhaṃ duḥkhārtiprabhavaṃ sukham<BR>
12,026.023a	sukhasyānantaraṃ duḥkhaṃ duḥkhasyānantaraṃ sukham<BR>
12,026.023c	na nityaṃ labhate duḥkhaṃ na nityaṃ labhate sukham<BR>
12,026.024a	sukham ante hi duḥkhānāṃ duḥkham ante sukhasya ca<BR>
12,026.024b*0033_01	sukham eva hi duḥkhāntaṃ kadā cid duḥkhataḥ sukham<BR>
12,026.024c	tasmād etad dvayaṃ jahyād ya icchec chāśvataṃ sukham<BR>
12,026.024d*0034_01	sukhāntaprabhavaṃ duḥkhaṃ duḥkhāntaprabhavaṃ sukham<BR>
12,026.025a	yan nimittaṃ bhavec chokas tāpo vā duḥkhamūrchitaḥ<BR>
12,026.025c	āyāso vāpi yan mūlas tad ekāṅgam api tyajet<BR>
12,026.026a	sukhaṃ vā yadi vā duḥkhaṃ priyaṃ vā yadi vāpriyam<BR>
12,026.026c	prāptaṃ prāptam upāsīta hṛdayenāparājitaḥ<BR>
12,026.027a	īṣad apy aṅga dārāṇāṃ putrāṇāṃ vā carāpriyam<BR>
12,026.027c	tato jñāsyasi kaḥ kasya kena vā katham eva vā<BR>
12,026.028a	ye ca mūḍhatamā loke ye ca buddheḥ paraṃ gatāḥ<BR>
12,026.028c	ta eva sukham edhante madhyaḥ kleśena yujyate<BR>
12,026.029a	ity abravīn mahāprājño yudhiṣṭhira sa senajit<BR>
12,026.029c	parāvarajño lokasya dharmavit sukhaduḥkhavit<BR>
12,026.030a	sukhī parasya yo duḥkhe na jātu sa sukhī bhavet<BR>
12,026.030c	duḥkhānāṃ hi kṣayo nāsti jāyate hy aparāt param<BR>
12,026.031a	sukhaṃ ca duḥkhaṃ ca bhavābhavau ca; lābhālābhau maraṇaṃ jīvitaṃ ca<BR>
12,026.031c	paryāyaśaḥ sarvam iha spṛśanti; tasmād dhīro naiva hṛṣyen na kupyet<BR>
12,026.032a	dīkṣāṃ yajñe pālanaṃ yuddham āhur; yogaṃ rāṣṭre daṇḍanītyā ca samyak<BR>
12,026.032c	vittatyāgaṃ dakṣiṇānāṃ ca yajñe; samyag jñānaṃ pāvanānīti vidyāt<BR>
12,026.033a	rakṣan rāṣṭraṃ buddhipūrvaṃ nayena; saṃtyaktātmā yajñaśīlo mahātmā<BR>
12,026.033c	sarvāṃl lokān dharmamūrtyā caraṃś cāpy; ūrdhvaṃ dehān modate devaloke<BR>
12,026.034a	jitvā saṃgrāmān pālayitvā ca rāṣṭraṃ; somaṃ pītvā vardhayitvā prajāś ca<BR>
12,026.034c	yuktyā daṇḍaṃ dhārayitvā prajānāṃ; yuddhe kṣīṇo modate devaloke<BR>
12,026.034d*0035_01	yajanti yajñān vijayanti rājyaṃ<BR>
12,026.034d*0035_02	rakṣanti rāṣṭrāṇi priyāṇi caiṣām<BR>
12,026.035a	samyag vedān prāpya śāstrāṇy adhītya; samyag rāṣṭraṃ pālayitvā ca rājā<BR>
12,026.035c	cāturvarṇyaṃ sthāpayitvā svadharme; pūtātmā vai modate devaloke<BR>
12,026.036a	yasya vṛttaṃ namasyanti svargasthasyāpi mānavāḥ<BR>
12,026.036c	paurajānapadāmātyāḥ sa rājā rājasattamaḥ<BR>
12,026.036d@004_0001	asminn eva prakaraṇe dhanaṃjayam udāradhīḥ<BR>
12,026.036d@004_0002	abhinītataraṃ vākyam ity uvāca yudhiṣṭhiraḥ<BR>
12,026.036d@004_0003	yad etan manyase pārtha na jyāyo 'sti dhanād iti<BR>
12,026.036d@004_0004	na svargo na sukhaṃ na śrīr nirdhanasyeti tan mṛṣā<BR>
12,026.036d@004_0005	svādhyāyayajñasaṃsiddhā dṛśyante bahavo janāḥ<BR>
12,026.036d@004_0006	taporatāś ca munayo yeṣāṃ lokāḥ sanātanāḥ<BR>
12,026.036d@004_0007	ṛṣīṇāṃ samayaṃ śaśvad ye rakṣanti dhanaṃjaya<BR>
12,026.036d@004_0008	āśritāḥ sarvadharmajñās tān devā brāhmaṇān viduḥ<BR>
12,026.036d@004_0009	svādhyāyaniṣṭhāṃś ca munīñ jñānaniṣṭhāṃs tathāparān<BR>
12,026.036d@004_0010	budhyethāḥ saṃtataṃ cāpi karmaniṣṭhān dhanaṃjaya<BR>
12,026.036d@004_0011	jñānaniṣṭheṣu kāryāṇi pratiṣṭhāpyāni pāṇḍava<BR>
12,026.036d@004_0012	vaikhānasānāṃ vacanaṃ yathā no viditaṃ purā<BR>
12,026.036d@004_0013	ajāś ca pṛśnayaś caiva sikatāś caiva bhārata<BR>
12,026.036d@004_0014	aruṇāḥ ketavaś caiva svādhyāyena divaṃ gatāḥ<BR>
12,026.036d@004_0015	avāpyaitāni karmāṇi vedoktāni dhanaṃjaya<BR>
12,026.036d@004_0016	dānam adhyayanaṃ yajño nigrahaś caiva durgrahaḥ<BR>
12,026.036d@004_0017	dakṣiṇena ca panthānam aryamṇo ye divaṃ gatāḥ<BR>
12,026.036d@004_0018	etān kriyāvatāṃ lokān uktavān pūrvam apy aham<BR>
12,026.036d@004_0019	uttareṇa tu panthānaṃ niyamādyaṃ prapaśyasi<BR>
12,026.036d@004_0020	ete tyāgavatāṃ lokā bhānti pārtha sanātanāḥ<BR>
12,026.036d@004_0021	tatrottarāṃ gatiṃ pārtha praśaṃsanti purāvidaḥ<BR>
12,026.036d@004_0022	saṃtoṣāt svargagamanaṃ saṃtoṣaḥ paramaṃ sukham<BR>
12,026.036d@004_0023	tuṣṭer na kiṃ cit parataḥ sā samyak pratitiṣṭhati<BR>
12,026.036d@004_0024	vinītakrodhaharṣasya satataṃ siddhir uttamā<BR>
12,026.036d@004_0025	atrāpy udāharantīmā gāthā gītā yayātinā<BR>
12,026.036d@004_0026	yābhiḥ pratyāharet kāmān kūrmo 'ṅgānīva sarvaśaḥ<BR>
12,026.036d@004_0027	yadā cāyaṃ na bibheti yadā cāsmān na bibhyati<BR>
12,026.036d@004_0028	yadā necchati na dveṣṭi brahma saṃpadyate tadā<BR>
12,026.036d@004_0029	yadā na bhāvaṃ kurute sarvabhūteṣu pāpakam<BR>
12,026.036d@004_0030	karmaṇā manasā vācā brahma saṃpadyate tadā<BR>
12,026.036d@004_0031	vinītamānamohasya bahusaṅgavivarjinaḥ<BR>
12,026.036d@004_0032	tadātmajyotiṣaḥ sādhor nirvāṇam upapadyate<BR>
12,026.036d@004_0033	idaṃ tu śṛṇu me pārtha bruvataḥ saṃyatendriyaḥ<BR>
12,026.036d@004_0034	dharmam anye vṛttam anye dhanam īhanti cāpare<BR>
12,026.036d@004_0035	dhanahetor ya īheta tasyānīhā garīyasī<BR>
12,026.036d@004_0036	bhūyān doṣo hi vitteṣu yaś ca dharmas tadāśrayaḥ<BR>
12,026.036d@004_0037	pratyakṣam anupaśyāmas tvam api draṣṭum arhasi<BR>
12,026.036d@004_0038	varjanaṃ varjanīyānām īhamānena duṣkaram<BR>
12,026.036d@004_0039	ye vittam abhipadyante samyak teṣu sudurlabham<BR>
12,026.036d@004_0040	druhyataḥ praiti tat prāhuḥ pratikūlaṃ yathātatham<BR>
12,026.036d@004_0041	yas tu saṃbhinnavṛttaḥ syād vītaśokabhayo naraḥ<BR>
12,026.036d@004_0042	alpena tṛṣito druhyan bhrūṇahatyāṃ na budhyate<BR>
12,026.036d@004_0043	duṣyanty ādadato bhṛtyā nityaṃ dasyubhayād iva<BR>
12,026.036d@004_0044	durlabhaṃ ca dhanaṃ prāpya bhṛśaṃ dattvānutapyate<BR>
12,026.036d@004_0045	adhanaḥ kasya kiṃ vācyo vimuktaḥ sarvataḥ sukhī<BR>
12,026.036d@004_0046	devasvam upagṛhyaiva dhanena na sukhī bhavet<BR>
12,026.036d@004_0047	atra gāthāṃ yajñagītāṃ kīrtayanti purāvidaḥ<BR>
12,026.036d@004_0048	trayīm upāśritāṃ loke yajñasaṃstarakārikām<BR>
12,026.036d@004_0049	yajñāya sṛṣṭāni dhanāni dhātrā<BR>
12,026.036d@004_0050	yajñāya sṛṣṭaḥ puruṣo rakṣitā ca<BR>
12,026.036d@004_0051	tasmāt sarvaṃ yajña evopayojyaṃ<BR>
12,026.036d@004_0052	dhanaṃ na kāmāya hitaṃ praśastam<BR>
12,026.036d@004_0053	etasyārthe ca kaunteya dhanaṃ dhanavatāṃ vara<BR>
12,026.036d@004_0054	dhātā dadāti martyebhyo yajñārtham iti viddhi tat<BR>
12,026.036d@004_0055	tasmād budhyanti puruṣā na hi tat kasya cid dhruvam<BR>
12,026.036d@004_0056	śraddadhānas tato loke dadyāc caiva yajeta ca<BR>
12,026.036d@004_0057	labdhasya tyāgam evāhur na bhogaṃ na ca saṃkṣayam<BR>
12,026.036d@004_0058	tasya kiṃ saṃcayenārthaḥ kārye jyāyasi tiṣṭhati<BR>
12,026.036d@004_0059	ye svadharmād apetebhyaḥ prayacchanty alpabuddhayaḥ<BR>
12,026.036d@004_0060	śataṃ varṣāṇi te pretya purīṣaṃ bhuñjate janāḥ<BR>
12,026.036d@004_0061	anarhate yad dadāti na dadāti yad arhate<BR>
12,026.036d@004_0062	arhānarhāparijñānād dānadharmo 'pi duṣkaraḥ<BR>
12,026.036d@004_0063	labdhānāṃ dravyajātānāṃ boddhavyau dvāv atikramau<BR>
12,026.036d@004_0064	apātre pratipattiś ca pātre cāpratipādanam<BR>
12,027.001	yudhiṣṭhira uvāca<BR>
12,027.001a	abhimanyau hate bāle draupadyās tanayeṣu ca<BR>
12,027.001c	dhṛṣṭadyumne virāṭe ca drupade ca mahīpatau<BR>
12,027.002a	vasuṣeṇe ca dharmajñe dhṛṣṭaketau ca pārthive<BR>
12,027.002c	tathānyeṣu narendreṣu nānādeśyeṣu saṃyuge<BR>
12,027.003a	na vimuñcati māṃ śoko jñātighātinam āturam<BR>
12,027.003c	rājyakāmukam aty ugraṃ svavaṃśocchedakārakam<BR>
12,027.004a	yasyāṅke krīḍamānena mayā vai parivartitam<BR>
12,027.004c	sa mayā rājyalubdhena gāṅgeyo vinipātitaḥ<BR>
12,027.005a	yadā hy enaṃ vighūrṇantam apaśyaṃ pārthasāyakaiḥ<BR>
12,027.005c	kampamānaṃ yathā vajraiḥ prekṣamāṇaṃ śikhaṇḍinam<BR>
12,027.006a	jīrṇaṃ siṃham iva prāṃśuṃ narasiṃhaṃ pitāmaham<BR>
12,027.006c	kīryamāṇaṃ śarais tīkṣṇair dṛṣṭvā me vyathitaṃ manaḥ<BR>
12,027.007a	prāṅmukhaṃ sīdamānaṃ ca rathād apacyutaṃ śaraiḥ<BR>
12,027.007c	ghūrṇamānaṃ yathā śailaṃ tadā me kaśmalo 'bhavat<BR>
12,027.008a	yaḥ sa bāṇadhanuṣpāṇir yodhayām āsa bhārgavam<BR>
12,027.008c	bahūny ahāni kauravyaḥ kurukṣetre mahāmṛdhe<BR>
12,027.009a	sametaṃ pārthivaṃ kṣatraṃ vārāṇasyāṃ nadīsutaḥ<BR>
12,027.009c	kanyārtham āhvayad vīro rathenaikena saṃyuge<BR>
12,027.010a	yena cogrāyudho rājā cakravartī durāsadaḥ<BR>
12,027.010c	dagdhaḥ śastrapratāpena sa mayā yudhi ghātitaḥ<BR>
12,027.011a	svayaṃ mṛtyuṃ rakṣamāṇaḥ pāñcālyaṃ yaḥ śikhaṇḍinam<BR>
12,027.011c	na bāṇaiḥ pātayām āsa so 'rjunena nipātitaḥ<BR>
12,027.012a	yadainaṃ patitaṃ bhūmāv apaśyaṃ rudhirokṣitam<BR>
12,027.012c	tadaivāviśad aty ugro jvaro me munisattama<BR>
12,027.012e	yena saṃvardhitā bālā yena sma parirakṣitāḥ<BR>
12,027.013a	sa mayā rājyalubdhena pāpena gurughātinā<BR>
12,027.013c	alpakālasya rājyasya kṛte mūḍhena ghātitaḥ<BR>
12,027.014a	ācāryaś ca maheṣvāsaḥ sarvapārthivapūjitaḥ<BR>
12,027.014c	abhigamya raṇe mithyā pāpenoktaḥ sutaṃ prati<BR>
12,027.015a	tan me dahati gātrāṇi yan māṃ gurur abhāṣata<BR>
12,027.015c	satyavākyo hi rājaṃs tvaṃ yadi jīvati me sutaḥ<BR>
12,027.015e	satyaṃ mā marśayan vipro mayi tat paripṛṣṭavān<BR>
12,027.016a	kuñjaraṃ cāntaraṃ kṛtvā mithyopacaritaṃ mayā<BR>
12,027.016c	subhṛśaṃ rājyalubdhena pāpena gurughātinā<BR>
12,027.017a	satyakañcukam āsthāya mayokto gurur āhave<BR>
12,027.017c	aśvatthāmā hata iti kuñjare vinipātite<BR>
12,027.017e	kān nu lokān gamiṣyāmi kṛtvā tat karma dāruṇam<BR>
12,027.018a	aghātayaṃ ca yat karṇaṃ samareṣv apalāyinam<BR>
12,027.018c	jyeṣṭhaṃ bhrātaram aty ugraṃ ko mattaḥ pāpakṛttamaḥ<BR>
12,027.019a	abhimanyuṃ ca yad bālaṃ jātaṃ siṃham ivādriṣu<BR>
12,027.019c	prāveśayam ahaṃ lubdho vāhinīṃ droṇapālitām<BR>
12,027.020a	tadāprabhṛti bībhatsuṃ na śaknomi nirīkṣitum<BR>
12,027.020c	kṛṣṇaṃ ca puṇḍarīkākṣaṃ kilbiṣī bhrūṇahā yathā<BR>
12,027.021a	draupadīṃ cāpy aduḥkhārhāṃ pañcaputravinākṛtām<BR>
12,027.021c	śocāmi pṛthivīṃ hīnāṃ pañcabhiḥ parvatair iva<BR>
12,027.022a	so 'ham āgaskaraḥ pāpaḥ pṛthivīnāśakārakaḥ<BR>
12,027.022c	āsīna evam evedaṃ śoṣayiṣye kalevaram<BR>
12,027.023a	prāyopaviṣṭaṃ jānīdhvam adya māṃ gurughātinam<BR>
12,027.023c	jātiṣv anyāsv api yathā na bhaveyaṃ kulāntakṛt<BR>
12,027.023d*0036_01	nopabhokṣye varān bhogān rājyaṃ tatparicchadān<BR>
12,027.024a	na bhokṣye na ca pānīyam upayokṣye kathaṃ cana<BR>
12,027.024c	śoṣayiṣye priyān prāṇān ihastho 'haṃ tapodhana<BR>
12,027.025a	yatheṣṭaṃ gamyatāṃ kāmam anujāne prasādya vaḥ<BR>
12,027.025c	sarve mām anujānīta tyakṣyāmīdaṃ kalevaram<BR>
12,027.026	vaiśaṃpāyana uvāca<BR>
12,027.026a	tam evaṃvādinaṃ pārthaṃ bandhuśokena vihvalam<BR>
12,027.026c	maivam ity abravīd vyāso nigṛhya munisattamaḥ<BR>
12,027.027a	ativelaṃ mahārāja na śokaṃ kartum arhasi<BR>
12,027.027c	punar uktaṃ pravakṣyāmi diṣṭam etad iti prabho<BR>
12,027.028a	saṃyogā viprayogāś ca jātānāṃ prāṇināṃ dhruvam<BR>
12,027.028c	budbudā iva toyeṣu bhavanti na bhavanti ca<BR>
12,027.029a	sarve kṣayāntā nicayāḥ patanāntāḥ samucchrayāḥ<BR>
12,027.029c	saṃyogā viprayogāntā maraṇāntaṃ hi jīvitam<BR>
12,027.030a	sukhaṃ duḥkhāntam ālasyaṃ dākṣyaṃ duḥkhaṃ sukhodayam<BR>
12,027.030c	bhūtiḥ śrīr hrīr dhṛtiḥ siddhir nādakṣe nivasanty uta<BR>
12,027.031a	nālaṃ sukhāya suhṛdo nālaṃ duḥkhāya durhṛdaḥ<BR>
12,027.031c	na ca prajñālam arthebhyo na sukhebhyo 'py alaṃ dhanam<BR>
12,027.032a	yathā sṛṣṭo 'si kaunteya dhātrā karmasu tat kuru<BR>
12,027.032c	ata eva hi siddhis te neśas tvam ātmanā nṛpa<BR>
12,028.001	vaiśaṃpāyana uvāca<BR>
12,028.001a	jñātiśokābhitaptasya prāṇān abhyutsisṛkṣataḥ<BR>
12,028.001c	jyeṣṭhasya pāṇḍuputrasya vyāsaḥ śokam apānudat<BR>
12,028.002	vyāsa uvāca<BR>
12,028.002a	atrāpy udāharantīmam itihāsaṃ purātanam<BR>
12,028.002c	aśmagītaṃ naravyāghra tan nibodha yudhiṣṭhira<BR>
12,028.003a	aśmānaṃ brāhmaṇaṃ prājñaṃ vaideho janako nṛpaḥ<BR>
12,028.003c	saṃśayaṃ paripapraccha duḥkhaśokapariplutaḥ<BR>
12,028.004	janaka uvāca<BR>
12,028.004a	āgame yadi vāpāye jñātīnāṃ draviṇasya ca<BR>
12,028.004c	nareṇa pratipattavyaṃ kalyāṇaṃ katham icchatā<BR>
12,028.005	aśmovāca<BR>
12,028.005a	utpannam imam ātmānaṃ narasyānantaraṃ tataḥ<BR>
12,028.005c	tāni tāny abhivartante duḥkhāni ca sukhāni ca<BR>
12,028.006a	teṣām anyatarāpattau yad yad evopasevate<BR>
12,028.006c	tat tad dhi cetanām asya haraty abhram ivānilaḥ<BR>
12,028.007a	abhijāto 'smi siddho 'smi nāsmi kevalamānuṣaḥ<BR>
12,028.007c	ity evaṃ hetubhis tasya tribhiś cittaṃ prasicyati<BR>
12,028.008a	sa prasiktamanā bhogān visṛjya pitṛsaṃcitān<BR>
12,028.008c	parikṣīṇaḥ parasvānām ādānaṃ sādhu manyate<BR>
12,028.009a	tam atikrāntamaryādam ādadānam asāṃpratam<BR>
12,028.009c	pratiṣedhanti rājāno lubdhā mṛgam iveṣubhiḥ<BR>
12,028.010a	ye ca viṃśativarṣā vā triṃśadvarṣāś ca mānavāḥ<BR>
12,028.010c	pareṇa te varṣaśatān na bhaviṣyanti pārthiva<BR>
12,028.011a	teṣāṃ paramaduḥkhānāṃ buddhyā bheṣajam ādiśet<BR>
12,028.011c	sarvaprāṇabhṛtāṃ vṛttaṃ prekṣamāṇas tatas tataḥ<BR>
12,028.012a	mānasānāṃ punar yonir duḥkhānāṃ cittavibhramaḥ<BR>
12,028.012c	aniṣṭopanipāto vā tṛtīyaṃ nopapadyate<BR>
12,028.013a	evam etāni duḥkhāni tāni tānīha mānavam<BR>
12,028.013c	vividhāny upavartante tathā sāṃsparśakāni ca<BR>
12,028.014a	jarāmṛtyū ha bhūtāni khāditārau vṛkāv iva<BR>
12,028.014c	balināṃ durbalānāṃ ca hrasvānāṃ mahatām api<BR>
12,028.015a	na kaś cij jātv atikrāmej jarāmṛtyū ha mānavaḥ<BR>
12,028.015c	api sāgaraparyantāṃ vijityemāṃ vasuṃdharām<BR>
12,028.016a	sukhaṃ vā yadi vā duḥkhaṃ bhūtānāṃ paryupasthitam<BR>
12,028.016c	prāptavyam avaśaiḥ sarvaṃ parihāro na vidyate<BR>
12,028.017a	pūrve vayasi madhye vāpy uttame vā narādhipa<BR>
12,028.017c	avarjanīyās te 'rthā vai kāṅkṣitāś ca tato 'nyathā<BR>
12,028.018a	supriyair viprayogaś ca saṃprayogas tathāpriyaiḥ<BR>
12,028.018c	arthānarthau sukhaṃ duḥkhaṃ vidhānam anuvartate<BR>
12,028.019a	prādurbhāvaś ca bhūtānāṃ dehanyāsas tathaiva ca<BR>
12,028.019c	prāptivyāyāmayogaś ca sarvam etat pratiṣṭhitam<BR>
12,028.020a	gandhavarṇarasasparśā nivartante svabhāvataḥ<BR>
12,028.020c	tathaiva sukhaduḥkhāni vidhānam anuvartate<BR>
12,028.021a	āsanaṃ śayanaṃ yānam utthānaṃ pānabhojanam<BR>
12,028.021c	niyataṃ sarvabhūtānāṃ kālenaiva bhavanty uta<BR>
12,028.022a	vaidyāś cāpy āturāḥ santi balavantaḥ sudurbalāḥ<BR>
12,028.022c	strīmantaś ca tathā ṣaṇḍhā vicitraḥ kālaparyayaḥ<BR>
12,028.023a	kule janma tathā vīryam ārogyaṃ dhairyam eva ca<BR>
12,028.023c	saubhāgyam upabhogaś ca bhavitavyena labhyate<BR>
12,028.024a	santi putrāḥ subahavo daridrāṇām anicchatām<BR>
12,028.024c	bahūnām icchatāṃ nāsti samṛddhānāṃ viceṣṭatām<BR>
12,028.025a	vyādhir agnir jalaṃ śastraṃ bubhukṣā śvāpadaṃ viṣam<BR>
12,028.025c	rajjvā ca maraṇaṃ jantor uccācca patanaṃ tathā<BR>
12,028.026a	niryāṇaṃ yasya yad diṣṭaṃ tena gacchati hetunā<BR>
12,028.026c	dṛśyate nābhyatikrāmann atikrānto na vā punaḥ<BR>
12,028.027a	dṛśyate hi yuvaiveha vinaśyan vasumān naraḥ<BR>
12,028.027c	daridraś ca parikliṣṭaḥ śatavarṣo janādhipa<BR>
12,028.028a	akiṃcanāś ca dṛśyante puruṣāś cirajīvinaḥ<BR>
12,028.028c	samṛddhe ca kule jātā vinaśyanti pataṃgavat<BR>
12,028.029a	prāyeṇa śrīmatāṃ loke bhoktuṃ śaktir na vidyate<BR>
12,028.029c	kāṣṭhāny api hi jīryante daridrāṇāṃ narādhipa<BR>
12,028.030a	aham etat karomīti manyate kālacoditaḥ<BR>
12,028.030c	yad yad iṣṭam asaṃtoṣād durātmā pāpam ācaran<BR>
12,028.031a	striyo 'kṣā mṛgayā pānaṃ prasaṅgān ninditā budhaiḥ<BR>
12,028.031c	dṛśyante cāpi bahavaḥ saṃprasaktā bahuśrutāḥ<BR>
12,028.032a	iti kālena sarvārthānīpsitānīpsitāni ca<BR>
12,028.032c	spṛśanti sarvabhūtāni nimittaṃ nopalabhyate<BR>
12,028.033a	vāyum ākāśam agniṃ ca candrādityāv ahaḥkṣape<BR>
12,028.033c	jyotīṃṣi saritaḥ śailān kaḥ karoti bibharti vā<BR>
12,028.034a	śītam uṣṇaṃ tathā varṣaṃ kālena parivartate<BR>
12,028.034c	evam eva manuṣyāṇāṃ sukhaduḥkhe nararṣabha<BR>
12,028.035a	nauṣadhāni na śāstrāṇi na homā na punar japāḥ<BR>
12,028.035c	trāyante mṛtyunopetaṃ jarayā vāpi mānavam<BR>
12,028.036a	yathā kāṣṭhaṃ ca kāṣṭhaṃ ca sameyātāṃ mahodadhau<BR>
12,028.036c	sametya ca vyatīyātāṃ tadvad bhūtasamāgamaḥ<BR>
12,028.037a	ye cāpi puruṣaiḥ strībhir gītavādyair upasthitāḥ<BR>
12,028.037c	ye cānāthāḥ parānnādāḥ kālas teṣu samakriyaḥ<BR>
12,028.038a	mātṛpitṛsahasrāṇi putradāraśatāni ca<BR>
12,028.038c	saṃsāreṣv anubhūtāni kasya te kasya vā vayam<BR>
12,028.039a	naivāsya kaś cid bhavitā nāyaṃ bhavati kasya cit<BR>
12,028.039c	pathi saṃgatam evedaṃ dārabandhusuhṛdgaṇaiḥ<BR>
12,028.040a	kvāsaṃ kvāsmi gamiṣyāmi ko nv ahaṃ kim ihāsthitaḥ<BR>
12,028.040c	kasmāt kam anuśoceyam ity evaṃ sthāpayen manaḥ<BR>
12,028.040e	anitye priyasaṃvāse saṃsāre cakravad gatau<BR>
12,028.040f*0037_01	pathi saṃgatam evaitad bhrātā mātā pitā sakhā<BR>
12,028.041a	na dṛṣṭapūrvaṃ pratyakṣaṃ paralokaṃ vidur budhāḥ<BR>
12,028.041c	āgamāṃs tv anatikramya śraddhātavyaṃ bubhūṣatā<BR>
12,028.042a	kurvīta pitṛdaivatyaṃ dharmāṇi ca samācaret<BR>
12,028.042c	yajec ca vidvān vidhivat trivargaṃ cāpy anuvrajet<BR>
12,028.043a	saṃnimajjaj jagad idaṃ gambhīre kālasāgare<BR>
12,028.043c	jarāmṛtyumahāgrāhe na kaś cid avabudhyate<BR>
12,028.044a	āyurvedam adhīyānāḥ kevalaṃ saparigraham<BR>
12,028.044c	dṛśyante bahavo vaidyā vyādhibhiḥ samabhiplutāḥ<BR>
12,028.045a	te pibantaḥ kaṣāyāṃś ca sarpīṃṣi vividhāni ca<BR>
12,028.045c	na mṛtyum ativartante velām iva mahodadhiḥ<BR>
12,028.046a	rasāyanavidaś caiva suprayuktarasāyanāḥ<BR>
12,028.046c	dṛśyante jarayā bhagnā nagā nāgair ivottamaiḥ<BR>
12,028.047a	tathaiva tapasopetāḥ svādhyāyābhyasane ratāḥ<BR>
12,028.047c	dātāro yajñaśīlāś ca na taranti jarāntakau<BR>
12,028.048a	na hy ahāni nivartante na māsā na punaḥ samāḥ<BR>
12,028.048c	jātānāṃ sarvabhūtānāṃ na pakṣā na punaḥ kṣapāḥ<BR>
12,028.049a	so 'yaṃ vipulam adhvānaṃ kālena dhruvam adhruvaḥ<BR>
12,028.049c	naro 'vaśaḥ samabhyeti sarvabhūtaniṣevitam<BR>
12,028.050a	deho vā jīvato 'bhyeti jīvo vābhyeti dehataḥ<BR>
12,028.050c	pathi saṃgatam evedaṃ dārair anyaiś ca bandhubhiḥ<BR>
12,028.051a	nāyam atyantasaṃvāso labhyate jātu kena cit<BR>
12,028.051c	api svena śarīreṇa kim utānyena kena cit<BR>
12,028.052a	kva nu te 'dya pitā rājan kva nu te 'dya pitāmahaḥ<BR>
12,028.052c	na tvaṃ paśyasi tān adya na tvāṃ paśyanti te 'pi ca<BR>
12,028.053a	na hy eva puruṣo draṣṭā svargasya narakasya vā<BR>
12,028.053c	āgamas tu satāṃ cakṣur nṛpate tam ihācara<BR>
12,028.054a	caritabrahmacaryo hi prajāyeta yajeta ca<BR>
12,028.054c	pitṛdevamaharṣīṇām ānṛṇyāyānasūyakaḥ<BR>
12,028.055a	sa yajñaśīlaḥ prajane niviṣṭaḥ; prāg brahmacārī pravibhaktapakṣaḥ<BR>
12,028.055c	ārādhayan svargam imaṃ ca lokaṃ; paraṃ ca muktvā hṛdayavyalīkam<BR>
12,028.056a	samyag ghi dharmaṃ carato nṛpasya; dravyāṇi cāpy āharato yathāvat<BR>
12,028.056c	pravṛttacakrasya yaśo 'bhivardhate; sarveṣu lokeṣu carācareṣu<BR>
12,028.057	vyāsa uvāca<BR>
12,028.057a	ity evam ājñāya videharājo; vākyaṃ samagraṃ paripūrṇahetuḥ<BR>
12,028.057c	aśmānam āmantrya viśuddhabuddhir; yayau gṛhaṃ svaṃ prati śāntaśokaḥ<BR>
12,028.058a	tathā tvam apy acyuta muñca śokam; uttiṣṭha śakropama harṣam ehi<BR>
12,028.058c	kṣātreṇa dharmeṇa mahī jitā te; tāṃ bhuṅkṣva kuntīsuta mā viṣādīḥ<BR>
12,029.001	vaiśaṃpāyana uvāca<BR>
12,029.001a	avyāharati kaunteye dharmaputre yudhiṣṭhire<BR>
12,029.001c	guḍākeśo hṛṣīkeśam abhyabhāṣata pāṇḍavaḥ<BR>
12,029.002*0038_01	śokadāvānalajala śokakūpaprapūraka<BR>
12,029.002*0038_02	śokavallīkuṭhārādya śokanāśanakīrtana<BR>
12,029.002a	jñātiśokābhisaṃtapto dharmarājaḥ paraṃtapaḥ<BR>
12,029.002c	eṣa śokārṇave magnas tam āśvāsaya mādhava<BR>
12,029.003a	sarve sma te saṃśayitāḥ punar eva janārdana<BR>
12,029.003c	asya śokaṃ mahābāho praṇāśayitum arhasi<BR>
12,029.004a	evam uktas tu govindo vijayena mahātmanā<BR>
12,029.004c	paryavartata rājānaṃ puṇḍarīkekṣaṇo 'cyutaḥ<BR>
12,029.005a	anatikramaṇīyo hi dharmarājasya keśavaḥ<BR>
12,029.005c	bālyāt prabhṛti govindaḥ prītyā cābhyadhiko 'rjunāt<BR>
12,029.006a	saṃpragṛhya mahābāhur bhujaṃ candanabhūṣitam<BR>
12,029.006c	śailastambhopamaṃ śaurir uvācābhivinodayan<BR>
12,029.007a	śuśubhe vadanaṃ tasya sudaṃṣṭraṃ cārulocanam<BR>
12,029.007c	vyākośam iva vispaṣṭaṃ padmaṃ sūryavibodhitam<BR>
12,029.008a	mā kṛthāḥ puruṣavyāghra śokaṃ tvaṃ gātraśoṣaṇam<BR>
12,029.008c	na hi te sulabhā bhūyo ye hatāsmin raṇājire<BR>
12,029.009a	svapnalabdhā yathā lābhā vitathāḥ pratibodhane<BR>
12,029.009c	evaṃ te kṣatriyā rājan ye vyatītā mahāraṇe<BR>
12,029.010a	sarve hy abhimukhāḥ śūrā vigatā raṇaśobhinaḥ<BR>
12,029.010c	naiṣāṃ kaś cit pṛṣṭhato vā palāyan vāpi pātitaḥ<BR>
12,029.011a	sarve tyaktvātmanaḥ prāṇān yuddhvā vīrā mahāhave<BR>
12,029.011c	śastrapūtā divaṃ prāptā na tāñ śocitum arhasi<BR>
12,029.011d*0039_01	kṣatradharmaratāḥ śūrā vedavedāṅgapāragāḥ<BR>
12,029.011d*0039_02	prāptā vīragatiṃ puṇyāṃ na tāñ śocitum arhasi<BR>
12,029.012a	atraivodāharantīmam itihāsaṃ purātanam<BR>
12,029.012c	sṛñjayaṃ putraśokārtaṃ yathāyaṃ prāha nāradaḥ<BR>
12,029.013a	sukhaduḥkhair ahaṃ tvaṃ ca prajāḥ sarvāś ca sṛñjaya<BR>
12,029.013c	avimuktaṃ cariṣyāmas tatra kā paridevanā<BR>
12,029.014a	mahābhāgyaṃ paraṃ rājñāṃ kīrtyamānaṃ mayā śṛṇu<BR>
12,029.014c	gacchāvadhānaṃ nṛpate tato duḥkhaṃ prahāsyasi<BR>
12,029.015a	mṛtān mahānubhāvāṃs tvaṃ śrutvaiva tu mahīpatīn<BR>
12,029.015c	śrutvāpanaya saṃtāpaṃ śṛṇu vistaraśaś ca me<BR>
12,029.015d*0040_01	krūragrahābhiśamanam āyurvardhanam uttamam<BR>
12,029.015d*0040_02	agrimāṇāṃ kṣitibhujām upādānaṃ manoharam<BR>
12,029.016a	āvikṣitaṃ maruttaṃ me mṛtaṃ sṛñjaya śuśruhi<BR>
12,029.016c	yasya sendrāḥ savaruṇā bṛhaspatipurogamāḥ<BR>
12,029.016e	devā viśvasṛjo rājño yajñam īyur mahātmanaḥ<BR>
12,029.017a	yaḥ spardhām anayac chakraṃ devarājaṃ śatakratum<BR>
12,029.017c	śakrapriyaiṣī yaṃ vidvān pratyācaṣṭa bṛhaspatiḥ<BR>
12,029.017e	saṃvarto yājayām āsa yaṃ pīḍārthaṃ bṛhaspateḥ<BR>
12,029.018a	yasmin praśāsati satāṃ nṛpatau nṛpasattama<BR>
12,029.018c	akṛṣṭapacyā pṛthivī vibabhau caityamālinī<BR>
12,029.019a	āvikṣitasya vai satre viśve devāḥ sabhāsadaḥ<BR>
12,029.019c	marutaḥ pariveṣṭāraḥ sādhyāś cāsan mahātmanaḥ<BR>
12,029.020a	marudgaṇā maruttasya yat somam apibanta te<BR>
12,029.020c	devān manuṣyān gandharvān atyaricyanta dakṣiṇāḥ<BR>
12,029.021a	sa cen mamāra sṛñjaya caturbhadrataras tvayā<BR>
12,029.021c	putrāt puṇyataraś caiva mā putram anutapyathāḥ<BR>
12,029.021d*0041_01	ayajvānam adakṣiṇyam adhiśvaityety upāharat<BR>
12,029.022a	suhotraṃ ced vaitithinaṃ mṛtaṃ sṛñjaya śuśruma<BR>
12,029.022c	yasmai hiraṇyaṃ vavṛṣe magahvān parivatsaram<BR>
12,029.023a	satyanāmā vasumatī yaṃ prāpyāsīj janādhipa<BR>
12,029.023c	hiraṇyam avahan nadyas tasmiñ janapadeśvare<BR>
12,029.024a	kūrmān karkaṭakān nakrān makarāñ śiṃśukān api<BR>
12,029.024c	nadīṣv apātayad rājan maghavā lokapūjitaḥ<BR>
12,029.025a	hairaṇyān patitān dṛṣṭvā matsyān makarakacchapān<BR>
12,029.025c	sahasraśo 'tha śataśas tato 'smayata vaitithiḥ<BR>
12,029.026a	tad dhiraṇyam aparyantam āvṛttaṃ kurujāṅgale<BR>
12,029.026c	ījāno vitate yajñe brāhmaṇebhyaḥ samāhitaḥ<BR>
12,029.027a	sa cen mamāra sṛñjaya caturbhadrataras tvayā<BR>
12,029.027c	putrāt puṇyataraś caiva mā putram anutapyathāḥ<BR>
12,029.027e	adakṣiṇam ayajvānaṃ śvaitya saṃśāmya mā śucaḥ<BR>
12,029.028a	aṅgaṃ bṛhadrathaṃ caiva mṛtaṃ śuśruma sṛñjaya<BR>
12,029.028c	yaḥ sahasraṃ sahasrāṇāṃ śvetān aśvān avāsṛjat<BR>
12,029.029a	sahasraṃ ca sahasrāṇāṃ kanyā hemavibhūṣitāḥ<BR>
12,029.029c	ījāno vitate yajñe dakṣiṇām atyakālayat<BR>
12,029.029d*0042_01	ya sahasraṃ sahasrāṇāṃ gajānām atipadminām<BR>
12,029.029d*0042_02	ījāno vitate yajñe dakṣiṇām atyakālayat<BR>
12,029.030a	śataṃ śatasahasrāṇāṃ vṛṣāṇāṃ hemamālinām<BR>
12,029.030c	gavāṃ sahasrānucaraṃ dakṣiṇām atyakālayat<BR>
12,029.031a	aṅgasya yajamānasya tadā viṣṇupade girau<BR>
12,029.031c	amādyad indraḥ somena dakṣiṇābhir dvijātayaḥ<BR>
12,029.032a	yasya yajñeṣu rājendra śatasaṃkhyeṣu vai punaḥ<BR>
12,029.032c	devān manuṣyān gandharvān atyaricyanta dakṣiṇāḥ<BR>
12,029.033a	na jāto janitā cānyaḥ pumān yas tat pradāsyati<BR>
12,029.033c	yad aṅgaḥ pradadau vittaṃ somasaṃsthāsu saptasu<BR>
12,029.034a	sa cen mamāra sṛñjaya caturbhadrataras tvayā<BR>
12,029.034c	putrāt puṇyataraś caiva mā putram anutapyathāḥ<BR>
12,029.035a	śibim auśīnaraṃ caiva mṛtaṃ śuśruma sṛñjaya<BR>
12,029.035c	ya imāṃ pṛthivīṃ kṛtsnāṃ carmavat samaveṣṭayat<BR>
12,029.036a	mahatā rathaghoṣeṇa pṛthivīm anunādayan<BR>
12,029.036c	ekacchatrāṃ mahīṃ cakre jaitreṇaikarathena yaḥ<BR>
12,029.037a	yāvad adya gavāśvaṃ syād āraṇyaiḥ paśubhiḥ saha<BR>
12,029.037c	tāvatīḥ pradadau gāḥ sa śibir auśīnaro 'dhvare<BR>
12,029.038a	nodyantāraṃ dhuraṃ tasya kaṃ cin mene prajāpatiḥ<BR>
12,029.038c	na bhūtaṃ na bhaviṣyantaṃ sarvarājasu bhārata<BR>
12,029.038e	anyatrauśīnarāc chaibyād rājarṣer indravikramāt<BR>
12,029.039a	sa cen mamāra sṛñjaya caturbhadrataras tvayā<BR>
12,029.039c	putrāt puṇyataraś caiva mā putram anutapyathāḥ<BR>
12,029.039e	adakṣiṇam ayajvānaṃ taṃ vai saṃśāmya mā śucaḥ<BR>
12,029.040a	bharataṃ caiva dauḥṣantiṃ mṛtaṃ sṛñjaya śuśruma<BR>
12,029.040c	śākuntaliṃ maheṣvāsaṃ bhūridraviṇatejasam<BR>
12,029.041a	yo baddhvā triṃśato hy aśvān devebhyo yamunām anu<BR>
12,029.041c	sarasvatīṃ viṃśatiṃ ca gaṅgām anu caturdaśa<BR>
12,029.042a	aśvamedhasahasreṇa rājasūyaśatena ca<BR>
12,029.042c	iṣṭavān sa mahātejā dauḥṣantir bharataḥ purā<BR>
12,029.043a	bharatasya mahat karma sarvarājasu pārthivāḥ<BR>
12,029.043c	khaṃ martyā iva bāhubhyāṃ nānugantum aśaknuvan<BR>
12,029.044a	paraṃ sahasrād yo baddhvā hayān vedīṃ vicitya ca<BR>
12,029.044c	sahasraṃ yatra padmānāṃ kaṇvāya bharato dadau<BR>
12,029.045a	sa cen mamāra sṛñjaya caturbhadrataras tvayā<BR>
12,029.045c	putrāt puṇyataraś caiva mā putram anutapyathāḥ<BR>
12,029.046a	rāmaṃ dāśarathiṃ caiva mṛtaṃ śuśruma sṛñjaya<BR>
12,029.046c	yo 'nvakampata vai nityaṃ prajāḥ putrān ivaurasān<BR>
12,029.047a	vidhavā yasya viṣaye nānāthāḥ kāś canābhavan<BR>
12,029.047c	sarvasyāsīt pitṛsamo rāmo rājyaṃ yadānvaśāt<BR>
12,029.048a	kālavarṣāś ca parjanyāḥ sasyāni rasavanti ca<BR>
12,029.048c	nityaṃ subhikṣam evāsīd rāme rājyaṃ praśāsati<BR>
12,029.049a	prāṇino nāpsu majjanti nānarthe pāvako 'dahat<BR>
12,029.049c	na vyālajaṃ bhayaṃ cāsīd rāme rājyaṃ praśāsati<BR>
12,029.050a	āsan varṣasahasrāṇi tathā putrasahasrikāḥ<BR>
12,029.050c	arogāḥ sarvasiddhārthāḥ prajā rāme praśāsati<BR>
12,029.051a	nānyonyena vivādo 'bhūt strīṇām api kuto nṛṇām<BR>
12,029.051c	dharmanityāḥ prajāś cāsan rāme rājyaṃ praśāsati<BR>
12,029.051d*0043_01	saṃtuṣṭāḥ sarvasiddhārthā nirbhayāḥ svairacāriṇaḥ<BR>
12,029.051d*0043_02	narāḥ satyavratāś cāsan rāme rājyaṃ praśāsati<BR>
12,029.052a	nityapuṣpaphalāś caiva pādapā nirupadravāḥ<BR>
12,029.052c	sarvā droṇadughā gāvo rāme rājyaṃ praśāsati<BR>
12,029.053a	sa caturdaśa varṣāṇi vane proṣya mahātapāḥ<BR>
12,029.053b*0044_01	jaghāna rākṣasaṃ rāmaḥ paulastyaṃ lokakaṇṭakam<BR>
12,029.053c	daśāśvamedhāñ jārūthyān ājahāra nirargalān<BR>
12,029.054a	śyāmo yuvā lohitākṣo mattavāraṇavikramaḥ<BR>
12,029.054b*0045_01	ājānubāhuḥ sumukho hariskandho mahābhujaḥ<BR>
12,029.054c	daśa varṣasahasrāṇi rāmo rājyam akārayat<BR>
12,029.054e*0046_01	**** **** daśavarṣaśatāni ca<BR>
12,029.054e*0046_02	ayodhyādhipatir bhūtvā<BR>
12,029.055a	sa cen mamāra sṛñjaya caturbhadrataras tvayā<BR>
12,029.055c	putrāt puṇyataraś caiva mā putram anutapyathāḥ<BR>
12,029.056a	bhagīrathaṃ ca rājānaṃ mṛtaṃ śuśruma sṛñjaya<BR>
12,029.056c	yasyendro vitate yajñe somaṃ pītvā madotkaṭaḥ<BR>
12,029.057a	asurāṇāṃ sahasrāṇi bahūni surasattamaḥ<BR>
12,029.057c	ajayad bāhuvīryeṇa bhagavān pākaśāsanaḥ<BR>
12,029.058a	yaḥ sahasraṃ sahasrāṇāṃ kanyā hemavibhūṣitāḥ<BR>
12,029.058c	ījāno vitate yajñe dakṣiṇām atyakālayat<BR>
12,029.059a	sarvā rathagatāḥ kanyā rathāḥ sarve caturyujaḥ<BR>
12,029.059c	rathe rathe śataṃ nāgāḥ padmino hemamālinaḥ<BR>
12,029.060a	sahasram aśvā ekaikaṃ hastinaṃ pṛṣṭhato 'nvayuḥ<BR>
12,029.060c	gavāṃ sahasram aśve 'śve sahasraṃ gavy ajāvikam<BR>
12,029.061a	upahvare nivasato yasyāṅke niṣasāda ha<BR>
12,029.061c	gaṅgā bhāgīrathī tasmād urvaśī hy abhavat purā<BR>
12,029.062a	bhūridakṣiṇam ikṣvākuṃ yajamānaṃ bhagīratham<BR>
12,029.062c	trilokapathagā gaṅgā duhitṛtvam upeyuṣī<BR>
12,029.063a	sa cen mamāra sṛñjaya caturbhadrataras tvayā<BR>
12,029.063c	putrāt puṇyataraś caiva mā putram anutapyathāḥ<BR>
12,029.064a	dilīpaṃ caivailavilaṃ mṛtaṃ śuśruma sṛñjaya<BR>
12,029.064c	yasya karmāṇi bhūrīṇi kathayanti dvijātayaḥ<BR>
12,029.065a	imāṃ vai vasusaṃpannāṃ vasudhāṃ vasudhādhipaḥ<BR>
12,029.065c	dadau tasmin mahāyajñe brāhmaṇebhyaḥ samāhitaḥ<BR>
12,029.066a	tasyeha yajamānasya yajñe yajñe purohitaḥ<BR>
12,029.066c	sahasraṃ vāraṇān haimān dakṣiṇām atyakālayat<BR>
12,029.067a	yasya yajñe mahān āsīd yūpaḥ śrīmān hiraṇmayaḥ<BR>
12,029.067c	taṃ devāḥ karma kurvāṇāḥ śakrajyeṣṭhā upāśrayan<BR>
12,029.068a	caṣālo yasya sauvarṇas tasmin yūpe hiraṇmaye<BR>
12,029.068c	nanṛtur devagandharvāḥ ṣaṭsahasrāṇi saptadhā<BR>
12,029.069a	avādayat tatra vīṇāṃ madhye viśvāvasuḥ svayam<BR>
12,029.069c	sarvabhūtāny amanyanta mama vādayatīty ayam<BR>
12,029.070a	etad rājño dilīpasya rājāno nānucakrire<BR>
12,029.070c	yat striyo hemasaṃpannāḥ pathi mattāḥ sma śerate<BR>
12,029.071a	rājānam ugradhanvānaṃ dilīpaṃ satyavādinam<BR>
12,029.071c	ye 'paśyan sumahātmānaṃ te 'pi svargajito narāḥ<BR>
12,029.072a	trayaḥ śabdā na jīryante dilīpasya niveśane<BR>
12,029.072c	svādhyāyaghoṣo jyāghoṣo dīyatām iti caiva hi<BR>
12,029.073a	sa cen mamāra sṛñjaya caturbhadrataras tvayā<BR>
12,029.073c	putrāt puṇyataraś caiva mā putram anutapyathāḥ<BR>
12,029.074a	māndhātāraṃ yauvanāśvaṃ mṛtaṃ śuśruma sṛñjaya<BR>
12,029.074c	yaṃ devā maruto garbhaṃ pituḥ pārśvād apāharan<BR>
12,029.075a	saṃvṛddho yuvanāśvasya jaṭhare yo mahātmanaḥ<BR>
12,029.075c	pṛṣad ājyodbhavaḥ śrīmāṃs trilokavijayī nṛpaḥ<BR>
12,029.076a	yaṃ dṛṣṭvā pitur utsaṅge śayānaṃ devarūpiṇam<BR>
12,029.076c	anyonyam abruvan devāḥ kam ayaṃ dhāsyatīti vai<BR>
12,029.077a	mām eva dhāsyatīty evam indro abhyavapadyata<BR>
12,029.077c	māndhāteti tatas tasya nāma cakre śatakratuḥ<BR>
12,029.078a	tatas tu payaso dhārāṃ puṣṭihetor mahātmanaḥ<BR>
12,029.078c	tasyāsye yauvanāśvasya pāṇir indrasya cāsravat<BR>
12,029.079a	taṃ piban pāṇim indrasya samām ahnā vyavardhata<BR>
12,029.079c	sa āsīd dvādaśasamo dvādaśāhena pārthiva<BR>
12,029.080a	tam iyaṃ pṛthivī sarvā ekāhnā samapadyata<BR>
12,029.080c	dharmātmānaṃ mahātmānaṃ śūram indrasamaṃ yudhi<BR>
12,029.081a	ya āṅgāraṃ hi nṛpatiṃ maruttam asitaṃ gayam<BR>
12,029.081c	aṅgaṃ bṛhadrathaṃ caiva māndhātā samare 'jayat<BR>
12,029.082a	yauvanāśvo yadāṅgāraṃ samare samayodhayat<BR>
12,029.082c	visphārair dhanuṣo devā dyaur abhedīti menire<BR>
12,029.083a	yataḥ sūrya udeti sma yatra ca pratitiṣṭhati<BR>
12,029.083c	sarvaṃ tad yauvanāśvasya māndhātuḥ kṣetram ucyate<BR>
12,029.084a	aśvamedhaśateneṣṭvā rājasūyaśatena ca<BR>
12,029.084c	adadād rohitān matsyān brāhmaṇebhyo mahīpatiḥ<BR>
12,029.085a	hairaṇyān yojanotsedhān āyatān daśayojanam<BR>
12,029.085c	atiriktān dvijātibhyo vyabhajann itare janāḥ<BR>
12,029.086a	sa cen mamāra sṛñjaya caturbhadrataras tvayā<BR>
12,029.086c	putrāt puṇyataraś caiva mā putram anutapyathāḥ<BR>
12,029.087a	yayātiṃ nāhuṣaṃ caiva mṛtaṃ śuśruma sṛñjaya<BR>
12,029.087c	ya imāṃ pṛthivīṃ sarvāṃ vijitya sahasāgarām<BR>
12,029.088a	śamyāpātenābhyatīyād vedībhiś citrayan nṛpa<BR>
12,029.088c	ījānaḥ kratubhiḥ puṇyaiḥ paryagacchad vasuṃdharām<BR>
12,029.089a	iṣṭvā kratusahasreṇa vājimedhaśatena ca<BR>
12,029.089c	tarpayām āsa devendraṃ tribhiḥ kāñcanaparvataiḥ<BR>
12,029.090a	vyūḍhe devāsure yuddhe hatvā daiteyadānavān<BR>
12,029.090c	vyabhajat pṛthivīṃ kṛtsnāṃ yayātir nahuṣātmajaḥ<BR>
12,029.091a	anteṣu putrān nikṣipya yadudruhyupurogamān<BR>
12,029.091c	pūruṃ rājye 'bhiṣicya sve sadāraḥ prasthito vanam<BR>
12,029.092a	sa cen mamāra sṛñjaya caturbhadrataras tvayā<BR>
12,029.092c	putrāt puṇyataraś caiva mā putram anutapyathāḥ<BR>
12,029.093a	ambarīṣaṃ ca nābhāgaṃ mṛtaṃ śuśruma sṛñjaya<BR>
12,029.093c	yaṃ prajā vavrire puṇyaṃ goptāraṃ nṛpasattama<BR>
12,029.094a	yaḥ sahasraṃ sahasrāṇāṃ rājñām ayuta yājinām<BR>
12,029.094c	ījāno vitate yajñe brāhmaṇebhyaḥ samāhitaḥ<BR>
12,029.095a	naitat pūrve janāś cakrur na kariṣyanti cāpare<BR>
12,029.095c	ity ambarīṣaṃ nābhāgam anvamodanta dakṣiṇāḥ<BR>
12,029.096a	śataṃ rājasahasrāṇi śataṃ rājaśatāni ca<BR>
12,029.096c	sarve 'śvamedhair ījānās te 'bhyayur dakṣiṇāyanam<BR>
12,029.097a	sa cen mamāra sṛñjaya caturbhadrataras tvayā<BR>
12,029.097c	putrāt puṇyataraś caiva mā putram anutapyathāḥ<BR>
12,029.098a	śaśabinduṃ caitrarathaṃ mṛtaṃ śuśruma sṛñjaya<BR>
12,029.098c	yasya bhāryāsahasrāṇāṃ śatam āsīn mahātmanaḥ<BR>
12,029.099a	sahasraṃ tu sahasrāṇāṃ yasyāsañ śāśabindavaḥ<BR>
12,029.099c	hiraṇyakavacāḥ sarve sarve cottamadhanvinaḥ<BR>
12,029.100a	śataṃ kanyā rājaputram ekaikaṃ pṛṣṭhato 'nvayuḥ<BR>
12,029.100c	kanyāṃ kanyāṃ śataṃ nāgā nāgaṃ nāgaṃ śataṃ rathāḥ<BR>
12,029.101a	rathaṃ rathaṃ śataṃ cāśvā deśajā hemamālinaḥ<BR>
12,029.101c	aśvam aśvaṃ śataṃ gāvo gāṃ gāṃ tadvad ajāvikam<BR>
12,029.102a	etad dhanam aparyantam aśvamedhe mahāmakhe<BR>
12,029.102c	śaśabindur mahārāja brāhmaṇebhyaḥ samādiśat<BR>
12,029.103a	sa cen mamāra sṛñjaya caturbhadrataras tvayā<BR>
12,029.103c	putrāt puṇyataraś caiva mā putram anutapyathāḥ<BR>
12,029.104a	gayam āmūrtarayasaṃ mṛtaṃ śuśruma sṛñjaya<BR>
12,029.104c	yaḥ sa varṣaśataṃ rājā hutaśiṣṭāśano 'bhavat<BR>
12,029.105a	yasmai vahnir varān prādāt tato vavre varān gayaḥ<BR>
12,029.105c	dadato me 'kṣayā cāstu dharme śraddhā ca vardhatām<BR>
12,029.106a	mano me ramatāṃ satye tvatprasādād dhutāśana<BR>
12,029.106c	lebhe ca kāmāṃs tān sarvān pāvakād iti naḥ śrutam<BR>
12,029.107a	darśena paurṇamāsena cāturmāsyaiḥ punaḥ punaḥ<BR>
12,029.107c	ayajat sa mahātejāḥ sahasraṃ parivatsarān<BR>
12,029.108a	śataṃ gavāṃ sahasrāṇi śatam aśvaśatāni ca<BR>
12,029.108c	utthāyotthāya vai prādāt sahasraṃ parivatsarān<BR>
12,029.109a	tarpayām āsa somena devān vittair dvijān api<BR>
12,029.109c	pitṝn svadhābhiḥ kāmaiś ca striyaḥ svāḥ puruṣarṣabha<BR>
12,029.110a	sauvarṇāṃ pṛthivīṃ kṛtvā daśavyāmāṃ dvirāyatām<BR>
12,029.110c	dakṣiṇām adadad rājā vājimedhamahāmakhe<BR>
12,029.111a	yāvatyaḥ sikatā rājan gaṅgāyāḥ puruṣarṣabha<BR>
12,029.111c	tāvatīr eva gāḥ prādād āmūrtarayaso gayaḥ<BR>
12,029.112a	sa cen mamāra sṛñjaya caturbhadrataras tvayā<BR>
12,029.112c	putrāt puṇyataraś caiva mā putram anutapyathāḥ<BR>
12,029.113a	rantidevaṃ ca sāṅkṛtyaṃ mṛtaṃ śuśruma sṛñjaya<BR>
12,029.113c	samyag ārādhya yaḥ śakraṃ varaṃ lebhe mahāyaśāḥ<BR>
12,029.114a	annaṃ ca no bahu bhaved atithīṃś ca labhemahi<BR>
12,029.114c	śraddhā ca no mā vyagaman mā ca yāciṣma kaṃ cana<BR>
12,029.115a	upātiṣṭhanta paśavaḥ svayaṃ taṃ saṃśitavratam<BR>
12,029.115c	grāmyāraṇyā mahātmānaṃ rantidevaṃ yaśasvinam<BR>
12,029.116a	mahānadī carmarāśer utkledāt susruve yataḥ<BR>
12,029.116c	tataś carmaṇvatīty evaṃ vikhyātā sā mahānadī<BR>
12,029.117a	brāhmaṇebhyo dadau niṣkān sadasi pratate nṛpaḥ<BR>
12,029.117c	tubhyaṃ tubhyaṃ niṣkam iti yatrākrośanti vai dvijāḥ<BR>
12,029.117e	sahasraṃ tubhyam ity uktvā brāhmaṇān sma prapadyate<BR>
12,029.118a	anvāhāryopakaraṇaṃ dravyopakaraṇaṃ ca yat<BR>
12,029.118c	ghaṭāḥ sthālyaḥ kaṭāhāś ca pātryaś ca piṭharā api<BR>
12,029.118e	na tat kiṃ cid asauvarṇaṃ rantidevasya dhīmataḥ<BR>
12,029.119a	sāṅkṛte rantidevasya yāṃ rātrim avasad gṛhe<BR>
12,029.119c	ālabhyanta śataṃ gāvaḥ sahasrāṇi ca viṃśatiḥ<BR>
12,029.120a	tatra sma sūdāḥ krośanti sumṛṣṭamaṇikuṇḍalāḥ<BR>
12,029.120c	sūpabhūyiṣṭham aśnīdhvaṃ nādya māṃsaṃ yathā purā<BR>
12,029.121a	sa cen mamāra sṛñjaya caturbhadrataras tvayā<BR>
12,029.121c	putrāt puṇyataraś caiva mā putram anutapyathāḥ<BR>
12,029.122a	sagaraṃ ca mahātmānaṃ mṛtaṃ śuśruma sṛñjaya<BR>
12,029.122c	aikṣvākaṃ puruṣavyāghram atimānuṣavikramam<BR>
12,029.123a	ṣaṣṭiḥ putrasahasrāṇi yaṃ yāntaṃ pṛṣṭhato 'nvayuḥ<BR>
12,029.123c	nakṣatrarājaṃ varṣānte vyabhre jyotirgaṇā iva<BR>
12,029.124a	ekacchatrā mahī yasya praṇatā hy abhavat purā<BR>
12,029.124c	yo 'śvamedhasahasreṇa tarpayām āsa devatāḥ<BR>
12,029.125a	yaḥ prādāt kāñcanastambhaṃ prāsādaṃ sarvakāñcanam<BR>
12,029.125c	pūrṇaṃ padmadalākṣīṇāṃ strīṇāṃ śayanasaṃkulam<BR>
12,029.126a	dvijātibhyo 'nurūpebhyaḥ kāmān uccāvacāṃs tathā<BR>
12,029.126c	yasyādeśena tad vittaṃ vyabhajanta dvijātayaḥ<BR>
12,029.127a	khānayām āsa yaḥ kopāt pṛthivīṃ sāgarāṅkitām<BR>
12,029.127c	yasya nāmnā samudraś ca sāgaratvam upāgataḥ<BR>
12,029.128a	sa cen mamāra sṛñjaya caturbhadrataras tvayā<BR>
12,029.128c	putrāt puṇyataraś caiva mā putram anutapyathāḥ<BR>
12,029.129a	rājānaṃ ca pṛthuṃ vainyaṃ mṛtaṃ śuśruma sṛñjaya<BR>
12,029.129c	yam abhyaṣiñcan saṃbhūya mahāraṇye maharṣayaḥ<BR>
12,029.130a	prathayiṣyati vai lokān pṛthur ity eva śabditaḥ<BR>
12,029.130c	kṣatāc ca nas trāyatīti sa tasmāt kṣatriyaḥ smṛtaḥ<BR>
12,029.131a	pṛthuṃ vainyaṃ prajā dṛṣṭvā raktāḥ smeti yad abruvan<BR>
12,029.131c	tato rājeti nāmāsya anurāgād ajāyata<BR>
12,029.132a	akṛṣṭapacyā pṛthivī puṭake puṭake madhu<BR>
12,029.132c	sarvā droṇadughā gāvo vainyasyāsan praśāsataḥ<BR>
12,029.133a	arogāḥ sarvasiddhārthā manuṣyā akutobhayāḥ<BR>
12,029.133c	yathābhikāmam avasan kṣetreṣu ca gṛheṣu ca<BR>
12,029.134a	āpaḥ saṃstambhire yasya samudrasya yiyāsataḥ<BR>
12,029.134c	saritaś cānudīryanta dhvajasaṅgaś ca nābhavat<BR>
12,029.135a	hairaṇyāṃs trinalotsedhān parvatān ekaviṃśatim<BR>
12,029.135c	brāhmaṇebhyo dadau rājā yo 'śvamedhe mahāmakhe<BR>
12,029.136a	sa cen mamāra sṛñjaya caturbhadrataras tvayā<BR>
12,029.136c	putrāt puṇyataraś caiva mā putram anutapyathāḥ<BR>
12,029.137a	kiṃ vai tūṣṇīṃ dhyāyasi sṛñjaya tvaṃ; na me rājan vācam imāṃ śṛṇoṣi<BR>
12,029.137c	na cen moghaṃ vipralaptaṃ mayedaṃ; pathyaṃ mumūrṣor iva samyag uktam<BR>
12,029.138	sṛñjaya uvāca<BR>
12,029.138a	śṛṇomi te nārada vācam etāṃ; vicitrārthāṃ srajam iva puṇyagandhām<BR>
12,029.138c	rājarṣīṇāṃ puṇyakṛtāṃ mahātmanāṃ; kīrtyā yuktāṃ śokanirṇāśanārtham<BR>
12,029.139a	na te moghaṃ vipralaptaṃ maharṣe; dṛṣṭvaiva tvāṃ nāradāhaṃ viśokaḥ<BR>
12,029.139c	śuśrūṣe te vacanaṃ brahmavādin; na te tṛpyāmy amṛtasyeva pānāt<BR>
12,029.140a	amoghadarśin mama cet prasādaṃ; sutāghadagdhasya vibho prakuryāḥ<BR>
12,029.140c	mṛtasya saṃjīvanam adya me syāt; tava prasādāt sutasaṃgamaś ca<BR>
12,029.141	nārada uvāca<BR>
12,029.141a	yas te putro dayito 'yaṃ viyātaḥ; svarṇaṣṭhīvī yam adāt parvatas te<BR>
12,029.141c	punas te taṃ putram ahaṃ dadāmi; hiraṇyanābhaṃ varṣasahasriṇaṃ ca<BR>
12,030.001	yudhiṣṭhira uvāca<BR>
12,030.001a	sa kathaṃ kāñcanaṣṭhīvī sṛñjayasya suto 'bhavat<BR>
12,030.001c	parvatena kimarthaṃ ca dattaḥ kena mamāra ca<BR>
12,030.002a	yadā varṣasahasrāyus tadā bhavati mānavaḥ<BR>
12,030.002c	katham aprāptakaumāraḥ sṛñjayasya suto mṛtaḥ<BR>
12,030.003a	utāho nāmamātraṃ vai suvarṇaṣṭhīvino 'bhavat<BR>
12,030.003c	tathyaṃ vā kāñcanaṣṭhīvīty etad icchāmi veditum<BR>
12,030.004	vāsudeva uvāca<BR>
12,030.004a	atra te kathayiṣyāmi yathā vṛttaṃ janeśvara<BR>
12,030.004c	nāradaḥ parvataś caiva prāg ṛṣī lokapūjitau<BR>
12,030.005a	mātulo bhāgineyaś ca devalokād ihāgatau<BR>
12,030.005c	vihartukāmau saṃprītyā mānuṣyeṣu purā prabhū<BR>
12,030.006a	haviḥpavitrabhojyena devabhojyena caiva ha<BR>
12,030.006c	nārado mātulaś caiva bhāgineyaś ca parvataḥ<BR>
12,030.007a	tāv ubhau tapasopetāv avanītalacāriṇau<BR>
12,030.007c	bhuñjānau mānuṣān bhogān yathāvat paryadhāvatām<BR>
12,030.008a	prītimantau mudā yuktau samayaṃ tatra cakratuḥ<BR>
12,030.008c	yo bhaved dhṛdi saṃkalpaḥ śubho vā yadi vāśubhaḥ<BR>
12,030.008e	anyonyasya sa ākhyeyo mṛṣā śāpo 'nyathā bhavet<BR>
12,030.009a	tau tatheti pratijñāya maharṣī lokapūjitau<BR>
12,030.009c	sṛñjayaṃ śvaityam abhyetya rājānam idam ūcatuḥ<BR>
12,030.010a	āvāṃ bhavati vatsyāvaḥ kaṃ cit kālaṃ hitāya te<BR>
12,030.010c	yathāvat pṛthivīpāla āvayoḥ praguṇībhava<BR>
12,030.010e	tatheti kṛtvā tau rājā satkṛtyopacacāra ha<BR>
12,030.011a	tataḥ kadā cit tau rājā mahātmānau tathāgatau<BR>
12,030.011c	abravīt paramaprītaḥ suteyaṃ varavarṇinī<BR>
12,030.012a	ekaiva mama kanyaiṣā yuvāṃ paricariṣyati<BR>
12,030.012c	darśanīyānavadyāṅgī śīlavṛttasamanvitā<BR>
12,030.012e	sukumārī kumārī ca padmakiñjalkasaṃnibhā<BR>
12,030.013a	paramaṃ saumya ity uktas tābhyāṃ rājā śaśāsa tām<BR>
12,030.013c	kanye viprāv upacara devavat pitṛvac ca ha<BR>
12,030.014a	sā tu kanyā tathety uktvā pitaraṃ dharmacāriṇī<BR>
12,030.014c	yathānideśaṃ rājñas tau satkṛtyopacacāra ha<BR>
12,030.015a	tasyās tathopacāreṇa rūpeṇāpratimena ca<BR>
12,030.015c	nāradaṃ hṛcchayas tūrṇaṃ sahasaivānvapadyata<BR>
12,030.016a	vavṛdhe ca tatas tasya hṛdi kāmo mahātmanaḥ<BR>
12,030.016c	yathā śuklasya pakṣasya pravṛttāv uḍurāṭ chanaiḥ<BR>
12,030.017a	na ca taṃ bhāgineyāya parvatāya mahātmane<BR>
12,030.017c	śaśaṃsa manmathaṃ tīvraṃ vrīḍamānaḥ sa dharmavit<BR>
12,030.018a	tapasā ceṅgitenātha parvato 'tha bubodha tat<BR>
12,030.018c	kāmārtaṃ nāradaṃ kruddhaḥ śaśāpainaṃ tato bhṛśam<BR>
12,030.019a	kṛtvā samayam avyagro bhavān vai sahito mayā<BR>
12,030.019c	yo bhaved dhṛdi saṃkalpaḥ śubho vā yadi vāśubhaḥ<BR>
12,030.020a	anyonyasya sa ākhyeya iti tad vai mṛṣā kṛtam<BR>
12,030.020c	bhavatā vacanaṃ brahmaṃs tasmād etad vadāmy aham<BR>
12,030.021a	na hi kāmaṃ pravartantaṃ bhavān ācaṣṭa me purā<BR>
12,030.021c	sukumāryāṃ kumāryāṃ te tasmād eṣa śapāmy aham<BR>
12,030.022a	brahmavādī gurur yasmāt tapasvī brāhmaṇaś ca san<BR>
12,030.022c	akārṣīḥ samayabhraṃśam āvābhyāṃ yaḥ kṛto mithaḥ<BR>
12,030.023a	śapsye tasmāt susaṃkruddho bhavantaṃ taṃ nibodha me<BR>
12,030.023c	sukumārī ca te bhāryā bhaviṣyati na saṃśayaḥ<BR>
12,030.024a	vānaraṃ caiva kanyā tvāṃ vivāhāt prabhṛti prabho<BR>
12,030.024c	saṃdrakṣyanti narāś cānye svarūpeṇa vinākṛtam<BR>
12,030.025a	sa tad vākyaṃ tu vijñāya nāradaḥ parvatāt tadā<BR>
12,030.025c	aśapat tam api krodhād bhāgineyaṃ sa mātulaḥ<BR>
12,030.026a	tapasā brahmacaryeṇa satyena ca damena ca<BR>
12,030.026c	yukto 'pi dharmanityaś ca na svargavāsam āpsyasi<BR>
12,030.027a	tau tu śaptvā bhṛśaṃ kruddhau parasparam amarṣaṇau<BR>
12,030.027c	pratijagmatur anyonyaṃ kruddhāv iva gajottamau<BR>
12,030.028a	parvataḥ pṛthivīṃ kṛtsnāṃ vicacāra mahāmuniḥ<BR>
12,030.028c	pūjyamāno yathānyāyaṃ tejasā svena bhārata<BR>
12,030.029a	atha tām alabhat kanyāṃ nāradaḥ sṛñjayātmajām<BR>
12,030.029c	dharmeṇa dharmapravaraḥ sukumārīm aninditām<BR>
12,030.030a	sā tu kanyā yathāśāpaṃ nāradaṃ taṃ dadarśa ha<BR>
12,030.030c	pāṇigrahaṇamantrāṇāṃ prayogād eva vānaram<BR>
12,030.031a	sukumārī ca devarṣiṃ vānarapratimānanam<BR>
12,030.031c	naivāvamanyata tadā prītimaty eva cābhavat<BR>
12,030.032a	upatasthe ca bhartāraṃ na cānyaṃ manasāpy agāt<BR>
12,030.032c	devaṃ muniṃ vā yakṣaṃ vā patitve pativatsalā<BR>
12,030.033a	tataḥ kadā cid bhagavān parvato 'nusasāra ha<BR>
12,030.033c	vanaṃ virahitaṃ kiṃ cit tatrāpaśyat sa nāradam<BR>
12,030.034a	tato 'bhivādya provāca nāradaṃ parvatas tadā<BR>
12,030.034c	bhavān prasādaṃ kurutāṃ svargādeśāya me prabho<BR>
12,030.035a	tam uvāca tato dṛṣṭvā parvataṃ nāradas tadā<BR>
12,030.035c	kṛtāñjalim upāsīnaṃ dīnaṃ dīnataraḥ svayam<BR>
12,030.036a	tvayāhaṃ prathamaṃ śapto vānaras tvaṃ bhaviṣyasi<BR>
12,030.036c	ity uktena mayā paścāc chaptas tvam api matsarāt<BR>
12,030.036e	adyaprabhṛti vai vāsaṃ svarge nāvāpsyasīti ha<BR>
12,030.037a	tava naitad dhi sadṛśaṃ putrasthāne hi me bhavān<BR>
12,030.037c	nivartayetāṃ tau śāpam anyo 'nyena tadā munī<BR>
12,030.038a	śrīsamṛddhaṃ tadā dṛṣṭvā nāradaṃ devarūpiṇam<BR>
12,030.038c	sukumārī pradudrāva parapaty abhiśaṅkayā<BR>
12,030.039a	tāṃ parvatas tato dṛṣṭvā pradravantīm aninditām<BR>
12,030.039c	abravīt tava bhartaiṣa nātra kāryā vicāraṇā<BR>
12,030.040a	ṛṣiḥ paramadharmātmā nārado bhagavān prabhuḥ<BR>
12,030.040c	tavaivābhedyahṛdayo mā te bhūd atra saṃśayaḥ<BR>
12,030.041a	sānunītā bahuvidhaṃ parvatena mahātmanā<BR>
12,030.041c	śāpadoṣaṃ ca taṃ bhartuḥ śrutvā svāṃ prakṛtiṃ gatā<BR>
12,030.041e	parvato 'tha yayau svargaṃ nārado 'tha yayau gṛhān<BR>
12,030.042a	pratyakṣakarmā sarvasya nārado 'yaṃ mahān ṛṣiḥ<BR>
12,030.042c	eṣa vakṣyati vai pṛṣṭo yathā vṛttaṃ narottama<BR>
12,031.001	vaiśaṃpāyana uvāca<BR>
12,031.001a	tato rājā pāṇḍusuto nāradaṃ pratyabhāṣata<BR>
12,031.001c	bhagavañ śrotum icchāmi suvarṇaṣṭhīvisaṃbhavam<BR>
12,031.002a	evam uktaḥ sa ca munir dharmarājena nāradaḥ<BR>
12,031.002c	ācacakṣe yathā vṛttaṃ suvarṇaṣṭhīvinaṃ prati<BR>
12,031.003a	evam etan mahārāja yathāyaṃ keśavo 'bravīt<BR>
12,031.003c	kāryasyāsya tu yac cheṣaṃ tat te vakṣyāmi pṛcchataḥ<BR>
12,031.004a	ahaṃ ca parvataś caiva svasrīyo me mahāmuniḥ<BR>
12,031.004c	vastukāmāv abhigatau sṛñjayaṃ jayatāṃ varam<BR>
12,031.005a	tatra saṃpūjitau tena vidhidṛṣṭena karmaṇā<BR>
12,031.005c	sarvakāmaiḥ suvihitau nivasāvo 'sya veśmani<BR>
12,031.006a	vyatikrāntāsu varṣāsu samaye gamanasya ca<BR>
12,031.006c	parvato mām uvācedaṃ kāle vacanam arthavat<BR>
12,031.007a	āvām asya narendrasya gṛhe paramapūjitau<BR>
12,031.007c	uṣitau samaye brahmaṃś cintyatām atra sāṃpratam<BR>
12,031.008a	tato 'ham abruvaṃ rājan parvataṃ śubhadarśanam<BR>
12,031.008c	sarvam etat tvayi vibho bhāgineyopapadyate<BR>
12,031.009a	vareṇa chandyatāṃ rājā labhatāṃ yad yad icchati<BR>
12,031.009c	āvayos tapasā siddhiṃ prāpnotu yadi manyase<BR>
12,031.010a	tata āhūya rājānaṃ sṛñjayaṃ śubhadarśanam<BR>
12,031.010c	parvato 'numataṃ vākyam uvāca munipuṃgavaḥ<BR>
12,031.011a	prītau svo nṛpa satkārais tava hy ārjavasaṃbhṛtaiḥ<BR>
12,031.011c	āvābhyām abhyanujñāto varaṃ nṛvara cintaya<BR>
12,031.012a	devānām avihiṃsāyāṃ yad bhaven mānuṣakṣamam<BR>
12,031.012c	tad gṛhāṇa mahārāja pūjārho nau mato bhavān<BR>
12,031.013	sṛñjaya uvāca<BR>
12,031.013a	prītau bhavantau yadi me kṛtam etāvatā mama<BR>
12,031.013c	eṣa eva paro lābho nirvṛtto me mahāphalaḥ<BR>
12,031.014	nārada uvāca<BR>
12,031.014a	tam evaṃvādinaṃ bhūyaḥ parvataḥ pratyabhāṣata<BR>
12,031.014c	vṛṇīṣva rājan saṃkalpo yas te hṛdi ciraṃ sthitaḥ<BR>
12,031.015	sṛñjaya uvāca<BR>
12,031.015a	abhīpsāmi sutaṃ vīraṃ vīryavantaṃ dṛḍhavratam<BR>
12,031.015c	āyuṣmantaṃ mahābhāgaṃ devarājasamadyutim<BR>
12,031.016	parvata uvāca<BR>
12,031.016a	bhaviṣyaty eṣa te kāmo na tv āyuṣmān bhaviṣyati<BR>
12,031.016c	devarājābhibhūtyarthaṃ saṃkalpo hy eṣa te hṛdi<BR>
12,031.017a	suvarṇaṣṭhīvanāc caiva svarṇaṣṭhīvī bhaviṣyati<BR>
12,031.017c	rakṣyaś ca devarājāt sa devarājasamadyutiḥ<BR>
12,031.018	nārada uvāca<BR>
12,031.018a	tac chrutvā sṛñjayo vākyaṃ parvatasya mahātmanaḥ<BR>
12,031.018c	prasādayām āsa tadā naitad evaṃ bhaved iti<BR>
12,031.019a	āyuṣmān me bhavet putro bhavatas tapasā mune<BR>
12,031.019c	na ca taṃ parvataḥ kiṃ cid uvācendravyapekṣayā<BR>
12,031.020a	tam ahaṃ nṛpatiṃ dīnam abruvaṃ punar eva tu<BR>
12,031.020c	smartavyo 'haṃ mahārāja darśayiṣyāmi te smṛtaḥ<BR>
12,031.021a	ahaṃ te dayitaṃ putraṃ pretarājavaśaṃ gatam<BR>
12,031.021c	punar dāsyāmi tad rūpaṃ mā śucaḥ pṛthivīpate<BR>
12,031.022a	evam uktvā tu nṛpatiṃ prayātau svo yathepsitam<BR>
12,031.022c	sṛñjayaś ca yathākāmaṃ praviveśa svamandiram<BR>
12,031.023a	sṛñjayasyātha rājarṣeḥ kasmiṃś cit kālaparyaye<BR>
12,031.023c	jajñe putro mahāvīryas tejasā prajvalann iva<BR>
12,031.024a	vavṛdhe sa yathākālaṃ sarasīva mahotpalam<BR>
12,031.024c	babhūva kāñcanaṣṭhīvī yathārthaṃ nāma tasya tat<BR>
12,031.025a	tad adbhutatamaṃ loke paprathe kurusattama<BR>
12,031.025c	bubudhe tac ca devendro varadānaṃ mahātmanoḥ<BR>
12,031.026a	tatas tv abhibhavād bhīto bṛhaspatimate sthitaḥ<BR>
12,031.026c	kumārasyāntaraprekṣī babhūva balavṛtrahā<BR>
12,031.027a	codayām āsa vajraṃ sa divyāstraṃ mūrtisaṃsthitam<BR>
12,031.027c	vyāghro bhūtvā jahīmaṃ tvaṃ rājaputram iti prabho<BR>
12,031.028a	vivṛddhaḥ kila vīryeṇa mām eṣo 'bhibhaviṣyati<BR>
12,031.028c	sṛñjayasya suto vajra yathainaṃ parvato dadau<BR>
12,031.029a	evam uktas tu śakreṇa vajraḥ parapuraṃjayaḥ<BR>
12,031.029c	kumārasyāntaraprekṣī nityam evānvapadyata<BR>
12,031.030a	sṛñjayo 'pi sutaṃ prāpya devarājasamadyutim<BR>
12,031.030c	hṛṣṭaḥ sāntaḥpuro rājā vananityo 'bhavat tadā<BR>
12,031.031a	tato bhāgīrathītīre kadā cid vananirjhare<BR>
12,031.031c	dhātrīdvitīyo bālaḥ sa krīḍārthaṃ paryadhāvata<BR>
12,031.032a	pañcavarṣakadeśīyo bālo nāgendravikramaḥ<BR>
12,031.032c	sahasotpatitaṃ vyāghram āsasāda mahābalaḥ<BR>
12,031.033a	tena caiva viniṣpiṣṭo vepamāno nṛpātmajaḥ<BR>
12,031.033c	vyasuḥ papāta medinyāṃ tato dhātrī vicukruśe<BR>
12,031.034a	hatvā tu rājaputraṃ sa tatraivāntaradhīyata<BR>
12,031.034c	śārdūlo devarājasya māyayāntarhitas tadā<BR>
12,031.035a	dhātryās tu ninadaṃ śrutvā rudatyāḥ paramārtavat<BR>
12,031.035c	abhyadhāvata taṃ deśaṃ svayam eva mahīpatiḥ<BR>
12,031.036a	sa dadarśa gatāsuṃ taṃ śayānaṃ pītaśoṇitam<BR>
12,031.036c	kumāraṃ vigatānandaṃ niśākaram iva cyutam<BR>
12,031.037a	sa tam utsaṅgam āropya paripīḍitavakṣasam<BR>
12,031.037c	putraṃ rudhirasaṃsiktaṃ paryadevayad āturaḥ<BR>
12,031.038a	tatas tā mātaras tasya rudantyaḥ śokakarśitāḥ<BR>
12,031.038c	abhyadhāvanta taṃ deśaṃ yatra rājā sa sṛñjayaḥ<BR>
12,031.039a	tataḥ sa rājā sasmāra mām antargatamānasaḥ<BR>
12,031.039c	tac cāhaṃ cintitaṃ jñātvā gatavāṃs tasya darśanam<BR>
12,031.040a	sa mayaitāni vākyāni śrāvitaḥ śokalālasaḥ<BR>
12,031.040c	yāni te yaduvīreṇa kathitāni mahīpate<BR>
12,031.041a	saṃjīvitaś cāpi mayā vāsavānumate tadā<BR>
12,031.041c	bhavitavyaṃ tathā tac ca na tac chakyam ato 'nyathā<BR>
12,031.042a	ata ūrdhvaṃ kumāraḥ sa svarṇaṣṭhīvī mahāyaśāḥ<BR>
12,031.042c	cittaṃ prasādayām āsa pitur mātuś ca vīryavān<BR>
12,031.043a	kārayām āsa rājyaṃ sa pitari svargate vibhuḥ<BR>
12,031.043c	varṣāṇām ekaśatavat sahasraṃ bhīmavikramaḥ<BR>
12,031.044a	tata iṣṭvā mahāyajñair bahubhir bhūridakṣiṇaiḥ<BR>
12,031.044c	tarpayām āsa devāṃś ca pitṝṃś caiva mahādyutiḥ<BR>
12,031.045a	utpādya ca bahūn putrān kulasaṃtānakāriṇaḥ<BR>
12,031.045c	kālena mahatā rājan kāladharmam upeyivān<BR>
12,031.046a	sa tvaṃ rājendra saṃjātaṃ śokam etan nivartaya<BR>
12,031.046c	yathā tvāṃ keśavaḥ prāha vyāsaś ca sumahātapāḥ<BR>
12,031.047a	pitṛpaitāmahaṃ rājyam āsthāya duram udvaha<BR>
12,031.047c	iṣṭvā puṇyair mahāyajñair iṣṭāṃl lokān avāpsyasi<BR>
12,032.001	vaiśaṃpāyana uvāca<BR>
12,032.001a	tūṣṇīṃbhūtaṃ tu rājānaṃ śocamānaṃ yudhiṣṭhiram<BR>
12,032.001c	tapasvī dharmatattvajñaḥ kṛṣṇadvaipāyano 'bravīt<BR>
12,032.002a	prajānāṃ pālanaṃ dharmo rājñāṃ rājīvalocana<BR>
12,032.002c	dharmaḥ pramāṇaṃ lokasya nityaṃ dharmānuvartanam<BR>
12,032.003a	anutiṣṭhasva vai rājan pitṛpaitāmahaṃ padam<BR>
12,032.003c	brāhmaṇeṣu ca yo dharmaḥ sa nityo vedaniścitaḥ<BR>
12,032.004a	tat pramāṇaṃ pramāṇānāṃ śāśvataṃ bharatarṣabha<BR>
12,032.004c	tasya dharmasya kṛtsnasya kṣatriyaḥ parirakṣitā<BR>
12,032.005a	tathā yaḥ pratihanty asya śāsanaṃ viṣaye naraḥ<BR>
12,032.005c	sa bāhubhyāṃ vinigrāhyo lokayātrāvighātakaḥ<BR>
12,032.006a	pramāṇam apramāṇaṃ yaḥ kuryān mohavaśaṃ gataḥ<BR>
12,032.006c	bhṛtyo vā yadi vā putras tapasvī vāpi kaś cana<BR>
12,032.006e	pāpān sarvair upāyais tān niyacched ghātayeta vā<BR>
12,032.007a	ato 'nyathā vartamāno rājā prāpnoti kilbiṣam<BR>
12,032.007c	dharmaṃ vinaśyamānaṃ hi yo na rakṣet sa dharmahā<BR>
12,032.008a	te tvayā dharmahantāro nihatāḥ sapadānugāḥ<BR>
12,032.008c	svadharme vartamānas tvaṃ kiṃ nu śocasi pāṇḍava<BR>
12,032.008e	rājā hi hanyād dadyāc ca prajā rakṣec ca dharmataḥ<BR>
12,032.009	yudhiṣṭhira uvāca<BR>
12,032.009a	na te 'bhiśaṅke vacanaṃ yad bravīṣi tapodhana<BR>
12,032.009c	aparokṣo hi te dharmaḥ sarvadharmabhṛtāṃ vara<BR>
12,032.010a	mayā hy avadhyā bahavo ghātitā rājyakāraṇāt<BR>
12,032.010c	tāny akāryāṇi me brahman dahanti ca tapanti ca<BR>
12,032.011	vyāsa uvāca<BR>
12,032.011a	īśvaro vā bhavet kartā puruṣo vāpi bhārata<BR>
12,032.011c	haṭho vā vartate loke karmajaṃ vā phalaṃ smṛtam<BR>
12,032.012a	īśvareṇa niyuktā hi sādhv asādhu ca pārthiva<BR>
12,032.012c	kurvanti puruṣāḥ karma phalam īśvaragāmi tat<BR>
12,032.013a	yathā hi puruṣaś chindyād vṛkṣaṃ paraśunā vane<BR>
12,032.013c	chettur eva bhavet pāpaṃ paraśor na kathaṃ cana<BR>
12,032.014a	atha vā tad upādānāt prāpnuyuḥ karmaṇaḥ phalam<BR>
12,032.014c	daṇḍaśastrakṛtaṃ pāpaṃ puruṣe tan na vidyate<BR>
12,032.015a	na caitad iṣṭaṃ kaunteya yad anyena phalaṃ kṛtam<BR>
12,032.015c	prāpnuyād iti tasmāc ca īśvare tan niveśaya<BR>
12,032.016a	atha vā puruṣaḥ kartā karmaṇoḥ śubhapāpayoḥ<BR>
12,032.016c	na paraṃ vidyate tasmād evam anyac chubhaṃ kuru<BR>
12,032.017a	na hi kaś cit kva cid rājan diṣṭāt pratinivartate<BR>
12,032.017c	daṇḍaśastrakṛtaṃ pāpaṃ puruṣe tan na vidyate<BR>
12,032.018a	yadi vā manyase rājan haṭhe lokaṃ pratiṣṭhitam<BR>
12,032.018c	evam apy aśubhaṃ karma na bhūtaṃ na bhaviṣyati<BR>
12,032.019a	athābhipattir lokasya kartavyā śubhapāpayoḥ<BR>
12,032.019c	abhipannatamaṃ loke rājñām udyatadaṇḍanam<BR>
12,032.020a	athāpi loke karmāṇi samāvartanta bhārata<BR>
12,032.020c	śubhāśubhaphalaṃ ceme prāpnuvantīti me matiḥ<BR>
12,032.021a	evaṃ satyaṃ śubhādeśaṃ karmaṇas tat phalaṃ dhruvam<BR>
12,032.021c	tyaja tad rājaśārdūla maivaṃ śoke manaḥ kṛthāḥ<BR>
12,032.022a	svadharme vartamānasya sāpavāde 'pi bhārata<BR>
12,032.022c	evam ātmaparityāgas tava rājan na śobhanaḥ<BR>
12,032.023a	vihitānīha kaunteya prāyaścittāni karmiṇām<BR>
12,032.023c	śarīravāṃs tāni kuryād aśarīraḥ parābhavet<BR>
12,032.024a	tad rājañ jīvamānas tvaṃ prāyaścittaṃ cariṣyasi<BR>
12,032.024c	prāyaścittam akṛtvā tu pretya taptāsi bhārata<BR>
12,033.001	yudhiṣṭhira uvāca<BR>
12,033.001a	hatāḥ putrāś ca pautrāś ca bhrātaraḥ pitaras tathā<BR>
12,033.001c	śvaśurā guravaś caiva mātulāḥ sapitāmahāḥ<BR>
12,033.002a	kṣatriyāś ca mahātmānaḥ saṃbandhisuhṛdas tathā<BR>
12,033.002c	vayasyā jñātayaś caiva bhrātaraś ca pitāmaha<BR>
12,033.003a	bahavaś ca manuṣyendrā nānādeśasamāgatāḥ<BR>
12,033.003c	ghātitā rājyalubdhena mayaikena pitāmaha<BR>
12,033.004a	tāṃs tādṛśān ahaṃ hatvā dharmanityān mahīkṣitaḥ<BR>
12,033.004c	asakṛt somapān vīrān kiṃ prāpsyāmi tapodhana<BR>
12,033.005a	dahyāmy aniśam adyāhaṃ cintayānaḥ punaḥ punaḥ<BR>
12,033.005c	hīnāṃ pārthivasiṃhais taiḥ śrīmadbhiḥ pṛthivīm imām<BR>
12,033.006a	dṛṣṭvā jñātivadhaṃ ghoraṃ hatāṃś ca śataśaḥ parān<BR>
12,033.006c	koṭiśaś ca narān anyān paritapye pitāmaha<BR>
12,033.007a	kā nu tāsāṃ varastrīṇām avasthādya bhaviṣyati<BR>
12,033.007c	vihīnānāṃ svatanayaiḥ patibhir bhrātṛbhis tathā<BR>
12,033.008a	asmān antakarān ghorān pāṇḍavān vṛṣṇisaṃhitān<BR>
12,033.008c	ākrośantyaḥ kṛśā dīnā nipatantyaś ca bhūtale<BR>
12,033.009a	apaśyantyaḥ pitṝn bhrātṝn patīn putrāṃś ca yoṣitaḥ<BR>
12,033.009c	tyaktvā prāṇān priyān sarvā gamiṣyanti yamakṣayam<BR>
12,033.010a	vatsalatvād dvijaśreṣṭha tatra me nāsti saṃśayaḥ<BR>
12,033.010c	vyaktaṃ saukṣmyāc ca dharmasya prāpsyāmaḥ strīvadhaṃ vayam<BR>
12,033.011a	te vayaṃ suhṛdo hatvā kṛtvā pāpam anantakam<BR>
12,033.011c	narake nipatiṣyāmo hy adhaḥśirasa eva ca<BR>
12,033.012a	śarīrāṇi vimokṣyāmas tapasogreṇa sattama<BR>
12,033.012c	āśramāṃś ca viśeṣāṃs tvaṃ mamācakṣva pitāmaha<BR>
12,034.001	vaiśaṃpāyana uvāca<BR>
12,034.001a	yudhiṣṭhirasya tad vākyaṃ śrutvā dvaipāyanas tadā<BR>
12,034.001c	samīkṣya nipuṇaṃ buddhyā ṛṣiḥ provāca pāṇḍavam<BR>
12,034.002a	mā viṣādaṃ kṛthā rājan kṣatradharmam anusmara<BR>
12,034.002c	svadharmeṇa hatā hy ete kṣatriyāḥ kṣatriyarṣabha<BR>
12,034.003a	kāṅkṣamāṇāḥ śriyaṃ kṛtsnāṃ pṛthivyāṃ ca mahad yaśaḥ<BR>
12,034.003c	kṛtāntavidhisaṃyuktāḥ kālena nidhanaṃ gatāḥ<BR>
12,034.004a	na tvaṃ hantā na bhīmo 'pi nārjuno na yamāv api<BR>
12,034.004c	kālaḥ paryāyadharmeṇa prāṇān ādatta dehinām<BR>
12,034.005a	na yasya mātāpitarau nānugrāhyo 'sti kaś cana<BR>
12,034.005c	karmasākṣī prajānāṃ yas tena kālena saṃhṛtāḥ<BR>
12,034.006a	hetumātram idaṃ tasya kālasya puruṣarṣabha<BR>
12,034.006c	yad dhanti bhūtair bhūtāni tad asmai rūpam aiśvaram<BR>
12,034.007a	karmamūrtyātmakaṃ viddhi sākṣiṇaṃ śubhapāpayoḥ<BR>
12,034.007c	sukhaduḥkhaguṇodarkaṃ kālaṃ kālaphalapradam<BR>
12,034.008a	teṣām api mahābāho karmāṇi paricintaya<BR>
12,034.008c	vināśahetukāritve yais te kālavaśaṃ gatāḥ<BR>
12,034.009a	ātmanaś ca vijānīhi niyamavrataśīlatām<BR>
12,034.009c	yadā tvam īdṛśaṃ karma vidhinākramya kāritaḥ<BR>
12,034.010a	tvaṣṭreva vihitaṃ yantraṃ yathā sthāpayitur vaśe<BR>
12,034.010c	karmaṇā kālayuktena tathedaṃ bhrāmyate jagat<BR>
12,034.011a	puruṣasya hi dṛṣṭvemām utpattim animittataḥ<BR>
12,034.011c	yadṛcchayā vināśaṃ ca śokaharṣāv anarthakau<BR>
12,034.012a	vyalīkaṃ cāpi yat tv atra cittavaitaṃsikaṃ tava<BR>
12,034.012c	tadartham iṣyate rājan prāyaścittaṃ tad ācara<BR>
12,034.013a	idaṃ ca śrūyate pārtha yuddhe devāsure purā<BR>
12,034.013c	asurā bhrātaro jyeṣṭhā devāś cāpi yavīyasaḥ<BR>
12,034.014a	teṣām api śrīnimittaṃ mahān āsīt samucchrayaḥ<BR>
12,034.014c	yuddhaṃ varṣasahasrāṇi dvātriṃśad abhavat kila<BR>
12,034.015a	ekārṇavāṃ mahīṃ kṛtvā rudhireṇa pariplutām<BR>
12,034.015c	jaghnur daityāṃs tadā devās tridivaṃ caiva lebhire<BR>
12,034.016a	tathaiva pṛthivīṃ labdhvā brāhmaṇā vedapāragāḥ<BR>
12,034.016c	saṃśritā dānavānāṃ vai sāhyārthe darpamohitāḥ<BR>
12,034.017a	śālāvṛkā iti khyātās triṣu lokeṣu bhārata<BR>
12,034.017c	aṣṭāśītisahasrāṇi te cāpi vibudhair hatāḥ<BR>
12,034.018a	dharmavyucchittim icchanto ye 'dharmasya pravartakāḥ<BR>
12,034.018c	hantavyās te durātmāno devair daityā ivolbaṇāḥ<BR>
12,034.019a	ekaṃ hatvā yadi kule śiṣṭānāṃ syād anāmayam<BR>
12,034.019c	kulaṃ hatvātha rāṣṭraṃ vā na tad vṛttopaghātakam<BR>
12,034.020a	adharmarūpo dharmo hi kaś cid asti narādhipa<BR>
12,034.020c	dharmaś cādharmarūpo 'sti tac ca jñeyaṃ vipaścitā<BR>
12,034.021a	tasmāt saṃstambhayātmānaṃ śrutavān asi pāṇḍava<BR>
12,034.021c	devaiḥ pūrvagataṃ mārgam anuyāto 'si bhārata<BR>
12,034.022a	na hīdṛśā gamiṣyanti narakaṃ pāṇḍavarṣabha<BR>
12,034.022c	bhrātṝn āśvāsayaitāṃs tvaṃ suhṛdaś ca paraṃtapa<BR>
12,034.023a	yo hi pāpasamārambhe kārye tadbhāvabhāvitaḥ<BR>
12,034.023c	kurvann api tathaiva syāt kṛtvā ca nirapatrapaḥ<BR>
12,034.024a	tasmiṃs tat kaluṣaṃ sarvaṃ samāptam iti śabditam<BR>
12,034.024c	prāyaścittaṃ na tasyāsti hrāso vā pāpakarmaṇaḥ<BR>
12,034.025a	tvaṃ tu śuklābhijātīyaḥ paradoṣeṇa kāritaḥ<BR>
12,034.025c	anicchamānaḥ karmedaṃ kṛtvā ca paritapyase<BR>
12,034.026a	aśvamedho mahāyajñaḥ prāyaścittam udāhṛtam<BR>
12,034.026c	tam āhara mahārāja vipāpmaivaṃ bhaviṣyasi<BR>
12,034.027a	marudbhiḥ saha jitvārīn maghavān pākaśāsanaḥ<BR>
12,034.027c	ekaikaṃ kratum āhṛtya śatakṛtvaḥ śatakratuḥ<BR>
12,034.028a	pūtapāpmā jitasvargo lokān prāpya sukhodayān<BR>
12,034.028c	marudgaṇavṛtaḥ śakraḥ śuśubhe bhāsayan diśaḥ<BR>
12,034.029a	svargaloke mahīyantam apsarobhiḥ śacīpatim<BR>
12,034.029c	ṛṣayaḥ paryupāsante devāś ca vibudheśvaram<BR>
12,034.030a	so 'yaṃ tvam iha saṃkrānto vikrameṇa vasuṃdharām<BR>
12,034.030c	nirjitāś ca mahīpālā vikrameṇa tvayānagha<BR>
12,034.031a	teṣāṃ purāṇi rāṣṭrāṇi gatvā rājan suhṛdvṛtaḥ<BR>
12,034.031c	bhrātṝn putrāṃś ca pautrāṃś ca sve sve rājye 'bhiṣecaya<BR>
12,034.032a	bālān api ca garbhasthān sāntvāni samudācaran<BR>
12,034.032c	rañjayan prakṛtīḥ sarvāḥ paripāhi vasuṃdharām<BR>
12,034.033a	kumāro nāsti yeṣāṃ ca kanyās tatrābhiṣecaya<BR>
12,034.033c	kāmāśayo hi strīvargaḥ śokam evaṃ prahāsyati<BR>
12,034.034a	evam āśvāsanaṃ kṛtvā sarvarāṣṭreṣu bhārata<BR>
12,034.034c	yajasva vājimedhena yathendro vijayī purā<BR>
12,034.035a	aśocyās te mahātmānaḥ kṣatriyāḥ kṣatriyarṣabha<BR>
12,034.035c	svakarmabhir gatā nāśaṃ kṛtāntabalamohitāḥ<BR>
12,034.036a	avāptaḥ kṣatradharmas te rājyaṃ prāptam akalmaṣam<BR>
12,034.036c	carasva dharmaṃ kaunteya śreyān yaḥ pretya bhāvikaḥ<BR>
12,035.001	yudhiṣṭhira uvāca<BR>
12,035.001a	kāni kṛtveha karmāṇi prāyaścittīyate naraḥ<BR>
12,035.001c	kiṃ kṛtvā caiva mucyeta tan me brūhi pitāmaha<BR>
12,035.002	vyāsa uvāca<BR>
12,035.002a	akurvan vihitaṃ karma pratiṣiddhāni cācaran<BR>
12,035.002c	prāyaścittīyate hy evaṃ naro mithyā ca vartayan<BR>
12,035.003a	sūryeṇābhyudito yaś ca brahmacārī bhavaty uta<BR>
12,035.003c	tathā sūryābhinirmuktaḥ kunakhī śyāvadann api<BR>
12,035.004a	parivittiḥ parivettā brahmojjho yaś ca kutsakaḥ<BR>
12,035.004c	didhiṣūpatis tathā yaḥ syād agredidhiṣur eva ca<BR>
12,035.005a	avakīrṇī bhaved yaś ca dvijātivadhakas tathā<BR>
12,035.005c	atīrthe brahmaṇas tyāgī tīrthe cāpratipādakaḥ<BR>
12,035.006a	grāmayājī ca kaunteya rājñaś ca parivikrayī<BR>
12,035.006c	śūdrastrīvadhako yaś ca pūrvaḥ pūrvas tu garhitaḥ<BR>
12,035.007a	vṛthāpaśusamālambhī vanadāhasya kārakaḥ<BR>
12,035.007c	anṛtenopacartā ca pratiroddhā guros tathā<BR>
12,035.008a	yaś cāgnīn apavidhyeta tathaiva brahmavikrayī<BR>
12,035.008c	etāny enāṃsi sarvāṇi vyutkrāntasamayaś ca yaḥ<BR>
12,035.009a	akāryāṇy api vakṣyāmi yāni tāni nibodha me<BR>
12,035.009c	lokavedaviruddhāni tāny ekāgramanāḥ śṛṇu<BR>
12,035.010a	svadharmasya parityāgaḥ paradharmasya ca kriyā<BR>
12,035.010c	ayājyayājanaṃ caiva tathābhakṣyasya bhakṣaṇam<BR>
12,035.011a	śaraṇāgatasaṃtyāgo bhṛtyasyābharaṇaṃ tathā<BR>
12,035.011c	rasānāṃ vikrayaś cāpi tiryagyonivadhas tathā<BR>
12,035.012a	ādhānādīni karmāṇi śaktimān na karoti yaḥ<BR>
12,035.012c	aprayacchaṃś ca sarvāṇi nityaṃ deyāni bhārata<BR>
12,035.013a	dakṣiṇānām adānaṃ ca brāhmaṇasvābhimarśanam<BR>
12,035.013c	sarvāṇy etāny akāryāṇi prāhur dharmavido janāḥ<BR>
12,035.014a	pitrā vibhajate putro yaś ca syād gurutalpagaḥ<BR>
12,035.014c	aprajāyann adharmeṇa bhavaty ādharmiko janaḥ<BR>
12,035.015a	uktāny etāni karmāṇi vistareṇetareṇa ca<BR>
12,035.015c	yāni kurvann akurvaṃś ca prāyaścittīyate janaḥ<BR>
12,035.016a	etāny eva tu karmāṇi kriyamāṇāni mānavān<BR>
12,035.016c	yeṣu yeṣu nimitteṣu na limpanty atha tac chṛṇu<BR>
12,035.017a	pragṛhya śastram āyāntam api vedāntagaṃ raṇe<BR>
12,035.017c	jighāṃsantaṃ nihatyājau na tena brahmahā bhavet<BR>
12,035.018a	api cāpy atra kaunteya mantro vedeṣu paṭhyate<BR>
12,035.018c	vedapramāṇavihitaṃ taṃ dharmaṃ prabravīmi te<BR>
12,035.019a	apetaṃ brāhmaṇaṃ vṛttād yo hanyād ātatāyinam<BR>
12,035.019c	na tena brahmahā sa syān manyus taṃ manyum ṛcchati<BR>
12,035.020a	prāṇātyaye tathājñānād ācaran madirām api<BR>
12,035.020c	acodito dharmaparaḥ punaḥ saṃskāram arhati<BR>
12,035.021a	etat te sarvam ākhyātaṃ kaunteyābhakṣyabhakṣaṇam<BR>
12,035.021c	prāyaścittavidhānena sarvam etena śudhyati<BR>
12,035.022a	gurutalpaṃ hi gurvarthe na dūṣayati mānavam<BR>
12,035.022c	uddālakaḥ śvetaketuṃ janayām āsa śiṣyataḥ<BR>
12,035.023a	steyaṃ kurvaṃs tu gurvartham āpatsu na nibadhyate<BR>
12,035.023c	bahuśaḥ kāmakāreṇa na ced yaḥ saṃpravartate<BR>
12,035.024a	anyatra brāhmaṇasvebhya ādadāno na duṣyati<BR>
12,035.024c	svayam aprāśitā yaś ca na sa pāpena lipyate<BR>
12,035.025a	prāṇatrāṇe 'nṛtaṃ vācyam ātmano vā parasya vā<BR>
12,035.025c	gurvarthe strīṣu caiva syād vivāhakaraṇeṣu ca<BR>
12,035.026a	nāvartate vrataṃ svapne śukramokṣe kathaṃ cana<BR>
12,035.026c	ājyahomaḥ samiddhe 'gnau prāyaścittaṃ vidhīyate<BR>
12,035.027a	pārivittyaṃ ca patite nāsti pravrajite tathā<BR>
12,035.027c	bhikṣite pāradāryaṃ ca na tad dharmasya dūṣakam<BR>
12,035.028a	vṛthāpaśusamālambhaṃ naiva kuryān na kārayet<BR>
12,035.028c	anugrahaḥ paśūṇāṃ hi saṃskāro vidhicoditaḥ<BR>
12,035.029a	anarhe brāhmaṇe dattam ajñānāt tan na dūṣakam<BR>
12,035.029c	sakāraṇaṃ tathā tīrthe 'tīrthe vā pratipādanam<BR>
12,035.030a	striyas tathāpacāriṇyo niṣkṛtiḥ syād adūṣikā<BR>
12,035.030c	api sā pūyate tena na tu bhartā praduṣyate<BR>
12,035.031a	tattvaṃ jñātvā tu somasya vikrayaḥ syād adūṣakaḥ<BR>
12,035.031c	asamarthasya bhṛtyasya visargaḥ syād adoṣavān<BR>
12,035.031e	vanadāho gavām arthe kriyamāṇo na dūṣakaḥ<BR>
12,035.032a	uktāny etāni karmāṇi yāni kurvan na duṣyati<BR>
12,035.032c	prāyaścittāni vakṣyāmi vistareṇaiva bhārata<BR>
12,035.032d*0047_01	yāni kṛtvā naraḥ pūto bhaviṣyati narādhipa<BR>
12,036.001	vyāsa uvāca<BR>
12,036.001a	tapasā karmabhiś caiva pradānena ca bhārata<BR>
12,036.001c	punāti pāpaṃ puruṣaḥ pūtaś cen na pravartate<BR>
12,036.002a	ekakālaṃ tu bhuñjānaś caran bhaikṣaṃ svakarmakṛt<BR>
12,036.002c	kapālapāṇiḥ khaṭvāṅgī brahmacārī sadotthitaḥ<BR>
12,036.003a	anasūyur adhaḥśāyī karma loke prakāśayan<BR>
12,036.003c	pūrṇair dvādaśabhir varṣair brahmahā vipramucyate<BR>
12,036.003d*0048_01	lakṣyaḥ śastrabhṛtāṃ vā syād viduṣām icchayātmanaḥ<BR>
12,036.003d*0048_02	prāsyed ātmānam agnau vā samiddhe trir avākśirāḥ<BR>
12,036.003d*0048_03	japan vānyatamaṃ vedaṃ yojanānāṃ śataṃ vrajet<BR>
12,036.003d*0048_04	sarvasvaṃ vā vedavide brāhmaṇāyopapādayet<BR>
12,036.003d*0048_05	dhanaṃ vā jīvanāyālaṃ gṛhaṃ vā saparicchadam<BR>
12,036.003d*0048_06	mucyate brahmahatyāyā goptā gobrāhmaṇasya ca<BR>
12,036.004a	ṣaḍbhir varṣaiḥ kṛcchrabhojī brahmahā pūyate naraḥ<BR>
12,036.004c	māse māse samaśnaṃs tu tribhir varṣaiḥ pramucyate<BR>
12,036.005a	saṃvatsareṇa māsāśī pūyate nātra saṃśayaḥ<BR>
12,036.005c	tathaivoparaman rājan svalpenāpi pramucyate<BR>
12,036.006a	kratunā cāśvamedhena pūyate nātra saṃśayaḥ<BR>
12,036.006c	ya cāsyāvabhṛthe snānti ke cid evaṃvidhā narāḥ<BR>
12,036.007a	te sarve pūtapāpmāno bhavantīti parā śrutiḥ<BR>
12,036.007c	brāhmaṇārthe hato yuddhe mucyate brahmahatyayā<BR>
12,036.008a	gavāṃ śatasahasraṃ tu pātrebhyaḥ pratipādayan<BR>
12,036.008c	brahmahā vipramucyeta sarvapāpebhya eva ca<BR>
12,036.009a	kapilānāṃ sahasrāṇi yo dadyāt pañcaviṃśatim<BR>
12,036.009c	dogdhrīṇāṃ sa ca pāpebhyaḥ sarvebhyo vipramucyate<BR>
12,036.010a	gosahasraṃ savatsānāṃ dogdhrīṇāṃ prāṇasaṃśaye<BR>
12,036.010c	sādhubhyo vai daridrebhyo dattvā mucyeta kilbiṣāt<BR>
12,036.011a	śataṃ tai yas tu kāmbojān brāhmaṇebhyaḥ prayacchati<BR>
12,036.011c	niyatebhyo mahīpāla sa ca pāpāt pramucyate<BR>
12,036.012a	manorathaṃ tu yo dadyād ekasmā api bhārata<BR>
12,036.012c	na kīrtayeta dattvā yaḥ sa ca pāpāt pramucyate<BR>
12,036.013a	surāpānaṃ sakṛt pītvā yo 'gnivarṇāṃ pibed dvijaḥ<BR>
12,036.013c	sa pāvayaty athātmānam iha loke paratra ca<BR>
12,036.014a	meruprapātaṃ prapatañ jvalanaṃ vā samāviśan<BR>
12,036.014c	mahāprasthānam ātiṣṭhan mucyate sarvakilbiṣaiḥ<BR>
12,036.015a	bṛhaspatisaveneṣṭvā surāpo brāhmaṇaḥ punaḥ<BR>
12,036.015c	samitiṃ brāhmaṇair gacched iti vai brāhmaṇī śrutiḥ<BR>
12,036.016a	bhūmipradānaṃ kuryād yaḥ surāṃ pītvā vimatsaraḥ<BR>
12,036.016c	punar na ca pibed rājan saṃskṛtaḥ śudhyate naraḥ<BR>
12,036.017a	gurutalpī śilāṃ taptām āyasīm adhisaṃviśet<BR>
12,036.017c	pāṇāv ādhāya vā śephaṃ pravrajed ūrdhvadarśanaḥ<BR>
12,036.018a	śarīrasya vimokṣeṇa mucyate karmaṇo 'śubhāt<BR>
12,036.018c	karmabhyo vipramucyante yattāḥ saṃvatsaraṃ striyaḥ<BR>
12,036.019a	mahāvrataṃ cared yas tu dadyāt sarvasvam eva tu<BR>
12,036.019c	gurvarthe vā hato yuddhe sa mucyet karmaṇo 'śubhāt<BR>
12,036.020a	anṛtenopacartā ca pratiroddhā guros tathā<BR>
12,036.020c	upahṛtya priyaṃ tasmai tasmāt pāpāt pramucyate<BR>
12,036.021a	avakīrṇinimittaṃ tu brahmahatyāvrataṃ caret<BR>
12,036.021c	kharacarmavāsāḥ ṣaṇmāsaṃ tathā mucyeta kilbiṣāt<BR>
12,036.022a	paradārāpahārī ca parasyāpaharan vasu<BR>
12,036.022c	saṃvatsaraṃ vratī bhūtvā tathā mucyeta kilbiṣāt<BR>
12,036.023a	steyaṃ tu yasyāpaharet tasmai dadyāt samaṃ vasu<BR>
12,036.023c	vividhenābhyupāyena tena mucyeta kilbiṣāt<BR>
12,036.024a	kṛcchrād dvādaśarātreṇa svabhyastena daśāvaram<BR>
12,036.024c	parivettā bhavet pūtaḥ parivittiś ca bhārata<BR>
12,036.025a	niveśyaṃ tu bhavet tena sadā tārayitā pitṝn<BR>
12,036.025c	na tu striyā bhaved doṣo na tu sā tena lipyate<BR>
12,036.026a	bhajane hy ṛtunā śuddhaṃ cāturmāsyaṃ vidhīyate<BR>
12,036.026c	striyas tena viśudhyanti iti dharmavido viduḥ<BR>
12,036.027a	striyas tv āśaṅkitāḥ pāpair nopagamyā hi jānatā<BR>
12,036.027c	rajasā tā viśudhyante bhasmanā bhājanaṃ yathā<BR>
12,036.027d*0049_01	pādajocchiṣṭakāṃsyaṃ ca gavāghrātam athāpi vā<BR>
12,036.027d*0049_02	gaṇḍūṣocchiṣṭam api vā viśuddhyed daśabhis tu tat<BR>
12,036.028a	catuṣpāt sakalo dharmo brāhmaṇānāṃ vidhīyate<BR>
12,036.028c	pādāvakṛṣṭo rājanye tathā dharmo vidhīyate<BR>
12,036.029a	tathā vaiśye ca śūdre ca pādaḥ pādo vidhīyate<BR>
12,036.029c	vidyād evaṃvidhenaiṣāṃ gurulāghavaniścayam<BR>
12,036.030a	tiryagyonivadhaṃ kṛtvā drumāṃś chittvetarān bahūn<BR>
12,036.030c	trirātraṃ vāyubhakṣaḥ syāt karma ca prathayen naraḥ<BR>
12,036.031a	agamyāgamane rājan prāyaścittaṃ vidhīyate<BR>
12,036.031c	ārdravastreṇa ṣaṇmāsaṃ vihāryaṃ bhasmaśāyinā<BR>
12,036.032a	eṣa eva tu sarveṣām akāryāṇāṃ vidhir bhavet<BR>
12,036.032c	brāhmaṇoktena vidhinā dṛṣṭāntāgamahetubhiḥ<BR>
12,036.033a	sāvitrīm apy adhīyānaḥ śucau deśe mitāśanaḥ<BR>
12,036.033c	ahiṃsro 'mandako 'jalpan mucyate sarvakilbiṣaiḥ<BR>
12,036.034a	ahaḥsu satataṃ tiṣṭhed abhyākāśaṃ niśi svapet<BR>
12,036.034c	trir ahnas trir niśāyāś ca savāsā jalam āviśet<BR>
12,036.035a	strīśūdrapatitāṃś cāpi nābhibhāṣed vratānvitaḥ<BR>
12,036.035c	pāpāny ajñānataḥ kṛtvā mucyed evaṃvrato dvijaḥ<BR>
12,036.036a	śubhāśubhaphalaṃ pretya labhate bhūtasākṣikaḥ<BR>
12,036.036c	atiricyet tayor yat tu tat kartā labhate phalam<BR>
12,036.037a	tasmād dānena tapasā karmaṇā ca śubhaṃ phalam<BR>
12,036.037c	vardhayed aśubhaṃ kṛtvā yathā syād atirekavān<BR>
12,036.038a	kuryāc chubhāni karmāṇi nimitte pāpakarmaṇām<BR>
12,036.038c	dadyān nityaṃ ca vittāni tathā mucyeta kilbiṣāt<BR>
12,036.039a	anurūpaṃ hi pāpasya prāyaścittam udāhṛtam<BR>
12,036.039c	mahāpātakavarjaṃ tu prāyaścittaṃ vidhīyate<BR>
12,036.040a	bhakṣyābhakṣyeṣu sarveṣu vācyāvācye tathaiva ca<BR>
12,036.040c	ajñānajñānayo rājan vihitāny anujānate<BR>
12,036.041a	jānatā tu kṛtaṃ pāpaṃ guru sarvaṃ bhavaty uta<BR>
12,036.041c	ajñānāt skhalite doṣe prāyaścittaṃ vidhīyate<BR>
12,036.042a	śakyate vidhinā pāpaṃ yathoktena vyapohitum<BR>
12,036.042c	āstike śraddadhāne tu vidhir eṣa vidhīyate<BR>
12,036.043a	nāstikāśraddadhāneṣu puruṣeṣu kadā cana<BR>
12,036.043c	dambhadoṣapradhāneṣu vidhir eṣa na dṛśyate<BR>
12,036.044a	śiṣṭācāraś ca śiṣṭaś ca dharmo dharmabhṛtāṃ vara<BR>
12,036.044c	sevitavyo naravyāghra pretya ceha sukhārthinā<BR>
12,036.045a	sa rājan mokṣyase pāpāt tena pūrveṇa hetunā<BR>
12,036.045c	trāṇārthaṃ vā vadhenaiṣām atha vā nṛpakarmaṇā<BR>
12,036.046a	atha vā te ghṛṇā kā cit prāyaścittaṃ cariṣyasi<BR>
12,036.046c	mā tv evānāryajuṣṭena karmaṇā nidhanaṃ gamaḥ<BR>
12,037.001	vaiśaṃpāyana uvāca<BR>
12,037.001a	evam ukto bhagavatā dharmarājo yudhiṣṭhiraḥ<BR>
12,037.001c	cintayitvā muhūrtaṃ tu pratyuvāca tapodhanam<BR>
12,037.002a	kiṃ bhakṣyaṃ kim abhakṣyaṃ ca kiṃ ca deyaṃ praśasyate<BR>
12,037.002c	kiṃ ca pātram apātraṃ vā tan me brūhi pitāmaha<BR>
12,037.003	vyāsa uvāca<BR>
12,037.003a	atrāpy udāharantīmam itihāsaṃ purātanam<BR>
12,037.003c	siddhānāṃ caiva saṃvādaṃ manoś caiva prajāpateḥ<BR>
12,037.004a	siddhās tapovrataparāḥ samāgamya purā vibhum<BR>
12,037.004c	dharmaṃ papracchur āsīnam ādikāle prajāpatim<BR>
12,037.005a	katham annaṃ kathaṃ dānaṃ katham adhyayanaṃ tapaḥ<BR>
12,037.005c	kāryākāryaṃ ca naḥ sarvaṃ śaṃsa vai tvaṃ prajāpate<BR>
12,037.006a	tair evam ukto bhagavān manuḥ svāyaṃbhuvo 'bravīt<BR>
12,037.006c	śuśrūṣadhvaṃ yathāvṛttaṃ dharmaṃ vyāsasamāsataḥ<BR>
12,037.006d*0050_01	anādeśe japo homa upavāsas tathaiva ca<BR>
12,037.006d*0050_02	ātmajñānaṃ puṇyanadyo yatra prāyaś ca tatparāḥ<BR>
12,037.006d*0050_03	anādiṣṭaṃ tathaitāni puṇyāni dharaṇībhṛtaḥ<BR>
12,037.006d*0050_04	suvarṇaprāśanam api ratnādisnānam eva ca<BR>
12,037.006d*0050_05	devasthānābhigamanam ājyaprāśanam eva ca<BR>
12,037.006d*0050_06	etāni medhyaṃ puruṣaṃ kurvanty āśu na saṃśayaḥ<BR>
12,037.006d*0050_07	na garveṇa bhavet prājñaḥ kadā cid api mānavaḥ<BR>
12,037.006d*0050_08	dīrgham āyur athecchan hi trirātraṃ coṣṇapo bhavet<BR>
12,037.007a	adattasyānupādānaṃ dānam adhyayanaṃ tapaḥ<BR>
12,037.007c	ahiṃsā satyam akrodhaḥ kṣamejyā dharmalakṣaṇam<BR>
12,037.008a	ya eva dharmaḥ so 'dharmo 'deśe 'kāle pratiṣṭhitaḥ<BR>
12,037.008c	ādānam anṛtaṃ hiṃsā dharmo vyāvasthikaḥ smṛtaḥ<BR>
12,037.009a	dvividhau cāpy ubhāv etau dharmādharmau vijānatām<BR>
12,037.009c	apravṛttiḥ pravṛttiś ca dvaividhyaṃ lokavedayoḥ<BR>
12,037.010a	apravṛtter amartyatvaṃ martyatvaṃ karmaṇaḥ phalam<BR>
12,037.010c	aśubhasyāśubhaṃ vidyāc chubhasya śubham eva ca<BR>
12,037.011a	etayoś cobhayoḥ syātāṃ śubhāśubhatayā tathā<BR>
12,037.011c	daivaṃ ca daivayuktaṃ ca prāṇaś ca pralayaś ca ha<BR>
12,037.012a	aprekṣāpūrvakaraṇād aśubhānāṃ śubhaṃ phalam<BR>
12,037.012c	ūrdhvaṃ bhavati saṃdehād iha dṛṣṭārtham eva vā<BR>
12,037.012e	aprekṣāpūrvakaraṇāt prāyaścittaṃ vidhīyate<BR>
12,037.013a	krodhamohakṛte caiva dṛṣṭāntāgamahetubhiḥ<BR>
12,037.013c	śarīrāṇām upakleśo manasaś ca priyāpriye<BR>
12,037.013e	tad auṣadhaiś ca mantraiś ca prāyaścittaiś ca śāmyati<BR>
12,037.013f*0051_01	upavāsam ekarātraṃ daṇḍotsarge narādhipaḥ<BR>
12,037.013f*0051_02	viśudhyed ātmaśuddhyarthaṃ trirātraṃ tu purohitaḥ<BR>
12,037.013f*0051_03	kṣayaṃ śokaṃ prakurvāṇo na mriyeta yadā naraḥ<BR>
12,037.013f*0051_04	śastrādibhir upāviṣṭās trirātraṃ tatra nirdiśet<BR>
12,037.014a	jātiśreṇyadhivāsānāṃ kuladharmāṃś ca sarvataḥ<BR>
12,037.014c	varjayen na hi taṃ dharmaṃ yeṣāṃ dharmo na vidyate<BR>
12,037.015a	daśa vā vedaśāstrajñās trayo vā dharmapāṭhakāḥ<BR>
12,037.015c	yad brūyuḥ kārya utpanne sa dharmo dharmasaṃśaye<BR>
12,037.016a	aruṇā mṛttikā caiva tathā caiva pipīlakāḥ<BR>
12,037.016c	śleṣmātakas tathā viprair abhakṣyaṃ viṣam eva ca<BR>
12,037.017a	abhakṣyā brāhmaṇair matsyāḥ śakalair ye vivarjitāḥ<BR>
12,037.017c	catuṣpāt kacchapād anyo maṇḍūkā jalajāś ca ye<BR>
12,037.018a	bhāsā haṃsāḥ suparṇāś ca cakravākā bakāḥ plavāḥ<BR>
12,037.018c	kaṅko madguś ca gṛdhrāś ca kākolūkaṃ tathaiva ca<BR>
12,037.019a	kravyādāḥ pakṣiṇaḥ sarve catuṣpādāś ca daṃṣṭriṇaḥ<BR>
12,037.019c	yeṣāṃ cobhayato dantāś caturdaṃṣṭrāś ca sarvaśaḥ<BR>
12,037.020a	eḍakāśvakharoṣṭrīṇāṃ sūtikānāṃ gavām api<BR>
12,037.020c	mānuṣīṇāṃ mṛgīṇāṃ ca na pibed brāhmaṇaḥ payaḥ<BR>
12,037.021a	pretānnaṃ sūtikānnaṃ ca yac ca kiṃ cid anirdaśam<BR>
12,037.021c	abhojyaṃ cāpy apeyaṃ ca dhenvā dugdham anirdaśam<BR>
12,037.021d*0052_01	rājānnaṃ teja ādatte śūdrānnaṃ brahmavarcasam<BR>
12,037.021d*0052_02	āyuḥ suvarṇakārānnam avīrāyāś ca yoṣitaḥ<BR>
12,037.021d*0052_03	viṣṭhā vārdhuṣikasyānnaṃ gaṇikānnam athendriyam<BR>
12,037.021d*0052_04	mṛṣyanti ye copapatiṃ strījitānāṃ ca sarvaśaḥ<BR>
12,037.021d*0052_05	dīkṣitasya kadaryasya kratuvikrayikasya ca<BR>
12,037.022a	takṣṇaś carmāvakartuś ca puṃś calyā rajakasya ca<BR>
12,037.022c	cikitsakasya yac cānnam abhojyaṃ rakṣiṇas tathā<BR>
12,037.023a	gaṇagrāmābhiśastānāṃ raṅgastrījīvinaś ca ye<BR>
12,037.023c	parivittinapuṃṣāṃ ca bandidyūtavidāṃ tathā<BR>
12,037.024a	vāryamāṇāhṛtaṃ cānnaṃ śuktaṃ paryuṣitaṃ ca yat<BR>
12,037.024c	surānugatam ucchiṣṭam abhojyaṃ śeṣitaṃ ca yat<BR>
12,037.025a	piṣṭamāṃsekṣuśākānāṃ vikārāḥ payasas tathā<BR>
12,037.025c	saktudhānākarambhāś ca nopabhojyāś cirasthitāḥ<BR>
12,037.026a	pāyasaṃ kṛsaraṃ māṃsam apūpāś ca vṛthā kṛtāḥ<BR>
12,037.026c	abhojyāś cāpy abhakṣyāś ca brāhmaṇair gṛhamedhibhiḥ<BR>
12,037.027a	devān pitṝn manuṣyāṃś ca munīn gṛhyāś ca devatāḥ<BR>
12,037.027c	pūjayitvā tataḥ paścād gṛhastho bhoktum arhati<BR>
12,037.028a	yathā pravrajito bhikṣur gṛhasthaḥ svagṛhe vaset<BR>
12,037.028c	evaṃvṛttaḥ priyair dāraiḥ saṃvasan dharmam āpnuyāt<BR>
12,037.029a	na dadyād yaśase dānaṃ na bhayān nopakāriṇe<BR>
12,037.029c	na nṛttagītaśīleṣu hāsakeṣu ca dhārmikaḥ<BR>
12,037.030a	na matte naiva conmatte na stene na cikitsake<BR>
12,037.030c	na vāgghīne vivarṇe vā nāṅgahīne na vāmane<BR>
12,037.031a	na durjane dauṣkule vā vratair vā yo na saṃskṛtaḥ<BR>
12,037.031c	aśrotriye mṛtaṃ dānaṃ brāhmaṇe 'brahmavādini<BR>
12,037.032a	asamyak caiva yad dattam asamyak ca pratigrahaḥ<BR>
12,037.032c	ubhayoḥ syād anarthāya dātur ādātur eva ca<BR>
12,037.033a	yathā khadiram ālambya śilāṃ vāpy arṇavaṃ taran<BR>
12,037.033c	majjate majjate tadvad dātā yaś ca pratīcchakaḥ<BR>
12,037.034a	kāṣṭhair ārdrair yathā vahnir upastīrṇo na dīpyate<BR>
12,037.034c	tapaḥsvādhyāyacāritrair evaṃ hīnaḥ pratigrahī<BR>
12,037.035a	kapāle yadvad āpaḥ syuḥ śvadṛtau vā yathā payaḥ<BR>
12,037.035c	āśrayasthānadoṣeṇa vṛttahīne tathā śrutam<BR>
12,037.036a	nirmantro nirvrato yaḥ syād aśāstrajño 'nasūyakaḥ<BR>
12,037.036c	anukrośāt pradātavyaṃ dīneṣv evaṃ nareṣv api<BR>
12,037.037a	na vai deyam anukrośād dīnāyāpy apakāriṇe<BR>
12,037.037c	āptācaritam ity eva dharma ity eva vā punaḥ<BR>
12,037.038a	niṣkāraṇaṃ sma tad dattaṃ brāhmaṇe dharmavarjite<BR>
12,037.038c	bhaved apātradoṣeṇa na me 'trāsti vicāraṇā<BR>
12,037.039a	yathā dārumayo hastī yathā carmamayo mṛgaḥ<BR>
12,037.039c	brāhmaṇaś cānadhīyānas trayas te nāmadhārakāḥ<BR>
12,037.040a	yathā ṣaṇḍho 'phalaḥ strīṣu yathā gaur gavi cāphalā<BR>
12,037.040c	śakunir vāpy apakṣaḥ syān nirmantro brāhmaṇas tathā<BR>
12,037.041a	grāmadhānyaṃ yathā śūnyaṃ yathā kūpaś ca nirjalaḥ<BR>
12,037.041c	yathā hutam anagnau ca tathaiva syān nirākṛtau<BR>
12,037.042a	devatānāṃ pitṝṇāṃ ca havyakavyavināśanaḥ<BR>
12,037.042c	śatrur arthaharo mūrkho na lokān prāptum arhati<BR>
12,037.043a	etat te kathitaṃ sarvaṃ yathā vṛttaṃ yudhiṣṭhira<BR>
12,037.043c	samāsena mahad dhy etac chrotavyaṃ bharatarṣabha<BR>
12,038.001	yudhiṣṭhira uvāca<BR>
12,038.001a	śrotum icchāmi bhagavan vistareṇa mahāmune<BR>
12,038.001c	rājadharmān dvijaśreṣṭha cāturvarṇyasya cākhilān<BR>
12,038.002a	āpatsu ca yathā nītir vidhātavyā mahīkṣitā<BR>
12,038.002c	dharmyam ālambya panthānaṃ vijayeyaṃ kathaṃ mahīm<BR>
12,038.003a	prāyaścittakathā hy eṣā bhakṣyābhakṣyavivardhitā<BR>
12,038.003c	kautūhalānupravaṇā harṣaṃ janayatīva me<BR>
12,038.004a	dharmacaryā ca rājyaṃ ca nityam eva virudhyate<BR>
12,038.004c	yena muhyati me cetaś cintayānasya nityaśaḥ<BR>
12,038.005	vaiśaṃpāyana uvāca<BR>
12,038.005a	tam uvāca mahātejā vyāso vedavidāṃ varaḥ<BR>
12,038.005c	nāradaṃ samabhiprekṣya sarvaṃ jānan purātanam<BR>
12,038.006a	śrotum icchasi ced dharmān akhilena yudhiṣṭhira<BR>
12,038.006c	praihi bhīṣmaṃ mahābāho vṛddhaṃ kurupitāmaham<BR>
12,038.007a	sa te sarvarahasyeṣu saṃśayān manasi sthitān<BR>
12,038.007c	chettā bhāgīrathīputraḥ sarvajñaḥ sarvadharmavit<BR>
12,038.008a	janayām āsa yaṃ devī divyā tripathagā nadī<BR>
12,038.008c	sākṣād dadarśa yo devān sarvāñ śakrapurogamān<BR>
12,038.009a	bṛhaspatipurogāṃś ca devarṣīn asakṛt prabhuḥ<BR>
12,038.009c	toṣayitvopacāreṇa rājanītim adhītavān<BR>
12,038.010a	uśanā veda yac chāstraṃ devāsuragurur dvijaḥ<BR>
12,038.010c	tac ca sarvaṃ savaiyākhyaṃ prāptavān kurusattamaḥ<BR>
12,038.011a	bhārgavāc cyavanāc cāpi vedān aṅgopabṛṃhitān<BR>
12,038.011c	pratipede mahābuddhir vasiṣṭhāc ca yatavratāt<BR>
12,038.012a	pitāmahasutaṃ jyeṣṭhaṃ kumāraṃ dīptatejasam<BR>
12,038.012c	adhyātmagatitattvajñam upāśikṣata yaḥ purā<BR>
12,038.013a	mārkaṇḍeyamukhāt kṛtsnaṃ yatidharmam avāptavān<BR>
12,038.013c	rāmād astrāṇi śakrāc ca prāptavān bharatarṣabha<BR>
12,038.014a	mṛtyur ātmecchayā yasya jātasya manujeṣv api<BR>
12,038.014c	tathānapatyasya sataḥ puṇyalokā divi śrutāḥ<BR>
12,038.015a	yasya brahmarṣayaḥ puṇyā nityam āsan sabhāsadaḥ<BR>
12,038.015c	yasya nāviditaṃ kiṃ cij jñānajñeyeṣu vidyate<BR>
12,038.016a	sa te vakṣyati dharmajñaḥ sūkṣmadharmārthatattvavit<BR>
12,038.016c	tam abhyehi purā prāṇān sa vimuñcati dharmavit<BR>
12,038.017a	evam uktas tu kaunteyo dīrghaprajño mahādyutiḥ<BR>
12,038.017c	uvāca vadatāṃ śreṣṭhaṃ vyāsaṃ satyavatīsutam<BR>
12,038.018a	vaiśasaṃ sumahat kṛtvā jñātīnāṃ lomaharṣaṇam<BR>
12,038.018c	āgaskṛt sarvalokasya pṛthivīnāśakārakaḥ<BR>
12,038.019a	ghātayitvā tam evājau chalenājihmayodhinam<BR>
12,038.019c	upasaṃpraṣṭum arhāmi tam ahaṃ kena hetunā<BR>
12,038.020a	tatas taṃ nṛpatiśreṣṭhaṃ cāturvarṇyahitepsayā<BR>
12,038.020c	punar āha mahābāhur yaduśreṣṭho mahādyutiḥ<BR>
12,038.021a	nedānīm atinirbandhaṃ śoke kartum ihārhasi<BR>
12,038.021c	yad āha bhagavān vyāsas tat kuruṣva nṛpottama<BR>
12,038.022a	brāhmaṇās tvāṃ mahābāho bhrātaraś ca mahaujasaḥ<BR>
12,038.022c	parjanyam iva gharmārtā āśaṃsānā upāsate<BR>
12,038.023a	hataśiṣṭāś ca rājānaḥ kṛtsnaṃ caiva samāgatam<BR>
12,038.023c	cāturvarṇyaṃ mahārāja rāṣṭraṃ te kurujāṅgalam<BR>
12,038.024a	priyārtham api caiteṣāṃ brāhmaṇānāṃ mahātmanām<BR>
12,038.024c	niyogād asya ca guror vyāsasyāmitatejasaḥ<BR>
12,038.025a	suhṛdāṃ cāsmad ādīnāṃ draupadyāś ca paraṃtapa<BR>
12,038.025c	kuru priyam amitraghna lokasya ca hitaṃ kuru<BR>
12,038.026a	evam uktas tu kṛṣṇena rājā rājīvalocanaḥ<BR>
12,038.026c	hitārthaṃ sarvalokasya samuttasthau mahātapāḥ<BR>
12,038.027a	so 'nunīto naravyāghro viṣṭaraśravasā svayam<BR>
12,038.027c	dvaipāyanena ca tathā devasthānena jiṣṇunā<BR>
12,038.028a	etaiś cānyaiś ca bahubhir anunīto yudhiṣṭhiraḥ<BR>
12,038.028c	vyajahān mānasaṃ duḥkhaṃ saṃtāpaṃ ca mahāmanāḥ<BR>
12,038.029a	śrutavākyaḥ śrutanidhiḥ śrutaśravyaviśāradaḥ<BR>
12,038.029c	vyavasya manasaḥ śāntim agacchat pāṇḍunandanaḥ<BR>
12,038.030a	sa taiḥ parivṛto rājā nakṣatrair iva candramāḥ<BR>
12,038.030c	dhṛtarāṣṭraṃ puraskṛtya svapuraṃ praviveśa ha<BR>
12,038.031a	pravivikṣuḥ sa dharmajñaḥ kuntīputro yudhiṣṭhiraḥ<BR>
12,038.031c	arcayām āsa devāṃś ca brāhmaṇāṃś ca sahasraśaḥ<BR>
12,038.032a	tato rathaṃ navaṃ śubhraṃ kambalājinasaṃvṛtam<BR>
12,038.032c	yuktaṃ ṣoḍaśabhir gobhiḥ pāṇḍuraiḥ śubhalakṣaṇaiḥ<BR>
12,038.033a	mantrair abhyarcitaḥ puṇyaiḥ stūyamāno maharṣibhiḥ<BR>
12,038.033c	āruroha yathā devaḥ somo 'mṛtamayaṃ ratham<BR>
12,038.034a	jagrāha raśmīn kaunteyo bhīmo bhīmaparākramaḥ<BR>
12,038.034c	arjunaḥ pāṇḍuraṃ chatraṃ dhārayām āsa bhānumat<BR>
12,038.035a	dhriyamāṇaṃ tu tac chatraṃ pāṇḍuraṃ tasya mūrdhani<BR>
12,038.035c	śuśubhe tārakārājasitam abhram ivāmbare<BR>
12,038.036a	cāmaravyajane cāsya vīrau jagṛhatus tadā<BR>
12,038.036c	candraraśmiprabhe śubhre mādrīputrāv alaṃkṛte<BR>
12,038.037a	te pañca ratham āsthāya bhrātaraḥ samalaṃkṛtāḥ<BR>
12,038.037c	bhūtānīva samastāni rājan dadṛśire tadā<BR>
12,038.038a	āsthāya tu rathaṃ śubhraṃ yuktam aśvair mahājavaiḥ<BR>
12,038.038c	anvayāt pṛṣṭhato rājan yuyutsuḥ pāṇḍavāgrajam<BR>
12,038.039a	rathaṃ hemamayaṃ śubhraṃ sainyasugrīvayojitam<BR>
12,038.039c	saha sātyakinā kṛṣṇaḥ samāsthāyānvayāt kurūn<BR>
12,038.040a	narayānena tu jyeṣṭhaḥ pitā pārthasya bhārata<BR>
12,038.040c	agrato dharmarājasya gāndhārīsahito yayau<BR>
12,038.041a	kurustriyaś ca tāḥ sarvāḥ kuntī kṛṣṇā ca draupadī<BR>
12,038.041c	yānair uccāvacair jagmur vidureṇa puraskṛtāḥ<BR>
12,038.042a	tato rathāś ca bahulā nāgāś ca samalaṃkṛtāḥ<BR>
12,038.042c	pādātāś ca hayāś caiva pṛṣṭhataḥ samanuvrajan<BR>
12,038.043a	tato vaitālikaiḥ sūtair māgadhaiś ca subhāṣitaiḥ<BR>
12,038.043c	stūyamāno yayau rājā nagaraṃ nāgasāhvayam<BR>
12,038.044a	tat prayāṇaṃ mahābāhor babhūvāpratimaṃ bhuvi<BR>
12,038.044c	ākulākulam utsṛṣṭaṃ hṛṣṭapuṣṭajanānvitam<BR>
12,038.045a	abhiyāne tu pārthasya narair nagaravāsibhiḥ<BR>
12,038.045c	nagaraṃ rājamārgaś ca yathāvat samalaṃkṛtam<BR>
12,038.046a	pāṇḍureṇa ca mālyena patākābhiś ca vedibhiḥ<BR>
12,038.046c	saṃvṛto rājamārgaś ca dhūpanaiś ca sudhūpitaḥ<BR>
12,038.047a	atha cūrṇaiś ca gandhānāṃ nānāpuṣpaiḥ priyaṅgubhiḥ<BR>
12,038.047c	mālyadāmabhir āsaktai rājaveśmābhisaṃvṛtam<BR>
12,038.048a	kumbhāś ca nagaradvāri vāripūrṇā dṛḍhā navāḥ<BR>
12,038.048c	kanyāḥ sumanasaś chāgāḥ sthāpitās tatra tatra ha<BR>
12,038.049a	tathā svalaṃkṛtadvāraṃ nagaraṃ pāṇḍunandanaḥ<BR>
12,038.049c	stūyamānaḥ śubhair vākyaiḥ praviveśa suhṛdvṛtaḥ<BR>
12,039.001	vaiśaṃpāyana uvāca<BR>
12,039.001a	praveśane tu pārthānāṃ janasya puravāsinaḥ<BR>
12,039.001c	didṛkṣūṇāṃ sahasrāṇi samājagmur bahūny atha<BR>
12,039.002a	sa rājamārgaḥ śuśubhe samalaṃkṛtacatvaraḥ<BR>
12,039.002c	yathā candrodaye rājan vardhamāno mahodadhiḥ<BR>
12,039.003a	gṛhāṇi rājamārge tu ratnavanti bṛhanti ca<BR>
12,039.003c	prākampanteva bhāreṇa strīṇāṃ pūrṇāni bhārata<BR>
12,039.004a	tāḥ śanair iva savrīḍaṃ praśaśaṃsur yudhiṣṭhiram<BR>
12,039.004c	bhīmasenārjunau caiva mādrīputrau ca pāṇḍavau<BR>
12,039.005a	dhanyā tvam asi pāñcāli yā tvaṃ puruṣasattamān<BR>
12,039.005c	upatiṣṭhasi kalyāṇi maharṣīn iva gautamī<BR>
12,039.006a	tava karmāṇy amoghāni vratacaryā ca bhāmini<BR>
12,039.006c	iti kṛṣṇāṃ mahārāja praśaśaṃsus tadā striyaḥ<BR>
12,039.007a	praśaṃsāvacanais tāsāṃ mithaḥśabdaiś ca bhārata<BR>
12,039.007c	prītijaiś ca tadā śabdaiḥ puram āsīt samākulam<BR>
12,039.008a	tam atītya yathāyuktaṃ rājamārgaṃ yudhiṣṭhiraḥ<BR>
12,039.008c	alaṃkṛtaṃ śobhamānam upāyād rājaveśma ha<BR>
12,039.009a	tataḥ prakṛtayaḥ sarvāḥ paurajānapadās tathā<BR>
12,039.009c	ūcuḥ kathāḥ karṇasukhāḥ samupetya tatas tataḥ<BR>
12,039.010a	diṣṭyā jayasi rājendra śatrūñ śatrunisūdana<BR>
12,039.010c	diṣṭyā rājyaṃ punaḥ prāptaṃ dharmeṇa ca balena ca<BR>
12,039.011a	bhava nas tvaṃ mahārāja rājeha śaradāṃ śatam<BR>
12,039.011c	prajāḥ pālaya dharmeṇa yathendras tridivaṃ nṛpa<BR>
12,039.012a	evaṃ rājakuladvāri maṅgalair abhipūjitaḥ<BR>
12,039.012c	āśīrvādān dvijair uktān pratigṛhya samantataḥ<BR>
12,039.013a	praviśya bhavanaṃ rājā devarājagṛhopamam<BR>
12,039.013c	śrutvā vijayasaṃyuktaṃ rathāt paścād avātarat<BR>
12,039.014a	praviśyābhyantaraṃ śrīmān daivatāny abhigamya ca<BR>
12,039.014c	pūjayām āsa ratnaiś ca gandhair mālyaiś ca sarvaśaḥ<BR>
12,039.015a	niścakrāma tataḥ śrīmān punar eva mahāyaśāḥ<BR>
12,039.015c	dadarśa brāhmaṇāṃś caiva so 'bhirūpān upasthitān<BR>
12,039.016a	sa saṃvṛtas tadā viprair āśīrvādavivakṣubhiḥ<BR>
12,039.016c	śuśubhe vimalaś candras tārāgaṇavṛto yathā<BR>
12,039.017a	tān sa saṃpūjayām āsa kaunteyo vidhivad dvijān<BR>
12,039.017c	dhaumyaṃ guruṃ puraskṛtya jyeṣṭhaṃ pitaram eva ca<BR>
12,039.017d*0053_01	praviveśa sabhāṃ rājā sudharmāṃ vāsavo yathā<BR>
12,039.018a	sumanomodakai ratnair hiraṇyena ca bhūriṇā<BR>
12,039.018c	gobhir vastraiś ca rājendra vividhaiś ca kim icchakaiḥ<BR>
12,039.019a	tataḥ puṇyāhaghoṣo 'bhūd divaṃ stabdhveva bhārata<BR>
12,039.019c	suhṛdāṃ harṣajananaḥ puṇyaḥ śrutisukhāvahaḥ<BR>
12,039.020a	haṃsavan neduṣāṃ rājan dvijānāṃ tatra bhāratī<BR>
12,039.020c	śuśruve vedaviduṣāṃ puṣkalārthapadākṣarā<BR>
12,039.021a	tato dundubhinirghoṣaḥ śaṅkhānāṃ ca manoramaḥ<BR>
12,039.021c	jayaṃ pravadatāṃ tatra svanaḥ prādurabhūn nṛpa<BR>
12,039.022a	niḥśabde ca sthite tatra tato viprajane punaḥ<BR>
12,039.022c	rājānaṃ brāhmaṇacchadmā cārvāko rākṣaso 'bravīt<BR>
12,039.023a	tatra duryodhanasakhā bhikṣurūpeṇa saṃvṛtaḥ<BR>
12,039.023c	sāṃkhyaḥ śikhī tridaṇḍī ca dhṛṣṭo vigatasādhvasaḥ<BR>
12,039.024a	vṛtaḥ sarvais tadā viprair āśīrvādavivakṣubhiḥ<BR>
12,039.024c	paraṃsahasrai rājendra taponiyamasaṃsthitaiḥ<BR>
12,039.025a	sa duṣṭaḥ pāpam āśaṃsan pāṇḍavānāṃ mahātmanām<BR>
12,039.025c	anāmantryaiva tān viprāṃs tam uvāca mahīpatim<BR>
12,039.026a	ime prāhur dvijāḥ sarve samāropya vaco mayi<BR>
12,039.026c	dhig bhavantaṃ kunṛpatiṃ jñātighātinam astu vai<BR>
12,039.027a	kiṃ te rājyena kaunteya kṛtvemaṃ jñātisaṃkṣayam<BR>
12,039.027c	ghātayitvā gurūṃś caiva mṛtaṃ śreyo na jīvitam<BR>
12,039.028a	iti te vai dvijāḥ śrutvā tasya ghorasya rakṣasaḥ<BR>
12,039.028c	vivyathuś cukruśuś caiva tasya vākyapradharṣitāḥ<BR>
12,039.029a	tatas te brāhmaṇāḥ sarve sa ca rājā yudhiṣṭhiraḥ<BR>
12,039.029c	vrīḍitāḥ paramodvignās tūṣṇīm āsan viśāṃ pate<BR>
12,039.030	yudhiṣṭhira uvāca<BR>
12,039.030a	prasīdantu bhavanto me praṇatasyābhiyācataḥ<BR>
12,039.030c	pratyāpannaṃ vyasaninaṃ na māṃ dhikkartum arhatha<BR>
12,039.031	vaiśaṃpāyana uvāca<BR>
12,039.031a	tato rājan brāhmaṇās te sarva eva viśāṃ pate<BR>
12,039.031c	ūcur naitad vaco 'smākaṃ śrīr astu tava pārthiva<BR>
12,039.032a	jajñuś caiva mahātmānas tatas taṃ jñānacakṣuṣā<BR>
12,039.032c	brāhmaṇā vedavidvāṃsas tapobhir vimalīkṛtāḥ<BR>
12,039.033	brāhmaṇā ūcuḥ<BR>
12,039.033a	eṣa duryodhanasakhā cārvāko nāma rākṣasaḥ<BR>
12,039.033c	parivrājakarūpeṇa hitaṃ tasya cikīrṣati<BR>
12,039.034a	na vayaṃ brūma dharmātman vyetu te bhayam īdṛśam<BR>
12,039.034c	upatiṣṭhatu kalyāṇaṃ bhavantaṃ bhrātṛbhiḥ saha<BR>
12,039.035	vaiśaṃpāyana uvāca<BR>
12,039.035a	tatas te brāhmaṇāḥ sarve huṃkāraiḥ krodhamūrchitāḥ<BR>
12,039.035c	nirbhartsayantaḥ śucayo nijaghnuḥ pāparākṣasam<BR>
12,039.036a	sa papāta vinirdagdhas tejasā brahmavādinām<BR>
12,039.036c	mahendrāśaninirdagdhaḥ pādapo 'ṅkuravān iva<BR>
12,039.037*0054_00	vaiśaṃpāyana uvāca<BR>
12,039.037*0054_01	tatas tatra tu rājānaṃ tiṣṭhantaṃ bhrātṛbhiḥ saha<BR>
12,039.037*0054_02	uvāca devakīputraḥ sarvadarśī janārdanaḥ<BR>
12,039.037a	pūjitāś ca yayur viprā rājānam abhinandya tam<BR>
12,039.037c	rājā ca harṣam āpede pāṇḍavaḥ sasuhṛjjanaḥ<BR>
12,039.038	vāsudeva uvāca<BR>
12,039.038a	brāhmaṇās tāta loke 'sminn arcanīyāḥ sadā mama<BR>
12,039.038c	ete bhūmicarā devā vāgviṣāḥ suprasādakāḥ<BR>
12,039.039a	purā kṛtayuge tāta cārvāko nāma rākṣasaḥ<BR>
12,039.039c	tapas tepe mahābāho badaryāṃ bahuvatsaram<BR>
12,039.040a	chandyamāno vareṇātha brahmaṇā sa punaḥ punaḥ<BR>
12,039.040c	abhayaṃ sarvabhūtebhyo varayām āsa bhārata<BR>
12,039.041a	dvijāvamānād anyatra prādād varam anuttamam<BR>
12,039.041c	abhayaṃ sarvabhūtebhyas tatas tasmai jagatprabhuḥ<BR>
12,039.042a	sa tu labdhavaraḥ pāpo devān amitavikramaḥ<BR>
12,039.042c	rākṣasas tāpayām āsa tīvrakarmā mahābalaḥ<BR>
12,039.043a	tato devāḥ sametyātha brahmāṇam idam abruvan<BR>
12,039.043c	vadhāya rakṣasas tasya balaviprakṛtās tadā<BR>
12,039.044a	tān uvācāvyayo devo vihitaṃ tatra vai mayā<BR>
12,039.044c	yathāsya bhavitā mṛtyur acireṇaiva bhārata<BR>
12,039.045a	rājā duryodhano nāma sakhāsya bhavitā nṛpa<BR>
12,039.045c	tasya snehāvabaddho 'sau brāhmaṇān avamaṃsyate<BR>
12,039.046a	tatrainaṃ ruṣitā viprā viprakārapradharṣitāḥ<BR>
12,039.046c	dhakṣyanti vāgbalāḥ pāpaṃ tato nāśaṃ gamiṣyati<BR>
12,039.047a	sa eṣa nihataḥ śete brahmadaṇḍena rākṣasaḥ<BR>
12,039.047c	cārvāko nṛpatiśreṣṭha mā śuco bharatarṣabha<BR>
12,039.048a	hatās te kṣatradharmeṇa jñātayas tava pārthiva<BR>
12,039.048c	svargatāś ca mahātmāno vīrāḥ kṣatriyapuṃgavāḥ<BR>
12,039.049a	sa tvam ātiṣṭha kalyāṇaṃ mā te bhūd glānir acyuta<BR>
12,039.049c	śatrūñ jahi prajā rakṣa dvijāṃś ca pratipālaya<BR>
12,040.001	vaiśaṃpāyana uvāca<BR>
12,040.001a	tataḥ kuntīsuto rājā gatamanyur gatajvaraḥ<BR>
12,040.001c	kāñcane prāṅmukho hṛṣṭo nyaṣīdat paramāsane<BR>
12,040.002a	tam evābhimukhau pīṭhe sevyāstaraṇasaṃvṛte<BR>
12,040.002c	sātyakir vāsudevaś ca niṣīdatur ariṃdamau<BR>
12,040.003a	madhye kṛtvā tu rājānaṃ bhīmasenārjunāv ubhau<BR>
12,040.003c	niṣīdatur mahātmānau ślakṣṇayor maṇipīṭhayoḥ<BR>
12,040.004a	dānte śayyāsane śubhre jāmbūnadavibhūṣite<BR>
12,040.004c	pṛthāpi sahadevena sahāste nakulena ca<BR>
12,040.005a	sudharmā viduro dhaumyo dhṛtarāṣṭraś ca kauravaḥ<BR>
12,040.005c	niṣedur jvalanākāreṣv āsaneṣu pṛthak pṛthak<BR>
12,040.006a	yuyutsuḥ saṃjayaś caiva gāndhārī ca yaśasvinī<BR>
12,040.006c	dhṛtarāṣṭro yato rājā tataḥ sarva upāviśan<BR>
12,040.007a	tatropaviṣṭo dharmātmā śvetāḥ sumanaso 'spṛśat<BR>
12,040.007c	svastikān akṣatān bhūmiṃ suvarṇaṃ rajataṃ maṇīn<BR>
12,040.008a	tataḥ prakṛtayaḥ sarvāḥ puraskṛtya purohitam<BR>
12,040.008c	dadṛśur dharmarājānam ādāya bahu maṅgalam<BR>
12,040.009a	pṛthivīṃ ca suvarṇaṃ ca ratnāni vividhāni ca<BR>
12,040.009c	ābhiṣecanikaṃ bhāṇḍaṃ sarvasaṃbhārasaṃbhṛtam<BR>
12,040.010a	kāñcanaudumbarās tatra rājatāḥ pṛthivīmayāḥ<BR>
12,040.010c	pūrṇakumbhāḥ sumanaso lājā barhīṃṣi gorasāḥ<BR>
12,040.011a	śamīpalāśapuṃnāgāḥ samidho madhusarpiṣī<BR>
12,040.011c	sruva audumbaraḥ śaṅkhās tathā hemavibhūṣitāḥ<BR>
12,040.011d*0055_01	audumbaraṃ ratnapīṭhaṃ vyāghracarmottaracchadam<BR>
12,040.012a	dāśārheṇābhyanujñātas tatra dhaumyaḥ purohitaḥ<BR>
12,040.012c	prāgudakpravaṇāṃ vedīṃ lakṣaṇenopalipya ha<BR>
12,040.013a	vyāghracarmottare ślakṣṇe sarvatobhadra āsane<BR>
12,040.013c	dṛḍhapādapratiṣṭhāne hutāśanasamatviṣi<BR>
12,040.014a	upaveśya mahātmānaṃ kṛṣṇāṃ ca drupadātmajām<BR>
12,040.014c	juhāva pāvakaṃ dhīmān vidhimantrapuraskṛtam<BR>
12,040.014d*0056_01	tata utthāya dāśārhaḥ śaṅkham ādāya pūjitam<BR>
12,040.015a	abhyaṣiñcat patiṃ pṛthvyāḥ kuntīputraṃ yudhiṣṭhiram<BR>
12,040.015c	dhṛtarāṣṭraś ca rājarṣiḥ sarvāḥ prakṛtayas tathā<BR>
12,040.015d*0057_01	samanujñāya kṛṣṇena bhrātṛbhiḥ saha pāṇḍavaḥ<BR>
12,040.015d*0057_02	pāñcajanyābhiṣiktaś ca rājāmṛtamukho 'bhavat<BR>
12,040.016a	tato 'nuvādayām āsuḥ paṇavānakadundubhīḥ<BR>
12,040.016c	dharmarājo 'pi tat sarvaṃ pratijagrāha dharmataḥ<BR>
12,040.017a	pūjayām āsa tāṃś cāpi vidhivad bhūridakṣiṇaḥ<BR>
12,040.017c	tato niṣkasahasreṇa brāhmaṇān svasti vācayat<BR>
12,040.017e	vedādhyayanasaṃpannāñ śīlavṛttasamanvitān<BR>
12,040.018a	te prītā brāhmaṇā rājan svasty ūcur jayam eva ca<BR>
12,040.018c	haṃsā iva ca nardantaḥ praśaśaṃsur yudhiṣṭhiram<BR>
12,040.019a	yudhiṣṭhira mahābāho diṣṭyā jayasi pāṇḍava<BR>
12,040.019c	diṣṭyā svadharmaṃ prāpto 'si vikrameṇa mahādyute<BR>
12,040.020a	diṣṭyā gāṇḍīvadhanvā ca bhīmasenaś ca pāṇḍavaḥ<BR>
12,040.020c	tvaṃ cāpi kuśalī rājan mādrīputrau ca pāṇḍavau<BR>
12,040.020d*0058_01	rathaiḥ kuśalibhiḥ sarvair bhrātṛbhiḥ sasuhṛjjanaḥ<BR>
12,040.020d*0058_02	lokanāthasya kṛṣṇasya prasādād bharatarṣabha<BR>
12,040.020d*0058_03	vijitya śatrūn akhilān prajā dharmeṇa rañjayan<BR>
12,040.020d*0058_04	śāśvataṃ savanadvīpāṃ paripālaya medinīm<BR>
12,040.021a	muktā vīrakṣayād asmāt saṃgrāmān nihatadviṣaḥ<BR>
12,040.021c	kṣipram uttarakālāni kuru kāryāṇi pāṇḍava<BR>
12,040.022a	tataḥ pratyarcitaḥ sadbhir dharmarājo yudhiṣṭhiraḥ<BR>
12,040.022c	pratipede mahad rājyaṃ suhṛdbhiḥ saha bhārata<BR>
12,040.022d@005_0001	śrīmahābhāratākhyānaṃ vāñchitārthaphalapradam<BR>
12,040.022d@005_0002	āyuṣyaṃ puṣṭijananaṃ putrapautrābhivṛddhidam<BR>
12,040.022d@005_0003	sarvasaubhāgyadaṃ puṃsāṃ sarvāghaughanivāraṇam<BR>
12,040.022d@005_0004	śrīmato vāsudevasya nityabhaktyekasādhakam<BR>
12,040.022d@005_0005	śivasya vāsudevasya devadevasya cobhayoḥ<BR>
12,040.022d@005_0006	māhātmyena viśuddhena sarvataḥ samalaṃkṛtam<BR>
12,040.022d@005_0007	rājarṣīṇāṃ puṇyakṛtāṃ munīnāṃ ca mahātmanām<BR>
12,040.022d@005_0008	māhātmyaṃ ca mahāpuṇyaṃ yuddhānāṃ caiva kauśalam<BR>
12,040.022d@005_0009	kṣetrāṇāṃ caiva tīrthānāṃ nadīnāṃ ca prakīrtanam<BR>
12,040.022d@005_0010	mahābhāratam ākhyānam itihāsaṃ mahāphalam<BR>
12,040.022d@005_0011	ārabhya śaṃtanor janma pāṇḍavānāṃ mahātmanām<BR>
12,040.022d@005_0012	rājyābhiṣekaparyantaṃ prayataḥ susamāhitaḥ<BR>
12,040.022d@005_0013	śṛṇuyād arthasiddhyarthaṃ sarvān kāmān avāpnuyāt<BR>
12,040.022d@005_0014	abhiṣecanikādhyāyaṃ śrutvā nityaṃ samāhitaḥ<BR>
12,040.022d@005_0015	payasā sarpiṣā caiva bhakṣyabhojyānnasaṃcayaiḥ<BR>
12,040.022d@005_0016	bhojayed brāhmaṇān mukhyāñ śreyasaḥ sādhanaṃ hi tat<BR>
12,040.022d@005_0017	mahābhāratavaktāraṃ vyāsabuddhyā prapūjayet<BR>
12,040.022d@005_0018	vastrālaṃkāragandhādyair upacāraiḥ samāhitaḥ<BR>
12,041.001	vaiśaṃpāyana uvāca<BR>
12,041.001a	prakṛtīnāṃ tu tad vākyaṃ deśakālopasaṃhitam<BR>
12,041.001c	śrutvā yudhiṣṭhiro rājāthottaraṃ pratyabhāṣata<BR>
12,041.002a	dhanyāḥ pāṇḍusutā loke yeṣāṃ brāhmaṇapuṃgavāḥ<BR>
12,041.002c	tathyān vāpy atha vātathyān guṇān āhuḥ samāgatāḥ<BR>
12,041.003a	anugrāhyā vayaṃ nūnaṃ bhavatām iti me matiḥ<BR>
12,041.003c	yatraivaṃ guṇasaṃpannān asmān brūtha vimatsarāḥ<BR>
12,041.004a	dhṛtarāṣṭro mahārājaḥ pitā no daivataṃ param<BR>
12,041.004c	sāśane 'sya priye caiva stheyaṃ matpriyakāṅkṣibhiḥ<BR>
12,041.005a	etadarthaṃ hi jīvāmi kṛtvā jñātivadhaṃ mahat<BR>
12,041.005c	asya śuśrūṣaṇaṃ kāryaṃ mayā nityam atandriṇā<BR>
12,041.006a	yadi cāham anugrāhyo bhavatāṃ suhṛdāṃ tataḥ<BR>
12,041.006c	dhṛtarāṣṭre yathāpūrvaṃ vṛttiṃ vartitum arhatha<BR>
12,041.007a	eṣa nātho hi jagato bhavatāṃ ca mayā saha<BR>
12,041.007c	asyaiva pṛthivī kṛtsnā pāṇḍavāḥ sarva eva ca<BR>
12,041.007e	etan manasi kartavyaṃ bhavadbhir vacanaṃ mama<BR>
12,041.008a	anugamya ca rājānaṃ yatheṣṭaṃ gamyatām iti<BR>
12,041.008c	paurajānapadān sarvān visṛjya kurunandanaḥ<BR>
12,041.008e	yauvarājyena kauravyo bhīmasenam ayojayat<BR>
12,041.009a	mantre ca niścaye caiva ṣāḍguṇyasya ca cintane<BR>
12,041.009c	viduraṃ buddhisaṃpannaṃ prītimān vai samādiśat<BR>
12,041.010a	kṛtākṛtaparijñāne tathāyavyayacintane<BR>
12,041.010c	saṃjayaṃ yojayām āsa ṛddham ṛddhair guṇair yutam<BR>
12,041.011a	balasya parimāṇe ca bhaktavetanayos tathā<BR>
12,041.011c	nakulaṃ vyādiśad rājā karmiṇām anvavekṣaṇe<BR>
12,041.012a	paracakroparodhe ca dṛptānāṃ cāvamardane<BR>
12,041.012c	yudhiṣṭhiro mahārājaḥ phalgunaṃ vyādideśa ha<BR>
12,041.013a	dvijānāṃ vedakāryeṣu kāryeṣv anyeṣu caiva hi<BR>
12,041.013c	dhaumyaṃ purodhasāṃ śreṣṭhaṃ vyādideśa paraṃtapaḥ<BR>
12,041.014a	sahadevaṃ samīpasthaṃ nityam eva samādiśat<BR>
12,041.014c	tena gopyo hi nṛpatiḥ sarvāvastho viśāṃ pate<BR>
12,041.015a	yān yān amanyad yogyāṃś ca yeṣu yeṣv iha karmasu<BR>
12,041.015c	tāṃs tāṃs teṣv eva yuyuje prīyamāṇo mahīpatiḥ<BR>
12,041.016a	viduraṃ saṃjayaṃ caiva yuyutsuṃ ca mahāmatim<BR>
12,041.016c	abravīt paravīraghno dharmātmā dharmavatsalaḥ<BR>
12,041.017a	utthāyotthāya yat kāryam asya rājñaḥ pitur mama<BR>
12,041.017c	sarvaṃ bhavadbhiḥ kartavyam apramattair yathātatham<BR>
12,041.018a	paurajānapadānāṃ ca yāni kāryāṇi nityaśaḥ<BR>
12,041.018c	rājānaṃ samanujñāpya tāni kāryāṇi dharmataḥ<BR>
12,042.001	vaiśaṃpāyana uvāca<BR>
12,042.001a	tato yudhiṣṭhiro rājā jñātīnāṃ ye hatā mṛdhe<BR>
12,042.001c	śrāddhāni kārayām āsa teṣāṃ pṛthag udāradhīḥ<BR>
12,042.002a	dhṛtarāṣṭro dadau rājā putrāṇām aurdhvadehikam<BR>
12,042.002c	sarvakāmaguṇopetam annaṃ gāś ca dhanāni ca<BR>
12,042.002e	ratnāni ca vicitrāṇi mahārhāṇi mahāyaśāḥ<BR>
12,042.003a	yudhiṣṭhiras tu karṇasya droṇasya ca mahātmanaḥ<BR>
12,042.003c	dhṛṣṭadyumnābhimanyubhyāṃ haiḍimbasya ca rakṣasaḥ<BR>
12,042.004a	virāṭaprabhṛtīnāṃ ca suhṛdām upakāriṇām<BR>
12,042.004c	drupadadraupadeyānāṃ draupadyā sahito dadau<BR>
12,042.005a	brāhmaṇānāṃ sahasrāṇi pṛthag ekaikam uddiśan<BR>
12,042.005c	dhanaiś ca vastrai ratnaiś ca gobhiś ca samatarpayat<BR>
12,042.006a	ye cānye pṛthivīpālā yeṣāṃ nāsti suhṛjjanaḥ<BR>
12,042.006c	uddiśyoddiśya teṣāṃ ca cakre rājaurdhvadaihikam<BR>
12,042.007a	sabhāḥ prapāś ca vividhās taḍāgāni ca pāṇḍavaḥ<BR>
12,042.007c	suhṛdāṃ kārayām āsa sarveṣām aurdhvadaihikam<BR>
12,042.008a	sa teṣām anṛṇo bhūtvā gatvā lokeṣv avācyatām<BR>
12,042.008c	kṛtakṛtyo 'bhavad rājā prajā dharmeṇa pālayan<BR>
12,042.009a	dhṛtarāṣṭraṃ yathāpūrvaṃ gāndhārīṃ viduraṃ tathā<BR>
12,042.009c	sarvāṃś ca kauravāmātyān bhṛtyāṃś ca samapūjayat<BR>
12,042.010a	yāś ca tatra striyaḥ kāś cid dhatavīrā hatātmajāḥ<BR>
12,042.010c	sarvās tāḥ kauravo rājā saṃpūjyāpālayad ghṛṇī<BR>
12,042.011a	dīnāndhakṛpaṇānāṃ ca gṛhācchādanabhojanaiḥ<BR>
12,042.011c	ānṛśaṃsyaparo rājā cakārānugrahaṃ prabhuḥ<BR>
12,042.012a	sa vijitya mahīṃ kṛtsnām ānṛṇyaṃ prāpya vairiṣu<BR>
12,042.012c	niḥsapatnaḥ sukhī rājā vijahāra yudhiṣṭhiraḥ<BR>
12,043.001	vaiśaṃpāyana uvāca<BR>
12,043.001a	abhiṣikto mahāprājño rājyaṃ prāpya yudhiṣṭhiraḥ<BR>
12,043.001c	dāśārhaṃ puṇḍarīkākṣam uvāca prāñjaliḥ śuciḥ<BR>
12,043.002a	tava kṛṣṇa prasādena nayena ca balena ca<BR>
12,043.002c	buddhyā ca yaduśārdūla tathā vikramaṇena ca<BR>
12,043.003a	punaḥ prāptam idaṃ rājyaṃ pitṛpaitāmahaṃ mayā<BR>
12,043.003c	namas te puṇḍarīkākṣa punaḥ punar ariṃdama<BR>
12,043.004a	tvām ekam āhuḥ puruṣaṃ tvām āhuḥ sātvatāṃ patim<BR>
12,043.004c	nāmabhis tvāṃ bahuvidhaiḥ stuvanti paramarṣayaḥ<BR>
12,043.005a	viśvakarman namas te 'stu viśvātman viśvasaṃbhava<BR>
12,043.005c	viṣṇo jiṣṇo hare kṛṣṇa vaikuṇṭha puruṣottama<BR>
12,043.006a	adityāḥ saptarātraṃ tu purāṇe garbhatāṃ gataḥ<BR>
12,043.006c	pṛśnigarbhas tvam evaikas triyugaṃ tvāṃ vadanty api<BR>
12,043.007a	śuciśravā hṛṣīkeśo ghṛtārcir haṃsa ucyase<BR>
12,043.007c	tricakṣuḥ śambhur ekas tvaṃ vibhur dāmodaro 'pi ca<BR>
12,043.008a	varāho 'gnir bṛhadbhānur vṛṣaṇas tārkṣyalakṣaṇaḥ<BR>
12,043.008c	anīkasāhaḥ puruṣaḥ śipiviṣṭa urukramaḥ<BR>
12,043.009a	vāciṣṭha ugraḥ senānīḥ satyo vājasanir guhaḥ<BR>
12,043.009c	acyutaś cyāvano 'rīṇāṃ saṃkṛtir vikṛtir vṛṣaḥ<BR>
12,043.010a	kṛtavartmā tvam evādrir vṛṣagarbho vṛṣākapiḥ<BR>
12,043.010c	sindhukṣid ūrmis trikakut tridhāmā trivṛd acyutaḥ<BR>
12,043.011a	samrāḍ virāṭ svarāṭ caiva surarāḍ dharmado bhavaḥ<BR>
12,043.011c	vibhur bhūr abhibhūḥ kṛṣṇaḥ kṛṣṇavartmā tvam eva ca<BR>
12,043.012a	sviṣṭakṛd bhiṣagāvartaḥ kapilas tvaṃ ca vāmanaḥ<BR>
12,043.012c	yajño dhruvaḥ pataṃgaś ca jayatsenas tvam ucyase<BR>
12,043.013a	śikhaṇḍī nahuṣo babhrur divaspṛk tvaṃ punarvasuḥ<BR>
12,043.013c	subabhrur ukṣo rukmas tvaṃ suṣeṇo dundubhis tathā<BR>
12,043.014a	gabhastinemiḥ śrīpadmaṃ puṣkaraṃ puṣpadhāraṇaḥ<BR>
12,043.014c	ṛbhur vibhuḥ sarvasūkṣmas tvaṃ sāvitraṃ ca paṭhyase<BR>
12,043.015a	ambhonidhis tvaṃ brahmā tvaṃ pavitraṃ dhāma dhanva ca<BR>
12,043.015c	hiraṇyagarbhaṃ tvām āhuḥ svadhā svāhā ca keśava<BR>
12,043.016a	yonis tvam asya pralayaś ca kṛṣṇa; tvam evedaṃ sṛjasi viśvam agre<BR>
12,043.016c	viśvaṃ cedaṃ tvadvaśe viśvayone; namo 'stu te śārṅgacakrāsipāṇe<BR>
12,043.017a	evaṃ stuto dharmarājena kṛṣṇaḥ; sabhāmadhye prītimān puṣkarākṣaḥ<BR>
12,043.017c	tam abhyanandad bhārataṃ puṣkalābhir; vāgbhir jyeṣṭhaṃ pāṇḍavaṃ yādavāgryaḥ<BR>
12,043.017d*0060_01	etan nāmaśataṃ viṣṇor dharmarājena kīrtitam<BR>
12,043.017d*0060_02	yaḥ paṭhec chṛṇuyād vāpi sarvapāpaiḥ pramucyate<BR>
12,044.001	vaiśaṃpāyana uvāca<BR>
12,044.001a	tato visarjayām āsa sarvāḥ prakṛtayo nṛpaḥ<BR>
12,044.001c	viviśuś cābhyanujñātā yathāsvāni gṛhāṇi ca<BR>
12,044.002a	tato yudhiṣṭhiro rājā bhīmaṃ bhīmaparākramam<BR>
12,044.002c	sāntvayann abravīd dhīmān arjunaṃ yamajau tathā<BR>
12,044.003a	śatrubhir vividhaiḥ śastraiḥ kṛttadehā mahāraṇe<BR>
12,044.003c	śrāntā bhavantaḥ subhṛśaṃ tāpitāḥ śokamanyubhiḥ<BR>
12,044.004a	araṇye duḥkhavasatīr matkṛte puruṣottamāḥ<BR>
12,044.004c	bhavadbhir anubhūtāś ca yathā kupuruṣais tathā<BR>
12,044.005a	yathāsukhaṃ yathājoṣaṃ jayo 'yam anubhūyatām<BR>
12,044.005c	viśrāntāṃl labdhavijñānāñ śvaḥ sametāsmi vaḥ punaḥ<BR>
12,044.006a	tato duryodhanagṛhaṃ prāsādair upaśobhitam<BR>
12,044.006c	bahuratnasamākīrṇaṃ dāsīdāsasamākulam<BR>
12,044.007a	dhṛtarāṣṭrābhyanujñātaṃ bhrātrā dattaṃ vṛkodaraḥ<BR>
12,044.007c	pratipede mahābāhur mandaraṃ maghavān iva<BR>
12,044.008a	yathā duryodhanagṛhaṃ tathā duḥśāsanasya ca<BR>
12,044.008c	prāsādamālāsaṃyuktaṃ hematoraṇabhūṣitam<BR>
12,044.009a	dāsīdāsasusaṃpūrṇaṃ prabhūtadhanadhānyavat<BR>
12,044.009c	pratipede mahābāhur arjuno rājaśāsanāt<BR>
12,044.009d*0061_01	duḥśāsanasya tu gṛhaṃ bheje sarvasamṛddhimat<BR>
12,044.010a	durmarṣaṇasya bhavanaṃ duḥśāsanagṛhād varam<BR>
12,044.010c	kuberabhavanaprakhyaṃ maṇihemavibhūṣitam<BR>
12,044.011a	nakulāya varārhāya karśitāya mahāvane<BR>
12,044.011c	dadau prīto mahārāja dharmarājo yudhiṣṭhiraḥ<BR>
12,044.012a	durmukhasya ca veśmāgryaṃ śrīmat kanakabhūṣitam<BR>
12,044.012c	pūrṇaṃ padmadalākṣīṇāṃ strīṇāṃ śayanasaṃkulam<BR>
12,044.013a	pradadau sahadevāya satataṃ priyakāriṇe<BR>
12,044.013c	mumude tac ca labdhvā sa kailāsaṃ dhanado yathā<BR>
12,044.014a	yuyutsur viduraś caiva saṃjayaś ca mahādyutiḥ<BR>
12,044.014c	sudharmā caiva dhaumyaś ca yathāsvaṃ jagmur ālayān<BR>
12,044.015a	saha sātyakinā śaurir arjunasya niveśanam<BR>
12,044.015c	viveśa puruṣavyāghro vyāghro giriguhām iva<BR>
12,044.016a	tatra bhakṣānnapānais te samupetāḥ sukhoṣitāḥ<BR>
12,044.016c	sukhaprabuddhā rājānam upatasthur yudhiṣṭhiram<BR>
12,045.001	janamejaya uvāca<BR>
12,045.001a	prāpya rājyaṃ mahātejā dharmarājo yudhiṣṭhiraḥ<BR>
12,045.001c	yad anyad akarod vipra tan me vaktum ihārhasi<BR>
12,045.002a	bhagavān vā hṛṣīkeśas trailokyasya paro guruḥ<BR>
12,045.002c	ṛṣe yad akarod vīras tac ca vyākhyātum arhasi<BR>
12,045.003	vaiśaṃpāyana uvāca<BR>
12,045.003a	śṛṇu rājendra tattvena kīrtyamānaṃ mayānagha<BR>
12,045.003c	vāsudevaṃ puraskṛtya yad akurvata pāṇḍavāḥ<BR>
12,045.004a	prāpya rājyaṃ mahātejā dharmarājo yudhiṣṭhiraḥ<BR>
12,045.004c	cāturvarṇyaṃ yathāyogaṃ sve sve dharme nyaveśayat<BR>
12,045.004d*0062_01	varṇān saṃsthāpayām āsa nayena vinayena ca<BR>
12,045.005a	brāhmaṇānāṃ sahasraṃ ca snātakānāṃ mahātmanām<BR>
12,045.005c	sahasraniṣkam ekaikaṃ vācayām āsa pāṇḍavaḥ<BR>
12,045.006a	tathānujīvino bhṛtyān saṃśritān atithīn api<BR>
12,045.006c	kāmaiḥ saṃtarpayām āsa kṛpaṇāṃs tarkakān api<BR>
12,045.007a	purohitāya dhaumyāya prādād ayutaśaḥ sa gāḥ<BR>
12,045.007c	dhanaṃ suvarṇaṃ rajataṃ vāsāṃsi vividhāni ca<BR>
12,045.008a	kṛpāya ca mahārāja guruvṛttim avartata<BR>
12,045.008c	vidurāya ca dharmātmā pūjāṃ cakre yatavrataḥ<BR>
12,045.009a	bhakṣānnapānair vividhair vāsobhiḥ śayanāsanaiḥ<BR>
12,045.009c	sarvān saṃtoṣayām āsa saṃśritān dadatāṃ varaḥ<BR>
12,045.010a	labdhapraśamanaṃ kṛtvā sa rājā rājasattama<BR>
12,045.010c	yuyutsor dhārtarāṣṭrasya pūjāṃ cakre mahāyaśāḥ<BR>
12,045.011a	dhṛtarāṣṭrāya tad rājyaṃ gāndhāryai vidurāya ca<BR>
12,045.011c	nivedya svasthavad rājann āste rājā yudhiṣṭhiraḥ<BR>
12,045.012a	tathā sarvaṃ sa nagaraṃ prasādya janamejaya<BR>
12,045.012c	vāsudevaṃ mahātmānam abhyagacchat kṛtāñjaliḥ<BR>
12,045.013a	tato mahati paryaṅke maṇikāñcanabhūṣite<BR>
12,045.013c	dadarśa kṛṣṇam āsīnaṃ nīlaṃ merāv ivāmbudam<BR>
12,045.014a	jājvalyamānaṃ vapuṣā divyābharaṇabhūṣitam<BR>
12,045.014c	pītakauśeyasaṃvītaṃ hemnīvopahitaṃ maṇim<BR>
12,045.015a	kaustubhena uraḥsthena maṇinābhivirājitam<BR>
12,045.015c	udyatevodayaṃ śailaṃ sūryeṇāptakirīṭinam<BR>
12,045.015e	naupamyaṃ vidyate yasya triṣu lokeṣu kiṃ cana<BR>
12,045.016a	so 'bhigamya mahātmānaṃ viṣṇuṃ puruṣavigraham<BR>
12,045.016c	uvāca madhurābhāṣaḥ smitapūrvam idaṃ tadā<BR>
12,045.017a	sukhena te niśā kaccid vyuṣṭā buddhimatāṃ vara<BR>
12,045.017c	kaccij jñānāni sarvāṇi prasannāni tavācyuta<BR>
12,045.018a	tava hy āśritya tāṃ devīṃ buddhiṃ buddhimatāṃ vara<BR>
12,045.018c	vayaṃ rājyam anuprāptāḥ pṛthivī ca vaśe sthitā<BR>
12,045.019a	bhavatprasādād bhagavaṃs trilokagativikrama<BR>
12,045.019c	jayaḥ prāpto yaśaś cāgryaṃ na ca dharmāc cyutā vayam<BR>
12,045.020a	taṃ tathā bhāṣamāṇaṃ tu dharmarājaṃ yudhiṣṭhiram<BR>
12,045.020c	novāca bhagavān kiṃ cid dhyānam evānvapadyata<BR>
12,046.001	yudhiṣṭhira uvāca<BR>
12,046.001a	kim idaṃ paramāścaryaṃ dhyāyasy amitavikrama<BR>
12,046.001c	kaccil lokatrayasyāsya svasti lokaparāyaṇa<BR>
12,046.002a	caturthaṃ dhyānamārgaṃ tvam ālambya puruṣottama<BR>
12,046.002c	apakrānto yato deva tena me vismitaṃ manaḥ<BR>
12,046.003a	nigṛhīto hi vāyus te pañcakarmā śarīragaḥ<BR>
12,046.003c	indriyāṇi ca sarvāṇi manasi sthāpitāni te<BR>
12,046.004a	indriyāṇi manaś caiva buddhau saṃveśitāni te<BR>
12,046.004c	sarvaś caiva gaṇo deva kṣetrajñe te niveśitaḥ<BR>
12,046.005a	neṅganti tava romāṇi sthirā buddhis tathā manaḥ<BR>
12,046.005c	sthāṇukuḍyaśilābhūto nirīhaś cāsi mādhava<BR>
12,046.006a	yathā dīpo nivātastho niriṅgo jvalate 'cyuta<BR>
12,046.006c	tathāsi bhagavan deva niścalo dṛḍhaniścayaḥ<BR>
12,046.006d*0063_01	tathāpi bhagavan deva prapannāyābhiyācate<BR>
12,046.007a	yadi śrotum ihārhāmi na rahasyaṃ ca te yadi<BR>
12,046.007c	chindhi me saṃśayaṃ deva prapannāyābhiyācate<BR>
12,046.008a	tvaṃ hi kartā vikartā ca tvaṃ kṣaraṃ cākṣaraṃ ca hi<BR>
12,046.008c	anādinidhanaś cādyas tvam eva puruṣottama<BR>
12,046.009a	tvatprapannāya bhaktāya śirasā praṇatāya ca<BR>
12,046.009c	dhyānasyāsya yathātattvaṃ brūhi dharmabhṛtāṃ vara<BR>
12,046.010	vaiśaṃpāyana uvāca<BR>
12,046.010a	tataḥ svagocare nyasya mano buddhīndriyāṇi ca<BR>
12,046.010c	smitapūrvam uvācedaṃ bhagavān vāsavānujaḥ<BR>
12,046.011a	śaratalpagato bhīṣmaḥ śāmyann iva hutāśanaḥ<BR>
12,046.011c	māṃ dhyāti puruṣavyāghras tato me tadgataṃ manaḥ<BR>
12,046.012a	yasya jyātalanirghoṣaṃ visphūrjitam ivāśaneḥ<BR>
12,046.012c	na sahed devarājo 'pi tam asmi manasā gataḥ<BR>
12,046.013a	yenābhidrutya tarasā samastaṃ rājamaṇḍalam<BR>
12,046.013c	ūḍhās tisraḥ purā kanyās tam asmi manasā gataḥ<BR>
12,046.014a	trayoviṃśatirātraṃ yo yodhayām āsa bhārgavam<BR>
12,046.014c	na ca rāmeṇa nistīrṇas tam asmi manasā gataḥ<BR>
12,046.015a	yaṃ gaṅgā garbhavidhinā dhārayām āsa pārthivam<BR>
12,046.015c	vasiṣṭhaśiṣyaṃ taṃ tāta manasāsmi gato nṛpa<BR>
12,046.016a	divyāstrāṇi mahātejā yo dhārayati buddhimān<BR>
12,046.016c	sāṅgāṃś ca caturo vedāṃs tam asmi manasā gataḥ<BR>
12,046.017a	rāmasya dayitaṃ śiṣyaṃ jāmadagnyasya pāṇḍava<BR>
12,046.017c	ādhāraṃ sarvavidyānāṃ tam asmi manasā gataḥ<BR>
12,046.018a	ekīkṛtyendriyagrāmaṃ manaḥ saṃyamya medhayā<BR>
12,046.018c	śaraṇaṃ mām upāgacchat tato me tadgataṃ manaḥ<BR>
12,046.019a	sa hi bhūtaṃ ca bhavyaṃ ca bhavac ca puruṣarṣabha<BR>
12,046.019c	vetti dharmabhṛtāṃ śreṣṭhas tato me tadgataṃ manaḥ<BR>
12,046.020a	tasmin hi puruṣavyāghre karmabhiḥ svair divaṃ gate<BR>
12,046.020c	bhaviṣyati mahī pārtha naṣṭacandreva śarvarī<BR>
12,046.021a	tad yudhiṣṭhira gāṅgeyaṃ bhīṣmaṃ bhīmaparākramam<BR>
12,046.021c	abhigamyopasaṃgṛhya pṛccha yat te manogatam<BR>
12,046.022a	cāturvedyaṃ cāturhotraṃ cāturāśramyam eva ca<BR>
12,046.022c	cāturvarṇyasya dharmaṃ ca pṛcchainaṃ pṛthivīpate<BR>
12,046.023a	tasminn astamite bhīṣme kauravāṇāṃ dhuraṃdhare<BR>
12,046.023c	jñānāny alpībhaviṣyanti tasmāt tvāṃ codayāmy aham<BR>
12,046.024a	tac chrutvā vāsudevasya tathyaṃ vacanam uttamam<BR>
12,046.024c	sāśrukaṇṭhaḥ sa dharmajño janārdanam uvāca ha<BR>
12,046.025a	yad bhavān āha bhīṣmasya prabhāvaṃ prati mādhava<BR>
12,046.025c	tathā tan nātra saṃdeho vidyate mama mānada<BR>
12,046.026a	mahābhāgyaṃ hi bhīṣmasya prabhāvaś ca mahātmanaḥ<BR>
12,046.026c	śrutaṃ mayā kathayatāṃ brāhmaṇānāṃ mahātmanām<BR>
12,046.027a	bhavāṃś ca kartā lokānāṃ yad bravīty arisūdana<BR>
12,046.027c	tathā tad anabhidhyeyaṃ vākyaṃ yādavanandana<BR>
12,046.028a	yatas tv anugrahakṛtā buddhis te mayi mādhava<BR>
12,046.028c	tvām agrataḥ puraskṛtya bhīṣmaṃ paśyāmahe vayam<BR>
12,046.029a	āvṛtte bhagavaty arke sa hi lokān gamiṣyati<BR>
12,046.029c	tvaddarśanaṃ mahābāho tasmād arhati kauravaḥ<BR>
12,046.030a	tava hy ādyasya devasya kṣarasyaivākṣarasya ca<BR>
12,046.030c	darśanaṃ tasya lābhaḥ syāt tvaṃ hi brahmamayo nidhiḥ<BR>
12,046.031a	śrutvaitad dharmarājasya vacanaṃ madhusūdanaḥ<BR>
12,046.031c	pārśvasthaṃ sātyakiṃ prāha ratho me yujyatām iti<BR>
12,046.032a	sātyakis tūpaniṣkramya keśavasya samīpataḥ<BR>
12,046.032c	dārukaṃ prāha kṛṣṇasya yujyatāṃ ratha ity uta<BR>
12,046.033a	sa sātyaker āśu vaco niśamya; rathottamaṃ kāñcanabhūṣitāṅgam<BR>
12,046.033c	masāragalvarkamayair vibhaṅgair; vibhūṣitaṃ hemapinaddhacakram<BR>
12,046.034a	divākarāṃśuprabham āśugāminaṃ; vicitranānāmaṇiratnabhūṣitam<BR>
12,046.034c	navoditaṃ sūryam iva pratāpinaṃ; vicitratārkṣyadhvajinaṃ patākinam<BR>
12,046.035a	sugrīvasainyapramukhair varāśvair; manojavaiḥ kāñcanabhūṣitāṅgaiḥ<BR>
12,046.035c	suyuktam āvedayad acyutāya; kṛtāñjalir dāruko rājasiṃha<BR>
12,047.001	janamejaya uvāca<BR>
12,047.001a	śaratalpe śayānas tu bharatānāṃ pitāmahaḥ<BR>
12,047.001c	katham utsṛṣṭavān dehaṃ kaṃ ca yogam adhārayat<BR>
12,047.002	vaiśaṃpāyana uvāca<BR>
12,047.002a	śṛṇuṣvāvahito rājañ śucir bhūtvā samāhitaḥ<BR>
12,047.002c	bhīṣmasya kuruśārdūla dehotsargaṃ mahātmanaḥ<BR>
12,047.002d*0064_01	śuklapakṣasya cāṣṭamyāṃ māghamāsasya pārthiva<BR>
12,047.002d*0064_02	prājāpatye ca nakṣatre madhyaṃ prāpte divākare<BR>
12,047.003a	nivṛttamātre tv ayana uttare vai divākare<BR>
12,047.003c	samāveśayad ātmānam ātmany eva samāhitaḥ<BR>
12,047.004a	vikīrṇāṃśur ivādityo bhīṣmaḥ śaraśataiś citaḥ<BR>
12,047.004c	śiśye paramayā lakṣmyā vṛto brāhmaṇasattamaiḥ<BR>
12,047.005a	vyāsena vedaśravasā nāradena surarṣiṇā<BR>
12,047.005c	devasthānena vātsyena tathāśmakasumantunā<BR>
12,047.005d*0065_01	tathā jaimininā caiva pailena ca mahātmanā<BR>
12,047.005d*0065_02	śāṇḍilyadevalābhyāṃ ca maitreyeṇa ca dhīmatā<BR>
12,047.005d*0066_01	asitena vasiṣṭhena kauśikena mahātmanā<BR>
12,047.005d*0066_02	hārītalomaśābhyāṃ ca tathātreyeṇa dhīmatā<BR>
12,047.005d*0066_03	bṛhaspatiś ca śukraś ca cyavanaś ca mahāmuniḥ<BR>
12,047.005d*0066_04	sanatkumāraḥ kapilo vālmīkis tumburuḥ kuruḥ<BR>
12,047.005d*0066_05	maudgalyo bhārgavo rāmas tṛṇabindur mahāmuniḥ<BR>
12,047.005d*0066_06	pippalādaś ca vāyuś ca saṃvartaḥ pulahaḥ kacaḥ<BR>
12,047.005d*0066_07	kāśyapaś ca pulastyaś ca kratur dakṣaḥ parāśaraḥ<BR>
12,047.005d*0066_08	marīcir aṅgirāḥ kāśyo gautamo gālavo muniḥ<BR>
12,047.005d*0066_09	dhaumyo vibhāṇḍo māṇḍavyo dhaumraḥ kṛṣṇānubhautikaḥ<BR>
12,047.005d*0066_10	ulūkaḥ paramo vipro mārkaṇḍeyo mahāmuniḥ<BR>
12,047.005d*0066_11	bhāskariḥ pūraṇaḥ kṛṣṇaḥ sūtaḥ paramadhārmikaḥ<BR>
12,047.005d*0067_01	taṃ bāhyamuninā caiva gālavena mahātmanā<BR>
12,047.005d*0067_02	śrīmatā yājñavalkyena śaṅkhena pulahena ca<BR>
12,047.006a	etaiś cānyair munigaṇair mahābhāgair mahātmabhiḥ<BR>
12,047.006c	śraddhādamapuraskārair vṛtaś candra iva grahaiḥ<BR>
12,047.006d*0068_01	tathānyair munibhiś caiva pulastyena mahātmanā<BR>
12,047.007a	bhīṣmas tu puruṣavyāghraḥ karmaṇā manasā girā<BR>
12,047.007c	śaratalpagataḥ kṛṣṇaṃ pradadhyau prāñjaliḥ sthitaḥ<BR>
12,047.008a	svareṇa puṣṭanādena tuṣṭāva madhusūdanam<BR>
12,047.008c	yogeśvaraṃ padmanābhaṃ viṣṇuṃ jiṣṇuṃ jagatpatim<BR>
12,047.008d*0069_01	anādinidhanaṃ jiṣṇum ātmayoniṃ sanātanam<BR>
12,047.009a	kṛtāñjaliḥ śucir bhūtvā vāgvidāṃ pravaraḥ prabhum<BR>
12,047.009c	bhīṣmaḥ paramadharmātmā vāsudevam athāstuvat<BR>
12,047.010a	ārirādhayiṣuḥ kṛṣṇaṃ vācaṃ jigamiṣāmi yām<BR>
12,047.010c	tayā vyāsasamāsinyā prīyatāṃ puruṣottamaḥ<BR>
12,047.011a	śuciḥ śuciṣadaṃ haṃsaṃ tatparaḥ parameṣṭhinam<BR>
12,047.011c	yuktvā sarvātmanātmānaṃ taṃ prapadye prajāpatim<BR>
12,047.011d*0070_01	anādyantaṃ paraṃ brahma na devā narṣayo viduḥ<BR>
12,047.011d*0070_02	eko 'yaṃ veda bhagavān dhātā nārāyaṇo hariḥ<BR>
12,047.011d*0070_03	nārāyaṇād ṛṣigaṇās tathā siddhamahoragāḥ<BR>
12,047.011d*0070_04	devā devarṣayaś caiva yaṃ viduḥ param avyayam<BR>
12,047.011d*0070_05	devadānavagandharvā yakṣarākṣasapannagāḥ<BR>
12,047.011d*0070_06	yaṃ na jānanti ko hy eṣa kuto vā bhagavān iti<BR>
12,047.012a	yasmin viśvāni bhūtāni tiṣṭhanti ca viśanti ca<BR>
12,047.012c	guṇabhūtāni bhūteśe sūtre maṇigaṇā iva<BR>
12,047.013a	yasmin nitye tate tantau dṛḍhe srag iva tiṣṭhati<BR>
12,047.013c	sadasadgrathitaṃ viśvaṃ viśvāṅge viśvakarmaṇi<BR>
12,047.014a	hariṃ sahasraśirasaṃ sahasracaraṇekṣaṇam<BR>
12,047.014b*0071_01	sahasrabāhumukuṭaṃ sahasravadanojjvalam<BR>
12,047.014c	prāhur nārāyaṇaṃ devaṃ yaṃ viśvasya parāyaṇam<BR>
12,047.015a	aṇīyasām aṇīyāṃsaṃ sthaviṣṭhaṃ ca sthavīyasām<BR>
12,047.015c	garīyasāṃ gariṣṭhaṃ ca śreṣṭhaṃ ca śreyasām api<BR>
12,047.016a	yaṃ vākeṣv anuvākeṣu niṣatsūpaniṣatsu ca<BR>
12,047.016c	gṛṇanti satyakarmāṇaṃ satyaṃ satyeṣu sāmasu<BR>
12,047.017a	caturbhiś caturātmānaṃ sattvasthaṃ sātvatāṃ patim<BR>
12,047.017c	yaṃ divyair devam arcanti guhyaiḥ paramanāmabhiḥ<BR>
12,047.017d*0072_01	yasmin nityaṃ tapas taptaṃ yad aṅgeṣv anutiṣṭhati<BR>
12,047.017d*0072_02	sarvātmā sarvavit sarvaḥ sarvajñaḥ sarvabhāvanaḥ<BR>
12,047.018a	yaṃ devaṃ devakī devī vasudevād ajījanat<BR>
12,047.018c	bhaumasya brahmaṇo guptyai dīptam agnim ivāraṇiḥ<BR>
12,047.019a	yam ananyo vyapetāśīr ātmānaṃ vītakalmaṣam<BR>
12,047.019c	iṣṭvānantyāya govindaṃ paśyaty ātmany avasthitam<BR>
12,047.020a	purāṇe puruṣaḥ prokto brahmā prokto yugādiṣu<BR>
12,047.020c	kṣaye saṃkarṣaṇaḥ proktas tam upāsyam upāsmahe<BR>
12,047.020d*0073_01	yam ekaṃ bahudhātmānaṃ prādurbhūtam adhokṣajam<BR>
12,047.020d*0073_02	nānyabhaktāḥ kriyāvanto yajante sarvakāmadam<BR>
12,047.020d*0073_03	yam āhur jagataḥ kośaṃ yasmin saṃnihitāḥ prajāḥ<BR>
12,047.020d*0073_04	yasmiṃl lokāḥ sphurantīme jale śakunayo yathā<BR>
12,047.020d*0073_05	ṛtam ekākṣaraṃ brahma yat tat sadasataḥ param<BR>
12,047.020d*0073_06	anādimadhyaparyantaṃ na devā narṣayo viduḥ<BR>
12,047.020d*0073_07	yaṃ surāsuragandharvāḥ sasiddharṣimahoragāḥ<BR>
12,047.020d*0073_08	prayatā nityam arcanti paramaṃ duḥkhabheṣajam<BR>
12,047.020d*0073_09	anādinidhanaṃ devam ātmayoniṃ sanātanam<BR>
12,047.020d*0073_10	apratarkyam avijñeyaṃ hariṃ nārāyaṇaṃ prabhum<BR>
12,047.021a	ativāyvindrakarmāṇam atisūryāgnitejasam<BR>
12,047.021c	atibuddhīndriyātmānaṃ taṃ prapadye prajāpatim<BR>
12,047.022a	yaṃ vai viśvasya kartāraṃ jagatas tasthuṣāṃ patim<BR>
12,047.022c	vadanti jagato 'dhyakṣam akṣaraṃ paramaṃ padam<BR>
12,047.023a	hiraṇyavarṇaṃ yaṃ garbham aditir daityanāśanam<BR>
12,047.023c	ekaṃ dvādaśadhā jajñe tasmai sūryātmane namaḥ<BR>
12,047.024a	śukle devān pitṝn kṛṣṇe tarpayaty amṛtena yaḥ<BR>
12,047.024c	yaś ca rājā dvijātīnāṃ tasmai somātmane namaḥ<BR>
12,047.024d*0074_01	hutāśanamukhair devair dhyāyate sakalaṃ jagat<BR>
12,047.024d*0074_02	haviḥ prathamabhoktā ca tasmai hotrātmane namaḥ<BR>
12,047.025a	mahatas tamasaḥ pāre puruṣaṃ jvalanadyutim<BR>
12,047.025c	yaṃ jñātvā mṛtyum atyeti tasmai jñeyātmane namaḥ<BR>
12,047.026a	yaṃ bṛhantaṃ bṛhaty ukthe yam agnau yaṃ mahādhvare<BR>
12,047.026c	yaṃ viprasaṃghā gāyanti tasmai vedātmane namaḥ<BR>
12,047.027a	ṛgyajuḥsāmadhāmānaṃ daśārdhahavirākṛtim<BR>
12,047.027c	yaṃ saptatantuṃ tanvanti tasmai yajñātmane namaḥ<BR>
12,047.027d*0075_01	caturbhiś ca caturbhiś ca dvābhyāṃ pañcabhir eva ca<BR>
12,047.027d*0075_02	hūyate ca punar dvābhyāṃ tasmai homātmane namaḥ<BR>
12,047.028a	yaḥ suparṇo yajur nāma chandogātras trivṛcchirāḥ<BR>
12,047.028c	rathaṃtarabṛhatyakṣas tasmai stotrātmane namaḥ<BR>
12,047.029a	yaḥ sahasrasave satre jajñe viśvasṛjām ṛṣiḥ<BR>
12,047.029c	hiraṇyavarṇaḥ śakunis tasmai haṃsātmane namaḥ<BR>
12,047.030a	padāṅgaṃ saṃdhiparvāṇaṃ svaravyañjanalakṣaṇam<BR>
12,047.030c	yam āhur akṣaraṃ nityaṃ tasmai vāgātmane namaḥ<BR>
12,047.030d*0076_01	yajñāṅgo yo varāho vai bhūtvā gām ujjahāra ha<BR>
12,047.030d*0076_02	lokatrayahitārthāya tasmai vīryātmane namaḥ<BR>
12,047.030d*0076_03	yaḥ śete yogam āsthāya paryaṅke nāgabhūṣite<BR>
12,047.030d*0076_04	phaṇāsahasraracite tasmai nidrātmane namaḥ<BR>
12,047.030d*0077_01	viśve ca marutaś caiva rudrādityāśvināv api<BR>
12,047.030d*0077_02	vasavaḥ siddhasādhyāś ca tasmai devātmane namaḥ<BR>
12,047.030d@006_0001	avyaktaṃ buddhyahaṃkāro mano buddhīndriyāṇi ca<BR>
12,047.030d@006_0002	tanmātrāṇi viśeṣāś ca tasmai tattvātmane namaḥ<BR>
12,047.030d@006_0003	bhūtaṃ bhavyaṃ bhaviṣyac ca bhūtādiprabhavāpyayaḥ<BR>
12,047.030d@006_0004	yo 'grajaḥ sarvabhūtānāṃ tasmai bhūtātmane namaḥ<BR>
12,047.030d@006_0005	yasya yajñe varāhasya viṣṇor amitatejasaḥ<BR>
12,047.030d@006_0006	praṇāmaṃ ye prakurvanti teṣām api namo namaḥ<BR>
12,047.030d@006_0007	yaṃ hi sūkṣmaṃ vicinvanti paraṃ sūkṣmavido janāḥ<BR>
12,047.030d@006_0008	sūkṣmāsūkṣmaṃ ca yad brahma tasmai sūkṣmātmane namaḥ<BR>
12,047.030d@006_0009	matsyo bhūtvā viriñcāya yena vedāḥ samāhṛtāḥ<BR>
12,047.030d@006_0010	rasātalagatāḥ śīghraṃ tasmai matsyātmane namaḥ<BR>
12,047.030d@006_0011	mandarādrir dhṛto yena prāpte hy amṛtamanthane<BR>
12,047.030d@006_0012	atikarkaśadehāya tasmai kūrmātmane namaḥ<BR>
12,047.030d@006_0013	vārāhaṃ rūpam āsthāya mahīṃ savanaparvatām<BR>
12,047.030d@006_0014	uddharaty ekadaṃṣṭreṇa tasmai kroḍātmane namaḥ<BR>
12,047.030d@006_0015	nārasiṃhavapuḥ kṛtvā sarvalokabhayaṃkaram<BR>
12,047.030d@006_0016	hiraṇyakaśipuṃ jaghne tasmai siṃhātmane namaḥ<BR>
12,047.030d@006_0017	piṅgekṣaṇasaṭaṃ yasya rūpaṃ daṃṣṭranakhair yutam<BR>
12,047.030d@006_0018	dānavendrāntakaraṇaṃ tasmai dṛptātmane namaḥ<BR>
12,047.030d@006_0019	vāmanaṃ rūpam āsthāya baliṃ saṃyamya māyayā<BR>
12,047.030d@006_0020	trailokyaṃ krāntavān yas tu tasmai krāntātmane namaḥ<BR>
12,047.030d@006_0021	jamadagnisuto bhūtvā rāmaḥ śastrabhṛtāṃ varaḥ<BR>
12,047.030d@006_0022	mahīṃ niḥkṣatriyāṃ cakre tasmai rāmātmane namaḥ<BR>
12,047.030d@006_0023	triḥsaptakṛtvo yaś caiko dharmavyutkrāntigauravāt<BR>
12,047.030d@006_0024	jaghāna kṣatriyān saṃghe tasmai krodhātmane namaḥ<BR>
12,047.030d@006_0025	rāmo dāśarathir bhūtvā pulastyakulanandanam<BR>
12,047.030d@006_0026	jaghāna rāvaṇaṃ saṃkhye tasmai kṣatrātmane namaḥ<BR>
12,047.030d@006_0027	yo halī musalī śrīmān nīlāmbaradharaḥ sthitaḥ<BR>
12,047.030d@006_0028	rāmāya rauhiṇeyāya tasmai bhogātmane namaḥ<BR>
12,047.030d@006_0029	śaṅkhine cakriṇe nityaṃ śārṅgiṇe pītavāsase<BR>
12,047.030d@006_0030	vanamālādharāyaiva tasmai kṛṣṇātmane namaḥ<BR>
12,047.030d@006_0031	vasudevasutaḥ śrīmān krīḍito nandagokule<BR>
12,047.030d@006_0032	kaṃsasya nidhanārthāya tasmai krīḍātmane namaḥ<BR>
12,047.030d@006_0033	vasudevatvam āgamya yador vaṃśasamudbhavaḥ<BR>
12,047.030d@006_0034	bhūbhāraharaṇaṃ cakre tasmai kṛṣṇātmane namaḥ<BR>
12,047.030d@006_0035	sārathyam arjunasyājau kurvan gītāmṛtaṃ dadau<BR>
12,047.030d@006_0036	lokatrayopakārāya tasmai brahmātmane namaḥ<BR>
12,047.030d@006_0037	dānavāṃs tu vaśe kṛtvā punar buddhatvam āgataḥ<BR>
12,047.030d@006_0038	sargasya rakṣaṇārthāya tasmai śuddhātmane namaḥ<BR>
12,047.030d@006_0039	haniṣyati kalau prāpte mlecchāṃs turagavāhanaḥ<BR>
12,047.030d@006_0040	dharmasaṃsthāpako yas tu tasmai kalkyātmane namaḥ<BR>
12,047.030d@006_0041	kṣatriyāṇāṃ sahasrāṇi prayutāny arbudāni ca<BR>
12,047.030d@006_0042	yo 'vadhīd bhārate yuddhe tasmai krīḍātmane namaḥ<BR>
12,047.030d@006_0043	tārānvaye kālanemiṃ hatvā dānavapuṃgavam<BR>
12,047.030d@006_0044	dadau rājyaṃ mahendrāya tasmai mukhyātmane namaḥ<BR>
12,047.030d@006_0045	yaḥ sarvaprāṇināṃ dehe sākṣībhūto vyavasthitaḥ<BR>
12,047.030d@006_0046	akṣarakṣaramāṇānāṃ tasmai sākṣyātmane namaḥ<BR>
12,047.030d@006_0047	namo 'stu te mahādeva namas te bhaktavatsala<BR>
12,047.030d@006_0048	subrahmaṇya namas te 'stu prasīda parameśvara<BR>
12,047.030d@006_0049	avyaktavyaktarūpeṇa vyāptaṃ sarvaṃ tvayā vibho<BR>
12,047.030d@006_0050	nārāyaṇaṃ sahasrākṣaṃ sarvalokamaheśvaram<BR>
12,047.030d@006_0051	hiraṇyanābhaṃ yajñāṅgam amṛtaṃ viśvatomukham<BR>
12,047.030d@006_0052	sarvadā sarvakāryeṣu nāsti teṣām amaṅgalam<BR>
12,047.030d@006_0053	yeṣāṃ hṛdistho deveśo maṅgalāyatanaṃ hariḥ<BR>
12,047.030d@006_0054	maṅgalaṃ bhagavān viṣṇur maṅgalaṃ madhusūdanaḥ<BR>
12,047.030d@006_0055	maṅgalaṃ puṇḍarīkākṣo maṅgalaṃ garuḍadhvajaḥ<BR>
12,047.031a	yaś cinoti satāṃ setum ṛtenāmṛtayoninā<BR>
12,047.031c	dharmārthavyavahārāṅgais tasmai satyātmane namaḥ<BR>
12,047.032a	yaṃ pṛthagdharmacaraṇāḥ pṛthagdharmaphalaiṣiṇaḥ<BR>
12,047.032c	pṛthagdharmaiḥ samarcanti tasmai dharmātmane namaḥ<BR>
12,047.032d*0078_01	yataḥ sarve prasūyante hy anaṅgātmāṅgadehinaḥ<BR>
12,047.032d*0078_02	unmādaḥ sarvabhūtānāṃ tasmai kāmātmane namaḥ<BR>
12,047.033a	yaṃ taṃ vyaktastham avyaktaṃ vicinvanti maharṣayaḥ<BR>
12,047.033c	kṣetre kṣetrajñam āsīnaṃ tasmai kṣetrātmane namaḥ<BR>
12,047.034a	yaṃ dṛgātmānam ātmasthaṃ vṛtaṃ ṣoḍaśabhir guṇaiḥ<BR>
12,047.034c	prāhuḥ saptadaśaṃ sāṃkhyās tasmai sāṃkhyātmane namaḥ<BR>
12,047.035a	yaṃ vinidrā jitaśvāsāḥ sattvasthāḥ saṃyatendriyāḥ<BR>
12,047.035c	jyotiḥ paśyanti yuñjānās tasmai yogātmane namaḥ<BR>
12,047.036a	apuṇyapuṇyoparame yaṃ punarbhavanirbhayāḥ<BR>
12,047.036c	śāntāḥ saṃnyāsino yānti tasmai mokṣātmane namaḥ<BR>
12,047.037a	yo 'sau yugasahasrānte pradīptārcir vibhāvasuḥ<BR>
12,047.037c	saṃbhakṣayati bhūtāni tasmai ghorātmane namaḥ<BR>
12,047.038a	saṃbhakṣya sarvabhūtāni kṛtvā caikārṇavaṃ jagat<BR>
12,047.038c	bālaḥ svapiti yaś caikas tasmai māyātmane namaḥ<BR>
12,047.039a	sahasraśirase tasmai puruṣāyāmitātmane<BR>
12,047.039c	catuḥsamudraparyāyayoganidrātmane namaḥ<BR>
12,047.040a	ajasya nābhāv adhyekaṃ yasmin viśvaṃ pratiṣṭhitam<BR>
12,047.040c	puṣkaraṃ puṣkarākṣasya tasmai padmātmane namaḥ<BR>
12,047.041a	yasya keśeṣu jīmūtā nadyaḥ sarvāṅgasaṃdhiṣu<BR>
12,047.041c	kukṣau samudrāś catvāras tasmai toyātmane namaḥ<BR>
12,047.041d*0079_01	yasmāt sarvāḥ prasūyante sargapralayavikriyāḥ<BR>
12,047.041d*0079_02	yasmiṃś caiva pralīyante tasmai hetvātmane namaḥ<BR>
12,047.041d*0079_03	yo niṣaṇṇo bhaved rātrau divā bhavati viṣṭhitaḥ<BR>
12,047.041d*0079_04	iṣṭāniṣṭasya ca draṣṭā tasmai draṣṭātmane namaḥ<BR>
12,047.041d*0079_05	akuṇṭhaṃ sarvakāryeṣu dharmakāryārtham udyatam<BR>
12,047.041d*0079_06	vaikuṇṭhasya hi tad rūpaṃ tasmai kāryātmane namaḥ<BR>
12,047.041d*0079_07	triḥsaptakṛtvo yaḥ kṣatraṃ dharmavyutkrāntagauravam<BR>
12,047.041d*0079_08	kruddho nijaghne samare tasmai krauryātmane namaḥ<BR>
12,047.041d*0079_09	vibhajya paṃcadhātmānaṃ vāyur bhūtvā śarīragaḥ<BR>
12,047.041d*0079_10	yaś ceṣṭayati bhūtāni tasmai vāyvātmane namaḥ<BR>
12,047.042a	yugeṣv āvartate yo 'ṃśair dinartvanayahāyanaiḥ<BR>
12,047.042c	sargapralayayoḥ kartā tasmai kālātmane namaḥ<BR>
12,047.043a	brahma vaktraṃ bhujau kṣatraṃ kṛtsnam ūrūdaraṃ viśaḥ<BR>
12,047.043c	pādau yasyāśritāḥ śūdrās tasmai varṇātmane namaḥ<BR>
12,047.044a	yasyāgnir āsyaṃ dyaur mūrdhā khaṃ nābhiś caraṇau kṣitiḥ<BR>
12,047.044c	sūryaś cakṣur diśaḥ śrotre tasmai lokātmane namaḥ<BR>
12,047.045a	viṣaye vartamānānāṃ yaṃ taṃ vaiśeṣikair guṇaiḥ<BR>
12,047.045c	prāhur viṣayagoptāraṃ tasmai goptrātmane namaḥ<BR>
12,047.046a	annapānendhanamayo rasaprāṇavivardhanaḥ<BR>
12,047.046c	yo dhārayati bhūtāni tasmai prāṇātmane namaḥ<BR>
12,047.046d*0080_01	prāṇānāṃ dhāraṇārthāya yo 'nnaṃ bhuṅkte caturvidham<BR>
12,047.046d*0080_02	antarbhūtaḥ pacaty agnis tasmai pākātmane namaḥ<BR>
12,047.046d*0080_03	piṅgekṣaṇasaṭaṃ yasya rūpaṃ daṃṣṭrānakhāyudham<BR>
12,047.046d*0080_04	dānavendrāntakaraṇaṃ tasmai dṛptātmane namaḥ<BR>
12,047.046d*0080_05	rasātalagataḥ śrīmān ananto bhagavān vibhuḥ<BR>
12,047.046d*0080_06	jagad dhārayate kṛtsnaṃ tasmai vīryātmane namaḥ<BR>
12,047.046d*0081_01	viṣaye vartamānānāṃ śrotrādīnāṃ ca yaḥ prabhuḥ<BR>
12,047.046d*0081_02	vedate sarvaviṣayāṃs tasmai citrātmane namaḥ<BR>
12,047.046d*0082_01	yaṃ na devā na gandharvā na daityā na ca dānavāḥ<BR>
12,047.046d*0082_02	tattvato hi vijānanti tasmai sūkṣmātmane namaḥ<BR>
12,047.046d*0083_01	jvalanārkendutārāṇāṃ jyotiṣāṃ divyamūrtinām<BR>
12,047.046d*0083_02	yas tejayati tejāṃsi tasmai tejātmane namaḥ<BR>
12,047.047a	paraḥ kālāt paro yajñāt paraḥ sadasatoś ca yaḥ<BR>
12,047.047c	anādir ādir viśvasya tasmai viśvātmane namaḥ<BR>
12,047.047d*0084_01	vaidyuto jāṭharaś caiva pāvakaḥ śucir eva ca<BR>
12,047.047d*0084_02	dahanaḥ sarvabhakṣāṇāṃ tasmai vahnyātmane namaḥ<BR>
12,047.047d@007_0001	sutale talamadhyastho hatvā tu madhukaiṭabhau<BR>
12,047.047d@007_0002	uddhṛtā yena vai vedās tasmai matsyātmane namaḥ<BR>
12,047.047d@007_0003	sasāgaranagāṃ bibhratsaptadvīpāṃ vasuṃdharām<BR>
12,047.047d@007_0004	yo dhārayati pṛṣṭhena tasmai kūrmātmane namaḥ<BR>
12,047.047d@007_0005	ekārṇave mahīṃ magnāṃ vārāhaṃ rūpam āsthitaḥ<BR>
12,047.047d@007_0006	uddadhāra mahīṃ yo 'sau tasmai kroḍātmane namaḥ<BR>
12,047.047d@007_0007	nārasiṃhaṃ tataḥ kṛtvā yas trailokyabhayaṃkaram<BR>
12,047.047d@007_0008	hiraṇyakaśipuṃ jaghne tasmai siṃhātmane namaḥ<BR>
12,047.047d@007_0009	vāmanaṃ rūpam āsthāya baliṃ saṃyamya māyayā<BR>
12,047.047d@007_0010	ime krāntās trayo lokās tasmai krāntātmane namaḥ<BR>
12,047.047d@007_0011	jamadagnisuto bhūtvā rāmaḥ paraśudhṛk prabhuḥ<BR>
12,047.047d@007_0012	sahasrārjunahantā yas tasmā ugrātmane namaḥ<BR>
12,047.047d@007_0013	rāmo dāśarathir bhūtvā paulastyakulanandanam<BR>
12,047.047d@007_0014	jaghāna rāvaṇaṃ saṃkhye tasmai kṣatrātmane namaḥ<BR>
12,047.047d@007_0015	vasudevasutaḥ śrīmān vāsudevo jagatpatiḥ<BR>
12,047.047d@007_0016	jahāra vasudhābhāraṃ tasmai kṛṣṇātmane namaḥ<BR>
12,047.047d@007_0017	buddharūpaṃ samāsthāya sarvadharmaparāyaṇaḥ<BR>
12,047.047d@007_0018	mohayan sarvabhūtāni tasmai mohātmane namaḥ<BR>
12,047.047d@007_0019	haniṣyati kaler ante mlecchāṃs turagavāhanaḥ<BR>
12,047.047d@007_0020	dharmasaṃsthāpanārthāya tasmai kālātmane namaḥ<BR>
12,047.047d@007_0021	anādir ādir viśvasya tasmai viśvātmane namaḥ<BR>
12,047.048a	yo mohayati bhūtāni sneharāgānubandhanaiḥ<BR>
12,047.048c	sargasya rakṣaṇārthāya tasmai mohātmane namaḥ<BR>
12,047.048d*0085_01	caitanyaṃ sarvato nityaṃ sarvaprāṇihṛdi sthitam<BR>
12,047.048d*0085_02	sarvātītataraṃ sūkṣmaṃ tasmai sūkṣmātmane namaḥ<BR>
12,047.049a	ātmajñānam idaṃ jñānaṃ jñātvā pañcasv avasthitam<BR>
12,047.049c	yaṃ jñānino 'dhigacchanti tasmai jñānātmane namaḥ<BR>
12,047.049d*0086_01	sāṃkhyair yogair viniścitya sādhyaiś ca paramarṣibhiḥ<BR>
12,047.049d*0086_02	yasya na jñāyate tattvaṃ tasmai guhyātmane namaḥ<BR>
12,047.050a	aprameyaśarīrāya sarvato 'nantacakṣuṣe<BR>
12,047.050c	apāraparimeyāya tasmai cintyātmane namaḥ<BR>
12,047.051a	jaṭine daṇḍine nityaṃ lambodaraśarīriṇe<BR>
12,047.051c	kamaṇḍaluniṣaṅgāya tasmai brahmātmane namaḥ<BR>
12,047.051d*0087_01	yo jāto vasudevena devakyāṃ yadunandanaḥ<BR>
12,047.051d*0087_02	śaṅkhacakragadāpāṇir vāsudevātmane namaḥ<BR>
12,047.052a	śūline tridaśeśāya tryambakāya mahātmane<BR>
12,047.052c	bhasmadigdhordhvaliṅgāya tasmai rudrātmane namaḥ<BR>
12,047.052d*0088_01	śiraḥkapālamālāya vyāghracarmanivāsine<BR>
12,047.052d*0088_02	bhasmadigdhaśarīrāya tasmai rudrātmane namaḥ<BR>
12,047.052d*0089_01	candrārdhakṛtaśīrṣāya vyālayajñopavītine<BR>
12,047.052d*0089_02	pinākaśūlahastāya tasmā ugrātmane namaḥ<BR>
12,047.053a	pañcabhūtātmabhūtāya bhūtādinidhanātmane<BR>
12,047.053c	akrodhadrohamohāya tasmai śāntātmane namaḥ<BR>
12,047.054a	yasmin sarvaṃ yataḥ sarvaṃ yaḥ sarvaṃ sarvataś ca yaḥ<BR>
12,047.054c	yaś ca sarvamayo nityaṃ tasmai sarvātmane namaḥ<BR>
12,047.055a	viśvakarman namas te 'stu viśvātman viśvasaṃbhava<BR>
12,047.055c	apavargo 'si bhūtānāṃ pañcānāṃ parataḥ sthitaḥ<BR>
12,047.056a	namas te triṣu lokeṣu namas te paratastriṣu<BR>
12,047.056c	namas te dikṣu sarvāsu tvaṃ hi sarvaparāyaṇam<BR>
12,047.057a	namas te bhagavan viṣṇo lokānāṃ prabhavāpyaya<BR>
12,047.057c	tvaṃ hi kartā hṛṣīkeśa saṃhartā cāparājitaḥ<BR>
12,047.058a	tena paśyāmi te divyān bhāvān hi triṣu vartmasu<BR>
12,047.058c	tac ca paśyāmi tattvena yat te rūpaṃ sanātanam<BR>
12,047.059a	divaṃ te śirasā vyāptaṃ padbhyāṃ devī vasuṃdharā<BR>
12,047.059c	vikrameṇa trayo lokāḥ puruṣo 'si sanātanaḥ<BR>
12,047.059d*0090_01	diśo bhujā raviś cakṣur vīryaṃ śukraprajāpatī<BR>
12,047.059d*0090_02	sapta mārgā niruddhās te vāyor amitatejasaḥ<BR>
12,047.059d*0091_01	avyaktaṃ vyaktarūpeṇa vyāptaṃ sarvaṃ tvayā vibho<BR>
12,047.059d*0091_02	vyaktāvyaktasvarūpeṇa vyāptaṃ sarvaṃ tvayā vibho<BR>
12,047.059d*0091_03	avyaktaṃ brahmaṇo rūpaṃ vyaktam etac carācaram<BR>
12,047.060a	atasīpuṣpasaṃkāśaṃ pītavāsasam acyutam<BR>
12,047.060b*0092_01	vapuṃṣy anumimītas te meghasyeva savidyutaḥ<BR>
12,047.060b*0093_01	namo narakasaṃtrāsarakṣāmaṇḍalakāriṇe<BR>
12,047.060b*0093_02	saṃsāranimnagāvartatarakāṣṭhāya viṣṇave<BR>
12,047.060b*0093_03	namo brahmaṇyadevāya gobrāhmaṇahitāya ca<BR>
12,047.060b*0093_04	jagaddhitāya kṛṣṇāya govindāya namo namaḥ<BR>
12,047.060b*0093_05	prāṇakāntārapātheyaṃ saṃsāracchedabheṣajam<BR>
12,047.060b*0093_06	duḥkhaśokaparitrāṇaṃ harir ity akṣaradvayam<BR>
12,047.060b*0094_01	eko 'pi kṛṣṇasya kṛtaḥ praṇāmo<BR>
12,047.060b*0094_02	daśāśvamedhāvabhṛthena tulyaḥ<BR>
12,047.060b*0094_03	daśāśvamedhī punar eti janma<BR>
12,047.060b*0094_04	kṛṣṇapraṇāmī na punarbhavāya<BR>
12,047.060b*0094_05	kṛṣṇavratāḥ kṛṣṇam anusmaranto<BR>
12,047.060b*0094_06	rātrau ca kṛṣṇaṃ punar utthitā ye<BR>
12,047.060b*0094_07	te kṛṣṇadehāḥ praviśanti kṛṣṇam<BR>
12,047.060b*0094_08	ājyaṃ yathā mantrahutaṃ hutāśe<BR>
12,047.060b*0095_01	nārāyaṇaṃ sahasrākṣaṃ sarvalokanamaskṛtam<BR>
12,047.060b*0095_02	hiraṇyanābhaṃ yajñāṅgam amṛtaṃ viśvatomukham<BR>
12,047.060c	ye namasyanti govindaṃ na teṣāṃ vidyate bhayam<BR>
12,047.061a	yathā viṣṇumayaṃ satyaṃ yathā viṣṇumayaṃ haviḥ<BR>
12,047.061c	yathā viṣṇumayaṃ sarvaṃ pāpmā me naśyatāṃ tathā<BR>
12,047.061d*0096_01	tasya yajñavarāhasya viṣṇor amitatejasaḥ<BR>
12,047.061d*0096_02	praṇāmaṃ ye 'pi kurvanti teṣām api namo namaḥ<BR>
12,047.062a	tvāṃ prapannāya bhaktāya gatim iṣṭāṃ jigīṣave<BR>
12,047.062c	yac chreyaḥ puṇḍarīkākṣa tad dhyāyasva surottama<BR>
12,047.063a	iti vidyātapoyonir ayonir viṣṇur īḍitaḥ<BR>
12,047.063c	vāgyajñenārcito devaḥ prīyatāṃ me janārdanaḥ<BR>
12,047.063d*0097_01	nārāyaṇaparaṃ brahma nārāyaṇaparaṃ tapaḥ<BR>
12,047.063d*0097_02	nārāyaṇaparaṃ cedaṃ sarvaṃ nārāyaṇātmakam<BR>
12,047.064a	etāvad uktvā vacanaṃ bhīṣmas tadgatamānasaḥ<BR>
12,047.064c	nama ity eva kṛṣṇāya praṇāmam akarot tadā<BR>
12,047.065a	abhigamya tu yogena bhaktiṃ bhīṣmasya mādhavaḥ<BR>
12,047.065c	traikālyadarśanaṃ jñānaṃ divyaṃ dātuṃ yayau hariḥ<BR>
12,047.065d*0098_01	anādinidhanaṃ viṣṇuṃ sarvalokamaheśvaram<BR>
12,047.065d*0098_02	lokādhyakṣaṃ stuvan nityaṃ sarvapāpaiḥ pramucyate<BR>
12,047.065d*0098_03	stavarājaḥ samāpto 'yaṃ viṣṇor adbhutakarmaṇaḥ<BR>
12,047.065d*0098_04	gāṅgeyena purā gītaḥ mahāpātakanāśanaḥ<BR>
12,047.066a	tasminn uparate śabde tatas te brahmavādinaḥ<BR>
12,047.066c	bhīṣmaṃ vāgbhir bāṣpakaṇṭhās tam ānarcur mahāmatim<BR>
12,047.067a	te stuvantaś ca viprāgryāḥ keśavaṃ puruṣottamam<BR>
12,047.067c	bhīṣmaṃ ca śanakaiḥ sarve praśaśaṃsuḥ punaḥ punaḥ<BR>
12,047.068a	viditvā bhaktiyogaṃ tu bhīṣmasya puruṣottamaḥ<BR>
12,047.068c	sahasotthāya saṃhṛṣṭo yānam evānvapadyata<BR>
12,047.069a	keśavaḥ sātyakiś caiva rathenaikena jagmatuḥ<BR>
12,047.069c	apareṇa mahātmānau yudhiṣṭhiradhanaṃjayau<BR>
12,047.070a	bhīmaseno yamau cobhau ratham ekaṃ samāsthitau<BR>
12,047.070c	kṛpo yuyutsuḥ sūtaś ca saṃjayaś cāparaṃ ratham<BR>
12,047.071a	te rathair nagarākāraiḥ prayātāḥ puruṣarṣabhāḥ<BR>
12,047.071c	nemighoṣeṇa mahatā kampayanto vasuṃdharām<BR>
12,047.072a	tato giraḥ puruṣavaras tavānvitā; dvijeritāḥ pathi sumanāḥ sa śuśruve<BR>
12,047.072c	kṛtāñjaliṃ praṇatam athāparaṃ janaṃ; sa keśihā muditamanābhyanandata<BR>
12,047.072d*0099_01	iti smaran paṭhati ca śārṅgadhanvanaḥ<BR>
12,047.072d*0099_02	śṛṇoti vā yadukulanandanastavam<BR>
12,047.072d*0099_03	sa cakrabhṛtpratihatasarvakilbiṣo<BR>
12,047.072d*0099_04	janārdanaṃ praviśati dehasaṃkṣaye<BR>
12,047.072d*0099_05	yaṃ yoginaḥ prāṇaviyogakāle<BR>
12,047.072d*0099_06	yatnena citte viniveśayanti<BR>
12,047.072d*0099_07	sa taṃ purastād dharim īkṣamāṇaḥ<BR>
12,047.072d*0099_08	prāṇāñ jahau prāptaphalo hi bhīṣmaḥ<BR>
12,047.072d*0099_09	stavarājaḥ samāpto 'yaṃ viṣṇor adbhutakarmaṇaḥ<BR>
12,047.072d*0099_10	gāṅgeyena purā gīto mahāpātakanāśanaḥ<BR>
12,047.072d*0099_11	idaṃ naraḥ stavarājaṃ mumukṣuḥ<BR>
12,047.072d*0099_12	paṭhañ śuciḥ kaluṣitakalmaṣāpaham<BR>
12,047.072d*0099_13	vyatītya lokān mahataḥ samāgatān<BR>
12,047.072d*0099_14	padaṃ saṃgacchaty amṛtaṃ mahātmanaḥ<BR>
12,048.001	vaiśaṃpāyana uvāca<BR>
12,048.001a	tataḥ sa ca hṛṣīkeśaḥ sa ca rājā yudhiṣṭhiraḥ<BR>
12,048.001c	kṛpādayaś ca te sarve catvāraḥ pāṇḍavāś ca ha<BR>
12,048.002a	rathais te nagarākāraiḥ patākādhvajaśobhitaiḥ<BR>
12,048.002c	yayur āśu kurukṣetraṃ vājibhiḥ śīghragāmibhiḥ<BR>
12,048.003a	te 'vatīrya kurukṣetraṃ keśamajjāsthisaṃkulam<BR>
12,048.003c	dehanyāsaḥ kṛto yatra kṣatriyais tair mahātmabhiḥ<BR>
12,048.004a	gajāśvadehāsthicayaiḥ parvatair iva saṃcitam<BR>
12,048.004c	naraśīrṣakapālaiś ca śaṅkhair iva samācitam<BR>
12,048.005a	citāsahasrair nicitaṃ varmaśastrasamākulam<BR>
12,048.005c	āpānabhūmiṃ kālasya tadā bhuktojjhitām iva<BR>
12,048.006a	bhūtasaṃghānucaritaṃ rakṣogaṇaniṣevitam<BR>
12,048.006c	paśyantas te kurukṣetraṃ yayur āśu mahārathāḥ<BR>
12,048.007a	gacchann eva mahābāhuḥ sarvayādavanandanaḥ<BR>
12,048.007c	yudhiṣṭhirāya provāca jāmadagnyasya vikramam<BR>
12,048.008a	amī rāmahradāḥ pañca dṛśyante pārtha dūrataḥ<BR>
12,048.008c	yeṣu saṃtarpayām āsa pūrvān kṣatriyaśoṇitaiḥ<BR>
12,048.009a	triḥsaptakṛtvo vasudhāṃ kṛtvā niḥkṣatriyāṃ prabhuḥ<BR>
12,048.009c	ihedānīṃ tato rāmaḥ karmaṇo virarāma ha<BR>
12,048.010	yudhiṣṭhira uvāca<BR>
12,048.010a	triḥsaptakṛtvaḥ pṛthivī kṛtā niḥkṣatriyā tadā<BR>
12,048.010c	rāmeṇeti yad āttha tvam atra me saṃśayo mahān<BR>
12,048.011a	kṣatrabījaṃ yadā dagdhaṃ rāmeṇa yadupuṃgava<BR>
12,048.011c	kathaṃ bhūyaḥ samutpattiḥ kṣatrasyāmitavikrama<BR>
12,048.012a	mahātmanā bhagavatā rāmeṇa yadupuṃgava<BR>
12,048.012c	katham utsāditaṃ kṣatraṃ kathaṃ vṛddhiṃ punar gatam<BR>
12,048.013a	mahābhāratayuddhe hi koṭiśaḥ kṣatriyā hatāḥ<BR>
12,048.013c	tathābhūc ca mahī kīrṇā kṣatriyair vadatāṃ vara<BR>
12,048.013d*0100_01	kimarthaṃ bhārgaveṇedaṃ kṣatram utsāditaṃ purā<BR>
12,048.013d*0100_02	rāmeṇa yaduśārdūla kurukṣetre mahātmanā<BR>
12,048.014a	evaṃ me chindhi vārṣṇeya saṃśayaṃ tārkṣyaketana<BR>
12,048.014c	āgamo hi paraḥ kṛṣṇa tvatto no vāsavānuja<BR>
12,048.015	vaiśaṃpāyana uvāca<BR>
12,048.015a	tato vrajann eva gadāgrajaḥ prabhuḥ; śaśaṃsa tasmai nikhilena tattvataḥ<BR>
12,048.015c	yudhiṣṭhirāyāpratimaujase tadā; yathābhavat kṣatriyasaṃkulā mahī<BR>
12,049.001	vāsudeva uvāca<BR>
12,049.001a	śṛṇu kaunteya rāmasya mayā yāvat pariśrutam<BR>
12,049.001c	maharṣīṇāṃ kathayatāṃ kāraṇaṃ tasya janma ca<BR>
12,049.002a	yathā ca jāmadagnyena koṭiśaḥ kṣatriyā hatāḥ<BR>
12,049.002c	udbhūtā rājavaṃśeṣu ye bhūyo bhārate hatāḥ<BR>
12,049.003a	jahnor ajahnus tanayo ballavas tasya cātmajaḥ<BR>
12,049.003c	kuśiko nāma dharmajñas tasya putro mahīpatiḥ<BR>
12,049.004a	ugraṃ tapaḥ samātiṣṭhat sahasrākṣasamo bhuvi<BR>
12,049.004c	putraṃ labheyam ajitaṃ trilokeśvaram ity uta<BR>
12,049.005a	tam ugratapasaṃ dṛṣṭvā sahasrākṣaḥ puraṃdaraḥ<BR>
12,049.005c	samarthaḥ putrajanane svayam evaitya bhārata<BR>
12,049.006a	putratvam agamad rājaṃs tasya lokeśvareśvaraḥ<BR>
12,049.006c	gādhir nāmābhavat putraḥ kauśikaḥ pākaśāsanaḥ<BR>
12,049.007a	tasya kanyābhavad rājan nāmnā satyavatī prabho<BR>
12,049.007c	tāṃ gādhiḥ kaviputrāya sorcīkāya dadau prabhuḥ<BR>
12,049.008a	tataḥ prītas tu kaunteya bhārgavaḥ kurunandana<BR>
12,049.008c	putrārthe śrapayām āsa caruṃ gādhes tathaiva ca<BR>
12,049.009a	āhūya cāha tāṃ bhāryām ṛcīko bhārgavas tadā<BR>
12,049.009c	upayojyaś carur ayaṃ tvayā mātrāpy ayaṃ tava<BR>
12,049.010a	tasyā janiṣyate putro dīptimān kṣatriyarṣabhaḥ<BR>
12,049.010c	ajayyaḥ kṣatriyair loke kṣatriyarṣabhasūdanaḥ<BR>
12,049.011a	tavāpi putraṃ kalyāṇi dhṛtimantaṃ taponvitam<BR>
12,049.011c	śamātmakaṃ dvijaśreṣṭhaṃ carur eṣa vidhāsyati<BR>
12,049.012a	ity evam uktvā tāṃ bhāryām ṛcīko bhṛgunandanaḥ<BR>
12,049.012c	tapasy abhirato dhīmāñ jagāmāraṇyam eva ha<BR>
12,049.013a	etasminn eva kāle tu tīrthayātrāparo nṛpaḥ<BR>
12,049.013c	gādhiḥ sadāraḥ saṃprāpta ṛcīkasyāśramaṃ prati<BR>
12,049.014a	carudvayaṃ gṛhītvā tu rājan satyavatī tadā<BR>
12,049.014c	bhartur vākyād athāvyagrā mātre hṛṣṭā nyavedayat<BR>
12,049.015a	mātā tu tasyāḥ kaunteya duhitre svaṃ caruṃ dadau<BR>
12,049.015c	tasyāś carum athājñātam ātmasaṃsthaṃ cakāra ha<BR>
12,049.016a	atha satyavatī garbhaṃ kṣatriyāntakaraṃ tadā<BR>
12,049.016c	dhārayām āsa dīptena vapuṣā ghoradarśanam<BR>
12,049.017a	tām ṛcīkas tadā dṛṣṭvā dhyānayogena vai tataḥ<BR>
12,049.017c	abravīd rājaśārdūla svāṃ bhāryāṃ varavarṇinīm<BR>
12,049.018a	mātrāsi vyaṃsitā bhadre caruvyatyāsahetunā<BR>
12,049.018c	janiṣyate hi te putraḥ krūrakarmā mahābalaḥ<BR>
12,049.019a	janiṣyate hi te bhrātā brahmabhūtas tapodhanaḥ<BR>
12,049.019c	viśvaṃ hi brahma tapasā mayā tatra samarpitam<BR>
12,049.019d*0101_01	kṣatravīryaṃ ca sakalaṃ tava mātre samarpitam<BR>
12,049.019d*0101_02	viparyayeṇa te bhadre naitad evaṃ bhaviṣyati<BR>
12,049.019d*0101_03	mātus te brāhmaṇo bhūyāt tava ca kṣatriyaḥ sutaḥ<BR>
12,049.020a	saivam uktā mahābhāgā bhartrā satyavatī tadā<BR>
12,049.020c	papāta śirasā tasmai vepantī cābravīd idam<BR>
12,049.021a	nārho 'si bhagavann adya vaktum evaṃvidhaṃ vacaḥ<BR>
12,049.021c	brāhmaṇāpasadaṃ putraṃ prāpsyasīti mahāmune<BR>
12,049.022	ṛcīka uvāca<BR>
12,049.022a	naiṣa saṃkalpitaḥ kāmo mayā bhadre tathā tvayi<BR>
12,049.022c	ugrakarmā bhavet putraś carur mātā ca kāraṇam<BR>
12,049.023	satyavaty uvāca<BR>
12,049.023a	icchaṃl lokān api mune sṛjethāḥ kiṃ punar mama<BR>
12,049.023c	śamātmakam ṛjuṃ putraṃ labheyaṃ japatāṃ vara<BR>
12,049.024	ṛcīka uvāca<BR>
12,049.024a	noktapūrvaṃ mayā bhadre svaireṣv apy anṛtaṃ vacaḥ<BR>
12,049.024c	kim utāgniṃ samādhāya mantravac carusādhane<BR>
12,049.024d*0102_01	dṛṣṭam etat purā bhadre jñātaṃ ca tapasā mayā<BR>
12,049.024d*0102_02	brahmabhūtaṃ hi sakalaṃ pitus tava kulaṃ bhavet<BR>
12,049.025	satyavaty uvāca<BR>
12,049.025a	kāmam evaṃ bhavet pautro mameha tava caiva ha<BR>
12,049.025c	śamātmakam ṛjuṃ putraṃ labheyaṃ japatāṃ vara<BR>
12,049.026	ṛcīka uvāca<BR>
12,049.026a	putre nāsti viśeṣo me pautre vā varavarṇini<BR>
12,049.026c	yathā tvayoktaṃ tu vacas tathā bhadre bhaviṣyati<BR>
12,049.027	vāsudeva uvāca<BR>
12,049.027a	tataḥ satyavatī putraṃ janayām āsa bhārgavam<BR>
12,049.027c	tapasy abhirataṃ śāntaṃ jamadagniṃ śamātmakam<BR>
12,049.027d*0103_01	so 'pi putraṃ hy ajanayaj jāmadagnyaṃ sudāruṇam<BR>
12,049.028a	viśvāmitraṃ ca dāyādaṃ gādhiḥ kuśikanandanaḥ<BR>
12,049.028c	prāpa brahmarṣisamitaṃ viśvena brahmaṇā yutam<BR>
12,049.029a	ārcīko janayām āsa jamadagniḥ sudāruṇam<BR>
12,049.029a*0104_01	**** **** jamadagniṃ taponidhim<BR>
12,049.029a*0104_02	so 'pi putraṃ hy ajanayad<BR>
12,049.029c	sarvavidyāntagaṃ śreṣṭhaṃ dhanurvede ca pāragam<BR>
12,049.029e	rāmaṃ kṣatriyahantāraṃ pradīptam iva pāvakam<BR>
12,049.029f*0105_01	toṣayitvā mahādevaṃ parvate gandhamādane<BR>
12,049.029f*0105_02	astrāṇi varayām āsa paraśuṃ cātitejasam<BR>
12,049.029f*0105_03	sa tenākuṇṭhadhāreṇa jvalitānalavarcasā<BR>
12,049.029f*0105_04	kuṭhāreṇāprameyeṇa lokeṣv apratimo 'bhavat<BR>
12,049.030a	etasminn eva kāle tu kṛtavīryātmajo balī<BR>
12,049.030c	arjuno nāma tejasvī kṣatriyo haihayānvayaḥ<BR>
12,049.030d*0106_01	dattātreyaprasādena rājā bāhusahasravān<BR>
12,049.030d*0106_02	cakravartī mahātejā viprāṇām āśvamedhike<BR>
12,049.031a	dadāha pṛthivīṃ sarvāṃ saptadvīpāṃ sapattanām<BR>
12,049.031c	svabāhvastrabalenājau dharmeṇa parameṇa ca<BR>
12,049.032a	tṛṣitena sa kauravya bhikṣitaś citrabhānunā<BR>
12,049.032c	sahasrabāhur vikrāntaḥ prādād bhikṣām athāgnaye<BR>
12,049.033a	grāmān purāṇi ghoṣāṃś ca pattanāni ca vīryavān<BR>
12,049.033c	jajvāla tasya bāṇais tu citrabhānur didhakṣayā<BR>
12,049.034a	sa tasya puruṣendrasya prabhāvena mahātapāḥ<BR>
12,049.034c	dadāha kārtavīryasya śailān atha vanāni ca<BR>
12,049.035a	sa śūnyam āśramāraṇyaṃ varuṇasyātmajasya tat<BR>
12,049.035c	dadāha pavaneneddhaś citrabhānuḥ sahaihayaḥ<BR>
12,049.036a	āpavas taṃ tato roṣāc chaśāpārjunam acyuta<BR>
12,049.036c	dagdhe ''śrame mahārāja kārtavīryeṇa vīryavān<BR>
12,049.037a	tvayā na varjitaṃ mohād yasmād vanam idaṃ mama<BR>
12,049.037c	dagdhaṃ tasmād raṇe rāmo bāhūṃs te chetsyate 'rjuna<BR>
12,049.038a	arjunas tu mahārāja balī nityaṃ śamātmakaḥ<BR>
12,049.038c	brahmaṇyaś ca śaraṇyaś ca dātā śūraś ca bhārata<BR>
12,049.038d*0107_01	nācintayat tadā śāpaṃ tena dattaṃ mahātmanā<BR>
12,049.039a	tasya putrāḥ subalinaḥ śāpenāsan pitur vadhe<BR>
12,049.039c	nimittam avaliptā vai nṛśaṃsāś caiva nityadā<BR>
12,049.040a	jamadagnidhenvās te vatsam āninyur bharatarṣabha<BR>
12,049.040c	ajñātaṃ kārtavīryasya haihayendrasya dhīmataḥ<BR>
12,049.040d*0108_01	tannimittam abhūd yuddhaṃ jāmadagner mahātmanaḥ<BR>
12,049.041a	tato 'rjunasya bāhūṃs tu chittvā vai pauruṣānvitaḥ<BR>
12,049.041c	taṃ ruvantaṃ tato vatsaṃ jāmadagnyaḥ svam āśramam<BR>
12,049.041e	pratyānayata rājendra teṣām antaḥpurāt prabhuḥ<BR>
12,049.042a	arjunasya sutās te tu saṃbhūyābuddhayas tadā<BR>
12,049.042c	gatvāśramam asaṃbuddhaṃ jamadagner mahātmanaḥ<BR>
12,049.043a	apātayanta bhallāgraiḥ śiraḥ kāyān narādhipa<BR>
12,049.043c	samitkuśārthaṃ rāmasya nirgatasya mahātmanaḥ<BR>
12,049.043d*0109_01	pratyakṣaṃ rāmamātuś ca tathaivāśramavāsinām<BR>
12,049.043d*0109_02	śrutvā rāmas tam arthaṃ ca kruddhaḥ kālānalopamaḥ<BR>
12,049.043d*0109_03	dhanurvede 'dvitīyo hi divyāstraiḥ samalaṃkṛtaḥ<BR>
12,049.043d*0109_04	candrabimbārdhasaṃkāśaṃ paraśuṃ gṛhya bhārgavaḥ<BR>
12,049.044a	tataḥ pitṛvadhāmarṣād rāmaḥ paramamanyumān<BR>
12,049.044c	niḥkṣatriyāṃ pratiśrutya mahīṃ śastram agṛhṇata<BR>
12,049.045a	tataḥ sa bhṛguśārdūlaḥ kārtavīryasya vīryavān<BR>
12,049.045c	vikramya nijaghānāśu putrān pautrāṃś ca sarvaśaḥ<BR>
12,049.046a	sa haihayasahasrāṇi hatvā paramamanyumān<BR>
12,049.046c	cakāra bhārgavo rājan mahīṃ śoṇitakardamām<BR>
12,049.047a	sa tathā sumahātejāḥ kṛtvā niḥkṣatriyāṃ mahīm<BR>
12,049.047c	kṛpayā parayāviṣṭo vanam eva jagāma ha<BR>
12,049.048a	tato varṣasahasreṣu samatīteṣu keṣu cit<BR>
12,049.048c	kṣobhaṃ saṃprāptavāṃs tīvraṃ prakṛtyā kopanaḥ prabhuḥ<BR>
12,049.049a	viśvāmitrasya pautras tu raibhyaputro mahātapāḥ<BR>
12,049.049c	parāvasur mahārāja kṣiptvāha janasaṃsadi<BR>
12,049.050a	ye te yayātipatane yajñe santaḥ samāgatāḥ<BR>
12,049.050c	pratardanaprabhṛtayo rāma kiṃ kṣatriyā na te<BR>
12,049.051a	mithyāpratijño rāma tvaṃ katthase janasaṃsadi<BR>
12,049.051c	bhayāt kṣatriyavīrāṇāṃ parvataṃ samupāśritaḥ<BR>
12,049.052a	sa punaḥ kṣatriyaśataiḥ pṛthivīm anusaṃtatām<BR>
12,049.052c	parāvasos tadā śrutvā śastraṃ jagrāha bhārgavaḥ<BR>
12,049.053a	tato ye kṣatriyā rājañ śataśas tena jīvitāḥ<BR>
12,049.053c	te vivṛddhā mahāvīryāḥ pṛthivīpatayo 'bhavan<BR>
12,049.054a	sa punas tāñ jaghānāśu bālān api narādhipa<BR>
12,049.054c	garbhasthais tu mahī vyāptā punar evābhavat tadā<BR>
12,049.055a	jātaṃ jātaṃ sa garbhaṃ tu punar eva jaghāna ha<BR>
12,049.055c	arakṣaṃś ca sutān kāṃś cit tadā kṣatriyayoṣitaḥ<BR>
12,049.056a	triḥsaptakṛtvaḥ pṛthivīṃ kṛtvā niḥkṣatriyāṃ prabhuḥ<BR>
12,049.056c	dakṣiṇām aśvamedhānte kaśyapāyādadat tataḥ<BR>
12,049.057a	kṣatriyāṇāṃ tu śeṣārthaṃ kareṇoddiśya kaśyapaḥ<BR>
12,049.057c	srukpragrahavatā rājañ śrīmān vākyam athābravīt<BR>
12,049.058a	gaccha pāraṃ samudrasya dakṣiṇasya mahāmune<BR>
12,049.058c	na te madviṣaye rāma vastavyam iha karhi cit<BR>
12,049.058d*0110_01	pṛthivī dakṣiṇā dattā vājimedhe mama tvayā<BR>
12,049.058d*0110_02	punar asyāḥ pṛthivyā hi dattvā dātum anīśvaraḥ<BR>
12,049.059a	tataḥ śūrpārakaṃ deśaṃ sāgaras tasya nirmame<BR>
12,049.059c	saṃtrāsāj jāmadagnyasya so 'parāntaṃ mahītalam<BR>
12,049.060a	kaśyapas tu mahārāja pratigṛhya mahīm imām<BR>
12,049.060c	kṛtvā brāhmaṇasaṃsthāṃ vai praviveśa mahāvanam<BR>
12,049.061a	tataḥ śūdrāś ca vaiśyāś ca yathāsvairapracāriṇaḥ<BR>
12,049.061c	avartanta dvijāgryāṇāṃ dāreṣu bharatarṣabha<BR>
12,049.062a	arājake jīvaloke durbalā balavattaraiḥ<BR>
12,049.062c	bādhyante na ca vitteṣu prabhutvam iha kasya cit<BR>
12,049.062d*0111_01	brāhmaṇā madyapāḥ ke cin mūrkhāḥ paṇḍitamāninaḥ<BR>
12,049.062d*0111_02	brāhmaṇāḥ kṣatriyā vaiśyāḥ śūdrāś cotpathagāminaḥ<BR>
12,049.062d*0111_03	parasparaṃ samāśritya ghātayanty apathi sthitāḥ<BR>
12,049.062d*0111_04	svadharmaṃ brāhmaṇās tyaktvā pāṣaṇḍāṃś ca samāśritāḥ<BR>
12,049.062d*0111_05	caurikānṛtamāyāś ca sarve caiva prakurvate<BR>
12,049.062d*0111_06	svadharmasthān dvijān hatvā tathāśramanivāsinaḥ<BR>
12,049.062d*0111_07	vaiśyāḥ satpathasaṃsthāś ca śūdrā ye caiva dhārmikāḥ<BR>
12,049.062d*0111_08	tān sarvān ghātayanti sma durācārāḥ sunirbhayāḥ<BR>
12,049.062d*0111_09	yajñādhyayanaśīlāṃś ca āśramasthāṃs tapasvinaḥ<BR>
12,049.062d*0111_10	gopālavṛddhanārīṇāṃ nāśaṃ kurvanti cāpare<BR>
12,049.062d*0111_11	ānvīkṣakī trayī vārtā na ca nītiḥ pravartate<BR>
12,049.062d*0111_12	vrātyatāṃ samanuprāptā bahavo hi dvijātayaḥ<BR>
12,049.062d*0111_13	adharottarāpacāreṇa mlecchabhūtāś ca sarvaśaḥ<BR>
12,049.063a	tataḥ kālena pṛthivī praviveśa rasātalam<BR>
12,049.063a*0112_01	**** **** pīḍyamānā durātmabhiḥ<BR>
12,049.063a*0112_02	viparyayeṇa tenāśu<BR>
12,049.063c	arakṣyamāṇā vidhivat kṣatriyair dharmarakṣibhiḥ<BR>
12,049.063d*0113_01	tāṃ dṛṣṭvā dravatīṃ tatra saṃbhrāntaḥ sa mahāmanāḥ<BR>
12,049.064a	ūruṇā dhārayām āsa kaśyapaḥ pṛthivīṃ tataḥ<BR>
12,049.064c	nimajjantīṃ tadā rājaṃs tenorvīti mahī smṛtā<BR>
12,049.065a	rakṣiṇaś ca samuddiśya prāyācat pṛthivī tadā<BR>
12,049.065c	prasādya kaśyapaṃ devī kṣatriyān bāhuśālinaḥ<BR>
12,049.066a	santi brahman mayā guptā nṛṣu kṣatriyapuṃgavāḥ<BR>
12,049.066c	haihayānāṃ kule jātās te saṃrakṣantu māṃ mune<BR>
12,049.067a	asti pauravadāyādo viḍūrathasutaḥ prabho<BR>
12,049.067c	ṛkṣaiḥ saṃvardhito vipra ṛkṣavaty eva parvate<BR>
12,049.068a	tathānukampamānena yajvanāthāmitaujasā<BR>
12,049.068c	parāśareṇa dāyādaḥ saudāsasyābhirakṣitaḥ<BR>
12,049.069a	sarvakarmāṇi kurute tasyarṣeḥ śūdravad dhi saḥ<BR>
12,049.069c	sarvakarmety abhikhyātaḥ sa māṃ rakṣatu pārthivaḥ<BR>
12,049.070a	śibeḥ putro mahātejā gopatir nāma nāmataḥ<BR>
12,049.070c	vane saṃrakṣito gobhiḥ so 'bhirakṣatu māṃ mune<BR>
12,049.071a	pratardanasya putras tu vatso nāma mahāyaśāḥ<BR>
12,049.071c	vatsaiḥ saṃvardhito goṣṭhe sa māṃ rakṣatu pārthivaḥ<BR>
12,049.072a	dadhivāhanapautras tu putro divirathasya ha<BR>
12,049.072c	aṅgaḥ sa gautamenāpi gaṅgākūle 'bhirakṣitaḥ<BR>
12,049.073a	bṛhadratho mahābāhur bhuvi bhūtipuraskṛtaḥ<BR>
12,049.073c	golāṅgūlair mahābhāgo gṛdhrakūṭe 'bhirakṣitaḥ<BR>
12,049.074a	maruttasyānvavāye tu kṣatriyās turvasos trayaḥ<BR>
12,049.074c	marutpatisamā vīrye samudreṇābhirakṣitāḥ<BR>
12,049.075a	ete kṣatriyadāyādās tatra tatra pariśrutāḥ<BR>
12,049.075b*0114_01	vyokārahemakārādijātiṃ nityam apāśritāḥ<BR>
12,049.075c	samyaṅ mām abhirakṣantu tataḥ sthāsyāmi niścalā<BR>
12,049.076a	eteṣāṃ pitaraś caiva tathaiva ca pitāmahāḥ<BR>
12,049.076c	madarthaṃ nihatā yuddhe rāmeṇākliṣṭakarmaṇā<BR>
12,049.077a	teṣām apacitiś caiva mayā kāryā na saṃśayaḥ<BR>
12,049.077c	na hy ahaṃ kāmaye nityam avikrāntena rakṣaṇam<BR>
12,049.077d*0115_01	vartamānena varteyaṃ tat kṣipraṃ saṃvidhīyatām<BR>
12,049.078a	tataḥ pṛthivyā nirdiṣṭāṃs tān samānīya kaśyapaḥ<BR>
12,049.078c	abhyaṣiñcan mahīpālān kṣatriyān vīryasaṃmatān<BR>
12,049.079a	teṣāṃ putrāś ca pautrāś ca yeṣāṃ vaṃśāḥ pratiṣṭhitāḥ<BR>
12,049.079c	evam etat purā vṛttaṃ yan māṃ pṛcchasi pāṇḍava<BR>
12,049.080	vaiśaṃpāyana uvāca<BR>
12,049.080a	evaṃ bruvann eva yadupravīro; yudhiṣṭhiraṃ dharmabhṛtāṃ variṣṭham<BR>
12,049.080c	rathena tenāśu yayau yathārko; viśan prabhābhir bhagavāṃs trilokam<BR>
12,050.001	vaiśaṃpāyana uvāca<BR>
12,050.001a	tato rāmasya tat karma śrutvā rājā yudhiṣṭhiraḥ<BR>
12,050.001c	vismayaṃ paramaṃ gatvā pratyuvāca janārdanam<BR>
12,050.002a	aho rāmasya vārṣṇeya śakrasyeva mahātmanaḥ<BR>
12,050.002c	vikramo yena vasudhā krodhān niḥkṣatriyā kṛtā<BR>
12,050.003a	gobhiḥ samudreṇa tathā golāṅgūlarkṣavānaraiḥ<BR>
12,050.003c	guptā rāmabhayodvignāḥ kṣatriyāṇāṃ kulodvahāḥ<BR>
12,050.004a	aho dhanyo hi loko 'yaṃ sabhāgyāś ca narā bhuvi<BR>
12,050.004c	yatra karmedṛśaṃ dharmyaṃ dvijena kṛtam acyuta<BR>
12,050.005a	tathā yāntau tadā tāta tāv acyutayudhiṣṭhirau<BR>
12,050.005c	jagmatur yatra gāṅgeyaḥ śaratalpagataḥ prabhuḥ<BR>
12,050.006a	tatas te dadṛśur bhīṣmaṃ śaraprastaraśāyinam<BR>
12,050.006c	svaraśmijālasaṃvītaṃ sāyaṃsūryam ivānalam<BR>
12,050.007a	upāsyamānaṃ munibhir devair iva śatakratum<BR>
12,050.007c	deśe paramadharmiṣṭhe nadīmoghavatīm anu<BR>
12,050.008a	dūrād eva tam ālokya kṛṣṇo rājā ca dharmarāṭ<BR>
12,050.008c	catvāraḥ pāṇḍavāś caiva te ca śāradvatādayaḥ<BR>
12,050.009a	avaskandyātha vāhebhyaḥ saṃyamya pracalaṃ manaḥ<BR>
12,050.009c	ekīkṛtyendriyagrāmam upatasthur mahāmunīn<BR>
12,050.010a	abhivādya ca govindaḥ sātyakis te ca kauravāḥ<BR>
12,050.010c	vyāsādīṃs tān ṛṣīn paścād gāṅgeyam upatasthire<BR>
12,050.011a	tapovṛddhiṃ tataḥ pṛṣṭvā gāṅgeyaṃ yadukauravāḥ<BR>
12,050.011c	parivārya tataḥ sarve niṣeduḥ puruṣarṣabhāḥ<BR>
12,050.012a	tato niśamya gāṅgeyaṃ śāmyamānam ivānalam<BR>
12,050.012c	kiṃ cid dīnamanā bhīṣmam iti hovāca keśavaḥ<BR>
12,050.013a	kaccij jñānāni te rājan prasannāni yathā purā<BR>
12,050.013c	kaccid avyākulā caiva buddhis te vadatāṃ vara<BR>
12,050.014a	śarābhighātaduḥkhāt te kaccid gātraṃ na dūyate<BR>
12,050.014c	mānasād api duḥkhād dhi śārīraṃ balavattaram<BR>
12,050.015a	varadānāt pituḥ kāmaṃ chandamṛtyur asi prabho<BR>
12,050.015c	śaṃtanor dharmaśīlasya na tv etac chamakāraṇam<BR>
12,050.016a	susūkṣmo 'pīha dehe vai śalyo janayate rujam<BR>
12,050.016c	kiṃ punaḥ śarasaṃghātaiś citasya tava bhārata<BR>
12,050.017a	kāmaṃ naitat tavākhyeyaṃ prāṇināṃ prabhavāpyayau<BR>
12,050.017c	bhavān hy upadiśec chreyo devānām api bhārata<BR>
12,050.018a	yad dhi bhūtaṃ bhaviṣyac ca bhavac ca puruṣarṣabha<BR>
12,050.018c	sarvaṃ taj jñānavṛddhasya tava pāṇāv ivāhitam<BR>
12,050.019a	saṃsāraś caiva bhūtānāṃ dharmasya ca phalodayaḥ<BR>
12,050.019c	viditas te mahāprājña tvaṃ hi brahmamayo nidhiḥ<BR>
12,050.020a	tvāṃ hi rājye sthitaṃ sphīte samagrāṅgam arogiṇam<BR>
12,050.020c	strīsahasraiḥ parivṛtaṃ paśyāmīhordhvaretasam<BR>
12,050.021a	ṛte śāṃtanavād bhīṣmāt triṣu lokeṣu pārthiva<BR>
12,050.021c	satyasaṃdhān mahāvīryāc chūrād dharmaikatatparāt<BR>
12,050.022a	mṛtyum āvārya tarasā śaraprastaraśāyinaḥ<BR>
12,050.022c	nisargaprabhavaṃ kiṃ cin na ca tātānuśuśruma<BR>
12,050.023a	satye tapasi dāne ca yajñādhikaraṇe tathā<BR>
12,050.023c	dhanurvede ca vede ca nityaṃ caivānvavekṣaṇe<BR>
12,050.024a	anṛśaṃsaṃ śuciṃ dāntaṃ sarvabhūtahite ratam<BR>
12,050.024c	mahārathaṃ tvatsadṛśaṃ na kaṃ cid anuśuśruma<BR>
12,050.025a	tvaṃ hi devān sagandharvān sasurāsurarākṣasān<BR>
12,050.025c	śakta ekarathenaiva vijetuṃ nātra saṃśayaḥ<BR>
12,050.026a	tvaṃ hi bhīṣma mahābāho vasūnāṃ vāsavopamaḥ<BR>
12,050.026c	nityaṃ vipraiḥ samākhyāto navamo 'navamo guṇaiḥ<BR>
12,050.027a	ahaṃ hi tvābhijānāmi yas tvaṃ puruṣasattama<BR>
12,050.027c	tridaśeṣv api vikhyātaḥ svaśaktyā sumahābalaḥ<BR>
12,050.028a	manuṣyeṣu manuṣyendra na dṛṣṭo na ca me śrutaḥ<BR>
12,050.028c	bhavato yo guṇais tulyaḥ pṛthivyāṃ puruṣaḥ kva cit<BR>
12,050.029a	tvaṃ hi sarvair guṇai rājan devān apy atiricyase<BR>
12,050.029c	tapasā hi bhavāñ śaktaḥ sraṣṭuṃ lokāṃś carācarān<BR>
12,050.029d*0116_01	kiṃ punaś cātmano lokān uttamān uttamair guṇaiḥ<BR>
12,050.030a	tad asya tapyamānasya jñātīnāṃ saṃkṣayeṇa vai<BR>
12,050.030c	jyeṣṭhasya pāṇḍuputrasya śokaṃ bhīṣma vyapānuda<BR>
12,050.031a	ye hi dharmāḥ samākhyātāś cāturvarṇyasya bhārata<BR>
12,050.031c	cāturāśramyasaṃsṛṣṭās te sarve viditās tava<BR>
12,050.032a	cāturvedye ca ye proktāś cāturhotre ca bhārata<BR>
12,050.032c	sāṃkhye yoge ca niyatā ye ca dharmāḥ sanātanāḥ<BR>
12,050.033a	cāturvarṇyena yaś caiko dharmo na sma virudhyate<BR>
12,050.033c	sevyamānaḥ sa caivādyo gāṅgeya viditas tava<BR>
12,050.033d*0117_01	pratilomaprasūtānāṃ mlecchānāṃ caiva yaḥ smṛtaḥ<BR>
12,050.033d*0117_02	deśajātikulānāṃ ca jānīṣe dharmalakṣaṇam<BR>
12,050.033d*0117_03	vedokto yaś ca śiṣṭoktaḥ sa caiva viditas tava<BR>
12,050.033d*0118_01	pravṛttaś ca nivṛttaś ca sa cāpi viditas tava<BR>
12,050.034a	itihāsapurāṇaṃ ca kārtsnyena viditaṃ tava<BR>
12,050.034c	dharmaśāstraṃ ca sakalaṃ nityaṃ manasi te sthitam<BR>
12,050.035a	ye ca ke cana loke 'sminn arthāḥ saṃśayakārakāḥ<BR>
12,050.035c	teṣāṃ chettā nāsti loke tvad anyaḥ puruṣarṣabha<BR>
12,050.036a	sa pāṇḍaveyasya manaḥsamutthitaṃ; narendra śokaṃ vyapakarṣa medhayā<BR>
12,050.036c	bhavadvidhā hy uttamabuddhivistarā; vimuhyamānasya janasya śāntaye<BR>
12,051.001	vaiśaṃpāyana uvāca<BR>
12,051.001a	śrutvā tu vacanaṃ bhīṣmo vāsudevasya dhīmataḥ<BR>
12,051.001c	kiṃ cid unnāmya vadanaṃ prāñjalir vākyam abravīt<BR>
12,051.002a	namas te bhagavan viṣṇo lokānāṃ nidhanodbhava<BR>
12,051.002c	tvaṃ hi kartā hṛṣīkeśa saṃhartā cāparājitaḥ<BR>
12,051.003a	viśvakarman namas te 'stu viśvātman viśvasaṃbhava<BR>
12,051.003c	apavargo 'si bhūtānāṃ pañcānāṃ parataḥ sthitaḥ<BR>
12,051.004a	namas te triṣu lokeṣu namas te paratas triṣu<BR>
12,051.004c	yogeśvara namas te 'stu tvaṃ hi sarvaparāyaṇam<BR>
12,051.005a	matsaṃśritaṃ yad āttha tvaṃ vacaḥ puruṣasattama<BR>
12,051.005c	tena paśyāmi te divyān bhāvān hi triṣu vartmasu<BR>
12,051.006a	tac ca paśyāmi tattvena yat te rūpaṃ sanātanam<BR>
12,051.006c	sapta mārgā niruddhās te vāyor amitatejasaḥ<BR>
12,051.007a	divaṃ te śirasā vyāptaṃ padbhyāṃ devī vasuṃdharā<BR>
12,051.007c	diśo bhujau raviś cakṣur vīrye śakraḥ pratiṣṭhitaḥ<BR>
12,051.008a	atasīpuṣpasaṃkāśaṃ pītavāsasam acyutam<BR>
12,051.008c	vapur hy anumimīmas te meghasyeva savidyutaḥ<BR>
12,051.009a	tvatprapannāya bhaktāya gatim iṣṭāṃ jigīṣave<BR>
12,051.009c	yac chreyaḥ puṇḍarīkākṣa tad dhyāyasva surottama<BR>
12,051.010	vāsudeva uvāca<BR>
12,051.010a	yataḥ khalu parā bhaktir mayi te puruṣarṣabha<BR>
12,051.010c	tato vapur mayā divyaṃ tava rājan pradarśitam<BR>
12,051.011a	na hy abhaktāya rājendra bhaktāyānṛjave na ca<BR>
12,051.011c	darśayāmy aham ātmānaṃ na cādāntāya bhārata<BR>
12,051.012a	bhavāṃs tu mama bhaktaś ca nityaṃ cārjavam āsthitaḥ<BR>
12,051.012c	dame tapasi satye ca dāne ca nirataḥ śuciḥ<BR>
12,051.013a	arhas tvaṃ bhīṣma māṃ draṣṭuṃ tapasā svena pārthiva<BR>
12,051.013c	tava hy upasthitā lokā yebhyo nāvartate punaḥ<BR>
12,051.014a	pañcāśataṃ ṣaṭ ca kurupravīra; śeṣaṃ dinānāṃ tava jīvitasya<BR>
12,051.014c	tataḥ śubhaiḥ karmaphalodayais tvaṃ; sameṣyase bhīṣma vimucya deham<BR>
12,051.015a	ete hi devā vasavo vimānāny; āsthāya sarve jvalitāgnikalpāḥ<BR>
12,051.015c	antarhitās tvāṃ pratipālayanti; kāṣṭhāṃ prapadyantam udak pataṃgam<BR>
12,051.016a	vyāvṛttamātre bhagavaty udīcīṃ; sūrye diśaṃ kālavaśāt prapanne<BR>
12,051.016c	gantāsi lokān puruṣapravīra; nāvartate yān upalabhya vidvān<BR>
12,051.017a	amuṃ ca lokaṃ tvayi bhīṣma yāte; jñānāni naṅkṣyanty akhilena vīra<BR>
12,051.017c	ataḥ sma sarve tvayi saṃnikarṣaṃ; samāgatā dharmavivecanāya<BR>
12,051.018a	tajjñātiśokopahataśrutāya; satyābhisaṃdhāya yudhiṣṭhirāya<BR>
12,051.018c	prabrūhi dharmārthasamādhiyuktam; arthyaṃ vaco 'syāpanudāsya śokam<BR>
12,052.001	vaiśaṃpāyana uvāca<BR>
12,052.001a	tataḥ kṛṣṇasya tad vākyaṃ dharmārthasahitaṃ hitam<BR>
12,052.001c	śrutvā śāṃtanavo bhīṣmaḥ pratyuvāca kṛtāñjaliḥ<BR>
12,052.002a	lokanātha mahābāho śiva nārāyaṇācyuta<BR>
12,052.002c	tava vākyam abhiśrutya harṣeṇāsmi pariplutaḥ<BR>
12,052.003a	kiṃ cāham abhidhāsyāmi vākpate tava saṃnidhau<BR>
12,052.003c	yadā vācogataṃ sarvaṃ tava vāci samāhitam<BR>
12,052.004a	yad dhi kiṃ cit kṛtaṃ loke kartavyaṃ kriyate ca yat<BR>
12,052.004c	tvattas tan niḥsṛtaṃ deva lokā buddhimayā hi te<BR>
12,052.005a	kathayed devalokaṃ yo devarājasamīpataḥ<BR>
12,052.005c	dharmakāmārthaśāstrāṇāṃ so 'rthān brūyāt tavāgrataḥ<BR>
12,052.006a	śarābhighātād vyathitaṃ mano me madhusūdana<BR>
12,052.006c	gātrāṇi cāvasīdanti na ca buddhiḥ prasīdati<BR>
12,052.007a	na ca me pratibhā kā cid asti kiṃ cit prabhāṣitum<BR>
12,052.007c	pīḍyamānasya govinda viṣānalasamaiḥ śaraiḥ<BR>
12,052.008a	balaṃ medhāḥ prajarati prāṇāḥ saṃtvarayanti ca<BR>
12,052.008c	marmāṇi paritapyante bhrāntaṃ cetas tathaiva ca<BR>
12,052.009a	daurbalyāt sajjate vāṅ me sa kathaṃ vaktum utsahe<BR>
12,052.009c	sādhu me tvaṃ prasīdasva dāśārhakulanandana<BR>
12,052.010a	tat kṣamasva mahābāho na brūyāṃ kiṃ cid acyuta<BR>
12,052.010c	tvatsaṃnidhau ca sīdeta vācaspatir api bruvan<BR>
12,052.011a	na diśaḥ saṃprajānāmi nākāśaṃ na ca medinīm<BR>
12,052.011c	kevalaṃ tava vīryeṇa tiṣṭhāmi madhusūdana<BR>
12,052.012a	svayam eva prabho tasmād dharmarājasya yad dhitam<BR>
12,052.012c	tad bravīhy āśu sarveṣām āgamānāṃ tvam āgamaḥ<BR>
12,052.013a	kathaṃ tvayi sthite loke śāśvate lokakartari<BR>
12,052.013c	prabrūyān madvidhaḥ kaś cid gurau śiṣya iva sthite<BR>
12,052.014	vāsudeva uvāca<BR>
12,052.014a	upapannam idaṃ vākyaṃ kauravāṇāṃ dhuraṃdhare<BR>
12,052.014c	mahāvīrye mahāsattve sthite sarvārthadarśini<BR>
12,052.015a	yac ca mām āttha gāṅgeya bāṇaghātarujaṃ prati<BR>
12,052.015c	gṛhāṇātra varaṃ bhīṣma matprasādakṛtaṃ vibho<BR>
12,052.016a	na te glānir na te mūrchā na dāho na ca te rujā<BR>
12,052.016c	prabhaviṣyanti gāṅgeya kṣutpipāse na cāpy uta<BR>
12,052.017a	jñānāni ca samagrāṇi pratibhāsyanti te 'nagha<BR>
12,052.017c	na ca te kva cid āsaktir buddheḥ prādurbhaviṣyati<BR>
12,052.018a	sattvasthaṃ ca mano nityaṃ tava bhīṣma bhaviṣyati<BR>
12,052.018c	rajas tamobhyāṃ rahitaṃ ghanair mukta ivoḍurāṭ<BR>
12,052.019a	yad yac ca dharmasaṃyuktam arthayuktam athāpi vā<BR>
12,052.019c	cintayiṣyasi tatrāgryā buddhis tava bhaviṣyati<BR>
12,052.020a	imaṃ ca rājaśārdūla bhūtagrāmaṃ caturvidham<BR>
12,052.020c	cakṣur divyaṃ samāśritya drakṣyasy amitavikrama<BR>
12,052.021a	caturvidhaṃ prajājālaṃ saṃyukto jñānacakṣuṣā<BR>
12,052.021c	bhīṣma drakṣyasi tattvena jale mīna ivāmale<BR>
12,052.022	vaiśaṃpāyana uvāca<BR>
12,052.022a	tatas te vyāsasahitāḥ sarva eva maharṣayaḥ<BR>
12,052.022c	ṛgyajuḥsāmasaṃyuktair vacobhiḥ kṛṣṇam arcayan<BR>
12,052.023a	tataḥ sarvārtavaṃ divyaṃ puṣpavarṣaṃ nabhastalāt<BR>
12,052.023c	papāta yatra vārṣṇeyaḥ sagāṅgeyaḥ sapāṇḍavaḥ<BR>
12,052.024a	vāditrāṇi ca divyāni jaguś cāpsarasāṃ gaṇāḥ<BR>
12,052.024c	na cāhitam aniṣṭaṃ vā kiṃ cit tatra vyadṛśyata<BR>
12,052.025a	vavau śivaḥ sukho vāyuḥ sarvagandhavahaḥ śuciḥ<BR>
12,052.025c	śāntāyāṃ diśi śāntāś ca prāvadan mṛgapakṣiṇaḥ<BR>
12,052.026a	tato muhūrtād bhagavān sahasrāṃśur divākaraḥ<BR>
12,052.026c	dahan vanam ivaikānte pratīcyāṃ pratyadṛśyata<BR>
12,052.027a	tato maharṣayaḥ sarve samutthāya janārdanam<BR>
12,052.027c	bhīṣmam āmantrayāṃ cakrū rājānaṃ ca yudhiṣṭhiram<BR>
12,052.028a	tataḥ praṇāmam akarot keśavaḥ pāṇḍavas tathā<BR>
12,052.028c	sātyakiḥ saṃjayaś caiva sa ca śāradvataḥ kṛpaḥ<BR>
12,052.029a	tatas te dharmaniratāḥ samyak tair abhipūjitāḥ<BR>
12,052.029c	śvaḥ sameṣyāma ity uktvā yatheṣṭaṃ tvaritā yayuḥ<BR>
12,052.030a	tathaivāmantrya gāṅgeyaṃ keśavas te ca pāṇḍavāḥ<BR>
12,052.030c	pradakṣiṇam upāvṛtya rathān āruruhuḥ śubhān<BR>
12,052.031a	tato rathaiḥ kāñcanadantakūbarair; mahīdharābhaiḥ samadaiś ca dantibhiḥ<BR>
12,052.031c	hayaiḥ suparṇair iva cāśugāmibhiḥ; padātibhiś cāttaśarāsanādibhiḥ<BR>
12,052.032a	yayau rathānāṃ purato hi sā camūs; tathaiva paścād atimātrasāriṇī<BR>
12,052.032c	puraś ca paścāc ca yathā mahānadī; purarkṣavantaṃ girim etya narmadā<BR>
12,052.033a	tataḥ purastād bhagavān niśākaraḥ; samutthitas tām abhiharṣayaṃś camūm<BR>
12,052.033c	divākarāpītarasās tathauṣadhīḥ; punaḥ svakenaiva guṇena yojayan<BR>
12,052.034a	tataḥ puraṃ surapurasaṃnibhadyuti; praviśya te yaduvṛṣapāṇḍavās tadā<BR>
12,052.034c	yathocitān bhavanavarān samāviśañ; śramānvitā mṛgapatayo guhā iva<BR>
12,053.001	vaiśaṃpāyana uvāca<BR>
12,053.001a	tataḥ praviśya bhavanaṃ prasupto madhusūdanaḥ<BR>
12,053.001c	yāmamātrāvaśeṣāyāṃ yāminyāṃ pratyabudhyata<BR>
12,053.002a	sa dhyānapatham āśritya sarvajñānāni mādhavaḥ<BR>
12,053.002c	avalokya tataḥ paścād dadhyau brahma sanātanam<BR>
12,053.003a	tataḥ śrutipurāṇajñāḥ śikṣitā raktakaṇṭhinaḥ<BR>
12,053.003c	astuvan viśvakarmāṇaṃ vāsudevaṃ prajāpatim<BR>
12,053.004a	paṭhanti pāṇisvanikās tathā gāyanti gāyanāḥ<BR>
12,053.004c	śaṅkhānakamṛdaṅgāṃś ca pravādyanta sahasraśaḥ<BR>
12,053.005a	vīṇāpaṇavaveṇūnāṃ svanaś cātimanoramaḥ<BR>
12,053.005c	prahāsa iva vistīrṇaḥ śuśruve tasya veśmanaḥ<BR>
12,053.006a	tathā yudhiṣṭhirasyāpi rājño maṅgalasaṃhitāḥ<BR>
12,053.006c	uccerur madhurā vāco gītavāditrasaṃhitāḥ<BR>
12,053.007a	tata utthāya dāśārhaḥ snātaḥ prāñjalir acyutaḥ<BR>
12,053.007c	japtvā guhyaṃ mahābāhur agnīn āśritya tasthivān<BR>
12,053.008a	tataḥ sahasraṃ viprāṇāṃ caturvedavidāṃ tathā<BR>
12,053.008c	gavāṃ sahasreṇaikaikaṃ vācayām āsa mādhavaḥ<BR>
12,053.009a	maṅgalālambhanaṃ kṛtvā ātmānam avalokya ca<BR>
12,053.009c	ādarśe vimale kṛṣṇas tataḥ sātyakim abravīt<BR>
12,053.010a	gaccha śaineya jānīhi gatvā rājaniveśanam<BR>
12,053.010c	api sajjo mahātejā bhīṣmaṃ draṣṭuṃ yuthiṣṭhiraḥ<BR>
12,053.011a	tataḥ kṛṣṇasya vacanāt sātyakis tvarito yayau<BR>
12,053.011c	upagamya ca rājānaṃ yudhiṣṭhiram uvāca ha<BR>
12,053.012a	yukto rathavaro rājan vāsudevasya dhīmataḥ<BR>
12,053.012c	samīpam āpageyasya prayāsyati janārdanaḥ<BR>
12,053.013a	bhavatpratīkṣaḥ kṛṣṇo 'sau dharmarāja mahādyute<BR>
12,053.013c	yad atrānantaraṃ kṛtyaṃ tad bhavān kartum arhati<BR>
12,053.013d*0119_01	evam uktaḥ pratyuvāca dharmarājo yudhiṣṭhiraḥ<BR>
12,053.014	yudhiṣṭhira uvāca<BR>
12,053.014a	yujyatāṃ me rathavaraḥ phalgunāpratimadyute<BR>
12,053.014c	na sainikaiś ca yātavyaṃ yāsyāmo vayam eva hi<BR>
12,053.015a	na ca pīḍayitavyo me bhīṣmo dharmabhṛtāṃ varaḥ<BR>
12,053.015c	ataḥ puraḥsarāś cāpi nivartantu dhanaṃjaya<BR>
12,053.016a	adyaprabhṛti gāṅgeyaḥ paraṃ guhyaṃ pravakṣyati<BR>
12,053.016c	tato necchāmi kaunteya pṛthagjanasamāgamam<BR>
12,053.017	vaiśaṃpāyana uvāca<BR>
12,053.017a	tad vākyam ākarṇya tathā kuntīputro dhanaṃjayaḥ<BR>
12,053.017c	yuktaṃ rathavaraṃ tasmā ācacakṣe nararṣabha<BR>
12,053.018a	tato yudhiṣṭhiro rājā yamau bhīmārjunāv api<BR>
12,053.018c	bhūtānīva samastāni yayuḥ kṛṣṇaniveśanam<BR>
12,053.019a	āgacchatsv atha kṛṣṇo 'pi pāṇḍaveṣu mahātmasu<BR>
12,053.019c	śaineyasahito dhīmān ratham evānvapadyata<BR>
12,053.020a	rathasthāḥ saṃvidaṃ kṛtvā sukhāṃ pṛṣṭvā ca śarvarīm<BR>
12,053.020c	meghaghoṣai rathavaraiḥ prayayus te mahārathāḥ<BR>
12,053.021a	meghapuṣpaṃ balāhaṃ ca sainyaṃ sugrīvam eva ca<BR>
12,053.021c	dārukaś codayām āsa vāsudevasya vājinaḥ<BR>
12,053.022a	te hayā vāsudevasya dārukeṇa pracoditāḥ<BR>
12,053.022c	gāṃ khurāgrais tathā rājaṃl likhantaḥ prayayus tadā<BR>
12,053.023a	te grasanta ivākāśaṃ vegavanto mahābalāḥ<BR>
12,053.023c	kṣetraṃ dharmasya kṛtsnasya kurukṣetram avātaran<BR>
12,053.024a	tato yayur yatra bhīṣmaḥ śaratalpagataḥ prabhuḥ<BR>
12,053.024c	āste brahmarṣibhiḥ sārdhaṃ brahmā devagaṇair yathā<BR>
12,053.025a	tato 'vatīrya govindo rathāt sa ca yudhiṣṭhiraḥ<BR>
12,053.025c	bhīmo gāṇḍīvadhanvā ca yamau sātyakir eva ca<BR>
12,053.025e	ṛṣīn abhyarcayām āsuḥ karān udyamya dakṣiṇān<BR>
12,053.026a	sa taiḥ parivṛto rājā nakṣatrair iva candramāḥ<BR>
12,053.026c	abhyājagāma gāṅgeyaṃ brahmāṇam iva vāsavaḥ<BR>
12,053.027a	śaratalpe śayānaṃ tam ādityaṃ patitaṃ yathā<BR>
12,053.027c	dadarśa sa mahābāhur bhayād āgatasādhvasaḥ<BR>
12,054.001	janamejaya uvāca<BR>
12,054.001a	dharmātmani mahāsattve satyasaṃdhe jitātmani<BR>
12,054.001c	devavrate mahābhāge śaratalpagate 'cyute<BR>
12,054.002a	śayāne vīraśayane bhīṣme śaṃtanunandane<BR>
12,054.002c	gāṅgeye puruṣavyāghre pāṇḍavaiḥ paryupasthite<BR>
12,054.003a	kāḥ kathāḥ samavartanta tasmin vīrasamāgame<BR>
12,054.003c	hateṣu sarvasainyeṣu tan me śaṃsa mahāmune<BR>
12,054.004	vaiśaṃpāyana uvāca<BR>
12,054.004a	śaratalpagate bhīṣme kauravāṇāṃ dhuraṃdhare<BR>
12,054.004c	ājagmur ṛṣayaḥ siddhā nāradapramukhā nṛpa<BR>
12,054.005a	hataśiṣṭāś ca rājāno yudhiṣṭhirapurogamāḥ<BR>
12,054.005c	dhṛtarāṣṭraś ca kṛṣṇaś ca bhīmārjunayamās tathā<BR>
12,054.006a	te 'bhigamya mahātmāno bharatānāṃ pitāmaham<BR>
12,054.006c	anvaśocanta gāṅgeyam ādityaṃ patitaṃ yathā<BR>
12,054.007a	muhūrtam iva ca dhyātvā nārado devadarśanaḥ<BR>
12,054.007c	uvāca pāṇḍavān sarvān hataśiṣṭāṃś ca pārthivān<BR>
12,054.008a	prāptakālaṃ ca ācakṣe bhīṣmo 'yam anuyujyatām<BR>
12,054.008c	astam eti hi gāṅgeyo bhānumān iva bhārata<BR>
12,054.009a	ayaṃ prāṇān utsisṛkṣus taṃ sarve 'bhyetya pṛcchata<BR>
12,054.009c	kṛtsnān hi vividhān dharmāṃś cāturvarṇyasya vetty ayam<BR>
12,054.010a	eṣa vṛddhaḥ purā lokān saṃprāpnoti tanutyajām<BR>
12,054.010c	taṃ śīghram anuyuñjadhvaṃ saṃśayān manasi sthitān<BR>
12,054.011a	evam uktā nāradena bhīṣmam īyur narādhipāḥ<BR>
12,054.011c	praṣṭuṃ cāśaknuvantas te vīkṣāṃ cakruḥ parasparam<BR>
12,054.012a	athovāca hṛṣīkeśaṃ pāṇḍuputro yudhiṣṭhiraḥ<BR>
12,054.012c	nānyas tvad devakīputra śaktaḥ praṣṭuṃ pitāmaham<BR>
12,054.013a	pravyāhāraya durdharṣa tvam agre madhusūdana<BR>
12,054.013c	tvaṃ hi nas tāta sarveṣāṃ sarvadharmavid uttamaḥ<BR>
12,054.014a	evam uktaḥ pāṇḍavena bhagavān keśavas tadā<BR>
12,054.014c	abhigamya durādharṣaṃ pravyāhārayad acyutaḥ<BR>
12,054.015	vāsudeva uvāca<BR>
12,054.015a	kaccit sukhena rajanī vyuṣṭā te rājasattama<BR>
12,054.015c	vispaṣṭalakṣaṇā buddhiḥ kaccic copasthitā tava<BR>
12,054.016a	kaccij jñānāni sarvāṇi pratibhānti ca te 'nagha<BR>
12,054.016c	na glāyate ca hṛdayaṃ na ca te vyākulaṃ manaḥ<BR>
12,054.017	bhīṣma uvāca<BR>
12,054.017a	dāho mohaḥ śramaś caiva klamo glānis tathā rujā<BR>
12,054.017c	tava prasādād govinda sadyo vyapagatānagha<BR>
12,054.018a	yac ca bhūtaṃ bhaviṣyac ca bhavac ca paramadyute<BR>
12,054.018c	tat sarvam anupaśyāmi pāṇau phalam ivāhitam<BR>
12,054.019a	vedoktāś caiva ye dharmā vedāntanihitāś ca ye<BR>
12,054.019c	tān sarvān saṃprapaśyāmi varadānāt tavācyuta<BR>
12,054.020a	śiṣṭaiś ca dharmo yaḥ proktaḥ sa ca me hṛdi vartate<BR>
12,054.020c	deśajātikulānāṃ ca dharmajño 'smi janārdana<BR>
12,054.021a	caturṣv āśramadharmeṣu yo 'rthaḥ sa ca hṛdi sthitaḥ<BR>
12,054.021c	rājadharmāṃś ca sakalān avagacchāmi keśava<BR>
12,054.021d*0120_01	sarvadharmeṣu yo hy arthaḥ sa ca me hṛdi saṃsthitaḥ<BR>
12,054.022a	yatra yatra ca vaktavyaṃ tad vakṣyāmi janārdana<BR>
12,054.022c	tava prasādād dhi śubhā mano me buddhir āviśat<BR>
12,054.023a	yuveva cāsmi saṃvṛttas tvadanudhyānabṛṃhitaḥ<BR>
12,054.023c	vaktuṃ śreyaḥ samartho 'smi tvatprasādāj janārdana<BR>
12,054.024a	svayaṃ kimarthaṃ tu bhavāñ śreyo na prāha pāṇḍavam<BR>
12,054.024c	kiṃ te vivakṣitaṃ cātra tad āśu vada mādhava<BR>
12,054.025	vāsudeva uvāca<BR>
12,054.025a	yaśasaḥ śreyasaś caiva mūlaṃ māṃ viddhi kaurava<BR>
12,054.025c	mattaḥ sarve 'bhinirvṛttā bhāvāḥ sadasadātmakāḥ<BR>
12,054.026a	śītāṃśuś candra ity ukte ko loke vismayiṣyati<BR>
12,054.026c	tathaiva yaśasā pūrṇe mayi ko vismayiṣyati<BR>
12,054.027a	ādheyaṃ tu mayā bhūyo yaśas tava mahādyute<BR>
12,054.027c	tato me vipulā buddhis tvayi bhīṣma samāhitā<BR>
12,054.028a	yāvad dhi pṛthivīpāla pṛthivī sthāsyate dhruvā<BR>
12,054.028c	tāvat tavākṣayā kīrtir lokān anu cariṣyati<BR>
12,054.029a	yac ca tvaṃ vakṣyase bhīṣma pāṇḍavāyānupṛcchate<BR>
12,054.029c	vedapravādā iva te sthāsyanti vasudhātale<BR>
12,054.030a	yaś caitena pramāṇena yokṣyaty ātmānam ātmanā<BR>
12,054.030c	sa phalaṃ sarvapuṇyānāṃ pretya cānubhaviṣyati<BR>
12,054.031a	etasmāt kāraṇād bhīṣma matir divyā mayā hi te<BR>
12,054.031c	dattā yaśo vipratheta kathaṃ bhūyas taveti ha<BR>
12,054.032a	yāvad dhi prathate loke puruṣasya yaśo bhuvi<BR>
12,054.032c	tāvat tasyākṣayaṃ sthānaṃ bhavatīti viniścitam<BR>
12,054.033a	rājāno hataśiṣṭās tvāṃ rājann abhita āsate<BR>
12,054.033c	dharmān anuyuyukṣantas tebhyaḥ prabrūhi bhārata<BR>
12,054.034a	bhavān hi vayasā vṛddhaḥ śrutācārasamanvitaḥ<BR>
12,054.034c	kuśalo rājadharmāṇāṃ pūrveṣām aparāś ca ye<BR>
12,054.035a	janmaprabhṛti te kaś cid vṛjinaṃ na dadarśa ha<BR>
12,054.035c	jñātāram anudharmāṇāṃ tvāṃ viduḥ sarvapārthivāḥ<BR>
12,054.036a	tebhyaḥ piteva putrebhyo rājan brūhi paraṃ nayam<BR>
12,054.036c	ṛṣayaś ca hi devāś ca tvayā nityam upāsitāḥ<BR>
12,054.037a	tasmād vaktavyam eveha tvayā paśyāmy aśeṣataḥ<BR>
12,054.037c	dharmāñ śuśrūṣamāṇebhyaḥ pṛṣṭena ca satā punaḥ<BR>
12,054.038a	vaktavyaṃ viduṣā ceti dharmam āhur manīṣiṇaḥ<BR>
12,054.038c	apratibruvataḥ kaṣṭo doṣo hi bhavati prabho<BR>
12,054.039a	tasmāt putraiś ca pautraiś ca dharmān pṛṣṭaḥ sanātanān<BR>
12,054.039c	vidvāñ jijñāsamānais tvaṃ prabrūhi bharatarṣabha<BR>
12,055.001	vaiśaṃpāyana uvāca<BR>
12,055.001a	athābravīn mahātejā vākyaṃ kauravanandanaḥ<BR>
12,055.001c	hanta dharmān pravakṣyāmi dṛḍhe vāṅmanasī mama<BR>
12,055.001e	tava prasādād govinda bhūtātmā hy asi śāśvataḥ<BR>
12,055.002a	yudhiṣṭhiras tu māṃ rājā dharmān samanupṛcchatu<BR>
12,055.002c	evaṃ prīto bhaviṣyāmi dharmān vakṣyāmi cānagha<BR>
12,055.003a	yasmin rājarṣabhe jāte dharmātmani mahātmani<BR>
12,055.003c	ahṛṣyann ṛṣayaḥ sarve sa māṃ pṛcchatu pāṇḍavaḥ<BR>
12,055.004a	sarveṣāṃ dīptayaśasāṃ kurūṇāṃ dharmacāriṇām<BR>
12,055.004c	yasya nāsti samaḥ kaś cit sa māṃ pṛcchatu pāṇḍavaḥ<BR>
12,055.005a	dhṛtir damo brahmacaryaṃ kṣamā dharmaś ca nityadā<BR>
12,055.005c	yasminn ojaś ca tejaś ca sa māṃ pṛcchatu pāṇḍavaḥ<BR>
12,055.006a	satyaṃ dānaṃ tapaḥ śaucaṃ śāntir dākṣyam asaṃbhramaḥ<BR>
12,055.006c	yasminn etāni sarvāṇi sa māṃ pṛcchatu pāṇḍavaḥ<BR>
12,055.007a	yo na kāmān na saṃrambhān na bhayān nārthakāraṇāt<BR>
12,055.007c	kuryād adharmaṃ dharmātmā sa māṃ pṛcchatu pāṇḍavaḥ<BR>
12,055.008a	saṃbandhino 'tithīn bhṛtyān saṃśritopāśritāṃś ca yaḥ<BR>
12,055.008c	saṃmānayati satkṛtya sa māṃ pṛcchatu pāṇḍavaḥ<BR>
12,055.009a	satyanityaḥ kṣamānityo jñānanityo 'tithipriyaḥ<BR>
12,055.009c	yo dadāti satāṃ nityaṃ sa māṃ pṛcchatu pāṇḍavaḥ<BR>
12,055.010a	ijyādhyayananityaś ca dharme ca nirataḥ sadā<BR>
12,055.010c	śāntaḥ śrutarahasyaś ca sa māṃ pṛcchatu pāṇḍavaḥ<BR>
12,055.011	vāsudeva uvāca<BR>
12,055.011a	lajjayā parayopeto dharmātmā sa yudhiṣṭhiraḥ<BR>
12,055.011c	abhiśāpabhayād bhīto bhavantaṃ nopasarpati<BR>
12,055.012a	lokasya kadanaṃ kṛtvā lokanātho viśāṃ pate<BR>
12,055.012c	abhiśāpabhayād bhīto bhavantaṃ nopasarpati<BR>
12,055.013a	pūjyān mānyāṃś ca bhaktāṃś ca gurūn saṃbandhibāndhavān<BR>
12,055.013c	arghyārhān iṣubhir hatvā bhavantaṃ nopasarpati<BR>
12,055.014	bhīṣma uvāca<BR>
12,055.014a	brāhmaṇānāṃ yathā dharmo dānam adhyayanaṃ tapaḥ<BR>
12,055.014c	kṣatriyāṇāṃ tathā kṛṣṇa samare dehapātanam<BR>
12,055.015a	pitṝn pitāmahān putrān gurūn saṃbandhibāndhavān<BR>
12,055.015c	mithyāpravṛttān yaḥ saṃkhye nihanyād dharma eva saḥ<BR>
12,055.016a	samayatyāgino lubdhān gurūn api ca keśava<BR>
12,055.016c	nihanti samare pāpān kṣatriyo yaḥ sa dharmavit<BR>
12,055.016d*0121_01	yo lobhān na samīkṣeta dharmasetuṃ sanātanam<BR>
12,055.016d*0121_02	nihanti yas taṃ samare kṣatriyo vai sa dharmavit<BR>
12,055.016d*0121_03	lohitodāṃ keśatṛṇāṃ gajaśailāṃ dhvajadrumām<BR>
12,055.016d*0121_04	mahīṃ karoti yuddheṣu kṣatriyo yaḥ sa dharmavit<BR>
12,055.017a	āhūtena raṇe nityaṃ yoddhavyaṃ kṣatrabandhunā<BR>
12,055.017c	dharmyaṃ svargyaṃ ca lokyaṃ ca yuddhaṃ hi manur abravīt<BR>
12,055.018	vaiśaṃpāyana uvāca<BR>
12,055.018a	evam uktas tu bhīṣmeṇa dharmarājo yudhiṣṭhiraḥ<BR>
12,055.018c	vinītavad upāgamya tasthau saṃdarśane 'grataḥ<BR>
12,055.019a	athāsya pādau jagrāha bhīṣmaś cābhinananda tam<BR>
12,055.019c	mūrdhni cainam upāghrāya niṣīdety abravīt tadā<BR>
12,055.020a	tam uvācātha gāṅgeya ṛṣabhaḥ sarvadhanvinām<BR>
12,055.020c	pṛccha māṃ tāta visrabdhaṃ mā bhais tvaṃ kurusattama<BR>
12,056.001	vaiśaṃpāyana uvāca<BR>
12,056.001a	praṇipatya hṛṣīkeśam abhivādya pitāmaham<BR>
12,056.001c	anumānya gurūn sarvān paryapṛcchad yudhiṣṭhiraḥ<BR>
12,056.002a	rājyaṃ vai paramo dharma iti dharmavido viduḥ<BR>
12,056.002c	mahāntam etaṃ bhāraṃ ca manye tad brūhi pārthiva<BR>
12,056.003a	rājadharmān viśeṣeṇa kathayasva pitāmaha<BR>
12,056.003c	sarvasya jīvalokasya rājadharmāḥ parāyaṇam<BR>
12,056.004a	trivargo 'tra samāsakto rājadharmeṣu kaurava<BR>
12,056.004c	mokṣadharmaś ca vispaṣṭaḥ sakalo 'tra samāhitaḥ<BR>
12,056.005a	yathā hi raśmayo 'śvasya dviradasyāṅkuśo yathā<BR>
12,056.005c	narendradharmo lokasya tathā pragrahaṇaṃ smṛtam<BR>
12,056.006a	atra vai saṃpramūḍhe tu dharme rājarṣisevite<BR>
12,056.006c	lokasya saṃsthā na bhavet sarvaṃ ca vyākulaṃ bhavet<BR>
12,056.007a	udayan hi yathā sūryo nāśayaty āsuraṃ tamaḥ<BR>
12,056.007c	rājadharmās tathālokyām ākṣipanty aśubhāṃ gatim<BR>
12,056.008a	tad agre rājadharmāṇām arthatattvaṃ pitāmaha<BR>
12,056.008c	prabrūhi bharataśreṣṭha tvaṃ hi buddhimatāṃ varaḥ<BR>
12,056.009a	āgamaś ca paras tvattaḥ sarveṣāṃ naḥ paraṃtapa<BR>
12,056.009c	bhavantaṃ hi paraṃ buddhau vāsudevo 'bhimanyate<BR>
12,056.010	bhīṣma uvāca<BR>
12,056.010a	namo dharmāya mahate namaḥ kṛṣṇāya vedhase<BR>
12,056.010c	brāhmaṇebhyo namaskṛtya dharmān vakṣyāmi śāśvatān<BR>
12,056.011a	śṛṇu kārtsnyena mattas tvaṃ rājadharmān yudhiṣṭhira<BR>
12,056.011c	nirucyamānān niyato yac cānyad abhivāñchasi<BR>
12,056.012a	ādāv eva kuruśreṣṭha rājñā rañjanakāmyayā<BR>
12,056.012c	devatānāṃ dvijānāṃ ca vartitavyaṃ yathāvidhi<BR>
12,056.013a	daivatāny arcayitvā hi brāhmaṇāṃś ca kurūdvaha<BR>
12,056.013c	ānṛṇyaṃ yāti dharmasya lokena ca sa mānyate<BR>
12,056.014a	utthāne ca sadā putra prayatethā yudhiṣṭhira<BR>
12,056.014c	na hy utthānam ṛte daivaṃ rājñām arthaprasiddhaye<BR>
12,056.015a	sādhāraṇaṃ dvayaṃ hy etad daivam utthānam eva ca<BR>
12,056.015c	pauruṣaṃ hi paraṃ manye daivaṃ niścityam ucyate<BR>
12,056.016a	vipanne ca samārambhe saṃtāpaṃ mā sma vai kṛthāḥ<BR>
12,056.016c	ghaṭate vinayas tāta rājñām eṣa nayaḥ paraḥ<BR>
12,056.017a	na hi satyād ṛte kiṃ cid rājñāṃ vai siddhikāraṇam<BR>
12,056.017c	satye hi rājā nirataḥ pretya ceha ca nandati<BR>
12,056.018a	ṛṣīṇām api rājendra satyam eva paraṃ dhanam<BR>
12,056.018c	tathā rājñaḥ paraṃ satyān nānyad viśvāsakāraṇam<BR>
12,056.019a	guṇavāñ śīlavān dānto mṛdur dharmyo jitendriyaḥ<BR>
12,056.019c	sudarśaḥ sthūlalakṣyaś ca na bhraśyeta sadā śriyaḥ<BR>
12,056.020a	ārjavaṃ sarvakāryeṣu śrayethāḥ kurunandana<BR>
12,056.020b*0122_01	ārjavena samāyuktā modante ṛṣayo divi<BR>
12,056.020c	punar nayavicāreṇa trayīsaṃvaraṇena ca<BR>
12,056.021a	mṛdur hi rājā satataṃ laṅghyo bhavati sarvaśaḥ<BR>
12,056.021c	tīkṣṇāc codvijate lokas tasmād ubhayam ācara<BR>
12,056.022a	adaṇḍyāś caiva te nityaṃ viprāḥ syur dadatāṃ vara<BR>
12,056.022c	bhūtam etat paraṃ loke brāhmaṇā nāma bhārata<BR>
12,056.023a	manunā cāpi rājendra gītau ślokau mahātmanā<BR>
12,056.023c	dharmeṣu sveṣu kauravya hṛdi tau kartum arhasi<BR>
12,056.024a	adbhyo 'gnir brahmataḥ kṣatram aśmano loham utthitam<BR>
12,056.024c	teṣāṃ sarvatragaṃ tejaḥ svāsu yoniṣu śāmyati<BR>
12,056.025a	ayo hanti yadāśmānam agniś cāpo 'bhipadyate<BR>
12,056.025c	brahma ca kṣatriyo dveṣṭi tadā sīdanti te trayaḥ<BR>
12,056.026a	etaj jñātvā mahārāja namasyā eva te dvijāḥ<BR>
12,056.026c	bhaumaṃ brahma dvijaśreṣṭhā dhārayanti śamānvitāḥ<BR>
12,056.027a	evaṃ caiva naravyāghra lokatantravighātakāḥ<BR>
12,056.027c	nigrāhyā eva satataṃ bāhubhyāṃ ye syur īdṛśāḥ<BR>
12,056.028a	ślokau cośanasā gītau purā tāta maharṣiṇā<BR>
12,056.028c	tau nibodha mahāprājña tvam ekāgramanā nṛpa<BR>
12,056.029a	udyamya śastram āyāntam api vedāntagaṃ raṇe<BR>
12,056.029c	nigṛhṇīyāt svadharmeṇa dharmāpekṣī nareśvaraḥ<BR>
12,056.030a	vinaśyamānaṃ dharmaṃ hi yo rakṣati sa dharmavit<BR>
12,056.030c	na tena bhrūṇahā sa syān manyus taṃ manum ṛcchati<BR>
12,056.031a	evaṃ caiva naraśreṣṭha rakṣyā eva dvijātayaḥ<BR>
12,056.031c	svaparāddhān api hi tān viṣayānte samutsṛjet<BR>
12,056.032a	abhiśastam api hy eṣāṃ kṛpāyīta viśāṃ pate<BR>
12,056.032c	brahmaghne gurutalpe ca bhrūṇahatye tathaiva ca<BR>
12,056.033a	rājadviṣṭe ca viprasya viṣayānte visarjanam<BR>
12,056.033b*0123_01	vapanaṃ draviṇādānaṃ svapuryāś ca visarjanam<BR>
12,056.033c	vidhīyate na śārīraṃ bhayam eṣāṃ kadā cana<BR>
12,056.034a	dayitāś ca narās te syur nityaṃ puruṣasattama<BR>
12,056.034c	na kośaḥ paramo hy anyo rājñāṃ puruṣasaṃcayāt<BR>
12,056.035a	durgeṣu ca mahārāja ṣaṭsu ye śāstraniścitāḥ<BR>
12,056.035c	sarveṣu teṣu manyante naradurgaṃ sudustaram<BR>
12,056.036a	tasmān nityaṃ dayā kāryā cāturvarṇye vipaścitā<BR>
12,056.036c	dharmātmā satyavāk caiva rājā rañjayati prajāḥ<BR>
12,056.037a	na ca kṣāntena te bhāvyaṃ nityaṃ puruṣasattama<BR>
12,056.037c	adharmyo hi mṛdū rājā kṣamāvān iva kuñjaraḥ<BR>
12,056.038a	bārhaspatye ca śāstre vai ślokā viniyatāḥ purā<BR>
12,056.038c	asminn arthe mahārāja tan me nigadataḥ śṛṇu<BR>
12,056.039a	kṣamamāṇaṃ nṛpaṃ nityaṃ nīcaḥ paribhavej janaḥ<BR>
12,056.039c	hastiyantā gajasyeva śira evārurukṣati<BR>
12,056.040a	tasmān naiva mṛdur nityaṃ tīkṣṇo vāpi bhaven nṛpaḥ<BR>
12,056.040c	vasante 'rka iva śrīmān na śīto na ca gharmadaḥ<BR>
12,056.041a	pratyakṣeṇānumānena tathaupamyopadeśataḥ<BR>
12,056.041c	parīkṣyās te mahārāja sve pare caiva sarvadā<BR>
12,056.042a	vyasanāni ca sarvāṇi tyajethā bhūridakṣiṇa<BR>
12,056.042c	na caiva na prayuñjīta saṅgaṃ tu parivarjayet<BR>
12,056.043a	nityaṃ hi vyasanī loke paribhūto bhavaty uta<BR>
12,056.043c	udvejayati lokaṃ cāpy atidveṣī mahīpatiḥ<BR>
12,056.044a	bhavitavyaṃ sadā rājñā garbhiṇīsahadharmiṇā<BR>
12,056.044c	kāraṇaṃ ca mahārāja śṛṇu yenedam iṣyate<BR>
12,056.045a	yathā hi garbhiṇī hitvā svaṃ priyaṃ manaso 'nugam<BR>
12,056.045c	garbhasya hitam ādhatte tathā rājñāpy asaṃśayam<BR>
12,056.046a	vartitavyaṃ kuruśreṣṭha nityaṃ dharmānuvartinā<BR>
12,056.046c	svaṃ priyaṃ samabhityajya yad yal lokahitaṃ bhavet<BR>
12,056.047a	na saṃtyājyaṃ ca te dhairyaṃ kadā cid api pāṇḍava<BR>
12,056.047c	dhīrasya spaṣṭadaṇḍasya na hy ājñā pratihanyate<BR>
12,056.048a	parihāsaś ca bhṛtyais te na nityaṃ vadatāṃ vara<BR>
12,056.048c	kartavyo rājaśārdūla doṣam atra hi me śṛṇu<BR>
12,056.049a	avamanyanti bhartāraṃ saṃharṣād upajīvinaḥ<BR>
12,056.049c	sve sthāne na ca tiṣṭhanti laṅghayanti hi tad vacaḥ<BR>
12,056.050a	preṣyamāṇā vikalpante guhyaṃ cāpy anuyuñjate<BR>
12,056.050c	ayācyaṃ caiva yācante 'bhojyāny āhārayanti ca<BR>
12,056.051a	krudhyanti paridīpyanti bhūmim adhyāsate 'sya ca<BR>
12,056.051c	utkocair vañcanābhiś ca kāryāṇy anuvihanti ca<BR>
12,056.052a	jarjaraṃ cāsya viṣayaṃ kurvanti pratirūpakaiḥ<BR>
12,056.052c	strīr akṣibhiś ca sajjante tulyaveṣā bhavanti ca<BR>
12,056.053a	vātaṃ ca ṣṭhīvanaṃ caiva kurvate cāsya saṃnidhau<BR>
12,056.053c	nirlajjā naraśārdūla vyāharanti ca tadvacaḥ<BR>
12,056.054a	hayaṃ vā dantinaṃ vāpi rathaṃ nṛpatisaṃmatam<BR>
12,056.054c	adhirohanty anādṛtya harṣule pārthive mṛdau<BR>
12,056.055a	idaṃ te duṣkaraṃ rājann idaṃ te durviceṣṭitam<BR>
12,056.055c	ity evaṃ suhṛdo nāma bruvanti pariṣadgatāḥ<BR>
12,056.056a	kruddhe cāsmin hasanty eva na ca hṛṣyanti pūjitāḥ<BR>
12,056.056c	saṃgharṣaśīlāś ca sadā bhavanty anyonyakāraṇāt<BR>
12,056.057a	visraṃsayanti mantraṃ ca vivṛṇvanti ca duṣkṛtam<BR>
12,056.057c	līlayā caiva kurvanti sāvajñās tasya śāsanam<BR>
12,056.057e	alaṃkaraṇabhojyaṃ ca tathā snānānulepanam<BR>
12,056.058a	helamānā naravyāghra svasthās tasyopaśṛṇvate<BR>
12,056.058c	nindanti svān adhīkārān saṃtyajanti ca bhārata<BR>
12,056.059a	na vṛttyā parituṣyanti rājadeyaṃ haranti ca<BR>
12,056.059c	krīḍituṃ tena cecchanti sasūtreṇeva pakṣiṇā<BR>
12,056.059e	asmatpraṇeyo rājeti loke caiva vadanty uta<BR>
12,056.060a	ete caivāpare caiva doṣāḥ prādurbhavanty uta<BR>
12,056.060c	nṛpatau mārdavopete harṣule ca yudhiṣṭhira<BR>
12,057.001	bhīṣma uvāca<BR>
12,057.001a	nityodyuktena vai rājñā bhavitavyaṃ yudhiṣṭhira<BR>
12,057.001c	praśāmyate ca rājā hi nārīvodyamavarjitaḥ<BR>
12,057.002a	bhagavān uśanā cāha ślokam atra viśāṃ pate<BR>
12,057.002c	tam ihaikamanā rājan gadatas tvaṃ nibodha me<BR>
12,057.003a	dvāv etau grasate bhūmiḥ sarpo bilaśayān iva<BR>
12,057.003c	rājānaṃ cāviroddhāraṃ brāhmaṇaṃ cāpravāsinam<BR>
12,057.004a	tad etan naraśārdūla hṛdi tvaṃ kartum arhasi<BR>
12,057.004c	saṃdheyān api saṃdhatsva virodhyāṃś ca virodhaya<BR>
12,057.004d*0124_01	svāmyamātyasuhṛtkośarāṣṭradurgabalāni ca<BR>
12,057.005a	saptāṅge yaś ca te rājye vaiparītyaṃ samācaret<BR>
12,057.005c	gurur vā yadi vā mitraṃ pratihantavya eva saḥ<BR>
12,057.006a	maruttena hi rājñāyaṃ gītaḥ ślokaḥ purātanaḥ<BR>
12,057.006c	rājyādhikāre rājendra bṛhaspatimataḥ purā<BR>
12,057.007a	guror apy avaliptasya kāryākāryam ajānataḥ<BR>
12,057.007c	utpathapratipannasya parityāgo vidhīyate<BR>
12,057.008a	bāhoḥ putreṇa rājñā ca sagareṇeha dhīmatā<BR>
12,057.008c	asamañjāḥ suto jyeṣṭhas tyaktaḥ paurahitaiṣiṇā<BR>
12,057.009a	asamañjāḥ sarayvāṃ prāk paurāṇāṃ bālakān nṛpa<BR>
12,057.009c	nyamajjayad ataḥ pitrā nirbhartsya sa vivāsitaḥ<BR>
12,057.010a	ṛṣiṇoddālakenāpi śvetaketur mahātapāḥ<BR>
12,057.010c	mithyā viprān upacaran saṃtyakto dayitaḥ sutaḥ<BR>
12,057.011a	lokarañjanam evātra rājñāṃ dharmaḥ sanātanaḥ<BR>
12,057.011c	satyasya rakṣaṇaṃ caiva vyavahārasya cārjavam<BR>
12,057.012a	na hiṃsyāt paravittāni deyaṃ kāle ca dāpayet<BR>
12,057.012c	vikrāntaḥ satyavāk kṣānto nṛpo na calate pathaḥ<BR>
12,057.013a	guptamantro jitakrodho śāstrārthagataniścayaḥ<BR>
12,057.013c	dharme cārthe ca kāme ca mokṣe ca satataṃ rataḥ<BR>
12,057.014a	trayyā saṃvṛtarandhraś ca rājā bhavitum arhati<BR>
12,057.014c	vṛjinasya narendrāṇāṃ nānyat saṃvaraṇāt param<BR>
12,057.015a	cāturvarṇyasya dharmāś ca rakṣitavyā mahīkṣitā<BR>
12,057.015c	dharmasaṃkararakṣā hi rājñāṃ dharmaḥ sanātanaḥ<BR>
12,057.016a	na viśvasec ca nṛpatir na cātyarthaṃ na viśvaset<BR>
12,057.016c	ṣāḍguṇyaguṇadoṣāṃś ca nityaṃ buddhyāvalokayet<BR>
12,057.017a	dviṭchidradarśī nṛpatir nityam eva praśasyate<BR>
12,057.017c	trivargaviditārthaś ca yuktacāropadhiś ca yaḥ<BR>
12,057.018a	kośasyopārjanaratir yamavaiśravaṇopamaḥ<BR>
12,057.018c	vettā ca daśavargasya sthānavṛddhikṣayātmanaḥ<BR>
12,057.019a	abhṛtānāṃ bhaved bhartā bhṛtānāṃ cānvavekṣakaḥ<BR>
12,057.019c	nṛpatiḥ sumukhaś ca syāt smitapūrvābhibhāṣitā<BR>
12,057.020a	upāsitā ca vṛddhānāṃ jitatandrīr alolupaḥ<BR>
12,057.020c	satāṃ vṛtte sthitamatiḥ santo hy ācāradarśinaḥ<BR>
12,057.021a	na cādadīta vittāni satāṃ hastāt kadā cana<BR>
12,057.021c	asadbhyas tu samādadyāt sadbhyaḥ saṃpratipādayet<BR>
12,057.022a	svayaṃ prahartādātā ca vaśyātmā vaśyasādhanaḥ<BR>
12,057.022c	kāle dātā ca bhoktā ca śuddhācāras tathaiva ca<BR>
12,057.023a	śūrān bhaktān asaṃhāryān kule jātān arogiṇaḥ<BR>
12,057.023c	śiṣṭāñ śiṣṭābhisaṃbandhān mānino nāvamāninaḥ<BR>
12,057.024a	vidyāvido lokavidaḥ paralokānvavekṣakān<BR>
12,057.024c	dharmeṣu niratān sādhūn acalān acalān iva<BR>
12,057.025a	sahāyān satataṃ kuryād rājā bhūtipuraskṛtaḥ<BR>
12,057.025c	tais tulyaś ca bhaved bhogaiś chatramātrājñayādhikaḥ<BR>
12,057.026a	pratyakṣā ca parokṣā ca vṛttiś cāsya bhavet sadā<BR>
12,057.026c	evaṃ kṛtvā narendro hi na khedam iha vindati<BR>
12,057.027a	sarvātiśaṅkī nṛpatir yaś ca sarvaharo bhavet<BR>
12,057.027c	sa kṣipram anṛjur lubdhaḥ svajanenaiva bādhyate<BR>
12,057.028a	śucis tu pṛthivīpālo lokacittagrahe rataḥ<BR>
12,057.028c	na pataty aribhir grastaḥ patitaś cāvatiṣṭhate<BR>
12,057.029a	akrodhano 'thāvyasanī mṛdudaṇḍo jitendriyaḥ<BR>
12,057.029c	rājā bhavati bhūtānāṃ viśvāsyo himavān iva<BR>
12,057.030a	prājño nyāyaguṇopetaḥ pararandhreṣu tatparaḥ<BR>
12,057.030c	sudarśaḥ sarvavarṇānāṃ nayāpanayavit tathā<BR>
12,057.031a	kṣiprakārī jitakrodhaḥ suprasādo mahāmanāḥ<BR>
12,057.031c	arogaprakṛtir yuktaḥ kriyāvān avikatthanaḥ<BR>
12,057.032a	ārabdhāny eva kāryāṇi na paryavasitāni ca<BR>
12,057.032c	yasya rājñaḥ pradṛśyante sa rājā rājasattamaḥ<BR>
12,057.033a	putrā iva pitur gehe viṣaye yasya mānavāḥ<BR>
12,057.033c	nirbhayā vicariṣyanti sa rājā rājasattamaḥ<BR>
12,057.034a	agūḍhavibhavā yasya paurā rāṣṭranivāsinaḥ<BR>
12,057.034c	nayāpanayavettāraḥ sa rājā rājasattamaḥ<BR>
12,057.035a	svakarmaniratā yasya janā viṣayavāsinaḥ<BR>
12,057.035c	asaṃghātaratā dāntāḥ pālyamānā yathāvidhi<BR>
12,057.036a	vaśyā neyā vinītāś ca na ca saṃgharṣaśīlinaḥ<BR>
12,057.036c	viṣaye dānarucayo narā yasya sa pārthivaḥ<BR>
12,057.037a	na yasya kūṭakapaṭaṃ na māyā na ca matsaraḥ<BR>
12,057.037c	viṣaye bhūmipālasya tasya dharmaḥ sanātanaḥ<BR>
12,057.038a	yaḥ satkaroti jñānāni neyaḥ paurahite rataḥ<BR>
12,057.038c	satāṃ dharmānugas tyāgī sa rājā rājyam arhati<BR>
12,057.039a	yasya cāraś ca mantraś ca nityaṃ caiva kṛtākṛte<BR>
12,057.039c	na jñāyate hi ripubhiḥ sa rājā rājyam arhati<BR>
12,057.040a	ślokaś cāyaṃ purā gīto bhārgaveṇa mahātmanā<BR>
12,057.040c	ākhyāte rāmacarite nṛpatiṃ prati bhārata<BR>
12,057.041a	rājānaṃ prathamaṃ vindet tato bhāryāṃ tato dhanam<BR>
12,057.041c	rājany asati lokasya kuto bhāryā kuto dhanam<BR>
12,057.042a	tad rājan rājasiṃhānāṃ nānyo dharmaḥ sanātanaḥ<BR>
12,057.042c	ṛte rakṣāṃ suvispaṣṭāṃ rakṣā lokasya dhāraṇam<BR>
12,057.043a	prācetasena manunā ślokau cemāv udāhṛtau<BR>
12,057.043c	rājadharmeṣu rājendra tāv ihaikamanāḥ śṛṇu<BR>
12,057.044a	ṣaḍ etān puruṣo jahyād bhinnāṃ nāvam ivārṇave<BR>
12,057.044c	apravaktāram ācāryam anadhīyānam ṛtvijam<BR>
12,057.045a	arakṣitāraṃ rājānaṃ bhāryāṃ cāpriyavādinīm<BR>
12,057.045c	grāmakāmaṃ ca gopālaṃ vanakāmaṃ ca nāpitam<BR>
12,058.000*0125_00	śrīvaiśaṃpāyanaḥ<BR>
12,058.000*0125_01	etāvad uktvā bhūyo 'pi bhīṣmaḥ kurupitāmahaḥ<BR>
12,058.000*0125_02	uvāca vacanaṃ dhīmān sarvataḥ sārasaṃgraham<BR>
12,058.001	bhīṣma uvāca<BR>
12,058.001a	etat te rājadharmāṇāṃ navanītaṃ yudhiṣṭhira<BR>
12,058.001c	bṛhaspatir hi bhagavān nānyaṃ dharmaṃ praśaṃsati<BR>
12,058.002a	viśālākṣaś ca bhagavān kāvyaś caiva mahātapāḥ<BR>
12,058.002c	sahasrākṣo mahendraś ca tathā prācetaso manuḥ<BR>
12,058.003a	bharadvājaś ca bhagavāṃs tathā gauraśirā muniḥ<BR>
12,058.003c	rājaśāstrapraṇetāro brahmaṇyā brahmavādinaḥ<BR>
12,058.004a	rakṣām eva praśaṃsanti dharmaṃ dharmabhṛtāṃ vara<BR>
12,058.004c	rājñāṃ rājīvatāmrākṣa sādhanaṃ cātra vai śṛṇu<BR>
12,058.005a	cāraś ca praṇidhiś caiva kāle dānam amatsaraḥ<BR>
12,058.005c	yuktyādānaṃ na cādānam ayogena yudhiṣṭhira<BR>
12,058.006a	satāṃ saṃgrahaṇaṃ śauryaṃ dākṣyaṃ satyaṃ prajāhitam<BR>
12,058.006c	anārjavair ārjavaiś ca śatrupakṣasya bhedanam<BR>
12,058.007a	sādhūnām aparityāgaḥ kulīnānāṃ ca dhāraṇam<BR>
12,058.007c	nicayaś ca niceyānāṃ sevā buddhimatām api<BR>
12,058.008a	balānāṃ harṣaṇaṃ nityaṃ prajānām anvavekṣaṇam<BR>
12,058.008c	kāryeṣv akhedaḥ kośasya tathaiva ca vivardhanam<BR>
12,058.009a	puraguptir aviśvāsaḥ paurasaṃghātabhedanam<BR>
12,058.009c	ketanānāṃ ca jīrṇānām avekṣā caiva sīdatām<BR>
12,058.010a	dvividhasya ca daṇḍasya prayogaḥ kālacoditaḥ<BR>
12,058.010c	arimadhyasthamitrāṇāṃ yathāvac cānvavekṣaṇam<BR>
12,058.011a	upajāpaś ca bhṛtyānām ātmanaḥ paradarśanāt<BR>
12,058.011c	aviśvāsaḥ svayaṃ caiva parasyāśvāsanaṃ tathā<BR>
12,058.012a	nītidharmānusaraṇaṃ nityam utthānam eva ca<BR>
12,058.012c	ripūṇām anavajñānaṃ nityaṃ cānāryavarjanam<BR>
12,058.013a	utthānaṃ hi narendrāṇāṃ bṛhaspatir abhāṣata<BR>
12,058.013c	rājadharmasya yan mūlaṃ ślokāṃś cātra nibodha me<BR>
12,058.014a	utthānenāmṛtaṃ labdham utthānenāsurā hatāḥ<BR>
12,058.014c	utthānena mahendreṇa śraiṣṭhyaṃ prāptaṃ divīha ca<BR>
12,058.015a	utthānadhīraḥ puruṣo vāgdhīrān adhitiṣṭhati<BR>
12,058.015c	utthānadhīraṃ vāgdhīrā ramayanta upāsate<BR>
12,058.016a	utthānahīno rājā hi buddhimān api nityaśaḥ<BR>
12,058.016c	dharṣaṇīyo ripūṇāṃ syād bhujaṃga iva nirviṣaḥ<BR>
12,058.017a	na ca śatrur avajñeyo durbalo 'pi balīyasā<BR>
12,058.017c	alpo 'pi hi dahaty agnir viṣam alpaṃ hinasti ca<BR>
12,058.018a	ekāśvenāpi saṃbhūtaḥ śatrur durgasamāśritaḥ<BR>
12,058.018c	taṃ taṃ tāpayate deśam api rājñaḥ samṛddhinaḥ<BR>
12,058.019a	rājño rahasyaṃ yad vākyaṃ jayārthaṃ lokasaṃgrahaḥ<BR>
12,058.019c	hṛdi yac cāsya jihmaṃ syāt kāraṇārthaṃ ca yad bhavet<BR>
12,058.020a	yac cāsya kāryaṃ vṛjinam ārjavenaiva dhāryate<BR>
12,058.020c	dambhanārthāya lokasya dharmiṣṭhām ācaret kriyām<BR>
12,058.021a	rājyaṃ hi sumahat tantraṃ durdhāryam akṛtātmabhiḥ<BR>
12,058.021c	na śakyaṃ mṛdunā voḍhum āghātasthānam uttamam<BR>
12,058.022a	rājyaṃ sarvāmiṣaṃ nityam ārjaveneha dhāryate<BR>
12,058.022c	tasmān miśreṇa satataṃ vartitavyaṃ yudhiṣṭhira<BR>
12,058.023a	yady apy asya vipattiḥ syād rakṣamāṇasya vai prajāḥ<BR>
12,058.023c	so 'py asya vipulo dharma evaṃvṛttā hi bhūmipāḥ<BR>
12,058.024a	eṣa te rājadharmāṇāṃ leśaḥ samanuvarṇitaḥ<BR>
12,058.024c	bhūyas te yatra saṃdehas tad brūhi vadatāṃ vara<BR>
12,058.025	vaiśaṃpāyana uvāca<BR>
12,058.025a	tato vyāsaś ca bhagavān devasthāno 'śmanā saha<BR>
12,058.025c	vāsudevaḥ kṛpaś caiva sātyakiḥ saṃjayas tathā<BR>
12,058.026a	sādhu sādhv iti saṃhṛṣṭāḥ puṣyamāṇair ivānanaiḥ<BR>
12,058.026c	astuvaṃs te naravyāghraṃ bhīṣmaṃ dharmabhṛtāṃ varam<BR>
12,058.027a	tato dīnamanā bhīṣmam uvāca kurusattamaḥ<BR>
12,058.027c	netrābhyām aśrupūrṇābhyāṃ pādau tasya śanaiḥ spṛśan<BR>
12,058.028a	śva idānīṃ svasaṃdehaṃ prakṣyāmi tvaṃ pitāmaha<BR>
12,058.028c	upaiti savitāpy astaṃ rasam āpīya pārthivam<BR>
12,058.029a	tato dvijātīn abhivādya keśavaḥ; kṛpaś ca te caiva yudhiṣṭhirādayaḥ<BR>
12,058.029c	pradakṣiṇīkṛtya mahānadīsutaṃ; tato rathān āruruhur mudā yutāḥ<BR>
12,058.030a	dṛṣadvatīṃ cāpy avagāhya suvratāḥ; kṛtodakāryāḥ kṛtajapyamaṅgalāḥ<BR>
12,058.030c	upāsya saṃdhyāṃ vidhivat paraṃtapās; tataḥ puraṃ te viviśur gajāhvayam<BR>
12,059.001	vaiśaṃpāyana uvāca<BR>
12,059.001a	tataḥ kālyaṃ samutthāya kṛtapaurvāhṇikakriyāḥ<BR>
12,059.001c	yayus te nagarākārai rathaiḥ pāṇḍavayādavāḥ<BR>
12,059.002a	prapadya ca kurukṣetraṃ bhīṣmam āsādya cānagham<BR>
12,059.002c	sukhāṃ ca rajanīṃ pṛṣṭvā gāṅgeyaṃ rathināṃ varam<BR>
12,059.003a	vyāsādīn abhivādyarṣīn sarvais taiś cābhinanditāḥ<BR>
12,059.003c	niṣedur abhito bhīṣmaṃ parivārya samantataḥ<BR>
12,059.004a	tato rājā mahātejā dharmarājo yudhiṣṭhiraḥ<BR>
12,059.004c	abravīt prāñjalir bhīṣmaṃ pratipūjyābhivādya ca<BR>
12,059.005a	ya eṣa rājā-rājeti śabdaś carati bhārata<BR>
12,059.005c	katham eṣa samutpannas tan me brūhi pitāmaha<BR>
12,059.006a	tulyapāṇiśirogrīvas tulyabuddhīndriyātmakaḥ<BR>
12,059.006c	tulyaduḥkhasukhātmā ca tulyapṛṣṭhabhujodaraḥ<BR>
12,059.007a	tulyaśukrāsthimajjaś ca tulyamāṃsāsṛg eva ca<BR>
12,059.007c	niḥśvāsocchvāsatulyaś ca tulyaprāṇaśarīravān<BR>
12,059.008a	samānajanmamaraṇaḥ samaḥ sarvaguṇair nṛṇām<BR>
12,059.008c	viśiṣṭabuddhīñ śūrāṃś ca katham eko 'dhitiṣṭhati<BR>
12,059.009a	katham eko mahīṃ kṛtsnāṃ vīraśūrāryasaṃkulām<BR>
12,059.009c	rakṣaty api ca loko 'sya prasādam abhivāñchati<BR>
12,059.010a	ekasya ca prasādena kṛtsno lokaḥ prasīdati<BR>
12,059.010c	vyākulenākulaḥ sarvo bhavatīti viniścayaḥ<BR>
12,059.011a	etad icchāmy ahaṃ sarvaṃ tattvena bharatarṣabha<BR>
12,059.011c	śrotuṃ tan me yathātattvaṃ prabrūhi vadatāṃ vara<BR>
12,059.012a	naitat kāraṇam alpaṃ hi bhaviṣyati viśāṃ pate<BR>
12,059.012c	yad ekasmiñ jagat sarvaṃ devavad yāti saṃnatim<BR>
12,059.013	bhīṣma uvāca<BR>
12,059.013a	niyatas tvaṃ naraśreṣṭha śṛṇu sarvam aśeṣataḥ<BR>
12,059.013c	yathā rājyaṃ samutpannam ādau kṛtayuge 'bhavat<BR>
12,059.014a	naiva rājyaṃ na rājāsīn na daṇḍo na ca dāṇḍikaḥ<BR>
12,059.014c	dharmeṇaiva prajāḥ sarvā rakṣanti ca parasparam<BR>
12,059.015a	pālayānās tathānyonyaṃ narā dharmeṇa bhārata<BR>
12,059.015c	khedaṃ paramam ājagmus tatas tān moha āviśat<BR>
12,059.016a	te mohavaśam āpannā mānavā manujarṣabha<BR>
12,059.016c	pratipattivimohāc ca dharmas teṣām anīnaśat<BR>
12,059.017a	naṣṭāyāṃ pratipattau tu mohavaśyā narās tadā<BR>
12,059.017c	lobhasya vaśam āpannāḥ sarve bhāratasattama<BR>
12,059.018a	aprāptasyābhimarśaṃ tu kurvanto manujās tataḥ<BR>
12,059.018c	kāmo nāmāparas tatra samapadyata vai prabho<BR>
12,059.019a	tāṃs tu kāmavaśaṃ prāptān rāgo nāma samaspṛśat<BR>
12,059.019c	raktāś ca nābhyajānanta kāryākāryaṃ yudhiṣṭhira<BR>
12,059.020a	agamyāgamanaṃ caiva vācyāvācyaṃ tathaiva ca<BR>
12,059.020c	bhakṣyābhakṣyaṃ ca rājendra doṣādoṣaṃ ca nātyajan<BR>
12,059.021a	viplute naraloke 'smiṃs tato brahma nanāśa ha<BR>
12,059.021c	nāśāc ca brahmaṇo rājan dharmo nāśam athāgamat<BR>
12,059.022a	naṣṭe brahmaṇi dharme ca devās trāsam athāgaman<BR>
12,059.022c	te trastā naraśārdūla brahmāṇaṃ śaraṇaṃ yayuḥ<BR>
12,059.023a	prapadya bhagavantaṃ te devā lokapitāmaham<BR>
12,059.023c	ūcuḥ prāñjalayaḥ sarve duḥkhaśokabhayārditāḥ<BR>
12,059.024a	bhagavan naralokasthaṃ naṣṭaṃ brahma sanātanam<BR>
12,059.024c	lobhamohādibhir bhāvais tato no bhayam āviśat<BR>
12,059.025a	brahmaṇaś ca praṇāśena dharmo 'py anaśad īśvara<BR>
12,059.025c	tataḥ sma samatāṃ yātā martyais tribhuvaneśvara<BR>
12,059.026a	adho hi varṣam asmākaṃ martyās tūrdhvapravarṣiṇaḥ<BR>
12,059.026c	kriyāvyuparamāt teṣāṃ tato 'gacchāma saṃśayam<BR>
12,059.027a	atra niḥśreyasaṃ yan nas tad dhyāyasva pitāmaha<BR>
12,059.027c	tvatprabhāvasamuttho 'sau prabhāvo no vinaśyati<BR>
12,059.028a	tān uvāca surān sarvān svayaṃbhūr bhagavāṃs tataḥ<BR>
12,059.028c	śreyo 'haṃ cintayiṣyāmi vyetu vo bhīḥ surarṣabhāḥ<BR>
12,059.029a	tato 'dhyāyasahasrāṇāṃ śataṃ cakre svabuddhijam<BR>
12,059.029c	yatra dharmas tathaivārthaḥ kāmaś caivānuvarṇitaḥ<BR>
12,059.030a	trivarga iti vikhyāto gaṇa eṣa svayaṃbhuvā<BR>
12,059.030c	caturtho mokṣa ity eva pṛthagarthaḥ pṛthaggaṇaḥ<BR>
12,059.031a	mokṣasyāpi trivargo 'nyaḥ proktaḥ sattvaṃ rajas tamaḥ<BR>
12,059.031c	sthānaṃ vṛddhiḥ kṣayaś caiva trivargaś caiva daṇḍajaḥ<BR>
12,059.032a	ātmā deśaś ca kālaś cāpy upāyāḥ kṛtyam eva ca<BR>
12,059.032c	sahāyāḥ kāraṇaṃ caiva ṣaḍvargo nītijaḥ smṛtaḥ<BR>
12,059.033a	trayī cānvīkṣikī caiva vārtā ca bharatarṣabha<BR>
12,059.033c	daṇḍanītiś ca vipulā vidyās tatra nidarśitāḥ<BR>
12,059.034a	amātyarakṣāpraṇidhī rājaputrasya rakṣaṇam<BR>
12,059.034c	cāraś ca vividhopāyaḥ praṇidhiś ca pṛthagvidhaḥ<BR>
12,059.035a	sāma copapradānaṃ ca bhedo daṇḍaś ca pāṇḍava<BR>
12,059.035c	upekṣā pañcamī cātra kārtsnyena samudāhṛtā<BR>
12,059.036a	mantraś ca varṇitaḥ kṛtsnas tathā bhedārtha eva ca<BR>
12,059.036c	vibhraṃśaś caiva mantrasya siddhyasiddhyoś ca yat phalam<BR>
12,059.037a	saṃdhiś ca vividhābhikhyo hīno madhyas tathottamaḥ<BR>
12,059.037c	bhayasatkāravittākhyaḥ kārtsnyena parivarṇitaḥ<BR>
12,059.038a	yātrākālāś ca catvāras trivargasya ca vistaraḥ<BR>
12,059.038c	vijayo dharmayuktaś ca tathārthavijayaś ca ha<BR>
12,059.039a	āsuraś caiva vijayas tathā kārtsnyena varṇitaḥ<BR>
12,059.039c	lakṣaṇaṃ pañcavargasya trividhaṃ cātra varṇitam<BR>
12,059.040a	prakāśaś cāprakāśaś ca daṇḍo 'tha pariśabditaḥ<BR>
12,059.040c	prakāśo 'ṣṭavidhas tatra guhyas tu bahuvistaraḥ<BR>
12,059.041a	rathā nāgā hayāś caiva pādātāś caiva pāṇḍava<BR>
12,059.041c	viṣṭir nāvaś carāś caiva deśikāḥ pathi cāṣṭakam<BR>
12,059.042a	aṅgāny etāni kauravya prakāśāni balasya tu<BR>
12,059.042c	jaṅgamājaṅgamāś coktāś cūrṇayogā viṣādayaḥ<BR>
12,059.043a	sparśe cābhyavahārye cāpy upāṃśur vividhaḥ smṛtaḥ<BR>
12,059.043b*0126_01	krīḍāpūrve raṇe dyūte visrambheṇa samanvitam<BR>
12,059.043b*0126_02	uktaṃ kaitavyam ity etad upāyo navamo budhaiḥ<BR>
12,059.043b*0126_03	upekṣā sarvakāryeṣu karmaṇāṃ karaṇeṣu ca<BR>
12,059.043b*0126_04	aniṣṭānāṃ samutthāne trivargo naśyate yayā<BR>
12,059.043b*0126_05	indrajālādikā māyā vāgjīvanakuśīlavaiḥ<BR>
12,059.043b*0126_06	sunimittair durnimittair utpātaiś ca samanvitam<BR>
12,059.043b*0126_07	ḍambho liṅgaṃ samāśritya śatruvarge prayujyate<BR>
12,059.043b*0126_08	śāṭhyaṃ niśceṣṭatā proktā cittadoṣapradūṣikā<BR>
12,059.043c	arir mitram udāsīna ity ete 'py anuvarṇitāḥ<BR>
12,059.044a	kṛtsnā mārgaguṇāś caiva tathā bhūmiguṇāś ca ha<BR>
12,059.044c	ātmarakṣaṇam āśvāsaḥ spaśānāṃ cānvavekṣaṇam<BR>
12,059.045a	kalpanā vividhāś cāpi nṛnāgarathavājinām<BR>
12,059.045c	vyūhāś ca vividhābhikhyā vicitraṃ yuddhakauśalam<BR>
12,059.046a	utpātāś ca nipātāś ca suyuddhaṃ supalāyanam<BR>
12,059.046c	śastrāṇāṃ pāyanajñānaṃ tathaiva bharatarṣabha<BR>
12,059.047a	balavyasanamuktaṃ ca tathaiva balaharṣaṇam<BR>
12,059.047c	pīḍanāskandakālaś ca bhayakālaś ca pāṇḍava<BR>
12,059.048a	tathā khātavidhānaṃ ca yogasaṃcāra eva ca<BR>
12,059.048c	caurāṭavyabalaiś cograiḥ pararāṣṭrasya pīḍanam<BR>
12,059.049a	agnidair garadaiś caiva pratirūpakacārakaiḥ<BR>
12,059.049c	śreṇimukhyopajāpena vīrudhaś chedanena ca<BR>
12,059.050a	dūṣaṇena ca nāgānām āśaṅkājananena ca<BR>
12,059.050c	ārodhanena bhaktasya pathaś copārjanena ca<BR>
12,059.051a	saptāṅgasya ca rājyasya hrāsavṛddhisamañjasam<BR>
12,059.051c	dūtasāmarthyayogaś ca rāṣṭrasya ca vivardhanam<BR>
12,059.052a	arimadhyasthamitrāṇāṃ samyak coktaṃ prapañcanam<BR>
12,059.052c	avamardaḥ pratīghātas tathaiva ca balīyasām<BR>
12,059.053a	vyavahāraḥ susūkṣmaś ca tathā kaṇṭakaśodhanam<BR>
12,059.053c	śamo vyāyāmayogaś ca yogo dravyasya saṃcayaḥ<BR>
12,059.054a	abhṛtānāṃ ca bharaṇaṃ bhṛtānāṃ cānvavekṣaṇam<BR>
12,059.054c	arthakāle pradānaṃ ca vyasaneṣv aprasaṅgitā<BR>
12,059.055a	tathā rājaguṇāś caiva senāpatiguṇāś ca ye<BR>
12,059.055c	kāraṇasya ca kartuś ca guṇadoṣās tathaiva ca<BR>
12,059.056a	duṣṭeṅgitaṃ ca vividhaṃ vṛttiś caivānujīvinām<BR>
12,059.056c	śaṅkitatvaṃ ca sarvasya pramādasya ca varjanam<BR>
12,059.057a	alabdhalipsā labdhasya tathaiva ca vivardhanam<BR>
12,059.057c	pradānaṃ ca vivṛddhasya pātrebhyo vidhivat tathā<BR>
12,059.058a	visargo 'rthasya dharmārtham arthārthaṃ kāmahetunā<BR>
12,059.058c	caturtho vyasanāghāte tathaivātrānuvarṇitaḥ<BR>
12,059.059a	krodhajāni tathogrāṇi kāmajāni tathaiva ca<BR>
12,059.059c	daśoktāni kuruśreṣṭha vyasanāny atra caiva ha<BR>
12,059.060a	mṛgayākṣās tathā pānaṃ striyaś ca bharatarṣabha<BR>
12,059.060c	kāmajāny āhur ācāryāḥ proktānīha svayaṃbhuvā<BR>
12,059.061a	vākpāruṣyaṃ tathogratvaṃ daṇḍapāruṣyam eva ca<BR>
12,059.061c	ātmano nigrahas tyāgo 'thārthadūṣaṇam eva ca<BR>
12,059.062a	yantrāṇi vividhāny eva kriyās teṣāṃ ca varṇitāḥ<BR>
12,059.062c	avamardaḥ pratīghātaḥ ketanānāṃ ca bhañjanam<BR>
12,059.063a	caityadrumāṇām āmardo rodhaḥkarmāntanāśanam<BR>
12,059.063c	apaskaro 'tha gamanaṃ tathopāsyā ca varṇitā<BR>
12,059.064a	paṇavānakaśaṅkhānāṃ bherīṇāṃ ca yudhāṃ vara<BR>
12,059.064c	upārjanaṃ ca dravyāṇāṃ paramarma ca tāni ṣaṭ<BR>
12,059.065a	labdhasya ca praśamanaṃ satāṃ caiva hi pūjanam<BR>
12,059.065c	vidvadbhir ekībhāvaś ca prātarhomavidhijñatā<BR>
12,059.066a	maṅgalālambhanaṃ caiva śarīrasya pratikriyā<BR>
12,059.066c	āhārayojanaṃ caiva nityam āstikyam eva ca<BR>
12,059.067a	ekena ca yathottheyaṃ satyatvaṃ madhurā giraḥ<BR>
12,059.067c	utsavānāṃ samājānāṃ kriyāḥ ketanajās tathā<BR>
12,059.068a	pratyakṣā ca parokṣā ca sarvādhikaraṇeṣu ca<BR>
12,059.068c	vṛttir bharataśārdūla nityaṃ caivānvavekṣaṇam<BR>
12,059.069a	adaṇḍyatvaṃ ca viprāṇāṃ yuktyā daṇḍanipātanam<BR>
12,059.069c	anujīvisvajātibhyo guṇeṣu parirakṣaṇam<BR>
12,059.070a	rakṣaṇaṃ caiva paurāṇāṃ svarāṣṭrasya vivardhanam<BR>
12,059.070c	maṇḍalasthā ca yā cintā rājan dvādaśarājikā<BR>
12,059.071a	dvāsaptatimatiś caiva proktā yā ca svayaṃbhuvā<BR>
12,059.071c	deśajātikulānāṃ ca dharmāḥ samanuvarṇitāḥ<BR>
12,059.072a	dharmaś cārthaś ca kāmaś ca mokṣaś cātrānuvarṇitaḥ<BR>
12,059.072c	upāyaś cārthalipsā ca vividhā bhūridakṣiṇāḥ<BR>
12,059.073a	mūlakarmakriyā cātra māyā yogaś ca varṇitaḥ<BR>
12,059.073c	dūṣaṇaṃ srotasām atra varṇitaṃ ca sthirāmbhasām<BR>
12,059.074a	yair yair upāyair lokaś ca na caled āryavartmanaḥ<BR>
12,059.074c	tat sarvaṃ rājaśārdūla nītiśāstre 'nuvarṇitam<BR>
12,059.075a	etat kṛtvā śubhaṃ śāstraṃ tataḥ sa bhagavān prabhuḥ<BR>
12,059.075c	devān uvāca saṃhṛṣṭaḥ sarvāñ śakrapurogamān<BR>
12,059.076a	upakārāya lokasya trivargasthāpanāya ca<BR>
12,059.076c	navanītaṃ sarasvatyā buddhir eṣā prabhāvitā<BR>
12,059.077a	daṇḍena sahitā hy eṣā lokarakṣaṇakārikā<BR>
12,059.077c	nigrahānugraharatā lokān anu cariṣyati<BR>
12,059.078a	daṇḍena nīyate ceyaṃ daṇḍaṃ nayati cāpy uta<BR>
12,059.078c	daṇḍanītir iti proktā trīṃl lokān anuvartate<BR>
12,059.079a	ṣāḍguṇyaguṇasāraiṣā sthāsyaty agre mahātmasu<BR>
12,059.079c	mahattvāt tasya daṇḍasya nītir vispaṣṭalakṣaṇā<BR>
12,059.080a	nayacāraś ca vipulo yena sarvam idaṃ tatam<BR>
12,059.080c	āgamaś ca purāṇānāṃ maharṣīṇāṃ ca saṃbhavaḥ<BR>
12,059.081a	tīrthavaṃśaś ca vaṃśaś ca nakṣatrāṇāṃ yudhiṣṭhira<BR>
12,059.081c	sakalaṃ cāturāśramyaṃ cāturhotraṃ tathaiva ca<BR>
12,059.082a	cāturvarṇyaṃ tathaivātra cāturvedyaṃ ca varṇitam<BR>
12,059.082c	itihāsopavedāś ca nyāyaḥ kṛtsnaś ca varṇitaḥ<BR>
12,059.083a	tapo jñānam ahiṃsā ca satyāsatye nayaḥ paraḥ<BR>
12,059.083c	vṛddhopasevā dānaṃ ca śaucam utthānam eva ca<BR>
12,059.084a	sarvabhūtānukampā ca sarvam atropavarṇitam<BR>
12,059.084c	bhuvi vācogataṃ yac ca tac ca sarvaṃ samarpitam<BR>
12,059.085a	tasmin paitāmahe śāstre pāṇḍavaitad asaṃśayam<BR>
12,059.085c	dharmārthakāmamokṣāś ca sakalā hy atra śabditāḥ<BR>
12,059.086a	tatas tāṃ bhagavān nītiṃ pūrvaṃ jagrāha śaṃkaraḥ<BR>
12,059.086c	bahurūpo viśālākṣaḥ śivaḥ sthāṇur umāpatiḥ<BR>
12,059.086d*0127_01	anādinidhano devaś caitanyādisamanvitaḥ<BR>
12,059.086d*0127_02	jñānāni ca vaśe yasya tārakādīny aśeṣataḥ<BR>
12,059.086d*0127_03	aṇimādiguṇopetam aiśvaryaṃ na ca kṛtrimam<BR>
12,059.086d*0127_04	tuṣṭyarthaṃ brahmaṇaḥ putro lalāṭād utthitaḥ prabhuḥ<BR>
12,059.086d*0127_05	arudat sasvanaṃ ghoraṃ jagataḥ prabhur avyayaḥ<BR>
12,059.086d*0127_06	jāyamānaḥ pitā putre putraḥ pitari caiva hi<BR>
12,059.086d*0127_07	buddhiṃ viśvasṛje dattvā brahmāṇḍaṃ yena nirmitam<BR>
12,059.086d*0127_08	yasmin hiraṇmayo haṃsaḥ śakuniḥ samapadyata<BR>
12,059.086d*0127_09	kartā sarvasya lokasya brahmā lokapitāmahaḥ<BR>
12,059.086d*0127_10	sa devaḥ sarvabhūtātmā mahādevaḥ sanātanaḥ<BR>
12,059.086d*0127_11	asaṃkhyātasahasrāṇāṃ rudrāṇāṃ sthānam avyayam<BR>
12,059.087a	yugānām āyuṣo hrāsaṃ vijñāya bhagavāñ śivaḥ<BR>
12,059.087c	saṃcikṣepa tataḥ śāstraṃ mahārthaṃ brahmaṇā kṛtam<BR>
12,059.088a	vaiśālākṣam iti proktaṃ tad indraḥ pratyapadyata<BR>
12,059.088c	daśādhyāyasahasrāṇi subrahmaṇyo mahātapāḥ<BR>
12,059.089a	bhagavān api tac chāstraṃ saṃcikṣepa puraṃdaraḥ<BR>
12,059.089a*0128_01	**** **** devāt prāpya maheśvarāt<BR>
12,059.089a*0128_02	prajānāṃ hitam anvicchan<BR>
12,059.089c	sahasraiḥ pañcabhis tāta yad uktaṃ bāhudantakam<BR>
12,059.090a	adhyāyānāṃ sahasrais tu tribhir eva bṛhaspatiḥ<BR>
12,059.090c	saṃcikṣepeśvaro buddhyā bārhaspatyaṃ tad ucyate<BR>
12,059.091a	adhyāyānāṃ sahasreṇa kāvyaḥ saṃkṣepam abravīt<BR>
12,059.091c	tac chāstram amitaprajño yogācāryo mahātapāḥ<BR>
12,059.092a	evaṃ lokānurodhena śāstram etan maharṣibhiḥ<BR>
12,059.092c	saṃkṣiptam āyur vijñāya martyānāṃ hrāsi pāṇḍava<BR>
12,059.093a	atha devāḥ samāgamya viṣṇum ūcuḥ prajāpatim<BR>
12,059.093c	eko yo 'rhati martyebhyaḥ śraiṣṭhyaṃ taṃ vai samādiśa<BR>
12,059.094a	tataḥ saṃcintya bhagavān devo nārāyaṇaḥ prabhuḥ<BR>
12,059.094c	taijasaṃ vai virajasaṃ so 'sṛjan mānasaṃ sutam<BR>
12,059.095a	virajās tu mahābhāga vibhutvaṃ bhuvi naicchata<BR>
12,059.095c	nyāsāyaivābhavad buddhiḥ praṇītā tasya pāṇḍava<BR>
12,059.096a	kīrtimāṃs tasya putro 'bhūt so 'pi pañcātigo 'bhavat<BR>
12,059.096c	kardamas tasya ca sutaḥ so 'py atapyan mahat tapaḥ<BR>
12,059.097a	prajāpateḥ kardamasya anaṅgo nāma vai sutaḥ<BR>
12,059.097c	prajānāṃ rakṣitā sādhur daṇḍanītiviśāradaḥ<BR>
12,059.098a	anaṅgaputro 'tibalo nītimān adhigamya vai<BR>
12,059.098c	abhipede mahīrājyam athendriyavaśo 'bhavat<BR>
12,059.098d*0129_01	prāpya nārīṃ mahābhāgāṃ rūpiṇīṃ kāmamohitaḥ<BR>
12,059.098d*0129_02	saubhāgyena ca saṃpannāṃ guṇaiś cānuttamāṃ satīm<BR>
12,059.099a	mṛtyos tu duhitā rājan sunīthā nāma mānasī<BR>
12,059.099c	prakhyātā triṣu lokeṣu yā sā venam ajījanat<BR>
12,059.100a	taṃ prajāsu vidharmāṇaṃ rāgadveṣavaśānugam<BR>
12,059.100c	mantrapūtaiḥ kuśair jaghnur ṛṣayo brahmavādinaḥ<BR>
12,059.101a	mamanthur dakṣiṇaṃ corum ṛṣayas tasya mantrataḥ<BR>
12,059.101c	tato 'sya vikṛto jajñe hrasvāṅgaḥ puruṣo bhuvi<BR>
12,059.102a	dagdhasthāṇupratīkāśo raktākṣaḥ kṛṣṇamūrdhajaḥ<BR>
12,059.102c	niṣīdety evam ūcus tam ṛṣayo brahmavādinaḥ<BR>
12,059.103a	tasmān niṣādāḥ saṃbhūtāḥ krūrāḥ śailavanāśrayāḥ<BR>
12,059.103c	ye cānye vindhyanilayā mlecchāḥ śatasahasraśaḥ<BR>
12,059.104a	bhūyo 'sya dakṣiṇaṃ pāṇiṃ mamanthus te maharṣayaḥ<BR>
12,059.104c	tataḥ puruṣa utpanno rūpeṇendra ivāparaḥ<BR>
12,059.105a	kavacī baddhanistriṃśaḥ saśaraḥ saśarāsanaḥ<BR>
12,059.105c	vedavedāṅgavic caiva dhanurvede ca pāragaḥ<BR>
12,059.106a	taṃ daṇḍanītiḥ sakalā śritā rājan narottamam<BR>
12,059.106c	tataḥ sa prāñjalir vainyo maharṣīṃs tān uvāca ha<BR>
12,059.107a	susūkṣmā me samutpannā buddhir dharmārthadarśinī<BR>
12,059.107c	anayā kiṃ mayā kāryaṃ tan me tattvena śaṃsata<BR>
12,059.108a	yan māṃ bhavanto vakṣyanti kāryam arthasamanvitam<BR>
12,059.108c	tad ahaṃ vai kariṣyāmi nātra kāryā vicāraṇā<BR>
12,059.109a	tam ūcur atha devās te te caiva paramarṣayaḥ<BR>
12,059.109c	niyato yatra dharmo vai tam aśaṅkaḥ samācara<BR>
12,059.110a	priyāpriye parityajya samaḥ sarveṣu jantuṣu<BR>
12,059.110c	kāmakrodhau ca lobhaṃ ca mānaṃ cotsṛjya dūrataḥ<BR>
12,059.111a	yaś ca dharmāt pravicalel loke kaś cana mānavaḥ<BR>
12,059.111c	nigrāhyas te sa bāhubhyāṃ śaśvad dharmam avekṣataḥ<BR>
12,059.112a	pratijñāṃ cādhirohasva manasā karmaṇā girā<BR>
12,059.112c	pālayiṣyāmy ahaṃ bhaumaṃ brahma ity eva cāsakṛt<BR>
12,059.113a	yaś cātra dharmanīty ukto daṇḍanītivyapāśrayaḥ<BR>
12,059.113c	tam aśaṅkaḥ kariṣyāmi svavaśo na kadā cana<BR>
12,059.114a	adaṇḍyā me dvijāś ceti pratijānīṣva cābhibho<BR>
12,059.114c	lokaṃ ca saṃkarāt kṛtsnāt trātāsmīti paraṃtapa<BR>
12,059.115a	vainyas tatas tān uvāca devān ṛṣipurogamān<BR>
12,059.115c	brāhmaṇā me sahāyāś ced evam astu surarṣabhāḥ<BR>
12,059.116a	evam astv iti vainyas tu tair ukto brahmavādibhiḥ<BR>
12,059.116c	purodhāś cābhavat tasya śukro brahmamayo nidhiḥ<BR>
12,059.117a	mantriṇo vālakhilyās tu sārasvatyo gaṇo hy abhūt<BR>
12,059.117c	maharṣir bhagavān gargas tasya sāṃvatsaro 'bhavat<BR>
12,059.118a	ātmanāṣṭama ity eva śrutir eṣā parā nṛṣu<BR>
12,059.118c	utpannau bandinau cāsya tatpūrvau sūtamāgadhau<BR>
12,059.118d*0130_01	tayoḥ prīto dadau rājā pṛthur vainyaḥ pratāpavān<BR>
12,059.118d*0130_02	anūpadeśaṃ sūtāya magadhaṃ māgadhāya ca<BR>
12,059.118d*0131_01	atrir mahātmā bhagavāṃs tasyāsīd vedakārakaḥ<BR>
12,059.118d*0131_02	nāradaś cetihāsādīni nityam eva samādadhat<BR>
12,059.119a	samatāṃ vasudhāyāś ca sa samyag upapādayat<BR>
12,059.119c	vaiṣamyaṃ hi paraṃ bhūmer āsīd iti ha naḥ śrutam<BR>
12,059.119d*0132_01	manvantareṣu sarveṣu viṣamā jāyate mahī<BR>
12,059.119d*0132_02	ujjahāra tato vainyaḥ śilājālān samantataḥ<BR>
12,059.119d*0132_03	dhanuṣkoṭyā mahārāja tena śailā vivardhitāḥ<BR>
12,059.120a	sa viṣṇunā ca devena śakreṇa vibudhaiḥ saha<BR>
12,059.120c	ṛṣibhiś ca prajāpālye brahmaṇā cābhiṣecitaḥ<BR>
12,059.121a	taṃ sākṣāt pṛthivī bheje ratnāny ādāya pāṇḍava<BR>
12,059.121c	sāgaraḥ saritāṃ bhartā himavāṃś cācalottamaḥ<BR>
12,059.122a	śakraś ca dhanam akṣayyaṃ prādāt tasya yudhiṣṭhira<BR>
12,059.122c	rukmaṃ cāpi mahāmeruḥ svayaṃ kanakaparvataḥ<BR>
12,059.123a	yakṣarākṣasabhartā ca bhagavān naravāhanaḥ<BR>
12,059.123c	dharme cārthe ca kāme ca samarthaṃ pradadau dhanam<BR>
12,059.124a	hayā rathāś ca nāgāś ca koṭiśaḥ puruṣās tathā<BR>
12,059.124c	prādurbabhūvur vainyasya cintanād eva pāṇḍava<BR>
12,059.124e	na jarā na ca durbhikṣaṃ nādhayo vyādhayas tathā<BR>
12,059.125a	sarīsṛpebhyaḥ stenebhyo na cānyonyāt kadā cana<BR>
12,059.125c	bhayam utpadyate tatra tasya rājño 'bhirakṣaṇāt<BR>
12,059.125d*0133_01	āpas tastambhire cāsya samudram abhiyāsyataḥ<BR>
12,059.125d*0133_02	parvatāś ca dadur mārgaṃ dhvajabhaṅgaś ca nābhavat<BR>
12,059.126a	teneyaṃ pṛthivī dugdhā sasyāni daśa sapta ca<BR>
12,059.126c	yakṣarākṣasanāgaiś cāpīpsitaṃ yasya yasya yat<BR>
12,059.127a	tena dharmottaraś cāyaṃ kṛto loko mahātmanā<BR>
12,059.127c	rañjitāś ca prajāḥ sarvās tena rājeti śabdyate<BR>
12,059.128a	brāhmaṇānāṃ kṣatatrāṇāt tataḥ kṣatriya ucyate<BR>
12,059.128c	prathitā dhanataś ceyaṃ pṛthivī sādhubhiḥ smṛtā<BR>
12,059.129a	sthāpanaṃ cākarod viṣṇuḥ svayam eva sanātanaḥ<BR>
12,059.129c	nātivartiṣyate kaś cid rājaṃs tvām iti pārthiva<BR>
12,059.130a	tapasā bhagavān viṣṇur āviveśa ca bhūmipam<BR>
12,059.130c	devavan naradevānāṃ namate yaj jagan nṛpa<BR>
12,059.131a	daṇḍanītyā ca satataṃ rakṣitaṃ taṃ nareśvara<BR>
12,059.131c	nādharṣayat tataḥ kaś cic cāranityāc ca darśanāt<BR>
12,059.132a	ātmanā karaṇaiś caiva samasyeha mahīkṣitaḥ<BR>
12,059.132c	ko hetur yad vaśe tiṣṭhel loko daivād ṛte guṇāt<BR>
12,059.133a	viṣṇor lalāṭāt kamalaṃ sauvarṇam abhavat tadā<BR>
12,059.133c	śrīḥ saṃbhūtā yato devī patnī dharmasya dhīmataḥ<BR>
12,059.134a	śriyaḥ sakāśād arthaś ca jāto dharmeṇa pāṇḍava<BR>
12,059.134c	atha dharmas tathaivārthaḥ śrīś ca rājye pratiṣṭhitā<BR>
12,059.135a	sukṛtasya kṣayāc caiva svarlokād etya medinīm<BR>
12,059.135c	pārthivo jāyate tāta daṇḍanītivaśānugaḥ<BR>
12,059.136a	mahattvena ca saṃyukto vaiṣṇavena naro bhuvi<BR>
12,059.136c	buddhyā bhavati saṃyukto māhātmyaṃ cādhigacchati<BR>
12,059.137a	sthāpanām atha devānāṃ na kaś cid ativartate<BR>
12,059.137c	tiṣṭhaty ekasya ca vaśe taṃ ced anuvidhīyate<BR>
12,059.138a	śubhaṃ hi karma rājendra śubhatvāyopakalpate<BR>
12,059.138c	tulyasyaikasya yasyāyaṃ loko vacasi tiṣṭhati<BR>
12,059.139a	yo hy asya mukham adrākṣīt somya so 'sya vaśānugaḥ<BR>
12,059.139c	subhagaṃ cārthavantaṃ ca rūpavantaṃ ca paśyati<BR>
12,059.140a	tato jagati rājendra satataṃ śabditaṃ budhaiḥ<BR>
12,059.140c	devāś ca naradevāś ca tulyā iti viśāṃ pate<BR>
12,059.141a	etat te sarvam ākhyātaṃ mahattvaṃ prati rājasu<BR>
12,059.141c	kārtsnyena bharataśreṣṭha kim anyad iha vartatām<BR>
12,060.001	vaiśaṃpāyana uvāca<BR>
12,060.001a	tataḥ punaḥ sa gāṅgeyam abhivādya pitāmaham<BR>
12,060.001c	prāñjalir niyato bhūtvā paryapṛcchad yudhiṣṭhiraḥ<BR>
12,060.002a	ke dharmāḥ sarvavarṇānāṃ cāturvarṇyasya ke pṛthak<BR>
12,060.002c	caturṇām āśramāṇāṃ ca rājadharmāś ca ke matāḥ<BR>
12,060.003a	kena svid vardhate rāṣṭraṃ rājā kena vivardhate<BR>
12,060.003c	kena paurāś ca bhṛtyāś ca vardhante bharatarṣabha<BR>
12,060.004a	kośaṃ daṇḍaṃ ca durgaṃ ca sahāyān mantriṇas tathā<BR>
12,060.004c	ṛtvikpurohitācāryān kīdṛśān varjayen nṛpaḥ<BR>
12,060.005a	keṣu viśvasitavyaṃ syād rājñāṃ kasyāṃ cid āpadi<BR>
12,060.005c	kuto vātmā dṛḍho rakṣyas tan me brūhi pitāmaha<BR>
12,060.005d*0134_01	dvaidhībhāve ca bhūtānāṃ śapathaḥ kīdṛśo bhavet<BR>
12,060.005d*0134_02	adharmasya phalaṃ yac ca śapathasya vilaṅghane<BR>
12,060.005d*0134_03	sarvam etad yathātattvaṃ vyavahāraṃ ca tādṛśam<BR>
12,060.005d*0134_04	samāsavyāsayogena kathayasva pitāmaha<BR>
12,060.006	bhīṣma uvāca<BR>
12,060.006a	namo dharmāya mahate namaḥ kṛṣṇāya vedhase<BR>
12,060.006c	brāhmaṇebhyo namaskṛtvā dharmān vakṣyāmi śāśvatān<BR>
12,060.007a	akrodhaḥ satyavacanaṃ saṃvibhāgaḥ kṣamā tathā<BR>
12,060.007c	prajanaḥ sveṣu dāreṣu śaucam adroha eva ca<BR>
12,060.008a	ārjavaṃ bhṛtyabharaṇaṃ navaite sārvavarṇikāḥ<BR>
12,060.008c	brāhmaṇasya tu yo dharmas taṃ te vakṣyāmi kevalam<BR>
12,060.009a	damam eva mahārāja dharmam āhuḥ purātanam<BR>
12,060.009c	svādhyāyo 'dhyāpanaṃ caiva tatra karma samāpyate<BR>
12,060.010a	taṃ ced vittam upāgacched vartamānaṃ svakarmaṇi<BR>
12,060.010c	akurvāṇaṃ vikarmāṇi śāntaṃ prajñānatarpitam<BR>
12,060.011a	kurvītāpatyasaṃtānam atho dadyād yajeta ca<BR>
12,060.011c	saṃvibhajya hi bhoktavyaṃ dhanaṃ sadbhir itīṣyate<BR>
12,060.012a	pariniṣṭhitakāryas tu svādhyāyenaiva brāhmaṇaḥ<BR>
12,060.012c	kuryād anyan na vā kuryān maitro brāhmaṇa ucyate<BR>
12,060.013a	kṣatriyasyāpi yo dharmas taṃ te vakṣyāmi bhārata<BR>
12,060.013c	dadyād rājā na yāceta yajeta na tu yājayet<BR>
12,060.014a	nādhyāpayed adhīyīta prajāś ca paripālayet<BR>
12,060.014c	nityodyukto dasyuvadhe raṇe kuryāt parākramam<BR>
12,060.015a	ye ca kratubhir ījānāḥ śrutavantaś ca bhūmipāḥ<BR>
12,060.015c	ya evāhavajetāras ta eṣāṃ lokajittamāḥ<BR>
12,060.016a	avikṣatena dehena samarād yo nivartate<BR>
12,060.016c	kṣatriyo nāsya tat karma praśaṃsanti purāvidaḥ<BR>
12,060.017a	vadhaṃ hi kṣatrabandhūnāṃ dharmam āhuḥ pradhānataḥ<BR>
12,060.017c	nāsya kṛtyatamaṃ kiṃ cid anyad dasyunibarhaṇāt<BR>
12,060.018a	dānam adhyayanaṃ yajño yogaḥ kṣemo vidhīyate<BR>
12,060.018c	tasmād rājñā viśeṣeṇa yoddhavyaṃ dharmam īpsatā<BR>
12,060.019a	sveṣu dharmeṣv avasthāpya prajāḥ sarvā mahīpatiḥ<BR>
12,060.019c	dharmeṇa sarvakṛtyāni samaniṣṭhāni kārayet<BR>
12,060.020a	pariniṣṭhitakāryaḥ syān nṛpatiḥ paripālanāt<BR>
12,060.020c	kuryād anyan na vā kuryād aindro rājanya ucyate<BR>
12,060.021a	vaiśyasyāpīha yo dharmas taṃ te vakṣyāmi bhārata<BR>
12,060.021c	dānam adhyayanaṃ yajñaḥ śaucena dhanasaṃcayaḥ<BR>
12,060.022a	pitṛvat pālayed vaiśyo yuktaḥ sarvapaśūn iha<BR>
12,060.022c	vikarma tad bhaved anyat karma yad yat samācaret<BR>
12,060.022e	rakṣayā sa hi teṣāṃ vai mahat sukham avāpnuyāt<BR>
12,060.023a	prajāpatir hi vaiśyāya sṛṣṭvā paridade paśūn<BR>
12,060.023c	brāhmaṇāya ca rājñe ca sarvāḥ paridade prajāḥ<BR>
12,060.024a	tasya vṛttiṃ pravakṣyāmi yac ca tasyopajīvanam<BR>
12,060.024b*0135_01	avaśyabharaṇīyo hi vaiśyo rājñā janādhipa<BR>
12,060.024c	ṣaṇṇām ekāṃ pibed dhenuṃ śatāc ca mithunaṃ haret<BR>
12,060.025a	laye ca saptamo bhāgas tathā śṛṅge kalā khure<BR>
12,060.025c	sasyasya sarvabījānām eṣā sāṃvatsarī bhṛtiḥ<BR>
12,060.026a	na ca vaiśyasya kāmaḥ syān na rakṣeyaṃ paśūn iti<BR>
12,060.026c	vaiśye cecchati nānyena rakṣitavyāḥ kathaṃ cana<BR>
12,060.027a	śūdrasyāpi hi yo dharmas taṃ te vakṣyāmi bhārata<BR>
12,060.027c	prajāpatir hi varṇānāṃ dāsaṃ śūdram akalpayat<BR>
12,060.028a	tasmāc chūdrasya varṇānāṃ paricaryā vidhīyate<BR>
12,060.028c	teṣāṃ śuśrūṣaṇāc caiva mahat sukham avāpnuyāt<BR>
12,060.029a	śūdra etān paricaret trīn varṇān anasūyakaḥ<BR>
12,060.029c	saṃcayāṃś ca na kurvīta jātu śūdraḥ kathaṃ cana<BR>
12,060.030a	pāpīyān hi dhanaṃ labdhvā vaśe kuryād garīyasaḥ<BR>
12,060.030c	rājñā vā samanujñātaḥ kāmaṃ kurvīta dhārmikaḥ<BR>
12,060.031a	tasya vṛttiṃ pravakṣyāmi yac ca tasyopajīvanam<BR>
12,060.031c	avaśyabharaṇīyo hi varṇānāṃ śūdra ucyate<BR>
12,060.032a	chatraṃ veṣṭanam auśīram upānad vyajanāni ca<BR>
12,060.032c	yātayāmāni deyāni śūdrāya paricāriṇe<BR>
12,060.033a	adhāryāṇi viśīrṇāni vasanāni dvijātibhiḥ<BR>
12,060.033c	śūdrāyaiva vidheyāni tasya dharmadhanaṃ hi tat<BR>
12,060.034a	yaś ca kaś cid dvijātīnāṃ śūdraḥ śuśrūṣur āvrajet<BR>
12,060.034c	kalpyāṃ tasya tu tenāhur vṛttiṃ dharmavido janāḥ<BR>
12,060.034e	deyaḥ piṇḍo 'napetāya bhartavyau vṛddhadurbalau<BR>
12,060.035a	śūdreṇa ca na hātavyo bhartā kasyāṃ cid āpadi<BR>
12,060.035c	atirekeṇa bhartavyo bhartā dravyaparikṣaye<BR>
12,060.035e	na hi svam asti śūdrasya bhartṛhāryadhano hy asau<BR>
12,060.036a	uktas trayāṇāṃ varṇānāṃ yajñas trayyaiva bhārata<BR>
12,060.036c	svāhākāranamaskārau mantraḥ śūdre vidhīyate<BR>
12,060.037a	tābhyāṃ śūdraḥ pākayajñair yajeta vratavān svayam<BR>
12,060.037c	pūrṇapātramayīm āhuḥ pākayajñasya dakṣiṇām<BR>
12,060.038a	śūdraḥ paijavano nāma sahasrāṇāṃ śataṃ dadau<BR>
12,060.038c	aindrāgnena vidhānena dakṣiṇām iti naḥ śrutam<BR>
12,060.039a	ato hi sarvavarṇānāṃ śraddhāyajño vidhīyate<BR>
12,060.039a*0136_01	**** **** yajñas tasyaiva bhārata<BR>
12,060.039a*0136_02	agre sarveṣu yajñeṣu<BR>
12,060.039c	daivataṃ hi mahac chraddhā pavitraṃ yajatāṃ ca yat<BR>
12,060.040a	daivataṃ paramaṃ viprāḥ svena svena parasparam<BR>
12,060.040c	ayajann iha satrais te tais taiḥ kāmaiḥ sanātanaiḥ<BR>
12,060.041a	saṃsṛṣṭā brāhmaṇair eva triṣu varṇeṣu sṛṣṭayaḥ<BR>
12,060.041c	devānām api ye devā yad brūyus te paraṃ hi tat<BR>
12,060.041e	tasmād varṇaiḥ sarvayajñāḥ saṃsṛjyante na kāmyayā<BR>
12,060.042a	ṛgyajuḥsāmavit pūjyo nityaṃ syād devavad dvijaḥ<BR>
12,060.042c	anṛgyajur asāmā tu prājāpatya upadravaḥ<BR>
12,060.043a	yajño manīṣayā tāta sarvavarṇeṣu bhārata<BR>
12,060.043c	nāsya yajñahano devā īhante netare janāḥ<BR>
12,060.043e	tasmāt sarveṣu varṇeṣu śraddhāyajño vidhīyate<BR>
12,060.044a	svaṃ daivataṃ brāhmaṇāḥ svena nityaṃ; parān varṇān ayajann evam āsīt<BR>
12,060.044c	ārocitā naḥ sumahān sa dharmaḥ; sṛṣṭo brahmaṇā triṣu varṇeṣu dṛṣṭaḥ<BR>
12,060.044d*0137_01	saṃpūjyo vai brāhmaṇas triṣu varṇeṣu hṛṣṭaḥ<BR>
12,060.045a	tasmād varṇā ṛjavo jātidharmāḥ; saṃsṛjyante tasya vipāka eṣaḥ<BR>
12,060.045b*0138_01	tasmād varṇas tata[to] vai jātidharmaḥ<BR>
12,060.045b*0138_02	saṃsṛjyate tasya vai kopa eṣaḥ<BR>
12,060.045c	ekaṃ sāma yajur ekam ṛg ekā; vipraś caiko 'niścayas teṣu dṛṣṭaḥ<BR>
12,060.046a	atra gāthā yajñagītāḥ kīrtayanti purāvidaḥ<BR>
12,060.046c	vaikhānasānāṃ rājendra munīnāṃ yaṣṭum icchatām<BR>
12,060.047a	udite 'nudite vāpi śraddadhāno jitendriyaḥ<BR>
12,060.047c	vahniṃ juhoti dharmeṇa śraddhā vai kāraṇaṃ mahat<BR>
12,060.048a	yat skannam asya tat pūrvaṃ yad askannaṃ tad uttaram<BR>
12,060.048c	bahūni yajñarūpāṇi nānākarmaphalāni ca<BR>
12,060.049a	tāni yaḥ saṃvijānāti jñānaniścayaniścitaḥ<BR>
12,060.049c	dvijātiḥ śraddhayopetaḥ sa yaṣṭuṃ puruṣo 'rhati<BR>
12,060.050a	steno vā yadi vā pāpo yadi vā pāpakṛttamaḥ<BR>
12,060.050c	yaṣṭum icchati yajñaṃ yaḥ sādhum eva vadanti tam<BR>
12,060.051a	ṛṣayas taṃ praśaṃsanti sādhu caitad asaṃśayam<BR>
12,060.051c	sarvathā sarvavarṇair hi yaṣṭavyam iti niścayaḥ<BR>
12,060.051e	na hi yajñasamaṃ kiṃ cit triṣu lokeṣu vidyate<BR>
12,060.052a	tasmād yaṣṭavyam ity āhuḥ puruṣeṇānasūyatā<BR>
12,060.052c	śraddhāpavitram āśritya yathāśakti prayacchatā<BR>
12,061.001	bhīṣma uvāca<BR>
12,061.001a	āśramāṇāṃ mahābāho śṛṇu satyaparākrama<BR>
12,061.001c	caturṇām iha varṇānāṃ karmāṇi ca yudhiṣṭhira<BR>
12,061.002a	vānaprasthaṃ bhaikṣacaryāṃ gārhasthyaṃ ca mahāśramam<BR>
12,061.002c	brahmacaryāśramaṃ prāhuś caturthaṃ brāhmaṇair vṛtam<BR>
12,061.003a	jaṭākaraṇasaṃskāraṃ dvijātitvam avāpya ca<BR>
12,061.003c	ādhānādīni karmāṇi prāpya vedam adhītya ca<BR>
12,061.004a	sadāro vāpy adāro vā ātmavān saṃyatendriyaḥ<BR>
12,061.004c	vānaprasthāśramaṃ gacchet kṛtakṛtyo gṛhāśramāt<BR>
12,061.005a	tatrāraṇyakaśāstrāṇi samadhītya sa dharmavit<BR>
12,061.005c	ūrdhvaretāḥ prajāyitvā gacchaty akṣarasātmatām<BR>
12,061.006a	etāny eva nimittāni munīnām ūrdhvaretasām<BR>
12,061.006c	kartavyānīha vipreṇa rājann ādau vipaścitā<BR>
12,061.007a	caritabrahmacaryasya brāhmaṇasya viśāṃ pate<BR>
12,061.007c	bhaikṣacaryāsv adhīkāraḥ praśasta iha mokṣiṇaḥ<BR>
12,061.008a	yatrāstamitaśāyī syān niragnir aniketanaḥ<BR>
12,061.008c	yathopalabdhajīvī syān munir dānto jitendriyaḥ<BR>
12,061.009a	nirāśīḥ syāt sarvasamo nirbhogo nirvikāravān<BR>
12,061.009c	vipraḥ kṣemāśramaṃ prāpto gacchaty akṣarasātmatām<BR>
12,061.010a	adhītya vedān kṛtasarvakṛtyaḥ; saṃtānam utpādya sukhāni bhuktvā<BR>
12,061.010c	samāhitaḥ pracared duścaraṃ taṃ; gārhasthyadharmaṃ munidharmadṛṣṭam<BR>
12,061.011a	svadāratuṣṭa ṛtukālagāmī; niyogasevī naśaṭho najihmaḥ<BR>
12,061.011c	mitāśano devaparaḥ kṛtajñaḥ; satyo mṛduś cānṛśaṃsaḥ kṣamāvān<BR>
12,061.012a	dānto vidheyo havyakavye 'pramatto; annasya dātā satataṃ dvijebhyaḥ<BR>
12,061.012c	amatsarī sarvaliṅgipradātā; vaitānanityaś ca gṛhāśramī syāt<BR>
12,061.013a	athātra nārāyaṇagītam āhur; maharṣayas tāta mahānubhāvāḥ<BR>
12,061.013c	mahārtham atyarthatapaḥprayuktaṃ; tad ucyamānaṃ hi mayā nibodha<BR>
12,061.014a	satyārjavaṃ cātithipūjanaṃ ca; dharmas tathārthaś ca ratiś ca dāre<BR>
12,061.014c	niṣevitavyāni sukhāni loke; hy asmin pare caiva mataṃ mamaitat<BR>
12,061.015a	bharaṇaṃ putradārāṇāṃ vedānāṃ pāraṇaṃ tathā<BR>
12,061.015c	satāṃ tam āśramaṃ śreṣṭhaṃ vadanti paramarṣayaḥ<BR>
12,061.016a	evaṃ hi yo brāhmaṇo yajñaśīlo; gārhasthyam adhyāvasate yathāvat<BR>
12,061.016c	gṛhasthavṛttiṃ praviśodhya samyak; svarge viṣuddhaṃ phalam āpnute saḥ<BR>
12,061.017a	tasya dehaparityāgād iṣṭāḥ kāmākṣayā matāḥ<BR>
12,061.017c	ānantyāyopatiṣṭhanti sarvatokṣiśiromukhāḥ<BR>
12,061.018a	khādann eko japann ekaḥ sarpann eko yudhiṣṭhira<BR>
12,061.018c	ekasminn eva ācārye śuśrūṣur malapaṅkavān<BR>
12,061.019a	brahmacārī vratī nityaṃ nityaṃ dīkṣāparo vaśī<BR>
12,061.019b*0139_01	guroś chāyānugo nityam adhīyānaḥ suyantritaḥ<BR>
12,061.019c	avicārya tathā vedaṃ kṛtyaṃ kurvan vaset sadā<BR>
12,061.020a	śuśrūṣāṃ satataṃ kurvan guroḥ saṃpraṇameta ca<BR>
12,061.020b*0140_01	aniketaś carann ekaḥ sarvān eva yudhiṣṭhira<BR>
12,061.020c	ṣaṭkarmasv anivṛttaś ca napravṛttaś ca sarvaśaḥ<BR>
12,061.021a	na caraty adhikāreṇa sevitaṃ dviṣato na ca<BR>
12,061.021c	eṣo ''śramapadas tāta brahmacāriṇa iṣyate<BR>
12,062.001	yudhiṣṭhira uvāca<BR>
12,062.001a	śivān sukhān mahodarkān ahiṃsrāṃl lokasaṃmatān<BR>
12,062.001c	brūhi dharmān sukhopāyān madvidhānāṃ sukhāvahān<BR>
12,062.002	bhīṣma uvāca<BR>
12,062.002a	brāhmaṇasyeha catvāra āśramā vihitāḥ prabho<BR>
12,062.002c	varṇās tān anuvartante trayo bharatasattama<BR>
12,062.003a	uktāni karmāṇi bahūni rājan; svargyāṇi rājanyaparāyaṇāni<BR>
12,062.003c	nemāni dṛṣṭāntavidhau smṛtāni; kṣātre hi sarvaṃ vihitaṃ yathāvat<BR>
12,062.004a	kṣātrāṇi vaiśyāni ca sevamānaḥ; śaudrāṇi karmāṇi ca brāhmaṇaḥ san<BR>
12,062.004c	asmiṃl loke nindito mandacetāḥ; pare ca loke nirayaṃ prayāti<BR>
12,062.005a	yā saṃjñā vihitā loke dāse śuni vṛke paśau<BR>
12,062.005c	vikarmaṇi sthite vipre tāṃ saṃjñāṃ kuru pāṇḍava<BR>
12,062.006a	ṣaṭkarmasaṃpravṛttasya āśrameṣu caturṣv api<BR>
12,062.006c	sarvadharmopapannasya saṃbhūtasya kṛtātmanaḥ<BR>
12,062.007a	brāhmaṇasya viśuddhasya tapasy abhiratasya ca<BR>
12,062.007c	nirāśiṣo vadānyasya lokā hy akṣarasaṃjñitāḥ<BR>
12,062.008a	yo yasmin kurute karma yādṛśaṃ yena yatra ca<BR>
12,062.008c	tādṛśaṃ tādṛśenaiva sa guṇaṃ pratipadyate<BR>
12,062.009a	vṛddhyā kṛṣivaṇiktvena jīvasaṃjīvanena ca<BR>
12,062.009c	vettum arhasi rājendra svādhyāyagaṇitaṃ mahat<BR>
12,062.010a	kālasaṃcoditaḥ kālaḥ kālaparyāyaniścitaḥ<BR>
12,062.010c	uttamādhamamadhyāni karmāṇi kurute 'vaśaḥ<BR>
12,062.011a	antavanti pradānāni purā śreyaskarāṇi ca<BR>
12,062.011c	svakarmanirato loko hy akṣaraḥ sarvatomukhaḥ<BR>
12,063.001	bhīṣma uvāca<BR>
12,063.001a	jyākarṣaṇaṃ śatrunibarhaṇaṃ ca; kṛṣir vaṇijyā paśupālanaṃ ca<BR>
12,063.001c	śuśrūṣaṇaṃ cāpi tathārthahetor; akāryam etat paramaṃ dvijasya<BR>
12,063.002a	sevyaṃ tu brahmaṣaṭkarma gṛhasthena manīṣiṇā<BR>
12,063.002c	kṛtakṛtyasya cāraṇye vāso viprasya śasyate<BR>
12,063.003a	rājapraiṣyaṃ kṛṣidhanaṃ jīvanaṃ ca vaṇijyayā<BR>
12,063.003c	kauṭilyaṃ kaulaṭeyaṃ ca kusīdaṃ ca vivarjayet<BR>
12,063.004a	śūdro rājan bhavati brahmabandhur; duścāritryo yaś ca dharmād apetaḥ<BR>
12,063.004c	vṛṣalīpatiḥ piśuno nartakaś ca; grāmapraiṣyo yaś ca bhaved vikarmā<BR>
12,063.004d*0141_01	evaṃvidho brāhmaṇaḥ kauravendra<BR>
12,063.004d*0141_02	vṛttād apeto yo bhaven mandacetāḥ<BR>
12,063.005a	japan vedān ajapaṃś cāpi rājan; samaḥ śūdrair dāsavac cāpi bhojyaḥ<BR>
12,063.005c	ete sarve śūdrasamā bhavanti; rājann etān varjayed devakṛtye<BR>
12,063.006a	nirmaryāde cāśane krūravṛttau; hiṃsātmake tyaktadharmasvavṛtte<BR>
12,063.006c	havyaṃ kavyaṃ yāni cānyāni rājan; deyāny adeyāni bhavanti tasmin<BR>
12,063.007a	tasmād dharmo vihito brāhmaṇasya; damaḥ śaucaṃ cārjavaṃ cāpi rājan<BR>
12,063.007c	tathā viprasyāśramāḥ sarva eva; purā rājan brahmaṇā vai nisṛṣṭāḥ<BR>
12,063.008a	yaḥ syād dāntaḥ somapa āryaśīlaḥ; sānukrośaḥ sarvasaho nirāśīḥ<BR>
12,063.008c	ṛjur mṛdur anṛśaṃsaḥ kṣamāvān; sa vai vipro netaraḥ pāpakarmā<BR>
12,063.009a	śūdraṃ vaiśyaṃ rājaputraṃ ca rājaṃl; lokāḥ sarve saṃśritā dharmakāmāḥ<BR>
12,063.009c	tasmād varṇāñ jātidharmeṣu saktān; matvā viṣṇur necchati pāṇḍuputra<BR>
12,063.010a	loke cedaṃ sarvalokasya na syāc; cāturvarṇyaṃ vedavādāś ca na syuḥ<BR>
12,063.010c	sarvāś cejyāḥ sarvalokakriyāś ca; sadyaḥ sarve cāśramasthā na vai syuḥ<BR>
12,063.011a	yaś ca trayāṇāṃ varṇānām icched āśramasevanam<BR>
12,063.011c	kartum āśramadṛṣṭāṃś ca dharmāṃs tāñ śṛṇu pāṇḍava<BR>
12,063.012a	śuśrūṣākṛtakṛtyasya kṛtasaṃtānakarmaṇaḥ<BR>
12,063.012c	abhyanujñāpya rājānaṃ śūdrasya jagatīpate<BR>
12,063.013a	alpāntaragatasyāpi daśadharmagatasya vā<BR>
12,063.013c	āśramā vihitāḥ sarve varjayitvā nirāśiṣam<BR>
12,063.014a	bhaikṣacaryāṃ na tu prāhus tasya tad dharmacāriṇaḥ<BR>
12,063.014c	tathā vaiśyasya rājendra rājaputrasya caiva hi<BR>
12,063.015a	kṛtakṛtyo vayotīto rājñaḥ kṛtapariśramaḥ<BR>
12,063.015c	vaiśyo gacched anujñāto nṛpeṇāśramamaṇḍalam<BR>
12,063.016a	vedān adhītya dharmeṇa rājaśāstrāṇi cānagha<BR>
12,063.016c	saṃtānādīni karmāṇi kṛtvā somaṃ niṣevya ca<BR>
12,063.017a	pālayitvā prajāḥ sarvā dharmeṇa vadatāṃ vara<BR>
12,063.017c	rājasūyāśvamedhādīn makhān anyāṃs tathaiva ca<BR>
12,063.018a	samānīya yathāpāṭhaṃ viprebhyo dattadakṣiṇaḥ<BR>
12,063.018c	saṃgrāme vijayaṃ prāpya tathālpaṃ yadi vā bahu<BR>
12,063.019a	sthāpayitvā prajāpālaṃ putraṃ rājye ca pāṇḍava<BR>
12,063.019c	anyagotraṃ praśastaṃ vā kṣatriyaṃ kṣatriyarṣabha<BR>
12,063.020a	arcayitvā pitṝn samyak pitṛyajñair yathāvidhi<BR>
12,063.020c	devān yajñair ṛṣīn vedair arcitvā caiva yatnataḥ<BR>
12,063.021a	antakāle ca saṃprāpte ya icched āśramāntaram<BR>
12,063.021c	ānupūrvyāśramān rājan gatvā siddhim avāpnuyāt<BR>
12,063.022a	rājarṣitvena rājendra bhaikṣacaryādhvasevayā<BR>
12,063.022c	apetagṛhadharmo 'pi carej jīvitakāmyayā<BR>
12,063.023a	na caitan naiṣṭhikaṃ karma trayāṇāṃ bharatarṣabha<BR>
12,063.023c	caturṇāṃ rājaśārdūla prāhur āśramavāsinām<BR>
12,063.024a	bahv āyattaṃ kṣatriyair mānavānāṃ; lokaśreṣṭhaṃ dharmam āsevamānaiḥ<BR>
12,063.024c	sarve dharmāḥ sopadharmās trayāṇāṃ; rājño dharmād iti vedāc chṛṇomi<BR>
12,063.025a	yathā rājan hastipade padāni; saṃlīyante sarvasattvodbhavāni<BR>
12,063.025c	evaṃ dharmān rājadharmeṣu sarvān; sarvāvasthaṃ saṃpralīnān nibodha<BR>
12,063.026a	alpāśrayān alpaphalān vadanti; dharmān anyān dharmavido manuṣyāḥ<BR>
12,063.026c	mahāśrayaṃ bahukalyāṇarūpaṃ; kṣātraṃ dharmaṃ netaraṃ prāhur āryāḥ<BR>
12,063.027a	sarve dharmā rājadharmapradhānāḥ; sarve dharmāḥ pālyamānā bhavanti<BR>
12,063.027b*0142_01	sarve dharmā rājadharmeṣu dṛṣṭāḥ<BR>
12,063.027b*0142_02	sarvā vidyā rājadharmeṣu coktāḥ<BR>
12,063.027c	sarvatyāgo rājadharmeṣu rājaṃs; tyāge cāhur dharmam agryaṃ purāṇam<BR>
12,063.027d*0143_01	sarvodyogā rājadharmeṣu rājan<BR>
12,063.027d*0143_02	sthānaṃ cāhū rājadharme purāṇam<BR>
12,063.028a	majjet trayī daṇḍanītau hatāyāṃ; sarve dharmā na bhaveyur viruddhāḥ<BR>
12,063.028c	sarve dharmāś cāśramāṇāṃ gatāḥ syuḥ; kṣātre tyakte rājadharme purāṇe<BR>
12,063.029a	sarve tyāgā rājadharmeṣu dṛṣṭāḥ; sarvā dīkṣā rājadharmeṣu coktāḥ<BR>
12,063.029c	sarve yogā rājadharmeṣu coktāḥ; sarve lokā rājadharmān praviṣṭāḥ<BR>
12,063.029d*0144_01	tasmād dharmo rājadharmād viśiṣṭo<BR>
12,063.029d*0144_02	nānyo loke vidyate 'jātaśatro<BR>
12,063.029d*0144_03	sarvāṇy etāni karmāṇi kṣātre bharatasattama<BR>
12,063.029d*0144_04	bhavanti jīvalokaś ca kṣatradharme pratiṣṭhitaḥ<BR>
12,063.030a	yathā jīvāḥ prakṛtau vadhyamānā; dharmāśritānām upapīḍanāya<BR>
12,063.030c	evaṃ dharmā rājadharmair viyuktāḥ; sarvāvasthaṃ nādriyante svadharmam<BR>
12,064.001	bhīṣma uvāca<BR>
12,064.001a	cāturāśramyadharmāś ca jātidharmāś ca pāṇḍava<BR>
12,064.001c	lokapālottarāś caiva kṣātre dharme vyavasthitāḥ<BR>
12,064.002a	sarvāṇy etāni dharmāṇi kṣātre bharatasattama<BR>
12,064.002c	nirāśiṣo jīvaloke kṣātre dharme vyavasthitāḥ<BR>
12,064.003a	apratyakṣaṃ bahudvāraṃ dharmam āśramavāsinām<BR>
12,064.003c	prarūpayanti tadbhāvam āgamair eva śāśvatam<BR>
12,064.004a	apare vacanaiḥ puṇyair vādino lokaniścayam<BR>
12,064.004c	aniścayajñā dharmāṇām adṛṣṭānte pare ratāḥ<BR>
12,064.005a	pratyakṣasukhabhūyiṣṭham ātmasākṣikam acchalam<BR>
12,064.005c	sarvalokahitaṃ dharmaṃ kṣatriyeṣu pratiṣṭhitam<BR>
12,064.006a	dharmāśramavyavasināṃ brāhmaṇānāṃ yudhiṣṭhira<BR>
12,064.006c	yathā trayāṇāṃ varṇānāṃ saṃkhyātopaśrutiḥ purā<BR>
12,064.006e	rājadharmeṣv anupamā lokyā sucaritair iha<BR>
12,064.007a	udāhṛtaṃ te rājendra yathā viṣṇuṃ mahaujasam<BR>
12,064.007c	sarvabhūteśvaraṃ devaṃ prabhuṃ nārāyaṇaṃ purā<BR>
12,064.007e	jagmuḥ subahavaḥ śūrā rājāno daṇḍanītaye<BR>
12,064.008a	ekaikam ātmanaḥ karma tulayitvāśrame purā<BR>
12,064.008c	rājānaḥ paryupātiṣṭhan dṛṣṭāntavacane sthitāḥ<BR>
12,064.009a	sādhyā devā vasavaś cāśvinau ca; rudrāś ca viśve marutāṃ gaṇāś ca<BR>
12,064.009c	sṛṣṭāḥ purā ādidevena devā; kṣātre dharme vartayante ca siddhāḥ<BR>
12,064.010a	atra te vartayiṣyāmi dharmam arthaviniścayam<BR>
12,064.010c	nirmaryāde vartamāne dānavaikāyane kṛte<BR>
12,064.010e	babhūva rājā rājendra māndhātā nāma vīryavān<BR>
12,064.011a	purā vasumatīpālo yajñaṃ cakre didṛkṣayā<BR>
12,064.011c	anādimadhyanidhanaṃ devaṃ nārāyaṇaṃ prati<BR>
12,064.012a	sa rājā rājaśārdūla māndhātā parameṣṭhinaḥ<BR>
12,064.012c	jagrāha śirasā pādau yajñe viṣṇor mahātmanaḥ<BR>
12,064.013a	darśayām āsa taṃ viṣṇū rūpam āsthāya vāsavam<BR>
12,064.013c	sa pārthivair vṛtaḥ sadbhir arcayām āsa taṃ prabhum<BR>
12,064.014a	tasya pārthivasaṃghasya tasya caiva mahātmanaḥ<BR>
12,064.014c	saṃvādo 'yaṃ mahān āsīd viṣṇuṃ prati mahādyute<BR>
12,064.015	indra uvāca<BR>
12,064.015a	kim iṣyate dharmabhṛtāṃ variṣṭha; yad draṣṭukāmo 'si tam aprameyam<BR>
12,064.015c	anantamāyāmitasattvavīryaṃ; nārāyaṇaṃ hy ādidevaṃ purāṇam<BR>
12,064.016a	nāsau devo viśvarūpo mayāpi; śakyo draṣṭuṃ brahmaṇā vāpi sākṣāt<BR>
12,064.016c	ye 'nye kāmās tava rājan hṛdisthā; dāsyāmi tāṃs tvaṃ hi martyeṣu rājā<BR>
12,064.017a	satye sthito dharmaparo jitendriyaḥ; śūro dṛḍhaṃ prītirataḥ surāṇām<BR>
12,064.017c	buddhyā bhaktyā cottamaśraddhayā ca; tatas te 'haṃ dadmi varaṃ yatheṣṭam<BR>
12,064.018	māndhātovāca<BR>
12,064.018a	asaṃśayaṃ bhagavann ādidevaṃ; drakṣyāmy ahaṃ śirasāhaṃ prasādya<BR>
12,064.018c	tyaktvā bhogān dharmakāmo hy araṇyam; icche gantuṃ satpathaṃ lokajuṣṭam<BR>
12,064.019a	kṣātrād dharmād vipulād aprameyāl; lokāḥ prāptāḥ sthāpitaṃ svaṃ yaśaś ca<BR>
12,064.019c	dharmo yo 'sāv ādidevāt pravṛtto; lokajyeṣṭhas taṃ na jānāmi kartum<BR>
12,064.020	indra uvāca<BR>
12,064.020a	asainiko 'dharmaparaś carethāḥ; parāṃ gatiṃ lapsyase cāpramattaḥ<BR>
12,064.020c	kṣātro dharmo hy ādidevāt pravṛttaḥ; paścād anye śeṣabhūtāś ca dharmāḥ<BR>
12,064.021a	śeṣāḥ sṛṣṭā hy antavanto hy anantāḥ; suprasthānāḥ kṣatradharmāviśiṣṭāḥ<BR>
12,064.021c	asmin dharme sarvadharmāḥ praviṣṭās; tasmād dharmaṃ śreṣṭham imaṃ vadanti<BR>
12,064.022a	karmaṇā vai purā devā ṛṣayaś cāmitaujasaḥ<BR>
12,064.022c	trātāḥ sarve pramathyārīn kṣatradharmeṇa viṣṇunā<BR>
12,064.023a	yadi hy asau bhagavān nāhaniṣyad; ripūn sarvān vasumān aprameyaḥ<BR>
12,064.023c	na brāhmaṇā na ca lokādikartā; na saddharmā nādidharmā bhaveyuḥ<BR>
12,064.024a	imām urvīṃ na jayed vikrameṇa; devaśreṣṭho 'sau purā ced ameyaḥ<BR>
12,064.024c	cāturvarṇyaṃ cāturāśramyadharmāḥ; sarve na syur brahmaṇo vai vināśāt<BR>
12,064.025a	dṛṣṭā dharmāḥ śatadhā śāśvatena; kṣātreṇa dharmeṇa punaḥ pravṛttāḥ<BR>
12,064.025c	yuge yuge hy ādidharmāḥ pravṛttā; lokajyeṣṭhaṃ kṣatradharmaṃ vadanti<BR>
12,064.026a	ātmatyāgaḥ sarvabhūtānukampā; lokajñānaṃ mokṣaṇaṃ pālanaṃ ca<BR>
12,064.026c	viṣaṇṇānāṃ mokṣaṇaṃ pīḍitānāṃ; kṣātre dharme vidyate pārthivānām<BR>
12,064.027a	nirmaryādāḥ kāmamanyupravṛttā; bhītā rājño nādhigacchanti pāpam<BR>
12,064.027c	śiṣṭāś cānye sarvadharmopapannāḥ; sādhvācārāḥ sādhu dharmaṃ caranti<BR>
12,064.028a	putravat paripālyāni liṅgadharmeṇa pārthivaiḥ<BR>
12,064.028c	loke bhūtāni sarvāṇi vicaranti na saṃśayaḥ<BR>
12,064.029a	sarvadharmaparaṃ kṣatraṃ lokajyeṣṭhaṃ sanātanam<BR>
12,064.029c	śaśvad akṣaraparyantam akṣaraṃ sarvatomukham<BR>
12,065.001	indra uvāca<BR>
12,065.001a	evaṃvīryaḥ sarvadharmopapannaḥ; kṣātraḥ śreṣṭhaḥ sarvadharmeṣu dharmaḥ<BR>
12,065.001c	pālyo yuṣmābhir lokasiṃhair udārair; viparyaye syād abhāvaḥ prajānām<BR>
12,065.002a	bhuvaḥ saṃskāraṃ rājasaṃskārayogam; abhaikṣacaryāṃ pālanaṃ ca prajānām<BR>
12,065.002c	vidyād rājā sarvabhūtānukampāṃ; dehatyāgaṃ cāhave dharmam agryam<BR>
12,065.003a	tyāgaṃ śreṣṭhaṃ munayo vai vadanti; sarvaśreṣṭho yaḥ śarīraṃ tyajeta<BR>
12,065.003c	nityaṃ tyaktaṃ rājadharmeṣu sarvaṃ; pratyakṣaṃ te bhūmipālāḥ sadaite<BR>
12,065.004a	bahuśrutyā guruśuśrūṣayā vā; parasya vā saṃhananād vadanti<BR>
12,065.004c	nityaṃ dharmaṃ kṣatriyo brahmacārī; cared eko hy āśramaṃ dharmakāmaḥ<BR>
12,065.005a	sāmānyārthe vyavahāre pravṛtte; priyāpriye varjayann eva yatnāt<BR>
12,065.005c	cāturvarṇyasthāpanāt pālanāc ca; tais tair yogair niyamair aurasaiś ca<BR>
12,065.006a	sarvodyogair āśramaṃ dharmam āhuḥ; kṣātraṃ jyeṣṭhaṃ sarvadharmopapannam<BR>
12,065.006c	svaṃ svaṃ dharmaṃ ye na caranti varṇās; tāṃs tān dharmān ayathāvad vadanti<BR>
12,065.007a	nirmaryāde nityam arthe vinaṣṭān; āhus tān vai paśubhūtān manuṣyān<BR>
12,065.007c	yathā nītiṃ gamayaty arthalobhāc; chreyāṃs tasmād āśramaḥ kṣatradharmaḥ<BR>
12,065.008a	traividyānāṃ yā gatir brāhmaṇānāṃ; yaś caivokto 'thāśramo brāhmaṇānām<BR>
12,065.008c	etat karma brāhmaṇasyāhur agryam; anyat kurvañ śūdravac chastravadhyaḥ<BR>
12,065.009a	cāturāśramyadharmāś ca vedadharmāś ca pārthiva<BR>
12,065.009c	brāhmaṇenānugantavyā nānyo vidyāt kathaṃ cana<BR>
12,065.010a	anyathā vartamānasya na sā vṛttiḥ prakalpyate<BR>
12,065.010c	karmaṇā vyajyate dharmo yathaiva śvā tathaiva saḥ<BR>
12,065.011a	yo vikarmasthito vipro na sa sanmānam arhati<BR>
12,065.011c	karmasv anupayuñjānam aviśvāsyaṃ hi taṃ viduḥ<BR>
12,065.012a	ete dharmāḥ sarvavarṇāś ca vīrair; utkraṣṭavyāḥ kṣatriyair eṣa dharmaḥ<BR>
12,065.012c	tasmāj jyeṣṭhā rājadharmā na cānye; vīryajyeṣṭhā vīradharmā matā me<BR>
12,065.013	māndhātovāca<BR>
12,065.013a	yavanāḥ kirātā gāndhārāś cīnāḥ śabarabarbarāḥ<BR>
12,065.013b*0145_01	bāhlīkāś ca turuṣkāś ca pāñcālāś ca tathā smṛtāḥ<BR>
12,065.013c	śakās tuṣārāḥ kahvāś ca pahlavāś cāndhramadrakāḥ<BR>
12,065.014a	oḍrāḥ pulindā ramaṭhāḥ kācā mlecchāś ca sarvaśaḥ<BR>
12,065.014c	brahmakṣatraprasūtāś ca vaiśyāḥ śūdrāś ca mānavāḥ<BR>
12,065.015a	kathaṃ dharmaṃ careyus te sarve viṣayavāsinaḥ<BR>
12,065.015c	madvidhaiś ca kathaṃ sthāpyāḥ sarve te dasyujīvinaḥ<BR>
12,065.016a	etad icchāmy ahaṃ śrotuṃ bhagavaṃs tad bravīhi me<BR>
12,065.016c	tvaṃ bandhubhūto hy asmākaṃ kṣatriyāṇāṃ sureśvara<BR>
12,065.017	indra uvāca<BR>
12,065.017a	mātāpitror hi kartavyā śuśrūṣā sarvadasyubhiḥ<BR>
12,065.017c	ācāryaguruśuśrūṣā tathaivāśramavāsinām<BR>
12,065.018a	bhūmipālānāṃ ca śuśrūṣā kartavyā sarvadasyubhiḥ<BR>
12,065.018c	vedadharmakriyāś caiva teṣāṃ dharmo vidhīyate<BR>
12,065.019a	pitṛyajñās tathā kūpāḥ prapāś ca śayanāni ca<BR>
12,065.019c	dānāni ca yathākālaṃ dvijeṣu dadyur eva te<BR>
12,065.020a	ahiṃsā satyam akrodho vṛttidāyānupālanam<BR>
12,065.020c	bharaṇaṃ putradārāṇāṃ śaucam adroha eva ca<BR>
12,065.021a	dakṣiṇā sarvayajñānāṃ dātavyā bhūtim icchatā<BR>
12,065.021c	pākayajñā mahārhāś ca kartavyāḥ sarvadasyubhiḥ<BR>
12,065.022a	etāny evaṃprakārāṇi vihitāni purānagha<BR>
12,065.022c	sarvalokasya karmāṇi kartavyānīha pārthiva<BR>
12,065.023	māndhātovāca<BR>
12,065.023a	dṛśyante mānavā loke sarvavarṇeṣu dasyavaḥ<BR>
12,065.023c	liṅgāntare vartamānā āśrameṣu caturṣv api<BR>
12,065.024	indra uvāca<BR>
12,065.024a	vinaṣṭāyāṃ daṇḍanītau rājadharme nirākṛte<BR>
12,065.024c	saṃpramuhyanti bhūtāni rājadaurātmyato nṛpa<BR>
12,065.025a	asaṃkhyātā bhaviṣyanti bhikṣavo liṅginas tathā<BR>
12,065.025c	āśramāṇāṃ vikalpāś ca nivṛtte 'smin kṛte yuge<BR>
12,065.026a	aśṛṇvānāḥ purāṇānāṃ dharmāṇāṃ pravarā gatīḥ<BR>
12,065.026c	utpathaṃ pratipatsyante kāmamanyusamīritāḥ<BR>
12,065.027a	yadā nivartyate pāpo daṇḍanītyā mahātmabhiḥ<BR>
12,065.027c	tadā dharmo na calate sadbhūtaḥ śāśvataḥ paraḥ<BR>
12,065.028a	paralokaguruṃ caiva rājānaṃ yo 'vamanyate<BR>
12,065.028c	na tasya dattaṃ na hutaṃ na śrāddhaṃ phalati kva cit<BR>
12,065.029a	mānuṣāṇām adhipatiṃ devabhūtaṃ sanātanam<BR>
12,065.029c	devāś ca bahu manyante dharmakāmaṃ nareśvaram<BR>
12,065.030a	prajāpatir hi bhagavān yaḥ sarvam asṛjaj jagat<BR>
12,065.030c	sa pravṛttinivṛttyarthaṃ dharmāṇāṃ kṣatram icchati<BR>
12,065.031a	pravṛttasya hi dharmasya buddhyā yaḥ smarate gatim<BR>
12,065.031c	sa me mānyaś ca pūjyaś ca tatra kṣatraṃ pratiṣṭhitam<BR>
12,065.032	bhīṣma uvāca<BR>
12,065.032a	evam uktvā sa bhagavān marudgaṇavṛtaḥ prabhuḥ<BR>
12,065.032c	jagāma bhavanaṃ viṣṇur akṣaraṃ paramaṃ padam<BR>
12,065.033a	evaṃ pravartite dharme purā sucarite 'nagha<BR>
12,065.033c	kaḥ kṣatram avamanyeta cetanāvān bahuśrutaḥ<BR>
12,065.034a	anyāyena pravṛttāni nivṛttāni tathaiva ca<BR>
12,065.034c	antarā vilayaṃ yānti yathā pathi vicakṣuṣaḥ<BR>
12,065.035a	ādau pravartite cakre tathaivādiparāyaṇe<BR>
12,065.035c	vartasva puruṣavyāghra saṃvijānāmi te 'nagha<BR>
12,066.001	yudhiṣṭhira uvāca<BR>
12,066.001a	śrutā me kathitāḥ pūrvaiś catvāro mānavāśramāḥ<BR>
12,066.001c	vyākhyānam eṣām ācakṣva pṛcchato me pitāmaha<BR>
12,066.002	bhīṣma uvāca<BR>
12,066.002a	viditāḥ sarva eveha dharmās tava yudhiṣṭhira<BR>
12,066.002c	yathā mama mahābāho viditāḥ sādhusaṃmatāḥ<BR>
12,066.003a	yat tu liṅgāntaragataṃ pṛcchase māṃ yudhiṣṭhira<BR>
12,066.003c	dharmaṃ dharmabhṛtāṃ śreṣṭha tan nibodha narādhipa<BR>
12,066.004a	sarvāṇy etāni kaunteya vidyante manujarṣabha<BR>
12,066.004c	sādhvācārapravṛttānāṃ cāturāśramyakarmaṇām<BR>
12,066.005a	akāmadveṣayuktasya daṇḍanītyā yudhiṣṭhira<BR>
12,066.005c	samekṣiṇaś ca bhūteṣu bhaikṣāśramapadaṃ bhavet<BR>
12,066.006a	vetty ādānavisargaṃ yo nigrahānugrahau tathā<BR>
12,066.006c	yathoktavṛtter vīrasya kṣemāśramapadaṃ bhavet<BR>
12,066.006d*0146_01	arhān pūjayato nityaṃ saṃvibhāgena pāṇḍava<BR>
12,066.006d*0146_02	sarvatas tasya kaunteya bhaikṣyāśramapadaṃ bhavet<BR>
12,066.007a	jñātisaṃbandhimitrāṇi vyāpannāni yudhiṣṭhira<BR>
12,066.007c	samabhyuddharamāṇasya dīkṣāśramapadaṃ bhavet<BR>
12,066.007d*0147_01	lokamukhyeṣu satkāraṃ liṅgimukhyeṣu cāsakṛt<BR>
12,066.007d*0147_02	kurvatas tasya kaunteya vanyāśramapadaṃ bhavet<BR>
12,066.008a	āhnikaṃ bhūtayajñāṃś ca pitṛyajñāṃś ca mānuṣān<BR>
12,066.008c	kurvataḥ pārtha vipulān vanyāśramapadaṃ bhavet<BR>
12,066.008d*0148_01	saṃvibhāgena bhūtānām atithīnāṃ tathārcanāt<BR>
12,066.008d*0148_02	devayajñaiś ca rājendra vanyāśramapadaṃ bhavet<BR>
12,066.008d*0148_03	mardanaṃ pararāṣṭrāṇāṃ śiṣṭārthaṃ satyavikrama<BR>
12,066.008d*0148_04	kurvataḥ puruṣavyāghra vanyāśramapadaṃ bhavet<BR>
12,066.009a	pālanāt sarvabhūtānāṃ svarāṣṭraparipālanāt<BR>
12,066.009c	dīkṣā bahuvidhā rājño vanyāśramapadaṃ bhavet<BR>
12,066.010a	vedādhyayananityatvaṃ kṣamāthācāryapūjanam<BR>
12,066.010c	tathopādhyāyaśuśrūṣā brahmāśramapadaṃ bhavet<BR>
12,066.010d*0149_01	āhnikaṃ japamānasya devān pūjayataḥ sadā<BR>
12,066.010d*0149_02	dharmeṇa puruṣavyāghra dharmāśramapadaṃ bhavet<BR>
12,066.010d*0149_03	mṛtyur vā rakṣaṇaṃ veti yasya rājño viniścayaḥ<BR>
12,066.010d*0149_04	prāṇadyūte tatas tasya brahmāśramapadaṃ bhavet<BR>
12,066.011a	ajihmam aśaṭhaṃ mārgaṃ sevamānasya bhārata<BR>
12,066.011c	sarvadā sarvabhūteṣu brahmāśramapadaṃ bhavet<BR>
12,066.012a	vānaprastheṣu vipreṣu traividyeṣu ca bhārata<BR>
12,066.012c	prayacchato 'rthān vipulān vanyāśramapadaṃ bhavet<BR>
12,066.013a	sarvabhūteṣv anukrośaṃ kurvatas tasya bhārata<BR>
12,066.013c	ānṛśaṃsyapravṛttasya sarvāvasthaṃ padaṃ bhavet<BR>
12,066.014a	bālavṛddheṣu kauravya sarvāvasthaṃ yudhiṣṭhira<BR>
12,066.014c	anukrośaṃ vidadhataḥ sarvāvasthaṃ padaṃ bhavet<BR>
12,066.015a	balātkṛteṣu bhūteṣu paritrāṇaṃ kurūdvaha<BR>
12,066.015c	śaraṇāgateṣu kauravya kurvan gārhasthyam āvaset<BR>
12,066.016a	carācarāṇāṃ bhūtānāṃ rakṣām api ca sarvaśaḥ<BR>
12,066.016c	yathārhapūjāṃ ca sadā kurvan gārhasthyam āvaset<BR>
12,066.017a	jyeṣṭhānujyeṣṭhapatnīnāṃ bhrātṝṇāṃ putranaptṛṇām<BR>
12,066.017c	nigrahānugrahau pārtha gārhasthyam iti tat tapaḥ<BR>
12,066.018a	sādhūnām arcanīyānāṃ prajāsu viditātmanām<BR>
12,066.018c	pālanaṃ puruṣavyāghra gṛhāśramapadaṃ bhavet<BR>
12,066.019a	āśramasthāni sarvāṇi yas tu veśmani bhārata<BR>
12,066.019c	ādadīteha bhojyena tad gārhasthyaṃ yudhiṣṭhira<BR>
12,066.020a	yaḥ sthitaḥ puruṣo dharme dhātrā sṛṣṭe yathārthavat<BR>
12,066.020c	āśramāṇāṃ sa sarveṣāṃ phalaṃ prāpnoty anuttamam<BR>
12,066.021a	yasmin na naśyanti guṇāḥ kaunteya puruṣe sadā<BR>
12,066.021c	āśramasthaṃ tam apy āhur naraśreṣṭhaṃ yudhiṣṭhira<BR>
12,066.022a	sthānamānaṃ vayomānaṃ kulamānaṃ tathaiva ca<BR>
12,066.022c	kurvan vasati sarveṣu hy āśrameṣu yudhiṣṭhira<BR>
12,066.023a	deśadharmāṃś ca kaunteya kuladharmāṃs tathaiva ca<BR>
12,066.023c	pālayan puruṣavyāghra rājā sarvāśramī bhavet<BR>
12,066.024a	kāle vibhūtiṃ bhūtānām upahārāṃs tathaiva ca<BR>
12,066.024c	arhayan puruṣavyāghra sādhūnām āśrame vaset<BR>
12,066.025a	daśadharmagataś cāpi yo dharmaṃ pratyavekṣate<BR>
12,066.025c	sarvalokasya kaunteya rājā bhavati so ''śramī<BR>
12,066.026a	ye dharmakuśalā loke dharmaṃ kurvanti sādhavaḥ<BR>
12,066.026c	pālitā yasya viṣaye pādo 'ṃśas tasya bhūpateḥ<BR>
12,066.027a	dharmārāmān dharmaparān ye na rakṣanti mānavān<BR>
12,066.027c	pārthivāḥ puruṣavyāghra teṣāṃ pāpaṃ haranti te<BR>
12,066.028a	ye ca rakṣāsahāyāḥ syuḥ pārthivānāṃ yudhiṣṭhira<BR>
12,066.028c	te caivāṃśaharāḥ sarve dharme parakṛte 'nagha<BR>
12,066.029a	sarvāśramapade hy āhur gārhasthyaṃ dīptanirṇayam<BR>
12,066.029c	pāvanaṃ puruṣavyāghra yaṃ vayaṃ paryupāsmahe<BR>
12,066.030a	ātmopamas tu bhūteṣu yo vai bhavati mānavaḥ<BR>
12,066.030c	nyastadaṇḍo jitakrodhaḥ sa pretya labhate sukham<BR>
12,066.031a	dharmotthitā sattvavīryā dharmasetuvaṭākarā<BR>
12,066.031c	tyāgavātādhvagā śīghrā naus tvā saṃtārayiṣyati<BR>
12,066.032a	yadā nivṛttaḥ sarvasmāt kāmo yo 'sya hṛdi sthitaḥ<BR>
12,066.032c	tadā bhavati sattvasthas tato brahma samaśnute<BR>
12,066.033a	suprasannas tu bhāvena yogena ca narādhipa<BR>
12,066.033c	dharmaṃ puruṣaśārdūla prāpsyase pālane rataḥ<BR>
12,066.034a	vedādhyayanaśīlānāṃ viprāṇāṃ sādhukarmaṇām<BR>
12,066.034c	pālane yatnam ātiṣṭha sarvalokasya cānagha<BR>
12,066.035a	vane carati yo dharmam āśrameṣu ca bhārata<BR>
12,066.035c	rakṣayā tac chataguṇaṃ dharmaṃ prāpnoti pārthivaḥ<BR>
12,066.036a	eṣa te vividho dharmaḥ pāṇḍavaśreṣṭha kīrtitaḥ<BR>
12,066.036c	anutiṣṭha tvam enaṃ vai pūrvair dṛṣṭaṃ sanātanam<BR>
12,066.037a	cāturāśramyam ekāgraḥ cāturvarṇyaṃ ca pāṇḍava<BR>
12,066.037c	dharmaṃ puruṣaśārdūla prāpsyase pālane rataḥ<BR>
12,067.001	yudhiṣṭhira uvāca<BR>
12,067.001a	cāturāśramya ukto 'tra cāturvarṇyas tathaiva ca<BR>
12,067.001c	rāṣṭrasya yat kṛtyatamaṃ tan me brūhi pitāmaha<BR>
12,067.002	bhīṣma uvāca<BR>
12,067.002a	rāṣṭrasyaitat kṛtyatamaṃ rājña evābhiṣecanam<BR>
12,067.002c	anindram abalaṃ rāṣṭraṃ dasyavo 'bhibhavanti ca<BR>
12,067.003a	arājakeṣu rāṣṭreṣu dharmo na vyavatiṣṭhate<BR>
12,067.003c	parasparaṃ ca khādanti sarvathā dhig arājakam<BR>
12,067.004a	indram enaṃ pravṛṇute yad rājānam iti śrutiḥ<BR>
12,067.004c	yathaivendras tathā rājā saṃpūjyo bhūtim icchatā<BR>
12,067.005a	nārājakeṣu rāṣṭreṣu vastavyam iti vaidikam<BR>
12,067.005c	nārājakeṣu rāṣṭreṣu havyam agnir vahaty api<BR>
12,067.006a	atha ced abhivarteta rājyārthī balavattaraḥ<BR>
12,067.006c	arājakāni rāṣṭrāṇi hatarājāni vā punaḥ<BR>
12,067.007a	pratyudgamyābhipūjyaḥ syād etad atra sumantritam<BR>
12,067.007c	na hi pāpāt pāpataram asti kiṃ cid arājakāt<BR>
12,067.008a	sa cet samanupaśyeta samagraṃ kuśalaṃ bhavet<BR>
12,067.008c	balavān hi prakupitaḥ kuryān niḥśeṣatām api<BR>
12,067.008d*0150_01	yo durbalo na namati sa mahatkleśabhāg bhavet<BR>
12,067.009a	bhūyāṃsaṃ labhate kleśaṃ yā gaur bhavati durduhā<BR>
12,067.009c	suduhā yā tu bhavati naiva tāṃ kleśayanty uta<BR>
12,067.010a	yad ataptaṃ praṇamati na tat saṃtāpayanty uta<BR>
12,067.010c	yac ca svayaṃ nataṃ dāru na tat saṃnāmayanty api<BR>
12,067.011a	etayopamayā dhīraḥ saṃnameta balīyase<BR>
12,067.011c	indrāya sa praṇamate namate yo balīyase<BR>
12,067.012a	tasmād rājaiva kartavyaḥ satataṃ bhūtim icchatā<BR>
12,067.012c	na dhanārtho na dārārthas teṣāṃ yeṣām arājakam<BR>
12,067.013a	prīyate hi haran pāpaḥ paravittam arājake<BR>
12,067.013c	yadāsya uddharanty anye tadā rājānam icchati<BR>
12,067.014a	pāpā api tadā kṣemaṃ na labhante kadā cana<BR>
12,067.014c	ekasya hi dvau harato dvayoś ca bahavo 'pare<BR>
12,067.015a	adāsaḥ kriyate dāso hriyante ca balāt striyaḥ<BR>
12,067.015a*0151_01	**** **** vivayomānaṃ tathaiva ca (sic)<BR>
12,067.015c	etasmāt kāraṇād devāḥ prajāpālān pracakrire<BR>
12,067.016a	rājā cen na bhavel loke pṛthivyāṃ daṇḍadhārakaḥ<BR>
12,067.016c	śūle matsyān ivāpakṣyan durbalān balavattarāḥ<BR>
12,067.017a	arājakāḥ prajāḥ pūrvaṃ vineśur iti naḥ śrutam<BR>
12,067.017c	parasparaṃ bhakṣayanto matsyā iva jale kṛśān<BR>
12,067.018a	tāḥ sametya tataś cakruḥ samayān iti naḥ śrutam<BR>
12,067.018c	vākkrūro daṇḍapuruṣo yaś ca syāt pāradārikaḥ<BR>
12,067.018e	yaś ca na svam athādadyāt tyājyā nas tādṛśā iti<BR>
12,067.019a	viśvāsanārthaṃ varṇānāṃ sarveṣām aviśeṣataḥ<BR>
12,067.019c	tās tathā samayaṃ kṛtvā samaye nāvatasthire<BR>
12,067.020a	sahitās tās tadā jagmur asukhārtāḥ pitāmaham<BR>
12,067.020c	anīśvarā vinaśyāmo bhagavann īśvaraṃ diśa<BR>
12,067.021a	yaṃ pūjayema saṃbhūya yaś ca naḥ paripālayet<BR>
12,067.021c	tābhyo manuṃ vyādideśa manur nābhinananda tāḥ<BR>
12,067.022	manur uvāca<BR>
12,067.022a	bibhemi karmaṇaḥ krūrād rājyaṃ hi bhṛśaduṣkaram<BR>
12,067.022c	viśeṣato manuṣyeṣu mithyāvṛttiṣu nityadā<BR>
12,067.023	bhīṣma uvāca<BR>
12,067.023a	tam abruvan prajā mā bhaiḥ karmaṇaino gamiṣyati<BR>
12,067.023c	paśūnām adhipañcāśad dhiraṇyasya tathaiva ca<BR>
12,067.023e	dhānyasya daśamaṃ bhāgaṃ dāsyāmaḥ kośavardhanam<BR>
12,067.023f*0152_01	kanyāṃ śulke cārurūpāṃ vivāheṣūdyatāsu ca<BR>
12,067.024a	mukhyena śastrapatreṇa ye manuṣyāḥ pradhānataḥ<BR>
12,067.024c	bhavantaṃ te 'nuyāsyanti mahendram iva devatāḥ<BR>
12,067.025a	sa tvaṃ jātabalo rājan duṣpradharṣaḥ pratāpavān<BR>
12,067.025c	sukhe dhāsyasi naḥ sarvān kubera iva nairṛtān<BR>
12,067.026a	yaṃ ca dharmaṃ cariṣyanti prajā rājñā surakṣitāḥ<BR>
12,067.026c	caturthaṃ tasya dharmasya tvatsaṃsthaṃ no bhaviṣyati<BR>
12,067.027a	tena dharmeṇa mahatā sukhalabdhena bhāvitaḥ<BR>
12,067.027c	pāhy asmān sarvato rājan devān iva śatakratuḥ<BR>
12,067.028a	vijayāyāśu niryāhi pratapan raśmimān iva<BR>
12,067.028c	mānaṃ vidhama śatrūṇāṃ dharmo jayatu naḥ sadā<BR>
12,067.029a	sa niryayau mahātejā balena mahatā vṛtaḥ<BR>
12,067.029c	mahābhijanasaṃpannas tejasā prajvalann iva<BR>
12,067.030a	tasya tāṃ mahimāṃ dṛṣṭvā mahendrasyeva devatāḥ<BR>
12,067.030c	apatatrasire sarve svadharme ca dadhur manaḥ<BR>
12,067.030d*0153_01	varṇinaś cāśramāś caiva mlecchāḥ sarve ca dasyavaḥ<BR>
12,067.031a	tato mahīṃ pariyayau parjanya iva vṛṣṭimān<BR>
12,067.031c	śamayan sarvataḥ pāpān svakarmasu ca yojayan<BR>
12,067.032a	evaṃ ye bhūtim iccheyuḥ pṛthivyāṃ mānavāḥ kva cit<BR>
12,067.032c	kuryū rājānam evāgre prajānugrahakāraṇāt<BR>
12,067.033a	namasyeyuś ca taṃ bhaktyā śiṣyā iva guruṃ sadā<BR>
12,067.033c	devā iva sahasrākṣaṃ prajā rājānam antike<BR>
12,067.034a	satkṛtaṃ svajaneneha paro 'pi bahu manyate<BR>
12,067.034c	svajanena tv avajñātaṃ pare paribhavanty uta<BR>
12,067.035a	rājñaḥ paraiḥ paribhavaḥ sarveṣām asukhāvahaḥ<BR>
12,067.035c	tasmāc chatraṃ ca patraṃ ca vāsāṃsy ābharaṇāni ca<BR>
12,067.036a	bhojanāny atha pānāni rājñe dadyur gṛhāṇi ca<BR>
12,067.036c	āsanāni ca śayyāś ca sarvopakaraṇāni ca<BR>
12,067.037a	guptātmā syād durādharṣaḥ smitapūrvābhibhāṣitā<BR>
12,067.037c	ābhāṣitaś ca madhuraṃ pratibhāṣeta mānavān<BR>
12,067.038a	kṛtajño dṛḍhabhaktiḥ syāt saṃvibhāgī jitendriyaḥ<BR>
12,067.038c	īkṣitaḥ prativīkṣeta mṛdu carju ca valgu ca<BR>
12,068.001	yudhiṣṭhira uvāca<BR>
12,068.001a	kim āhur daivataṃ viprā rājānaṃ bharatarṣabha<BR>
12,068.001c	manuṣyāṇām adhipatiṃ tan me brūhi pitāmaha<BR>
12,068.002	bhīṣma uvāca<BR>
12,068.002a	atrāpy udāharantīmam itihāsaṃ purātanam<BR>
12,068.002c	bṛhaspatiṃ vasumanā yathā papraccha bhārata<BR>
12,068.003a	rājā vasumanā nāma kausalyo dhīmatāṃ varaḥ<BR>
12,068.003c	maharṣiṃ paripapraccha kṛtaprajño bṛhaspatim<BR>
12,068.004a	sarvaṃ vainayikaṃ kṛtvā vinayajño bṛhaspateḥ<BR>
12,068.004c	dakṣiṇānantaro bhūtvā praṇamya vidhipūrvakam<BR>
12,068.005a	vidhiṃ papraccha rājyasya sarvabhūtahite rataḥ<BR>
12,068.005c	prajānāṃ hitam anvicchan dharmamūlaṃ viśāṃ pate<BR>
12,068.006a	kena bhūtāni vardhante kṣayaṃ gacchanti kena ca<BR>
12,068.006c	kam arcanto mahāprājña sukham atyantam āpnuyuḥ<BR>
12,068.006d*0154_01	etan me śaṃsa devarṣe dharmakāmārthasaṃśayam<BR>
12,068.007a	iti pṛṣṭo mahārājñā kausalyenāmitaujasā<BR>
12,068.007c	rājasatkāram avyagraḥ śaśaṃsāsmai bṛhaspatiḥ<BR>
12,068.007c*0155_01	**** **** rājyasya ca vivecanam<BR>
12,068.007c*0155_02	daṇḍanītiṃ samāśritya<BR>
12,068.008a	rājamūlo mahārāja dharmo lokasya lakṣyate<BR>
12,068.008c	prajā rājabhayād eva na khādanti parasparam<BR>
12,068.009a	rājā hy evākhilaṃ lokaṃ samudīrṇaṃ samutsukam<BR>
12,068.009c	prasādayati dharmeṇa prasādya ca virājate<BR>
12,068.010a	yathā hy anudaye rājan bhūtāni śaśisūryayoḥ<BR>
12,068.010c	andhe tamasi majjeyur apaśyantaḥ parasparam<BR>
12,068.011a	yathā hy anudake matsyā nirākrande vihaṃgamāḥ<BR>
12,068.011c	vihareyur yathākāmam abhisṛtya punaḥ punaḥ<BR>
12,068.012a	vimathyātikrameraṃś ca viṣahyāpi parasparam<BR>
12,068.012c	abhāvam acireṇaiva gaccheyur nātra saṃśayaḥ<BR>
12,068.013a	evam eva vinā rājñā vinaśyeyur imāḥ prajāḥ<BR>
12,068.013c	andhe tamasi majjeyur agopāḥ paśavo yathā<BR>
12,068.014a	hareyur balavanto hi durbalānāṃ parigrahān<BR>
12,068.014c	hanyur vyāyacchamānāṃś ca yadi rājā na pālayet<BR>
12,068.015a	yānaṃ vastram alaṃkārān ratnāni vividhāni ca<BR>
12,068.015c	hareyuḥ sahasā pāpā yadi rājā na pālayet<BR>
12,068.016a	mamedam iti loke 'smin na bhavet saṃparigrahaḥ<BR>
12,068.016b*0156_01	na dārā na ca putraḥ syān na dhanaṃ na parigrahaḥ<BR>
12,068.016c	viśvalopaḥ pravarteta yadi rājā na pālayet<BR>
12,068.017a	mātaraṃ pitaraṃ vṛddham ācāryam atithiṃ gurum<BR>
12,068.017c	kliśnīyur api hiṃsyur vā yadi rājā na pālayet<BR>
12,068.018a	pated bahuvidhaṃ śastraṃ bahudhā dharmacāriṣu<BR>
12,068.018c	adharmaḥ pragṛhītaḥ syād yadi rājā na pālayet<BR>
12,068.019a	vadhabandhaparikleśo nityam arthavatāṃ bhavet<BR>
12,068.019c	mamatvaṃ ca na vindeyur yadi rājā na pālayet<BR>
12,068.020a	antaś cākāśam eva syāl loko 'yaṃ dasyusād bhavet<BR>
12,068.020c	patec ca narakaṃ ghoraṃ yadi rājā na pālayet<BR>
12,068.021a	na yonipoṣo varteta na kṛṣir na vaṇikpathaḥ<BR>
12,068.021c	majjed dharmas trayī na syād yadi rājā na pālayet<BR>
12,068.022a	na yajñāḥ saṃpravarteran vidhivat svāptadakṣiṇāḥ<BR>
12,068.022c	na vivāhāḥ samājā vā yadi rājā na pālayet<BR>
12,068.023a	na vṛṣāḥ saṃpravarteran na mathyeraṃś ca gargarāḥ<BR>
12,068.023c	ghoṣāḥ praṇāśaṃ gaccheyur yadi rājā na pālayet<BR>
12,068.024a	trastam udvignahṛdayaṃ hāhābhūtam acetanam<BR>
12,068.024c	kṣaṇena vinaśet sarvaṃ yadi rājā na pālayet<BR>
12,068.025a	na saṃvatsarasatrāṇi tiṣṭheyur akutobhayāḥ<BR>
12,068.025c	vidhivad dakṣiṇāvanti yadi rājā na pālayet<BR>
12,068.026a	brāhmaṇāś caturo vedān nādhīyeraṃs tapasvinaḥ<BR>
12,068.026c	vidyāsnātās tapaḥsnātā yadi rājā na pālayet<BR>
12,068.027a	hasto hastaṃ sa muṣṇīyād bhidyeran sarvasetavaḥ<BR>
12,068.027c	bhayārtaṃ vidravet sarvaṃ yadi rājā na pālayet<BR>
12,068.028a	na labhed dharmasaṃśleṣaṃ hataviprahato janaḥ<BR>
12,068.028c	kartā svecchendriyo gacched yadi rājā na pālayet<BR>
12,068.029a	anayāḥ saṃpravarteran bhaved vai varṇasaṃkaraḥ<BR>
12,068.029c	durbhikṣam āviśed rāṣṭraṃ yadi rājā na pālayet<BR>
12,068.030a	vivṛtya hi yathākāmaṃ gṛhadvārāṇi śerate<BR>
12,068.030c	manuṣyā rakṣitā rājñā samantād akutobhayāḥ<BR>
12,068.031a	nākruṣṭaṃ sahate kaś cit kuto hastasya laṅghanam<BR>
12,068.031c	yadi rājā manuṣyeṣu trātā bhavati dhārmikaḥ<BR>
12,068.032a	striyaś cāpuruṣā mārgaṃ sarvālaṃkārabhūṣitāḥ<BR>
12,068.032c	nirbhayāḥ pratipadyante yadā rakṣati bhūmipaḥ<BR>
12,068.033a	dharmam eva prapadyante na hiṃsanti parasparam<BR>
12,068.033c	anugṛhṇanti cānyonyaṃ yadā rakṣati bhūmipaḥ<BR>
12,068.034a	yajante ca trayo varṇā mahāyajñaiḥ pṛthagvidhaiḥ<BR>
12,068.034c	yuktāś cādhīyate śāstraṃ yadā rakṣati bhūmipaḥ<BR>
12,068.035a	vārtāmūlo hy ayaṃ lokas trayyā vai dhāryate sadā<BR>
12,068.035c	tat sarvaṃ vartate samyag yadā rakṣati bhūmipaḥ<BR>
12,068.036a	yadā rājā dhuraṃ śreṣṭhām ādāya vahati prajāḥ<BR>
12,068.036c	mahatā balayogena tadā lokaḥ prasīdati<BR>
12,068.037a	yasyābhāve ca bhūtānām abhāvaḥ syāt samantataḥ<BR>
12,068.037c	bhāve ca bhāvo nityaḥ syāt kas taṃ na pratipūjayet<BR>
12,068.038a	tasya yo vahate bhāraṃ sarvalokasukhāvaham<BR>
12,068.038c	tiṣṭhet priyahite rājña ubhau lokau hi yo jayet<BR>
12,068.039a	yas tasya puruṣaḥ pāpaṃ manasāpy anucintayet<BR>
12,068.039c	asaṃśayam iha kliṣṭaḥ pretyāpi narakaṃ patet<BR>
12,068.040a	na hi jātv avamantavyo manuṣya iti bhūmipaḥ<BR>
12,068.040c	mahatī devatā hy eṣā nararūpeṇa tiṣṭhati<BR>
12,068.041a	kurute pañca rūpāṇi kālayuktāni yaḥ sadā<BR>
12,068.041c	bhavaty agnis tathādityo mṛtyur vaiśravaṇo yamaḥ<BR>
12,068.042a	yadā hy āsīd ataḥ pāpān dahaty ugreṇa tejasā<BR>
12,068.042c	mithyopacarito rājā tadā bhavati pāvakaḥ<BR>
12,068.043a	yadā paśyati cāreṇa sarvabhūtāni bhūmipaḥ<BR>
12,068.043c	kṣemaṃ ca kṛtvā vrajati tadā bhavati bhāskaraḥ<BR>
12,068.044a	aśucīṃś ca yadā kruddhaḥ kṣiṇoti śataśo narān<BR>
12,068.044c	saputrapautrān sāmātyāṃs tadā bhavati so 'ntakaḥ<BR>
12,068.045a	yadā tv adhārmikān sarvāṃs tīkṣṇair daṇḍair niyacchati<BR>
12,068.045c	dhārmikāṃś cānugṛhṇāti bhavaty atha yamas tadā<BR>
12,068.046a	yadā tu dhanadhārābhis tarpayaty upakāriṇaḥ<BR>
12,068.046c	ācchinatti ca ratnāni vividhāny apakāriṇām<BR>
12,068.047a	śriyaṃ dadāti kasmai cit kasmāc cid apakarṣati<BR>
12,068.047c	tadā vaiśravaṇo rājaṃl loke bhavati bhūmipaḥ<BR>
12,068.048a	nāsyāpavāde sthātavyaṃ dakṣeṇākliṣṭakarmaṇā<BR>
12,068.048c	dharmyam ākāṅkṣatā lābham īśvarasyānasūyatā<BR>
12,068.049a	na hi rājñaḥ pratīpāni kurvan sukham avāpnuyāt<BR>
12,068.049c	putro bhrātā vayasyo vā yady apy ātmasamo bhavet<BR>
12,068.050a	kuryāt kṛṣṇagatiḥ śeṣaṃ jvalito 'nilasārathiḥ<BR>
12,068.050c	na tu rājñābhipannasya śeṣaṃ kva cana vidyate<BR>
12,068.051a	tasya sarvāṇi rakṣyāṇi dūrataḥ parivarjayet<BR>
12,068.051c	mṛtyor iva jugupseta rājasvaharaṇān naraḥ<BR>
12,068.052a	naśyed abhimṛśan sadyo mṛgaḥ kūṭam iva spṛśan<BR>
12,068.052c	ātmasvam iva saṃrakṣed rājasvam iha buddhimān<BR>
12,068.053a	mahāntaṃ narakaṃ ghoram apratiṣṭham acetasaḥ<BR>
12,068.053c	patanti cirarātrāya rājavittāpahāriṇaḥ<BR>
12,068.054a	rājā bhojo virāṭ samrāṭ kṣatriyo bhūpatir nṛpaḥ<BR>
12,068.054c	ya evaṃ stūyate śabdaiḥ kas taṃ nārcitum icchati<BR>
12,068.055a	tasmād bubhūṣur niyato jitātmā saṃyatendriyaḥ<BR>
12,068.055c	medhāvī smṛtimān dakṣaḥ saṃśrayeta mahīpatim<BR>
12,068.056a	kṛtajñaṃ prājñam akṣudraṃ dṛḍhabhaktiṃ jitendriyam<BR>
12,068.056c	dharmanityaṃ sthitaṃ sthityāṃ mantriṇaṃ pūjayen nṛpaḥ<BR>
12,068.057a	dṛḍhabhaktiṃ kṛtaprajñaṃ dharmajñaṃ saṃyatendriyam<BR>
12,068.057c	śūram akṣudrakarmāṇaṃ niṣiddhajanam āśrayet<BR>
12,068.058a	rājā pragalbhaṃ puruṣaṃ karoti; rājā kṛśaṃ bṛṃhayate manuṣyam<BR>
12,068.058c	rājābhipannasya kutaḥ sukhāni; rājābhyupetaṃ sukhinaṃ karoti<BR>
12,068.058d*0157_01	rājā prajānāṃ prathamaṃ śarīraṃ<BR>
12,068.058d*0157_02	prajāś ca rājño 'pratimaṃ śarīram<BR>
12,068.058d*0157_03	rājñā vihīnā na bhavanti deśā<BR>
12,068.058d*0157_04	deśair vihīnā na nṛpā bhavanti<BR>
12,068.059a	rājā prajānāṃ hṛdayaṃ garīyo; gatiḥ pratiṣṭhā sukham uttamaṃ ca<BR>
12,068.059c	yam āśritā lokam imaṃ paraṃ ca; jayanti samyak puruṣā narendram<BR>
12,068.060a	narādhipaś cāpy anuśiṣya medinīṃ; damena satyena ca sauhṛdena<BR>
12,068.060c	mahadbhir iṣṭvā kratubhir mahāyaśās; triviṣṭape sthānam upaiti satkṛtam<BR>
12,068.061a	sa evam ukto guruṇā kausalyo rājasattamaḥ<BR>
12,068.061c	prayatnāt kṛtavān vīraḥ prajānāṃ paripālanam<BR>
12,069.001	yudhiṣṭhira uvāca<BR>
12,069.001a	pārthivena viśeṣeṇa kiṃ kāryam avaśiṣyate<BR>
12,069.001c	kathaṃ rakṣyo janapadaḥ kathaṃ rakṣyāś ca śatravaḥ<BR>
12,069.002a	kathaṃ cāraṃ prayuñjīta varṇān viśvāsayet katham<BR>
12,069.002c	kathaṃ bhṛtyān kathaṃ dārān kathaṃ putrāṃś ca bhārata<BR>
12,069.003	bhīṣma uvāca<BR>
12,069.003a	rājavṛttaṃ mahārāja śṛṇuṣvāvahito 'khilam<BR>
12,069.003c	yat kāryaṃ pārthivenādau pārthivaprakṛtena vā<BR>
12,069.004a	ātmā jeyaḥ sadā rājñā tato jeyāś ca śatravaḥ<BR>
12,069.004c	ajitātmā narapatir vijayeta kathaṃ ripūn<BR>
12,069.005a	etāvān ātmavijayaḥ pañcavargavinigrahaḥ<BR>
12,069.005c	jitendriyo narapatir bādhituṃ śaknuyād arīn<BR>
12,069.006a	nyaseta gulmān durgeṣu saṃdhau ca kurunandana<BR>
12,069.006c	nagaropavane caiva purodyāneṣu caiva ha<BR>
12,069.007a	saṃsthāneṣu ca sarveṣu pureṣu nagarasya ca<BR>
12,069.007c	madhye ca naraśārdūla tathā rājaniveśane<BR>
12,069.008a	praṇidhīṃś ca tataḥ kuryāj jaḍāndhabadhirākṛtīn<BR>
12,069.008c	puṃsaḥ parīkṣitān prājñān kṣutpipāsātapakṣamān<BR>
12,069.009a	amātyeṣu ca sarveṣu mitreṣu trividheṣu ca<BR>
12,069.009c	putreṣu ca mahārāja praṇidadhyāt samāhitaḥ<BR>
12,069.010a	pure janapade caiva tathā sāmantarājasu<BR>
12,069.010c	yathā na vidyur anyonyaṃ praṇidheyās tathā hi te<BR>
12,069.011a	cārāṃś ca vidyāt prahitān pareṇa bharatarṣabha<BR>
12,069.011c	āpaṇeṣu vihāreṣu samavāyeṣu bhikṣuṣu<BR>
12,069.012a	ārāmeṣu tathodyāne paṇḍitānāṃ samāgame<BR>
12,069.012c	veśeṣu catvare caiva sabhāsv āvasatheṣu ca<BR>
12,069.013a	evaṃ vihanyāc cāreṇa paracāraṃ vicakṣaṇaḥ<BR>
12,069.013c	cāreṇa vihataṃ sarvaṃ hataṃ bhavati pāṇḍava<BR>
12,069.014a	yadā tu hīnaṃ nṛpatir vidyād ātmānam ātmanā<BR>
12,069.014c	amātyaiḥ saha saṃmantrya kuryāt saṃdhiṃ balīyasā<BR>
12,069.014d*0158_01	vidvāṃsaḥ kṣatriyā vaiśyā brāhmaṇāś ca bahuśrutāḥ<BR>
12,069.014d*0158_02	daṇḍanītau tu niṣpannā mantriṇaḥ pṛthivīpateḥ<BR>
12,069.014d*0158_03	praṣṭavyo brāhmaṇaḥ pūrvaṃ nītiśāstrārthatattvavit<BR>
12,069.014d*0158_04	paścāt pṛccheta bhūpālaḥ kṣatriyaṃ nītikovidam<BR>
12,069.014d*0158_05	vaiśyaśūdrau tathā bhūyaḥ śāstrajñau hitakāriṇau<BR>
12,069.015a	ajñāyamāno hīnatve kuryāt saṃdhiṃ pareṇa vai<BR>
12,069.015c	lipsur vā kaṃ cid evārthaṃ tvaramāṇo vicakṣaṇaḥ<BR>
12,069.016a	guṇavanto mahotsāhā dharmajñāḥ sādhavaś ca ye<BR>
12,069.016c	saṃdadhīta nṛpas taiś ca rāṣṭraṃ dharmeṇa pālayan<BR>
12,069.017a	ucchidyamānam ātmānaṃ jñātvā rājā mahāmatiḥ<BR>
12,069.017c	pūrvāpakāriṇo hanyāl lokadviṣṭāṃś ca sarvaśaḥ<BR>
12,069.018a	yo nopakartuṃ śaknoti nāpakartuṃ mahīpatiḥ<BR>
12,069.018c	aśakyarūpaś coddhartum upekṣyas tādṛśo bhavet<BR>
12,069.019a	yātrāṃ yāyād avijñātam anākrandam anantaram<BR>
12,069.019c	vyāsaktaṃ ca pramattaṃ ca durbalaṃ ca vicakṣaṇaḥ<BR>
12,069.020a	yātrām ājñāpayed vīraḥ kalyapuṣṭabalaḥ sukhī<BR>
12,069.020c	pūrvaṃ kṛtvā vidhānaṃ ca yātrāyāṃ nagare tathā<BR>
12,069.020d*0159_01	antaḥpure ca rāṣṭre ca adhyakṣeṣu ca sarvaśaḥ<BR>
12,069.021a	na ca vaśyo bhaved asya nṛpo yady api vīryavān<BR>
12,069.021c	hīnaś ca balavīryābhyāṃ karśayaṃs taṃ parāvaset<BR>
12,069.022a	rāṣṭraṃ ca pīḍayet tasya śastrāgniviṣamūrchanaiḥ<BR>
12,069.022c	amātyavallabhānāṃ ca vivādāṃs tasya kārayet<BR>
12,069.022e	varjanīyaṃ sadā yuddhaṃ rājyakāmena dhīmatā<BR>
12,069.023a	upāyais tribhir ādānam arthasyāha bṛhaspatiḥ<BR>
12,069.023c	sāntvenānupradānena bhedena ca narādhipa<BR>
12,069.023e	yam arthaṃ śaknuyāt prāptuṃ tena tuṣyed dhi paṇḍitaḥ<BR>
12,069.024a	ādadīta baliṃ caiva prajābhyaḥ kurunandana<BR>
12,069.024c	ṣaḍbhāgam amitaprajñas tāsām evābhiguptaye<BR>
12,069.025a	daśadharmagatebhyo yad vasu bahv alpam eva ca<BR>
12,069.025c	tan nādadīta sahasā paurāṇāṃ rakṣaṇāya vai<BR>
12,069.026a	yathā putrās tathā paurā draṣṭavyās te na saṃśayaḥ<BR>
12,069.026c	bhaktiś caiṣāṃ prakartavyā vyavahāre pradarśite<BR>
12,069.027a	sutaṃ ca sthāpayed rājā prājñaṃ sarvārthadarśinam<BR>
12,069.027c	vyavahāreṣu satataṃ tatra rājyaṃ vyavasthitam<BR>
12,069.028a	ākare lavaṇe śulke tare nāgavane tathā<BR>
12,069.028c	nyased amātyān nṛpatiḥ svāptān vā puruṣān hitān<BR>
12,069.029a	samyag daṇḍadharo nityaṃ rājā dharmam avāpnuyāt<BR>
12,069.029c	nṛpasya satataṃ daṇḍaḥ samyag dharme praśasyate<BR>
12,069.030a	vedavedāṅgavit prājñaḥ sutapasvī nṛpo bhavet<BR>
12,069.030c	dānaśīlaś ca satataṃ yajñaśīlaś ca bhārata<BR>
12,069.031a	ete guṇāḥ samastāḥ syur nṛpasya satataṃ sthirāḥ<BR>
12,069.031c	kriyālope tu nṛpateḥ kutaḥ svargaḥ kuto yaśaḥ<BR>
12,069.032a	yadā tu pīḍito rājā bhaved rājñā balīyasā<BR>
12,069.032b*0160_01	tadābhisaṃśrayed durgaṃ buddhimān pṛthivīpatiḥ<BR>
12,069.032b*0161_01	guptāś caiva dadurgāś ca deśās teṣu praveśayet (sic)<BR>
12,069.032c	tridhā tv ākrandya mitrāṇi vidhānam upakalpayet<BR>
12,069.032d*0162_01	sāmabhedān virodhārthaṃ vidhānam upakalpayet<BR>
12,069.033a	ghoṣān nyaseta mārgeṣu grāmān utthāpayed api<BR>
12,069.033c	praveśayec ca tān sarvāñ śākhānagarakeṣv api<BR>
12,069.034a	ye guptāś caiva durgāś ca deśās teṣu praveśayet<BR>
12,069.034c	dhanino balamukhyāṃś ca sāntvayitvā punaḥ punaḥ<BR>
12,069.035a	sasyābhihāraṃ kuryāc ca svayam eva narādhipaḥ<BR>
12,069.035c	asaṃbhave praveśasya dāhayed agninā bhṛśam<BR>
12,069.036a	kṣetrastheṣu ca sasyeṣu śatror upajapen narān<BR>
12,069.036c	vināśayed vā sarvasvaṃ balenātha svakena vai<BR>
12,069.037a	nadīṣu mārgeṣu sadā saṃkramān avasādayet<BR>
12,069.037c	jalaṃ nisrāvayet sarvam anisrāvyaṃ ca dūṣayet<BR>
12,069.038a	tadātvenāyatībhiś ca vivadan bhūmyanantaram<BR>
12,069.038c	pratīghātaḥ parasyājau mitrakāle 'py upasthite<BR>
12,069.039a	durgāṇāṃ cābhito rājā mūlacchedaṃ prakārayet<BR>
12,069.039c	sarveṣāṃ kṣudravṛkṣāṇāṃ caityavṛkṣān vivarjayet<BR>
12,069.040a	pravṛddhānāṃ ca vṛkṣāṇāṃ śākhāḥ pracchedayet tathā<BR>
12,069.040c	caityānāṃ sarvathā varjyam api patrasya pātanam<BR>
12,069.040d*0163_01	daivānām āśrayāś caityā yakṣarākṣasabhoginām<BR>
12,069.040d*0163_02	piśācapannagānāṃ ca gandharvāpsarasām api<BR>
12,069.040d*0163_03	raudrāṇāṃ caiva bhūtānāṃ tasmāt tān parivarjayet<BR>
12,069.040d*0163_04	śrūyate hi nikumbhena saudāsasya balaṃ hatam<BR>
12,069.040d*0163_05	maheśvaragaṇeśena vārāṇasyāṃ narādhipa<BR>
12,069.041a	prakaṇṭhīḥ kārayet samyag ākāśajananīs tathā<BR>
12,069.041c	āpūrayec ca parikhāḥ sthāṇunakrajhaṣākulāḥ<BR>
12,069.042a	kaḍaṅgadvārakāṇi syur ucchvāsārthe purasya ha<BR>
12,069.042c	teṣāṃ ca dvāravad guptiḥ kāryā sarvātmanā bhavet<BR>
12,069.043a	dvāreṣu ca gurūṇy eva yantrāṇi sthāpayet sadā<BR>
12,069.043c	āropayec chataghnīś ca svādhīnāni ca kārayet<BR>
12,069.044a	kāṣṭhāni cābhihāryāṇi tathā kūpāṃś ca khānayet<BR>
12,069.044c	saṃśodhayet tathā kūpān kṛtān pūrvaṃ payorthibhiḥ<BR>
12,069.045a	tṛṇacchannāni veśmāni paṅkenāpi pralepayet<BR>
12,069.045c	nirharec ca tṛṇaṃ māse caitre vahnibhayāt puraḥ<BR>
12,069.046a	naktam eva ca bhaktāni pācayeta narādhipaḥ<BR>
12,069.046c	na divāgnir jvaled gehe varjayitvāgnihotrikam<BR>
12,069.046d*0164_01	yathāsaṃbhavaśailāni ceṣṭakāni ca kārayet<BR>
12,069.046d*0164_02	mṛṇmayāni ca kurvīta jñātvā deśe balābalam<BR>
12,069.047a	karmārāriṣṭaśālāsu jvaled agniḥ samāhitaḥ<BR>
12,069.047c	gṛhāṇi ca praviśyātha vidheyaḥ syād dhutāśanaḥ<BR>
12,069.048a	mahādaṇḍaś ca tasya syād yasyāgnir vai divā bhavet<BR>
12,069.048c	praghoṣayed athaivaṃ ca rakṣaṇārthaṃ purasya vai<BR>
12,069.049a	bhikṣukāṃś cākrikāṃś caiva kṣībonmattān kuśīlavān<BR>
12,069.049c	bāhyān kuryān naraśreṣṭha doṣāya syur hi te 'nyathā<BR>
12,069.050a	catvareṣu ca tīrtheṣu sabhāsv āvasatheṣu ca<BR>
12,069.050c	yathārhavarṇaṃ praṇidhiṃ kuryāt sarvatra pārthivaḥ<BR>
12,069.051a	viśālān rājamārgāṃś ca kārayeta narādhipaḥ<BR>
12,069.051c	prapāś ca vipaṇīś caiva yathoddeśaṃ samādiśet<BR>
12,069.052a	bhāṇḍāgārāyudhāgārān dhānyāgārāṃś ca sarvaśaḥ<BR>
12,069.052c	aśvāgārān gajāgārān balādhikaraṇāni ca<BR>
12,069.053a	parikhāś caiva kauravya pratolīḥ saṃkaṭāni ca<BR>
12,069.053c	na jātu kaś cit paśyet tu guhyam etad yudhiṣṭhira<BR>
12,069.054a	atha saṃnicayaṃ kuryād rājā parabalārditaḥ<BR>
12,069.054c	tailaṃ madhu ghṛtaṃ sasyam auṣadhāni ca sarvaśaḥ<BR>
12,069.055a	aṅgārakuśamuñjānāṃ palāśaśaraparṇinām<BR>
12,069.055c	yavasendhanadigdhānāṃ kārayeta ca saṃcayān<BR>
12,069.056a	āyudhānāṃ ca sarveṣāṃ śaktyṛṣṭiprāsavarmaṇām<BR>
12,069.056c	saṃcayān evamādīnāṃ kārayeta narādhipaḥ<BR>
12,069.057a	auṣadhāni ca sarvāṇi mūlāni ca phalāni ca<BR>
12,069.057c	caturvidhāṃś ca vaidyān vai saṃgṛhṇīyād viśeṣataḥ<BR>
12,069.058a	naṭāś ca nartakāś caiva mallā māyāvinas tathā<BR>
12,069.058c	śobhayeyuḥ puravaraṃ modayeyuś ca sarvaśaḥ<BR>
12,069.059a	yataḥ śaṅkā bhavec cāpi bhṛtyato vāpi mantritaḥ<BR>
12,069.059c	paurebhyo nṛpater vāpi svādhīnān kārayeta tān<BR>
12,069.060a	kṛte karmaṇi rājendra pūjayed dhanasaṃcayaiḥ<BR>
12,069.060c	mānena ca yathārheṇa sāntvena vividhena ca<BR>
12,069.061a	nirvedayitvā tu paraṃ hatvā vā kurunandana<BR>
12,069.061c	gatānṛṇyo bhaved rājā yathā śāstreṣu darśitam<BR>
12,069.062a	rājñā saptaiva rakṣyāṇi tāni cāpi nibodha me<BR>
12,069.062c	ātmāmātyaś ca kośaś ca daṇḍo mitrāṇi caiva hi<BR>
12,069.063a	tathā janapadaś caiva puraṃ ca kurunandana<BR>
12,069.063c	etat saptātmakaṃ rājyaṃ paripālyaṃ prayatnataḥ<BR>
12,069.064a	ṣāḍguṇyaṃ ca trivargaṃ ca trivargam aparaṃ tathā<BR>
12,069.064c	yo vetti puruṣavyāghra sa bhunakti mahīm imām<BR>
12,069.065a	ṣāḍguṇyam iti yat proktaṃ tan nibodha yudhiṣṭhira<BR>
12,069.065c	saṃdhāyāsanam ity eva yātrāsaṃdhānam eva ca<BR>
12,069.066a	vigṛhyāsanam ity eva yātrāṃ saṃparigṛhya ca<BR>
12,069.066c	dvaidhībhāvas tathānyeṣāṃ saṃśrayo 'tha parasya ca<BR>
12,069.067a	trivargaś cāpi yaḥ proktas tam ihaikamanāḥ śṛṇu<BR>
12,069.067a*0165_01	**** **** tan nibodha yudhiṣṭhira<BR>
12,069.067a*0165_02	vadiṣyāmi mahābāho<BR>
12,069.067c	kṣayaḥ sthānaṃ ca vṛddhiś ca trivargam aparaṃ tathā<BR>
12,069.067d*0166_01	dharmaś cārthaś ca kāmaś ca trivargo vai sanātanaḥ<BR>
12,069.067d*0166_02	mantraś caiva prabhāvaś ca utsāhaś caiva tāntrikaḥ<BR>
12,069.067d*0166_03	śaktitrayaṃ samākhyātaṃ trivargasya ca tatparam<BR>
12,069.067d*0166_04	kāryaṃ ca kāraṇaṃ caiva kartā ca parikīrtitaḥ<BR>
12,069.067d*0166_05	etat parataraṃ vidyāt trivargād api bhārata<BR>
12,069.067d*0166_06	sarveṣāṃ ca kṣaye rājan yas trivargaḥ sanātanaḥ<BR>
12,069.067d*0166_07	sattvaṃ rajas tamaś caiva trivargaḥ kāraṇaṃ smṛtam<BR>
12,069.067d*0166_08	tenātyantavimuktaś ca muktaḥ puruṣa ucyate<BR>
12,069.067d*0166_09	kāryasya sarvathā nāśo mokṣa ity abhidhīyate<BR>
12,069.067d*0166_10	tena mokṣaparaś caiva devadevaḥ pitāmahaḥ<BR>
12,069.067d*0166_11	tuṣṭyarthasya trivargasya rakṣām āha narādhipa<BR>
12,069.067d*0166_12	jagato laukikī yātrā yatra nityaṃ pratiṣṭhitā<BR>
12,069.068a	dharmaś cārthaś ca kāmaś ca sevitavyo 'tha kālataḥ<BR>
12,069.068b*0167_01	sevā dharmasya kartavyā satataṃ bhūtitatparaiḥ<BR>
12,069.068b*0167_02	puruṣair naraśārdūla tanmūlāḥ sarvathā kriyāḥ<BR>
12,069.068c	dharmeṇa hi mahīpālaś ciraṃ pālayate mahīm<BR>
12,069.068d*0168_01	yaḥ kaś cid dhārmiko rājā sa vipanno 'pi bhūpatiḥ<BR>
12,069.068d*0168_02	arthakāmavihīno 'pi ciraṃ pālayate mahīm<BR>
12,069.069a	asminn arthe ca yau ślokau gītāv aṅgirasā svayam<BR>
12,069.069c	yādavīputra bhadraṃ te śrotum arhasi tāv api<BR>
12,069.070a	kṛtvā sarvāṇi kāryāṇi samyak saṃpālya medinīm<BR>
12,069.070c	pālayitvā tathā paurān paratra sukham edhate<BR>
12,069.071a	kiṃ tasya tapasā rājñaḥ kiṃ ca tasyādhvarair api<BR>
12,069.071c	apālitāḥ prajā yasya sarvā dharmavinākṛtāḥ<BR>
12,069.071d*0169_01	ślokāś cośanasā gītās tān nibodha yudhiṣṭhira<BR>
12,069.071d*0169_02	daṇḍanīteś ca yan mūlaṃ trivargasya ca bhūpate<BR>
12,069.071d*0169_03	bhārgavāṅgirasaṃ karma ṣoḍaśāṅgaṃ ca yad balam<BR>
12,069.071d*0169_04	viṣaṃ māyāś ca daivaṃ ca pauruṣaṃ cārthasiddhaye<BR>
12,069.071d*0169_05	prāgudakpravaṇaṃ durgaṃ samāsādya mahīpatiḥ<BR>
12,069.071d*0169_06	trivargatrayasaṃpūrṇam upādāya tam udvahet<BR>
12,069.071d*0169_07	ṣaṭ pañca ca vinirjitya daśa cāṣṭau ca bhūpatiḥ<BR>
12,069.071d*0169_08	trivargair daśabhir yuktaḥ surair api na jīyate<BR>
12,069.071d*0169_09	na buddhiṃ parigṛhṇīta strīṇāṃ mūrkhajanasya ca<BR>
12,069.071d*0169_10	daivopahatabuddhīnāṃ ye ca vedair vivarjitāḥ<BR>
12,069.071d*0169_11	na teṣāṃ śṛṇuyād rājā buddhis teṣāṃ parāṅmukhī<BR>
12,069.071d*0169_12	strīpradhānāni rājyāni vidvadbhir varjitāni ca<BR>
12,069.071d*0169_13	mūrkhāmātyaprataptāni śuṣyante jalabinduvat<BR>
12,069.071d*0169_14	vidvāṃsaḥ prathitā ye ca ye cāptāḥ sarvakarmasu<BR>
12,069.071d*0169_15	yuddheṣu dṛṣṭakarmāṇas teṣāṃ ca śṛṇuyān nṛpaḥ<BR>
12,069.071d*0169_16	daivaṃ puruṣakāraṃ ca trivargaṃ ca samāśritaḥ<BR>
12,069.071d*0169_17	daivatāni ca viprāṃś ca praṇamya vijayī bhavet<BR>
12,070.001	yudhiṣṭhira uvāca<BR>
12,070.001a	daṇḍanītiś ca rājā ca samastau tāv ubhāv api<BR>
12,070.001c	kasya kiṃ kurvataḥ siddhyai tan me brūhi pitāmaha<BR>
12,070.002	bhīṣma uvāca<BR>
12,070.002a	mahābhāgyaṃ daṇḍanītyāḥ siddhaiḥ śabdaiḥ sahetukaiḥ<BR>
12,070.002c	śṛṇu me śaṃsato rājan yathāvad iha bhārata<BR>
12,070.003a	daṇḍanītiḥ svadharmebhyaś cāturvarṇyaṃ niyacchati<BR>
12,070.003c	prayuktā svāminā samyag adharmebhyaś ca yacchati<BR>
12,070.004a	cāturvarṇye svadharmasthe maryādānām asaṃkare<BR>
12,070.004c	daṇḍanītikṛte kṣeme prajānām akutobhaye<BR>
12,070.005a	some prayatnaṃ kurvanti trayo varṇā yathāvidhi<BR>
12,070.005c	tasmād devamanuṣyāṇāṃ sukhaṃ viddhi samāhitam<BR>
12,070.006a	kālo vā kāraṇaṃ rājño rājā vā kālakāraṇam<BR>
12,070.006c	iti te saṃśayo mā bhūd rājā kālasya kāraṇam<BR>
12,070.007a	daṇḍanītyā yadā rājā samyak kārtsnyena vartate<BR>
12,070.007c	tadā kṛtayugaṃ nāma kālaḥ śreṣṭhaḥ pravartate<BR>
12,070.008a	bhavet kṛtayuge dharmo nādharmo vidyate kva cit<BR>
12,070.008c	sarveṣām eva varṇānāṃ nādharme ramate manaḥ<BR>
12,070.009a	yogakṣemāḥ pravartante prajānāṃ nātra saṃśayaḥ<BR>
12,070.009c	vaidikāni ca karmāṇi bhavanty aviguṇāny uta<BR>
12,070.010a	ṛtavaś ca sukhāḥ sarve bhavanty uta nirāmayāḥ<BR>
12,070.010c	prasīdanti narāṇāṃ ca svaravarṇamanāṃsi ca<BR>
12,070.011a	vyādhayo na bhavanty atra nālpāyur dṛśyate naraḥ<BR>
12,070.011c	vidhavā na bhavanty atra nṛśaṃso nābhijāyate<BR>
12,070.012a	akṛṣṭapacyā pṛthivī bhavanty oṣadhayas tathā<BR>
12,070.012c	tvakpatraphalamūlāni vīryavanti bhavanti ca<BR>
12,070.013a	nādharmo vidyate tatra dharma eva tu kevalaḥ<BR>
12,070.013c	iti kārtayugān etān guṇān viddhi yudhiṣṭhira<BR>
12,070.014a	daṇḍanītyā yadā rājā trīn aṃśān anuvartate<BR>
12,070.014c	caturtham aṃśam utsṛjya tadā tretā pravartate<BR>
12,070.015a	aśubhasya caturthāṃśas trīn aṃśān anuvartate<BR>
12,070.015c	kṛṣṭapacyaiva pṛthivī bhavanty oṣadhayas tathā<BR>
12,070.016a	ardhaṃ tyaktvā yadā rājā nītyardham anuvartate<BR>
12,070.016c	tatas tu dvāparaṃ nāma sa kālaḥ saṃpravartate<BR>
12,070.017a	aśubhasya tadā ardhaṃ dvāv aṃśāv anuvartate<BR>
12,070.017c	kṛṣṭapacyaiva pṛthivī bhavaty alpaphalā tathā<BR>
12,070.018a	daṇḍanītiṃ parityajya yadā kārtsnyena bhūmipaḥ<BR>
12,070.018c	prajāḥ kliśnāty ayogena praviśyati tadā kaliḥ<BR>
12,070.019a	kalāv adharmo bhūyiṣṭhaṃ dharmo bhavati tu kva cit<BR>
12,070.019c	sarveṣām eva varṇānāṃ svadharmāc cyavate manaḥ<BR>
12,070.020a	śūdrā bhaikṣeṇa jīvanti brāhmaṇāḥ paricaryayā<BR>
12,070.020c	yogakṣemasya nāśaś ca vartate varṇasaṃkaraḥ<BR>
12,070.021a	vaidikāni ca karmāṇi bhavanti viguṇāny uta<BR>
12,070.021c	ṛtavo nasukhāḥ sarve bhavanty āmayinas tathā<BR>
12,070.022a	hrasanti ca manuṣyāṇāṃ svaravarṇamanāṃsy uta<BR>
12,070.022c	vyādhayaś ca bhavanty atra mriyante cāgatāyuṣaḥ<BR>
12,070.023a	vidhavāś ca bhavanty atra nṛśaṃsā jāyate prajā<BR>
12,070.023c	kva cid varṣati parjanyaḥ kva cit sasyaṃ prarohati<BR>
12,070.024a	rasāḥ sarve kṣayaṃ yānti yadā necchati bhūmipaḥ<BR>
12,070.024c	prajāḥ saṃrakṣituṃ samyag daṇḍanītisamāhitaḥ<BR>
12,070.025a	rājā kṛtayugasraṣṭā tretāyā dvāparasya ca<BR>
12,070.025c	yugasya ca caturthasya rājā bhavati kāraṇam<BR>
12,070.026a	kṛtasya karaṇād rājā svargam atyantam aśnute<BR>
12,070.026c	tretāyāḥ karaṇād rājā svargaṃ nātyantam aśnute<BR>
12,070.027a	pravartanād dvāparasya yathābhāgam upāśnute<BR>
12,070.027c	kaleḥ pravartanād rājā pāpam atyantam aśnute<BR>
12,070.028a	tato vasati duṣkarmā narake śāśvatīḥ samāḥ<BR>
12,070.028c	prajānāṃ kalmaṣe magno 'kīrtiṃ pāpaṃ ca vindati<BR>
12,070.028d*0170_01	daṇḍanītiṃ puraskṛtya yadā rājā praśāsti<BR>
12,070.028d*0171_01	yogakṣemāḥ pravartante prajānāṃ nātra saṃśayaḥ<BR>
12,070.029a	daṇḍanītiṃ puraskṛtya vijānan kṣatriyaḥ sadā<BR>
12,070.029b*0172_01	paripālyāḥ prajāḥ samyag iha pretya ca kāmadāḥ<BR>
12,070.029c	anavāptaṃ ca lipseta labdhaṃ ca paripālayet<BR>
12,070.029d*0173_01	**** **** kṣatriyeṇa vijānatā<BR>
12,070.029d*0173_02	lipsitavyam alabdhaṃ ca labdhaṃ rakṣyaṃ ca bhārata<BR>
12,070.030a	lokasya sīmantakarī maryādā lokabhāvanī<BR>
12,070.030c	samyaṅ nītā daṇḍanītir yathā mātā yathā pitā<BR>
12,070.031a	yasyāṃ bhavanti bhūtāni tad viddhi bharatarṣabha<BR>
12,070.031c	eṣa eva paro dharmo yad rājā daṇḍanītimān<BR>
12,070.032a	tasmāt kauravya dharmeṇa prajāḥ pālaya nītimān<BR>
12,070.032c	evaṃvṛttaḥ prajā rakṣan svargaṃ jetāsi durjayam<BR>
12,071.001	yudhiṣṭhira uvāca<BR>
12,071.001a	kena vṛttena vṛttajña vartamāno mahīpatiḥ<BR>
12,071.001c	sukhenārthān sukhodarkān iha ca pretya cāpnuyāt<BR>
12,071.002	bhīṣma uvāca<BR>
12,071.002a	iyaṃ guṇānāṃ ṣaṭtriṃśat ṣaṭtriṃśad guṇasaṃyutā<BR>
12,071.002c	yān guṇāṃs tu guṇopetaḥ kurvan guṇam avāpnuyāt<BR>
12,071.003a	cared dharmān akaṭuko muñcet snehaṃ na nāstikaḥ<BR>
12,071.003c	anṛśaṃsaś cared arthaṃ caret kāmam anuddhataḥ<BR>
12,071.004a	priyaṃ brūyād akṛpaṇaḥ śūraḥ syād avikatthanaḥ<BR>
12,071.004c	dātā nāpātravarṣī syāt pragalbhaḥ syād aniṣṭhuraḥ<BR>
12,071.005a	saṃdadhīta na cānāryair vigṛhṇīyān na bandhubhiḥ<BR>
12,071.005c	nānāptaiḥ kārayec cāraṃ kuryāt kāryam apīḍayā<BR>
12,071.006a	arthān brūyān na cāsatsu guṇān brūyān na cātmanaḥ<BR>
12,071.006c	ādadyān na ca sādhubhyo nāsatpuruṣam āśrayet<BR>
12,071.007a	nāparīkṣya nayed daṇḍaṃ na ca mantraṃ prakāśayet<BR>
12,071.007c	visṛjen na ca lubdhebhyo viśvasen nāpakāriṣu<BR>
12,071.008a	anīrṣur guptadāraḥ syāc cokṣaḥ syād aghṛṇī nṛpaḥ<BR>
12,071.008c	striyaṃ seveta nātyarthaṃ mṛṣṭaṃ bhuñjīta nāhitam<BR>
12,071.009a	astabdhaḥ pūjayen mānyān gurūn seved amāyayā<BR>
12,071.009c	arced devān na dambhena śriyam icched akutsitām<BR>
12,071.010a	seveta praṇayaṃ hitvā dakṣaḥ syān na tv akālavit<BR>
12,071.010c	sāntvayen na ca bhogārtham anugṛhṇan na cākṣipet<BR>
12,071.011a	praharen na tv avijñāya hatvā śatrūn na śeṣayet<BR>
12,071.011c	krodhaṃ kuryān na cākasmān mṛduḥ syān nāpakāriṣu<BR>
12,071.012a	evaṃ carasva rājyastho yadi śreya ihecchasi<BR>
12,071.012c	ato 'nyathā narapatir bhayam ṛcchaty anuttamam<BR>
12,071.013a	iti sarvān guṇān etān yathoktān yo 'nuvartate<BR>
12,071.013c	anubhūyeha bhadrāṇi pretya svarge mahīyate<BR>
12,071.014	vaiśaṃpāyana uvāca<BR>
12,071.014a	idaṃ vacaḥ śāṃtanavasya śuśruvān; yudhiṣṭhiraḥ pāṇḍavamukhyasaṃvṛtaḥ<BR>
12,071.014c	tadā vavande ca pitāmahaṃ nṛpo; yathoktam etac ca cakāra buddhimān<BR>
12,072.001	yudhiṣṭhira uvāca<BR>
12,072.001a	kathaṃ rājā prajā rakṣan nādhibandhena yujyate<BR>
12,072.001c	dharme ca nāparādhnoti tan me brūhi pitāmaha<BR>
12,072.002	bhīṣma uvāca<BR>
12,072.002a	samāsenaiva te tāta dharmān vakṣyāmi niścitān<BR>
12,072.002c	vistareṇa hi dharmāṇāṃ na jātv antam avāpnuyāt<BR>
12,072.003a	dharmaniṣṭhāñ śrutavato vedavratasamāhitān<BR>
12,072.003c	arcitān vāsayethās tvaṃ gṛhe guṇavato dvijān<BR>
12,072.004a	pratyutthāyopasaṃgṛhya caraṇāv abhivādya ca<BR>
12,072.004c	atha sarvāṇi kurvīthāḥ kāryāṇi sapurohitaḥ<BR>
12,072.005a	dharmakāryāṇi nirvartya maṅgalāni prayujya ca<BR>
12,072.005c	brāhmaṇān vācayethās tvam arthasiddhijayāśiṣaḥ<BR>
12,072.006a	ārjavena ca saṃpanno dhṛtyā buddhyā ca bhārata<BR>
12,072.006c	arthārthaṃ parigṛhṇīyāt kāmakrodhau ca varjayet<BR>
12,072.007a	kāmakrodhau puraskṛtya yo 'rthaṃ rājānutiṣṭhati<BR>
12,072.007c	na sa dharmaṃ na cāpy arthaṃ parigṛhṇāti bāliśaḥ<BR>
12,072.008a	mā sma lubdhāṃś ca mūrkhāṃś ca kāme cārtheṣu yūyujaḥ<BR>
12,072.008c	alubdhān buddhisaṃpannān sarvakarmasu yojayet<BR>
12,072.009a	mūrkho hy adhikṛto 'rtheṣu kāryāṇām aviśāradaḥ<BR>
12,072.009c	prajāḥ kliśnāty ayogena kāmadveṣasamanvitaḥ<BR>
12,072.010a	baliṣaṣṭhena śulkena daṇḍenāthāparādhinām<BR>
12,072.010c	śāstranītena lipsethā vetanena dhanāgamam<BR>
12,072.011a	dāpayitvā karaṃ dharmyaṃ rāṣṭraṃ nityaṃ yathāvidhi<BR>
12,072.011c	aśeṣān kalpayed rājā yogakṣemān atandritaḥ<BR>
12,072.012a	gopāyitāraṃ dātāraṃ dharmanityam atandritam<BR>
12,072.012c	akāmadveṣasaṃyuktam anurajyanti mānavāḥ<BR>
12,072.013a	mā smādharmeṇa lābhena lipsethās tvaṃ dhanāgamam<BR>
12,072.013c	dharmārthāv adhruvau tasya yo 'paśāstraparo bhavet<BR>
12,072.014a	apaśāstraparo rājā saṃcayān nādhigacchati<BR>
12,072.014c	asthāne cāsya tad vittaṃ sarvam eva vinaśyati<BR>
12,072.015a	arthamūlo 'pahiṃsāṃ ca kurute svayam ātmanaḥ<BR>
12,072.015c	karair aśāstradṛṣṭair hi mohāt saṃpīḍayan prajāḥ<BR>
12,072.016a	ūdhaś chindyād dhi yo dhenvāḥ kṣīrārthī na labhet payaḥ<BR>
12,072.016b*0174_01	yo hi pakvaṃ drumaṃ chidya labhate na punaḥ phalam<BR>
12,072.016c	evaṃ rāṣṭram ayogena pīḍitaṃ na vivardhate<BR>
12,072.016d*0175_01	yavasodakam ādāya sāntvena vinayena ca<BR>
12,072.017a	yo hi dogdhrīm upāste tu sa nityaṃ labhate payaḥ<BR>
12,072.017c	evaṃ rāṣṭram upāyena bhuñjāno labhate phalam<BR>
12,072.018a	atha rāṣṭram upāyena bhujyamānaṃ surakṣitam<BR>
12,072.018c	janayaty atulāṃ nityaṃ kośavṛddhiṃ yudhiṣṭhira<BR>
12,072.019a	dogdhi dhānyaṃ hiraṇyaṃ ca prajā rājñi surakṣitā<BR>
12,072.019c	nityaṃ svebhyaḥ parebhyaś ca tṛptā mātā yathā payaḥ<BR>
12,072.020a	mālākāropamo rājan bhava māṅgārikopamaḥ<BR>
12,072.020c	tathā yuktaś ciraṃ rāṣṭraṃ bhoktuṃ śakyasi pālayan<BR>
12,072.021a	paracakrābhiyānena yadi te syād dhanakṣayaḥ<BR>
12,072.021c	atha sāmnaiva lipsethā dhanam abrāhmaṇeṣu yat<BR>
12,072.022a	mā sma te brāhmaṇaṃ dṛṣṭvā dhanasthaṃ pracalen manaḥ<BR>
12,072.022c	antyāyām apy avasthāyāṃ kim u sphītasya bhārata<BR>
12,072.023a	dhanāni tebhyo dadyās tvaṃ yathāśakti yathārhataḥ<BR>
12,072.023c	sāntvayan parirakṣaṃś ca svargam āpsyasi durjayam<BR>
12,072.024a	evaṃ dharmeṇa vṛttena prajās tvaṃ paripālayan<BR>
12,072.024c	svantaṃ puṇyaṃ yaśovantaṃ prāpsyase kurunandana<BR>
12,072.025a	dharmeṇa vyavahāreṇa prajāḥ pālaya pāṇḍava<BR>
12,072.025c	yudhiṣṭhira tathā yukto nādhibandhena yokṣyase<BR>
12,072.026a	eṣa eva paro dharmo yad rājā rakṣate prajāḥ<BR>
12,072.026c	bhūtānāṃ hi yathā dharme rakṣaṇaṃ ca parā dayā<BR>
12,072.026d*0176_01	iha loke sukhaṃ prāpya paratra ca mahītale<BR>
12,072.026d*0176_02	evaṃ tebhyaḥ paracceto (sic) brāhmaṇebhyo yathāvidhi<BR>
12,072.026d*0176_03	sattvena paribhogāya svargaṃ jeṣyasi durjayam<BR>
12,072.027a	tasmād evaṃ paraṃ dharmaṃ manyante dharmakovidāḥ<BR>
12,072.027c	yad rājā rakṣaṇe yukto bhūteṣu kurute dayām<BR>
12,072.028a	yad ahnā kurute pāpam arakṣan bhayataḥ prajāḥ<BR>
12,072.028c	rājā varṣasahasreṇa tasyāntam adhigacchati<BR>
12,072.029a	yad ahnā kurute puṇyaṃ prajā dharmeṇa pālayan<BR>
12,072.029c	daśa varṣasahasrāṇi tasya bhuṅkte phalaṃ divi<BR>
12,072.029d*0177_01	yadā na kurute dharmaṃ rājā bhūtāni pālayan<BR>
12,072.029d*0177_02	prajāpuṇyaṃ caturbhāgaṃ tadā na prāpnuyān nṛpaḥ<BR>
12,072.030a	sviṣṭiḥ svadhītiḥ sutapā lokāñ jayati yāvataḥ<BR>
12,072.030c	kṣaṇena tān avāpnoti prajā dharmeṇa pālayan<BR>
12,072.031a	evaṃ dharmaṃ prayatnena kaunteya paripālayan<BR>
12,072.031c	iha puṇyaphalaṃ labdhvā nādhibandhena yokṣyase<BR>
12,072.032a	svargaloke ca mahatīṃ śriyaṃ prāpsyasi pāṇḍava<BR>
12,072.032c	asaṃbhavaś ca dharmāṇām īdṛśānām arājasu<BR>
12,072.032e	tasmād rājaiva nānyo 'sti yo mahat phalam āpnuyāt<BR>
12,072.033a	sa rājyam ṛddhimat prāpya dharmeṇa paripālayan<BR>
12,072.033c	indraṃ tarpaya somena kāmaiś ca suhṛdo janān<BR>
12,073.001	bhīṣma uvāca<BR>
12,073.001a	ya eva tu sato rakṣed asataś ca nibarhayet<BR>
12,073.001c	sa eva rājñā kartavyo rājan rājapurohitaḥ<BR>
12,073.001d*0178_00	yudhiṣṭhira uvāca<BR>
12,073.001d*0178_01	kīdṛśo brāhmaṇo rājñāṃ kāryākāryavicāraṇe<BR>
12,073.001d*0178_02	kṣamaḥ kartuṃ samartho vā tan me brūhi pitāmaha<BR>
12,073.002a	atrāpy udāharantīmam itihāsaṃ purātanam<BR>
12,073.002c	purūravasa ailasya saṃvādaṃ mātariśvanaḥ<BR>
12,073.003	aila uvāca<BR>
12,073.003a	kutaḥ svid brāhmaṇo jāto varṇāś cāpi kutas trayaḥ<BR>
12,073.003c	kasmāc ca bhavati śreyān etad vāyo vicakṣva me<BR>
12,073.004	vāyur uvāca<BR>
12,073.004a	brahmaṇo mukhataḥ sṛṣṭo brāhmaṇo rājasattama<BR>
12,073.004c	bāhubhyāṃ kṣatriyaḥ sṛṣṭa ūrubhyāṃ vaiśya ucyate<BR>
12,073.005a	varṇānāṃ paricaryārthaṃ trayāṇāṃ puruṣarṣabha<BR>
12,073.005c	varṇaś caturthaḥ paścāt tu padbhyāṃ śūdro vinirmitaḥ<BR>
12,073.006a	brāhmaṇo jātamātras tu pṛthivīm anvajāyata<BR>
12,073.006c	īśvaraḥ sarvabhūtānāṃ dharmakośasya guptaye<BR>
12,073.006d*0179_01	sarvasvaṃ brāhmaṇasyedaṃ yat kiṃ cid iha dṛśyate<BR>
12,073.006d*0179_02	dharmayuktaṃ praśastaṃ ca jagaty asmin nṛpātmaja<BR>
12,073.007a	tataḥ pṛthivyā goptāraṃ kṣatriyaṃ daṇḍadhāriṇam<BR>
12,073.007c	dvitīyaṃ varṇam akarot prajānām anuguptaye<BR>
12,073.008a	vaiśyas tu dhanadhānyena trīn varṇān bibhṛyād imān<BR>
12,073.008c	śūdro hy enān paricared iti brahmānuśāsanam<BR>
12,073.009	aila uvāca<BR>
12,073.009a	dvijasya kṣatrabandhor vā kasyeyaṃ pṛthivī bhavet<BR>
12,073.009c	dharmataḥ saha vittena samyag vāyo pracakṣva me<BR>
12,073.010	vāyur uvāca<BR>
12,073.010a	viprasya sarvam evaitad yat kiṃ cij jagatīgatam<BR>
12,073.010b*0180_01	dhanaṃ dhānyaṃ hiraṇyaṃ ca striyo ratnāni vāhanam<BR>
12,073.010b*0180_02	maṅgalaṃ ca praśastaṃ ca yac cānyad api vidyate<BR>
12,073.010c	jyeṣṭhenābhijaneneha tad dharmakuśalā viduḥ<BR>
12,073.011a	svam eva brāhmaṇo bhuṅkte svaṃ vaste svaṃ dadāti ca<BR>
12,073.011c	gurur hi sarvavarṇānāṃ jyeṣṭhaḥ śreṣṭhaś ca vai dvijaḥ<BR>
12,073.012a	patyabhāve yathā strī hi devaraṃ kurute patim<BR>
12,073.012c	ānantaryāt tathā kṣatraṃ pṛthivī kurute patim<BR>
12,073.013a	eṣa te prathamaḥ kalpa āpady anyo bhaved ataḥ<BR>
12,073.013c	yadi svarge paraṃ sthānaṃ dharmataḥ parimārgasi<BR>
12,073.014a	yaḥ kaś cid vijayed bhūmiṃ brāhmaṇāya nivedayet<BR>
12,073.014c	śrutavṛttopapannāya dharmajñāya tapasvine<BR>
12,073.015a	svadharmaparitṛptāya yo na vittaparo bhavet<BR>
12,073.015c	yo rājānaṃ nayed buddhyā sarvataḥ paripūrṇayā<BR>
12,073.016a	brāhmaṇo hi kule jātaḥ kṛtaprajño vinītavāk<BR>
12,073.016c	śreyo nayati rājānaṃ bruvaṃś citrāṃ sarasvatīm<BR>
12,073.017a	rājā carati yaṃ dharmaṃ brāhmaṇena nidarśitam<BR>
12,073.017c	śuśrūṣur anahaṃvādī kṣatradharmavrate sthitaḥ<BR>
12,073.018a	tāvatā sa kṛtaprajñaś ciraṃ yaśasi tiṣṭhati<BR>
12,073.018c	tasya dharmasya sarvasya bhāgī rājapurohitaḥ<BR>
12,073.019a	evam eva prajāḥ sarvā rājānam abhisaṃśritāḥ<BR>
12,073.019b*0181_01	brāhmaṇaṃ ca suvidvāṃsaṃ rājaśāstravipaścitam<BR>
12,073.019c	samyagvṛttāḥ svadharmasthā na kutaś cid bhayānvitāḥ<BR>
12,073.020a	rāṣṭre caranti yaṃ dharmaṃ rājñā sādhv abhirakṣitāḥ<BR>
12,073.020c	caturthaṃ tasya dharmasya rājā bhāgaṃ sa vindati<BR>
12,073.021a	devā manuṣyāḥ pitaro gandharvoragarākṣasāḥ<BR>
12,073.021c	yajñam evopajīvanti nāsti ceṣṭam arājake<BR>
12,073.022a	ito dattena jīvanti devatāḥ pitaras tathā<BR>
12,073.022c	rājany evāsya dharmasya yogakṣemaḥ pratiṣṭhitaḥ<BR>
12,073.023a	chāyāyām apsu vāyau ca sukham uṣṇe 'dhigacchati<BR>
12,073.023c	agnau vāsasi sūrye ca sukhaṃ śīte 'dhigacchati<BR>
12,073.024a	śabde sparśe rase rūpe gandhe ca ramate manaḥ<BR>
12,073.024c	teṣu bhogeṣu sarveṣu nabhīto labhate sukham<BR>
12,073.025a	abhayasyaiva yo dātā tasyaiva sumahat phalam<BR>
12,073.025c	na hi prāṇasamaṃ dānaṃ triṣu lokeṣu vidyate<BR>
12,073.026a	indro rājā yamo rājā dharmo rājā tathaiva ca<BR>
12,073.026c	rājā bibharti rūpāṇi rājñā sarvam idaṃ dhṛtam<BR>
12,074.000*0182_00	yudhiṣṭhira uvāca<BR>
12,074.000*0182_01	rājñā purohitaḥ kāryaḥ kīdṛśo varṇato bhavet<BR>
12,074.000*0182_02	bhīṣma uvāca<BR>
12,074.000*0182_02	purodhā yādṛśaḥ kāryaḥ kathayasva pitāmaha<BR>
12,074.000*0182_03	gauro vā lohito vāpi śyāmo vā nīrujaḥ sukhī<BR>
12,074.000*0182_04	akrodhano nacapalaḥ sarvataś ca jitendriyaḥ<BR>
12,074.001	bhīṣma uvāca<BR>
12,074.001a	rājñā purohitaḥ kāryo bhaved vidvān bahuśrutaḥ<BR>
12,074.001c	ubhau samīkṣya dharmārthāv aprameyāv anantaram<BR>
12,074.002a	dharmātmā dharmavid yeṣāṃ rājñāṃ rājan purohitaḥ<BR>
12,074.002b@008_0001	teṣām arthaś ca kāmaś ca dharmaś ceti viniścayaḥ<BR>
12,074.002b@008_0002	ślokāṃś cośanasā gītāṃs tān nibodha yudhiṣṭhiraḥ<BR>
12,074.002b@008_0003	ucchiṣṭaḥ sa bhaved rājā yasya nāsti purohitaḥ<BR>
12,074.002b@008_0004	rakṣasām asurāṇāṃ ca piśācoragapakṣiṇām<BR>
12,074.002b@008_0005	śatrūṇāṃ ca bhaved vadhyo yasya nāsti purohitaḥ<BR>
12,074.002b@008_0006	brahmatvaṃ sarvayajñeṣu kurvītātharvaṇo dvijaḥ<BR>
12,074.002b@008_0007	rājñaś cātharvavedena sarvakarmāṇi kārayet<BR>
12,074.002b@008_0008	brūyād garhyāṇi satataṃ mahotpātāny aghāni ca<BR>
12,074.002b@008_0009	iṣṭamaṅgalayuktāni tathāntaḥpurakāṇi ca<BR>
12,074.002b@008_0010	gītanṛttādhikāreṣu saṃmateṣu mahīpateḥ<BR>
12,074.002b@008_0011	kartavyaṃ karaṇīyāni vaiśvadevabalī tathā<BR>
12,074.002b@008_0012	pakṣasaṃdhiṣu kurvīta mahāśāntiṃ purohitaḥ<BR>
12,074.002b@008_0013	raudrahomasahasraṃ ca svasya rājñaḥ priyaṃ hitam<BR>
12,074.002b@008_0014	rājñaḥ pāpamalāḥ sapta yān ṛcchati purohitaḥ<BR>
12,074.002b@008_0015	amātyāś ca kukarmāṇo mantriṇaś cāpy upekṣakāḥ<BR>
12,074.002b@008_0016	cauryam avyavahāraṃ ca vyavahāropasevinām<BR>
12,074.002b@008_0017	adaṇḍyadaṇḍanaṃ caiva daṇḍyānāṃ cāpy adaṇḍanam<BR>
12,074.002b@008_0018	hiṃsā cānyatra saṃgrāmād yajñāc ca mala ucyate<BR>
12,074.002b@008_0019	kubhṛtyais tu prajānāśaḥ saptamas tu mahāmalaḥ<BR>
12,074.002b@008_0020	raudrair homair mahāśāntyā ghṛtakambalakarmaṇā<BR>
12,074.002b@008_0021	bhṛgvaṅgiro vidhijño vai purodhā nirṇuden malān<BR>
12,074.002b@008_0022	etān hitvā divaṃ yāti rājā sapta mahāmalān<BR>
12,074.002b@008_0023	sāmātyaḥ sapurodhāś ca prajānāṃ pālane rataḥ<BR>
12,074.002b@008_0024	etasminn eva kauravya paurohitye mahāmate<BR>
12,074.002b@008_0025	ślokān āha surendrasya gurur devo bṛhaspatiḥ<BR>
12,074.002b@008_0026	tān nibodha mahābhāga mahīpālahitāñ śubhān<BR>
12,074.002b@008_0027	ṛgvede sāmavede ca yajurvede ca vājinām<BR>
12,074.002b@008_0028	na nirdiṣṭāni karmāṇi triṣu sthāneṣu bhūbhṛtām<BR>
12,074.002b@008_0029	śāntikaṃ pauṣṭikaṃ caiva aniṣṭānāṃ ca śātanam<BR>
12,074.002b@008_0030	śaptās te yājñavalkyena yajñānāṃ hitam īhatā<BR>
12,074.002b@008_0031	brahmiṣṭhānāṃ variṣṭhena brahmaṇaḥ saṃmate vibhoḥ<BR>
12,074.002b@008_0032	bahvṛcaṃ sāmagaṃ caiva vājinaṃ ca vivarjayet<BR>
12,074.002b@008_0033	bahvṛco rāṣṭranāśāya rājanāśāya sāmagaḥ<BR>
12,074.002b@008_0034	adhvaryur balanāśāya prokto vājasaneyakaḥ<BR>
12,074.002b@008_0035	abrāhmaṇeṣu varṇeṣu mantrān vājasaneyakān<BR>
12,074.002b@008_0036	śāntike pauṣṭike caiva nityaṃ karmaṇi varjayet<BR>
12,074.002b@008_0037	brāhmaṇasya mahīpasya sarvathā na virodhinaḥ<BR>
12,074.002b@008_0038	vedāś catvāra ity ete brāhmaṇā ye ca tad viduḥ<BR>
12,074.002b@008_0039	paurohitye pramāṇaṃ tu brāhmaṇaś ca mahīpate<BR>
12,074.002b@008_0040	jātyā na kṣatriyaḥ proktaḥ kṣatatrāṇaṃ karoti yaḥ<BR>
12,074.002b@008_0041	cāturvarṇyabahiṣṭho 'pi sa eva kṣatriyaḥ smṛtaḥ<BR>
12,074.002b@008_0042	bhārgavāṅgirasair mantrais teṣāṃ karma vidhīyate<BR>
12,074.002b@008_0043	vaitānaṃ karma yac caiva gṛhyakarma ca yat smṛtam<BR>
12,074.002b@008_0044	dvijātīnāṃ trayāṇāṃ tu sarvakarma vidhīyate<BR>
12,074.002b@008_0045	rājadharmapravṛttānāṃ hitārthaṃ trīṇi kārayet<BR>
12,074.002b@008_0046	śāntikaṃ pauṣṭikaṃ caiva tathābhicaraṇaṃ ca yat<BR>
12,074.002b@008_0047	agniṣṭomamukhair yajñair dūṣitā bhūpakarmabhiḥ<BR>
12,074.002b@008_0048	na samyak phalam icchanti ye yajanti dvijātayaḥ<BR>
12,074.002b@008_0049	paurohityaṃ hi kurvāṇā nāśaṃ yāsyanti bhūbhṛtām<BR>
12,074.002b@008_0050	yajñakarmāṇi kurvāṇā ṛtvijas tu virodhinaḥ<BR>
12,074.002b@008_0051	brahmakṣatraviśaḥ sarve paurohitye vivarjitāḥ<BR>
12,074.002b@008_0052	tadabhāve ca pārakyaṃ nirdiṣṭaṃ rājakarmasu<BR>
12,074.002b@008_0053	ṛṣiṇā yājñavalkyena tat tathā na tad anyathā<BR>
12,074.002b@008_0054	bhārgavāṅgirasāṃ vede kṛtavidyaḥ ṣaḍaṅgavit<BR>
12,074.002b@008_0055	yajñakarmavidhijñaś ca vidhijñaḥ pauṣṭikeṣu ca<BR>
12,074.002b@008_0056	aṣṭādaśavikalpānāṃ vidhijñaḥ śāntikarmaṇām<BR>
12,074.002b@008_0057	sarvarogavihīnaś ca saṃyataḥ saṃyatendriyaḥ<BR>
12,074.002b@008_0058	śvitrakuṣṭhakṣayakṣīṇair grahāpasmāradūṣitaiḥ<BR>
12,074.002b@008_0059	aśastair vātaduṣṭaiś ca dūrasthaiḥ saṃvaden nṛpaḥ<BR>
12,074.002b@008_0060	rogiṇaṃ tv ṛtvijaṃ caiva varjayec ca purohitam<BR>
12,074.002b@008_0061	na cānyasya kṛtaṃ yena paurohityaṃ kadā cana<BR>
12,074.002b@008_0062	yasya yājyo mṛtaś caiva bhraṣṭaḥ pravrajito 'tha vā<BR>
12,074.002b@008_0063	yuddhe parājitaś caiva sarvāṃs tān varjayen nṛpaḥ<BR>
12,074.002b@008_0064	nakṣatrasyānukūlyena yaḥ saṃjāto nareśvaraḥ<BR>
12,074.002b@008_0065	rājaśāstravinītaś ca śreyān rājñaḥ purohitaḥ<BR>
12,074.002b@008_0066	adhanyānāṃ nimittānām utpātānām athārthavit<BR>
12,074.002b@008_0067	śatrupakṣakṣayajñaś ca śreyān rājñaḥ purohitaḥ<BR>
12,074.002b@008_0068	vājinaṃ tadabhāve ca carakādhvaryavān atha<BR>
12,074.002b@008_0069	bahvṛcaṃ sāmagaṃ caiva nītiśāstrakṛtaśramān<BR>
12,074.002b@008_0070	kṛtino 'tharvaṇe vede sthāpayet tu purohitān<BR>
12,074.002b@008_0071	hiṃsāliṅgā hi nirdiṣṭā mantrā vaitānikair dvijaiḥ<BR>
12,074.002b@008_0072	na tān uccārayet prājñaḥ kṣātradharmavirodhinaḥ<BR>
12,074.002b@008_0073	prajāguṇaḥ purodhāś ca purohitaguṇāḥ prajāḥ<BR>
12,074.002c	rājā caivaṃ guṇo yeṣāṃ kuśalaṃ teṣu sarvaśaḥ<BR>
12,074.003a	ubhau prajā vardhayato devān pūrvān parān pitṝn<BR>
12,074.003c	yau sameyāsthitau dharme śraddheyau sutapasvinau<BR>
12,074.004a	parasparasya suhṛdau saṃmatau samacetasau<BR>
12,074.004c	brahmakṣatrasya saṃmānāt prajāḥ sukham avāpnuyuḥ<BR>
12,074.005a	vimānanāt tayor eva prajā naśyeyur eva ha<BR>
12,074.005c	brahmakṣatraṃ hi sarveṣāṃ dharmāṇāṃ mūlam ucyate<BR>
12,074.006a	atrāpy udāharantīmam itihāsaṃ purātanam<BR>
12,074.006c	ailakaśyapasaṃvādaṃ taṃ nibodha yudhiṣṭhira<BR>
12,074.007	aila uvāca<BR>
12,074.007a	yadā hi brahma prajahāti kṣatraṃ; kṣatraṃ yadā vā prajahāti brahma<BR>
12,074.007c	anvag balaṃ katame 'smin bhajante; tathābalyaṃ katame 'smin viyanti<BR>
12,074.008	kaśyapa uvāca<BR>
12,074.008a	vyṛddhaṃ rāṣṭraṃ bhavati kṣatriyasya; brahma kṣatraṃ yatra virudhyate ha<BR>
12,074.008c	anvag balaṃ dasyavas tad bhajante; 'balyaṃ tathā tatra viyanti santaḥ<BR>
12,074.009a	naiṣām ukṣā vardhate nota usrā; na gargaro mathyate no yajante<BR>
12,074.009c	naiṣāṃ putrā vedam adhīyate ca; yadā brahma kṣatriyāḥ saṃtyajanti<BR>
12,074.010a	naiṣām ukṣā vardhate jātu gehe; nādhīyate saprajā no yajante<BR>
12,074.010c	apadhvastā dasyubhūtā bhavanti; ye brāhmaṇāḥ kṣatriyān saṃtyajanti<BR>
12,074.011a	etau hi nityasaṃyuktāv itaretaradhāraṇe<BR>
12,074.011c	kṣatraṃ hi brahmaṇo yonir yoniḥ kṣatrasya ca dvijāḥ<BR>
12,074.012a	ubhāv etau nityam abhiprapannau; saṃprāpatur mahatīṃ śrīpratiṣṭhām<BR>
12,074.012c	tayoḥ saṃdhir bhidyate cet purāṇas; tataḥ sarvaṃ bhavati hi saṃpramūḍham<BR>
12,074.013a	nātra plavaṃ labhate pāragāmī; mahāgādhe naur iva saṃpraṇunnā<BR>
12,074.013c	cāturvarṇyaṃ bhavati ca saṃpramūḍhaṃ; tataḥ prajāḥ kṣayasaṃsthā bhavanti<BR>
12,074.014a	brahmavṛkṣo rakṣyamāṇo madhu hema ca varṣati<BR>
12,074.014c	arakṣyamāṇaḥ satatam aśru pāpaṃ ca varṣati<BR>
12,074.015a	abrahmacārī caraṇād apeto; yadā brahmā brahmaṇi trāṇam icchet<BR>
12,074.015c	āścaryaśo varṣati tatra devas; tatrābhīkṣṇaṃ duḥsahāś cāviśanti<BR>
12,074.016a	striyaṃ hatvā brāhmaṇaṃ vāpi pāpaḥ; sabhāyāṃ yatra labhate 'nuvādam<BR>
12,074.016c	rājñaḥ sakāśe na bibheti cāpi; tato bhayaṃ jāyate kṣatriyasya<BR>
12,074.017a	pāpaiḥ pāpe kriyamāṇe 'tivelaṃ; tato rudro jāyate deva eṣaḥ<BR>
12,074.017c	pāpaiḥ pāpāḥ saṃjanayanti rudraṃ; tataḥ sarvān sādhvasādhūn hinasti<BR>
12,074.018	aila uvāca<BR>
12,074.018a	kuto rudraḥ kīdṛśo vāpi rudraḥ; sattvaiḥ sattvaṃ dṛśyate vadhyamānam<BR>
12,074.018c	etad vidvan kaśyapa me pracakṣva; yato rudro jāyate deva eṣaḥ<BR>
12,074.019	kaśyapa uvāca<BR>
12,074.019a	ātmā rudro hṛdaye mānavānāṃ; svaṃ svaṃ dehaṃ paradehaṃ ca hanti<BR>
12,074.019c	vātotpātaiḥ sadṛśaṃ rudram āhur; dāvair jīmūtaiḥ sadṛśaṃ rūpam asya<BR>
12,074.020	aila uvāca<BR>
12,074.020a	na vai vātaṃ parivṛnoti kaś cin; na jīmūto varṣati naiva dāvaḥ<BR>
12,074.020c	tathāyukto dṛśyate mānaveṣu; kāmadveṣād badhyate mucyate ca<BR>
12,074.021	kaśyapa uvāca<BR>
12,074.021a	yathaikagehe jātavedāḥ pradīptaḥ; kṛtsnaṃ grāmaṃ pradahet sa tvarāvān<BR>
12,074.021c	vimohanaṃ kurute deva eṣa; tataḥ sarvaṃ spṛśyate puṇyapāpaiḥ<BR>
12,074.022	aila uvāca<BR>
12,074.022a	yadi daṇḍaḥ spṛśate puṇyabhājaṃ; pāpaiḥ pāpe kriyamāṇe 'viśeṣāt<BR>
12,074.022c	kasya hetoḥ sukṛtaṃ nāma kuryād; duṣkṛtaṃ vā kasya hetor na kuryāt<BR>
12,074.023	kaśyapa uvāca<BR>
12,074.023a	asaṃtyāgāt pāpakṛtām apāpāṃs; tulyo daṇḍaḥ spṛśate miśrabhāvāt<BR>
12,074.023c	śuṣkeṇārdraṃ dahyate miśrabhāvān; na miśraḥ syāt pāpakṛdbhiḥ kathaṃ cit<BR>
12,074.024	aila uvāca<BR>
12,074.024a	sādhvasādhūn dhārayatīha bhūmiḥ; sādhvasādhūṃs tāpayatīha sūryaḥ<BR>
12,074.024c	sādhvasādhūn vātayatīha vāyur; āpas tathā sādhvasādhūn vahanti<BR>
12,074.025	kaśyapa uvāca<BR>
12,074.025a	evam asmin vartate loka eva; nāmutraivaṃ vartate rājaputra<BR>
12,074.025c	pretyaitayor antaravān viśeṣo; yo vai puṇyaṃ carate yaś ca pāpam<BR>
12,074.026a	puṇyasya loko madhumān ghṛtārcir; hiraṇyajyotir amṛtasya nābhiḥ<BR>
12,074.026c	tatra pretya modate brahmacārī; na tatra mṛtyur na jarā nota duḥkham<BR>
12,074.027a	pāpasya loko nirayo 'prakāśo; nityaṃ duḥkhaḥ śokabhūyiṣṭha eva<BR>
12,074.027c	tatrātmānaṃ śocate pāpakarmā; bahvīḥ samāḥ prapatann apratiṣṭhaḥ<BR>
12,074.028a	mitho bhedād brāhmaṇakṣatriyāṇāṃ; prajā duḥkhaṃ duḥsahaṃ cāviśanti<BR>
12,074.028c	evaṃ jñātvā kārya eveha vidvān; purohito naikavidyo nṛpeṇa<BR>
12,074.029a	taṃ caivānvabhiṣicyeta tathā dharmo vidhīyate<BR>
12,074.029c	agryo hi brāhmaṇaḥ proktaḥ sarvasyaiveha dharmataḥ<BR>
12,074.030a	pūrvaṃ hi brāhmaṇāḥ sṛṣṭā iti dharmavido viduḥ<BR>
12,074.030c	jyeṣṭhenābhijanenāsya prāptaṃ sarvaṃ yad uttaram<BR>
12,074.031a	tasmān mānyaś ca pūjyaś ca brāhmaṇaḥ prasṛtāgrabhuk<BR>
12,074.031c	sarvaṃ śreṣṭhaṃ variṣṭhaṃ ca nivedyaṃ tasya dharmataḥ<BR>
12,074.032a	avaśyam etat kartavyaṃ rājñā balavatāpi hi<BR>
12,074.032c	brahma vardhayati kṣatraṃ kṣatrato brahma vardhate<BR>
12,074.032d*0183_01	evaṃ rājñā viśeṣeṇa pūjyā vai brāhmaṇāḥ sadā<BR>
12,074.032d*0184_01	rājñaḥ sarvasya cānyasya svāmī rājapurohitaḥ<BR>
12,075.001	bhīṣma uvāca<BR>
12,075.001a	yogakṣemo hi rāṣṭrasya rājanyāyatta ucyate<BR>
12,075.001c	yogakṣemaś ca rājño 'pi samāyattaḥ purohite<BR>
12,075.001d*0185_00	yudhiṣṭhira uvāca<BR>
12,075.001d*0185_01	brahmakṣatrasya sāmarthyaṃ kathitaṃ te pitāmaha<BR>
12,075.001d*0185_02	purohitaprabhāvaś ca lakṣaṇaṃ ca purodhasaḥ<BR>
12,075.001d*0185_03	idānīṃ śrotum icchāmi brahmakṣatravinirṇayam<BR>
12,075.001d*0185_04	brahmakṣatraṃ hi sarvasya kāraṇaṃ jagataḥ param<BR>
12,075.001d*0185_05	yogakṣemo hi rāṣṭrasya tābhyām āyatta eva hi<BR>
12,075.002a	yatādṛṣṭaṃ bhayaṃ brahma prajānāṃ śamayaty uta<BR>
12,075.002c	dṛṣṭaṃ ca rājā bāhubhyāṃ tad rāṣṭraṃ sukham edhate<BR>
12,075.003a	atrāpy udāharantīmam itihāsaṃ purātanam<BR>
12,075.003c	mucukundasya saṃvādaṃ rājño vaiśravaṇasya ca<BR>
12,075.004a	mucukundo vijityemāṃ pṛthivīṃ pṛthivīpatiḥ<BR>
12,075.004c	jijñāsamānaḥ svabalam abhyayād alakādhipam<BR>
12,075.005a	tato vaiśravaṇo rājā rakṣāṃsi samavāsṛjat<BR>
12,075.005c	te balāny avamṛdnantaḥ prācaraṃs tasya nairṛtāḥ<BR>
12,075.006a	sa hanyamāne sainye sve mucukundo narādhipaḥ<BR>
12,075.006c	garhayām āsa vidvāṃsaṃ purohitam ariṃdamaḥ<BR>
12,075.007a	tata ugraṃ tapas taptvā vasiṣṭho brahmavittamaḥ<BR>
12,075.007c	rakṣāṃsy apāvadhīt tatra panthānaṃ cāpy avindata<BR>
12,075.008a	tato vaiśravaṇo rājā mucukundam adarśayat<BR>
12,075.008c	vadhyamāneṣu sainyeṣu vacanaṃ cedam abravīt<BR>
12,075.009a	tvatto hi balinaḥ pūrve rājānaḥ sapurohitāḥ<BR>
12,075.009c	na caivaṃ samavartaṃs te yathā tvam iha vartase<BR>
12,075.010a	te khalv api kṛtāstrāś ca balavantaś ca bhūmipāḥ<BR>
12,075.010c	āgamya paryupāsante mām īśaṃ sukhaduḥkhayoḥ<BR>
12,075.011a	yady asti bāhuvīryaṃ te tad darśayitum arhasi<BR>
12,075.011c	kiṃ brāhmaṇabalena tvam atimātraṃ pravartase<BR>
12,075.012a	mucukundas tataḥ kruddhaḥ pratyuvāca dhaneśvaram<BR>
12,075.012c	nyāyapūrvam asaṃrabdham asaṃbhrāntam idaṃ vacaḥ<BR>
12,075.013a	brahmakṣatram idaṃ sṛṣṭam ekayoni svayaṃbhuvā<BR>
12,075.013c	pṛthag balavidhānaṃ ca tal lokaṃ parirakṣati<BR>
12,075.014a	tapomantrabalaṃ nityaṃ brāhmaṇeṣu pratiṣṭhitam<BR>
12,075.014c	astrabāhubalaṃ nityaṃ kṣatriyeṣu pratiṣṭhitam<BR>
12,075.015a	tābhyāṃ saṃbhūya kartavyaṃ prajānāṃ paripālanam<BR>
12,075.015c	tathā ca māṃ pravartantaṃ garhayasy alakādhipa<BR>
12,075.016a	tato 'bravīd vaiśravaṇo rājānaṃ sapurohitam<BR>
12,075.016c	nāhaṃ rājyam anirdiṣṭaṃ kasmai cid vidadhāmy uta<BR>
12,075.017a	nācchinde cāpi nirdiṣṭam iti jānīhi pārthiva<BR>
12,075.017c	praśādhi pṛthivīṃ vīra maddattām akhilām imām<BR>
12,075.017d*0186_01	evam uktaḥ pratyuvāca mucukundo mahīpatiḥ<BR>
12,075.018	mucukunda uvāca<BR>
12,075.018a	nāhaṃ rājyaṃ bhavaddattaṃ bhoktum icchāmi pārthiva<BR>
12,075.018c	bāhuvīryārjitaṃ rājyam aśnīyām iti kāmaye<BR>
12,075.019	bhīṣma uvāca<BR>
12,075.019a	tato vaiśravaṇo rājā vismayaṃ paramaṃ yayau<BR>
12,075.019c	kṣatradharme sthitaṃ dṛṣṭvā mucukundam asaṃbhramam<BR>
12,075.020a	tato rājā mucukundaḥ so 'nvaśāsad vasuṃdharām<BR>
12,075.020c	bāhuvīryārjitāṃ samyak kṣatradharmam anuvrataḥ<BR>
12,075.021a	evaṃ yo brahmavid rājā brahmapūrvaṃ pravartate<BR>
12,075.021c	jayaty avijitām urvīṃ yaśaś ca mahad aśnute<BR>
12,075.022a	nityodako brāhmaṇaḥ syān nityaśastraś ca kṣatriyaḥ<BR>
12,075.022c	tayor hi sarvam āyattaṃ yat kiṃ cij jagatīgatam<BR>
12,075.022d*0187_01	yaśaś ca tejaś ca mahīṃ ca kṛtsnāṃ<BR>
12,075.022d*0187_02	prāpnoti rājan vipulāṃ ca kīrtim<BR>
12,075.022d*0187_03	pradhānadharmaṃ nṛpate niyaccha<BR>
12,075.022d*0187_04	tathā ca dharmasya caturtham aṃśam<BR>
12,076.001	yudhiṣṭhira uvāca<BR>
12,076.001a	yayā vṛttyā mahīpālo vivardhayati mānavān<BR>
12,076.001c	puṇyāṃś ca lokāñ jayati tan me brūhi pitāmaha<BR>
12,076.002	bhīṣma uvāca<BR>
12,076.002a	dānaśīlo bhaved rājā yajñaśīlaś ca bhārata<BR>
12,076.002c	upavāsatapaḥśīlaḥ prajānāṃ pālane rataḥ<BR>
12,076.003a	sarvāś caiva prajā nityaṃ rājā dharmeṇa pālayet<BR>
12,076.003c	utthānenāpramādena pūjayec caiva dhārmikān<BR>
12,076.004a	rājñā hi pūjito dharmas tataḥ sarvatra pūjyate<BR>
12,076.004c	yad yad ācarate rājā tat prajānāṃ hi rocate<BR>
12,076.005a	nityam udyatadaṇḍaś ca bhaven mṛtyur ivāriṣu<BR>
12,076.005c	nihanyāt sarvato dasyūn na kāmāt kasya cit kṣamet<BR>
12,076.006a	yaṃ hi dharmaṃ carantīha prajā rājñā surakṣitāḥ<BR>
12,076.006c	caturthaṃ tasya dharmasya rājā bhārata vindati<BR>
12,076.007a	yad adhīte yad yajate yad dadāti yad arcati<BR>
12,076.007c	rājā caturthabhāk tasya prajā dharmeṇa pālayan<BR>
12,076.008a	yad rāṣṭre 'kuśalaṃ kiṃ cid rājño 'rakṣayataḥ prajāḥ<BR>
12,076.008c	caturthaṃ tasya pāpasya rājā bhārata vindati<BR>
12,076.009a	apy āhuḥ sarvam eveti bhūyo 'rdham iti niścayaḥ<BR>
12,076.009c	karmaṇaḥ pṛthivīpāla nṛśaṃso 'nṛtavāg api<BR>
12,076.009e	tādṛśāt kilbiṣād rājā śṛṇu yena pramucyate<BR>
12,076.010a	pratyāhartum aśakyaṃ syād dhanaṃ corair hṛtaṃ yadi<BR>
12,076.010c	svakośāt tat pradeyaṃ syād aśaktenopajīvatā<BR>
12,076.011a	sarvavarṇaiḥ sadā rakṣyaṃ brahmasvaṃ brāhmaṇās tathā<BR>
12,076.011c	na stheyaṃ viṣaye teṣu yo 'pakuryād dvijātiṣu<BR>
12,076.012a	brahmasve rakṣyamāṇe hi sarvaṃ bhavati rakṣitam<BR>
12,076.012c	teṣāṃ prasāde nirvṛtte kṛtakṛtyo bhaven nṛpaḥ<BR>
12,076.013a	parjanyam iva bhūtāni mahādrumam iva dvijāḥ<BR>
12,076.013c	narās tam upajīvanti nṛpaṃ sarvārthasādhakam<BR>
12,076.014a	na hi kāmātmanā rājñā satataṃ śaṭhabuddhinā<BR>
12,076.014c	nṛśaṃsenātilubdhena śakyāḥ pālayituṃ prajāḥ<BR>
12,076.015	yudhiṣṭhira uvāca<BR>
12,076.015a	nāhaṃ rājyasukhānveṣī rājyam icchāmy api kṣaṇam<BR>
12,076.015c	dharmārthaṃ rocaye rājyaṃ dharmaś cātra na vidyate<BR>
12,076.016a	tad alaṃ mama rājyena yatra dharmo na vidyate<BR>
12,076.016c	vanam eva gamiṣyāmi tasmād dharmacikīrṣayā<BR>
12,076.017a	tatra medhyeṣv araṇyeṣu nyastadaṇḍo jitendriyaḥ<BR>
12,076.017c	dharmam ārādhayiṣyāmi munir mūlaphalāśanaḥ<BR>
12,076.018	bhīṣma uvāca<BR>
12,076.018a	vedāhaṃ tava yā buddhir ānṛśaṃsyaguṇaiva sā<BR>
12,076.018c	na ca śuddhānṛśaṃsyena śakyaṃ mahad upāsitum<BR>
12,076.019a	api tu tvā mṛduṃ dāntam atyāryam atidhārmikam<BR>
12,076.019c	klībaṃ dharmaghṛṇāyuktaṃ na loko bahu manyate<BR>
12,076.020a	rājadharmān avekṣasva pitṛpaitāmahocitān<BR>
12,076.020c	naitad rājñām atho vṛttaṃ yathā tvaṃ sthātum icchasi<BR>
12,076.021a	na hi vaiklavyasaṃsṛṣṭam ānṛśaṃsyam ihāsthitaḥ<BR>
12,076.021c	prajāpālanasaṃbhūtaṃ prāptā dharmaphalaṃ hy asi<BR>
12,076.022a	na hy etām āśiṣaṃ pāṇḍur na ca kunty anvayācata<BR>
12,076.022b*0188_01	vicitravīryo dharmātmā citravīryo na pārthivaḥ<BR>
12,076.022b*0188_02	śaṃtanuś ca mahīpālaḥ sarvakṣatrasya pūjitaḥ<BR>
12,076.022c	na caitāṃ prājñatāṃ tāta yayā carasi medhayā<BR>
12,076.023a	śauryaṃ balaṃ ca sattvaṃ ca pitā tava sadābravīt<BR>
12,076.023c	māhātmyaṃ balam audāryaṃ tava kunty anvayācata<BR>
12,076.024a	nityaṃ svāhā svadhā nityam ubhe mānuṣadaivate<BR>
12,076.024c	putreṣv āśāsate nityaṃ pitaro daivatāni ca<BR>
12,076.025a	dānam adhyayanaṃ yajñaḥ prajānāṃ paripālanam<BR>
12,076.025c	dharmam etam adharmaṃ vā janmanaivābhyajāyithāḥ<BR>
12,076.026a	kāle dhuri niyuktānāṃ vahatāṃ bhāra āhite<BR>
12,076.026c	sīdatām api kaunteya na kīrtir avasīdati<BR>
12,076.027a	samantato viniyato vahaty askhalito hi yaḥ<BR>
12,076.027c	nirdoṣakarmavacanāt siddhiḥ karmaṇa eva sā<BR>
12,076.028a	naikāntavinipātena vicacāreha kaś cana<BR>
12,076.028c	dharmī gṛhī vā rājā vā brahmacāry atha vā punaḥ<BR>
12,076.029a	alpaṃ tu sādhubhūyiṣṭhaṃ yat karmodāram eva tat<BR>
12,076.029c	kṛtam evākṛtāc chreyo na pāpīyo 'sty akarmaṇaḥ<BR>
12,076.030a	yadā kulīno dharmajñaḥ prāpnoty aiśvaryam uttamam<BR>
12,076.030c	yogakṣemas tadā rājan kuśalāyaiva kalpate<BR>
12,076.031a	dānenānyaṃ balenānyam anyaṃ sūnṛtayā girā<BR>
12,076.031c	sarvataḥ parigṛhṇīyād rājyaṃ prāpyeha dhārmikaḥ<BR>
12,076.032a	yaṃ hi vaidyāḥ kule jātā avṛttibhayapīḍitāḥ<BR>
12,076.032c	prāpya tṛptāḥ pratiṣṭhanti dharmaḥ ko 'bhyadhikas tataḥ<BR>
12,076.033	yudhiṣṭhira uvāca<BR>
12,076.033a	kiṃ nv ataḥ paramaṃ svargyaṃ kā nv ataḥ prītir uttamā<BR>
12,076.033c	kiṃ nv ataḥ paramaiśvaryaṃ brūhi me yadi manyase<BR>
12,076.034	bhīṣma uvāca<BR>
12,076.034a	yasmin pratiṣṭhitāḥ samyak kṣemaṃ vindanti tatkṣaṇam<BR>
12,076.034c	sa svargajittamo 'smākaṃ satyam etad bravīmi te<BR>
12,076.035a	tvam eva prītimāṃs tasmāt kurūṇāṃ kurusattama<BR>
12,076.035c	bhava rājā jaya svargaṃ sato rakṣāsato jahi<BR>
12,076.036a	anu tvā tāta jīvantu suhṛdaḥ sādhubhiḥ saha<BR>
12,076.036c	parjanyam iva bhūtāni svādudrumam ivāṇḍajāḥ<BR>
12,076.037a	dhṛṣṭaṃ śūraṃ prahartāram anṛśaṃsaṃ jitendriyam<BR>
12,076.037c	vatsalaṃ saṃvibhaktāram anu jīvantu tvāṃ janāḥ<BR>
12,077.001	yudhiṣṭhira uvāca<BR>
12,077.001a	svakarmaṇy apare yuktās tathaivānye vikarmaṇi<BR>
12,077.001c	teṣāṃ viśeṣam ācakṣva brāhmaṇānāṃ pitāmaha<BR>
12,077.002	bhīṣma uvāca<BR>
12,077.002a	vidyālakṣaṇasaṃpannāḥ sarvatrāmnāyadarśinaḥ<BR>
12,077.002c	ete brahmasamā rājan brāhmaṇāḥ parikīrtitāḥ<BR>
12,077.003a	ṛtvigācāryasaṃpannāḥ sveṣu karmasv avasthitāḥ<BR>
12,077.003c	ete devasamā rājan brāhmaṇānāṃ bhavanty uta<BR>
12,077.004a	ṛtvik purohito mantrī dūto 'thārthānuśāsakaḥ<BR>
12,077.004c	ete kṣatrasamā rājan brāhmaṇānāṃ bhavanty uta<BR>
12,077.004d*0189_01	gojāvimahiṣāṇāṃ ca vaḍavānāṃ ca poṣakāḥ<BR>
12,077.004d*0189_02	vṛttyartham abhipadyante tān vaiśyān saṃpracakṣate<BR>
12,077.004d*0189_03	aiśvaryakāmā ye cāpi sāmiṣārthāś ca bhārata<BR>
12,077.004d*0189_04	nigrahānugraharatāṃs tān dvijān kṣatriyān viduḥ<BR>
12,077.005a	aśvārohā gajārohā rathino 'tha padātayaḥ<BR>
12,077.005c	ete vaiśyasamā rājan brāhmaṇānāṃ bhavanty uta<BR>
12,077.005d@009_0001	mlecchadeśās tu ye ke cit pāpair adhyuṣitā naraiḥ<BR>
12,077.005d@009_0002	gatvā tu brāhmaṇas tāṃś ca caṇḍālaḥ pretya ceha ca<BR>
12,077.005d@009_0003	vrātyān mlecchāṃś ca śūdrāṃś ca yājayitvā dvijādhamaḥ<BR>
12,077.005d@009_0004	akīrtim iha saṃprāpya narakaṃ pratipadyate<BR>
12,077.005d@009_0005	mahāvṛndasamudrābhyāṃ paryāyeṇaikaviṃśatim<BR>
12,077.005d@009_0006	brāhmaṇo ṛgyajuḥsāmnāṃ mūḍhaḥ kṛtvā tu viplavam<BR>
12,077.005d@009_0007	kalpam ekaṃ kṛmiḥ so 'tha nānāviṣṭhāsu jāyate<BR>
12,077.005d@009_0008	vrātye mlecche tathā śūdre taskare patite 'śucau<BR>
12,077.005d@009_0009	kudeśe ca surāpe ca brahmaghne vṛṣalīpatau<BR>
12,077.005d@009_0010	anadhītiṣu sarvatra bhuñjāne yatra tatra vā<BR>
12,077.005d@009_0011	bālastrīvṛddhahantuś ca mātāpitror guros tathā<BR>
12,077.005d@009_0012	mitradruhi kṛtaghne ca goghne caiva kathaṃ cana<BR>
12,077.005d@009_0013	putraghātini śatrau ca na mantrān yojayed dvijaḥ<BR>
12,077.005d@009_0014	sa teṣāṃ viplavaḥ prokto mantravidbhiḥ sanātanaiḥ<BR>
12,077.005d@009_0015	yadi vipro videśasthas tīrthayātrāṃ gato 'tha vā<BR>
12,077.005d@009_0016	yadi bhītaḥ prapanno vā kudeśaṃ śaucavarjitam<BR>
12,077.005d@009_0017	susaṃyataḥ śucir bhūtvā mantrān uccārayed dvijaḥ<BR>
12,077.005d@009_0018	ārtaś coccārayen mantram ārtatrāṇaparo 'tha vā<BR>
12,077.005d@009_0019	hīneṣv api prayuñjāno nāsau viplāvakaḥ smṛtaḥ<BR>
12,077.005d@009_0020	krūrakarmā sukarmā vā karmabhir vañcito 'tha vā<BR>
12,077.005d@009_0021	tattvavittarate pāpaṃ śīlavān saṃyatendriyaḥ<BR>
12,077.006a	janmakarmavihīnā ye kadaryā brahmabandhavaḥ<BR>
12,077.006c	ete śūdrasamā rājan brāhmaṇānāṃ bhavanty uta<BR>
12,077.007a	aśrotriyāḥ sarva eva sarve cānāhitāgnayaḥ<BR>
12,077.007c	tān sarvān dhārmiko rājā baliṃ viṣṭiṃ ca kārayet<BR>
12,077.008a	āhvāyakā devalakā nakṣatragrāmayājakāḥ<BR>
12,077.008c	ete brāhmaṇacaṇḍālā mahāpathikapañcamāḥ<BR>
12,077.009a	etebhyo balim ādadyād dhīnakośo mahīpatiḥ<BR>
12,077.009c	ṛte brahmasamebhyaś ca devakalpebhya eva ca<BR>
12,077.010a	abrāhmaṇānāṃ vittasya svāmī rājeti vaidikam<BR>
12,077.010c	brāhmaṇānāṃ ca ye ke cid vikarmasthā bhavanty uta<BR>
12,077.010d*0190_01	prāg uktāṃś cāpy anuktāṃś ca sarvāṃs tān dāpayet karān<BR>
12,077.011a	vikarmasthās tu nopekṣyā jātu rājñā kathaṃ cana<BR>
12,077.011c	niyamyāḥ saṃvibhajyāś ca dharmānugrahakāmyayā<BR>
12,077.012a	yasya sma viṣaye rājñaḥ steno bhavati vai dvijaḥ<BR>
12,077.012c	rājña evāparādhaṃ taṃ manyante tadvido janāḥ<BR>
12,077.013a	avṛttyā yo bhavet steno vedavit snātakas tathā<BR>
12,077.013c	rājan sa rājñā bhartavya iti dharmavido viduḥ<BR>
12,077.014a	sa cen no parivarteta kṛtavṛttiḥ paraṃtapa<BR>
12,077.014c	tato nirvāsanīyaḥ syāt tasmād deśāt sabāndhavaḥ<BR>
12,077.014d*0191_01	yajñaḥ śrutam apaiśunyam ahiṃsātithipūjanam<BR>
12,077.014d*0191_02	damaḥ satyaṃ tapo dānam etad brāhmaṇalakṣaṇam<BR>
12,078.001	yudhiṣṭhira uvāca<BR>
12,078.001a	keṣāṃ rājā prabhavati vittasya bharatarṣabha<BR>
12,078.001c	kayā ca vṛttyā varteta tan me brūhi pitāmaha<BR>
12,078.002	bhīṣma uvāca<BR>
12,078.002a	abrāhmaṇānāṃ vittasya svāmī rājeti vaidikam<BR>
12,078.002c	brāhmaṇānāṃ ca ye ke cid vikarmasthā bhavanty uta<BR>
12,078.003a	vikarmasthāś ca nopekṣyā viprā rājñā kathaṃ cana<BR>
12,078.003c	iti rājñāṃ purāvṛttam abhijalpanti sādhavaḥ<BR>
12,078.004a	yasya sma viṣaye rājñaḥ steno bhavati vai dvijaḥ<BR>
12,078.004c	rājña evāparādhaṃ taṃ manyante kilbiṣaṃ nṛpa<BR>
12,078.005a	abhiśastam ivātmānaṃ manyante tena karmaṇā<BR>
12,078.005c	tasmād rājarṣayaḥ sarve brāhmaṇān anvapālayan<BR>
12,078.006a	atrāpy udāharantīmam itihāsaṃ purātanam<BR>
12,078.006c	gītaṃ kekayarājena hriyamāṇena rakṣasā<BR>
12,078.007a	kekayānām adhipatiṃ rakṣo jagrāha dāruṇam<BR>
12,078.007c	svādhyāyenānvitaṃ rājann araṇye saṃśitavratam<BR>
12,078.008	rājovāca<BR>
12,078.008a	na me steno janapade na kadaryo na madyapaḥ<BR>
12,078.008c	nānāhitāgnir nāyajvā māmakāntaram āviśaḥ<BR>
12,078.009a	na ca me brāhmaṇo 'vidvān nāvratī nāpy asomapaḥ<BR>
12,078.009c	nānāhitāgnir viṣaye māmakāntaram āviśaḥ<BR>
12,078.010a	nānāptadakṣiṇair yajñair yajante viṣaye mama<BR>
12,078.010c	adhīte nāvratī kaś cin māmakāntaram āviśaḥ<BR>
12,078.011a	adhīyate 'dhyāpayanti yajante yājayanti ca<BR>
12,078.011c	dadati pratigṛhṇanti ṣaṭsu karmasv avasthitāḥ<BR>
12,078.012a	pūjitāḥ saṃvibhaktāś ca mṛdavaḥ satyavādinaḥ<BR>
12,078.012c	brāhmaṇā me svakarmasthā māmakāntaram āviśaḥ<BR>
12,078.013a	na yācante prayacchanti satyadharmaviśāradāḥ<BR>
12,078.013c	nādhyāpayanty adhīyante yajante na ca yājakāḥ<BR>
12,078.014a	brāhmaṇān parirakṣanti saṃgrāmeṣv apalāyinaḥ<BR>
12,078.014c	kṣatriyā me svakarmasthā māmakāntaram āviśaḥ<BR>
12,078.015a	kṛṣigorakṣavāṇijyam upajīvanty amāyayā<BR>
12,078.015c	apramattāḥ kriyāvantaḥ suvratāḥ satyavādinaḥ<BR>
12,078.016a	saṃvibhāgaṃ damaṃ śaucaṃ sauhṛdaṃ ca vyapāśritāḥ<BR>
12,078.016c	mama vaiśyāḥ svakarmasthā māmakāntaram āviśaḥ<BR>
12,078.017a	trīn varṇān anutiṣṭhanti yathāvad anasūyakāḥ<BR>
12,078.017c	mama śūdrāḥ svakarmasthā māmakāntaram āviśaḥ<BR>
12,078.018a	kṛpaṇānāthavṛddhānāṃ durbalāturayoṣitām<BR>
12,078.018c	saṃvibhaktāsmi sarveṣāṃ māmakāntaram āviśaḥ<BR>
12,078.019a	kuladeśādidharmāṇāṃ prathitānāṃ yathāvidhi<BR>
12,078.019c	avyucchettāsmi sarveṣāṃ māmakāntaram āviśaḥ<BR>
12,078.020a	tapasvino me viṣaye pūjitāḥ paripālitāḥ<BR>
12,078.020c	saṃvibhaktāś ca satkṛtya māmakāntaram āviśaḥ<BR>
12,078.021a	nāsaṃvibhajya bhoktāsmi na viśāmi parastriyam<BR>
12,078.021c	svatantro jātu na krīḍe māmakāntaram āviśaḥ<BR>
12,078.022a	nābrahmacārī bhikṣāvān bhikṣur vābrahmacārikaḥ<BR>
12,078.022c	anṛtvijaṃ hutaṃ nāsti māmakāntaram āviśaḥ<BR>
12,078.022d*0192_01	kṛtaṃ rājyaṃ mayā sarvaṃ rājyasthenāpi kāryavat<BR>
12,078.022d*0192_02	nāhaṃ vyutkrāmitaḥ satyān māmakāntaram ābibhaḥ<BR>
12,078.023a	nāvajānāmy ahaṃ vṛddhān na vaidyān na tapasvinaḥ<BR>
12,078.023c	rāṣṭre svapati jāgarmi māmakāntaram āviśaḥ<BR>
12,078.023d*0193_01	śuklakarmāsmi sarvatra na durgatibhayaṃ mama<BR>
12,078.023d*0193_02	dharmacārī gṛhasthaś ca māmakāntaram ābibhaḥ<BR>
12,078.024a	vedādhyayanasaṃpannas tapasvī sarvadharmavit<BR>
12,078.024c	svāmī sarvasya rājyasya śrīmān mama purohitaḥ<BR>
12,078.025a	dānena divyān abhivāñchāmi lokān; satyenātho brāhmaṇānāṃ ca guptyā<BR>
12,078.025c	śuśrūṣayā cāpi gurūn upaimi; na me bhayaṃ vidyate rākṣasebhyaḥ<BR>
12,078.026a	na me rāṣṭre vidhavā brahmabandhur; na brāhmaṇaḥ kṛpaṇo nota coraḥ<BR>
12,078.026c	na pārajāyī na ca pāpakarmā; na me bhayaṃ vidyate rākṣasebhyaḥ<BR>
12,078.027a	na me śastrair anirbhinnam aṅge dvyaṅgulam antaram<BR>
12,078.027c	dharmārthaṃ yudhyamānasya māmakāntaram āviśaḥ<BR>
12,078.028a	gobrāhmaṇe ca yajñe ca nityaṃ svastyayanaṃ mama<BR>
12,078.028c	āśāsate janā rāṣṭre māmakāntaram āviśaḥ<BR>
12,078.029	rākṣasa uvāca<BR>
12,078.029*0194_01	nārīṇāṃ vyabhicārāc ca anyāyāc ca mahīkṣitām<BR>
12,078.029*0194_02	viprāṇāṃ karmadoṣāc ca prajānāṃ jāyate bhayam<BR>
12,078.029*0194_03	avṛṣṭir mārako rogaḥ satataṃ kṣudbhayāni ca<BR>
12,078.029*0194_04	vigrahaś ca sadā tasmin deśe bhavati dāruṇaḥ<BR>
12,078.029*0194_05	yakṣarakṣaḥpiśācebhyo nāsurebhyaḥ kathaṃ cana<BR>
12,078.029*0194_06	bhayam utpadyate tatra yatra viprāḥ susaṃyatāḥ<BR>
12,078.029*0194_07	gandharvāpsarasaḥsiddhāḥ pannagāś ca sarīsṛpāḥ<BR>
12,078.029*0194_08	mānavān na jighāṃsanti yatra nāryaḥ pativratāḥ<BR>
12,078.029*0194_09	brāhmaṇāḥ kṣatriyā vaiśyā yatra śūdrāś ca dhārmikāḥ<BR>
12,078.029*0194_10	nānāvṛṣṭibhayaṃ tatra na durbhikṣaṃ na vibhramaḥ<BR>
12,078.029*0194_11	dhārmiko yatra bhūpālo na tatrāsti parābhavaḥ<BR>
12,078.029*0194_12	utpātā na ca dṛśyante na divyā na ca mānuṣāḥ<BR>
12,078.029a	yasmāt sarvāsv avasthāsu dharmam evānvavekṣase<BR>
12,078.029c	tasmāt prāpnuhi kaikeya gṛhān svasti vrajāmy aham<BR>
12,078.030a	yeṣāṃ gobrāhmaṇā rakṣyāḥ prajā rakṣyāś ca kekaya<BR>
12,078.030c	na rakṣobhyo bhayaṃ teṣāṃ kuta eva tu mānuṣāt<BR>
12,078.031a	yeṣāṃ purogamā viprā yeṣāṃ brahmabalaṃ balam<BR>
12,078.031c	priyātithyās tathā dārās te vai svargajito narāḥ<BR>
12,078.032	bhīṣma uvāca<BR>
12,078.032a	tasmād dvijātīn rakṣeta te hi rakṣanti rakṣitāḥ<BR>
12,078.032c	āśīr eṣāṃ bhaved rājñāṃ rāṣṭraṃ samyak pravardhate<BR>
12,078.033a	tasmād rājñā viśeṣeṇa vikarmasthā dvijātayaḥ<BR>
12,078.033c	niyamyāḥ saṃvibhajyāś ca prajānugrahakāraṇāt<BR>
12,078.034a	ya evaṃ vartate rājā paurajānapadeṣv iha<BR>
12,078.034c	anubhūyeha bhadrāṇi prāpnotīndrasalokatām<BR>
12,079.001	yudhiṣṭhira uvāca<BR>
12,079.001a	vyākhyātā kṣatradharmeṇa vṛttir āpatsu bhārata<BR>
12,079.001c	kathaṃ cid vaiśyadharmeṇa jīved vā brāhmaṇo na vā<BR>
12,079.002	bhīṣma uvāca<BR>
12,079.002a	aśaktaḥ kṣatradharmeṇa vaiśyadharmeṇa vartayet<BR>
12,079.002c	kṛṣigorakṣam āsthāya vyasane vṛttisaṃkṣaye<BR>
12,079.003	yudhiṣṭhira uvāca<BR>
12,079.003a	kāni paṇyāni vikrīṇan svargalokān na hīyate<BR>
12,079.003c	brāhmaṇo vaiśyadharmeṇa vartayan bharatarṣabha<BR>
12,079.004	bhīṣma uvāca<BR>
12,079.004a	surā lavaṇam ity eva tilān kesariṇaḥ paśūn<BR>
12,079.004c	ṛṣabhān madhu māṃsaṃ ca kṛtānnaṃ ca yudhiṣṭhira<BR>
12,079.005a	sarvāsv avasthāsv etāni brāhmaṇaḥ parivarjayet<BR>
12,079.005c	eteṣāṃ vikrayāt tāta brāhmaṇo narakaṃ vrajet<BR>
12,079.006a	ajo 'gnir varuṇo meṣaḥ sūryo 'śvaḥ pṛthivī virāṭ<BR>
12,079.006c	dhenur yajñaś ca somaś ca na vikreyāḥ kathaṃ cana<BR>
12,079.007a	pakvenāmasya nimayaṃ na praśaṃsanti sādhavaḥ<BR>
12,079.007c	nimayet pakvam āmena bhojanārthāya bhārata<BR>
12,079.008a	vayaṃ siddham aśiṣyāmo bhavān sādhayatām idam<BR>
12,079.008c	evaṃ samīkṣya nimayan nādharmo 'sti kadā cana<BR>
12,079.009a	atra te vartayiṣyāmi yathā dharmaḥ purātanaḥ<BR>
12,079.009c	vyavahārapravṛttānāṃ tan nibodha yudhiṣṭhira<BR>
12,079.010a	bhavate 'haṃ dadānīdaṃ bhavān etat prayacchatu<BR>
12,079.010c	rucite vartate dharmo na balāt saṃpravartate<BR>
12,079.011a	ity evaṃ saṃpravartanta vyavahārāḥ purātanāḥ<BR>
12,079.011c	ṛṣīṇām itareṣāṃ ca sādhu cedam asaṃśayam<BR>
12,079.012	yudhiṣṭhira uvāca<BR>
12,079.012a	atha tāta yadā sarvāḥ śastram ādadate prajāḥ<BR>
12,079.012c	vyutkrāmanti svadharmebhyaḥ kṣatrasya kṣīyate balam<BR>
12,079.013a	rājā trātā na loke syāt kiṃ tadā syāt parāyaṇam<BR>
12,079.013c	etan me saṃśayaṃ brūhi vistareṇa pitāmaha<BR>
12,079.014	bhīṣma uvāca<BR>
12,079.014a	dānena tapasā yajñair adroheṇa damena ca<BR>
12,079.014c	brāhmaṇapramukhā varṇāḥ kṣemam iccheyur ātmanaḥ<BR>
12,079.015a	teṣāṃ ye vedabalinas ta utthāya samantataḥ<BR>
12,079.015c	rājño balaṃ vardhayeyur mahendrasyeva devatāḥ<BR>
12,079.016a	rājño hi kṣīyamāṇasya brahmaivāhuḥ parāyaṇam<BR>
12,079.016c	tasmād brahmabalenaiva samuttheyaṃ vijānatā<BR>
12,079.017a	yadā tu vijayī rājā kṣemaṃ rāṣṭre 'bhisaṃdadhet<BR>
12,079.017c	tadā varṇā yathādharmam āviśeyuḥ svakarmasu<BR>
12,079.018a	unmaryāde pravṛtte tu dasyubhiḥ saṃkare kṛte<BR>
12,079.018c	sarve varṇā na duṣyeyuḥ śastravanto yudhiṣṭhira<BR>
12,079.019	yudhiṣṭhira uvāca<BR>
12,079.019a	atha cet sarvataḥ kṣatraṃ praduṣyed brāhmaṇān prati<BR>
12,079.019c	kas tasya brāhmaṇas trātā ko dharmaḥ kiṃ parāyaṇam<BR>
12,079.020	bhīṣma uvāca<BR>
12,079.020a	tapasā brahmacaryeṇa śastreṇa ca balena ca<BR>
12,079.020c	amāyayā māyayā ca niyantavyaṃ tadā bhavet<BR>
12,079.021a	kṣatrasyābhipravṛddhasya brāhmaṇeṣu viśeṣataḥ<BR>
12,079.021c	brahmaiva saṃniyantṛ syāt kṣatraṃ hi brahmasaṃbhavam<BR>
12,079.022a	adbhyo 'gnir brahmataḥ kṣatram aśmano loham utthitam<BR>
12,079.022c	teṣāṃ sarvatragaṃ tejaḥ svāsu yoniṣu śāmyati<BR>
12,079.023a	yadā chinatty ayo 'śmānam agniś cāpo 'bhipadyate<BR>
12,079.023c	kṣatraṃ ca brāhmaṇaṃ dveṣṭi tadā śāmyanti te trayaḥ<BR>
12,079.024a	tasmād brahmaṇi śāmyanti kṣatriyāṇāṃ yudhiṣṭhira<BR>
12,079.024c	samudīrṇāny ajeyāni tejāṃsi ca balāni ca<BR>
12,079.025a	brahmavīrye mṛdūbhūte kṣatravīrye ca durbale<BR>
12,079.025c	duṣṭeṣu sarvavarṇeṣu brāhmaṇān prati sarvaśaḥ<BR>
12,079.026a	ye tatra yuddhaṃ kurvanti tyaktvā jīvitam ātmanaḥ<BR>
12,079.026b*0195_01	brāhmaṇān parirakṣanti teṣāṃ lokā bhavanti ke<BR>
12,079.026c	brāhmaṇān parirakṣanto dharmam ātmānam eva ca<BR>
12,079.027a	manasvino manyumantaḥ puṇyalokā bhavanti te<BR>
12,079.027c	brāhmaṇārthaṃ hi sarveṣāṃ śastragrahaṇam iṣyate<BR>
12,079.028a	ati sviṣṭasvadhītānāṃ lokān ati tapasvinām<BR>
12,079.028c	anāśakāgnyor viśatāṃ śūrā yānti parāṃ gatim<BR>
12,079.028e	evam evātmanas tyāgān nānyaṃ dharmaṃ vidur janāḥ<BR>
12,079.029a	tebhyo namaś ca bhadraṃ ca ye śarīrāṇi juhvati<BR>
12,079.029c	brahmadviṣo niyacchantas teṣāṃ no 'stu salokatā<BR>
12,079.029e	brahmalokajitaḥ svargyān vīrāṃs tān manur abravīt<BR>
12,079.030a	yathāśvamedhāvabhṛthe snātāḥ pūtā bhavanty uta<BR>
12,079.030c	duṣkṛtaḥ sukṛtaś caiva tathā śastrahatā raṇe<BR>
12,079.031a	bhavaty adharmo dharmo hi dharmādharmāv ubhāv api<BR>
12,079.031c	kāraṇād deśakālasya deśakālaḥ sa tādṛśaḥ<BR>
12,079.032a	maitrāḥ krūrāṇi kurvanto jayanti svargam uttamam<BR>
12,079.032c	dharmyāḥ pāpāni kurvanto gacchanti paramāṃ gatim<BR>
12,079.033a	brāhmaṇas triṣu kāleṣu śastraṃ gṛhṇan na duṣyati<BR>
12,079.033b*0196_01	ātmatrāṇaṃ ca kurvāṇaḥ parān dasyubhya eva ca<BR>
12,079.033c	ātmatrāṇe varṇadoṣe durgasya niyameṣu ca<BR>
12,079.034	yudhiṣṭhira uvāca<BR>
12,079.034a	abhyutthite dasyubale kṣatrārthe varṇasaṃkare<BR>
12,079.034c	saṃpramūḍheṣu varṇeṣu yady anyo 'bhibhaved balī<BR>
12,079.035a	brāhmaṇo yadi vā vaiśyaḥ śūdro vā rājasattama<BR>
12,079.035c	dasyubhyo 'tha prajā rakṣed daṇḍaṃ dharmeṇa dhārayan<BR>
12,079.036a	kāryaṃ kuryān na vā kuryāt saṃvāryo vā bhaven na vā<BR>
12,079.036c	na sma śastraṃ grahītavyam anyatra kṣatrabandhutaḥ<BR>
12,079.037	bhīṣma uvāca<BR>
12,079.037a	apāre yo bhavet pāram aplave yaḥ plavo bhavet<BR>
12,079.037c	śūdro vā yadi vāpy anyaḥ sarvathā mānam arhati<BR>
12,079.038a	yam āśritya narā rājan vartayeyur yathāsukham<BR>
12,079.038c	anāthāḥ pālyamānā vai dasyubhiḥ paripīḍitāḥ<BR>
12,079.039a	tam eva pūjayeraṃs te prītyā svam iva bāndhavam<BR>
12,079.039c	mahad dhy abhīkṣṇaṃ kauravya kartā sanmānam arhati<BR>
12,079.040a	kim ukṣṇāvahatā kṛtyaṃ kiṃ dhenvā cāpy adugdhayā<BR>
12,079.040c	vandhyayā bhāryayā ko 'rthaḥ ko 'rtho rājñāpy arakṣatā<BR>
12,079.041a	yathā dārumayo hastī yathā carmamayo mṛgaḥ<BR>
12,079.041c	yathā hy anetraḥ śakaṭaḥ pathi kṣetraṃ yathoṣaram<BR>
12,079.042a	evaṃ brahmānadhīyānaṃ rājā yaś ca na rakṣitā<BR>
12,079.042c	na varṣati ca yo meghaḥ sarva ete nirarthakāḥ<BR>
12,079.043a	nityaṃ yas tu sato rakṣed asataś ca nibarhayet<BR>
12,079.043c	sa eva rājā kartavyas tena sarvam idaṃ dhṛtam<BR>
12,080.001	yudhiṣṭhira uvāca<BR>
12,080.001a	kvasamutthāḥ kathaṃśīlā ṛtvijaḥ syuḥ pitāmaha<BR>
12,080.001c	kathaṃvidhāś ca rājendra tad brūhi vadatāṃ vara<BR>
12,080.002	bhīṣma uvāca<BR>
12,080.002a	pratikarma purācāra ṛtvijāṃ sma vidhīyate<BR>
12,080.002c	ādau chandāṃsi vijñāya dvijānāṃ śrutam eva ca<BR>
12,080.003a	ye tv ekaratayo nityaṃ dhīrā nāpriyavādinaḥ<BR>
12,080.003c	parasparasya suhṛdaḥ saṃmatāḥ samadarśinaḥ<BR>
12,080.004a	yeṣv ānṛśaṃsyaṃ satyaṃ cāpy ahiṃsā tapa ārjavam<BR>
12,080.004c	adroho nābhimānaś ca hrīs titikṣā damaḥ śamaḥ<BR>
12,080.004d*0197_01	etair eva guṇair yuktāḥ kāryās te ṛtvijaḥ prabho<BR>
12,080.004d*0198_01	yasminn etāni dṛśyante sa purohita ucyate<BR>
12,080.005a	hrīmān satyadhṛtir dānto bhūtānām avihiṃsakaḥ<BR>
12,080.005c	akāmadveṣasaṃyuktas tribhiḥ śuklaiḥ samanvitaḥ<BR>
12,080.006a	ahiṃsako jñānatṛptaḥ sa brahmāsanam arhati<BR>
12,080.006c	ete mahartvijas tāta sarve mānyā yathātatham<BR>
12,080.007	yudhiṣṭhira uvāca<BR>
12,080.007a	yad idaṃ vedavacanaṃ dakṣiṇāsu vidhīyate<BR>
12,080.007c	idaṃ deyam idaṃ deyaṃ na kva cid vyavatiṣṭhate<BR>
12,080.008a	nedaṃ prati dhanaṃ śāstram āpaddharmam aśāstrataḥ<BR>
12,080.008c	ājñā śāstrasya ghoreyaṃ na śaktiṃ samavekṣate<BR>
12,080.009a	śraddhām ārabhya yaṣṭavyam ity eṣā vaidikī śrutiḥ<BR>
12,080.009c	mithyopetasya yajñasya kim u śraddhā kariṣyati<BR>
12,080.010	bhīṣma uvāca<BR>
12,080.010a	na vedānāṃ paribhavān na śāṭhyena na māyayā<BR>
12,080.010c	kaś cin mahad avāpnoti mā te bhūd buddhir īdṛśī<BR>
12,080.011a	yajñāṅgaṃ dakṣiṇās tāta vedānāṃ paribṛṃhaṇam<BR>
12,080.011c	na mantrā dakṣiṇāhīnās tārayanti kathaṃ cana<BR>
12,080.012a	śaktis tu pūrṇapātreṇa saṃmitānavamā bhavet<BR>
12,080.012c	avaśyaṃ tāta yaṣṭavyaṃ tribhir varṇair yathāvidhi<BR>
12,080.013a	somo rājā brāhmaṇānām ity eṣā vaidikī śrutiḥ<BR>
12,080.013c	taṃ ca vikretum icchanti na vṛthā vṛttir iṣyate<BR>
12,080.013e	tena krītena dharmeṇa tato yajñaḥ pratāyate<BR>
12,080.014a	ity evaṃ dharmataḥ khyātam ṛṣibhir dharmavādibhiḥ<BR>
12,080.014c	pumān yajñaś ca somaś ca nyāyavṛtto yathā bhavet<BR>
12,080.014e	anyāyavṛttaḥ puruṣo na parasya na cātmanaḥ<BR>
12,080.015a	śarīraṃ yajñapātrāṇi ity eṣā śrūyate śrutiḥ<BR>
12,080.015c	tāni samyak praṇītāni brāhmaṇānāṃ mahātmanām<BR>
12,080.016a	tapo yajñād api śreṣṭham ity eṣā paramā śrutiḥ<BR>
12,080.016c	tat te tapaḥ pravakṣyāmi vidvaṃs tad api me śṛṇu<BR>
12,080.017a	ahiṃsā satyavacanam ānṛśaṃsyaṃ damo ghṛṇā<BR>
12,080.017c	etat tapo vidur dhīrā na śarīrasya śoṣaṇam<BR>
12,080.018a	aprāmāṇyaṃ ca vedānāṃ śāstrāṇāṃ cātilaṅghanam<BR>
12,080.018c	avyavasthā ca sarvatra tad vai nāśanam ātmanaḥ<BR>
12,080.019a	nibodha daśahotṝṇāṃ vidhānaṃ pārtha yādṛśam<BR>
12,080.019c	cittiḥ sruk cittam ājyaṃ ca pavitraṃ jñānam uttamam<BR>
12,080.019d*0199_01	na śāṭhyaṃ na ca jihmatvaṃ kālo deśaś ca te daśa<BR>
12,080.020a	sarvaṃ jihmaṃ mṛtyupadam ārjavaṃ brahmaṇaḥ padam<BR>
12,080.020c	etāvāñ jñānaviṣayaḥ kiṃ pralāpaḥ kariṣyati<BR>
12,081.001	yudhiṣṭhira uvāca<BR>
12,081.001a	yad apy alpataraṃ karma tad apy ekena duṣkaram<BR>
12,081.001c	puruṣeṇāsahāyena kim u rājyaṃ pitāmaha<BR>
12,081.002a	kiṃśīlaḥ kiṃsamācāro rājño 'rthasacivo bhavet<BR>
12,081.002c	kīdṛśe viśvased rājā kīdṛśe nāpi viśvaset<BR>
12,081.003	bhīṣma uvāca<BR>
12,081.003a	caturvidhāni mitrāṇi rājñāṃ rājan bhavanty uta<BR>
12,081.003c	sahārtho bhajamānaś ca sahajaḥ kṛtrimas tathā<BR>
12,081.004a	dharmātmā pañcamaṃ mitraṃ sa tu naikasya na dvayoḥ<BR>
12,081.004c	yato dharmas tato vā syān madhyastho vā tato bhavet<BR>
12,081.005a	yas tasyārtho na roceta na taṃ tasya prakāśayet<BR>
12,081.005b*0200_01	mitrāṇāṃ prakṛtir nāsti tv amitrāṇāṃ ca bhārata<BR>
12,081.005b*0200_02	upakārād bhaven mitram apakārād bhaved ariḥ<BR>
12,081.005b*0200_03	yasyaiva hi manuṣyasya naro maraṇam icchati<BR>
12,081.005b*0200_04	tasya paryāgate kāle punar jīvitam icchati<BR>
12,081.005c	dharmādharmeṇa rājānaś caranti vijigīṣavaḥ<BR>
12,081.006a	caturṇāṃ madhyamau śreṣṭhau nityaṃ śaṅkyau tathāparau<BR>
12,081.006c	sarve nityaṃ śaṅkitavyāḥ pratyakṣaṃ kāryam ātmanaḥ<BR>
12,081.007a	na hi rājñā pramādo vai kartavyo mitrarakṣaṇe<BR>
12,081.007c	pramādinaṃ hi rājānaṃ lokāḥ paribhavanty uta<BR>
12,081.008a	asādhuḥ sādhutām eti sādhur bhavati dāruṇaḥ<BR>
12,081.008c	ariś ca mitraṃ bhavati mitraṃ cāpi praduṣyati<BR>
12,081.009a	anityacittaḥ puruṣas tasmin ko jātu viśvaset<BR>
12,081.009c	tasmāt pradhānaṃ yat kāryaṃ pratyakṣaṃ tat samācaret<BR>
12,081.010a	ekāntena hi viśvāsaḥ kṛtsno dharmārthanāśakaḥ<BR>
12,081.010c	aviśvāsaś ca sarvatra mṛtyunā na viśiṣyate<BR>
12,081.011a	akālamṛtyur viśvāso viśvasan hi vipadyate<BR>
12,081.011c	yasmin karoti viśvāsam icchatas tasya jīvati<BR>
12,081.012a	tasmād viśvasitavyaṃ ca śaṅkitavyaṃ ca keṣu cit<BR>
12,081.012c	eṣā nītigatis tāta lakṣmīś caiva sanātanī<BR>
12,081.013a	yaṃ manyeta mamābhāvād imam arthāgamaḥ spṛśet<BR>
12,081.013c	nityaṃ tasmāc chaṅkitavyam amitraṃ taṃ vidur budhāḥ<BR>
12,081.014a	yasya kṣetrād apy udakaṃ kṣetram anyasya gacchati<BR>
12,081.014c	na tatrānicchatas tasya bhidyeran sarvasetavaḥ<BR>
12,081.015a	tathaivāty udakād bhītas tasya bhedanam icchati<BR>
12,081.015c	yam evaṃlakṣaṇaṃ vidyāt tam amitraṃ vinirdiśet<BR>
12,081.016a	yaḥ samṛddhyā na tuṣyeta kṣaye dīnataro bhavet<BR>
12,081.016c	etad uttamamitrasya nimittam abhicakṣate<BR>
12,081.017a	yaṃ manyeta mamābhāvād asyābhāvo bhaved iti<BR>
12,081.017c	tasmin kurvīta viśvāsaṃ yathā pitari vai tathā<BR>
12,081.018a	taṃ śaktyā vardhamānaś ca sarvataḥ paribṛṃhayet<BR>
12,081.018c	nityaṃ kṣatād vārayati yo dharmeṣv api karmasu<BR>
12,081.019a	kṣatād bhītaṃ vijānīyād uttamaṃ mitralakṣaṇam<BR>
12,081.019c	ye tasya kṣatam icchanti te tasya ripavaḥ smṛtāḥ<BR>
12,081.020a	vyasanān nityabhīto 'sau samṛddhyām eva tṛpyate<BR>
12,081.020c	yat syād evaṃvidhaṃ mitraṃ tad ātmasamam ucyate<BR>
12,081.021a	rūpavarṇasvaropetas titikṣur anasūyakaḥ<BR>
12,081.021c	kulīnaḥ śīlasaṃpannaḥ sa te syāt pratyanantaraḥ<BR>
12,081.022a	medhāvī smṛtimān dakṣaḥ prakṛtyā cānṛśaṃsavān<BR>
12,081.022c	yo mānito 'mānito vā na saṃdūṣyet kadā cana<BR>
12,081.023a	ṛtvig vā yadi vācāryaḥ sakhā vātyantasaṃstutaḥ<BR>
12,081.023c	gṛhe vased amātyas te yaḥ syāt paramapūjitaḥ<BR>
12,081.024a	sa te vidyāt paraṃ mantraṃ prakṛtiṃ cārthadharmayoḥ<BR>
12,081.024c	viśvāsas te bhavet tatra yathā pitari vai tathā<BR>
12,081.025a	naiva dvau na trayaḥ kāryā na mṛṣyeran parasparam<BR>
12,081.025c	ekārthād eva bhūtānāṃ bhedo bhavati sarvadā<BR>
12,081.026a	kīrtipradhāno yaś ca syād yaś ca syāt samaye sthitaḥ<BR>
12,081.026c	samarthān yaś ca na dveṣṭi samarthān kurute ca yaḥ<BR>
12,081.027a	yo na kāmād bhayāl lobhāt krodhād vā dharmam utsṛjet<BR>
12,081.027c	dakṣaḥ paryāptavacanaḥ sa te syāt pratyanantaraḥ<BR>
12,081.028a	śūraś cāryaś ca vidvāṃś ca pratipattiviśāradaḥ<BR>
12,081.028c	kulīnaḥ śīlasaṃpannas titikṣur anasūyakaḥ<BR>
12,081.029a	ete hy amātyāḥ kartavyāḥ sarvakarmasv avasthitāḥ<BR>
12,081.029c	pūjitāḥ saṃvibhaktāś ca susahāyāḥ svanuṣṭhitāḥ<BR>
12,081.030a	kṛtsnam ete vinikṣiptāḥ pratirūpeṣu karmasu<BR>
12,081.030c	yuktā mahatsu kāryeṣu śreyāṃsy utpādayanti ca<BR>
12,081.031a	ete karmāṇi kurvanti spardhamānā mithaḥ sadā<BR>
12,081.031c	anutiṣṭhanti caivārthān ācakṣāṇāḥ parasparam<BR>
12,081.032a	jñātibhyaś caiva bibhyethā mṛtyor iva yataḥ sadā<BR>
12,081.032c	uparājeva rājardhiṃ jñātir na sahate sadā<BR>
12,081.033a	ṛjor mṛdor vadānyasya hrīmataḥ satyavādinaḥ<BR>
12,081.033c	nānyo jñāter mahābāho vināśam abhinandati<BR>
12,081.034a	ajñātitā nātisukhā nāvajñeyās tv ataḥ param<BR>
12,081.034c	ajñātimantaṃ puruṣaṃ pare paribhavanty uta<BR>
12,081.035a	nikṛtasya narair anyair jñātir eva parāyaṇam<BR>
12,081.035c	nānyair nikāraṃ sahate jñāter jñātiḥ kadā cana<BR>
12,081.036a	ātmānam eva jānāti nikṛtaṃ bāndhavair api<BR>
12,081.036c	teṣu santi guṇāś caiva nairguṇyaṃ teṣu lakṣyate<BR>
12,081.037a	nājñātir anugṛhṇāti nājñātir digdham asyati<BR>
12,081.037c	ubhayaṃ jñātilokeṣu dṛśyate sādhv asādhu ca<BR>
12,081.038a	tān mānayet pūjayec ca nityaṃ vācā ca karmaṇā<BR>
12,081.038c	kuryāc ca priyam etebhyo nāpriyaṃ kiṃ cid ācaret<BR>
12,081.039a	viśvastavad aviśvastas teṣu varteta sarvadā<BR>
12,081.039c	na hi doṣo guṇo veti nispṛktas teṣu dṛśyate<BR>
12,081.040a	tasyaivaṃ vartamānasya puruṣasyāpramādinaḥ<BR>
12,081.040c	amitrāḥ saṃprasīdanti tathā mitrībhavanty api<BR>
12,081.041a	ya evaṃ vartate nityaṃ jñātisaṃbandhimaṇḍale<BR>
12,081.041c	mitreṣv amitreṣv aiśvarye ciraṃ yaśasi tiṣṭhati<BR>
12,082.001	yudhiṣṭhira uvāca<BR>
12,082.001a	evam agrāhyake tasmiñ jñātisaṃbandhimaṇḍale<BR>
12,082.001c	mitreṣv amitreṣv api ca kathaṃ bhāvo vibhāvyate<BR>
12,082.002	bhīṣma uvāca<BR>
12,082.002a	atrāpy udāharantīmam itihāsaṃ purātanam<BR>
12,082.002c	vāsudevasya saṃvādaṃ surarṣer nāradasya ca<BR>
12,082.003	vāsudeva uvāca<BR>
12,082.003a	nāsuhṛt paramaṃ mantraṃ nāradārhati veditum<BR>
12,082.003c	apaṇḍito vāpi suhṛt paṇḍito vāpi nātmavān<BR>
12,082.004a	sa te sauhṛdam āsthāya kiṃ cid vakṣyāmi nārada<BR>
12,082.004c	kṛtsnāṃ ca buddhiṃ saṃprekṣya saṃpṛcche tridivaṃgama<BR>
12,082.005a	dāsyam aiśvaryavādena jñātīnāṃ vai karomy aham<BR>
12,082.005c	ardhabhoktāsmi bhogānāṃ vāgduruktāni ca kṣame<BR>
12,082.006a	araṇīm agnikāmo vā mathnāti hṛdayaṃ mama<BR>
12,082.006c	vācā duruktaṃ devarṣe tan me dahati nityadā<BR>
12,082.007a	balaṃ saṃkarṣaṇe nityaṃ saukumāryaṃ punar gade<BR>
12,082.007c	rūpeṇa mattaḥ pradyumnaḥ so 'sahāyo 'smi nārada<BR>
12,082.008a	anye hi sumahābhāgā balavanto durāsadāḥ<BR>
12,082.008c	nityotthānena saṃpannā nāradāndhakavṛṣṇayaḥ<BR>
12,082.009a	yasya na syur na vai sa syād yasya syuḥ kṛcchram eva tat<BR>
12,082.009c	dvābhyāṃ nivārito nityaṃ vṛṇomy ekataraṃ na ca<BR>
12,082.010a	syātāṃ yasyāhukākrūrau kiṃ nu duḥkhataraṃ tataḥ<BR>
12,082.010c	yasya vāpi na tau syātāṃ kiṃ nu duḥkhataraṃ tataḥ<BR>
12,082.011a	so 'haṃ kitavamāteva dvayor api mahāmune<BR>
12,082.011c	ekasya jayam āśaṃse dvitīyasyāparājayam<BR>
12,082.012a	mamaivaṃ kliśyamānasya nāradobhayataḥ sadā<BR>
12,082.012c	vaktum arhasi yac chreyo jñātīnām ātmanas tathā<BR>
12,082.013	nārada uvāca<BR>
12,082.013a	āpado dvividhāḥ kṛṣṇa bāhyāś cābhyantarāś ca ha<BR>
12,082.013c	prādurbhavanti vārṣṇeya svakṛtā yadi vānyataḥ<BR>
12,082.014a	seyam ābhyantarā tubhyam āpat kṛcchrā svakarmajā<BR>
12,082.014c	akrūrabhojaprabhavāḥ sarve hy ete tadanvayāḥ<BR>
12,082.015a	arthahetor hi kāmād vādvārā bībhatsayāpi vā<BR>
12,082.015c	ātmanā prāptam aiśvaryam anyatra pratipāditam<BR>
12,082.016a	kṛtamūlam idānīṃ taj jātaśabdaṃ sahāyavat<BR>
12,082.016c	na śakyaṃ punar ādātuṃ vāntam annam iva tvayā<BR>
12,082.017a	babhrūgrasenayo rājyaṃ nāptuṃ śakyaṃ kathaṃ cana<BR>
12,082.017c	jñātibhedabhayāt kṛṣṇa tvayā cāpi viśeṣataḥ<BR>
12,082.018a	tac cet sidhyet prayatnena kṛtvā karma suduṣkaram<BR>
12,082.018c	mahākṣayavyayaṃ vā syād vināśo vā punar bhavet<BR>
12,082.019a	anāyasena śastreṇa mṛdunā hṛdayacchidā<BR>
12,082.019c	jihvām uddhara sarveṣāṃ parimṛjyānumṛjya ca<BR>
12,082.020	vāsudeva uvāca<BR>
12,082.020a	anāyasaṃ mune śastraṃ mṛdu vidyām ahaṃ katham<BR>
12,082.020c	yenaiṣām uddhare jihvāṃ parimṛjyānumṛjya ca<BR>
12,082.021	nārada uvāca<BR>
12,082.021a	śaktyānnadānaṃ satataṃ titikṣā dama ārjavam<BR>
12,082.021c	yathārhapratipūjā ca śastram etad anāyasam<BR>
12,082.022a	jñātīnāṃ vaktukāmānāṃ kaṭūni ca laghūni ca<BR>
12,082.022c	girā tvaṃ hṛdayaṃ vācaṃ śamayasva manāṃsi ca<BR>
12,082.023a	nāmahāpuruṣaḥ kaś cin nānātmā nāsahāyavān<BR>
12,082.023c	mahatīṃ dhuram ādatte tām udyamyorasā vaha<BR>
12,082.024a	sarva eva guruṃ bhāram anaḍvān vahate same<BR>
12,082.024c	durge pratīkaḥ sugavo bhāraṃ vahati durvaham<BR>
12,082.025a	bhedād vināśaḥ saṃghānāṃ saṃghamukhyo 'si keśava<BR>
12,082.025c	yathā tvāṃ prāpya notsīded ayaṃ saṃghas tathā kuru<BR>
12,082.026a	nānyatra buddhikṣāntibhyāṃ nānyatrendriyanigrahāt<BR>
12,082.026c	nānyatra dhanasaṃtyāgād gaṇaḥ prājñe 'vatiṣṭhate<BR>
12,082.027a	dhanyaṃ yaśasyam āyuṣyaṃ svapakṣodbhāvanaṃ śubham<BR>
12,082.027c	jñātīnām avināśaḥ syād yathā kṛṣṇa tathā kuru<BR>
12,082.028a	āyatyāṃ ca tadātve ca na te 'sty aviditaṃ prabho<BR>
12,082.028c	ṣāḍguṇyasya vidhānena yātrāyānavidhau tathā<BR>
12,082.029a	mādhavāḥ kukurā bhojāḥ sarve cāndhakavṛṣṇayaḥ<BR>
12,082.029c	tvayy āsaktā mahābāho lokā lokeśvarāś ca ye<BR>
12,082.030a	upāsate hi tvadbuddhim ṛṣayaś cāpi mādhava<BR>
12,082.030c	tvaṃ guruḥ sarvabhūtānāṃ jānīṣe tvaṃ gatāgatam<BR>
12,082.030e	tvām āsādya yaduśreṣṭham edhante jñātinaḥ sukham<BR>
12,083.001	bhīṣma uvāca<BR>
12,083.001a	eṣā prathamato vṛttir dvitīyāṃ śṛṇu bhārata<BR>
12,083.001c	yaḥ kaś cij janayed arthaṃ rājñā rakṣyaḥ sa mānavaḥ<BR>
12,083.002a	hriyamāṇam amātyena bhṛto vā yadi vābhṛtaḥ<BR>
12,083.002c	yo rājakośaṃ naśyantam ācakṣīta yudhiṣṭhira<BR>
12,083.003a	śrotavyaṃ tasya ca raho rakṣyaś cāmātyato bhavet<BR>
12,083.003c	amātyā hy upahantāraṃ bhūyiṣṭhaṃ ghnanti bhārata<BR>
12,083.004a	rājakośasya goptāraṃ rājakośavilopakāḥ<BR>
12,083.004c	sametya sarve bādhante sa vinaśyaty arakṣitaḥ<BR>
12,083.005a	atrāpy udāharantīmam itihāsaṃ purātanam<BR>
12,083.005c	muniḥ kālakavṛkṣīyaḥ kausalyaṃ yad uvāca ha<BR>
12,083.006a	kosalānām ādhipatyaṃ saṃprāpte kṣemadarśini<BR>
12,083.006c	muniḥ kālakavṛkṣīya ājagāmeti naḥ śrutam<BR>
12,083.007a	sa kākaṃ pañjare baddhvā viṣayaṃ kṣemadarśinaḥ<BR>
12,083.007c	pūrvaṃ paryacarad yuktaḥ pravṛttyarthī punaḥ punaḥ<BR>
12,083.008a	adhīye vāyasīṃ vidyāṃ śaṃsanti mama vāyasāḥ<BR>
12,083.008c	anāgatam atītaṃ ca yac ca saṃprati vartate<BR>
12,083.009a	iti rāṣṭre paripatan bahuśaḥ puruṣaiḥ saha<BR>
12,083.009c	sarveṣāṃ rājayuktānāṃ duṣkṛtaṃ paripṛṣṭavān<BR>
12,083.010a	sa buddhvā tasya rāṣṭrasya vyavasāyaṃ hi sarvaśaḥ<BR>
12,083.010c	rājayuktāpacārāṃś ca sarvān buddhvā tatas tataḥ<BR>
12,083.011a	tam eva kākam ādāya rājānaṃ draṣṭum āgamat<BR>
12,083.011c	sarvajño 'smīti vacanaṃ bruvāṇaḥ saṃśitavrataḥ<BR>
12,083.012a	sa sma kausalyam āgamya rājāmātyam alaṃkṛtam<BR>
12,083.012c	prāha kākasya vacanād amutredaṃ tvayā kṛtam<BR>
12,083.013a	asau cāsau ca jānīte rājakośas tvayā hṛtaḥ<BR>
12,083.013c	evam ākhyāti kāko 'yaṃ tac chīghram anugamyatām<BR>
12,083.014a	tathānyān api sa prāha rājakośaharān sadā<BR>
12,083.014c	na cāsya vacanaṃ kiṃ cid akṛtaṃ śrūyate kva cit<BR>
12,083.015a	tena viprakṛtāḥ sarve rājayuktāḥ kurūdvaha<BR>
12,083.015c	tam atikramya suptasya niśi kākam apothayan<BR>
12,083.016a	vāyasaṃ tu vinirbhinnaṃ dṛṣṭvā bāṇena pañjare<BR>
12,083.016c	pūrvāhṇe brāhmaṇo vākyaṃ kṣemadarśinam abravīt<BR>
12,083.017a	rājaṃs tvām abhayaṃ yāce prabhuṃ prāṇadhaneśvaram<BR>
12,083.017c	anujñātas tvayā brūyāṃ vacanaṃ tvatpuro hitam<BR>
12,083.018a	mitrārtham abhisaṃtapto bhaktyā sarvātmanā gataḥ<BR>
12,083.018c	ayaṃ tavārthaṃ harate yo brūyād akṣamānvitaḥ<BR>
12,083.018d*0201_01	hriyate hi mahārthaś ca puruṣe vikramaty api<BR>
12,083.019a	saṃbubodhayiṣur mitraṃ sadaśvam iva sārathiḥ<BR>
12,083.019c	atimanyuprasakto hi prasajya hitakāraṇam<BR>
12,083.020a	tathāvidhasya suhṛdaḥ kṣantavyaṃ saṃvijānatā<BR>
12,083.020c	aiśvaryam icchatā nityaṃ puruṣeṇa bubhūṣatā<BR>
12,083.021a	taṃ rājā pratyuvācedaṃ yan mā kiṃ cid bhavān vadet<BR>
12,083.021c	kasmād ahaṃ na kṣameyam ākāṅkṣann ātmano hitam<BR>
12,083.022a	brāhmaṇa pratijānīhi prabrūhi yadi cecchasi<BR>
12,083.022c	kariṣyāmi hi te vākyaṃ yad yan māṃ vipra vakṣyasi<BR>
12,083.023	munir uvāca<BR>
12,083.023a	jñātvā nayān apāyāṃś ca bhṛtyatas te bhayāni ca<BR>
12,083.023c	bhaktyā vṛttiṃ samākhyātuṃ bhavato 'ntikam āgamam<BR>
12,083.024a	prāg evoktaś ca doṣo 'yam ācāryair nṛpasevinām<BR>
12,083.024c	agatīkagatir hy eṣā yā rājñā saha jīvikā<BR>
12,083.025a	āśīviṣaiś ca tasyāhuḥ saṃgataṃ yasya rājabhiḥ<BR>
12,083.025c	bahumitrāś ca rājāno bahvamitrās tathaiva ca<BR>
12,083.026a	tebhyaḥ sarvebhya evāhur bhayaṃ rājopasevinām<BR>
12,083.026c	athaiṣām ekato rājan muhūrtād eva bhīr bhavet<BR>
12,083.027a	naikāntenāpramādo hi kartuṃ śakyo mahīpatau<BR>
12,083.027c	na tu pramādaḥ kartavyaḥ kathaṃ cid bhūtim icchatā<BR>
12,083.028a	pramādād dhi skhaled rājā skhalite nāsti jīvitam<BR>
12,083.028c	agniṃ dīptam ivāsīded rājānam upaśikṣitaḥ<BR>
12,083.029a	āśīviṣam iva kruddhaṃ prabhuṃ prāṇadhaneśvaram<BR>
12,083.029c	yatnenopacaren nityaṃ nāham asmīti mānavaḥ<BR>
12,083.030a	durvyāhṛtāc chaṅkamāno duṣkṛtād duradhiṣṭhitāt<BR>
12,083.030c	durāsitād durvrajitād iṅgitād aṅgaceṣṭitāt<BR>
12,083.031a	devateva hi sarvārthān kuryād rājā prasāditaḥ<BR>
12,083.031c	vaiśvānara iva kruddhaḥ samūlam api nirdahet<BR>
12,083.031e	iti rājan mayaḥ prāha vartate ca tathaiva tat<BR>
12,083.032a	atha bhūyāṃsam evārthaṃ kariṣyāmi punaḥ punaḥ<BR>
12,083.032c	dadāty asmadvidho 'mātyo buddhisāhāyyam āpadi<BR>
12,083.033a	vāyasaś caiva me rājann antakāyābhisaṃhitaḥ<BR>
12,083.033c	na ca me 'tra bhavān garhyo na ca yeṣāṃ bhavān priyaḥ<BR>
12,083.033e	hitāhitāṃs tu budhyethā mā parokṣamatir bhava<BR>
12,083.034a	ye tv ādānaparā eva vasanti bhavato gṛhe<BR>
12,083.034c	abhūtikāmā bhūtānāṃ tādṛśair me 'bhisaṃhitam<BR>
12,083.035a	ye vā bhavadvināśena rājyam icchanty anantaram<BR>
12,083.035c	antarair abhisaṃdhāya rājan sidhyanti nānyathā<BR>
12,083.036a	teṣām ahaṃ bhayād rājan gamiṣyāmy anyam āśramam<BR>
12,083.036c	tair hi me saṃdhito bāṇaḥ kāke nipatitaḥ prabho<BR>
12,083.037a	chadmanā mama kākaś ca gamito yamasādanam<BR>
12,083.037c	dṛṣṭaṃ hy etan mayā rājaṃs tapodīrgheṇa cakṣuṣā<BR>
12,083.038a	bahunakrajhaṣagrāhāṃ timiṃgilagaṇāyutām<BR>
12,083.038c	kākena baḍiśenemām atārṣaṃ tvām ahaṃ nadīm<BR>
12,083.039a	sthāṇvaśmakaṇṭakavatīṃ vyāghrasiṃhagajākulām<BR>
12,083.039c	durāsadāṃ duṣpraveśāṃ guhāṃ haimavatīm iva<BR>
12,083.040a	agninā tāmasaṃ durgaṃ naubhir āpyaṃ ca gamyate<BR>
12,083.040c	rājadurgāvataraṇe nopāyaṃ paṇḍitā viduḥ<BR>
12,083.041a	gahanaṃ bhavato rājyam andhakāratamovṛtam<BR>
12,083.041c	neha viśvasituṃ śakyaṃ bhavatāpi kuto mayā<BR>
12,083.042a	ato nāyaṃ śubho vāsas tulye sadasatī iha<BR>
12,083.042c	vadho hy evātra sukṛte duṣkṛte na ca saṃśayaḥ<BR>
12,083.043a	nyāyato duṣkṛte ghātaḥ sukṛte syāt kathaṃ vadhaḥ<BR>
12,083.043c	neha yuktaṃ ciraṃ sthātuṃ javenāto vrajed budhaḥ<BR>
12,083.044a	sītā nāma nadī rājan plavo yasyāṃ nimajjati<BR>
12,083.044c	tathopamām imāṃ manye vāgurāṃ sarvaghātinīm<BR>
12,083.045a	madhuprapāto hi bhavān bhojanaṃ viṣasaṃyutam<BR>
12,083.045c	asatām iva te bhāvo vartate na satām iva<BR>
12,083.045e	āśīviṣaiḥ parivṛtaḥ kūpas tvam iva pārthiva<BR>
12,083.045f*0202_01	kriyāvṛttiḥ parivṛtaḥ kva vā gacchati duḥkhitaḥ<BR>
12,083.045f*0202_02	tathāhaṃ kākaghātena kṛtas tvam asi pārthiva<BR>
12,083.046a	durgatīrthā bṛhatkūlā karīrīvetrasaṃyutā<BR>
12,083.046c	nadī madhurapānīyā yathā rājaṃs tathā bhavān<BR>
12,083.046e	śvagṛdhragomāyuyuto rājahaṃsasamo hy asi<BR>
12,083.047a	yathāśritya mahāvṛkṣaṃ kakṣaḥ saṃvardhate mahān<BR>
12,083.047c	tatas taṃ saṃvṛṇoty eva tam atītya ca vardhate<BR>
12,083.048a	tenaivopendhano nūnaṃ dāvo dahati dāruṇaḥ<BR>
12,083.048c	tathopamā hy amātyās te rājaṃs tān pariśodhaya<BR>
12,083.049a	bhavataiva kṛtā rājan bhavatā paripālitāḥ<BR>
12,083.049c	bhavantaṃ paryavajñāya jighāṃsanti bhavatpriyam<BR>
12,083.050a	uṣitaṃ śaṅkamānena pramādaṃ parirakṣatā<BR>
12,083.050c	antaḥsarpa ivāgāre vīrapatnyā ivālaye<BR>
12,083.050e	śīlaṃ jijñāsamānena rājñaś ca sahajīvinā<BR>
12,083.051a	kaccij jitendriyo rājā kaccid abhyantarā jitāḥ<BR>
12,083.051c	kaccid eṣāṃ priyo rājā kaccid rājñaḥ priyāḥ prajāḥ<BR>
12,083.052a	jijñāsur iha saṃprāptas tavāhaṃ rājasattama<BR>
12,083.052c	tasya me rocase rājan kṣudhitasyeva bhojanam<BR>
12,083.053a	amātyā me na rocante vitṛṣṇasya yathodakam<BR>
12,083.053c	bhavato 'rthakṛd ity eva mayi doṣo hi taiḥ kṛtaḥ<BR>
12,083.053e	vidyate kāraṇaṃ nānyad iti me nātra saṃśayaḥ<BR>
12,083.054a	na hi teṣām ahaṃ drugdhas tat teṣāṃ doṣavad gatam<BR>
12,083.054c	arer hi durhatād bheyaṃ bhagnapṛṣṭhād ivoragāt<BR>
12,083.055	rājovāca<BR>
12,083.055a	bhūyasā paribarheṇa satkāreṇa ca bhūyasā<BR>
12,083.055c	pūjito brāhmaṇaśreṣṭha bhūyo vasa gṛhe mama<BR>
12,083.056a	ye tvāṃ brāhmaṇa necchanti na te vatsyanti me gṛhe<BR>
12,083.056c	bhavataiva hi taj jñeyaṃ yad idānīm anantaram<BR>
12,083.057a	yathā syād duṣkṛto daṇḍo yathā ca sukṛtaṃ kṛtam<BR>
12,083.057c	tathā samīkṣya bhagavañ śreyase viniyuṅkṣva mām<BR>
12,083.058	munir uvāca<BR>
12,083.058a	adarśayann imaṃ doṣam ekaikaṃ durbalaṃ kuru<BR>
12,083.058c	tataḥ kāraṇam ājñāya puruṣaṃ puruṣaṃ jahi<BR>
12,083.059a	ekadoṣā hi bahavo mṛdnīyur api kaṇṭakān<BR>
12,083.059b*0203_01	arthe sarvaṃ jagad baddham arthena ca nibadhyate<BR>
12,083.059b*0203_02	arthe darpo manuṣyāṇāṃ tasmād arthaṃ virocaya<BR>
12,083.059b*0203_03	ekenaikasya doṣeṇa tad viruddhaṃ pracodaya<BR>
12,083.059b*0203_04	sa tasya doṣān udbhāvya tasyārthaṃ grāhayiṣyati<BR>
12,083.059b*0203_05	sāmapūrvaṃ ca keṣāṃ cid bhedena ca parasparam<BR>
12,083.059b*0203_06	vairaṃ kāraya bhūpāla paścād daṇḍaṃ prayojaya<BR>
12,083.059b*0203_07	bilvena ca yathā bilvam ākāraṃ chādya buddhimān<BR>
12,083.059b*0203_08	aśuddhaṃ sacivaṃ rājann aśuddhenaiva nāśaya<BR>
12,083.059c	mantrabhedabhayād rājaṃs tasmād etad bravīmi te<BR>
12,083.060a	vayaṃ tu brāhmaṇā nāma mṛdudaṇḍāḥ kṛpālavaḥ<BR>
12,083.060c	svasti cecchāmi bhavataḥ pareṣāṃ ca yathātmanaḥ<BR>
12,083.061a	rājann ātmānam ācakṣe saṃbandhī bhavato hy aham<BR>
12,083.061c	muniḥ kālakavṛkṣīya ity evam abhisaṃjñitaḥ<BR>
12,083.062a	pituḥ sakhā ca bhavataḥ saṃmataḥ satyasaṃgaraḥ<BR>
12,083.062c	vyāpanne bhavato rājye rājan pitari saṃsthite<BR>
12,083.063a	sarvakāmān parityajya tapas taptaṃ tadā mayā<BR>
12,083.063c	snehāt tvāṃ prabravīmy etan mā bhūyo vibhramed iti<BR>
12,083.064a	ubhe dṛṣṭvā duḥkhasukhe rājyaṃ prāpya yadṛcchayā<BR>
12,083.064c	rājyenāmātyasaṃsthena kathaṃ rājan pramādyasi<BR>
12,083.065	bhīṣma uvāca<BR>
12,083.065a	tato rājakule nāndī saṃjajñe bhūyasī punaḥ<BR>
12,083.065c	purohitakule caiva saṃprāpte brāhmaṇarṣabhe<BR>
12,083.066a	ekacchatrāṃ mahīṃ kṛtvā kausalyāya yaśasvine<BR>
12,083.066c	muniḥ kālakavṛkṣīya īje kratubhir uttamaiḥ<BR>
12,083.067a	hitaṃ tad vacanaṃ śrutvā kausalyo 'nvaśiṣan mahīm<BR>
12,083.067c	tathā ca kṛtavān rājā yathoktaṃ tena bhārata<BR>
12,084.001	bhīṣma uvāca<BR>
12,084.001a	hrīniṣedhāḥ sadā santaḥ satyārjavasamanvitāḥ<BR>
12,084.001c	śaktāḥ kathayituṃ samyak te tava syuḥ sabhāsadaḥ<BR>
12,084.001d*0204_00	yudhiṣṭhira uvāca<BR>
12,084.001d*0204_01	sabhāsadaḥ sahāyāś ca suhṛdaś ca viśāṃ pate<BR>
12,084.001d*0204_02	paricchadās tathāmātyāḥ kīdṛśāḥ syuḥ pitāmaha<BR>
12,084.002a	atyāḍhyāṃś cātiśūrāṃś ca brāhmaṇāṃś ca bahuśrutān<BR>
12,084.002c	susaṃtuṣṭāṃś ca kaunteya mahotsāhāṃś ca karmasu<BR>
12,084.003a	etān sahāyāṃl lipsethāḥ sarvāsv āpatsu bhārata<BR>
12,084.003c	kulīnaḥ pūjito nityaṃ na hi śaktiṃ nigūhati<BR>
12,084.004a	prasannaṃ hy aprasannaṃ vā pīḍitaṃ hṛtam eva vā<BR>
12,084.004c	āvartayati bhūyiṣṭhaṃ tad eko hy anupālitaḥ<BR>
12,084.005a	kulīnā deśajāḥ prājñā rūpavanto bahuśrutāḥ<BR>
12,084.005c	pragalbhāś cānuraktāś ca te tava syuḥ paricchadāḥ<BR>
12,084.006a	dauṣkuleyāś ca lubdhāś ca nṛśaṃsā nirapatrapāḥ<BR>
12,084.006c	te tvāṃ tāta niṣeveyur yāvad ārdrakapāṇayaḥ<BR>
12,084.007a	arthamānārghyasatkārair bhogair uccāvacaiḥ priyān<BR>
12,084.007c	yān arthabhājo manyethās te te syuḥ sukhabhāginaḥ<BR>
12,084.008a	abhinnavṛttā vidvāṃsaḥ sadvṛttāś caritavratāḥ<BR>
12,084.008c	na tvāṃ nityārthino jahyur akṣudrāḥ satyavādinaḥ<BR>
12,084.009a	anāryā ye na jānanti samayaṃ mandacetasaḥ<BR>
12,084.009b*0205_01	paricchadās tathāmātyā nedṛśāḥ syuḥ kathaṃ cana<BR>
12,084.009c	tebhyaḥ pratijugupsethā jānīyāḥ samayacyutān<BR>
12,084.010a	naikam icched gaṇaṃ hitvā syāc ced anyataragrahaḥ<BR>
12,084.010c	yas tv eko bahubhiḥ śreyān kāmaṃ tena gaṇaṃ tyajet<BR>
12,084.011a	śreyaso lakṣaṇaṃ hy etad vikramo yasya dṛśyate<BR>
12,084.011c	kīrtipradhāno yaś ca syāt samaye yaś ca tiṣṭhati<BR>
12,084.012a	samarthān pūjayed yaś ca nāspardhyaiḥ spardhate ca yaḥ<BR>
12,084.012c	na ca kāmād bhayāt krodhāl lobhād vā dharmam utsṛjet<BR>
12,084.013a	amānī satyavāk śakto jitātmā mānyamānitā<BR>
12,084.013c	sa te mantrasahāyaḥ syāt sarvāvasthaṃ parīkṣitaḥ<BR>
12,084.014a	kulīnaḥ satyasaṃpannas titikṣur dakṣa ātmavān<BR>
12,084.014c	śūraḥ kṛtajñaḥ satyaś ca śreyasaḥ pārtha lakṣaṇam<BR>
12,084.015a	tasyaivaṃ vartamānasya puruṣasya vijānataḥ<BR>
12,084.015c	amitrāḥ saṃprasīdanti tato mitrībhavanty api<BR>
12,084.016a	ata ūrdhvam amātyānāṃ parīkṣeta guṇāguṇān<BR>
12,084.016c	saṃyatātmā kṛtaprajño bhūtikāmaś ca bhūmipaḥ<BR>
12,084.017a	saṃbaddhāḥ puruṣair āptair abhijātaiḥ svadeśajaiḥ<BR>
12,084.017c	ahāryair avyabhīcāraiḥ sarvataḥ suparīkṣitaiḥ<BR>
12,084.018a	yodhāḥ srauvās tathā maulās tathaivānye 'py avaskṛtāḥ<BR>
12,084.018c	kartavyā bhūtikāmena puruṣeṇa bubhūṣatā<BR>
12,084.019a	yeṣāṃ vainayikī buddhiḥ prakṛtā caiva śobhanā<BR>
12,084.019c	tejo dhairyaṃ kṣamā śaucam anurāga sthitir dhṛtiḥ<BR>
12,084.020a	parīkṣitaguṇān nityaṃ prauḍhabhāvān dhuraṃdharān<BR>
12,084.020c	pañcopadhāvyatītāṃś ca kuryād rājārthakāriṇaḥ<BR>
12,084.021a	paryāptavacanān vīrān pratipattiviśāradān<BR>
12,084.021c	kulīnān satyasaṃpannān iṅgitajñān aniṣṭhurān<BR>
12,084.022a	deśakālavidhānajñān bhartṛkāryahitaiṣiṇaḥ<BR>
12,084.022c	nityam artheṣu sarveṣu rājā kurvīta mantriṇaḥ<BR>
12,084.023a	hīnatejā hy asaṃhṛṣṭo naiva jātu vyavasyati<BR>
12,084.023c	avaśyaṃ janayaty eva sarvakarmasu saṃśayān<BR>
12,084.024a	evam alpaśruto mantrī kalyāṇābhijano 'py uta<BR>
12,084.024c	dharmārthakāmayukto 'pi nālaṃ mantraṃ parīkṣitum<BR>
12,084.025a	tathaivānabhijāto 'pi kāmam astu bahuśrutaḥ<BR>
12,084.025c	anāyaka ivācakṣur muhyaty ūhyeṣu karmasu<BR>
12,084.026a	yo vā hy asthirasaṃkalpo buddhimān āgatāgamaḥ<BR>
12,084.026c	upāyajño 'pi nālaṃ sa karma yāpayituṃ ciram<BR>
12,084.027a	kevalāt punar ācārāt karmaṇo nopapadyate<BR>
12,084.027c	parimarśo viśeṣāṇām aśrutasyeha durmateḥ<BR>
12,084.028a	mantriṇy ananurakte tu viśvāso na hi vidyate<BR>
12,084.028c	tasmād ananuraktāya naiva mantraṃ prakāśayet<BR>
12,084.029a	vyathayed dhi sa rājānaṃ mantribhiḥ sahito 'nṛjuḥ<BR>
12,084.029c	mārutopahatacchidraiḥ praviśyāgnir iva drumam<BR>
12,084.030a	saṃkrudhyaty ekadā svāmī sthānāc caivāpakarṣati<BR>
12,084.030c	vācā kṣipati saṃrabdhas tataḥ paścāt prasīdati<BR>
12,084.031a	tāni tāny anuraktena śakyāny anutitikṣitum<BR>
12,084.031c	mantriṇāṃ ca bhavet krodho visphūrjitam ivāśaneḥ<BR>
12,084.032a	yas tu saṃharate tāni bhartuḥ priyacikīrṣayā<BR>
12,084.032c	samānasukhaduḥkhaṃ taṃ pṛcched artheṣu mānavam<BR>
12,084.033a	anṛjus tv anurakto 'pi saṃpannaś cetarair guṇaiḥ<BR>
12,084.033c	rājñaḥ prajñānayukto 'pi na mantraṃ śrotum arhati<BR>
12,084.034a	yo 'mitraiḥ saha saṃbaddho na paurān bahu manyate<BR>
12,084.034c	sa suhṛt tādṛśo rājño na mantraṃ śrotum arhati<BR>
12,084.035a	avidvān aśuciḥ stabdhaḥ śatrusevī vikatthanaḥ<BR>
12,084.035c	sa suhṛt krodhano lubdho na mantraṃ śrotum arhati<BR>
12,084.036a	āgantuś cānurakto 'pi kāmam astu bahuśrutaḥ<BR>
12,084.036c	satkṛtaḥ saṃvibhakto vā na mantraṃ śrotum arhati<BR>
12,084.036d*0206_01	vidharmato viprakṛtaḥ pitā yasyābhavat purā<BR>
12,084.036d*0206_02	satkṛtaḥ sthāpitaḥ so 'pi na mantraṃ śrotum arhati<BR>
12,084.037a	yas tv alpenāpi kāryeṇa sakṛd ākṣārito bhavet<BR>
12,084.037c	punar anyair guṇair yukto na mantraṃ śrotum arhati<BR>
12,084.038a	kṛtaprajñaś ca medhāvī budho jānapadaḥ śuciḥ<BR>
12,084.038c	sarvakarmasu yaḥ śuddhaḥ sa mantraṃ śrotum arhati<BR>
12,084.039a	jñānavijñānasaṃpannaḥ prakṛtijñaḥ parātmanoḥ<BR>
12,084.039c	suhṛd ātmasamo rājñaḥ sa mantraṃ śrotum arhati<BR>
12,084.040a	satyavāk śīlasaṃpanno gambhīraḥ satrapo mṛduḥ<BR>
12,084.040c	pitṛpaitāmaho yaḥ syāt sa mantraṃ śrotum arhati<BR>
12,084.041a	saṃtuṣṭaḥ saṃmataḥ satyaḥ śauṭīro dveṣyapāpakaḥ<BR>
12,084.041c	mantravit kālavic chūraḥ sa mantraṃ śrotum arhati<BR>
12,084.042a	sarvalokaṃ samaṃ śaktaḥ sāntvena kurute vaśe<BR>
12,084.042c	tasmai mantraḥ prayoktavyo daṇḍam ādhitsatā nṛpa<BR>
12,084.043a	paurajānapadā yasmin viśvāsaṃ dharmato gatāḥ<BR>
12,084.043c	yoddhā nayavipaścic ca sa mantraṃ śrotum arhati<BR>
12,084.044a	tasmāt sarvair guṇair etair upapannāḥ supūjitāḥ<BR>
12,084.044c	mantriṇaḥ prakṛtijñāḥ syus tryavarā mahad īpsavaḥ<BR>
12,084.045a	svāsu prakṛtiṣu chidraṃ lakṣayeran parasya ca<BR>
12,084.045c	mantriṇo mantramūlaṃ hi rājño rāṣṭraṃ vivardhate<BR>
12,084.046a	nāsya chidraṃ paraḥ paśyec chidreṣu param anviyāt<BR>
12,084.046c	gūhet kūrma ivāṅgāni rakṣed vivaram ātmanaḥ<BR>
12,084.047a	mantragrāhā hi rājyasya mantriṇo ye manīṣiṇaḥ<BR>
12,084.047c	mantrasaṃhanano rājā mantrāṅgānītaro janaḥ<BR>
12,084.048a	rājyaṃ praṇidhimūlaṃ hi mantrasāraṃ pracakṣate<BR>
12,084.048c	svāminaṃ tv anuvartanti vṛttyartham iha mantriṇaḥ<BR>
12,084.049a	sa vinīya madakrodhau mānam īrṣyāṃ ca nirvṛtaḥ<BR>
12,084.049c	nityaṃ pañcopadhātītair mantrayet saha mantribhiḥ<BR>
12,084.050a	teṣāṃ trayāṇāṃ vividhaṃ vimarśaṃ; budhyeta cittaṃ viniveśya tatra<BR>
12,084.050c	svaniścayaṃ taṃ paraniścayaṃ ca; nivedayed uttaramantrakāle<BR>
12,084.051a	dharmārthakāmajñam upetya pṛcched; yukto guruṃ brāhmaṇam uttamārtham<BR>
12,084.051c	niṣṭhā kṛtā tena yadā saha syāt; taṃ tatra mārgaṃ praṇayed asaktam<BR>
12,084.052a	evaṃ sadā mantrayitavyam āhur; ye mantratattvārthaviniścayajñāḥ<BR>
12,084.052c	tasmāt tvam evaṃ praṇayeḥ sadaiva; mantraṃ prajāsaṃgrahaṇe samartham<BR>
12,084.053a	na vāmanāḥ kubjakṛśā na khañjā; nāndhā jaḍāḥ strī na napuṃsakaṃ ca<BR>
12,084.053c	na cātra tiryaṅ na puro na paścān; nordhvaṃ na cādhaḥ pracareta kaś cit<BR>
12,084.054a	āruhya vātāyanam eva śūnyaṃ; sthalaṃ prakāśaṃ kuśakāśahīnam<BR>
12,084.054c	vāgaṅgadoṣān parihṛtya mantraṃ; saṃmantrayet kāryam ahīnakālam<BR>
12,085.001	bhīṣma uvāca<BR>
12,085.001a	atrāpy udāharantīmam itihāsaṃ purātanam<BR>
12,085.001c	bṛhaspateś ca saṃvādaṃ śakrasya ca yudhiṣṭhira<BR>
12,085.002	śakra uvāca<BR>
12,085.002a	kiṃ svid ekapadaṃ brahman puruṣaḥ samyag ācaran<BR>
12,085.002c	pramāṇaṃ sarvabhūtānāṃ yaśaś caivāpnuyān mahat<BR>
12,085.003	bṛhaspatir uvāca<BR>
12,085.003a	sāntvam ekapadaṃ śakra puruṣaḥ samyag ācaran<BR>
12,085.003c	pramāṇaṃ sarvabhūtānāṃ yaśaś caivāpnuyān mahat<BR>
12,085.004a	etad ekapadaṃ śakra sarvalokasukhāvaham<BR>
12,085.004c	ācaran sarvabhūteṣu priyo bhavati sarvadā<BR>
12,085.005a	yo hi nābhāṣate kiṃ cit satataṃ bhrukuṭīmukhaḥ<BR>
12,085.005c	dveṣyo bhavati bhūtānāṃ sa sāntvam iha nācaran<BR>
12,085.006a	yas tu pūrvam abhiprekṣya pūrvam evābhibhāṣate<BR>
12,085.006c	smitapūrvābhibhāṣī ca tasya lokaḥ prasīdati<BR>
12,085.007a	dānam eva hi sarvatra sāntvenānabhijalpitam<BR>
12,085.007c	na prīṇayati bhūtāni nirvyañjanam ivāśanam<BR>
12,085.008a	adātā hy api bhūtānāṃ madhurām īrayan giram<BR>
12,085.008c	sarvalokam imaṃ śakra sāntvena kurute vaśe<BR>
12,085.009a	tasmāt sāntvaṃ prakartavyaṃ daṇḍam ādhitsatām iha<BR>
12,085.009c	phalaṃ ca janayaty evaṃ na cāsyodvijate janaḥ<BR>
12,085.010a	sukṛtasya hi sāntvasya ślakṣṇasya madhurasya ca<BR>
12,085.010c	samyag āsevyamānasya tulyaṃ jātu na vidyate<BR>
12,085.011	bhīṣma uvāca<BR>
12,085.011a	ity uktaḥ kṛtavān sarvaṃ tathā śakraḥ purodhasā<BR>
12,085.011c	tathā tvam api kaunteya samyag etat samācara<BR>
12,086.001	yudhiṣṭhira uvāca<BR>
12,086.001a	kathaṃ svid iha rājendra pālayan pārthivaḥ prajāḥ<BR>
12,086.001c	prati dharmaṃ viśeṣeṇa kīrtim āpnoti śāśvatīm<BR>
12,086.002	bhīṣma uvāca<BR>
12,086.002a	vyavahāreṇa śuddhena prajāpālanatatparaḥ<BR>
12,086.002c	prāpya dharmaṃ ca kīrtiṃ ca lokāv āpnoty ubhau śuciḥ<BR>
12,086.003	yudhiṣṭhira uvāca<BR>
12,086.003a	kīdṛśaṃ vyavahāraṃ tu kaiś ca vyavaharen nṛpaḥ<BR>
12,086.003c	etat pṛṣṭo mahāprājña yathāvad vaktum arhasi<BR>
12,086.004a	ye caite pūrvakathitā guṇās te puruṣaṃ prati<BR>
12,086.004c	naikasmin puruṣe hy ete vidyanta iti me matiḥ<BR>
12,086.005	bhīṣma uvāca<BR>
12,086.005a	evam etan mahāprājña yathā vadasi buddhimān<BR>
12,086.005c	durlabhaḥ puruṣaḥ kaś cid ebhir guṇaguṇair yutaḥ<BR>
12,086.006a	kiṃ tu saṃkṣepataḥ śīlaṃ prayatne neha durlabham<BR>
12,086.006c	vakṣyāmi tu yathāmātyān yādṛśāṃś ca kariṣyasi<BR>
12,086.007a	caturo brāhmaṇān vaidyān pragalbhān sāttvikāñ śucīn<BR>
12,086.007b*0207_01	kṣatriyān daśa vāṣṭau vā balinaḥ śastrapāṇayaḥ<BR>
12,086.007b*0207_02	vaiśyān vittena saṃpannān ekaviṃśatisaṃkhyayā<BR>
12,086.007c	trīṃś ca śūdrān vinītāṃś ca śucīn karmaṇi pūrvake<BR>
12,086.008a	aṣṭābhiś ca guṇair yuktaṃ sūtaṃ paurāṇikaṃ caret<BR>
12,086.008c	pañcāśadvarṣavayasaṃ pragalbham anasūyakam<BR>
12,086.009a	matismṛtisamāyuktaṃ vinītaṃ samadarśanam<BR>
12,086.009c	kārye vivadamānānāṃ śaktam artheṣv alolupam<BR>
12,086.010a	vivarjitānāṃ vyasanaiḥ sughoraiḥ saptabhir bhṛśam<BR>
12,086.010c	aṣṭānāṃ mantriṇāṃ madhye mantraṃ rājopadhārayet<BR>
12,086.011a	tataḥ saṃpreṣayed rāṣṭre rāṣṭrāyātha ca darśayet<BR>
12,086.011c	anena vyavahāreṇa draṣṭavyās te prajāḥ sadā<BR>
12,086.012a	na cāpi gūḍhaṃ kāryaṃ te grāhyaṃ kāryopaghātakam<BR>
12,086.012c	kārye khalu vipanne tvāṃ so 'dharmas tāṃś ca pīḍayet<BR>
12,086.013a	vidravec caiva rāṣṭraṃ te śyenāt pakṣigaṇā iva<BR>
12,086.013c	parisravec ca satataṃ naur viśīrṇeva sāgare<BR>
12,086.014a	prajāḥ pālayato 'samyag adharmeṇeha bhūpateḥ<BR>
12,086.014c	hārdaṃ bhayaṃ saṃbhavati svargaś cāsya virudhyate<BR>
12,086.015a	atha yo 'dharmataḥ pāti rājāmātyo 'tha vātmajaḥ<BR>
12,086.015c	dharmāsane niyuktaḥ san dharmamūlaṃ nararṣabha<BR>
12,086.015d*0208_01	svargaṃ yāti mahīpālo niyuktaiḥ sacivaiḥ saha<BR>
12,086.016a	kāryeṣv adhikṛtāḥ samyag akurvanto nṛpānugāḥ<BR>
12,086.016c	ātmānaṃ purataḥ kṛtvā yānty adhaḥ sahapārthivāḥ<BR>
12,086.017a	balātkṛtānāṃ balibhiḥ kṛpaṇaṃ bahu jalpatām<BR>
12,086.017c	nātho vai bhūmipo nityam anāthānāṃ nṛṇāṃ bhavet<BR>
12,086.018a	tataḥ sākṣibalaṃ sādhu dvaidhe vādakṛtaṃ bhavet<BR>
12,086.018c	asākṣikam anāthaṃ vā parīkṣyaṃ tad viśeṣataḥ<BR>
12,086.019a	aparādhānurūpaṃ ca daṇḍaṃ pāpeṣu pātayet<BR>
12,086.019c	udvejayed dhanair ṛddhān daridrān vadhabandhanaiḥ<BR>
12,086.020a	vinayair api durvṛttān prahārair api pārthivaḥ<BR>
12,086.020c	sāntvenopapradānena śiṣṭāṃś ca paripālayet<BR>
12,086.021a	rājño vadhaṃ cikīrṣed yas tasya citro vadho bhavet<BR>
12,086.021c	ājīvakasya stenasya varṇasaṃkarakasya ca<BR>
12,086.022a	samyak praṇayato daṇḍaṃ bhūmipasya viśāṃ pate<BR>
12,086.022c	yuktasya vā nāsty adharmo dharma eveha śāśvataḥ<BR>
12,086.023a	kāmakāreṇa daṇḍaṃ tu yaḥ kuryād avicakṣaṇaḥ<BR>
12,086.023c	sa ihākīrtisaṃyukto mṛto narakam āpnuyāt<BR>
12,086.024a	na parasya śravād eva pareṣāṃ daṇḍam arpayet<BR>
12,086.024c	āgamānugamaṃ kṛtvā badhnīyān mokṣayeta vā<BR>
12,086.025a	na tu hanyān nṛpo jātu dūtaṃ kasyāṃ cid āpadi<BR>
12,086.025c	dūtasya hantā nirayam āviśet sacivaiḥ saha<BR>
12,086.026a	yathoktavādinaṃ dūtaṃ kṣatradharmarato nṛpaḥ<BR>
12,086.026c	yo hanyāt pitaras tasya bhrūṇahatyām avāpnuyuḥ<BR>
12,086.027a	kulīnaḥ śīlasaṃpanno vāgmī dakṣaḥ priyaṃvadaḥ<BR>
12,086.027c	yathoktavādī smṛtimān dūtaḥ syāt saptabhir guṇaiḥ<BR>
12,086.028a	etair eva guṇair yuktaḥ pratīhāro 'sya rakṣitā<BR>
12,086.028c	śirorakṣaś ca bhavati guṇair etaiḥ samanvitaḥ<BR>
12,086.029a	dharmārthaśāstratattvajñaḥ saṃdhivigrahako bhavet<BR>
12,086.029c	matimān dhṛtimān dhīmān rahasyavinigūhitā<BR>
12,086.030a	kulīnaḥ satyasaṃpannaḥ śakto 'mātyaḥ praśaṃsitaḥ<BR>
12,086.030c	etair eva guṇair yuktas tathā senāpatir bhavet<BR>
12,086.031a	vyūhayantrāyudhīyānāṃ tattvajño vikramānvitaḥ<BR>
12,086.031c	varṣaśītoṣṇavātānāṃ sahiṣṇuḥ pararandhravit<BR>
12,086.032a	viśvāsayet parāṃś caiva viśvasen na tu kasya cit<BR>
12,086.032c	putreṣv api hi rājendra viśvāso na praśasyate<BR>
12,086.033a	etac chāstrārthatattvaṃ tu tavākhyātaṃ mayānagha<BR>
12,086.033c	aviśvāso narendrāṇāṃ guhyaṃ paramam ucyate<BR>
12,087.001	yudhiṣṭhira uvāca<BR>
12,087.001a	kathaṃvidhaṃ puraṃ rājā svayam āvastum arhati<BR>
12,087.001c	kṛtaṃ vā kārayitvā vā tan me brūhi pitāmaha<BR>
12,087.002	bhīṣma uvāca<BR>
12,087.002a	yatra kaunteya vastavyaṃ saputrabhrātṛbandhunā<BR>
12,087.002c	nyāyyaṃ tatra paripraṣṭuṃ guptiṃ vṛttiṃ ca bhārata<BR>
12,087.003a	tasmāt te vartayiṣyāmi durgakarma viśeṣataḥ<BR>
12,087.003c	śrutvā tathā vidhātavyam anuṣṭheyaṃ ca yatnataḥ<BR>
12,087.004a	ṣaḍvidhaṃ durgam āsthāya purāṇy atha niveśayet<BR>
12,087.004c	sarvasaṃpatpradhānaṃ yad bāhulyaṃ vāpi saṃbhavet<BR>
12,087.005a	dhanvadurgaṃ mahīdurgaṃ giridurgaṃ tathaiva ca<BR>
12,087.005c	manuṣyadurgam abdurgaṃ vanadurgaṃ ca tāni ṣaṭ<BR>
12,087.006a	yat puraṃ durgasaṃpannaṃ dhānyāyudhasamanvitam<BR>
12,087.006c	dṛḍhaprākāraparikhaṃ hastyaśvarathasaṃkulam<BR>
12,087.007a	vidvāṃsaḥ śilpino yatra nicayāś ca susaṃcitāḥ<BR>
12,087.007c	dhārmikaś ca jano yatra dākṣyam uttamam āsthitaḥ<BR>
12,087.008a	ūrjasvinaranāgāśvaṃ catvarāpaṇaśobhitam<BR>
12,087.008c	prasiddhavyavahāraṃ ca praśāntam akutobhayam<BR>
12,087.009a	suprabhaṃ sānunādaṃ ca supraśastaniveśanam<BR>
12,087.009c	śūrāḍhyajanasaṃpannaṃ brahmaghoṣānunāditam<BR>
12,087.010a	samājotsavasaṃpannaṃ sadāpūjitadaivatam<BR>
12,087.010c	vaśyāmātyabalo rājā tat puraṃ svayam āvaset<BR>
12,087.011a	tatra kośaṃ balaṃ mitraṃ vyavahāraṃ ca vardhayet<BR>
12,087.011c	pure janapade caiva sarvadoṣān nivartayet<BR>
12,087.012a	bhāṇḍāgārāyudhāgāraṃ prayatnenābhivardhayet<BR>
12,087.012c	nicayān vardhayet sarvāṃs tathā yantragadāgadān<BR>
12,087.013a	kāṣṭhalohatuṣāṅgāradāruśṛṅgāsthivaiṇavān<BR>
12,087.013c	majjāsnehavasākṣaudram auṣadhagrāmam eva ca<BR>
12,087.014a	śaṇaṃ sarjarasaṃ dhānyam āyudhāni śarāṃs tathā<BR>
12,087.014c	carma snāyu tathā vetraṃ muñjabalbajadhanvanān<BR>
12,087.015a	āśayāś codapānāś ca prabhūtasalilā varāḥ<BR>
12,087.015c	niroddhavyāḥ sadā rājñā kṣīriṇaś ca mahīruhāḥ<BR>
12,087.016a	satkṛtāś ca prayatnena ācāryartvikpurohitāḥ<BR>
12,087.016c	maheṣvāsāḥ sthapatayaḥ sāṃvatsaracikitsakāḥ<BR>
12,087.017a	prājñā medhāvino dāntā dakṣāḥ śūrā bahuśrutāḥ<BR>
12,087.017c	kulīnāḥ sattvasaṃpannā yuktāḥ sarveṣu karmasu<BR>
12,087.018a	pūjayed dhārmikān rājā nigṛhṇīyād adhārmikān<BR>
12,087.018c	niyuñjyāc ca prayatnena sarvavarṇān svakarmasu<BR>
12,087.019a	bāhyam ābhyantaraṃ caiva paurajānapadaṃ janam<BR>
12,087.019c	cāraiḥ suviditaṃ kṛtvā tataḥ karma prayojayet<BR>
12,087.020a	cārān mantraṃ ca kośaṃ ca mantraṃ caiva viśeṣataḥ<BR>
12,087.020c	anutiṣṭhet svayaṃ rājā sarvaṃ hy atra pratiṣṭhitam<BR>
12,087.021a	udāsīnārimitrāṇāṃ sarvam eva cikīrṣitam<BR>
12,087.021c	pure janapade caiva jñātavyaṃ cāracakṣuṣā<BR>
12,087.022a	tatas tathā vidhātavyaṃ sarvam evāpramādataḥ<BR>
12,087.022c	bhaktān pujayatā nityaṃ dviṣataś ca nigṛhṇatā<BR>
12,087.023a	yaṣṭavyaṃ kratubhir nityaṃ dātavyaṃ cāpy apīḍayā<BR>
12,087.023c	prajānāṃ rakṣaṇaṃ kāryaṃ na kāryaṃ karma garhitam<BR>
12,087.024a	kṛpaṇānāthavṛddhānāṃ vidhavānāṃ ca yoṣitām<BR>
12,087.024c	yogakṣemaṃ ca vṛttiṃ ca nityam eva prakalpayet<BR>
12,087.025a	āśrameṣu yathākālaṃ celabhājanabhojanam<BR>
12,087.025c	sadaivopahared rājā satkṛtyānavamanya ca<BR>
12,087.026a	ātmānaṃ sarvakāryāṇi tāpase rājyam eva ca<BR>
12,087.026c	nivedayet prayatnena tiṣṭhet prahvaś ca sarvadā<BR>
12,087.027a	sarvārthatyāginaṃ rājā kule jātaṃ bahuśrutam<BR>
12,087.027c	pūjayet tādṛśaṃ dṛṣṭvā śayanāsanabhojanaiḥ<BR>
12,087.028a	tasmin kurvīta viśvāsaṃ rājā kasyāṃ cid āpadi<BR>
12,087.028c	tāpaseṣu hi viśvāsam api kurvanti dasyavaḥ<BR>
12,087.029a	tasmin nidhīn ādadhīta prajñāṃ paryādadīta ca<BR>
12,087.029c	na cāpy abhīkṣṇaṃ seveta bhṛśaṃ vā pratipūjayet<BR>
12,087.030a	anyaḥ kāryaḥ svarāṣṭreṣu pararāṣṭreṣu cāparaḥ<BR>
12,087.030c	aṭavīṣv aparaḥ kāryaḥ sāmantanagareṣu ca<BR>
12,087.031a	teṣu satkārasaṃskārān saṃvibhāgāṃś ca kārayet<BR>
12,087.031c	pararāṣṭrāṭavīstheṣu yathā svaviṣaye tathā<BR>
12,087.032a	te kasyāṃ cid avasthāyāṃ śaraṇaṃ śaraṇārthine<BR>
12,087.032c	rājñe dadyur yathākāmaṃ tāpasāḥ saṃśitavratāḥ<BR>
12,087.033a	eṣa te lakṣaṇoddeśaḥ saṃkṣepeṇa prakīrtitaḥ<BR>
12,087.033c	yādṛśaṃ nagaraṃ rājā svayam āvastum arhati<BR>
12,088.001	yudhiṣṭhira uvāca<BR>
12,088.001a	rāṣṭraguptiṃ ca me rājan rāṣṭrasyaiva ca saṃgraham<BR>
12,088.001c	samyag jijñāsamānāya prabrūhi bharatarṣabha<BR>
12,088.002	bhīṣma uvāca<BR>
12,088.002a	rāṣṭraguptiṃ ca te samyag rāṣṭrasyaiva ca saṃgraham<BR>
12,088.002c	hanta sarvaṃ pravakṣyāmi tattvam ekamanāḥ śṛṇu<BR>
12,088.003a	grāmasyādhipatiḥ kāryo daśagrāmyas tathāparaḥ<BR>
12,088.003c	dviguṇāyāḥ śatasyaivaṃ sahasrasya ca kārayet<BR>
12,088.004a	grāme yān grāmadoṣāṃś ca grāmikaḥ paripālayet<BR>
12,088.004c	tān brūyād daśapāyāsau sa tu viṃśatipāya vai<BR>
12,088.004d*0209_01	tān ācakṣīta daśine daśako viṃśine punaḥ<BR>
12,088.005a	so 'pi viṃśatyadhipatir vṛttaṃ jānapade jane<BR>
12,088.005c	grāmāṇāṃ śatapālāya sarvam eva nivedayet<BR>
12,088.006a	yāni grāmīṇabhojyāni grāmikas tāny upāśnuyāt<BR>
12,088.006c	daśapas tena bhartavyas tenāpi dviguṇādhipaḥ<BR>
12,088.006d*0210_01	daśinena vibhaktavyo daśinā viṃśatis tathā<BR>
12,088.007a	grāmaṃ grāmaśatādhyakṣo bhoktum arhati satkṛtaḥ<BR>
12,088.007c	mahāntaṃ bharataśreṣṭha susphītajanasaṃkulam<BR>
12,088.007e	tatra hy anekam āyattaṃ rājño bhavati bhārata<BR>
12,088.008a	śākhānagaram arhas tu sahasrapatir uttamam<BR>
12,088.008c	dhānyahairaṇyabhogena bhoktuṃ rāṣṭriya udyataḥ<BR>
12,088.009a	tathā yad grāmakṛtyaṃ syād grāmikṛtyaṃ ca te svayam<BR>
12,088.009c	dharmajñaḥ sacivaḥ kaś cit tat prapaśyed atandritaḥ<BR>
12,088.010a	nagare nagare ca syād ekaḥ sarvārthacintakaḥ<BR>
12,088.010c	uccaiḥsthāne ghorarūpo nakṣatrāṇām iva grahaḥ<BR>
12,088.010e	bhavet sa tān parikrāmet sarvān eva sadā svayam<BR>
12,088.010f*0211_01	teṣāṃ vṛttaṃ pariṇayet kaś cid rāṣṭreṣu taccaraḥ<BR>
12,088.010f*0211_02	jighāṃsavaḥ pāpakāmāḥ parasvādāyinaḥ śaṭhāḥ<BR>
12,088.010f*0211_03	rakṣābhyadhikṛtā nāma tebhyo rakṣed imāḥ prajāḥ<BR>
12,088.011a	vikrayaṃ krayam adhvānaṃ bhaktaṃ ca saparivyayam<BR>
12,088.011c	yogakṣemaṃ ca saṃprekṣya vaṇijaḥ kārayet karān<BR>
12,088.012a	utpattiṃ dānavṛttiṃ ca śilpaṃ saṃprekṣya cāsakṛt<BR>
12,088.012c	śilpapratikarān eva śilpinaḥ prati kārayet<BR>
12,088.013a	uccāvacakarā nyāyyāḥ pūrvarājñāṃ yudhiṣṭhira<BR>
12,088.013c	yathā yathā na hīyeraṃs tathā kuryān mahīpatiḥ<BR>
12,088.014a	phalaṃ karma ca saṃprekṣya tataḥ sarvaṃ prakalpayet<BR>
12,088.014c	phalaṃ karma ca nirhetu na kaś cit saṃpravartayet<BR>
12,088.015a	yathā rājā ca kartā ca syātāṃ karmaṇi bhāginau<BR>
12,088.015c	samavekṣya tathā rājñā praṇeyāḥ satataṃ karāḥ<BR>
12,088.016a	nocchindyād ātmano mūlaṃ pareṣāṃ vāpi tṛṣṇayā<BR>
12,088.016c	īhādvārāṇi saṃrudhya rājā saṃprītidarśanaḥ<BR>
12,088.017a	pradviṣanti parikhyātaṃ rājānam atikhādinam<BR>
12,088.017c	pradviṣṭasya kutaḥ śreyaḥ saṃpriyo labhate priyam<BR>
12,088.018a	vatsaupamyena dogdhavyaṃ rāṣṭram akṣīṇabuddhinā<BR>
12,088.018c	bhṛto vatso jātabalaḥ pīḍāṃ sahati bhārata<BR>
12,088.019a	na karma kurute vatso bhṛśaṃ dugdho yudhiṣṭhira<BR>
12,088.019c	rāṣṭram apy atidugdhaṃ hi na karma kurute mahat<BR>
12,088.020a	yo rāṣṭram anugṛhṇāti parigṛhya svayaṃ nṛpaḥ<BR>
12,088.020c	saṃjātam upajīvan sa labhate sumahat phalam<BR>
12,088.021a	āpadarthaṃ hi nicayān rājāna iha cinvate<BR>
12,088.021c	rāṣṭraṃ ca kośabhūtaṃ syāt kośo veśmagatas tathā<BR>
12,088.022a	paurajānapadān sarvān saṃśritopāśritāṃs tathā<BR>
12,088.022c	yathāśakty anukampeta sarvān abhyantarān api<BR>
12,088.023a	bāhyaṃ janaṃ bhedayitvā bhoktavyo madhyamaḥ sukham<BR>
12,088.023c	evaṃ na saṃprakupyante janāḥ sukhitaduḥkhitāḥ<BR>
12,088.024a	prāg eva tu karādānam anubhāṣya punaḥ punaḥ<BR>
12,088.024c	saṃnipatya svaviṣaye bhayaṃ rāṣṭre pradarśayet<BR>
12,088.025a	iyam āpat samutpannā paracakrabhayaṃ mahat<BR>
12,088.025c	api nāntāya kalpeta veṇor iva phalāgamaḥ<BR>
12,088.026a	arayo me samutthāya bahubhir dasyubhiḥ saha<BR>
12,088.026c	idam ātmavadhāyaiva rāṣṭram icchanti bādhitum<BR>
12,088.027a	asyām āpadi ghorāyāṃ saṃprāpte dāruṇe bhaye<BR>
12,088.027c	paritrāṇāya bhavatāṃ prārthayiṣye dhanāni vaḥ<BR>
12,088.028a	pratidāsye ca bhavatāṃ sarvaṃ cāhaṃ bhayakṣaye<BR>
12,088.028c	nārayaḥ pratidāsyanti yad dhareyur balād itaḥ<BR>
12,088.029a	kalatram āditaḥ kṛtvā naśyet svaṃ svayam eva hi<BR>
12,088.029c	api cet putradārārtham arthasaṃcaya iṣyate<BR>
12,088.030a	nandāmi vaḥ prabhāvena putrāṇām iva codaye<BR>
12,088.030c	yathāśakty anugṛhṇāmi rāṣṭrasyāpīḍayā ca vaḥ<BR>
12,088.031a	āpatsv eva ca voḍhavyaṃ bhavadbhiḥ sadgavair iva<BR>
12,088.031c	na vaḥ priyataraṃ kāryaṃ dhanaṃ kasyāṃ cid āpadi<BR>
12,088.032a	iti vācā madhurayā ślakṣṇayā sopacārayā<BR>
12,088.032c	svaraśmīn abhyavasṛjed yugam ādāya kālavit<BR>
12,088.033a	pracāraṃ bhṛtyabharaṇaṃ vyayaṃ gogrāmato bhayam<BR>
12,088.033c	yogakṣemaṃ ca saṃprekṣya gominaḥ kārayet karān<BR>
12,088.034a	upekṣitā hi naśyeyur gomino 'raṇyavāsinaḥ<BR>
12,088.034c	tasmāt teṣu viśeṣeṇa mṛdupūrvaṃ samācaret<BR>
12,088.035a	sāntvanaṃ rakṣaṇaṃ dānam avasthā cāpy abhīkṣṇaśaḥ<BR>
12,088.035c	gomināṃ pārtha kartavyaṃ saṃvibhāgāḥ priyāṇi ca<BR>
12,088.036a	ajasram upayoktavyaṃ phalaṃ gomiṣu sarvataḥ<BR>
12,088.036c	prabhāvayati rāṣṭraṃ ca vyavahāraṃ kṛṣiṃ tathā<BR>
12,088.037a	tasmād gomiṣu yatnena prītiṃ kuryād vicakṣaṇaḥ<BR>
12,088.037c	dayāvān apramattaś ca karān saṃpraṇayan mṛdūn<BR>
12,088.038a	sarvatra kṣemacaraṇaṃ sulabhaṃ tāta gomibhiḥ<BR>
12,088.038c	na hy ataḥ sadṛśaṃ kiṃ cid dhanam asti yudhiṣṭhira<BR>
12,089.001	yudhiṣṭhira uvāca<BR>
12,089.001a	yadā rājā samartho 'pi kośārthī syān mahāmate<BR>
12,089.001c	kathaṃ pravarteta tadā tan me brūhi pitāmaha<BR>
12,089.002	bhīṣma uvāca<BR>
12,089.002a	yathādeśaṃ yathākālam api caiva yathābalam<BR>
12,089.002c	anuśiṣyāt prajā rājā dharmārthī taddhite rataḥ<BR>
12,089.003a	yathā tāsāṃ ca manyeta śreya ātmana eva ca<BR>
12,089.003c	tathā dharmyāṇi sarvāṇi rājā rāṣṭre pravartayet<BR>
12,089.004a	madhudohaṃ duhed rāṣṭraṃ bhramarān na vipātayet<BR>
12,089.004c	vatsāpekṣī duhec caiva stanāṃś ca na vikuṭṭayet<BR>
12,089.005a	jalaukāvat pibed rāṣṭraṃ mṛdunaiva narādhipa<BR>
12,089.005c	vyāghrīva ca haret putram adaṣṭvā mā pated iti<BR>
12,089.005d*0212_01	yathā śalyakavān ākhuḥ padaṃ dhūnayate sadā<BR>
12,089.005d*0212_02	atīkṣṇenābhyupāyena tathā rāṣṭraṃ samāpibet<BR>
12,089.006a	alpenālpena deyena vardhamānaṃ pradāpayet<BR>
12,089.006c	tato bhūyas tato bhūyaḥ kāmaṃ vṛddhiṃ samācaret<BR>
12,089.007a	damayann iva damyānāṃ śaśvad bhāraṃ pravardhayet<BR>
12,089.007c	mṛdupūrvaṃ prayatnena pāśān abhyavahārayet<BR>
12,089.008a	sakṛt pāśāvakīrṇās te na bhaviṣyanti durdamāḥ<BR>
12,089.008c	ucitenaiva bhoktavyās te bhaviṣyanti yatnataḥ<BR>
12,089.009a	tasmāt sarvasamārambho durlabhaḥ puruṣavrajaḥ<BR>
12,089.009c	yathāmukhyān sāntvayitvā bhoktavya itaro janaḥ<BR>
12,089.010a	tatas tān bhedayitvātha parasparavivakṣitān<BR>
12,089.010c	bhuñjīta sāntvayitvaiva yathāsukham ayatnataḥ<BR>
12,089.011a	na cāsthāne na cākāle karān ebhyo 'nupātayet<BR>
12,089.011c	ānupūrvyeṇa sāntvena yathākālaṃ yathāvidhi<BR>
12,089.012a	upāyān prabravīmy etān na me māyā vivakṣitā<BR>
12,089.012c	anupāyena damayan prakopayati vājinaḥ<BR>
12,089.013a	pānāgārāṇi veśāś ca veśaprāpaṇikās tathā<BR>
12,089.013c	kuśīlavāḥ sakitavā ye cānye ke cid īdṛśāḥ<BR>
12,089.014a	niyamyāḥ sarva evaite ye rāṣṭrasyopaghātakāḥ<BR>
12,089.014c	ete rāṣṭre hi tiṣṭhanto bādhante bhadrikāḥ prajāḥ<BR>
12,089.015a	na kena cid yācitavyaḥ kaś cit kiṃ cid anāpadi<BR>
12,089.015c	iti vyavasthā bhūtānāṃ purastān manunā kṛtā<BR>
12,089.016a	sarve tathā na jīveyur na kuryuḥ karma ced iha<BR>
12,089.016c	sarva eva trayo lokā na bhaveyur asaṃśayam<BR>
12,089.017a	prabhur niyamane rājā ya etān na niyacchati<BR>
12,089.017c	bhuṅkte sa tasya pāpasya caturbhāgam iti śrutiḥ<BR>
12,089.017d*0213_01	bhoktā tasya tu pāpasya sukṛtasya yathā tathā<BR>
12,089.017d*0214_01	niyantavyā sadā rājñā pāpā ye syur narādhipa<BR>
12,089.017d*0214_02	kṛtapāpas tv asau rājā ya etān na niyacchati<BR>
12,089.017e	tathā kṛtasya dharmasya caturbhāgam upāśnute<BR>
12,089.018a	sthānāny etāni saṃgamya prasaṅge bhūtināśanaḥ<BR>
12,089.018c	kāmaprasaktaḥ puruṣaḥ kim akāryaṃ vivarjayet<BR>
12,089.018d*0215_01	madyamāṃsaparasvāni tathā dārā dhanāni ca<BR>
12,089.018d*0215_02	āhared rāgavaśagas tathā śāstraṃ pradarśayet<BR>
12,089.019a	āpady eva tu yāceran yeṣāṃ nāsti parigrahaḥ<BR>
12,089.019c	dātavyaṃ dharmatas tebhyas tv anukrośād dayārthinā<BR>
12,089.020a	mā te rāṣṭre yācanakā mā te bhūyuś ca dasyavaḥ<BR>
12,089.020c	iṣṭādātāra evaite naite bhūtasya bhāvakāḥ<BR>
12,089.021a	ye bhūtāny anugṛhṇanti vardhayanti ca ye prajāḥ<BR>
12,089.021c	te te rāṣṭre pravartantāṃ mā bhūtānām abhāvakāḥ<BR>
12,089.022a	daṇḍyās te ca mahārāja dhanādānaprayojanāḥ<BR>
12,089.022c	prayogaṃ kārayeyus tān yathā balikarāṃs tathā<BR>
12,089.023a	kṛṣigorakṣyavāṇijyaṃ yac cānyat kiṃ cid īdṛśam<BR>
12,089.023c	puruṣaiḥ kārayet karma bahubhiḥ saha karmibhiḥ<BR>
12,089.024a	naraś cet kṛṣigorakṣyaṃ vāṇijyaṃ cāpy anuṣṭhitaḥ<BR>
12,089.024c	saṃśayaṃ labhate kiṃ cit tena rājā vigarhyate<BR>
12,089.025a	dhaninaḥ pūjayen nityaṃ yānācchādanabhojanaiḥ<BR>
12,089.025c	vaktavyāś cānugṛhṇīdhvaṃ pūjāḥ saha mayeti ha<BR>
12,089.026a	aṅgam etan mahad rājñāṃ dhanino nāma bhārata<BR>
12,089.026c	kakudaṃ sarvabhūtānāṃ dhanastho nātra saṃśayaḥ<BR>
12,089.027a	prājñaḥ śūro dhanasthaś ca svām  dhārmika eva ca<BR>
12,089.027c	tapasvī satyavādī ca buddhimāṃś cābhirakṣati<BR>
12,089.028a	tasmād eteṣu sarveṣu prītimān bhava pārthiva<BR>
12,089.028c	satyam ārjavam akrodham ānṛśaṃsyaṃ ca pālaya<BR>
12,089.029a	evaṃ daṇḍaṃ ca kośaṃ ca mitraṃ bhūmiṃ ca lapsyase<BR>
12,089.029c	satyārjavaparo rājan mitrakośasamanvitaḥ<BR>
12,090.001	bhīṣma uvāca<BR>
12,090.001a	vanaspatīn bhakṣyaphalān na chindyur viṣaye tava<BR>
12,090.001c	brāhmaṇānāṃ mūlaphalaṃ dharmyam āhur manīṣiṇaḥ<BR>
12,090.002a	brāhmaṇebhyo 'tiriktaṃ ca bhuñjīrann itare janāḥ<BR>
12,090.002c	na brāhmaṇoparodhena hared anyaḥ kathaṃ cana<BR>
12,090.003a	vipraś cet tyāgam ātiṣṭhed ākhyāyāvṛttikarśitaḥ<BR>
12,090.003c	parikalpyāsya vṛttiḥ syāt sadārasya narādhipa<BR>
12,090.004a	sa cen nopanivarteta vācyo brāhmaṇasaṃsadi<BR>
12,090.004c	kasminn idānīṃ maryādām ayaṃ lokaḥ kariṣyati<BR>
12,090.005a	asaṃśayaṃ nivarteta na ced vakṣyaty ataḥ param<BR>
12,090.005c	pūrvaṃ parokṣaṃ kartavyam etat kaunteya śāsanam<BR>
12,090.006a	āhur etaj janā brahman na caitac chraddadhāmy aham<BR>
12,090.006c	nimantryaś ca bhaved bhogair avṛttyā cet tadācaret<BR>
12,090.007a	kṛṣigorakṣyavāṇijyaṃ lokānām iha jīvanam<BR>
12,090.007c	ūrdhvaṃ caiva trayī vidyā sā bhūtān bhāvayaty uta<BR>
12,090.008a	tasyāṃ prayatamānāyāṃ ye syus tatparipanthinaḥ<BR>
12,090.008c	dasyavas tadvadhāyeha brahmā kṣatram athāsṛjat<BR>
12,090.009a	śatrūñ jahi prajā rakṣa yajasva kratubhir nṛpa<BR>
12,090.009c	yudhyasva samare vīro bhūtvā kauravanandana<BR>
12,090.010a	saṃrakṣyān pālayed rājā yaḥ sa rājāryakṛttamaḥ<BR>
12,090.010c	ye ke cit tān na rakṣanti tair artho nāsti kaś cana<BR>
12,090.011a	sadaiva rājñā boddhavyaṃ sarvalokād yudhiṣṭhira<BR>
12,090.011c	tasmād dhetor hi bhuñjīta manuṣyān eva mānavaḥ<BR>
12,090.012a	antarebhyaḥ parān rakṣan parebhyaḥ punar antarān<BR>
12,090.012c	parān parebhyaḥ svān svebhyaḥ sarvān pālaya nityadā<BR>
12,090.013a	ātmānaṃ sarvato rakṣan rājā rakṣeta medinīm<BR>
12,090.013c	ātmamūlam idaṃ sarvam āhur hi viduṣo janāḥ<BR>
12,090.014a	kiṃ chidraṃ ko 'nuṣaṅgo me kiṃ vāsty avinipātitam<BR>
12,090.014c	kuto mām āsraved doṣa iti nityaṃ vicintayet<BR>
12,090.014d*0216_01	atītadivase vṛttaṃ praśaṃsanti na vā punaḥ<BR>
12,090.015a	guptaiś cārair anumataiḥ pṛthivīm anucārayet<BR>
12,090.015c	sunītaṃ yadi me vṛttaṃ praśaṃsanti na vā punaḥ<BR>
12,090.015e	kaccid rocej janapade kaccid rāṣṭre ca me yaśaḥ<BR>
12,090.016a	dharmajñānāṃ dhṛtimatāṃ saṃgrāmeṣv apalāyinām<BR>
12,090.016c	rāṣṭraṃ ca ye 'nujīvanti ye ca rājño 'nujīvinaḥ<BR>
12,090.017a	amātyānāṃ ca sarveṣāṃ madhyasthānāṃ ca sarvaśaḥ<BR>
12,090.017c	ye ca tvābhipraśaṃseyur nindeyur atha vā punaḥ<BR>
12,090.017e	sarvān supariṇītāṃs tān kārayeta yudhiṣṭhira<BR>
12,090.018a	ekāntena hi sarveṣāṃ na śakyaṃ tāta rocitum<BR>
12,090.018c	mitrāmitram atho madhyaṃ sarvabhūteṣu bhārata<BR>
12,090.019a	tulyabāhubalānāṃ ca guṇair api niṣevinām<BR>
12,090.019c	kathaṃ syād adhikaḥ kaś cit sa tu bhuñjīta mānavān<BR>
12,090.020a	ye carā hy acarān adyur adaṃṣṭrān daṃṣṭriṇas tathā<BR>
12,090.020c	āśīviṣā iva kruddhā bhujagā bhujagān iva<BR>
12,090.021a	etebhyaś cāpramattaḥ syāt sadā yatto yudhiṣṭhira<BR>
12,090.021c	bhāruṇḍasadṛśā hy ete nipatanti pramādyataḥ<BR>
12,090.022a	kaccit te vaṇijo rāṣṭre nodvijante karārditāḥ<BR>
12,090.022c	krīṇanto bahu vālpena kāntārakṛtaniśramāḥ<BR>
12,090.023a	kaccit kṛṣikarā rāṣṭraṃ na jahaty atipīḍitāḥ<BR>
12,090.023c	ye vahanti dhuraṃ rājñāṃ saṃbharantītarān api<BR>
12,090.024a	ito dattena jīvanti devāḥ pitṛgaṇās tathā<BR>
12,090.024c	manuṣyoragarakṣāṃsi vayāṃsi paśavas tathā<BR>
12,090.025a	eṣā te rāṣṭravṛttiś ca rāṣṭraguptiś ca bhārata<BR>
12,090.025c	etam evārtham āśritya bhūyo vakṣyāmi pāṇḍava<BR>
12,091.001	bhīṣma uvāca<BR>
12,091.001a	yān aṅgirāḥ kṣatradharmān utathyo brahmavittamaḥ<BR>
12,091.001c	māndhātre yauvanāśvāya prītimān abhyabhāṣata<BR>
12,091.002a	sa yathānuśaśāsainam utathyo brahmavittamaḥ<BR>
12,091.002c	tat te sarvaṃ pravakṣyāmi nikhilena yudhiṣṭhira<BR>
12,091.003	utathya uvāca<BR>
12,091.003a	dharmāya rājā bhavati na kāmakaraṇāya tu<BR>
12,091.003c	māndhātar evaṃ jānīhi rājā lokasya rakṣitā<BR>
12,091.004a	rājā carati vai dharmaṃ devatvāyaiva gacchati<BR>
12,091.004c	na ced dharmaṃ sa carati narakāyaiva gacchati<BR>
12,091.005a	dharme tiṣṭhanti bhūtāni dharmo rājani tiṣṭhati<BR>
12,091.005c	taṃ rājā sādhu yaḥ śāsti sa rājā pṛthivīpatiḥ<BR>
12,091.006a	rājā paramadharmātmā lakṣmīvān pāpa ucyate<BR>
12,091.006c	devāś ca garhāṃ gacchanti dharmo nāstīti cocyate<BR>
12,091.007a	adharme vartamānānām arthasiddhiḥ pradṛśyate<BR>
12,091.007c	tad eva maṅgalaṃ sarvaṃ lokaḥ samanuvartate<BR>
12,091.008a	ucchidyate dharmavṛttam adharmo vartate mahān<BR>
12,091.008c	bhayam āhur divārātraṃ yadā pāpo na vāryate<BR>
12,091.008d*0217_01	mamedam iti nedaṃ ca sādhūnāṃ tāta dharmataḥ<BR>
12,091.008d*0217_02	naiva vyavasthā bhavati yadā pāpo na vāryate<BR>
12,091.008d*0217_03	naiva bhāryā na paśavo na kṣetraṃ na niveśanam<BR>
12,091.008d*0217_04	saṃdṛśyeta manuṣyāṇāṃ yadā pāpabalaṃ bhavet<BR>
12,091.008d*0217_05	devāḥ pūjāṃ na jānanti na svadhāṃ pitaras tathā<BR>
12,091.008d*0217_06	na pūjyante hy atithayo yadā pāpo na vāryate<BR>
12,091.009a	na vedān anuvartanti vratavanto dvijātayaḥ<BR>
12,091.009c	na yajñāṃs tanvate viprā yadā pāpo na vāryate<BR>
12,091.010a	vadhyānām iva sarveṣāṃ mano bhavati vihvalam<BR>
12,091.010c	manuṣyāṇāṃ mahārāja yadā pāpo na vāryate<BR>
12,091.011a	ubhau lokāv abhiprekṣya rājānam ṛṣayaḥ svayam<BR>
12,091.011c	asṛjan sumahad bhūtam ayaṃ dharmo bhaviṣyati<BR>
12,091.012a	yasmin dharmo virājeta taṃ rājānaṃ pracakṣate<BR>
12,091.012c	yasmin vilīyate dharmas taṃ devā vṛṣalaṃ viduḥ<BR>
12,091.013a	vṛṣo hi bhagavān dharmo yas tasya kurute hy alam<BR>
12,091.013c	vṛṣalaṃ taṃ vidur devās tasmād dharmaṃ na lopayet<BR>
12,091.014a	dharme vardhati vardhanti sarvabhūtāni sarvadā<BR>
12,091.014c	tasmin hrasati hīyante tasmād dharmaṃ pravardhayet<BR>
12,091.015a	dhanāt sravati dharmo hi dhāraṇād veti niścayaḥ<BR>
12,091.015c	akāryāṇāṃ manuṣyendra sa sīmāntakaraḥ smṛtaḥ<BR>
12,091.016a	prabhavārthaṃ hi bhūtānāṃ dharmaḥ sṛṣṭaḥ svayaṃbhuvā<BR>
12,091.016c	tasmāt pravardhayed dharmaṃ prajānugrahakāraṇāt<BR>
12,091.017a	tasmād dhi rājaśārdūla dharmaḥ śreṣṭha iti smṛtaḥ<BR>
12,091.017c	sa rājā yaḥ prajāḥ śāsti sādhukṛt puruṣarṣabhaḥ<BR>
12,091.018a	kāmakrodhāv anādṛtya dharmam evānupālayet<BR>
12,091.018c	dharmaḥ śreyaskaratamo rājñāṃ bharatasattama<BR>
12,091.019a	dharmasya brāhmaṇā yonis tasmāt tān pūjayet sadā<BR>
12,091.019c	brāhmaṇānāṃ ca māndhātaḥ kāmān kuryād amatsarī<BR>
12,091.020a	teṣāṃ hy akāmakaraṇād rājñaḥ saṃjāyate bhayam<BR>
12,091.020c	mitrāṇi ca na vardhante tathāmitrībhavanty api<BR>
12,091.020d*0218_01	śatravo hy api mitrāṇi tadā mitraṃ bhavanty api<BR>
12,091.021a	brāhmaṇān vai tadāsūyād yadā vairocano baliḥ<BR>
12,091.021c	athāsmāc chrīr apākrāmad yāsminn āsīt pratāpinī<BR>
12,091.022a	tatas tasmād apakramya sāgacchat pākaśāsanam<BR>
12,091.022c	atha so 'nvatapat paścāc chriyaṃ dṛṣṭvā puraṃdare<BR>
12,091.023a	etat phalam asūyāyā abhimānasya cābhibho<BR>
12,091.023c	tasmād budhyasva māndhātar mā tvā jahyāt pratāpinī<BR>
12,091.024a	darpo nāma śriyaḥ putro jajñe 'dharmād iti śrutiḥ<BR>
12,091.024c	tena devāsurā rājan nītāḥ subahuśo vaśam<BR>
12,091.025a	rājarṣayaś ca bahavas tasmād budhyasva pārthiva<BR>
12,091.025c	rājā bhavati taṃ jitvā dāsas tena parājitaḥ<BR>
12,091.026a	sa yathā darpasahitam adharmaṃ nānusevase<BR>
12,091.026c	tathā vartasva māndhātaś ciraṃ cet sthātum icchasi<BR>
12,091.027a	mattāt pramattāt pogaṇḍād unmattāc ca viśeṣataḥ<BR>
12,091.027c	tadabhyāsād upāvartād ahitānāṃ ca sevanāt<BR>
12,091.028a	nigṛhītād amātyāc ca strībhyaś caiva viśeṣataḥ<BR>
12,091.028c	parvatād viṣamād durgād dhastino 'śvāt sarīsṛpāt<BR>
12,091.029a	etebhyo nityayattaḥ syān naktaṃcaryāṃ ca varjayet<BR>
12,091.029c	atyāyaṃ cātimānaṃ ca dambhaṃ krodhaṃ ca varjayet<BR>
12,091.030a	avijñātāsu ca strīṣu klībāsu svairiṇīṣu ca<BR>
12,091.030c	parabhāryāsu kanyāsu nācaren maithunaṃ nṛpaḥ<BR>
12,091.031a	kuleṣu pāparakṣāṃsi jāyante varṇasaṃkarāt<BR>
12,091.031c	apumāṃso 'ṅgahīnāś ca sthūlajihvā vicetasaḥ<BR>
12,091.032a	ete cānye ca jāyante yadā rājā pramādyati<BR>
12,091.032c	tasmād rājñā viśeṣeṇa vartitavyaṃ prajāhite<BR>
12,091.033a	kṣatriyasya pramattasya doṣaḥ saṃjāyate mahān<BR>
12,091.033c	adharmāḥ saṃpravartante prajāsaṃkarakārakāḥ<BR>
12,091.034a	aśīte vidyate śītaṃ śīte śītaṃ na vidyate<BR>
12,091.034c	avṛṣṭir ativṛṣṭiś ca vyādhiś cāviśati prajāḥ<BR>
12,091.035a	nakṣatrāṇy upatiṣṭhanti grahā ghorās tathāpare<BR>
12,091.035c	utpātāś cātra dṛśyante bahavo rājanāśanāḥ<BR>
12,091.036a	arakṣitātmā yo rājā prajāś cāpi na rakṣati<BR>
12,091.036c	prajāś ca tasya kṣīyante tāś ca so 'nu vinaśyati<BR>
12,091.037a	dvāv ādadāte hy ekasya dvayoś ca bahavo 'pare<BR>
12,091.037c	kumāryaḥ saṃpralupyante tadāhur nṛpadūṣaṇam<BR>
12,091.038a	mamaitad iti naikasya manuṣyeṣv avatiṣṭhate<BR>
12,091.038c	tyaktvā dharmaṃ yadā rājā pramādam anutiṣṭhati<BR>
12,092.001	utathya uvāca<BR>
12,092.001a	kālavarṣī ca parjanyo dharmacārī ca pārthivaḥ<BR>
12,092.001c	saṃpad yadaiṣā bhavati sā bibharti sukhaṃ prajāḥ<BR>
12,092.002a	yo na jānāti nirhantuṃ vastrāṇāṃ rajako malam<BR>
12,092.002c	raktāni vā śodhayituṃ yathā nāsti tathaiva saḥ<BR>
12,092.003a	evam eva dvijendrāṇāṃ kṣatriyāṇāṃ viśām api<BR>
12,092.003c	śūdrāś caturṇāṃ varṇānāṃ nānākarmasv avasthitāḥ<BR>
12,092.004a	karma śūdre kṛṣir vaiśye daṇḍanītiś ca rājani<BR>
12,092.004c	brahmacaryaṃ tapo mantrāḥ satyaṃ cāpi dvijātiṣu<BR>
12,092.005a	teṣāṃ yaḥ kṣatriyo veda vastrāṇām iva śodhanam<BR>
12,092.005c	śīladoṣān vinirhantuṃ sa pitā sa prajāpatiḥ<BR>
12,092.006a	kṛtaṃ tretā dvāparaś ca kaliś ca bharatarṣabha<BR>
12,092.006c	rājavṛttāni sarvāṇi rājaiva yugam ucyate<BR>
12,092.007a	cāturvarṇyaṃ tathā vedāś cāturāśramyam eva ca<BR>
12,092.007c	sarvaṃ pramuhyate hy etad yadā rājā pramādyati<BR>
12,092.007d*0219_01	agnitretā trayī vidyā yajñāś ca sahadakṣiṇāḥ<BR>
12,092.007d*0219_02	sarva eva pramādyanti yadā rājā pramādyati<BR>
12,092.008a	rājaiva kartā bhūtānāṃ rājaiva ca vināśakaḥ<BR>
12,092.008c	dharmātmā yaḥ sa kartā syād adharmātmā vināśakaḥ<BR>
12,092.009a	rājño bhāryāś ca putrāś ca bāndhavāḥ suhṛdas tathā<BR>
12,092.009c	sametya sarve śocanti yadā rājā pramādyati<BR>
12,092.010a	hastino 'śvāś ca gāvaś cāpy uṣṭrāśvataragardabhāḥ<BR>
12,092.010c	adharmavṛtte nṛpatau sarve sīdanti pārthiva<BR>
12,092.011a	durbalārthaṃ balaṃ sṛṣṭaṃ dhātrā māndhātar ucyate<BR>
12,092.011c	abalaṃ tan mahad bhūtaṃ yasmin sarvaṃ pratiṣṭhitam<BR>
12,092.012a	yac ca bhūtaṃ sa bhajate bhūtā ye ca tadanvayāḥ<BR>
12,092.012c	adharmasthe hi nṛpatau sarve sīdanti pārthiva<BR>
12,092.013a	durbalasya hi yac cakṣur muner āśīviṣasya ca<BR>
12,092.013c	aviṣahyatamaṃ manye mā sma durbalam āsadaḥ<BR>
12,092.014a	durbalāṃs tāta budhyethā nityam evāvimānitān<BR>
12,092.014c	mā tvāṃ durbalacakṣūṃṣi pradaheyuḥ sabāndhavam<BR>
12,092.015a	na hi durbaladagdhasya kule kiṃ cit prarohati<BR>
12,092.015c	āmūlaṃ nirdahaty eva mā sma durbalam āsadaḥ<BR>
12,092.016a	abalaṃ vai balāc chreyo yac cātibalavad balam<BR>
12,092.016c	balasyābaladagdhasya na kiṃ cid avaśiṣyate<BR>
12,092.017a	vimānito hatotkruṣṭas trātāraṃ cen na vindati<BR>
12,092.017c	amānuṣakṛtas tatra daṇḍo hanti narādhipam<BR>
12,092.018a	mā sma tāta bale stheyā bādhiṣṭhā māpi durbalam<BR>
12,092.018c	mā tvā durbalacakṣūṃṣi dhakṣyanty agnir ivāśrayam<BR>
12,092.019a	yāni mithyābhiśastānāṃ patanty aśrūṇi rodatām<BR>
12,092.019c	tāni putrān paśūn ghnanti teṣāṃ mithyābhiśāsatām<BR>
12,092.020a	yadi nātmani putreṣu na cet pautreṣu naptṛṣu<BR>
12,092.020c	na hi pāpaṃ kṛtaṃ karma sadyaḥ phalati gaur iva<BR>
12,092.021a	yatrābalo vadhyamānas trātāraṃ nādhigacchati<BR>
12,092.021c	mahān daivakṛtas tatra daṇḍaḥ patati dāruṇaḥ<BR>
12,092.022a	yuktā yadā jānapadā bhikṣante brāhmaṇā iva<BR>
12,092.022c	abhīkṣṇaṃ bhikṣudoṣeṇa rājānaṃ ghnanti tādṛśāḥ<BR>
12,092.023a	rājño yadā janapade bahavo rājapūruṣāḥ<BR>
12,092.023c	anayenopavartante tad rājñaḥ kilbiṣaṃ mahat<BR>
12,092.024a	yadā yuktā nayanty arthān kāmād arthavaśena vā<BR>
12,092.024c	kṛpaṇaṃ yācamānānāṃ tad rājño vaiśasaṃ mahat<BR>
12,092.025a	mahāvṛkṣo jāyate vardhate ca; taṃ caiva bhūtāni samāśrayanti<BR>
12,092.025c	yadā vṛkṣaś chidyate dahyate vā; tadāśrayā aniketā bhavanti<BR>
12,092.026a	yadā rāṣṭre dharmam agryaṃ caranti; saṃskāraṃ vā rājaguṇaṃ bruvāṇāḥ<BR>
12,092.026c	tair evādharmaś carito dharmamohāt; tūrṇaṃ jahyāt sukṛtaṃ duṣkṛtaṃ ca<BR>
12,092.027a	yatra pāpā jñāyamānāś caranti; satāṃ kalir vindati tatra rājñaḥ<BR>
12,092.027c	yadā rājā śāsti narān naśiṣyān; na tad rājyaṃ vardhate bhūmipāla<BR>
12,092.028a	yaś cāmātyaṃ mānayitvā yathārhaṃ; mantre ca yuddhe ca nṛpo niyuñjyāt<BR>
12,092.028c	pravardhate tasya rāṣṭraṃ nṛpasya; bhuṅkte mahīṃ cāpy akhilāṃ cirāya<BR>
12,092.029a	atrāpi sukṛtaṃ karma vācaṃ caiva subhāṣitām<BR>
12,092.029c	samīkṣya pūjayan rājā dharmaṃ prāpnoty anuttamam<BR>
12,092.030a	saṃvibhajya yadā bhuṅkte na cānyān avamanyate<BR>
12,092.030c	nihanti balinaṃ dṛptaṃ sa rājño dharma ucyate<BR>
12,092.031a	trāyate hi yadā sarvaṃ vācā kāyena karmaṇā<BR>
12,092.031c	putrasyāpi na mṛṣyec ca sa rājño dharma ucyate<BR>
12,092.031d*0220_01	saṃvibhajya yadā bhuṅkte nṛpatir durbalān narān<BR>
12,092.031d*0220_02	tadā bhavanti balinaḥ sa rājño dharma ucyate<BR>
12,092.031d*0221_01	yadā rakṣati rāṣṭrāṇi yadā dasyūn apohati<BR>
12,092.031d*0221_02	yadā jayati saṃgrāme sa rājño dharma ucyate<BR>
12,092.031d*0222_01	pāpam ācarato yatra karmaṇā vyāhṛtena vā<BR>
12,092.031d*0222_02	priyasyāpi na mṛṣyeta sa rājño dharma ucyate<BR>
12,092.032a	yadā śāraṇikān rājā putravat parirakṣati<BR>
12,092.032c	bhinatti na ca maryādāṃ sa rājño dharma ucyate<BR>
12,092.033a	yadāptadakṣiṇair yajñair yajate śraddhayānvitaḥ<BR>
12,092.033c	kāmadveṣāv anādṛtya sa rājño dharma ucyate<BR>
12,092.034a	kṛpaṇānāthavṛddhānāṃ yadāśru vyapamārṣṭi vai<BR>
12,092.034c	harṣaṃ saṃjanayan nṝṇāṃ sa rājño dharma ucyate<BR>
12,092.035a	vivardhayati mitrāṇi tathārīṃś cāpakarṣati<BR>
12,092.035c	saṃpūjayati sādhūṃś ca sa rājño dharma ucyate<BR>
12,092.036a	satyaṃ pālayati prāptyā nityaṃ bhūmiṃ prayacchati<BR>
12,092.036c	pūjayaty atithīn bhṛtyān sa rājño dharma ucyate<BR>
12,092.037a	nigrahānugrahau cobhau yatra syātāṃ pratiṣṭhitau<BR>
12,092.037c	asmiṃl loke pare caiva rājā tat prāpnute phalam<BR>
12,092.038a	yamo rājā dhārmikāṇāṃ māndhātaḥ parameśvaraḥ<BR>
12,092.038c	saṃyacchan bhavati prāṇān nasaṃyacchaṃs tu pāpakaḥ<BR>
12,092.039a	ṛtvikpurohitācāryān satkṛtyānavamanya ca<BR>
12,092.039c	yadā samyak pragṛhṇāti sa rājño dharma ucyate<BR>
12,092.040a	yamo yacchati bhūtāni sarvāṇy evāviśeṣataḥ<BR>
12,092.040c	tasya rājñānukartavyaṃ yantavyā vidhivat prajāḥ<BR>
12,092.041a	sahasrākṣeṇa rājā hi sarva evopamīyate<BR>
12,092.041c	sa paśyati hi yaṃ dharmaṃ sa dharmaḥ puruṣarṣabha<BR>
12,092.042a	apramādena śikṣethāḥ kṣamāṃ buddhiṃ dhṛtiṃ matim<BR>
12,092.042c	bhūtānāṃ sattvajijñāsāṃ sādhv asādhu ca sarvadā<BR>
12,092.043a	saṃgrahaḥ sarvabhūtānāṃ dānaṃ ca madhurā ca vāk<BR>
12,092.043c	paurajānapadāś caiva goptavyāḥ svā yathā prajāḥ<BR>
12,092.044a	na jātv adakṣo nṛpatiḥ prajāḥ śaknoti rakṣitum<BR>
12,092.044c	bhāro hi sumahāṃs tāta rājyaṃ nāma suduṣkaram<BR>
12,092.045a	tad daṇḍavin nṛpaḥ prājñaḥ śūraḥ śaknoti rakṣitum<BR>
12,092.045c	na hi śakyam adaṇḍena klībenābuddhināpi vā<BR>
12,092.046a	abhirūpaiḥ kule jātair dakṣair bhaktair bahuśrutaiḥ<BR>
12,092.046c	sarvā buddhīḥ parīkṣethās tāpasāśramiṇām api<BR>
12,092.047a	tatas tvaṃ sarvabhūtānāṃ dharmaṃ vetsyasi vai param<BR>
12,092.047c	svadeśe paradeśe vā na te dharmo vinaśyati<BR>
12,092.048a	dharmaś cārthaś ca kāmaś ca dharma evottaro bhavet<BR>
12,092.048c	asmiṃl loke pare caiva dharmavit sukham edhate<BR>
12,092.049a	tyajanti dārān prāṇāṃś ca manuṣyāḥ pratipūjitāḥ<BR>
12,092.049c	saṃgrahaś caiva bhūtānāṃ dānaṃ ca madhurā ca vāk<BR>
12,092.050a	apramādaś ca śaucaṃ ca tāta bhūtikaraṃ mahat<BR>
12,092.050c	etebhyaś caiva māndhātaḥ satataṃ mā pramādithāḥ<BR>
12,092.051a	apramatto bhaved rājā chidradarśī parātmanoḥ<BR>
12,092.051c	nāsya chidraṃ paraḥ paśyec chidreṣu param anviyāt<BR>
12,092.052a	etad vṛttaṃ vāsavasya yamasya varuṇasya ca<BR>
12,092.052c	rājarṣīṇāṃ ca sarveṣāṃ tat tvam apy anupālaya<BR>
12,092.053a	tat kuruṣva mahārāja vṛttaṃ rājarṣisevitam<BR>
12,092.053c	ātiṣṭha divyaṃ panthānam ahnāya bharatarṣabha<BR>
12,092.054a	dharmavṛttaṃ hi rājānaṃ pretya ceha ca bhārata<BR>
12,092.054c	devarṣipitṛgandharvāḥ kīrtayanty amitaujasaḥ<BR>
12,092.055	bhīṣma uvāca<BR>
12,092.055a	sa evam ukto māndhātā tenotathyena bhārata<BR>
12,092.055c	kṛtavān aviśaṅkas tad ekaḥ prāpa ca medinīm<BR>
12,092.056a	bhavān api tathā samyaṅ māndhāteva mahīpatiḥ<BR>
12,092.056c	dharmaṃ kṛtvā mahīṃ rakṣan svarge sthānam avāpsyasi<BR>
12,093.001	yudhiṣṭhira uvāca<BR>
12,093.001a	kathaṃ dharme sthātum icchan rājā varteta dhārmikaḥ<BR>
12,093.001c	pṛcchāmi tvā kuruśreṣṭha tan me brūhi pitāmaha<BR>
12,093.002	bhīṣma uvāca<BR>
12,093.002a	atrāpy udāharantīmam itihāsaṃ purātanam<BR>
12,093.002c	gītaṃ dṛṣṭārthatattvena vāmadevena dhīmatā<BR>
12,093.003a	rājā vasumanā nāma kausalyo balavāñ śuciḥ<BR>
12,093.003c	maharṣiṃ paripapraccha vāmadevaṃ yaśasvinam<BR>
12,093.004a	dharmārthasahitaṃ vākyaṃ bhagavann anuśādhi mām<BR>
12,093.004c	yena vṛttena vai tiṣṭhan na cyaveyaṃ svadharmataḥ<BR>
12,093.005a	tam abravīd vāmadevas tapasvī japatāṃ varaḥ<BR>
12,093.005c	hemavarṇam upāsīnaṃ yayātim iva nāhuṣam<BR>
12,093.006a	dharmam evānuvartasva na dharmād vidyate param<BR>
12,093.006c	dharme sthitā hi rājāno jayanti pṛthivīm imām<BR>
12,093.007a	arthasiddheḥ paraṃ dharmaṃ manyate yo mahīpatiḥ<BR>
12,093.007c	ṛtāṃ ca kurute buddhiṃ sa dharmeṇa virocate<BR>
12,093.008a	adharmadarśī yo rājā balād eva pravartate<BR>
12,093.008c	kṣipram evāpayāto 'smād ubhau prathamamadhyamau<BR>
12,093.009a	asatpāpiṣṭhasacivo vadhyo lokasya dharmahā<BR>
12,093.009c	sahaiva parivāreṇa kṣipram evāvasīdati<BR>
12,093.010a	arthānām ananuṣṭhātā kāmacārī vikatthanaḥ<BR>
12,093.010c	api sarvāṃ mahīṃ labdhvā kṣipram eva vinaśyati<BR>
12,093.011a	athādadānaḥ kalyāṇam anasūyur jitendriyaḥ<BR>
12,093.011c	vardhate matimān rājā srotobhir iva sāgaraḥ<BR>
12,093.012a	na pūrṇo 'smīti manyeta dharmataḥ kāmato 'rthataḥ<BR>
12,093.012c	buddhito mitrataś cāpi satataṃ vasudhādhipaḥ<BR>
12,093.013a	eteṣv eva hi sarveṣu lokayātrā pratiṣṭhitā<BR>
12,093.013c	etāni śṛṇvaṃl labhate yaśaḥ kīrtiṃ śriyaḥ prajāḥ<BR>
12,093.014a	evaṃ yo dharmasaṃrambhī dharmārthaparicintakaḥ<BR>
12,093.014c	arthān samīkṣyārabhate sa dhruvaṃ mahad aśnute<BR>
12,093.015a	adātā hy anatisneho daṇḍenāvartayan prajāḥ<BR>
12,093.015c	sāhasaprakṛtī rājā kṣipram eva vinaśyati<BR>
12,093.016a	atha pāpaṃ kṛtaṃ buddhyā na ca paśyaty abuddhimān<BR>
12,093.016c	akīrtyāpi samāyukto mṛto narakam aśnute<BR>
12,093.017a	atha mānayitur dātuḥ śuklasya rasavedinaḥ<BR>
12,093.017c	vyasanaṃ svam ivotpannaṃ vijighāṃsanti mānavāḥ<BR>
12,093.018a	yasya nāsti gurur dharme na cānyān anupṛcchati<BR>
12,093.018c	sukhatantro 'rthalābheṣu na ciraṃ mahad aśnute<BR>
12,093.019a	gurupradhāno dharmeṣu svayam arthānvavekṣitā<BR>
12,093.019c	dharmapradhāno lokeṣu suciraṃ mahad aśnute<BR>
12,094.001	vāmadeva uvāca<BR>
12,094.001a	yatrādharmaṃ praṇayate durbale balavattaraḥ<BR>
12,094.001c	tāṃ vṛttim upajīvanti ye bhavanti tadanvayāḥ<BR>
12,094.002a	rājānam anuvartante taṃ pāpābhipravartakam<BR>
12,094.002c	avinītamanuṣyaṃ tat kṣipraṃ rāṣṭraṃ vinaśyati<BR>
12,094.003a	yad vṛttim upajīvanti prakṛtisthasya mānavāḥ<BR>
12,094.003c	tad eva viṣamasthasya svajano 'pi na mṛṣyate<BR>
12,094.004a	sāhasaprakṛtir yatra kurute kiṃ cid ulbaṇam<BR>
12,094.004c	aśāstralakṣaṇo rājā kṣipram eva vinaśyati<BR>
12,094.005a	yo 'tyantācaritāṃ vṛttiṃ kṣatriyo nānuvartate<BR>
12,094.005c	jitānām ajitānāṃ ca kṣatradharmād apaiti saḥ<BR>
12,094.006a	dviṣantaṃ kṛtakarmāṇaṃ gṛhītvā nṛpatī raṇe<BR>
12,094.006c	yo na mānayate dveṣāt kṣatradharmād apaiti saḥ<BR>
12,094.007a	śaktaḥ syāt sumukho rājā kuryāt kāruṇyam āpadi<BR>
12,094.007c	priyo bhavati bhūtānāṃ na ca vibhraśyate śriyaḥ<BR>
12,094.008a	apriyaṃ yasya kurvīta bhūyas tasya priyaṃ caret<BR>
12,094.008c	nacireṇa priyaḥ sa syād yo 'priyaḥ priyam ācaret<BR>
12,094.009a	mṛṣāvādaṃ pariharet kuryāt priyam ayācitaḥ<BR>
12,094.009b*0223_01	śreyaso lakṣaṇaṃ caitad vikramo yatra dṛśyate<BR>
12,094.009b*0223_02	kīrtipradhāno yaś ca syāt samaye yaś ca tiṣṭhati<BR>
12,094.009b*0223_03	samarthān pūjayed yaś ca na spardheta ca yaś ca taiḥ<BR>
12,094.009c	na ca kāmān na saṃrambhān na dveṣād dharmam utsṛjet<BR>
12,094.009d*0224_01	amāyayaiva varteta na ca satyaṃ tyajed budhaḥ<BR>
12,094.009d*0224_02	damaṃ dharmaṃ ca śīlaṃ ca kṣatradharmaṃ prajāhitam<BR>
12,094.010a	nāpatrapeta praśneṣu nābhibhavyāṃ giraṃ sṛjet<BR>
12,094.010c	na tvareta na cāsūyet tathā saṃgṛhyate paraḥ<BR>
12,094.011a	priye nātibhṛśaṃ hṛṣyed apriye na ca saṃjvaret<BR>
12,094.011c	na muhyed arthakṛcchreṣu prajāhitam anusmaran<BR>
12,094.012a	yaḥ priyaṃ kurute nityaṃ guṇato vasudhādhipaḥ<BR>
12,094.012c	tasya karmāṇi sidhyanti na ca saṃtyajyate śriyā<BR>
12,094.013a	nivṛttaṃ pratikūlebhyo vartamānam anupriye<BR>
12,094.013c	bhaktaṃ bhajeta nṛpatis tad vai vṛttaṃ satām iha<BR>
12,094.014a	aprakīrṇendriyaṃ prājñam atyantānugataṃ śucim<BR>
12,094.014c	śaktaṃ caivānuraktaṃ ca yuñjyān mahati karmaṇi<BR>
12,094.015a	evam eva guṇair yukto yo na rajyati bhūmipam<BR>
12,094.015c	bhartur artheṣv asūyantaṃ na taṃ yuñjīta karmaṇi<BR>
12,094.016a	mūḍham aindriyakaṃ lubdham anāryacaritaṃ śaṭham<BR>
12,094.016c	anatītopadhaṃ hiṃsraṃ durbuddhim abahuśrutam<BR>
12,094.017a	tyaktopāttaṃ madyarataṃ dyūtastrīmṛgayāparam<BR>
12,094.017c	kārye mahati yo yuñjyād dhīyate sa nṛpaḥ śriyaḥ<BR>
12,094.018a	rakṣitātmā tu yo rājā rakṣyān yaś cānurakṣati<BR>
12,094.018c	prajāś ca tasya vardhante dhruvaṃ ca mahad aśnute<BR>
12,094.019a	ye ke cid bhūmipatayas tān sarvān anvavekṣayet<BR>
12,094.019c	suhṛdbhir anabhikhyātais tena rājā na riṣyate<BR>
12,094.020a	apakṛtya balasthasya dūrastho 'smīti nāśvaset<BR>
12,094.020c	śyenānucaritair hy ete nipatanti pramādyataḥ<BR>
12,094.021a	dṛḍhamūlas tv aduṣṭātmā viditvā balam ātmanaḥ<BR>
12,094.021c	abalān abhiyuñjīta na tu ye balavattarāḥ<BR>
12,094.022a	vikrameṇa mahīṃ labdhvā prajā dharmeṇa pālayan<BR>
12,094.022c	āhave nidhanaṃ kuryād rājā dharmaparāyaṇaḥ<BR>
12,094.023a	maraṇāntam idaṃ sarvaṃ neha kiṃ cid anāmayam<BR>
12,094.023c	tasmād dharme sthito rājā prajā dharmeṇa pālayet<BR>
12,094.024a	rakṣādhikaraṇaṃ yuddhaṃ tathā dharmānuśāsanam<BR>
12,094.024c	mantracintyaṃ sukhaṃ kāle pañcabhir vardhate mahī<BR>
12,094.025a	etāni yasya guptāni sa rājā rājasattama<BR>
12,094.025c	satataṃ vartamāno 'tra rājā bhuṅkte mahīm imām<BR>
12,094.026a	naitāny ekena śakyāni sātatyenānvavekṣitum<BR>
12,094.026c	eteṣv āptān pratiṣṭhāpya rājā bhuṅkte mahīṃ ciram<BR>
12,094.027a	dātāraṃ saṃvibhaktāraṃ mārdavopagataṃ śucim<BR>
12,094.027c	asaṃtyaktamanuṣyaṃ ca taṃ janāḥ kurvate priyam<BR>
12,094.028a	yas tu niḥśreyasaṃ jñātvā jñānaṃ tat pratipadyate<BR>
12,094.028c	ātmano matam utsṛjya taṃ loko 'nuvidhīyate<BR>
12,094.029a	yo 'rthakāmasya vacanaṃ prātikūlyān na mṛṣyate<BR>
12,094.029c	śṛṇoti pratikūlāni vimanā nacirād iva<BR>
12,094.030a	agrāmyacaritāṃ buddhim atyantaṃ yo na budhyate<BR>
12,094.030c	jitānām ajitānāṃ ca kṣatradharmād apaiti saḥ<BR>
12,094.031a	mukhyān amātyān yo hitvā nihīnān kurute priyān<BR>
12,094.031c	sa vai vyasanam āsādya gādham ārto na vindati<BR>
12,094.032a	yaḥ kalyāṇaguṇāñ jñātīn dveṣān naivābhimanyate<BR>
12,094.032c	adṛḍhātmā dṛḍhakrodho nāsyārtho ramate 'ntike<BR>
12,094.033a	atha yo guṇasaṃpannān hṛdayasyāpriyān api<BR>
12,094.033c	priyeṇa kurute vaśyāṃś ciraṃ yaśasi tiṣṭhati<BR>
12,094.034a	nākāle praṇayed arthān nāpriye jātu saṃjvaret<BR>
12,094.034c	priye nātibhṛśaṃ hṛṣyed yujyetārogyakarmaṇi<BR>
12,094.035a	ke mānuraktā rājānaḥ ke bhayāt samupāśritāḥ<BR>
12,094.035c	madhyasthadoṣāḥ ke caiṣām iti nityaṃ vicintayet<BR>
12,094.036a	na jātu balavān bhūtvā durbale viśvaset kva cit<BR>
12,094.036c	bhāruṇḍasadṛśā hy ete nipatanti pramādyataḥ<BR>
12,094.037a	api sarvair guṇair yuktaṃ bhartāraṃ priyavādinam<BR>
12,094.037c	abhidruhyati pāpātmā tasmād dhi vibhiṣej janāt<BR>
12,094.038a	etāṃ rājopaniṣadaṃ yayātiḥ smāha nāhuṣaḥ<BR>
12,094.038c	manuṣyavijaye yukto hanti śatrūn anuttamān<BR>
12,095.001	vāmadeva uvāca<BR>
12,095.001a	ayuddhenaiva vijayaṃ vardhayed vasudhādhipaḥ<BR>
12,095.001c	jaghanyam āhur vijayaṃ yo yuddhena narādhipa<BR>
12,095.002a	na cāpy alabdhaṃ lipseta mūle nātidṛḍhe sati<BR>
12,095.002c	na hi durbalamūlasya rājño lābho vidhīyate<BR>
12,095.003a	yasya sphīto janapadaḥ saṃpannaḥ priyarājakaḥ<BR>
12,095.003c	saṃtuṣṭapuṣṭasacivo dṛḍhamūlaḥ sa pārthivaḥ<BR>
12,095.004a	yasya yodhāḥ susaṃtuṣṭāḥ sāntvitāḥ sūpadhāsthitāḥ<BR>
12,095.004c	alpenāpi sa daṇḍena mahīṃ jayati bhūmipaḥ<BR>
12,095.004d@010_0001	daṇḍo hi balavān yatra tatra sāma prayujyate<BR>
12,095.004d@010_0002	pradānaṃ sāmapūrvaṃ ca bhedamūlaṃ praśasyate<BR>
12,095.004d@010_0003	trayāṇāṃ viphalaṃ karma yadā paśyeta bhūmipaḥ<BR>
12,095.004d@010_0004	randhraṃ jñātvā tato daṇḍaṃ prayuñjītāvicārayan<BR>
12,095.004d@010_0005	abhibhūto yadā śatruḥ śatrubhir balavattaraiḥ<BR>
12,095.004d@010_0006	upekṣā tatra kartavyā vadhyatāṃ balināṃ balam<BR>
12,095.004d@010_0007	durbalo hi mahīpālo yadā bhavati bhārata<BR>
12,095.004d@010_0008	upekṣā tatra kartavyā caturṇām avirodhinī<BR>
12,095.004d@010_0009	upāyaḥ pañcamaḥ so 'pi sarveṣāṃ balavattaraḥ<BR>
12,095.004d@010_0010	bhārgaveṇa ca gītānāṃ ślokānāṃ kausalādhipa<BR>
12,095.004d@010_0011	vijñāya tattvaṃ tattvajña tattvatas tat kariṣyasi<BR>
12,095.004d@010_0012	yadi rakṣaḥ piśācena hanyate yatra kutra cit<BR>
12,095.004d@010_0013	upekṣā tatra kartavyā vadhyatāṃ balināṃ baliḥ<BR>
12,095.004d@010_0014	durbalo hi mahīpālaḥ śatrūṇāṃ śatrum uddharet<BR>
12,095.004d@010_0015	pādalagnaṃ karasthena kaṇṭakenaiva kaṇṭakam<BR>
12,095.004d@010_0016	śaṭhānāṃ sacivānāṃ ca mlecchānāṃ ca mahīpate<BR>
12,095.004d@010_0017	eṣa ukta upāyānām upekṣā balavattamā<BR>
12,095.004d@010_0018	aśmanā nāśayel lohaṃ lohenāśmānam eva ca<BR>
12,095.004d@010_0019	bilvānīvāparair bilvair mlecchān mlecchaiḥ prasādayet<BR>
12,095.004d@010_0020	dāsānāṃ ca pradṛptānām etad eveha kārayet<BR>
12,095.004d@010_0021	caṇḍālamlecchajātīnāṃ daṇḍena ca nivāraṇam<BR>
12,095.004d@010_0022	śaṭhānāṃ durvinītaiś ca pūrvam uktaṃ samācaret<BR>
12,095.004d@010_0023	anyāḥ śaṭhāś ca sacivās tathā kubrāhmaṇādayaḥ<BR>
12,095.004d@010_0024	upāyaiḥ pañcabhiḥ sādhyāś caturvargavirodhinaḥ<BR>
12,095.005a	paurajānapadā yasya svanuraktāḥ supūjitāḥ<BR>
12,095.005b*0225_01	rāṣṭrakarmakarā hy ete rāṣṭrasya ca virodhinaḥ<BR>
12,095.005b*0225_02	durvinītā vinītāś ca sarve sādhyāḥ prayatnataḥ<BR>
12,095.005b*0225_03	caṇḍālamlecchajātyāś ca pāṣaṇḍāś ca vikarmiṇaḥ<BR>
12,095.005b*0225_04	balinaś cāśramāś caiva tathā gāyakanartakāḥ<BR>
12,095.005c	sadhanā dhānyavantaś ca dṛḍhamūlaḥ sa pārthivaḥ<BR>
12,095.005d*0226_01	yasya rāṣṭre vasanty ete dhānyopacayakāriṇaḥ<BR>
12,095.005d*0226_02	āyavṛddhau sahāyāś ca dṛḍhamūlaḥ sa pārthivaḥ<BR>
12,095.006a	prabhāvakālāv adhikau yadā manyeta cātmanaḥ<BR>
12,095.006c	tadā lipseta medhāvī parabhūmiṃ dhanāny uta<BR>
12,095.007a	bhogeṣv adayamānasya bhūteṣu ca dayāvataḥ<BR>
12,095.007c	vardhate tvaramāṇasya viṣayo rakṣitātmanaḥ<BR>
12,095.008a	takṣaty ātmānam evaiṣa vanaṃ paraśunā yathā<BR>
12,095.008c	yaḥ samyag vartamāneṣu sveṣu mithyā pravartate<BR>
12,095.009a	na vai dviṣantaḥ kṣīyante rājño nityam api ghnataḥ<BR>
12,095.009c	krodhaṃ niyantuṃ yo veda tasya dveṣṭā na vidyate<BR>
12,095.010a	yad āryajanavidviṣṭaṃ karma tan nācared budhaḥ<BR>
12,095.010c	yat kalyāṇam abhidhyāyet tatrātmānaṃ niyojayet<BR>
12,095.011a	nainam anye 'vajānanti nātmanā paritapyate<BR>
12,095.011c	kṛtyaśeṣeṇa yo rājā sukhāny anububhūṣati<BR>
12,095.012a	idaṃvṛttaṃ manuṣyeṣu vartate yo mahīpatiḥ<BR>
12,095.012c	ubhau lokau vinirjitya vijaye saṃpratiṣṭhate<BR>
12,095.013	bhīṣma uvāca<BR>
12,095.013a	ity ukto vāmadevena sarvaṃ tat kṛtavān nṛpaḥ<BR>
12,095.013c	tathā kurvaṃs tvam apy etau lokau jetā na saṃśayaḥ<BR>
12,096.001	yudhiṣṭhira uvāca<BR>
12,096.001a	atha yo vijigīṣeta kṣatriyaḥ kṣatriyaṃ yudhi<BR>
12,096.001c	kas tasya dharmyo vijaya etat pṛṣṭo bravīhi me<BR>
12,096.002	bhīṣma uvāca<BR>
12,096.002a	sasahāyo 'sahāyo vā rāṣṭram āgamya bhūmipaḥ<BR>
12,096.002c	brūyād ahaṃ vo rājeti rakṣiṣyāmi ca vaḥ sadā<BR>
12,096.003a	mama dharmyaṃ baliṃ datta kiṃ vā māṃ pratipatsyatha<BR>
12,096.003c	te cet tam āgataṃ tatra vṛṇuyuḥ kuśalaṃ bhavet<BR>
12,096.003d*0227_01	brūyād yuddhaṃ kariṣyāmaḥ śṛṇu naḥ kuśalaṃ bhavet<BR>
12,096.004a	te ced akṣatriyāḥ santo virudhyeyuḥ kathaṃ cana<BR>
12,096.004c	sarvopāyair niyantavyā vikarmasthā narādhipa<BR>
12,096.005a	aśaktaṃ kṣatriyaṃ matvā śastraṃ gṛhṇāty athāparaḥ<BR>
12,096.005c	trāṇāyāpy asamarthaṃ taṃ manyamānam atīva ca<BR>
12,096.006	yudhiṣṭhira uvāca<BR>
12,096.006a	atha yaḥ kṣatriyo rājā kṣatriyaṃ pratyupāvrajet<BR>
12,096.006c	kathaṃ sa pratiyoddhavyas tan me brūhi pitāmaha<BR>
12,096.007	bhīṣma uvāca<BR>
12,096.007a	nāsaṃnaddho nākavaco yoddhavyaḥ kṣatriyo raṇe<BR>
12,096.007c	eka ekena vācyaś ca visṛjasva kṣipāmi ca<BR>
12,096.008a	sa cet saṃnaddha āgacchet saṃnaddhavyaṃ tato bhavet<BR>
12,096.008c	sa cet sasainya āgacchet sasainyas tam athāhvayet<BR>
12,096.009a	sa cen nikṛtyā yudhyeta nikṛtyā taṃ prayodhayet<BR>
12,096.009c	atha ced dharmato yudhyed dharmeṇaiva nivārayet<BR>
12,096.010a	nāśvena rathinaṃ yāyād udiyād rathinaṃ rathī<BR>
12,096.010c	vyasane na prahartavyaṃ na bhītāya jitāya ca<BR>
12,096.011a	neṣur lipto na karṇī syād asatām etad āyudham<BR>
12,096.011c	jayārtham eva yoddhavyaṃ na krudhyed ajighāṃsataḥ<BR>
12,096.011d*0228_01	nāsty ekasya gajo yuddhe gajaś caikasya vidyate<BR>
12,096.011d*0228_02	na padātir gajaṃ yudhyen na gajena padātinam<BR>
12,096.011d*0228_03	hastinā yodhayen nāgaṃ kadā cic chikṣito hayaḥ<BR>
12,096.011d*0228_04	divyāstrabalasaṃpannaḥ kāmaṃ yudhyeta sarvadā<BR>
12,096.011d*0228_05	nāge bhūmau same caiva rathenāśvena vā punaḥ<BR>
12,096.011d*0228_06	rāmarāvaṇayor yuddhe harayo vai padātayaḥ<BR>
12,096.011d*0228_07	lakṣmaṇaś ca mahābhāgas tathā rājan vibhīṣaṇaḥ<BR>
12,096.011d*0228_08	rāvaṇasyāntakāle ca rathenaindreṇa rāghavaḥ<BR>
12,096.011d*0228_09	nijaghāna durācāraṃ rāvaṇaṃ pāpakāriṇam<BR>
12,096.011d*0228_10	divyāstrabalasaṃpanne sarvam etad vidhīyate<BR>
12,096.011d*0228_11	devāsureṣu yuddheṣu dṛṣṭam etat purātanaiḥ<BR>
12,096.012a	sādhūnāṃ tu mithobhedāt sādhuś ced vyasanī bhavet<BR>
12,096.012c	savraṇo nābhihantavyo nānapatyaḥ kathaṃ cana<BR>
12,096.013a	bhagnaśastro vipannāśvaś chinnajyo hatavāhanaḥ<BR>
12,096.013c	cikitsyaḥ syāt svaviṣaye prāpyo vā svagṛhān bhavet<BR>
12,096.013e	nirvraṇo 'pi ca moktavya eṣa dharmaḥ sanātanaḥ<BR>
12,096.014a	tasmād dharmeṇa yoddhavyaṃ manuḥ svāyaṃbhuvo 'bravīt<BR>
12,096.014c	satsu nityaṃ satāṃ dharmas tam āsthāya na nāśayet<BR>
12,096.015a	yo vai jayaty adharmeṇa kṣatriyo vardhamānakaḥ<BR>
12,096.015c	ātmānam ātmanā hanti pāpo nikṛtijīvanaḥ<BR>
12,096.016a	karma caitad asādhūnām asādhuṃ sādhunā jayet<BR>
12,096.016c	dharmeṇa nidhanaṃ śreyo na jayaḥ pāpakarmaṇā<BR>
12,096.017a	nādharmaś carito rājan sadyaḥ phalati gaur iva<BR>
12,096.017c	mūlāny asya praśākhāś ca dahan samanugacchati<BR>
12,096.018a	pāpena karmaṇā vittaṃ labdhvā pāpaḥ prahṛṣyati<BR>
12,096.018c	sa vardhamānaḥ steyena pāpaḥ pāpe prasajjati<BR>
12,096.019a	na dharmo 'stīti manvānaḥ śucīn avahasann iva<BR>
12,096.019c	aśraddadhānabhāvāc ca vināśam upagacchati<BR>
12,096.020a	sa baddho vāruṇaiḥ pāśair amartya iva manyate<BR>
12,096.020c	mahādṛtir ivādhmātaḥ svakṛtena vivardhate<BR>
12,096.021a	tataḥ samūlo hriyate nadīkūlād iva drumaḥ<BR>
12,096.021c	athainam abhinindanti bhinnaṃ kumbham ivāśmani<BR>
12,096.021e	tasmād dharmeṇa vijayaṃ kāmaṃ lipseta bhūmipaḥ<BR>
12,097.001	bhīṣma uvāca<BR>
12,097.001a	nādharmeṇa mahīṃ jetuṃ lipseta jagatīpatiḥ<BR>
12,097.001c	adharmavijayaṃ labdhvā ko 'numanyeta bhūmipaḥ<BR>
12,097.002a	adharmayukto vijayo hy adhruvo 'svargya eva ca<BR>
12,097.002c	sādayaty eṣa rājānaṃ mahīṃ ca bharatarṣabha<BR>
12,097.003a	viśīrṇakavacaṃ caiva tavāsmīti ca vādinam<BR>
12,097.003c	kṛtāñjaliṃ nyastaśastraṃ gṛhītvā na vihiṃsayet<BR>
12,097.004a	balenāvajito yaś ca na taṃ yudhyeta bhūmipaḥ<BR>
12,097.004c	saṃvatsaraṃ vipraṇayet tasmāj jātaḥ punar bhavet<BR>
12,097.005a	nārvāk saṃvatsarāt kanyā spraṣṭavyā vikramāhṛtā<BR>
12,097.005c	evam eva dhanaṃ sarvaṃ yac cānyat sahasāhṛtam<BR>
12,097.006a	na tu vandhyaṃ dhanaṃ tiṣṭhet pibeyur brāhmaṇāḥ payaḥ<BR>
12,097.006c	yuñjīran vāpy anaḍuhaḥ kṣantavyaṃ vā tadā bhavet<BR>
12,097.007a	rājñā rājaiva yoddhavyas tathā dharmo vidhīyate<BR>
12,097.007c	nānyo rājānam abhyased arājanyaḥ kathaṃ cana<BR>
12,097.008a	anīkayoḥ saṃhatayor yadīyād brāhmaṇo 'ntarā<BR>
12,097.008c	śāntim icchann ubhayato na yoddhavyaṃ tadā bhavet<BR>
12,097.008e	maryādāṃ śāśvatīṃ bhindyād brāhmaṇaṃ yo 'bhilaṅghayet<BR>
12,097.009a	atha cel laṅghayed enāṃ maryādāṃ kṣatriyabruvaḥ<BR>
12,097.009c	apraśasyas tad ūrdhvaṃ syād anādeyaś ca saṃsadi<BR>
12,097.010a	yā tu dharmavilopena maryādābhedanena ca<BR>
12,097.010c	tāṃ vṛttiṃ nānuvarteta vijigīṣur mahīpatiḥ<BR>
12,097.010e	dharmalabdhād dhi vijayāt ko lābho 'bhyadhiko bhavet<BR>
12,097.011a	sahasā nāmya bhūtāni kṣipram eva prasādayet<BR>
12,097.011c	sāntvena bhogadānena sa rājñāṃ paramo nayaḥ<BR>
12,097.012a	bhujyamānā hy ayogena svarāṣṭrād abhitāpitāḥ<BR>
12,097.012c	amitrān paryupāsīran vyasanaughapratīkṣiṇaḥ<BR>
12,097.013a	amitropagrahaṃ cāsya te kuryuḥ kṣipram āpadi<BR>
12,097.013c	saṃduṣṭāḥ sarvato rājan rājavyasanakāṅkṣiṇaḥ<BR>
12,097.014a	nāmitro vinikartavyo nāticchedyaḥ kathaṃ cana<BR>
12,097.014c	jīvitaṃ hy apy aticchinnaḥ saṃtyajaty ekadā naraḥ<BR>
12,097.015a	alpenāpi hi saṃyuktas tuṣyaty evāparādhikaḥ<BR>
12,097.015c	śuddhaṃ jīvitam evāpi tādṛśo bahu manyate<BR>
12,097.016a	yasya sphīto janapadaḥ saṃpannaḥ priyarājakaḥ<BR>
12,097.016c	saṃtuṣṭabhṛtyasacivo dṛḍhamūlaḥ sa pārthivaḥ<BR>
12,097.017a	ṛtvikpurohitācāryā ye cānye śrutasaṃmatāḥ<BR>
12,097.017c	pūjārhāḥ pūjitā yasya sa vai lokajid ucyate<BR>
12,097.018a	etenaiva ca vṛttena mahīṃ prāpa surottamaḥ<BR>
12,097.018c	anv eva caindraṃ vijayaṃ vyajigīṣanta pārthivāḥ<BR>
12,097.019a	bhūmivarjaṃ puraṃ rājā jitvā rājānam āhave<BR>
12,097.019c	amṛtāś cauṣadhīḥ śaśvad ājahāra pratardanaḥ<BR>
12,097.020a	agnihotrāṇy agniśeṣaṃ havir bhājanam eva ca<BR>
12,097.020c	ājahāra divodāsas tato viprakṛto 'bhavat<BR>
12,097.021a	sarājakāni rāṣṭrāṇi nābhāgo dakṣiṇāṃ dadau<BR>
12,097.021c	anyatra śrotriyasvāc ca tāpasasvāc ca bhārata<BR>
12,097.022a	uccāvacāni vṛttāni dharmajñānāṃ yudhiṣṭhira<BR>
12,097.022c	āsan rājñāṃ purāṇānāṃ sarvaṃ tan mama rocate<BR>
12,097.023a	sarvavidyātirekād vā jayam icchen mahīpatiḥ<BR>
12,097.023c	na māyayā na dambhena ya icched bhūtim ātmanaḥ<BR>
12,098.001	yudhiṣṭhira uvāca<BR>
12,098.001a	kṣatradharmān na pāpīyān dharmo 'sti bharatarṣabha<BR>
12,098.001c	abhiyāne ca yuddhe ca rājā hanti mahājanam<BR>
12,098.002a	atha sma karmaṇā yena lokāñ jayati pārthivaḥ<BR>
12,098.002c	vidvañ jijñāsamānāya prabrūhi bharatarṣabha<BR>
12,098.003	bhīṣma uvāca<BR>
12,098.003a	nigraheṇa ca pāpānāṃ sādhūnāṃ pragraheṇa ca<BR>
12,098.003c	yajñair dānaiś ca rājāno bhavanti śucayo 'malāḥ<BR>
12,098.004a	uparundhanti rājāno bhūtāni vijayārthinaḥ<BR>
12,098.004c	ta eva vijayaṃ prāpya vardhayanti punaḥ prajāḥ<BR>
12,098.005a	apavidhyanti pāpāni dānayajñatapobalaiḥ<BR>
12,098.005c	anugraheṇa bhūtānāṃ puṇyam eṣāṃ pravardhate<BR>
12,098.006a	yathaiva kṣetranirdātā nirdan vai kṣetram ekadā<BR>
12,098.006c	hinasti kakṣaṃ dhānyaṃ ca na ca dhānyaṃ vinaśyati<BR>
12,098.007a	evaṃ śastrāṇi muñcanto ghnanti vadhyān athaikadā<BR>
12,098.007c	tasyaiṣā niṣkṛtiḥ kṛtsnā bhūtānāṃ bhāvanaṃ punaḥ<BR>
12,098.008a	yo bhūtāni dhanajyānād vadhāt kleśāc ca rakṣati<BR>
12,098.008c	dasyubhyaḥ prāṇadānāt sa dhanadaḥ sukhado virāṭ<BR>
12,098.009a	sa sarvayajñair ījāno rājāthābhayadakṣiṇaiḥ<BR>
12,098.009c	anubhūyeha bhadrāṇi prāpnotīndrasalokatām<BR>
12,098.010a	brāhmaṇārthe samutpanne yo 'bhiniḥsṛtya yudhyate<BR>
12,098.010c	ātmānaṃ yūpam ucchritya sa yajño 'nantadakṣiṇaḥ<BR>
12,098.011a	abhīto vikirañ śatrūn pratigṛhṇañ śarāṃs tathā<BR>
12,098.011c	na tasmāt tridaśāḥ śreyo bhuvi paśyanti kiṃ cana<BR>
12,098.012a	tasya yāvanti śastrāṇi tvacaṃ bhindanti saṃyuge<BR>
12,098.012c	tāvataḥ so 'śnute lokān sarvakāmaduho 'kṣayān<BR>
12,098.013a	na tasya rudhiraṃ gātrād āvedhebhyaḥ pravartate<BR>
12,098.013c	sa ha tenaiva raktena sarvapāpaiḥ pramucyate<BR>
12,098.014a	yāni duḥkhāni sahate vraṇānām abhitāpane<BR>
12,098.014c	na tato 'sti tapo bhūya iti dharmavido viduḥ<BR>
12,098.015a	pṛṣṭhato bhīravaḥ saṃkhye vartante 'dhamapūruṣāḥ<BR>
12,098.015c	śūrāc charaṇam icchantaḥ parjanyād iva jīvanam<BR>
12,098.016a	yadi śūras tathā kṣeme pratirakṣet tathā bhaye<BR>
12,098.016c	pratirūpaṃ janāḥ kuryur na ca tad vartate tathā<BR>
12,098.017a	yadi te kṛtam ājñāya namaskuryuḥ sadaiva tam<BR>
12,098.017c	yuktaṃ nyāyyaṃ ca kuryus te na ca tad vartate tathā<BR>
12,098.018a	puruṣāṇāṃ samānānāṃ dṛśyate mahad antaram<BR>
12,098.018c	saṃgrāme 'nīkavelāyām utkruṣṭe 'bhipatatsu ca<BR>
12,098.019a	pataty abhimukhaḥ śūraḥ parān bhīruḥ palāyate<BR>
12,098.019c	āsthāyāsvargyam adhvānaṃ sahāyān viṣame tyajan<BR>
12,098.020a	mā sma tāṃs tādṛśāṃs tāta janiṣṭhāḥ puruṣādhamān<BR>
12,098.020c	ye sahāyān raṇe hitvā svastimanto gṛhān yayuḥ<BR>
12,098.021a	asvasti tebhyaḥ kurvanti devā indrapurogamāḥ<BR>
12,098.021c	tyāgena yaḥ sahāyānāṃ svān prāṇāṃs trātum icchati<BR>
12,098.022a	taṃ hanyuḥ kāṣṭhaloṣṭair vā daheyur vā kaṭāgninā<BR>
12,098.022c	paśuvan mārayeyur vā kṣatriyā ye syur īdṛśāḥ<BR>
12,098.023a	adharmaḥ kṣatriyasyaiṣa yac chayyāmaraṇaṃ bhavet<BR>
12,098.023c	visṛjañ śleṣmapittāni kṛpaṇaṃ paridevayan<BR>
12,098.024a	avikṣatena dehena pralayaṃ yo 'dhigacchati<BR>
12,098.024c	kṣatriyo nāsya tat karma praśaṃsanti purāvidaḥ<BR>
12,098.025a	na gṛhe maraṇaṃ tāta kṣatriyāṇāṃ praśasyate<BR>
12,098.025c	śauṭīrāṇām aśauṭīram adharmyaṃ kṛpaṇaṃ ca tat<BR>
12,098.026a	idaṃ duḥkham aho kaṣṭaṃ pāpīya iti niṣṭanan<BR>
12,098.026c	pratidhvastamukhaḥ pūtir amātyān bahu śocayan<BR>
12,098.027a	arogāṇāṃ spṛhayate muhur mṛtyum apīcchati<BR>
12,098.027c	vīro dṛpto 'bhimānī ca nedṛśaṃ mṛtyum arhati<BR>
12,098.028a	raṇeṣu kadanaṃ kṛtvā jñātibhiḥ parivāritaḥ<BR>
12,098.028c	tīkṣṇaiḥ śastraiḥ suvikliṣṭaḥ kṣatriyo mṛtyum arhati<BR>
12,098.029a	śūro hi satyamanyubhyām āviṣṭo yudhyate bhṛśam<BR>
12,098.029c	kṛtyamānāni gātrāṇi parair naivāvabudhyate<BR>
12,098.030a	sa saṃkhye nidhanaṃ prāpya praśastaṃ lokapūjitam<BR>
12,098.030c	svadharmaṃ vipulaṃ prāpya śakrasyaiti salokatām<BR>
12,098.031a	sarvo yodhaḥ paraṃ tyaktum āviṣṭas tyaktajīvitaḥ<BR>
12,098.031c	prāpnotīndrasya sālokyaṃ śūraḥ pṛṣṭham adarśayan<BR>
12,098.031d*0229_01	yatra yatra hataḥ śūraḥ śatrubhiḥ parivāritaḥ<BR>
12,098.031d*0229_02	akṣayāṃl labhate lokān yadi dainyaṃ na sevate<BR>
12,099.001	yudhiṣṭhira uvāca<BR>
12,099.001a	ke lokā yudhyamānānāṃ śūrāṇām anivartinām<BR>
12,099.001c	bhavanti nidhanaṃ prāpya tan me brūhi pitāmaha<BR>
12,099.002	bhīṣma uvāca<BR>
12,099.002a	atrāpy udāharantīmam itihāsaṃ purātanam<BR>
12,099.002c	ambarīṣasya saṃvādam indrasya ca yudhiṣṭhira<BR>
12,099.003a	ambarīṣo hi nābhāgaḥ svargaṃ gatvā sudurlabham<BR>
12,099.003c	dadarśa suralokasthaṃ śakreṇa sacivaṃ saha<BR>
12,099.004a	sarvatejomayaṃ divyaṃ vimānavaram āsthitam<BR>
12,099.004c	upary upari gacchantaṃ svaṃ vai senāpatiṃ prabhum<BR>
12,099.005a	sa dṛṣṭvopari gacchantaṃ senāpatim udāradhīḥ<BR>
12,099.005b*0230_01	śūrasthānam anuprāptaṃ sudevaṃ nāma nāmataḥ<BR>
12,099.005c	ṛddhiṃ dṛṣṭvā sudevasya vismitaḥ prāha vāsavam<BR>
12,099.006a	sāgarāntāṃ mahīṃ kṛtsnām anuśiṣya yathāvidhi<BR>
12,099.006c	cāturvarṇye yathāśāstraṃ pravṛtto dharmakāmyayā<BR>
12,099.007a	brahmacaryeṇa ghoreṇa ācāryakulasevayā<BR>
12,099.007c	vedān adhītya dharmeṇa rājaśāstraṃ ca kevalam<BR>
12,099.008a	atithīn annapānena pitṝṃś ca svadhayā tathā<BR>
12,099.008c	ṛṣīn svādhyāyadīkṣābhir devān yajñair anuttamaiḥ<BR>
12,099.009a	kṣatradharme sthito bhūtvā yathāśāstraṃ yathāvidhi<BR>
12,099.009c	udīkṣamāṇaḥ pṛtanāṃ jayāmi yudhi vāsava<BR>
12,099.009d*0231_01	tena puṇyavipākena prāpto 'haṃ tava saṃnidhim<BR>
12,099.010a	devarāja sudevo 'yaṃ mama senāpatiḥ purā<BR>
12,099.010c	āsīd yodhaḥ praśāntātmā so 'yaṃ kasmād atīva mām<BR>
12,099.010d*0232_01	vimānaṃ sūryasaṃkāśam āsthito modate divi<BR>
12,099.010d@011_0001	śakra uvāca<BR>
12,099.010d@011_0001	aiśvaryam īdṛśaṃ prāptaḥ sarvadevaiḥ sudurlabham<BR>
12,099.010d@011_0002	yad anena kṛtaṃ karma pratyakṣaṃ te mahīpate<BR>
12,099.010d@011_0003	purā pālayataḥ samyak pṛthivīṃ dharmato nṛpa<BR>
12,099.010d@011_0004	śatravo nirjitāḥ sarve ye tavāhitakāriṇaḥ<BR>
12,099.010d@011_0005	saṃdhamo vidhamaś caiva sudhamaś ca mahābalaḥ<BR>
12,099.010d@011_0006	rākṣasā durjayā loke trayas te yuddhadurmadāḥ<BR>
12,099.010d@011_0007	putrās te śataśṛṅgasya rākṣasasya mahīpateḥ<BR>
12,099.010d@011_0008	atha tasmiñ śubhe kāle tava yajñaṃ vitanvataḥ<BR>
12,099.010d@011_0009	aśvamedhaṃ mahāyāgaṃ devānāṃ hitakāmyayā<BR>
12,099.010d@011_0010	tasya te khalu vighnārtham āgatā rākṣasās trayaḥ<BR>
12,099.010d@011_0011	koṭīśataparīvārāṃ rākṣasānāṃ mahācamūm<BR>
12,099.010d@011_0012	parigṛhya tataḥ sarvāḥ prajā bandīkṛtās tava<BR>
12,099.010d@011_0013	vihvalāś ca prajāḥ sarvāḥ sarve ca tava sainikāḥ<BR>
12,099.010d@011_0014	nirākṛtas tvayā cāsīt sudevaḥ sainyanāyakaḥ<BR>
12,099.010d@011_0015	tatrāmātyavacaḥ śrutvā nirastaḥ sarvakarmasu<BR>
12,099.010d@011_0016	śrutvā teṣāṃ vaco bhūyaḥ sopadhaṃ vasudhādhipa<BR>
12,099.010d@011_0017	sarvasainyasamāyuktaḥ sudevaḥ preritas tvayā<BR>
12,099.010d@011_0018	rākṣasānāṃ vadhārthāya durjayānāṃ narādhipa<BR>
12,099.010d@011_0019	nājitvā rākṣasīṃ senāṃ punarāgamanaṃ tava<BR>
12,099.010d@011_0020	bandīmokṣam akṛtvā ca na cāgamanam iṣyate<BR>
12,099.010d@011_0021	sudevas tad vacaḥ śrutvā prasthānam akaron nṛpa<BR>
12,099.010d@011_0022	saṃprāptaś ca sa taṃ deśaṃ yatra bandīkṛtāḥ prajāḥ<BR>
12,099.010d@011_0023	paśyati sma mahāghorāṃ rākṣasānāṃ mahācamūm<BR>
12,099.010d@011_0024	dṛṣṭvā saṃcintayām āsa sudevo vāhinīpatiḥ<BR>
12,099.010d@011_0025	neyaṃ śakyā camūr jetum api sendraiḥ surāsuraiḥ<BR>
12,099.010d@011_0026	nāmbarīṣaḥ kalām ekām eṣāṃ kṣapayituṃ kṣamaḥ<BR>
12,099.010d@011_0027	divyāstrabalabhūyiṣṭhaḥ kim ahaṃ punar īdṛśaḥ<BR>
12,099.010d@011_0028	tataḥ senāṃ punaḥ sarvāṃ preṣayām āsa pārthiva<BR>
12,099.010d@011_0029	yatra tvaṃ sahitaḥ sarvair mantribhiḥ sopadhair nṛpa<BR>
12,099.010d@011_0030	tato rudraṃ mahādevaṃ prapanno jagataḥ patim<BR>
12,099.010d@011_0031	śmaśānanilayaṃ devaṃ tuṣṭāva vṛṣabhadhvajam<BR>
12,099.010d@011_0032	stutvā śastraṃ samādāya svaśiraś chettum udyataḥ<BR>
12,099.010d@011_0033	kāruṇyād devadevena gṛhītas tasya dakṣiṇaḥ<BR>
12,099.010d@011_0034	sa pāṇiḥ saha śastreṇa dṛṣṭvā cedam uvāca ha<BR>
12,099.010d@011_0035	kim idaṃ sāhasaṃ putra kartukāmo vadasva me<BR>
12,099.010d@011_0036	sa uvāca mahādevaṃ śirasā tv avanīṃ gataḥ<BR>
12,099.010d@011_0037	bhagavan vāhinīm enāṃ rākṣasānāṃ sureśvara<BR>
12,099.010d@011_0038	aśakto 'haṃ raṇe jetuṃ tasmāt tyakṣyāmi jīvitam<BR>
12,099.010d@011_0039	gatir bhava mahādeva mamārtasya jagatpate<BR>
12,099.010d@011_0040	nāgantavyam ajitvā ca mām āha jagatīpatiḥ<BR>
12,099.010d@011_0041	ambarīṣo mahādeva kṣāritaḥ sacivaiḥ saha<BR>
12,099.010d@011_0042	tam uvāca mahādevaḥ sudevaṃ patitaṃ kṣitau<BR>
12,099.010d@011_0043	adhomukhaṃ mahātmānaṃ sattvānāṃ hitakāmyayā<BR>
12,099.010d@011_0044	dhanurvedaṃ samāhūya sagaṇaṃ sahavigraham<BR>
12,099.010d@011_0045	rathanāgāśvakalilaṃ divyāstrasamalaṃkṛtam<BR>
12,099.010d@011_0046	rathaṃ ca sumahābhāgaṃ yena tat tripuraṃ hatam<BR>
12,099.010d@011_0047	dhanuḥ pinākaṃ khaḍgaṃ ca raudram astraṃ ca śaṃkaraḥ<BR>
12,099.010d@011_0048	nijaghānāsurān sarvān yena devas triyambakaḥ<BR>
12,099.010d@011_0049	uvāca ca mahādevaḥ sudevaṃ vāhinīpatim<BR>
12,099.010d@011_0050	rathād asmāt sudeva tvaṃ durjayas tu surāsuraiḥ<BR>
12,099.010d@011_0051	māyayā mohito bhūmau na padaṃ kartum arhasi<BR>
12,099.010d@011_0052	atrasthas tridaśān sarvāñ jeṣyase sarvadānavān<BR>
12,099.010d@011_0053	rākṣasāś ca piśācāś ca na śaktā draṣṭum īdṛśam<BR>
12,099.010d@011_0054	rathaṃ sūryasahasrābhaṃ kim u yoddhuṃ tvayā saha<BR>
12,099.010d@011_0055	sa jitvā rākṣasān sarvān kṛtvā bandīvimokṣaṇam<BR>
12,099.010d@011_0056	ghātayitvā ca tān sarvān bāhuyuddhe tv ayaṃ hataḥ<BR>
12,099.010d@011_0057	vidhamaṃ prāpya bhūpāla vidhamaś ca nipātitaḥ<BR>
12,099.011a	nānena kratubhir mukhyair iṣṭaṃ naiva dvijātayaḥ<BR>
12,099.011c	tarpitā vidhivac chakra so 'yaṃ kasmād atīva mām<BR>
12,099.012	indra uvāca<BR>
12,099.012a	etasya vitatas tāta sudevasya babhūva ha<BR>
12,099.012c	saṃgrāmayajñaḥ sumahān yaś cānyo yudhyate naraḥ<BR>
12,099.013a	saṃnaddho dīkṣitaḥ sarvo yodhaḥ prāpya camūmukham<BR>
12,099.013c	yuddhayajñādhikārastho bhavatīti viniścayaḥ<BR>
12,099.014	ambarīṣa uvāca<BR>
12,099.014a	kāni yajñe havīṃṣy atra kim ājyaṃ kā ca dakṣiṇā<BR>
12,099.014c	ṛtvijaś cātra ke proktās tan me brūhi śatakrato<BR>
12,099.015	indra uvāca<BR>
12,099.015a	ṛtvijaḥ kuñjarās tatra vājino 'dhvaryavas tathā<BR>
12,099.015c	havīṃṣi paramāṃsāni rudhiraṃ tv ājyam eva ca<BR>
12,099.016a	sṛgālagṛdhrakākolāḥ sadasyās tatra satriṇaḥ<BR>
12,099.016c	ājyaśeṣaṃ pibanty ete haviḥ prāśnanti cādhvare<BR>
12,099.017a	prāsatomarasaṃghātāḥ khaḍgaśaktiparaśvadhāḥ<BR>
12,099.017c	jvalanto niśitāḥ pītāḥ srucas tasyātha satriṇaḥ<BR>
12,099.018a	cāpavegāyatas tīkṣṇaḥ parakāyāvadāraṇaḥ<BR>
12,099.018c	ṛjuḥ suniśitaḥ pītaḥ sāyako 'sya sruvo mahān<BR>
12,099.019a	dvīpicarmāvanaddhaś ca nāgadantakṛtatsaruḥ<BR>
12,099.019c	hastihastagataḥ khaḍgaḥ sphyo bhavet tasya saṃyuge<BR>
12,099.020a	jvalitair niśitaiḥ pītaiḥ prāsaśaktiparaśvadhaiḥ<BR>
12,099.020c	śaikyāyasamayais tīkṣṇair abhighāto bhaved vasu<BR>
12,099.020d*0233_01	saṃkhyāsamayavistīrṇam abhijātodbhavaṃ bahu<BR>
12,099.021a	āvegād yat tu rudhiraṃ saṃgrāme syandate bhuvi<BR>
12,099.021c	sāsya pūrṇāhutir hotre samṛddhā sarvakāmadhuk<BR>
12,099.022a	chindhi bhindhīti yasyaitac chrūyate vāhinīmukhe<BR>
12,099.022c	sāmāni sāmagās tasya gāyanti yamasādane<BR>
12,099.023a	havirdhānaṃ tu tasyāhuḥ pareṣāṃ vāhinīmukham<BR>
12,099.023c	kuñjarāṇāṃ hayānāṃ ca varmiṇāṃ ca samuccayaḥ<BR>
12,099.023e	agniḥ śyenacito nāma tasya yajñe vidhīyate<BR>
12,099.024a	uttiṣṭhati kabandho 'tra sahasre nihate tu yaḥ<BR>
12,099.024c	sa yūpas tasya śūrasya khādiro 'ṣṭāśrir ucyate<BR>
12,099.025a	iḍopahūtaṃ krośanti kuñjarā aṅkuśeritāḥ<BR>
12,099.025c	vyāghuṣṭatalanādena vaṣaṭkāreṇa pārthiva<BR>
12,099.025e	udgātā tatra saṃgrāme trisāmā dundubhiḥ smṛtaḥ<BR>
12,099.026a	brahmasve hriyamāṇe yaḥ priyāṃ yuddhe tanuṃ tyajet<BR>
12,099.026c	ātmānaṃ yūpam ucchritya sa yajño 'nantadakṣiṇaḥ<BR>
12,099.027a	bhartur arthe tu yaḥ śūro vikramed vāhinīmukhe<BR>
12,099.027c	bhayān na ca nivarteta tasya lokā yathā mama<BR>
12,099.028a	nīlacandrākṛtaiḥ khaḍgair bāhubhiḥ parighopamaiḥ<BR>
12,099.028c	yasya vedir upastīrṇā tasya lokā yathā mama<BR>
12,099.029a	yas tu nāvekṣate kaṃ cit sahāyaṃ vijaye sthitaḥ<BR>
12,099.029c	vigāhya vāhinīmadhyaṃ tasya lokā yathā mama<BR>
12,099.030a	yasya tomarasaṃghāṭā bherīmaṇḍūkakacchapā<BR>
12,099.030c	vīrāsthiśarkarā durgā māṃsaśoṇitakardamā<BR>
12,099.031a	asicarmaplavā sindhuḥ keśaśaivalaśādvalā<BR>
12,099.031c	aśvanāgarathaiś caiva saṃbhinnaiḥ kṛtasaṃkramā<BR>
12,099.032a	patākādhvajavānīrā hatavāhanavāhinī<BR>
12,099.032c	śoṇitodā susaṃpūrṇā dustarā pāragair naraiḥ<BR>
12,099.033a	hatanāgamahānakrā paralokavahāśivā<BR>
12,099.033c	ṛṣṭikhaḍgadhvajānūkā gṛdhrakaṅkavaḍaplavā<BR>
12,099.034a	puruṣādānucaritā bhīrūṇāṃ kaśmalāvahā<BR>
12,099.034c	nadī yodhamahāyajñe tad asyāvabhṛthaṃ smṛtam<BR>
12,099.035a	vedī yasya tv amitrāṇāṃ śirobhir avakīryate<BR>
12,099.035c	aśvaskandhair gajaskandhais tasya lokā yathā mama<BR>
12,099.036a	patnīśālā kṛtā yasya pareṣāṃ vāhinīmukham<BR>
12,099.036c	havirdhānaṃ svavāhinyas tad asyāhur manīṣiṇaḥ<BR>
12,099.037a	sadaś cāntarayodhāgnir āgnīdhraś cottarāṃ diśam<BR>
12,099.037c	śatrusenākalatrasya sarvalokān adūrataḥ<BR>
12,099.038a	yadā tūbhayato vyūho bhavaty ākāśam agrataḥ<BR>
12,099.038c	sāsya vedī tathā yajñe nityaṃ vedās trayo 'gnayaḥ<BR>
12,099.039a	yas tu yodhaḥ parāvṛttaḥ saṃtrasto hanyate paraiḥ<BR>
12,099.039c	apratiṣṭhaṃ sa narakaṃ yāti nāsty atra saṃśayaḥ<BR>
12,099.040a	yasya śoṇitavegena nadī syāt samabhiplutā<BR>
12,099.040c	keśamāṃsāsthisaṃkīrṇā sa gacchet paramāṃ gatim<BR>
12,099.041a	yas tu senāpatiṃ hatvā tadyānam adhirohati<BR>
12,099.041c	sa viṣṇuvikramakrāmī bṛhaspatisamaḥ kratuḥ<BR>
12,099.042a	nāyakaṃ vā pramāṇaṃ vā yo vā syāt tatra pūjitaḥ<BR>
12,099.042c	jīvagrāhaṃ nigṛhṇāti tasya lokā yathā mama<BR>
12,099.043a	āhave nihataṃ śūraṃ na śoceta kadā cana<BR>
12,099.043c	aśocyo hi hataḥ śūraḥ svargaloke mahīyate<BR>
12,099.044a	na hy annaṃ nodakaṃ tasya na snānaṃ nāpy aśaucakam<BR>
12,099.044c	hatasya kartum icchanti tasya lokāñ śṛṇuṣva me<BR>
12,099.045a	varāpsaraḥsahasrāṇi śūram āyodhane hatam<BR>
12,099.045c	tvaramāṇā hi dhāvanti mama bhartā bhaved iti<BR>
12,099.046a	etat tapaś ca puṇyaṃ ca dharmaś caiva sanātanaḥ<BR>
12,099.046c	catvāraś cāśramās tasya yo yuddhe na palāyate<BR>
12,099.047a	vṛddhaṃ balaṃ na hantavyaṃ naiva strī na ca vai dvijaḥ<BR>
12,099.047c	tṛṇapūrṇamukhaś caiva tavāsmīti ca yo vadet<BR>
12,099.048a	ahaṃ vṛtraṃ balaṃ pākaṃ śatamāyaṃ virocanam<BR>
12,099.048c	durāvāryaṃ ca namuciṃ naikamāyaṃ ca śambaram<BR>
12,099.049a	vipracittiṃ ca daiteyaṃ danoḥ putrāṃś ca sarvaśaḥ<BR>
12,099.049c	prahrādaṃ ca nihatyājau tato devādhipo 'bhavam<BR>
12,099.050	bhīṣma uvāca<BR>
12,099.050a	ity etac chakravacanaṃ niśamya pratigṛhya ca<BR>
12,099.050c	yodhānām ātmanaḥ siddhim ambarīṣo 'bhipannavān<BR>
12,100.001	bhīṣma uvāca<BR>
12,100.001a	atrāpy udāharantīmam itihāsaṃ purātanam<BR>
12,100.001c	pratardano maithilaś ca saṃgrāmaṃ yatra cakratuḥ<BR>
12,100.002a	yajñopavītī saṃgrāme janako maithilo yathā<BR>
12,100.002c	yodhān uddharṣayām āsa tan nibodha yudhiṣṭhira<BR>
12,100.003a	janako maithilo rājā mahātmā sarvatattvavit<BR>
12,100.003c	yodhān svān darśayām āsa svargaṃ narakam eva ca<BR>
12,100.004a	abhītānām ime lokā bhāsvanto hanta paśyata<BR>
12,100.004c	pūrṇā gandharvakanyābhiḥ sarvakāmaduho 'kṣayāḥ<BR>
12,100.005a	ime palāyamānānāṃ narakāḥ pratyupasthitāḥ<BR>
12,100.005c	akīrtiḥ śāśvatī caiva patitavyam anantaram<BR>
12,100.006a	tān dṛṣṭvārīn vijayato bhūtvā saṃtyāgabuddhayaḥ<BR>
12,100.006c	narakasyāpratiṣṭhasya mā bhūta vaśavartinaḥ<BR>
12,100.007a	tyāgamūlaṃ hi śūrāṇāṃ svargadvāram anuttamam<BR>
12,100.007c	ity uktās te nṛpatinā yodhāḥ parapuraṃjaya<BR>
12,100.008a	vyajayanta raṇe śatrūn harṣayanto janeśvaram<BR>
12,100.008c	tasmād ātmavatā nityaṃ sthātavyaṃ raṇamūrdhani<BR>
12,100.009a	gajānāṃ rathino madhye rathānām anu sādinaḥ<BR>
12,100.009c	sādinām antarā sthāpyaṃ pādātam iha daṃśitam<BR>
12,100.010a	ya evaṃ vyūhate rājā sa nityaṃ jayate dviṣaḥ<BR>
12,100.010c	tasmād evaṃ vidhātavyaṃ nityam eva yudhiṣṭhira<BR>
12,100.011a	sarve sukṛtam icchantaḥ suyuddhenātimanyavaḥ<BR>
12,100.011c	kṣobhayeyur anīkāni sāgaraṃ makarā iva<BR>
12,100.012a	harṣayeyur viṣaṇṇāṃś ca vyavasthāpya parasparam<BR>
12,100.012c	jitāṃ ca bhūmiṃ rakṣeta bhagnān nātyanusārayet<BR>
12,100.013a	punarāvartamānānāṃ nirāśānāṃ ca jīvite<BR>
12,100.013c	na vegaḥ susaho rājaṃs tasmān nātyanusārayet<BR>
12,100.014a	na hi prahartum icchanti śūrāḥ prādravatāṃ bhayāt<BR>
12,100.014c	tasmāt palāyamānānāṃ kuryān nātyanusāraṇam<BR>
12,100.015a	carāṇām acarā hy annam adaṃṣṭrā daṃṣṭriṇām api<BR>
12,100.015c	apāṇayaḥ pāṇimatām annaṃ śūrasya kātarāḥ<BR>
12,100.016a	samānapṛṣṭhodarapāṇipādāḥ; paścāc chūraṃ bhīravo 'nuvrajanti<BR>
12,100.016c	ato bhayārtāḥ praṇipatya bhūyaḥ; kṛtvāñjalīn upatiṣṭhanti śūrān<BR>
12,100.017a	śūrabāhuṣu loko 'yaṃ lambate putravat sadā<BR>
12,100.017c	tasmāt sarvāsv avasthāsu śūraḥ saṃmānam arhati<BR>
12,100.018a	na hi śauryāt paraṃ kiṃ cit triṣu lokeṣu vidyate<BR>
12,100.018c	śūraḥ sarvaṃ pālayati sarvaṃ śūre pratiṣṭhitam<BR>
12,101.001	yudhiṣṭhira uvāca<BR>
12,101.001a	yathā jayārthinaḥ senāṃ nayanti bharatarṣabha<BR>
12,101.001c	īṣad dharmaṃ prapīḍyāpi tan me brūhi pitāmaha<BR>
12,101.002	bhīṣma uvāca<BR>
12,101.002a	satyena hi sthitā dharmā upapattyā tathāpare<BR>
12,101.002c	sādhvācāratayā ke cit tathaivaupayikā api<BR>
12,101.002e	upāyadharmān vakṣyāmi siddhārthān arthadharmayoḥ<BR>
12,101.003a	nirmaryādā dasyavas tu bhavanti paripanthinaḥ<BR>
12,101.003c	teṣāṃ prativighātārthaṃ pravakṣyāmy atha naigamam<BR>
12,101.003e	kāryāṇāṃ saṃprasiddhyarthaṃ tān upāyān nibodha me<BR>
12,101.004a	ubhe prajñe veditavye ṛjvī vakrā ca bhārata<BR>
12,101.004c	jānan vakrāṃ na seveta pratibādheta cāgatām<BR>
12,101.005a	amitrā eva rājānaṃ bhedenopacaranty uta<BR>
12,101.005c	tāṃ rājā nikṛtiṃ jānan yathāmitrān prabādhate<BR>
12,101.006a	gajānāṃ pārśvacarmāṇi govṛṣājagarāṇi ca<BR>
12,101.006c	śalyakaṅkaṭalohāni tanutrāṇi matāni ca<BR>
12,101.007a	śitapītāni śastrāṇi saṃnāhāḥ pītalohitāḥ<BR>
12,101.007c	nānārañjanaraktāḥ syuḥ patākāḥ ketavaś ca te<BR>
12,101.008a	ṛṣṭayas tomarāḥ khaḍgā niśitāś ca paraśvadhāḥ<BR>
12,101.008c	phalakāny atha carmāṇi pratikalpyāny anekaśaḥ<BR>
12,101.008e	abhinītāni śastrāṇi yodhāś ca kṛtaniśramāḥ<BR>
12,101.009a	caitryāṃ vā mārgaśīrṣyāṃ vā senāyogaḥ praśasyate<BR>
12,101.009c	pakvasasyā hi pṛthivī bhavaty ambumatī tathā<BR>
12,101.010a	naivātiśīto nātyuṣṇaḥ kālo bhavati bhārata<BR>
12,101.010c	tasmāt tadā yojayeta pareṣāṃ vyasaneṣu vā<BR>
12,101.010e	eteṣu yogāḥ senāyāḥ praśastāḥ parabādhane<BR>
12,101.011a	jalavāṃs tṛṇavān mārgaḥ samo gamyaḥ praśasyate<BR>
12,101.011c	cārair hi vihitābhyāsaḥ kuśalair vanagocaraiḥ<BR>
12,101.012a	navyāraṇyair na śakyeta gantuṃ mṛgagaṇair iva<BR>
12,101.012c	tasmāt sarvāsu senāsu yojayanti jayārthinaḥ<BR>
12,101.012d*0234_01	agrataḥ puruṣānīkaṃ śaktaṃ bhaktaṃ kulodgatam<BR>
12,101.013a	āvāsas toyavān durgaḥ paryākāśaḥ praśasyate<BR>
12,101.013c	pareṣām upasarpāṇāṃ pratiṣedhas tathā bhavet<BR>
12,101.014a	ākāśaṃ tu vanābhyāśe manyante guṇavattaram<BR>
12,101.014c	bahubhir guṇajātais tu ye yuddhakuśalā janāḥ<BR>
12,101.014d*0235_01	upanyāso bhavet tatra balānāṃ nātidūrataḥ<BR>
12,101.015a	upanyāso 'pasarpāṇāṃ padātīnāṃ ca gūhanam<BR>
12,101.015c	atha śatrupratīghātam āpadarthaṃ parāyaṇam<BR>
12,101.016a	saptarṣīn pṛṣṭhataḥ kṛtvā yudhyerann acalā iva<BR>
12,101.016c	anena vidhinā rājañ jigīṣetāpi durjayān<BR>
12,101.017a	yato vāyur yataḥ sūryo yataḥ śukras tato jayaḥ<BR>
12,101.017c	pūrvaṃ pūrvaṃ jyāya eṣāṃ saṃnipāte yudhiṣṭhira<BR>
12,101.018a	akardamām anudakām amaryādām aloṣṭakām<BR>
12,101.018c	aśvabhūmiṃ praśaṃsanti ye yuddhakuśalā janāḥ<BR>
12,101.019a	samā nirudakākāśā rathabhūmiḥ praśasyate<BR>
12,101.019c	nīcadrumā mahākakṣā sodakā hastiyodhinām<BR>
12,101.020a	bahudurgā mahāvṛkṣā vetraveṇubhir āstṛtā<BR>
12,101.020c	padātīnāṃ kṣamā bhūmiḥ parvatopavanāni ca<BR>
12,101.021a	padātibahulā senā dṛḍhā bhavati bhārata<BR>
12,101.021c	rathāśvabahulā senā sudineṣu praśasyate<BR>
12,101.022a	padātināgabahulā prāvṛṭkāle praśasyate<BR>
12,101.022c	guṇān etān prasaṃkhyāya deśakālau prayojayet<BR>
12,101.023a	evaṃ saṃcintya yo yāti tithinakṣatrapūjitaḥ<BR>
12,101.023c	vijayaṃ labhate nityaṃ senāṃ samyak prayojayan<BR>
12,101.024a	prasuptāṃs tṛṣitāñ śrāntān prakīrṇān nābhighātayet<BR>
12,101.024c	mokṣe prayāṇe calane pānabhojanakālayoḥ<BR>
12,101.025a	atikṣiptān vyatikṣiptān vihatān pratanūkṛtān<BR>
12,101.025c	suvisrambhān kṛtārambhān upanyāsapratāpitān<BR>
12,101.025e	bahiścarān upanyāsān kṛtvā veśmānusāriṇaḥ<BR>
12,101.026a	pāraṃparyāgate dvāre ye ke cid anuvartinaḥ<BR>
12,101.026c	paricaryāvaroddhāro ye ca ke cana valginaḥ<BR>
12,101.027a	anīkaṃ ye prabhindanti bhinnaṃ ye sthagayanti ca<BR>
12,101.027c	samānāśanapānās te kāryā dviguṇavetanāḥ<BR>
12,101.027d*0236_01	jātigotraṃ ca vijñāya karma cānuttamaṃ śubham<BR>
12,101.027d*0236_02	samānadeharakṣārthe kāryā dviguṇavetanāḥ<BR>
12,101.027d*0236_03	triguṇaṃ caturguṇaṃ caiva vetanaṃ teṣu kārayet<BR>
12,101.028a	daśādhipatayaḥ kāryāḥ śatādhipatayas tathā<BR>
12,101.028c	teṣāṃ sahasrādhipatiṃ kuryāc chūram atandritam<BR>
12,101.029a	yathāmukhyaṃ saṃnipātya vaktavyāḥ sma śapāmahe<BR>
12,101.029c	yathā jayārthaṃ saṃgrāme na jahyāma parasparam<BR>
12,101.030a	ihaiva te nivartantāṃ ye naḥ ke cana bhīravaḥ<BR>
12,101.030c	na ghātayeyuḥ pradaraṃ kurvāṇās tumule sati<BR>
12,101.030d*0237_01	na saṃnipāte pradaraṃ vadhaṃ vā kuryur īdṛśāḥ<BR>
12,101.031a	ātmānaṃ ca svapakṣaṃ ca palāyan hanti saṃyuge<BR>
12,101.031c	dravyanāśo vadho 'kīrtir ayaśaś ca palāyane<BR>
12,101.032a	amanojñāsukhā vācaḥ puruṣasya palāyataḥ<BR>
12,101.032c	pratispandauṣṭhadantasya nyastasarvāyudhasya ca<BR>
12,101.033a	hitvā palāyamānasya sahāyān prāṇasaṃśaye<BR>
12,101.033c	amitrair anubaddhasya dviṣatām astu nas tathā<BR>
12,101.034a	manuṣyāpasadā hy ete ye bhavanti parāṅmukhāḥ<BR>
12,101.034c	rāśivardhanamātrās te naiva te pretya no iha<BR>
12,101.035a	amitrā hṛṣṭamanasaḥ pratyudyānti palāyinam<BR>
12,101.035c	jayinaṃ suhṛdas tāta vandanair maṅgalena ca<BR>
12,101.036a	yasya sma vyasane rājann anumodanti śatravaḥ<BR>
12,101.036c	tad asahyataraṃ duḥkham ahaṃ manye vadhād api<BR>
12,101.037a	śriyaṃ jānīta dharmasya mūlaṃ sarvasukhasya ca<BR>
12,101.037c	sā bhīrūṇāṃ parān yāti śūras tām adhigacchati<BR>
12,101.038a	te vayaṃ svargam icchantaḥ saṃgrāme tyaktajīvitāḥ<BR>
12,101.038c	jayanto vadhyamānā vā prāptum arhāma sadgatim<BR>
12,101.039a	evaṃ saṃśaptaśapathāḥ samabhityaktajīvitāḥ<BR>
12,101.039c	amitravāhinīṃ vīrāḥ saṃpragāhanty abhīravaḥ<BR>
12,101.040a	agrataḥ puruṣānīkam asicarmavatāṃ bhavet<BR>
12,101.040c	pṛṣṭhataḥ śakaṭānīkaṃ kalatraṃ madhyatas tathā<BR>
12,101.041a	pareṣāṃ pratighātārthaṃ padātīnāṃ ca gūhanam<BR>
12,101.041c	api hy asmin pare gṛddhā bhaveyur ye purogamāḥ<BR>
12,101.042a	ye purastād abhimatāḥ sattvavanto manasvinaḥ<BR>
12,101.042c	te pūrvam abhivarteraṃs tān anvag itare janāḥ<BR>
12,101.043a	api coddharṣaṇaṃ kāryaṃ bhīrūṇām api yatnataḥ<BR>
12,101.043c	skandhadarśanamātraṃ tu tiṣṭheyur vā samīpataḥ<BR>
12,101.044a	saṃhatān yodhayed alpān kāmaṃ vistārayed bahūn<BR>
12,101.044c	sūcīmukham anīkaṃ syād alpānāṃ bahubhiḥ saha<BR>
12,101.045a	saṃprayuddhe prahṛṣṭe vā satyaṃ vā yadi vānṛtam<BR>
12,101.045c	pragṛhya bāhūn krośeta bhagnā bhagnāḥ parā iti<BR>
12,101.046a	āgataṃ no mitrabalaṃ praharadhvam abhītavat<BR>
12,101.046c	śabdavanto 'nudhāveyuḥ kurvanto bhairavaṃ ravam<BR>
12,101.047a	kṣveḍāḥ kilakilāḥ śaṅkhāḥ krakacā goviṣāṇikān<BR>
12,101.047c	bherīmṛdaṅgapaṇavān nādayeyuś ca kuñjarān<BR>
12,102.001	yudhiṣṭhira uvāca<BR>
12,102.001a	kiṃśīlāḥ kiṃsamutthānāḥ kathaṃrūpāś ca bhārata<BR>
12,102.001c	kiṃsaṃnāhāḥ kathaṃśastrā janāḥ syuḥ saṃyuge nṛpa<BR>
12,102.002	bhīṣma uvāca<BR>
12,102.002a	yathācaritam evātra śastrapatraṃ vidhīyate<BR>
12,102.002c	ācārād eva puruṣas tathā karmasu vartate<BR>
12,102.002d*0238_01	ādānārthāya puruṣais tathā karma vidhīyate<BR>
12,102.003a	gāndhārāḥ sindhusauvīrā nakharaprāsayodhinaḥ<BR>
12,102.003c	ābhīravaḥ subalinas tadbalaṃ sarvapāragam<BR>
12,102.004a	sarvaśastreṣu kuśalāḥ sattvavanto hy uśīnarāḥ<BR>
12,102.004c	prācyā mātaṅgayuddheṣu kuśalāḥ śaṭhayodhinaḥ<BR>
12,102.005a	tathā yavanakāmbojā mathurām abhitaś ca ye<BR>
12,102.005c	ete niyuddhakuśalā dākṣiṇātyāsicarmiṇaḥ<BR>
12,102.006a	sarvatra śūrā jāyante mahāsattvā mahābalāḥ<BR>
12,102.006b*0239_01	āvantikā mahāśūrāś caturaṅge ca māḷavāḥ<BR>
12,102.006b*0239_02	eko 'pi hi sahasrasya tiṣṭhaty abhimukho raṇe<BR>
12,102.006c	prāya eṣa samuddiṣṭo lakṣaṇāni tu me śṛṇu<BR>
12,102.007a	siṃhaśārdūlavāṅnetrāḥ siṃhaśārdūlagāminaḥ<BR>
12,102.007c	pārāvatakuliṅgākṣāḥ sarve śūrāḥ pramāthinaḥ<BR>
12,102.008a	mṛgasvarā dvīpinetrā ṛṣabhākṣās tathāpare<BR>
12,102.008c	pravādinaḥ sucaṇḍāś ca krodhinaḥ kiṃnarīsvanāḥ<BR>
12,102.009a	meghasvanāḥ kruddhamukhāḥ ke cit karabhanisvanāḥ<BR>
12,102.009c	jihmanāsānujaṅghāś ca dūragā dūrapātinaḥ<BR>
12,102.010a	biḍālakubjās tanavas tanukeśās tanutvacaḥ<BR>
12,102.010c	śūrāś capalacittāś ca te bhavanti durāsadāḥ<BR>
12,102.011a	godhānimīlitāḥ ke cin mṛduprakṛtayo 'pi ca<BR>
12,102.011c	turaṃgagatinirghoṣās te narāḥ pārayiṣṇavaḥ<BR>
12,102.012a	susaṃhatāḥ pratanavo vyūḍhoraskāḥ susaṃsthitāḥ<BR>
12,102.012c	pravāditena nṛtyanti hṛṣyanti kalaheṣu ca<BR>
12,102.013a	gambhīrākṣā niḥsṛtākṣāḥ piṅgalā bhrukuṭīmukhāḥ<BR>
12,102.013c	nakulākṣās tathā caiva sarve śūrās tanutyajaḥ<BR>
12,102.014a	jihmākṣāḥ pralalāṭāś ca nirmāṃsahanavo 'pi ca<BR>
12,102.014c	vakrabāhvaṅgulīsaktāḥ kṛśā dhamanisaṃtatāḥ<BR>
12,102.015a	praviśanty ativegena saṃparāye 'bhyupasthite<BR>
12,102.015c	vāraṇā iva saṃmattās te bhavanti durāsadāḥ<BR>
12,102.016a	dīptasphuṭitakeśāntāḥ sthūlapārśvahanūmukhāḥ<BR>
12,102.016c	unnatāṃsāḥ pṛthugrīvā vikaṭāḥ sthūlapiṇḍikāḥ<BR>
12,102.017a	udvṛttāś caiva sugrīvā vinatā vihagā iva<BR>
12,102.017c	piṇḍaśīrṣāhivaktrāś ca vṛṣadaṃśamukhā iva<BR>
12,102.018a	ugrasvanā manyumanto yuddheṣv ārāvasāriṇaḥ<BR>
12,102.018c	adharmajñāvaliptāś ca ghorā raudrapradarśinaḥ<BR>
12,102.019a	tyaktātmānaḥ sarva ete antyajā hy anivartinaḥ<BR>
12,102.019c	puraskāryāḥ sadā sainye hanyante ghnanti cāpi te<BR>
12,102.020a	adhārmikā bhinnavṛttāḥ sādhv evaiṣāṃ parābhavaḥ<BR>
12,102.020c	evam eva prakupyanti rājño 'py ete hy abhīkṣṇaśaḥ<BR>
12,103.001	yudhiṣṭhira uvāca<BR>
12,103.001a	jaitryā vā kāni rūpāṇi bhavanti puruṣarṣabha<BR>
12,103.001c	pṛtanāyāḥ praśastāni tānīhecchāmi veditum<BR>
12,103.002	bhīṣma uvāca<BR>
12,103.002a	jaitryā vā yāni rūpāṇi bhavanti puruṣarṣabha<BR>
12,103.002c	pṛtanāyāḥ praśastāni tāni vakṣyāmi sarvaśaḥ<BR>
12,103.003a	daivaṃ pūrvaṃ vikurute mānuṣe kālacodite<BR>
12,103.003c	tad vidvāṃso 'nupaśyanti jñānadīrgheṇa cakṣuṣā<BR>
12,103.004a	prāyaścittavidhiṃ cātra japahomāṃś ca tadvidaḥ<BR>
12,103.004c	maṅgalāni ca kurvantaḥ śamayanty ahitāny api<BR>
12,103.005a	udīrṇamanaso yodhā vāhanāni ca bhārata<BR>
12,103.005c	yasyāṃ bhavanti senāyāṃ dhruvaṃ tasyāṃ jayaṃ vadet<BR>
12,103.006a	anv enāṃ vāyavo vānti tathaivendradhanūṃṣi ca<BR>
12,103.006c	anuplavante meghāś ca tathādityasya raśmayaḥ<BR>
12,103.007a	gomāyavaś cānulomā vaḍā gṛdhrāś ca sarvaśaḥ<BR>
12,103.007c	ācareyur yadā senāṃ tadā siddhir anuttamā<BR>
12,103.008a	prasannabhāḥ pāvaka ūrdhvaraśmiḥ; pradakṣiṇāvartaśikho vidhūmaḥ<BR>
12,103.008c	puṇyā gandhāś cāhutīnāṃ pravānti; jayasyaitad bhāvino rūpam āhuḥ<BR>
12,103.009a	gambhīraśabdāś ca mahāsvanāś ca; śaṅkhāś ca bheryaś ca nadanti yatra<BR>
12,103.009c	yuyutsavaś cāpratīpā bhavanti; jayasyaitad bhāvino rūpam āhuḥ<BR>
12,103.010a	iṣṭā mṛgāḥ pṛṣṭhato vāmataś ca; saṃprasthitānāṃ ca gamiṣyatāṃ ca<BR>
12,103.010c	jighāṃsatāṃ dakṣiṇāḥ siddhim āhur; ye tv agratas te pratiṣedhayanti<BR>
12,103.011a	maṅgalyaśabdāḥ śakunā vadanti; haṃsāḥ krauñcāḥ śatapatrāś ca cāṣāḥ<BR>
12,103.011c	hṛṣṭā yodhāḥ sattvavanto bhavanti; jayasyaitad bhāvino rūpam āhuḥ<BR>
12,103.012a	śastraiḥ patraiḥ kavacaiḥ ketubhiś ca; subhānubhir mukhavarṇaiś ca yūnām<BR>
12,103.012b*0240_01	tathā gajair vājibhir heṣamāṇaiḥ<BR>
12,103.012c	bhrājiṣmatī duṣpratiprekṣaṇīyā; yeṣāṃ camūs te 'bhibhavanti śatrūn<BR>
12,103.013a	śuśrūṣavaś cānabhimāninaś ca; parasparaṃ sauhṛdam āsthitāś ca<BR>
12,103.013c	yeṣāṃ yodhāḥ śaucam anuṣṭhitāś ca; jayasyaitad bhāvino rūpam āhuḥ<BR>
12,103.014a	śabdāḥ sparśās tathā gandhā vicaranti manaḥpriyāḥ<BR>
12,103.014c	dhairyaṃ cāviśate yodhān vijayasya mukhaṃ tu tat<BR>
12,103.015a	iṣṭo vāmaḥ praviṣṭasya dakṣiṇaḥ pravivikṣataḥ<BR>
12,103.015c	paścāt saṃsādhayaty arthaṃ purastāt pratiṣedhati<BR>
12,103.016a	saṃbhṛtya mahatīṃ senāṃ caturaṅgāṃ yudhiṣṭhira<BR>
12,103.016c	sāmnaivāvartane pūrvaṃ prayatethās tatho yudhi<BR>
12,103.017a	jaghanya eṣa vijayo yad yuddhaṃ nāma bhārata<BR>
12,103.017c	yādṛcchiko yudhi jayo daivo veti vicāraṇam<BR>
12,103.018a	apām iva mahāvegas trastā mṛgagaṇā iva<BR>
12,103.018c	durnivāryatamā caiva prabhagnā mahatī camūḥ<BR>
12,103.019a	bhagnā ity eva bhajyante vidvāṃso 'pi nakāraṇam<BR>
12,103.019c	udārasārā mahatī rurusaṃghopamā camūḥ<BR>
12,103.020a	parasparajñāḥ saṃhṛṣṭās tyaktaprāṇāḥ suniścitāḥ<BR>
12,103.020c	api pañcāśatiḥ śūrā mṛdnanti paravāhinīm<BR>
12,103.021a	atha vā pañca ṣaṭ sapta sahitāḥ kṛtaniścayāḥ<BR>
12,103.021c	kulīnāḥ pūjitāḥ samyag vijayantīha śātravān<BR>
12,103.022a	saṃnipāto na gantavyaḥ śakye sati kathaṃ cana<BR>
12,103.022c	sāntvabhedapradānānāṃ yuddham uttaram ucyate<BR>
12,103.023a	saṃsarpaṇād dhi senāyā bhayaṃ bhīrūn prabādhate<BR>
12,103.023c	vajrād iva prajvalitād iyaṃ kva nu patiṣyati<BR>
12,103.024a	abhiprayātāṃ samitiṃ jñātvā ye pratiyānty atha<BR>
12,103.024c	teṣāṃ spandanti gātrāṇi yodhānāṃ viṣayasya ca<BR>
12,103.025a	viṣayo vyathate rājan sarvaḥ sasthāṇujaṅgamaḥ<BR>
12,103.025c	śastrapratāpataptānāṃ majjā sīdati dehinām<BR>
12,103.026a	teṣāṃ sāntvaṃ krūramiśraṃ praṇetavyaṃ punaḥ punaḥ<BR>
12,103.026c	saṃpīḍyamānā hi pare yogam āyānti sarvaśaḥ<BR>
12,103.027a	antarāṇāṃ ca bhedārthaṃ cārān abhyavacārayet<BR>
12,103.027c	yaś ca tasmāt paro rājā tena saṃdhiḥ praśasyate<BR>
12,103.028a	na hi tasyānyathā pīḍā śakyā kartuṃ tathāvidhā<BR>
12,103.028c	yathā sārdham amitreṇa sarvataḥ pratibādhanam<BR>
12,103.029a	kṣamā vai sādhumāyā hi na hi sādhv akṣamā sadā<BR>
12,103.029c	kṣamāyāś cākṣamāyāś ca viddhi pārtha prayojanam<BR>
12,103.030a	vijitya kṣamamāṇasya yaśo rājño 'bhivardhate<BR>
12,103.030c	mahāparādhā hy apy asmin viśvasanti hi śatravaḥ<BR>
12,103.031a	manyate karśayitvā tu kṣamā sādhv iti śambaraḥ<BR>
12,103.031c	asaṃtaptaṃ tu yad dāru pratyeti prakṛtiṃ punaḥ<BR>
12,103.032a	naitat praśaṃsanty ācāryā na ca sādhu nidarśanam<BR>
12,103.032c	akleśenāvināśena niyantavyāḥ svaputravat<BR>
12,103.033a	dveṣyo bhavati bhūtānām ugro rājā yudhiṣṭhira<BR>
12,103.033c	mṛdum apy avamanyante tasmād ubhayabhāg bhavet<BR>
12,103.034a	prahariṣyan priyaṃ brūyāt praharann api bhārata<BR>
12,103.034c	prahṛtya ca kṛpāyeta śocann iva rudann iva<BR>
12,103.035a	na me priyaṃ yat sa hataḥ saṃprāhaivaṃ puro vacaḥ<BR>
12,103.035c	na cakartha ca me vākyam ucyamānaḥ punaḥ punaḥ<BR>
12,103.036a	aho jīvitam ākāṅkṣe nedṛśo vadham arhati<BR>
12,103.036c	sudurlabhāḥ supuruṣāḥ saṃgrāmeṣv apalāyinaḥ<BR>
12,103.037a	kṛtaṃ mamāpriyaṃ tena yenāyaṃ nihato mṛdhe<BR>
12,103.037c	iti vācā vadan hantṝn pūjayeta rahogataḥ<BR>
12,103.038a	hantṝṇāṃ cāhatānāṃ ca yat kuryur aparādhinaḥ<BR>
12,103.038c	krośed bāhuṃ pragṛhyāpi cikīrṣañ janasaṃgraham<BR>
12,103.039a	evaṃ sarvāsv avasthāsu sāntvapūrvaṃ samācaran<BR>
12,103.039c	priyo bhavati bhūtānāṃ dharmajño vītabhīr nṛpaḥ<BR>
12,103.040a	viśvāsaṃ cātra gacchanti sarvabhūtāni bhārata<BR>
12,103.040c	viśvastaḥ śakyate bhoktuṃ yathākāmam upasthitaḥ<BR>
12,103.041a	tasmād viśvāsayed rājā sarvabhūtāny amāyayā<BR>
12,103.041c	sarvataḥ parirakṣec ca yo mahīṃ bhoktum icchati<BR>
12,104.001	yudhiṣṭhira uvāca<BR>
12,104.001a	kathaṃ mṛdau kathaṃ tīkṣṇe mahāpakṣe ca pārthiva<BR>
12,104.001c	arau varteta nṛpatis tan me brūhi pitāmaha<BR>
12,104.002	bhīṣma uvāca<BR>
12,104.002a	atrāpy udāharantīmam itihāsaṃ purātanam<BR>
12,104.002c	bṛhaspateś ca saṃvādam indrasya ca yudhiṣṭhira<BR>
12,104.003a	bṛhaspatiṃ devapatir abhivādya kṛtāñjaliḥ<BR>
12,104.003c	upasaṃgamya papraccha vāsavaḥ paravīrahā<BR>
12,104.004a	ahiteṣu kathaṃ brahman vartayeyam atandritaḥ<BR>
12,104.004c	asamucchidya caivenān niyaccheyam upāyataḥ<BR>
12,104.005a	senayor vyatiṣaṅgeṇa jayaḥ sādhāraṇo bhavet<BR>
12,104.005c	kiṃ kurvāṇaṃ na māṃ jahyāj jvalitā śrīḥ pratāpinī<BR>
12,104.006a	tato dharmārthakāmānāṃ kuśalaḥ pratibhānavān<BR>
12,104.006c	rājadharmavidhānajñaḥ pratyuvāca puraṃdaram<BR>
12,104.007a	na jātu kalahenecchen niyantum apakāriṇaḥ<BR>
12,104.007c	bālasaṃsevitaṃ hy etad yad amarṣo yad akṣamā<BR>
12,104.007e	na śatrur vivṛtaḥ kāryo vadham asyābhikāṅkṣatā<BR>
12,104.008a	krodhaṃ balam amarṣaṃ ca niyamyātmajam ātmani<BR>
12,104.008c	amitram upaseveta viśvastavad aviśvasan<BR>
12,104.009a	priyam eva vaden nityaṃ nāpriyaṃ kiṃ cid ācaret<BR>
12,104.009c	viramec chuṣkavairebhyaḥ kaṇṭhāyāsaṃ ca varjayet<BR>
12,104.010a	yathā vaitaṃsiko yukto dvijānāṃ sadṛśasvanaḥ<BR>
12,104.010c	tān dvijān kurute vaśyāṃs tathā yukto mahīpatiḥ<BR>
12,104.010e	vaśaṃ copanayec chatrūn nihanyāc ca puraṃdara<BR>
12,104.011a	na nityaṃ paribhūyārīn sukhaṃ svapiti vāsava<BR>
12,104.011c	jāgarty eva ca duṣṭātmā saṃkare 'gnir ivotthitaḥ<BR>
12,104.012a	na saṃnipātaḥ kartavyaḥ sāmānye vijaye sati<BR>
12,104.012c	viśvāsyaivopasaṃnyāsyo vaśe kṛtvā ripuḥ prabho<BR>
12,104.012d*0241_01	vaśe kuryān na śamayet tīkṣṇān karkaśapīḍanaiḥ<BR>
12,104.012d*0241_02	sa yathā neṣyate rājñas tīkṣṇopakaraṇakṣayaḥ<BR>
12,104.012d*0241_03	hetāv īrṣuḥ phalenerṣuḥ syāc chakra vyavasāyavit<BR>
12,104.012d*0241_04	doṣeṇa guṇarūpeṇa dviṣato yo jayet sadā<BR>
12,104.013a	saṃpradhārya sahāmātyair mantravidbhir mahātmabhiḥ<BR>
12,104.013c	upekṣamāṇo 'vajñāte hṛdayenāparājitaḥ<BR>
12,104.014a	athāsya praharet kāle kiṃ cid vicalite pade<BR>
12,104.014c	daṇḍaṃ ca dūṣayed asya puruṣair āptakāribhiḥ<BR>
12,104.015a	ādimadhyāvasānajñaḥ pracchannaṃ ca vicārayet<BR>
12,104.015c	balāni dūṣayed asya jānaṃś caiva pramāṇataḥ<BR>
12,104.016a	bhedenopapradānena saṃsṛjann auṣadhais tathā<BR>
12,104.016c	na tv eva celasaṃsargaṃ racayed aribhiḥ saha<BR>
12,104.017a	dīrghakālam api kṣāntvā vihanyād eva śātravān<BR>
12,104.017c	kālākāṅkṣī yāmayec ca yathā visrambham āpnuyuḥ<BR>
12,104.017c*0242_01	**** **** upāsīta śacīpate<BR>
12,104.017c*0242_02	tathā priyaṃ ca vaktavyaṃ<BR>
12,104.018a	na sadyo 'rīn vinirhanyād dṛṣṭasya vijayo 'jvaraḥ<BR>
12,104.018c	na yaḥ śalyaṃ ghaṭṭayati navaṃ ca kurute vraṇam<BR>
12,104.019a	prāpte ca praharet kāle na sa saṃvartate punaḥ<BR>
12,104.019c	hantukāmasya devendra puruṣasya ripuṃ prati<BR>
12,104.020a	yaḥ kālo hi vyatikrāmet puruṣaṃ kālakāṅkṣiṇam<BR>
12,104.020c	durlabhaḥ sa punaḥ kālaḥ kāladharmacikīrṣuṇā<BR>
12,104.021a	aurjasthyaṃ vijayed evaṃ saṃgṛhṇan sādhusaṃmatān<BR>
12,104.021c	kālena sādhayen nityaṃ nāprāpte 'bhinipīḍayet<BR>
12,104.022a	vihāya kāmaṃ krodhaṃ ca tathāhaṃkāram eva ca<BR>
12,104.022c	yukto vivaram anvicched ahitānāṃ puraṃdara<BR>
12,104.023a	mārdavaṃ daṇḍa ālasyaṃ pramādaś ca surottama<BR>
12,104.023c	māyāś ca vividhāḥ śakra sādhayanty avicakṣaṇam<BR>
12,104.024a	nihatyaitāni catvāri māyāṃ pratividhāya ca<BR>
12,104.024c	tataḥ śaknoti śatrūṇāṃ prahartum avicārayan<BR>
12,104.025a	yadaivaikena śakyeta guhyaṃ kartuṃ tadācaret<BR>
12,104.025c	yacchanti sacivā guhyaṃ mitho vidrāvayanty api<BR>
12,104.026a	aśakyam iti kṛtvā vā tato 'nyaiḥ saṃvidaṃ caret<BR>
12,104.026c	brahmadaṇḍam adṛṣṭeṣu dṛṣṭeṣu caturaṅgiṇīm<BR>
12,104.027a	bhedaṃ ca prathamaṃ yuñjyāt tūṣṇīṃdaṇḍaṃ tathaiva ca<BR>
12,104.027c	kāle prayojayed rājā tasmiṃs tasmiṃs tadā tadā<BR>
12,104.028a	praṇipātaṃ ca gaccheta kāle śatror balīyasaḥ<BR>
12,104.028c	yukto 'sya vadham anvicched apramattaḥ pramādyataḥ<BR>
12,104.029a	praṇipātena dānena vācā madhurayā bruvan<BR>
12,104.029c	amitram upaseveta na tu jātu viśaṅkayet<BR>
12,104.030a	sthānāni śaṅkitānāṃ ca nityam eva vivarjayet<BR>
12,104.030c	na ca teṣv āśvased drugdhvā jāgratīha nirākṛtāḥ<BR>
12,104.031a	na hy ato duṣkaraṃ karma kiṃ cid asti surottama<BR>
12,104.031c	yathā vividhavṛttānām aiśvaryam amarādhipa<BR>
12,104.032a	tathā vividhaśīlānām api saṃbhava ucyate<BR>
12,104.032c	yateta yogam āsthāya mitrāmitrān avārayan<BR>
12,104.033a	mṛdum apy avamanyante tīkṣṇād udvijate janaḥ<BR>
12,104.033c	mātīkṣṇo māmṛdur bhūs tvaṃ tīkṣṇo bhava mṛdur bhava<BR>
12,104.034a	yathā vapre vegavati sarvataḥsaṃplutodake<BR>
12,104.034c	nityaṃ vivaraṇād bādhas tathā rājyaṃ pramādyataḥ<BR>
12,104.035a	na banūn abhiyuñjīta yaugapadyena śātravān<BR>
12,104.035c	sāmnā dānena bhedena daṇḍena ca puraṃdara<BR>
12,104.036a	ekaikam eṣāṃ niṣpiṃṣañ śiṣṭeṣu nipuṇaṃ caret<BR>
12,104.036c	na ca śakto 'pi medhāvī sarvān evārabhen nṛpaḥ<BR>
12,104.037a	yadā syān mahatī senā hayanāgarathākulā<BR>
12,104.037c	padātiyantrabahulā svanuraktā ṣaḍaṅginī<BR>
12,104.038a	yadā bahuvidhāṃ vṛddhiṃ manyate pratilomataḥ<BR>
12,104.038c	tadā vivṛtya prahared dasyūnām avicārayan<BR>
12,104.039a	na sāma daṇḍopaniṣat praśasyate; na mārdavaṃ śatruṣu yātrikaṃ sadā<BR>
12,104.039c	na sasyaghāto na ca saṃkarakriyā; na cāpi bhūyaḥ prakṛter vicāraṇā<BR>
12,104.040a	māyāvibhedānupasarjanāni; pāpaṃ tathaiva spaśasaṃprayogāt<BR>
12,104.040c	āptair manuṣyair upacārayeta; pureṣu rāṣṭreṣu ca saṃprayuktaḥ<BR>
12,104.041a	purāṇi caiṣām anusṛtya bhūmipāḥ; pureṣu bhogān nikhilān ihājayan<BR>
12,104.041c	pureṣu nītiṃ vihitāṃ yathāvidhi; prayojayanto balavṛtrasūdana<BR>
12,104.042a	pradāya gūḍhāni vasūni nāma; pracchidya bhogān avadhāya ca svān<BR>
12,104.042c	duṣṭāḥ svadoṣair iti kīrtayitvā; pureṣu rāṣṭreṣu ca yojayanti<BR>
12,104.043a	tathaiva cānyai ratiśāstravedibhiḥ; svalaṃkṛtaiḥ śāstravidhānadṛṣṭibhiḥ<BR>
12,104.043c	suśikṣitair bhāṣyakathāviśāradaiḥ; pareṣu kṛtyān upadhārayasva<BR>
12,104.044	indra uvāca<BR>
12,104.044a	kāni liṅgāni duṣṭasya bhavanti dvijasattama<BR>
12,104.044c	kathaṃ duṣṭaṃ vijānīyād etat pṛṣṭo bravīhi me<BR>
12,104.045	bṛhaspatir uvāca<BR>
12,104.045a	parokṣam aguṇān āha sadguṇān abhyasūyati<BR>
12,104.045c	parair vā kīrtyamāneṣu tūṣṇīm āste parāṅmukhaḥ<BR>
12,104.046a	tūṣṇīṃbhāve 'pi hi jñānaṃ na ced bhavati kāraṇam<BR>
12,104.046c	viśvāsam oṣṭhasaṃdaṃśaṃ śirasaś ca prakampanam<BR>
12,104.047a	karoty abhīkṣṇaṃ saṃsṛṣṭam asaṃsṛṣṭaś ca bhāṣate<BR>
12,104.047c	adṛṣṭito vikurute dṛṣṭvā vā nābhibhāṣate<BR>
12,104.048a	pṛthag etya samaśnāti nedam adya yathāvidhi<BR>
12,104.048c	āsane śayane yāne bhāvā lakṣyā viśeṣataḥ<BR>
12,104.049a	ārtir ārte priye prītir etāvan mitralakṣaṇam<BR>
12,104.049c	viparītaṃ tu boddhavyam arilakṣaṇam eva tat<BR>
12,104.050a	etāny evaṃ yathoktāni budhyethās tridaśādhipa<BR>
12,104.050c	puruṣāṇāṃ praduṣṭānāṃ svabhāvo balavattaraḥ<BR>
12,104.051a	iti duṣṭasya vijñānam uktaṃ te surasattama<BR>
12,104.051c	niśāmya śāstratattvārthaṃ yathāvad amareśvara<BR>
12,104.052	bhīṣma uvāca<BR>
12,104.052a	sa tad vacaḥ śatrunibarhaṇe ratas; tathā cakārāvitathaṃ bṛhaspateḥ<BR>
12,104.052c	cacāra kāle vijayāya cārihā; vaśaṃ ca śatrūn anayat puraṃdaraḥ<BR>
12,105.001	yudhiṣṭhira uvāca<BR>
12,105.001a	dhārmiko 'rthān asaṃprāpya rājāmātyaiḥ prabādhitaḥ<BR>
12,105.001c	cyutaḥ kośāc ca daṇḍāc ca sukham icchan kathaṃ caret<BR>
12,105.002	bhīṣma uvāca<BR>
12,105.002a	atrāyaṃ kṣemadarśīyam itihāso 'nugīyate<BR>
12,105.002c	tat te 'haṃ saṃpravakṣyāmi tan nibodha yudhiṣṭhira<BR>
12,105.003a	kṣemadarśaṃ nṛpasutaṃ yatra kṣīṇabalaṃ purā<BR>
12,105.003c	muniḥ kālakavṛkṣīya ājagāmeti naḥ śrutam<BR>
12,105.003e	taṃ papracchopasaṃgṛhya kṛcchrām āpadam āsthitaḥ<BR>
12,105.004a	artheṣu bhāgī puruṣa īhamānaḥ punaḥ punaḥ<BR>
12,105.004c	alabdhvā madvidho rājyaṃ brahman kiṃ kartum arhati<BR>
12,105.005a	anyatra maraṇāt steyād anyatra parasaṃśrayāt<BR>
12,105.005c	kṣudrād anyatra cācārāt tan mamācakṣva sattama<BR>
12,105.006a	vyādhinā cābhipannasya mānasenetareṇa vā<BR>
12,105.006c	bahuśrutaḥ kṛtaprajñas tvadvidhaḥ śaraṇaṃ bhavet<BR>
12,105.007a	nirvidya hi naraḥ kāmān niyamya sukham edhate<BR>
12,105.007c	tyaktvā prītiṃ ca śokaṃ ca labdhvāprītimayaṃ vasu<BR>
12,105.008a	sukham arthāśrayaṃ yeṣām anuśocāmi tān aham<BR>
12,105.008c	mama hy arthāḥ subahavo naṣṭāḥ svapna ivāgatāḥ<BR>
12,105.009a	duṣkaraṃ bata kurvanti mahato 'rthāṃs tyajanti ye<BR>
12,105.009c	vayaṃ tv enān parityaktum asato 'pi na śaknumaḥ<BR>
12,105.010a	imām avasthāṃ saṃprāptaṃ dīnam ārtaṃ śriyaś cyutam<BR>
12,105.010c	yad anyat sukham astīha tad brahmann anuśādhi mām<BR>
12,105.011a	kausalyenaivam uktas tu rājaputreṇa dhīmatā<BR>
12,105.011c	muniḥ kālakavṛkṣīyaḥ pratyuvāca mahādyutiḥ<BR>
12,105.012a	purastād eva te buddhir iyaṃ kāryā vijānataḥ<BR>
12,105.012c	anityaṃ sarvam evedam ahaṃ ca mama cāsti yat<BR>
12,105.013a	yat kiṃ cin manyase 'stīti sarvaṃ nāstīti viddhi tat<BR>
12,105.013c	evaṃ na vyathate prājñaḥ kṛcchrām apy āpadaṃ gataḥ<BR>
12,105.014a	yad dhi bhūtaṃ bhaviṣyac ca dhruvaṃ tan na bhaviṣyati<BR>
12,105.014c	evaṃ viditavedyas tvam adharmebhyaḥ pramokṣyase<BR>
12,105.015a	yac ca pūrve samāhāre yac ca pūrvatare pare<BR>
12,105.015c	sarvaṃ tan nāsti tac caiva taj jñātvā ko 'nusaṃjvaret<BR>
12,105.016a	bhūtvā ca na bhavaty etad abhūtvā ca bhavaty api<BR>
12,105.016c	śoke na hy asti sāmarthyaṃ śokaṃ kuryāt kathaṃ naraḥ<BR>
12,105.017a	kva nu te 'dya pitā rājan kva nu te 'dya pitāmahaḥ<BR>
12,105.017c	na tvaṃ paśyasi tān adya na tvā paśyanti te 'pi ca<BR>
12,105.018a	ātmano 'dhruvatāṃ paśyaṃs tāṃs tvaṃ kim anuśocasi<BR>
12,105.018c	buddhyā caivānubudhyasva dhruvaṃ hi na bhaviṣyasi<BR>
12,105.019a	ahaṃ ca tvaṃ ca nṛpate śatravaḥ suhṛdaś ca te<BR>
12,105.019c	avaśyaṃ na bhaviṣyāmaḥ sarvaṃ ca na bhaviṣyati<BR>
12,105.020a	ye tu viṃśativarṣā vai triṃśadvarṣāś ca mānavāḥ<BR>
12,105.020c	arvāg eva hi te sarve mariṣyanti śaracchatāt<BR>
12,105.021a	api cen mahato vittād vipramucyeta pūruṣaḥ<BR>
12,105.021c	naitan mameti tan matvā kurvīta priyam ātmanaḥ<BR>
12,105.022a	anāgataṃ yan na mameti vidyād; atikrāntaṃ yan na mameti vidyāt<BR>
12,105.022c	diṣṭaṃ balīya iti manyamānās; te paṇḍitās tat satāṃ sthānam āhuḥ<BR>
12,105.023a	anāḍhyāś cāpi jīvanti rājyaṃ cāpy anuśāsate<BR>
12,105.023c	buddhipauruṣasaṃpannās tvayā tulyādhikā janāḥ<BR>
12,105.024a	na ca tvam iva śocanti tasmāt tvam api mā śucaḥ<BR>
12,105.024c	kiṃ nu tvaṃ tair na vai śreyāṃs tulyo vā buddhipauruṣaiḥ<BR>
12,105.025	rājaputra uvāca<BR>
12,105.025a	yādṛcchikaṃ mamāsīt tad rājyam ity eva cintaye<BR>
12,105.025c	hriyate sarvam evedaṃ kālena mahatā dvija<BR>
12,105.026a	tasyaivaṃ hriyamāṇasya srotaseva tapodhana<BR>
12,105.026c	phalam etat prapaśyāmi yathālabdhena vartaye<BR>
12,105.027	munir uvāca<BR>
12,105.027a	anāgatam atītaṃ ca yathā tathyaviniścayāt<BR>
12,105.027c	nānuśocasi kausalya sarvārtheṣu tathā bhava<BR>
12,105.028a	avāpyān kāmayasvārthān nānavāpyān kadā cana<BR>
12,105.028c	pratyutpannān anubhavan mā śucas tvam anāgatān<BR>
12,105.029a	yathā labdhopapannārthas tathā kausalya raṃsyase<BR>
12,105.029c	kaccic chuddhasvabhāvena śriyā hīno na śocasi<BR>
12,105.030a	purastād bhūtapūrvatvād dhīnabhāgyo hi durmatiḥ<BR>
12,105.030c	dhātāraṃ garhate nityaṃ labdhārthāṃś ca na mṛṣyate<BR>
12,105.031a	anarhān api caivānyān manyate śrīmato janān<BR>
12,105.031c	etasmāt kāraṇād etad duḥkhaṃ bhūyo 'nuvartate<BR>
12,105.032a	īrṣyāticchedasaṃpannā rājan puruṣamāninaḥ<BR>
12,105.032c	kaccit tvaṃ na tathā prājña matsarī kosalādhipa<BR>
12,105.033a	sahasva śriyam anyeṣāṃ yady api tvayi nāsti sā<BR>
12,105.033c	anyatrāpi satīṃ lakṣmīṃ kuśalā bhuñjate janāḥ<BR>
12,105.033e	abhiviṣyandate śrīr hi saty api dviṣato janāt<BR>
12,105.034a	śriyaṃ ca putrapautraṃ ca manuṣyā dharmacāriṇaḥ<BR>
12,105.034c	tyāgadharmavido vīrāḥ svayam eva tyajanty uta<BR>
12,105.034d*0243_01	tyaktaṃ svāyaṃbhuve vaṃśe śubhena bharatena ca<BR>
12,105.034d*0243_02	nānāratnasamākīrṇaṃ rājyaṃ sphītam iti śrutiḥ<BR>
12,105.034d*0243_03	tathānyair bhūmipālaiś ca tyaktaṃ rājyaṃ mahodayam<BR>
12,105.034d*0243_04	tyaktvā rājyāni te sarve vane vanyaphalāśinaḥ<BR>
12,105.034d*0243_05	gatāś ca tapasaḥ pāraṃ duḥkhasyāntaṃ ca bhūmipāḥ<BR>
12,105.035a	bahu saṃkasukaṃ dṛṣṭvā vivitsāsādhanena ca<BR>
12,105.035c	tathānye saṃtyajanty enaṃ matvā paramadurlabham<BR>
12,105.036a	tvaṃ punaḥ prājñarūpaḥ san kṛpaṇaṃ paritapyase<BR>
12,105.036c	akāmyān kāmayāno 'rthān parācīnān upadrutān<BR>
12,105.037a	tāṃ buddhim upajijñāsus tvam evainān parityaja<BR>
12,105.037c	anarthāṃś cārtharūpeṇa arthāṃś cānartharūpataḥ<BR>
12,105.038a	arthāyaiva hi keṣāṃ cid dhananāśo bhavaty uta<BR>
12,105.038c	anantyaṃ taṃ sukhaṃ matvā śriyam anyaḥ parīkṣate<BR>
12,105.039a	ramamāṇaḥ śriyā kaś cin nānyac chreyo 'bhimanyate<BR>
12,105.039c	tathā tasyehamānasya samārambho vinaśyati<BR>
12,105.040a	kṛcchrāl labdham abhipretaṃ yadā kausalya naśyati<BR>
12,105.040c	tadā nirvidyate so 'rthāt paribhagnakramo naraḥ<BR>
12,105.040d*0244_01	anityāṃ tāṃ śriyaṃ matvā śriyaṃ vā kaḥ parīpsati<BR>
12,105.041a	dharmam eke 'bhipadyante kalyāṇābhijanā narāḥ<BR>
12,105.041c	paratra sukham icchanto nirvidyeyuś ca laukikāt<BR>
12,105.042a	jīvitaṃ saṃtyajanty eke dhanalobhaparā narāḥ<BR>
12,105.042c	na jīvitārthaṃ manyante puruṣā hi dhanād ṛte<BR>
12,105.043a	paśya teṣāṃ kṛpaṇatāṃ paśya teṣām abuddhitām<BR>
12,105.043c	adhruve jīvite mohād arthatṛṣṇām upāśritāḥ<BR>
12,105.044a	saṃcaye ca vināśānte maraṇānte ca jīvite<BR>
12,105.044c	saṃyoge viprayogānte ko nu vipraṇayen manaḥ<BR>
12,105.045a	dhanaṃ vā puruṣaṃ rājan puruṣo vā punar dhanam<BR>
12,105.045c	avaśyaṃ prajahāty etat tad vidvān ko 'nusaṃjvaret<BR>
12,105.045d*0245_01	anyatropanatā hy āpat puruṣaṃ toṣayaty uta<BR>
12,105.045d*0245_02	tena śāntiṃ na labhate nāham eveti kāraṇāt<BR>
12,105.046a	anyeṣām api naśyanti suhṛdaś ca dhanāni ca<BR>
12,105.046c	paśya buddhyā manuṣyāṇāṃ rājann āpadam ātmanaḥ<BR>
12,105.046e	niyaccha yaccha saṃyaccha indriyāṇi mano giram<BR>
12,105.047a	pratiṣiddhān avāpyeṣu durlabheṣv ahiteṣu ca<BR>
12,105.047c	pratikṛṣṭeṣu bhāveṣu vyatikṛṣṭeṣv asaṃbhave<BR>
12,105.047e	prajñānatṛpto vikrāntas tvadvidho nānuśocati<BR>
12,105.048a	alpam icchann acapalo mṛdur dāntaḥ susaṃśitaḥ<BR>
12,105.048c	brahmacaryopapannaś ca tvadvidho naiva muhyati<BR>
12,105.049a	na tv eva jālmīṃ kāpālīṃ vṛttim eṣitum arhasi<BR>
12,105.049c	nṛśaṃsavṛttiṃ pāpiṣṭhāṃ duḥkhāṃ kāpuruṣocitām<BR>
12,105.050a	api mūlaphalājīvo ramasvaiko mahāvane<BR>
12,105.050c	vāgyataḥ saṃgṛhītātmā sarvabhūtadayānvitaḥ<BR>
12,105.051a	sadṛśaṃ paṇḍitasyaitad īṣādantena dantinā<BR>
12,105.051c	yad eko ramate 'raṇye yac cāpy alpena tuṣyati<BR>
12,105.052a	mahāhradaḥ saṃkṣubhita ātmanaiva prasīdati<BR>
12,105.052b*0246_01	itthaṃ naro 'py ātmanaiva kṛtaprajñaḥ prasīdati<BR>
12,105.052c	etad evaṃgatasyāhaṃ sukhaṃ paśyāmi kevalam<BR>
12,105.053a	asaṃbhave śriyo rājan hīnasya sacivādibhiḥ<BR>
12,105.053c	daive pratiniviṣṭe ca kiṃ śreyo manyate bhavān<BR>
12,106.001	munir uvāca<BR>
12,106.001a	atha cet pauruṣaṃ kiṃ cit kṣatriyātmani paśyasi<BR>
12,106.001c	bravīmi hanta te nītiṃ rājyasya pratipattaye<BR>
12,106.002a	tāṃ cec chakṣyasy anuṣṭhātuṃ karma caiva kariṣyasi<BR>
12,106.002c	śṛṇu sarvam aśeṣeṇa yat tvāṃ vakṣyāmi tattvataḥ<BR>
12,106.003a	ācariṣyasi cet karma mahato 'rthān avāpsyasi<BR>
12,106.003c	rājyaṃ rājyasya mantraṃ vā mahatīṃ vā punaḥ śriyam<BR>
12,106.003e	yady etad rocate rājan punar brūhi bravīmi te<BR>
12,106.004	rājaputra uvāca<BR>
12,106.004a	bravītu bhagavān nītim upapanno 'smy ahaṃ prabho<BR>
12,106.004c	amogham idam adyāstu tvayā saha samāgatam<BR>
12,106.005	munir uvāca<BR>
12,106.005a	hitvā stambhaṃ ca mānaṃ ca krodhaharṣau bhayaṃ tathā<BR>
12,106.005c	praty amitraṃ niṣevasva praṇipatya kṛtāñjaliḥ<BR>
12,106.006a	tam uttamena śaucena karmaṇā cābhirādhaya<BR>
12,106.006c	dātum arhati te vṛttiṃ vaidehaḥ satyasaṃgaraḥ<BR>
12,106.007a	pramāṇaṃ sarvabhūteṣu pragrahaṃ ca gamiṣyasi<BR>
12,106.007c	tataḥ sahāyān sotsāhāṃl lapsyase 'vyasanāñ śucīn<BR>
12,106.008a	vartamānaḥ svaśāstre vai saṃyatātmā jitendriyaḥ<BR>
12,106.008c	abhyuddharati cātmānaṃ prasādayati ca prajāḥ<BR>
12,106.009a	tenaiva tvaṃ dhṛtimatā śrīmatā cābhisatkṛtaḥ<BR>
12,106.009c	pramāṇaṃ sarvabhūteṣu gatvā pragrahaṇaṃ mahat<BR>
12,106.010a	tataḥ suhṛdbalaṃ labdhvā mantrayitvā sumantritam<BR>
12,106.010c	antarair bhedayitvārīn bilvaṃ bilvena śātaya<BR>
12,106.010e	parair vā saṃvidaṃ kṛtvā balam apy asya ghātaya<BR>
12,106.011a	alabhyā ye śubhā bhāvāḥ striyaś cācchādanāni ca<BR>
12,106.011c	śayyāsanāni yānāni mahārhāṇi gṛhāṇi ca<BR>
12,106.012a	pakṣiṇo mṛgajātāni rasā gandhāḥ phalāni ca<BR>
12,106.012c	teṣv eva sajjayethās tvaṃ yathā naśyet svayaṃ paraḥ<BR>
12,106.013a	yady eva pratiṣeddhavyo yady upekṣaṇam arhati<BR>
12,106.013b*0247_01	sadaiva rājaśārdūla viduṣā hitam icchatā<BR>
12,106.013c	na jātu vivṛtaḥ kāryaḥ śatrur vinayam icchatā<BR>
12,106.014a	vasasva paramāmitraviṣaye prājñasaṃmate<BR>
12,106.014c	bhajasva śvetakākīyair mitrādhamam anarthakaiḥ<BR>
12,106.015a	ārambhāṃś cāsya mahato duṣkarāṃs tvaṃ prayojaya<BR>
12,106.015c	nadībandhavirodhāṃś ca balavadbhir virudhyatām<BR>
12,106.016a	udyānāni mahārhāṇi śayanāny āsanāni ca<BR>
12,106.016c	pratibhogasukhenaiva kośam asya virecaya<BR>
12,106.017a	yajñadānapraśaṃsāsmai brāhmaṇeṣv anuvarṇyatām<BR>
12,106.017c	te tvatpriyaṃ kariṣyanti taṃ ceṣyanti vṛkā iva<BR>
12,106.018a	asaṃśayaṃ puṇyaśīlaḥ prāpnoti paramāṃ gatim<BR>
12,106.018c	triviṣṭape puṇyatamaṃ sthānaṃ prāpnoti pārthivaḥ<BR>
12,106.018e	kośakṣaye tv amitrāṇāṃ vaśaṃ kausalya gacchati<BR>
12,106.019a	ubhayatra prasaktasya dharme cādharma eva ca<BR>
12,106.019c	balārthamūlaṃ vyucchidyet tena nandanti śatravaḥ<BR>
12,106.020a	nindyāsya mānuṣaṃ karma daivam asyopavarṇaya<BR>
12,106.020c	asaṃśayaṃ daivaparaḥ kṣipram eva vinaśyati<BR>
12,106.021a	yājayainaṃ viśvajitā sarvasvena viyujyatām<BR>
12,106.021c	tato gacchatv asiddhārthaḥ pīḍyamāno mahājanam<BR>
12,106.022a	tyāgadharmavidaṃ muṇḍaṃ kaṃ cid asyopavarṇaya<BR>
12,106.022c	api tyāgaṃ bubhūṣeta kaccid gacched anāmayam<BR>
12,106.023a	siddhenauṣadhayogena sarvaśatruvināśinā<BR>
12,106.023c	nāgān aśvān manuṣyāṃś ca kṛtakair upaghātaya<BR>
12,106.024a	ete cānye ca bahavo dambhayogāḥ suniścitāḥ<BR>
12,106.024c	śakyā viṣahatā kartuṃ naklībena nṛpātmaja<BR>
12,107.001	rājaputra uvāca<BR>
12,107.001a	na nikṛtyā na dambhena brahmann icchāmi jīvitum<BR>
12,107.001c	nādharmayuktān iccheyam arthān sumahato 'py aham<BR>
12,107.002a	purastād eva bhagavan mayaitad apavarjitam<BR>
12,107.002c	yena māṃ nābhiśaṅketa yad vā kṛtsnaṃ hitaṃ bhavet<BR>
12,107.003a	ānṛśaṃsyena dharmeṇa loke hy asmiñ jijīviṣuḥ<BR>
12,107.003c	nāham etad alaṃ kartuṃ naitan mayy upapadyate<BR>
12,107.004	munir uvāca<BR>
12,107.004a	upapannas tvam etena yathā kṣatriya bhāṣase<BR>
12,107.004c	prakṛtyā hy upapanno 'si buddhyā cādbhutadarśana<BR>
12,107.005a	ubhayor eva vām arthe yatiṣye tava tasya ca<BR>
12,107.005c	saṃśleṣaṃ vā kariṣyāmi śāśvataṃ hy anapāyinam<BR>
12,107.006a	tvādṛśaṃ hi kule jātam anṛśaṃsaṃ bahuśrutam<BR>
12,107.006c	amātyaṃ ko na kurvīta rājyapraṇayakovidam<BR>
12,107.007a	yas tvaṃ pravrajito rājyād vyasanaṃ cottamaṃ gataḥ<BR>
12,107.007c	ānṛśaṃsyena vṛttena kṣatriyecchasi jīvitum<BR>
12,107.008a	āgantā madgṛhaṃ tāta vaidehaḥ satyasaṃgaraḥ<BR>
12,107.008c	yathāhaṃ taṃ niyokṣyāmi tat kariṣyaty asaṃśayam<BR>
12,107.009	bhīṣma uvāca<BR>
12,107.009a	tata āhūya vaidehaṃ munir vacanam abravīt<BR>
12,107.009c	ayaṃ rājakule jāto viditābhyantaro mama<BR>
12,107.010a	ādarśa iva śuddhātmā śāradaś candramā iva<BR>
12,107.010c	nāsmin paśyāmi vṛjinaṃ sarvato me parīkṣitaḥ<BR>
12,107.011a	tena te saṃdhir evāstu viśvasāsmin yathā mayi<BR>
12,107.011c	na rājyam anamātyena śakyaṃ śāstum amitrahan<BR>
12,107.012a	amātyaḥ śūra eva syād buddhisaṃpanna eva ca<BR>
12,107.012c	tābhyāṃ caiva bhayaṃ rājñaḥ paśya rājyasya yojanam<BR>
12,107.012e	dharmātmanāṃ kva cil loke nānyāsti gatir īdṛśī<BR>
12,107.013a	kṛtātmā rājaputro 'yaṃ satāṃ mārgam anuṣṭhitaḥ<BR>
12,107.013c	susaṃgṛhītas tv evaiṣa tvayā dharmapurogamaḥ<BR>
12,107.013e	saṃsevyamānaḥ śatrūṃs te gṛhṇīyān mahato gaṇān<BR>
12,107.014a	yady ayaṃ pratiyudhyet tvāṃ svakarma kṣatriyasya tat<BR>
12,107.014c	jigīṣamāṇas tvāṃ yuddhe pitṛpaitāmahe pade<BR>
12,107.015a	tvaṃ cāpi pratiyudhyethā vijigīṣuvrate sthitaḥ<BR>
12,107.015c	ayuddhvaiva niyogān me vaśe vaideha te sthitaḥ<BR>
12,107.016a	sa tvaṃ dharmam avekṣasva tyaktvādharmam asāṃpratam<BR>
12,107.016c	na hi kāmān na ca drohāt svadharmaṃ hātum arhasi<BR>
12,107.017a	naiva nityaṃ jayas tāta naiva nityaṃ parājayaḥ<BR>
12,107.017c	tasmād bhojayitavyaś ca bhoktavyaś ca paro janaḥ<BR>
12,107.018a	ātmany eva hi saṃdṛśyāv ubhau jayaparājayau<BR>
12,107.018c	niḥśeṣakāriṇāṃ tāta niḥśeṣakaraṇād bhayam<BR>
12,107.019a	ity uktaḥ pratyuvācedaṃ vacanaṃ brāhmaṇarṣabham<BR>
12,107.019c	abhipūjyābhisatkṛtya pūjārham anumānya ca<BR>
12,107.020a	yathā brūyān mahāprājño yathā brūyād bahuśrutaḥ<BR>
12,107.020c	śreyaskāmo yathā brūyād ubhayor yat kṣamaṃ bhavet<BR>
12,107.021a	tathā vacanam ukto 'smi kariṣyāmi ca tat tathā<BR>
12,107.021c	etad dhi paramaṃ śreyo na me 'trāsti vicāraṇā<BR>
12,107.022a	tataḥ kauśalyam āhūya vaideho vākyam abravīt<BR>
12,107.022c	dharmato nītitaś caiva balena ca jito mayā<BR>
12,107.023a	so 'haṃ tvayā tv ātmaguṇair jitaḥ pārthivasattama<BR>
12,107.023c	ātmānam anavajñāya jitavad vartatāṃ bhavān<BR>
12,107.024a	nāvamanye ca te buddhiṃ nāvamanye ca pauruṣam<BR>
12,107.024c	nāvamanye jayāmīti jitavad vartatāṃ bhavān<BR>
12,107.025a	yathāvat pūjito rājan gṛhaṃ gantāsi me gṛhāt<BR>
12,107.025c	tataḥ saṃpūjya tau vipraṃ viśvastau jagmatur gṛhān<BR>
12,107.026a	vaidehas tv atha kausalyaṃ praveśya gṛham añjasā<BR>
12,107.026c	pādyārghyamadhuparkais taṃ pūjārhaṃ pratyapūjayat<BR>
12,107.027a	dadau duhitaraṃ cāsmai ratnāni vividhāni ca<BR>
12,107.027c	eṣa rājñāṃ paro dharmaḥ sahyau jayaparājayau<BR>
12,108.001	yudhiṣṭhira uvāca<BR>
12,108.001a	brāhmaṇakṣatriyaviśāṃ śūdrāṇāṃ ca paraṃtapa<BR>
12,108.001c	dharmo vṛttaṃ ca vṛttiś ca vṛttyupāyaphalāni ca<BR>
12,108.002a	rājñāṃ vṛttaṃ ca kośaś ca kośasaṃjananaṃ mahat<BR>
12,108.002c	amātyaguṇavṛddhiś ca prakṛtīnāṃ ca vardhanam<BR>
12,108.003a	ṣāḍguṇyaguṇakalpaś ca senānītis tathaiva ca<BR>
12,108.003c	duṣṭasya ca parijñānam aduṣṭasya ca lakṣaṇam<BR>
12,108.004a	samahīnādhikānāṃ ca yathāval lakṣaṇoccayaḥ<BR>
12,108.004c	madhyamasya ca tuṣṭyarthaṃ yathā stheyaṃ vivardhatā<BR>
12,108.005a	kṣīṇasaṃgrahavṛttiś ca yathāvat saṃprakīrtitā<BR>
12,108.005c	laghunādeśarūpeṇa granthayogena bhārata<BR>
12,108.006a	vijigīṣos tathāvṛttam uktaṃ caiva tathaiva te<BR>
12,108.006c	gaṇānāṃ vṛttim icchāmi śrotuṃ matimatāṃ vara<BR>
12,108.007a	yathā gaṇāḥ pravardhante na bhidyante ca bhārata<BR>
12,108.007c	arīn hi vijigīṣante suhṛdaḥ prāpnuvanti ca<BR>
12,108.008a	bhedamūlo vināśo hi gaṇānām upalabhyate<BR>
12,108.008c	mantrasaṃvaraṇaṃ duḥkhaṃ bahūnām iti me matiḥ<BR>
12,108.009a	etad icchāmy ahaṃ śrotuṃ nikhilena paraṃtapa<BR>
12,108.009c	yathā ca te na bhidyeraṃs tac ca me brūhi pārthiva<BR>
12,108.010	bhīṣma uvāca<BR>
12,108.010a	gaṇānāṃ ca kulānāṃ ca rājñāṃ ca bharatarṣabha<BR>
12,108.010c	vairasaṃdīpanāv etau lobhāmarṣau janādhipa<BR>
12,108.011a	lobham eko hi vṛṇute tato 'marṣam anantaram<BR>
12,108.011c	tau kṣayavyayasaṃyuktāv anyonyajanitāśrayau<BR>
12,108.012a	cāramantrabalādānaiḥ sāmadānavibhedanaiḥ<BR>
12,108.012c	kṣayavyayabhayopāyaiḥ karśayantītaretaram<BR>
12,108.013a	tatra dānena bhidyante gaṇāḥ saṃghātavṛttayaḥ<BR>
12,108.013c	bhinnā vimanasaḥ sarve gacchanty arivaśaṃ bhayāt<BR>
12,108.014a	bhedād gaṇā vinaśyanti bhinnāḥ sūpajapāḥ paraiḥ<BR>
12,108.014c	tasmāt saṃghātayogeṣu prayateran gaṇāḥ sadā<BR>
12,108.015a	arthā hy evādhigamyante saṃghātabalapauruṣāt<BR>
12,108.015c	bāhyāś ca maitrīṃ kurvanti teṣu saṃghātavṛttiṣu<BR>
12,108.016a	jñānavṛddhān praśaṃsantaḥ śuśrūṣantaḥ parasparam<BR>
12,108.016c	vinivṛttābhisaṃdhānāḥ sukham edhanti sarvaśaḥ<BR>
12,108.017a	dharmiṣṭhān vyavahārāṃś ca sthāpayantaś ca śāstrataḥ<BR>
12,108.017c	yathāvat saṃpravartanto vivardhante gaṇottamāḥ<BR>
12,108.018a	putrān bhrātṝn nigṛhṇanto vinaye ca sadā ratāḥ<BR>
12,108.018c	vinītāṃś ca pragṛhṇanto vivardhante gaṇottamāḥ<BR>
12,108.019a	cāramantravidhāneṣu kośasaṃnicayeṣu ca<BR>
12,108.019c	nityayuktā mahābāho vardhante sarvato gaṇāḥ<BR>
12,108.020a	prājñāñ śūrān maheṣvāsān karmasu sthirapauruṣān<BR>
12,108.020c	mānayantaḥ sadā yuktā vivardhante gaṇā nṛpa<BR>
12,108.021a	dravyavantaś ca śūrāś ca śastrajñāḥ śāstrapāragāḥ<BR>
12,108.021c	kṛcchrāsv āpatsu saṃmūḍhān gaṇān uttārayanti te<BR>
12,108.022a	krodho bhedo bhayo daṇḍaḥ karśanaṃ nigraho vadhaḥ<BR>
12,108.022c	nayanty arivaśaṃ sadyo gaṇān bharatasattama<BR>
12,108.023a	tasmān mānayitavyās te gaṇamukhyāḥ pradhānataḥ<BR>
12,108.023c	lokayātrā samāyattā bhūyasī teṣu pārthiva<BR>
12,108.024a	mantraguptiḥ pradhāneṣu cāraś cāmitrakarśana<BR>
12,108.024c	na gaṇāḥ kṛtsnaśo mantraṃ śrotum arhanti bhārata<BR>
12,108.025a	gaṇamukhyais tu saṃbhūya kāryaṃ gaṇahitaṃ mithaḥ<BR>
12,108.025c	pṛthag gaṇasya bhinnasya vimatasya tato 'nyathā<BR>
12,108.025e	arthāḥ pratyavasīdanti tathānarthā bhavanti ca<BR>
12,108.026a	teṣām anyonyabhinnānāṃ svaśaktim anutiṣṭhatām<BR>
12,108.026c	nigrahaḥ paṇḍitaiḥ kāryaḥ kṣipram eva pradhānataḥ<BR>
12,108.027a	kuleṣu kalahā jātāḥ kulavṛddhair upekṣitāḥ<BR>
12,108.027c	gotrasya rājan kurvanti gaṇasaṃbhedakārikām<BR>
12,108.028a	ābhyantaraṃ bhayaṃ rakṣyaṃ surakṣyaṃ bāhyato bhayam<BR>
12,108.028c	abhyantarād bhayaṃ jātaṃ sadyo mūlaṃ nikṛntati<BR>
12,108.029a	akasmāt krodhalobhād vā mohād vāpi svabhāvajāt<BR>
12,108.029c	anyonyaṃ nābhibhāṣante tat parābhavalakṣaṇam<BR>
12,108.030a	jātyā ca sadṛśāḥ sarve kulena sadṛśās tathā<BR>
12,108.030c	na tu śauryeṇa buddhyā vā rūpadravyeṇa vā punaḥ<BR>
12,108.031a	bhedāc caiva pramādāc ca nāmyante ripubhir gaṇāḥ<BR>
12,108.031c	tasmāt saṃghātam evāhur gaṇānāṃ śaraṇaṃ mahat<BR>
12,109.001	yudhiṣṭhira uvāca<BR>
12,109.001a	mahān ayaṃ dharmapatho bahuśākhaś ca bhārata<BR>
12,109.001c	kiṃ svid eveha dharmāṇām anuṣṭheyatamaṃ matam<BR>
12,109.002a	kiṃ kāryaṃ sarvadharmāṇāṃ garīyo bhavato matam<BR>
12,109.002c	yathāyaṃ puruṣo dharmam iha ca pretya cāpnuyāt<BR>
12,109.003	bhīṣma uvāca<BR>
12,109.003a	mātāpitror gurūṇāṃ ca pūjā bahumatā mama<BR>
12,109.003c	atra yukto naro lokān yaśaś ca mahad aśnute<BR>
12,109.004a	yad ete hy abhijānīyuḥ karma tāta supūjitāḥ<BR>
12,109.004c	dharmyaṃ dharmaviruddhaṃ vā tat kartavyaṃ yudhiṣṭhira<BR>
12,109.005a	na tair anabhyanujñāto dharmam anyaṃ prakalpayet<BR>
12,109.005c	yam ete 'bhyanujānīyuḥ sa dharma iti niścayaḥ<BR>
12,109.006a	eta eva trayo lokā eta evāśramās trayaḥ<BR>
12,109.006c	eta eva trayo vedā eta eva trayo 'gnayaḥ<BR>
12,109.007a	pitā hy agnir gārhapatyo mātāgnir dakṣiṇaḥ smṛtaḥ<BR>
12,109.007c	gurur āhavanīyas tu sāgnitretā garīyasī<BR>
12,109.008a	triṣv apramādyann eteṣu trīṃl lokān avajeṣyasi<BR>
12,109.008c	pitṛvṛttyā tv imaṃ lokaṃ mātṛvṛttyā tathāparam<BR>
12,109.008e	brahmalokaṃ guror vṛttyā nityam eva cariṣyasi<BR>
12,109.009a	samyag eteṣu vartasva triṣu lokeṣu bhārata<BR>
12,109.009c	yaśaḥ prāpsyasi bhadraṃ te dharmaṃ ca sumahāphalam<BR>
12,109.010a	naitān atiśayej jātu nātyaśnīyān na dūṣayet<BR>
12,109.010c	nityaṃ paricarec caiva tad vai sukṛtam uttamam<BR>
12,109.010e	kīrtiṃ puṇyaṃ yaśo lokān prāpsyase ca janādhipa<BR>
12,109.011a	sarve tasyādṛtā lokā yasyaite traya ādṛtāḥ<BR>
12,109.011c	anādṛtās tu yasyaite sarvās tasyāphalāḥ kriyāḥ<BR>
12,109.012a	naivāyaṃ na paro lokas tasya caiva paraṃtapa<BR>
12,109.012c	amānitā nityam eva yasyaite guravas trayaḥ<BR>
12,109.013a	na cāsmin na pare loke yaśas tasya prakāśate<BR>
12,109.013c	na cānyad api kalyāṇaṃ pāratraṃ samudāhṛtam<BR>
12,109.014a	tebhya eva tu tat sarvaṃ kṛtyayā visṛjāmy aham<BR>
12,109.014c	tad āsīn me śataguṇaṃ sahasraguṇam eva ca<BR>
12,109.014e	tasmān me saṃprakāśante trayo lokā yudhiṣṭhira<BR>
12,109.015a	daśaiva tu sadācāryaḥ śrotriyān atiricyate<BR>
12,109.015c	daśācāryān upādhyāya upādhyāyān pitā daśa<BR>
12,109.016a	pitṝn daśa tu mātaikā sarvāṃ vā pṛthivīm api<BR>
12,109.016c	gurutvenābhibhavati nāsti mātṛsamo guruḥ<BR>
12,109.016e	gurur garīyān pitṛto mātṛtaś ceti me matiḥ<BR>
12,109.017a	ubhau hi mātāpitarau janmani vyupayujyataḥ<BR>
12,109.017c	śarīram etau sṛjataḥ pitā mātā ca bhārata<BR>
12,109.017e	ācāryaśiṣṭā yā jātiḥ sā divyā sājarāmarā<BR>
12,109.018a	avadhyā hi sadā mātā pitā cāpy apakāriṇau<BR>
12,109.018c	na saṃduṣyati tat kṛtvā na ca te dūṣayanti tam<BR>
12,109.018e	dharmāya yatamānānāṃ vidur devāḥ saharṣibhiḥ<BR>
12,109.019a	ya āvṛṇoty avitathena karṇāv; ṛtaṃ bruvann amṛtaṃ saṃprayacchan<BR>
12,109.019c	taṃ vai manye pitaraṃ mātaraṃ ca; tasmai na druhyet kṛtam asya jānan<BR>
12,109.020a	vidyāṃ śrutvā ye guruṃ nādriyante; pratyāsannaṃ manasā karmaṇā vā<BR>
12,109.020b*0248_01	teṣāṃ pāpaṃ bhrūṇahatyāviśiṣṭaṃ<BR>
12,109.020b*0248_02	na cāsya tad brahmaphalaṃ dadāti<BR>
12,109.020c	yathaiva te gurubhir bhāvanīyās; tathā teṣāṃ guravo 'py arcanīyāḥ<BR>
12,109.021a	tasmāt pūjayitavyāś ca saṃvibhajyāś ca yatnataḥ<BR>
12,109.021c	guravo 'rcayitavyāś ca purāṇaṃ dharmam icchatā<BR>
12,109.022a	yena prītāś ca pitaras tena prītaḥ pitāmahaḥ<BR>
12,109.022c	prīṇāti mātaraṃ yena pṛthivī tena pūjitā<BR>
12,109.023a	yena prīṇāty upādhyāyaṃ tena syād brahma pūjitam<BR>
12,109.023c	mātṛtaḥ pitṛtaś caiva tasmāt pūjyatamo guruḥ<BR>
12,109.023e	ṛṣayaś ca hi devāś ca prīyante pitṛbhiḥ saha<BR>
12,109.023f*0249_01	pūjyamāneṣu guruṣu tasmāt pūjyatamo guruḥ<BR>
12,109.024a	na kena cana vṛttena hy avajñeyo gurur bhavet<BR>
12,109.024c	na ca mātā na ca pitā tādṛśo yādṛśo guruḥ<BR>
12,109.025a	na te 'vamānam arhanti na ca te dūṣayanti tam<BR>
12,109.025c	gurūṇām eva satkāraṃ vidur devāḥ saharṣibhiḥ<BR>
12,109.026a	upādhyāyaṃ pitaraṃ mātaraṃ ca; ye 'bhidruhyanti manasā karmaṇā vā<BR>
12,109.026c	teṣāṃ pāpaṃ bhrūṇahatyāviśiṣṭaṃ; tasmān nānyaḥ pāpakṛd asti loke<BR>
12,109.026d*0250_01	bhṛto vṛddho yo na bibharti putraḥ<BR>
12,109.026d*0250_02	svayonijaḥ pitaraṃ mātaraṃ ca<BR>
12,109.026d*0250_03	tad vai pāpaṃ bhrūṇahatyāviśiṣṭaṃ<BR>
12,109.026d*0250_04	tasmān nānyaḥ pāpakṛd asti loke<BR>
12,109.027a	mitradruhaḥ kṛtaghnasya strīghnasya piśunasya ca<BR>
12,109.027c	caturṇāṃ vayam eteṣāṃ niṣkṛtiṃ nānuśuśrumaḥ<BR>
12,109.028a	etat sarvam atideśena sṛṣṭaṃ; yat kartavyaṃ puruṣeṇeha loke<BR>
12,109.028c	etac chreyo nānyad asmād viśiṣṭaṃ; sarvān dharmān anusṛtyaitad uktam<BR>
12,110.001	yudhiṣṭhira uvāca<BR>
12,110.001a	kathaṃ dharme sthātum icchan naro varteta bhārata<BR>
12,110.001c	vidvañ jijñāsamānāya prabrūhi bharatarṣabha<BR>
12,110.002a	satyaṃ caivānṛtaṃ cobhe lokān āvṛtya tiṣṭhataḥ<BR>
12,110.002c	tayoḥ kim ācared rājan puruṣo dharmaniścitaḥ<BR>
12,110.003a	kiṃ svit satyaṃ kim anṛtaṃ kiṃ svid dharmyaṃ sanātanam<BR>
12,110.003c	kasmin kāle vadet satyaṃ kasmin kāle 'nṛtaṃ vadet<BR>
12,110.004	bhīṣma uvāca<BR>
12,110.004a	satyasya vacanaṃ sādhu na satyād vidyate param<BR>
12,110.004c	yad bhūloke sudurjñātaṃ tat te vakṣyāmi bhārata<BR>
12,110.005a	bhavet satyaṃ na vaktavyaṃ vaktavyam anṛtaṃ bhavet<BR>
12,110.005c	yatrānṛtaṃ bhavet satyaṃ satyaṃ vāpy anṛtaṃ bhavet<BR>
12,110.006a	tādṛśe muhyate bālo yatra satyam aniṣṭhitam<BR>
12,110.006c	satyānṛte viniścitya tato bhavati dharmavit<BR>
12,110.007a	apy anāryo 'kṛtaprajñaḥ puruṣo 'pi sudāruṇaḥ<BR>
12,110.007c	sumahat prāpnuyāt puṇyaṃ balāko 'ndhavadhād iva<BR>
12,110.008a	kim āścaryaṃ ca yan mūḍho dharmakāmo 'py adharmavit<BR>
12,110.008c	sumahat prāpnuyāt pāpaṃ gaṅgāyām iva kauśikaḥ<BR>
12,110.009a	tādṛśo 'yam anupraśno yatra dharmaḥ sudurvacaḥ<BR>
12,110.009c	duṣkaraḥ pratisaṃkhyātuṃ tarkeṇātra vyavasyati<BR>
12,110.010a	prabhāvārthāya bhūtānāṃ dharmapravacanaṃ kṛtam<BR>
12,110.010c	yat syād ahiṃsāsaṃyuktaṃ sa dharma iti niścayaḥ<BR>
12,110.010d*0251_01	ahiṃsārthāya bhūtānāṃ dharmapravacanaṃ kṛtam<BR>
12,110.010d*0251_02	yat syād ahiṃsāsaṃyuktaṃ sa dharma iti niścayaḥ<BR>
12,110.010d*0252_01	ahiṃsā satyam akrodhas tapo dānaṃ damo matiḥ<BR>
12,110.010d*0252_02	anasūyāpy amātsaryam anīrṣyā śīlam eva ca<BR>
12,110.010d*0252_03	eṣa dharmaḥ kuruśreṣṭha kathitaḥ parameṣṭhinā<BR>
12,110.010d*0252_04	brahmaṇā devadevena ayaṃ caiva sanātanaḥ<BR>
12,110.010d*0252_05	asmin dharme sthito rājan naro bhadrāṇi paśyati<BR>
12,110.010d*0252_06	śrauto vadhātmako dharma ahiṃsā paramārthikaḥ<BR>
12,110.011a	dhāraṇād dharma ity āhur dharmeṇa vidhṛtāḥ prajāḥ<BR>
12,110.011c	yat syād dhāraṇasaṃyuktaṃ sa dharma iti niścayaḥ<BR>
12,110.011d*0253_01	hitaṃ syād yatra bhūtānāṃ patitānāṃ susaṃkaṭe<BR>
12,110.012a	śrutidharma iti hy eke nety āhur apare janāḥ<BR>
12,110.012c	na tu tat pratyasūyāmo na hi sarvaṃ vidhīyate<BR>
12,110.013a	ye 'nyāyena jihīrṣanto dhanam icchanti karhi cit<BR>
12,110.013c	tebhyas tan na tad ākhyeyaṃ sa dharma iti niścayaḥ<BR>
12,110.014a	akūjanena cen mokṣo nātra kūjet kathaṃ cana<BR>
12,110.014c	avaśyaṃ kūjitavyaṃ vā śaṅkeran vāpy akūjanāt<BR>
12,110.014d*0254_01	ye 'nye cāpy anṛtaṃ kuryuḥ kuryād eva vicāraṇam<BR>
12,110.015a	śreyas tatrānṛtaṃ vaktuṃ satyād iti vicāritam<BR>
12,110.015b*0255_01	akṣayebhyo vadhaṃ rājan kuryād evāvicārayan<BR>
12,110.015b*0255_02	abuddhānuśaye doṣaṃ śreyas tatrānṛtaṃ bhavet<BR>
12,110.015b*0255_03	na stenaiḥ saha saṃbandhān mucyate śapathād api<BR>
12,110.015b*0255_04	śreyas tatrānṛtaṃ vaktuṃ satyād iti hi dhāraṇā<BR>
12,110.015c	yaḥ pāpaiḥ saha saṃbandhān mucyate śapathād iti<BR>
12,110.016a	na ca tebhyo dhanaṃ deyaṃ śakye sati kathaṃ cana<BR>
12,110.016c	pāpebhyo hi dhanaṃ dattaṃ dātāram api pīḍayet<BR>
12,110.017a	svaśarīroparodhena varam ādātum icchataḥ<BR>
12,110.017c	satyasaṃpratipattyarthaṃ ye brūyuḥ sākṣiṇaḥ kva cit<BR>
12,110.017e	anuktvā tatra tad vācyaṃ sarve te 'nṛtavādinaḥ<BR>
12,110.018a	prāṇātyaye vivāhe ca vaktavyam anṛtaṃ bhavet<BR>
12,110.018c	arthasya rakṣaṇārthāya pareṣāṃ dharmakāraṇāt<BR>
12,110.018e	pareṣāṃ dharmam ākāṅkṣan nīcaḥ syād dharmabhikṣukaḥ<BR>
12,110.019a	pratiśrutya tu dātavyaṃ śvaḥkāryas tu balātkṛtaḥ<BR>
12,110.019c	yaḥ kaś cid dharmasamayāt pracyuto 'dharmam āsthitaḥ<BR>
12,110.019d*0256_01	dambhenaiva sa hantavyas taṃ panthānaṃ samāśritaḥ<BR>
12,110.019d*0256_02	cyutaḥ sadaiva dharmebhyo 'mānavaṃ dharmam āsthitaḥ<BR>
12,110.020a	śaṭhaḥ svadharmam utsṛjya tam icched upajīvitum<BR>
12,110.020c	sarvopāyair nihantavyaḥ pāpo nikṛtijīvanaḥ<BR>
12,110.021a	dhanam ity eva pāpānāṃ sarveṣām iha niścayaḥ<BR>
12,110.021c	ye 'viṣahyā hy asaṃbhojyā nikṛtyā patanaṃ gatāḥ<BR>
12,110.022a	cyutā devamanuṣyebhyo yathā pretās tathaiva te<BR>
12,110.022b*0257_01	niryajñās tapasā hīnā mā sma taiḥ saha saṃgamaḥ<BR>
12,110.022c	dhanādānād duḥkhataraṃ jīvitād viprayojanam<BR>
12,110.023a	ayaṃ vo rocatāṃ dharma iti vācyaḥ prayatnataḥ<BR>
12,110.023c	na kaś cid asti pāpānāṃ dharma ity eṣa niścayaḥ<BR>
12,110.024a	tathāgataṃ ca yo hanyān nāsau pāpena lipyate<BR>
12,110.024c	svakarmaṇā hataṃ hanti hata eva sa hanyate<BR>
12,110.024e	teṣu yaḥ samayaṃ kaś cit kurvīta hatabuddhiṣu<BR>
12,110.025a	yathā kākaś ca gṛdhraś ca tathaivopadhijīvinaḥ<BR>
12,110.025c	ūrdhvaṃ dehavimokṣānte bhavanty etāsu yoniṣu<BR>
12,110.026a	yasmin yathā vartate yo manuṣyas; tasmiṃs tathā vartitavyaṃ sa dharmaḥ<BR>
12,110.026c	māyācāro māyayā vartitavyaḥ; sādhvācāraḥ sādhunā pratyudeyaḥ<BR>
12,111.001	yudhiṣṭhira uvāca<BR>
12,111.001a	kliśyamāneṣu bhūteṣu tais tair bhāvais tatas tataḥ<BR>
12,111.001c	durgāṇy atitared yena tan me brūhi pitāmaha<BR>
12,111.002	bhīṣma uvāca<BR>
12,111.002a	āśrameṣu yathokteṣu yathoktaṃ ye dvijātayaḥ<BR>
12,111.002c	vartante saṃyatātmāno durgāṇy atitaranti te<BR>
12,111.003a	ye dambhān na japanti sma yeṣāṃ vṛttiś ca saṃvṛtā<BR>
12,111.003c	viṣayāṃś ca nigṛhṇanti durgāṇy atitaranti te<BR>
12,111.003d*0258_01	pratyāhur nocyamānā ye na hiṃsanti ca hiṃsitāḥ<BR>
12,111.003d*0258_02	prayacchanti na yācante durgāṇy atitaranti te<BR>
12,111.004a	vāsayanty atithīn nityaṃ nityaṃ ye cānasūyakāḥ<BR>
12,111.004c	nityaṃ svādhyāyaśīlāś ca durgāṇy atitaranti te<BR>
12,111.005a	mātāpitroś ca ye vṛttiṃ vartante dharmakovidāḥ<BR>
12,111.005c	varjayanti divāsvapnaṃ durgāṇy atitaranti te<BR>
12,111.006a	sveṣu dāreṣu vartante nyāyavṛtteṣv ṛtāv ṛtau<BR>
12,111.006c	agnihotraparāḥ santo durgāṇy atitaranti te<BR>
12,111.007a	ye na lobhān nayanty arthān rājāno rajasāvṛtāḥ<BR>
12,111.007c	viṣayān parirakṣanto durgāṇy atitaranti te<BR>
12,111.008a	āhaveṣu ca ye śūrās tyaktvā maraṇajaṃ bhayam<BR>
12,111.008c	dharmeṇa jayam icchanto durgāṇy atitaranti te<BR>
12,111.009a	ye pāpāni na kurvanti karmaṇā manasā girā<BR>
12,111.009c	nikṣiptadaṇḍā bhūteṣu durgāṇy atitaranti te<BR>
12,111.010a	ye vadantīha satyāni prāṇatyāge 'py upasthite<BR>
12,111.010c	pramāṇabhūtā bhūtānāṃ durgāṇy atitaranti te<BR>
12,111.011a	anadhyāyeṣu ye viprāḥ svādhyāyaṃ naiva kurvate<BR>
12,111.011c	taponityāḥ sutapaso durgāṇy atitaranti te<BR>
12,111.012a	karmāṇy akuhakārthāni yeṣāṃ vācaś ca sūnṛtāḥ<BR>
12,111.012c	yeṣām arthāś ca sādhvarthā durgāṇy atitaranti te<BR>
12,111.013a	ye tapaś ca tapasyanti kaumārabrahmacāriṇaḥ<BR>
12,111.013c	vidyāvedavratasnātā durgāṇy atitaranti te<BR>
12,111.014a	ye ca saṃśāntarajasaḥ saṃśāntatamasaś ca ye<BR>
12,111.014c	satye sthitā mahātmāno durgāṇy atitaranti te<BR>
12,111.015a	yeṣāṃ na kaś cit trasati trasanti na ca kasya cit<BR>
12,111.015c	yeṣām ātmasamo loko durgāṇy atitaranti te<BR>
12,111.016a	paraśriyā na tapyante ye santaḥ puruṣarṣabhāḥ<BR>
12,111.016c	grāmyād annān nivṛttāś ca durgāṇy atitaranti te<BR>
12,111.017a	sarvān devān namasyanti sarvān dharmāṃś ca śṛṇvate<BR>
12,111.017c	ye śraddadhānā dāntāś ca durgāṇy atitaranti te<BR>
12,111.018a	ye na mānitam icchanti mānayanti ca ye param<BR>
12,111.018c	mānyamānā na manyante durgāṇy atitaranti te<BR>
12,111.019a	ye śrāddhāni ca kurvanti tithyāṃ tithyāṃ prajārthinaḥ<BR>
12,111.019c	suviśuddhena manasā durgāṇy atitaranti te<BR>
12,111.020a	ye krodhaṃ naiva kurvanti kruddhān saṃśamayanti ca<BR>
12,111.020c	na ca kupyanti bhṛtyebhyo durgāṇy atitaranti te<BR>
12,111.021a	madhu māṃsaṃ ca ye nityaṃ varjayantīha mānavāḥ<BR>
12,111.021c	janmaprabhṛti madyaṃ ca durgāṇy atitaranti te<BR>
12,111.022a	yātrārthaṃ bhojanaṃ yeṣāṃ saṃtānārthaṃ ca maithunam<BR>
12,111.022c	vāk satyavacanārthāya durgāṇy atitaranti te<BR>
12,111.023a	īśvaraṃ sarvabhūtānāṃ jagataḥ prabhavāpyayam<BR>
12,111.023c	bhaktā nārāyaṇaṃ ye ca durgāṇy atitaranti te<BR>
12,111.024a	ya eṣa raktapadmākṣaḥ pītavāsā mahābhujaḥ<BR>
12,111.024c	suhṛd bhrātā ca mitraṃ ca saṃbandhī ca tavācyutaḥ<BR>
12,111.025a	ya imān sakalāṃl lokāṃś carmavat pariveṣṭayet<BR>
12,111.025c	icchan prabhur acintyātmā govindaḥ puruṣottamaḥ<BR>
12,111.026a	sthitaḥ priyahite jiṣṇoḥ sa eṣa puruṣarṣabha<BR>
12,111.026c	rājaṃs tava ca durdharṣo vaikuṇṭhaḥ puruṣottamaḥ<BR>
12,111.027a	ya enaṃ saṃśrayantīha bhaktyā nārāyaṇaṃ harim<BR>
12,111.027c	te tarantīha durgāṇi na me 'trāsti vicāraṇā<BR>
12,111.027d*0259_01	asminn arpitakarmāṇaḥ sarvabhāvena bhārata<BR>
12,111.027d*0259_02	kṛṣṇe kamalapatrākṣe durgāṇy atitaranti te<BR>
12,111.027d*0259_03	lokarakṣārtham utpannam adityāṃ kaśyapātmajam<BR>
12,111.027d*0259_04	devam indraṃ namasyanti durgāṇy atitaranti te<BR>
12,111.027d*0259_05	brahmāṇaṃ lokakartāraṃ ye namasyanti satpatim<BR>
12,111.027d*0259_06	yaṣṭavyaṃ kratubhir devaṃ durgāṇy atitaranti te<BR>
12,111.027d*0259_07	yaṃ viṣṇur indraḥ śaṃbhuś ca brahmā lokapitāmahaḥ<BR>
12,111.027d*0259_08	stuvanti vividhaiḥ stotrair devadevaṃ maheśvaram<BR>
12,111.027d*0259_09	tam arcayanti ye śaśvad durgāṇy atitaranti te<BR>
12,111.028a	durgātitaraṇaṃ ye ca paṭhanti śrāvayanti ca<BR>
12,111.028c	pāṭhayanti ca viprebhyo durgāṇy atitaranti te<BR>
12,111.029a	iti kṛtyasamuddeśaḥ kīrtitas te mayānagha<BR>
12,111.029c	saṃtared yena durgāṇi paratreha ca mānavaḥ<BR>
12,112.001	yudhiṣṭhira uvāca<BR>
12,112.001a	asaumyāḥ saumyarūpeṇa saumyāś cāsaumyadarśinaḥ<BR>
12,112.001c	īdṛśān puruṣāṃs tāta kathaṃ vidyāmahe vayam<BR>
12,112.002	bhīṣma uvāca<BR>
12,112.002a	atrāpy udāharantīmam itihāsaṃ purātanam<BR>
12,112.002c	vyāghragomāyusaṃvādaṃ taṃ nibodha yudhiṣṭhira<BR>
12,112.003a	purikāyāṃ puri purā śrīmatyāṃ pauriko nṛpaḥ<BR>
12,112.003c	parahiṃsāruciḥ krūro babhūva puruṣādhamaḥ<BR>
12,112.004a	sa tv āyuṣi parikṣīṇe jagāmānīpsitāṃ gatim<BR>
12,112.004c	gomāyutvaṃ ca saṃprāpto dūṣitaḥ pūrvakarmaṇā<BR>
12,112.005a	saṃsmṛtya pūrvajātiṃ sa nirvedaṃ paramaṃ gataḥ<BR>
12,112.005c	na bhakṣayati māṃsāni parair upahṛtāny api<BR>
12,112.006a	ahiṃsraḥ sarvabhūteṣu satyavāk sudṛḍhavrataḥ<BR>
12,112.006c	cakāra ca yathākāmam āhāraṃ patitaiḥ phalaiḥ<BR>
12,112.006d*0260_01	parṇāhāraḥ kadā cic ca niyamavratavān api<BR>
12,112.006d*0260_02	kadā cid udakenāpi vartayann anuyantritaḥ<BR>
12,112.007a	śmaśāne tasya cāvāso gomāyoḥ saṃmato 'bhavat<BR>
12,112.007c	janmabhūmyanurodhāc ca nānyad vāsam arocayat<BR>
12,112.008a	tasya śaucam amṛṣyantaḥ sarve te sahajātayaḥ<BR>
12,112.008c	cālayanti sma tāṃ buddhiṃ vacanaiḥ praśrayottaraiḥ<BR>
12,112.009a	vasan pitṛvane raudre śaucaṃ lapsitum icchasi<BR>
12,112.009c	iyaṃ vipratipattis te yadā tvaṃ piśitāśanaḥ<BR>
12,112.010a	tatsamo vā bhavāsmābhir bhakṣyān dāsyāmahe vayam<BR>
12,112.010c	bhuṅkṣva śaucaṃ parityajya yad dhi bhuktaṃ tad asti te<BR>
12,112.011a	iti teṣāṃ vacaḥ śrutvā pratyuvāca samāhitaḥ<BR>
12,112.011c	madhuraiḥ praśritair vākyair hetumadbhir aniṣṭhuraiḥ<BR>
12,112.012a	apramāṇaṃ prasūtir me śīlataḥ kriyate kulam<BR>
12,112.012c	prārthayiṣye tu tat karma yena vistīryate yaśaḥ<BR>
12,112.013a	śmaśāne yadi vāso me samādhir me niśāmyatām<BR>
12,112.013c	ātmā phalati karmāṇi nāśramo dharmalakṣaṇam<BR>
12,112.014a	āśrame yo dvijaṃ hanyād gāṃ vā dadyād anāśrame<BR>
12,112.014c	kiṃ nu tat pātakaṃ na syāt tad vā dattaṃ vṛthā bhavet<BR>
12,112.015a	bhavantaḥ sarvalobhena kevalaṃ bhakṣaṇe ratāḥ<BR>
12,112.015c	anubandhe tu ye doṣās tān na paśyanti mohitāḥ<BR>
12,112.016a	apratyayakṛtāṃ garhyām arthāpanayadūṣitām<BR>
12,112.016c	iha cāmutra cāniṣṭāṃ tasmād vṛttiṃ na rocaye<BR>
12,112.017a	taṃ śuciṃ paṇḍitaṃ matvā śārdūlaḥ khyātavikramaḥ<BR>
12,112.017c	kṛtvātmasadṛśāṃ pūjāṃ sācivye 'vardhayat svayam<BR>
12,112.018a	saumya vijñātarūpas tvaṃ gaccha yātrāṃ mayā saha<BR>
12,112.018c	vriyantām īpsitā bhogāḥ parihāryāś ca puṣkalāḥ<BR>
12,112.019a	tīkṣṇā vayam iti khyātā bhavato jñāpayāmahe<BR>
12,112.019c	mṛdupūrvaṃ ghātinas te śreyaś cādhigamiṣyati<BR>
12,112.020a	atha saṃpūjya tad vākyaṃ mṛgendrasya mahātmanaḥ<BR>
12,112.020c	gomāyuḥ praśritaṃ vākyaṃ babhāṣe kiṃ cid ānataḥ<BR>
12,112.021a	sadṛśaṃ mṛgarājaitat tava vākyaṃ madantare<BR>
12,112.021c	yat sahāyān mṛgayase dharmārthakuśalāñ śucīn<BR>
12,112.022a	na śakyam anamātyena mahattvam anuśāsitum<BR>
12,112.022c	duṣṭāmātyena vā vīra śarīraparipanthinā<BR>
12,112.023a	sahāyān anuraktāṃs tu yatetānupasaṃhitān<BR>
12,112.023c	parasparam asaṃghuṣṭān vijigīṣūn alolupān<BR>
12,112.024a	tān atītopadhān prājñān hite yuktān manasvinaḥ<BR>
12,112.024c	pūjayethā mahābhāgān yathācāryān yathā pitṝn<BR>
12,112.025a	na tv evaṃ mama saṃtoṣād rocate 'nyan mṛgādhipa<BR>
12,112.025c	na kāmaye sukhān bhogān aiśvaryaṃ vā tvadāśrayam<BR>
12,112.026a	na yokṣyati hi me śīlaṃ tava bhṛtyaiḥ purātanaiḥ<BR>
12,112.026c	te tvāṃ vibhedayiṣyanti duḥkhaśīlā madantare<BR>
12,112.027a	saṃśrayaḥ ślāghanīyas tvam anyeṣām api bhāsvatām<BR>
12,112.027c	kṛtātmā sumahābhāgaḥ pāpakeṣv apy adāruṇaḥ<BR>
12,112.028a	dīrghadarśī mahotsāhaḥ sthūlalakṣyo mahābalaḥ<BR>
12,112.028c	kṛtī cāmoghakartāsi bhāvyaiś ca samalaṃkṛtaḥ<BR>
12,112.029a	kiṃ tu svenāsmi saṃtuṣṭo duḥkhā vṛttir anuṣṭhitā<BR>
12,112.029c	sevāyāś cāpi nābhijñaḥ svacchandena vanecaraḥ<BR>
12,112.030a	rājopakrośadoṣāś ca sarve saṃśrayavāsinām<BR>
12,112.030c	vanacaryā ca niḥsaṅgā nirbhayā niravagrahā<BR>
12,112.031a	nṛpeṇāhūyamānasya yat tiṣṭhati bhayaṃ hṛdi<BR>
12,112.031c	na tat tiṣṭhati tuṣṭānāṃ vane mūlaphalāśinām<BR>
12,112.032a	pānīyaṃ vā nirāyāsaṃ svādv annaṃ vā bhayottaram<BR>
12,112.032c	vicārya khalu paśyāmi tat sukhaṃ yatra nirvṛtiḥ<BR>
12,112.033a	aparādhair na tāvanto bhṛtyāḥ śiṣṭā narādhipaiḥ<BR>
12,112.033c	upaghātair yathā bhṛtyā dūṣitā nidhanaṃ gatāḥ<BR>
12,112.034a	yadi tv etan mayā kāryaṃ mṛgendro yadi manyate<BR>
12,112.034c	samayaṃ kṛtam icchāmi vartitavyaṃ yathā mayi<BR>
12,112.035a	madīyā mānanīyās te śrotavyaṃ ca hitaṃ vacaḥ<BR>
12,112.035c	kalpitā yā ca te vṛttiḥ sā bhavet tava susthirā<BR>
12,112.036a	na mantrayeyam anyais te sacivaiḥ saha karhi cit<BR>
12,112.036c	nītimantaḥ parīpsanto vṛthā brūyuḥ pare mayi<BR>
12,112.037a	eka ekena saṃgamya raho brūyāṃ hitaṃ tava<BR>
12,112.037c	na ca te jñātikāryeṣu praṣṭavyo 'haṃ hitāhite<BR>
12,112.038a	mayā saṃmantrya paścāc ca na hiṃsyāḥ sacivās tvayā<BR>
12,112.038c	madīyānāṃ ca kupito mā tvaṃ daṇḍaṃ nipātayeḥ<BR>
12,112.039a	evam astv iti tenāsau mṛgendreṇābhipūjitaḥ<BR>
12,112.039c	prāptavān matisācivyaṃ gomāyur vyāghrayonitaḥ<BR>
12,112.040a	taṃ tathā satkṛtaṃ dṛṣṭvā yujyamānaṃ ca karmaṇi<BR>
12,112.040c	prādviṣan kṛtasaṃghātāḥ pūrvabhṛtyā muhur muhuḥ<BR>
12,112.041a	mitrabuddhyā ca gomāyuṃ sāntvayitvā praveśya ca<BR>
12,112.041c	doṣeṣu samatāṃ netum aicchann aśubhabuddhayaḥ<BR>
12,112.042a	anyathā hy ucitāḥ pūrvaṃ paradravyāpahāriṇaḥ<BR>
12,112.042c	aśaktāḥ kiṃ cid ādātuṃ dravyaṃ gomāyuyantritāḥ<BR>
12,112.043a	vyutthānaṃ cātra kāṅkṣadbhiḥ kathābhiḥ pravilobhyate<BR>
12,112.043c	dhanena mahatā caiva buddhir asya vilobhyate<BR>
12,112.044a	na cāpi sa mahāprājñas tasmād dhairyāc cacāla ha<BR>
12,112.044c	athāsya samayaṃ kṛtvā vināśāya sthitāḥ pare<BR>
12,112.045a	īpsitaṃ ca mṛgendrasya māṃsaṃ yat tatra saṃskṛtam<BR>
12,112.045c	apanīya svayaṃ tad dhi tair nyastaṃ tasya veśmani<BR>
12,112.046a	yadarthaṃ cāpy apahṛtaṃ yena yac caiva mantritam<BR>
12,112.046c	tasya tad viditaṃ sarvaṃ kāraṇārthaṃ ca marṣitam<BR>
12,112.047a	samayo 'yaṃ kṛtas tena sācivyam upagacchatā<BR>
12,112.047c	nopaghātas tvayā grāhyo rājan maitrīm ihecchatā<BR>
12,112.047d*0261_01	iti tasya ca mantrasya sthityarthaṃ tad upekṣitam<BR>
12,112.047d*0262_00	bhīṣma uvāca<BR>
12,112.047d*0262_01	kṣudhitasya mṛgendrasya bhoktum abhyutthitasya ca<BR>
12,112.048a	bhojane copahartavye tan māṃsaṃ na sma dṛśyate<BR>
12,112.048c	mṛgarājena cājñaptaṃ mṛgyatāṃ cora ity uta<BR>
12,112.049a	kṛtakaiś cāpi tan māṃsaṃ mṛgendrāyopavarṇitam<BR>
12,112.049c	sacivenopanītaṃ te viduṣā prājñamāninā<BR>
12,112.050a	saroṣas tv atha śārdūlaḥ śrutvā gomāyucāpalam<BR>
12,112.050c	babhūvāmarṣito rājā vadhaṃ cāsyābhyarocayat<BR>
12,112.051a	chidraṃ tu tasya tad dṛṣṭvā procus te pūrvamantriṇaḥ<BR>
12,112.051c	sarveṣām eva so 'smākaṃ vṛttibhaṅgeṣu vartate<BR>
12,112.051d*0263_01	niścityaivaṃ tatas tasya te tat karmāṇy avarṇayan<BR>
12,112.052a	idaṃ cāsyedṛśaṃ karma vāllabhyena tu rakṣyate<BR>
12,112.052c	śrutaś ca svāminā pūrvaṃ yādṛśo naiṣa tādṛśaḥ<BR>
12,112.053a	vāṅmātreṇaiva dharmiṣṭhaḥ svabhāvena tu dāruṇaḥ<BR>
12,112.053c	dharmacchadmā hy ayaṃ pāpo vṛthācāraparigrahaḥ<BR>
12,112.053e	kāryārthaṃ bhojanārtheṣu vrateṣu kṛtavāñ śramam<BR>
12,112.053f*0264_01	yadi vipratyayo hy eṣa tad idaṃ darśayāma te<BR>
12,112.053f*0264_02	tanmāṃsaṃ caiva gomāyos tatkṣaṇāt tais tu ḍaukitam<BR>
12,112.054a	māṃsāpanayanaṃ jñātvā vyāghras teṣāṃ tu tad vacaḥ<BR>
12,112.054c	ājñāpayām āsa tadā gomāyur vadhyatām iti<BR>
12,112.055a	śārdūlavacanaṃ śrutvā śārdūlajananī tataḥ<BR>
12,112.055c	mṛgarājaṃ hitair vākyaiḥ saṃbodhayitum āgamat<BR>
12,112.056a	putra naitat tvayā grāhyaṃ kapaṭārambhasaṃvṛtam<BR>
12,112.056c	karmasaṃgharṣajair doṣair duṣyaty aśucibhiḥ śuciḥ<BR>
12,112.057a	nocchritaṃ sahate kaś cit prakriyā vairakārikā<BR>
12,112.057c	śucer api hi yuktasya doṣa eva nipātyate<BR>
12,112.057d*0265_01	muner api vanasthasya svāni karmāṇi kurvataḥ<BR>
12,112.057d*0265_02	utpadyante trayaḥ pakṣā mitrodāsīnaśatravaḥ<BR>
12,112.058a	lubdhānāṃ śucayo dveṣyāḥ kātarāṇāṃ tarasvinaḥ<BR>
12,112.058c	mūrkhāṇāṃ paṇḍitā dveṣyā daridrāṇāṃ mahādhanāḥ<BR>
12,112.058e	adhārmikāṇāṃ dharmiṣṭhā virūpāṇāṃ surūpakāḥ<BR>
12,112.059a	bahavaḥ paṇḍitā lubdhāḥ sarve māyopajīvinaḥ<BR>
12,112.059c	kuryur doṣam adoṣasya bṛhaspatimater api<BR>
12,112.060a	śūnyāt tac ca gṛhān māṃsaṃ yad adyāpahṛtaṃ tava<BR>
12,112.060c	necchate dīyamānaṃ ca sādhu tāvad vimṛśyatām<BR>
12,112.061a	asatyāḥ satyasaṃkāśāḥ satyāś cāsatyadarśinaḥ<BR>
12,112.061c	dṛśyante vividhā bhāvās teṣu yuktaṃ parīkṣaṇam<BR>
12,112.062a	talavad dṛśyate vyoma khadyoto havyavāḍ iva<BR>
12,112.062c	na caivāsti talaṃ vyomni na khadyote hutāśanaḥ<BR>
12,112.063a	tasmāt pratyakṣadṛṣṭo 'pi yuktam arthaḥ parīkṣitum<BR>
12,112.063c	parīkṣya jñāpayan hy arthān na paścāt paritapyate<BR>
12,112.064a	na duṣkaram idaṃ putra yat prabhur ghātayet param<BR>
12,112.064c	ślāghanīyā ca varyā ca loke prabhavatāṃ kṣamā<BR>
12,112.065a	sthāpito 'yaṃ putra tvayā sāmanteṣv adhi viśrutaḥ<BR>
12,112.065c	duḥkhenāsādyate pātraṃ dhāryatām eṣa te suhṛt<BR>
12,112.066a	dūṣitaṃ paradoṣair hi gṛhṇīte yo 'nyathā śucim<BR>
12,112.066c	svayaṃ saṃdūṣitāmātyaḥ kṣipram eva vinaśyati<BR>
12,112.067a	tasmād athārisaṃghātād gomāyoḥ kaś cid āgataḥ<BR>
12,112.067c	dharmātmā tena cākhyātaṃ yathaitat kapaṭaṃ kṛtam<BR>
12,112.068a	tato vijñātacāritraḥ satkṛtya sa vimokṣitaḥ<BR>
12,112.068c	pariṣvaktaś ca sasnehaṃ mṛgendreṇa punaḥ punaḥ<BR>
12,112.069a	anujñāpya mṛgendraṃ tu gomāyur nītiśāstravit<BR>
12,112.069c	tenāmarṣeṇa saṃtaptaḥ prāyam āsitum aicchata<BR>
12,112.070a	śārdūlas tatra gomāyuṃ snehāt prasrutalocanaḥ<BR>
12,112.070c	avārayat sa dharmiṣṭhaṃ pūjayā pratipūjayan<BR>
12,112.071a	taṃ sa gomāyur ālokya snehād āgatasaṃbhramam<BR>
12,112.071c	babhāṣe praṇato vākyaṃ bāṣpagadgadayā girā<BR>
12,112.072a	pūjito 'haṃ tvayā pūrvaṃ paścāc caiva vimānitaḥ<BR>
12,112.072c	pareṣām āspadaṃ nīto vastuṃ nārhāmy ahaṃ tvayi<BR>
12,112.073a	svasaṃtuṣṭāś cyutāḥ sthānān mānāt pratyavaropitāḥ<BR>
12,112.073c	svayaṃ copahṛtā bhṛtyā ye cāpy upahṛtāḥ paraiḥ<BR>
12,112.074a	parikṣīṇāś ca lubdhāś ca krūrāḥ kārābhitāpitāḥ<BR>
12,112.074c	hṛtasvā mānino ye ca tyaktopāttā mahepsavaḥ<BR>
12,112.075a	saṃtāpitāś ca ye ke cid vyasanaughapratīkṣiṇaḥ<BR>
12,112.075c	antarhitāḥ sopahitāḥ sarve te parasādhanāḥ<BR>
12,112.076a	avamānena yuktasya sthāpitasya ca me punaḥ<BR>
12,112.076c	kathaṃ yāsyasi viśvāsam aham eṣyāmi vā punaḥ<BR>
12,112.077a	samartha iti saṃgṛhya sthāpayitvā parīkṣya ca<BR>
12,112.077c	kṛtaṃ ca samayaṃ bhittvā tvayāham avamānitaḥ<BR>
12,112.078a	prathamaṃ yaḥ samākhyātaḥ śīlavān iti saṃsadi<BR>
12,112.078c	na vācyaṃ tasya vaiguṇyaṃ pratijñāṃ parirakṣatā<BR>
12,112.079a	evaṃ cāvamatasyeha viśvāsaṃ kiṃ prayāsyasi<BR>
12,112.079c	tvayi caiva hy aviśvāse mamodvego bhaviṣyati<BR>
12,112.080a	śaṅkitas tvam ahaṃ bhītaḥ pare chidrānudarśinaḥ<BR>
12,112.080c	asnigdhāś caiva dustoṣāḥ karma caitad bahucchalam<BR>
12,112.080d*0266_01	pūrvasaṃmānatā yatra paścāc caiva vimānanā<BR>
12,112.080d*0266_02	na taṃ dhīrāḥ praśaṃsanti saṃmānitavimānitam<BR>
12,112.081a	duḥkhena śleṣyate bhinnaṃ śliṣṭaṃ duḥkhena bhidyate<BR>
12,112.081c	bhinnaśliṣṭā tu yā prītir na sā snehena vartate<BR>
12,112.082a	kaś cid eva hi bhītas tu dṛśyate na parātmanoḥ<BR>
12,112.082c	kāryāpekṣā hi vartante bhāvāḥ snigdhās tu durlabhāḥ<BR>
12,112.083a	suduḥkhaṃ puruṣajñānaṃ cittaṃ hy eṣāṃ calācalam<BR>
12,112.083c	samartho vāpy aśakto vā śateṣv eko 'dhigamyate<BR>
12,112.084a	akasmāt prakriyā nṝṇām akasmāc cāpakarṣaṇam<BR>
12,112.084c	śubhāśubhe mahattvaṃ ca prakartuṃ buddhilāghavāt<BR>
12,112.085a	evaṃ bahuvidhaṃ sāntvam uktvā dharmārthahetumat<BR>
12,112.085c	prasādayitvā rājānaṃ gomāyur vanam abhyagāt<BR>
12,112.086a	agṛhyānunayaṃ tasya mṛgendrasya sa buddhimān<BR>
12,112.086c	gomāyuḥ prāyam āsīnas tyaktvā dehaṃ divaṃ yayau<BR>
12,113.001	yudhiṣṭhira uvāca<BR>
12,113.001a	kiṃ pārthivena kartavyaṃ kiṃ ca kṛtvā sukhī bhavet<BR>
12,113.001c	tan mamācakṣva tattvena sarvaṃ dharmabhṛtāṃ vara<BR>
12,113.002	bhīṣma uvāca<BR>
12,113.002a	hanta te 'haṃ pravakṣyāmi śṛṇu kāryaikaniścayam<BR>
12,113.002c	yathā rājñeha kartavyaṃ yac ca kṛtvā sukhī bhavet<BR>
12,113.003a	na tv evaṃ vartitavyaṃ sma yathedam anuśuśrumaḥ<BR>
12,113.003c	uṣṭrasya sumahad vṛttaṃ tan nibodha yudhiṣṭhira<BR>
12,113.004a	jātismaro mahān uṣṭraḥ prājāpatyayugodbhavaḥ<BR>
12,113.004c	tapaḥ sumahad ātiṣṭhad araṇye saṃśitavrataḥ<BR>
12,113.005a	tapasas tasya cānte vai prītimān abhavat prabhuḥ<BR>
12,113.005c	vareṇa chandayām āsa tataś cainaṃ pitāmahaḥ<BR>
12,113.006	uṣṭra uvāca<BR>
12,113.006a	bhagavaṃs tvatprasādān me dīrghā grīvā bhaved iyam<BR>
12,113.006c	yojanānāṃ śataṃ sāgraṃ yā gacchec carituṃ vibho<BR>
12,113.007	bhīṣma uvāca<BR>
12,113.007a	evam astv iti coktaḥ sa varadena mahātmanā<BR>
12,113.007c	pratilabhya varaṃ śreṣṭhaṃ yayāv uṣṭraḥ svakaṃ vanam<BR>
12,113.008a	sa cakāra tad ālasyaṃ varadānāt sa durmatiḥ<BR>
12,113.008c	na caicchac carituṃ gantuṃ durātmā kālamohitaḥ<BR>
12,113.009a	sa kadā cit prasāryaivaṃ tāṃ grīvāṃ śatayojanām<BR>
12,113.009c	cacārāśrāntahṛdayo vātaś cāgāt tato mahān<BR>
12,113.010a	sa guhāyāṃ śirogrīvaṃ nidhāya paśur ātmanaḥ<BR>
12,113.010c	āstātha varṣam abhyāgāt sumahat plāvayaj jagat<BR>
12,113.011a	atha śītaparītāṅgo jambukaḥ kṣucchramānvitaḥ<BR>
12,113.011c	sadāras tāṃ guhām āśu praviveśa jalārditaḥ<BR>
12,113.012a	sa dṛṣṭvā māṃsajīvī tu subhṛśaṃ kṣucchramānvitaḥ<BR>
12,113.012c	abhakṣayat tato grīvām uṣṭrasya bharatarṣabha<BR>
12,113.013a	yadā tv abudhyatātmānaṃ bhakṣyamāṇaṃ sa vai paśuḥ<BR>
12,113.013c	tadā saṃkocane yatnam akarod bhṛśaduḥkhitaḥ<BR>
12,113.014a	yāvad ūrdhvam adhaś caiva grīvāṃ saṃkṣipate paśuḥ<BR>
12,113.014c	tāvat tena sadāreṇa jambukena sa bhakṣitaḥ<BR>
12,113.015a	sa hatvā bhakṣayitvā ca jambukoṣṭraṃ tatas tadā<BR>
12,113.015c	vigate vātavarṣe ca niścakrāma guhāmukhāt<BR>
12,113.016a	evaṃ durbuddhinā prāptam uṣṭreṇa nidhanaṃ tadā<BR>
12,113.016c	ālasyasya kramāt paśya mahad doṣam upāgatam<BR>
12,113.017a	tvam apy etaṃ vidhiṃ tyaktvā yogena niyatendriyaḥ<BR>
12,113.017c	vartasva buddhimūlaṃ hi vijayaṃ manur abravīt<BR>
12,113.018a	buddhiśreṣṭhāni karmāṇi bāhumadhyāni bhārata<BR>
12,113.018c	tāni jaṅghājaghanyāni bhārapratyavarāṇi ca<BR>
12,113.019a	rājyaṃ tiṣṭhati dakṣasya saṃgṛhītendriyasya ca<BR>
12,113.019c	guptamantraśrutavataḥ susahāyasya cānagha<BR>
12,113.019d*0267_01	asahāyavato hy arthā na tiṣṭhanti kadā cana<BR>
12,113.020a	parīkṣyakāriṇo 'rthāś ca tiṣṭhantīha yudhiṣṭhira<BR>
12,113.020c	sahāyayuktena mahī kṛtsnā śakyā praśāsitum<BR>
12,113.021a	idaṃ hi sadbhiḥ kathitaṃ vidhijñaiḥ; purā mahendrapratimaprabhāva<BR>
12,113.021c	mayāpi coktaṃ tava śāstradṛṣṭyā; tvam atra yuktaḥ pracarasva rājan<BR>
12,114.001	yudhiṣṭhira uvāca<BR>
12,114.001a	rājā rājyam anuprāpya durbalo bharatarṣabha<BR>
12,114.001c	amitrasyātivṛddhasya kathaṃ tiṣṭhed asādhanaḥ<BR>
12,114.002	bhīṣma uvāca<BR>
12,114.002a	atrāpy udāharantīmam itihāsaṃ purātanam<BR>
12,114.002c	saritāṃ caiva saṃvādaṃ sāgarasya ca bhārata<BR>
12,114.003a	surārinilayaḥ śaśvat sāgaraḥ saritāṃ patiḥ<BR>
12,114.003c	papraccha saritaḥ sarvāḥ saṃśayaṃ jātam ātmanaḥ<BR>
12,114.004a	samūlaśākhān paśyāmi nihatāṃś chāyino drumān<BR>
12,114.004c	yuṣmābhir iha pūrṇābhir anyāṃs tatra na vetasam<BR>
12,114.005a	akāyaś cālpasāraś ca vetasaḥ kūlajaś ca vaḥ<BR>
12,114.005c	avajñāya naśakyo vā kiṃ cid vā tena vaḥ kṛtam<BR>
12,114.006a	tad ahaṃ śrotum icchāmi sarvāsām eva vo matam<BR>
12,114.006c	yathā kūlāni cemāni bhittvā nānīyate vaśam<BR>
12,114.007a	tataḥ prāha nadī gaṅgā vākyam uttaram arthavat<BR>
12,114.007c	hetumad grāhakaṃ caiva sāgaraṃ saritāṃ patim<BR>
12,114.008a	tiṣṭhanty ete yathāsthānaṃ nagā hy ekaniketanāḥ<BR>
12,114.008c	tatas tyajanti tat sthānaṃ prātilomyād acetasaḥ<BR>
12,114.009a	vetaso vegam āyāntaṃ dṛṣṭvā namati netaraḥ<BR>
12,114.009c	sa ca vege 'bhyatikrānte sthānam āsādya tiṣṭhati<BR>
12,114.010a	kālajñaḥ samayajñaś ca sadā vaśyaś ca nodrumaḥ<BR>
12,114.010c	anulomas tathāstabdhas tena nābhyeti vetasaḥ<BR>
12,114.011a	mārutodakavegena ye namanty unnamanti ca<BR>
12,114.011c	oṣadhyaḥ pādapā gulmā na te yānti parābhavam<BR>
12,114.012a	yo hi śatror vivṛddhasya prabhor vadhavināśane<BR>
12,114.012c	pūrvaṃ na sahate vegaṃ kṣipram eva sa naśyati<BR>
12,114.013a	sārāsāraṃ balaṃ vīryam ātmano dviṣataś ca yaḥ<BR>
12,114.013c	jānan vicarati prājño na sa yāti parābhavam<BR>
12,114.014a	evam eva yadā vidvān manyetātibalaṃ ripum<BR>
12,114.014c	saṃśrayed vaitasīṃ vṛttim evaṃ prajñānalakṣaṇam<BR>
12,115.001	yudhiṣṭhira uvāca<BR>
12,115.001a	vidvān mūrkhapragalbhena mṛdus tīkṣṇena bhārata<BR>
12,115.001c	ākruśyamānaḥ sadasi kathaṃ kuryād ariṃdama<BR>
12,115.002	bhīṣma uvāca<BR>
12,115.002a	śrūyatāṃ pṛthivīpāla yathaiṣo 'rtho 'nugīyate<BR>
12,115.002c	sadā sucetāḥ sahate narasyehālpacetasaḥ<BR>
12,115.003a	aruṣyan kruśyamānasya sukṛtaṃ nāma vindati<BR>
12,115.003c	duṣkṛtaṃ cātmano marṣī ruṣyaty evāpamārṣṭi vai<BR>
12,115.004a	ṭiṭṭibhaṃ tam upekṣeta vāśamānam ivāturam<BR>
12,115.004c	lokavidveṣam āpanno niṣphalaṃ pratipadyate<BR>
12,115.005a	iti sa ślāghate nityaṃ tena pāpena karmaṇā<BR>
12,115.005c	idam ukto mayā kaś cit saṃmato janasaṃsadi<BR>
12,115.005e	sa tatra vrīḍitaḥ śuṣko mṛtakalpo 'vatiṣṭhati<BR>
12,115.006a	ślāghann aślāghanīyena karmaṇā nirapatrapaḥ<BR>
12,115.006c	upekṣitavyo dāntena tādṛśaḥ puruṣādhamaḥ<BR>
12,115.007a	yad yad brūyād alpamatis tat tad asya sahet sadā<BR>
12,115.007c	prākṛto hi praśaṃsan vā nindan vā kiṃ kariṣyati<BR>
12,115.007e	vane kāka ivābuddhir vāśamāno nirarthakam<BR>
12,115.008a	yadi vāgbhiḥ prayogaḥ syāt prayoge pāpakarmaṇaḥ<BR>
12,115.008c	vāg evārtho bhavet tasya na hy evārtho jighāṃsataḥ<BR>
12,115.009a	niṣekaṃ viparītaṃ sa ācaṣṭe vṛttaceṣṭayā<BR>
12,115.009c	mayūra iva kaupīnaṃ nṛtyan saṃdarśayann iva<BR>
12,115.010a	yasyāvācyaṃ na loke 'sti nākāryaṃ vāpi kiṃ cana<BR>
12,115.010c	vācaṃ tena na saṃdadhyāc chuciḥ saṃkliṣṭakarmaṇā<BR>
12,115.011a	pratyakṣaṃ guṇavādī yaḥ parokṣaṃ tu vinindakaḥ<BR>
12,115.011c	sa mānavaḥ śvaval loke naṣṭalokaparāyaṇaḥ<BR>
12,115.012a	tādṛg janaśatasyāpi yad dadāti juhoti ca<BR>
12,115.012c	parokṣeṇāpavādena tan nāśayati sa kṣaṇāt<BR>
12,115.013a	tasmāt prājño naraḥ sadyas tādṛśaṃ pāpacetasam<BR>
12,115.013c	varjayet sādhubhir varjyaṃ sārameyāmiṣaṃ yathā<BR>
12,115.014a	parivādaṃ bruvāṇo hi durātmā vai mahātmane<BR>
12,115.014c	prakāśayati doṣān svān sarpaḥ phaṇam ivocchritam<BR>
12,115.015a	taṃ svakarmāṇi kurvāṇaṃ pratikartuṃ ya icchati<BR>
12,115.015c	bhasmakūṭa ivābuddhiḥ kharo rajasi majjati<BR>
12,115.016a	manuṣyaśālāvṛkam apraśāntaṃ; janāpavāde satataṃ niviṣṭam<BR>
12,115.016c	mātaṅgam unmattam ivonnadantaṃ; tyajeta taṃ śvānam ivātiraudram<BR>
12,115.017a	adhīrajuṣṭe pathi vartamānaṃ; damād apetaṃ vinayāc ca pāpam<BR>
12,115.017c	arivrataṃ nityam abhūtikāmaṃ; dhig astu taṃ pāpamatiṃ manuṣyam<BR>
12,115.018a	pratyucyamānas tu hi bhūya ebhir; niśāmya mā bhūs tvam athārtarūpaḥ<BR>
12,115.018c	uccasya nīcena hi saṃprayogaṃ; vigarhayanti sthirabuddhayo ye<BR>
12,115.019a	kruddho daśārdhena hi tāḍayed vā; sa pāṃsubhir vāpakiret tuṣair vā<BR>
12,115.019c	vivṛtya dantāṃś ca vibhīṣayed vā; siddhaṃ hi mūrkhe kupite nṛśaṃse<BR>
12,115.020a	vigarhaṇāṃ paramadurātmanā kṛtāṃ; saheta yaḥ saṃsadi durjanān naraḥ<BR>
12,115.020c	paṭhed idaṃ cāpi nidarśanaṃ sadā; na vāṅmayaṃ sa labhati kiṃ cid apriyam<BR>
12,116.001	yudhiṣṭhira uvāca<BR>
12,116.001a	pitāmaha mahāprājña saṃśayo me mahān ayam<BR>
12,116.001c	sa cchettavyas tvayā rājan bhavān kulakaro hi naḥ<BR>
12,116.002a	puruṣāṇām ayaṃ tāta durvṛttānāṃ durātmanām<BR>
12,116.002c	kathito vākyasaṃcāras tato vijñāpayāmi te<BR>
12,116.003a	yad dhitaṃ rājyatantrasya kulasya ca sukhodayam<BR>
12,116.003c	āyatyāṃ ca tadātve ca kṣemavṛddhikaraṃ ca yat<BR>
12,116.004a	putrapautrābhirāmaṃ ca rāṣṭravṛddhikaraṃ ca yat<BR>
12,116.004c	annapāne śarīre ca hitaṃ yat tad bravīhi me<BR>
12,116.005a	abhiṣikto hi yo rājā rājyastho mitrasaṃvṛtaḥ<BR>
12,116.005c	asuhṛt samupeto vā sa kathaṃ rañjayet prajāḥ<BR>
12,116.006a	yo hy asatpragraharatiḥ sneharāgabalātkṛtaḥ<BR>
12,116.006c	indriyāṇām anīśatvād asajjanabubhūṣakaḥ<BR>
12,116.007a	tasya bhṛtyā viguṇatāṃ yānti sarve kulodgatāḥ<BR>
12,116.007c	na ca bhṛtyaphalair arthaiḥ sa rājā saṃprayujyate<BR>
12,116.008a	etān me saṃśayasthasya rājadharmān sudurlabhān<BR>
12,116.008c	bṛhaspatisamo buddhyā bhavāñ śaṃsitum arhati<BR>
12,116.009a	śaṃsitā puruṣavyāghra tvaṃ naḥ kulahite rataḥ<BR>
12,116.009c	kṣattā caiva paṭuprajño yo naḥ śaṃsati sarvadā<BR>
12,116.010a	tvattaḥ kulahitaṃ vākyaṃ śrutvā rājyahitodayam<BR>
12,116.010c	amṛtasyāvyayasyeva tṛptaḥ svapsyāmy ahaṃ sukham<BR>
12,116.011a	kīdṛṣāḥ saṃnikarṣasthā bhṛtyāḥ syur vā guṇānvitāḥ<BR>
12,116.011c	kīdṛśaiḥ kiṃkulīnair vā saha yātrā vidhīyate<BR>
12,116.012a	na hy eko bhṛtyarahito rājā bhavati rakṣitā<BR>
12,116.012c	rājyaṃ cedaṃ janaḥ sarvas tat kulīno 'bhiśaṃsati<BR>
12,116.013a	na hi praśāstuṃ rājyaṃ hi śakyam ekena bhārata<BR>
12,116.013c	asahāyavatā tāta naivārthāḥ ke cid apy uta<BR>
12,116.013e	labdhuṃ labdhvā cāpi sadā rakṣituṃ bharatarṣabha<BR>
12,116.014	bhīṣma uvāca<BR>
12,116.014a	yasya bhṛtyajanaḥ sarvo jñānavijñānakovidaḥ<BR>
12,116.014c	hitaiṣī kulajaḥ snigdhaḥ sa rājyaphalam aśnute<BR>
12,116.015a	mantriṇo yasya kulajā asaṃhāryāḥ sahoṣitāḥ<BR>
12,116.015c	nṛpater matidāḥ santi saṃbandhajñānakovidāḥ<BR>
12,116.016a	anāgatavidhātāraḥ kālajñānaviśāradāḥ<BR>
12,116.016c	atikrāntam aśocantaḥ sa rājyaphalam aśnute<BR>
12,116.017a	samaduḥkhasukhā yasya sahāyāḥ satyakāriṇaḥ<BR>
12,116.017c	arthacintāparā yasya sa rājyaphalam aśnute<BR>
12,116.018a	yasya nārto janapadaḥ saṃnikarṣagataḥ sadā<BR>
12,116.018c	akṣudraḥ satpathālambī sa rājyaphalabhāg bhavet<BR>
12,116.019a	kośākṣapaṭalaṃ yasya kośavṛddhikarair janaiḥ<BR>
12,116.019c	āptais tuṣṭaiś ca satataṃ dhāryate sa nṛpottamaḥ<BR>
12,116.020a	koṣṭhāgāram asaṃhāryair āptaiḥ saṃcayatatparaiḥ<BR>
12,116.020c	pātrabhūtair alubdhaiś ca pālyamānaṃ guṇībhavet<BR>
12,116.021a	vyavahāraś ca nagare yasya karmaphalodayaḥ<BR>
12,116.021c	dṛśyate śaṅkhalikhitaḥ sa dharmaphalabhāg bhavet<BR>
12,116.022a	saṃgṛhītamanuṣyaś ca yo rājā rājadharmavit<BR>
12,116.022c	ṣaḍvargaṃ pratigṛhṇan sa dharmāt phalam upāśnute<BR>
12,117.000*0268_00	yudhiṣṭhira uvāca<BR>
12,117.000*0268_01	na santi kulajā yatra sahāyāḥ pārthivasya tu<BR>
12,117.000*0268_02	akulīnāś ca kartavyā na vā bharatasattama<BR>
12,117.001	bhīṣma uvāca<BR>
12,117.001a	atrāpy udāharantīmam itihāsaṃ purātanam<BR>
12,117.001c	nidarśanakaraṃ loke sajjanācaritaṃ sadā<BR>
12,117.002a	asyaivārthasya sadṛśaṃ yac chrutaṃ me tapovane<BR>
12,117.002c	jāmadagnyasya rāmasya yad uktam ṛṣisattamaiḥ<BR>
12,117.003a	vane mahati kasmiṃś cid amanuṣyaniṣevite<BR>
12,117.003c	ṛṣir mūlaphalāhāro niyato niyatendriyaḥ<BR>
12,117.004a	dīkṣādamaparaḥ śāntaḥ svādhyāyaparamaḥ śuciḥ<BR>
12,117.004c	upavāsaviśuddhātmā satataṃ satpathe sthitaḥ<BR>
12,117.005a	tasya saṃdṛśya sadbhāvam upaviṣṭasya dhīmataḥ<BR>
12,117.005c	sarvasattvāḥ samīpasthā bhavanti vanacāriṇaḥ<BR>
12,117.006a	siṃhavyāghrāḥ saśarabhā mattāś caiva mahāgajāḥ<BR>
12,117.006c	dvīpinaḥ khaḍgabhallūkā ye cānye bhīmadarśanāḥ<BR>
12,117.007a	te sukhapraśnadāḥ sarve bhavanti kṣatajāśanāḥ<BR>
12,117.007c	tasyarṣeḥ śiṣyavac caiva nyagbhūtāḥ priyakāriṇaḥ<BR>
12,117.008a	dattvā ca te sukhapraśnaṃ sarve yānti yathāgatam<BR>
12,117.008c	grāmyas tv ekaḥ paśus tatra nājahāc chvā mahāmunim<BR>
12,117.009a	bhakto 'nuraktaḥ satatam upavāsakṛśo 'balaḥ<BR>
12,117.009c	phalamūlotkarāhāraḥ śāntaḥ śiṣṭākṛtir yathā<BR>
12,117.010a	tasyarṣer upaviṣṭasya pādamūle mahāmuneḥ<BR>
12,117.010c	manuṣyavad gato bhāvaḥ snehabaddho 'bhavad bhṛśam<BR>
12,117.011a	tato 'bhyayān mahāvīryo dvīpī kṣatajabhojanaḥ<BR>
12,117.011c	śvārtham atyantasaṃduṣṭaḥ krūraḥ kāla ivāntakaḥ<BR>
12,117.012a	lelihyamānas tṛṣitaḥ pucchāsphoṭanatatparaḥ<BR>
12,117.012c	vyāditāsyaḥ kṣudhābhagnaḥ prārthayānas tadāmiṣam<BR>
12,117.013a	taṃ dṛṣṭvā krūram āyāntaṃ jīvitārthī narādhipa<BR>
12,117.013c	provāca śvā muniṃ tatra yat tac chṛṇu mahāmate<BR>
12,117.014a	śvaśatrur bhagavann atra dvīpī māṃ hantum icchati<BR>
12,117.014c	tvatprasādād bhayaṃ na syāt tasmān mama mahāmune<BR>
12,117.014d*0269_01	tathā kuru mahābāho sarvajñas tvaṃ na saṃśayaḥ<BR>
12,117.014d*0270_01	sa munis tasya vijñāya bhāvajño bhayakāraṇam<BR>
12,117.014d*0270_02	rutajñaḥ sarvasattvānāṃ tam aiśvaryasamanvitaḥ<BR>
12,117.015	munir uvāca<BR>
12,117.015a	na bhayaṃ dvīpinaḥ kāryaṃ mṛtyutas te kathaṃ cana<BR>
12,117.015c	eṣa śvarūparahito dvīpī bhavasi putraka<BR>
12,117.016	bhīṣma uvāca<BR>
12,117.016a	tataḥ śvā dvīpitāṃ nīto jāmbūnadanibhākṛtiḥ<BR>
12,117.016c	citrāṅgo visphuran hṛṣṭo vane vasati nirbhayaḥ<BR>
12,117.016d*0271_01	taṃ dṛṣṭvā sa punar dvīpī ātmanaḥ sadṛśaṃ śubham<BR>
12,117.016d*0271_02	aviruddhas tatas tasya kṣaṇena samapadyata<BR>
12,117.017a	tato 'bhyayān mahāraudro vyāditāsyaḥ kṣudhānvitaḥ<BR>
12,117.017c	dvīpinaṃ lelihad vaktro vyāghro rudhiralālasaḥ<BR>
12,117.018a	vyāghraṃ dṛṣṭvā kṣudhābhagnaṃ daṃṣṭriṇaṃ vanagocaram<BR>
12,117.018c	dvīpī jīvitarakṣārtham ṛṣiṃ śaraṇam eyivān<BR>
12,117.019a	tataḥ saṃvāsajaṃ sneham ṛṣiṇā kurvatā sadā<BR>
12,117.019c	sa dvīpī vyāghratāṃ nīto ripubhir balavattaraḥ<BR>
12,117.019e	tato dṛṣṭvā sa śārdūlo nābhyahaṃs taṃ viśāṃ pate<BR>
12,117.020a	sa tu śvā vyāghratāṃ prāpya balavān piśitāśanaḥ<BR>
12,117.020c	na mūlaphalabhogeṣu spṛhām apy akarot tadā<BR>
12,117.021a	yathā mṛgapatir nityaṃ prakāṅkṣati vanaukasaḥ<BR>
12,117.021c	tathaiva sa mahārāja vyāghraḥ samabhavat tadā<BR>
12,117.022a	vyāghras tūṭajamūlasthas tṛptaḥ supto hatair mṛgaiḥ<BR>
12,117.022c	nāgaś cāgāt tam uddeśaṃ matto megha ivotthitaḥ<BR>
12,117.023a	prabhinnakaraṭaḥ prāṃśuḥ padmī vitatamastakaḥ<BR>
12,117.023c	suviṣāṇo mahākāyo meghagambhīranisvanaḥ<BR>
12,117.024a	taṃ dṛṣṭvā kuñjaraṃ mattam āyāntaṃ madagarvitam<BR>
12,117.024c	vyāghro hastibhayāt trastas tam ṛṣiṃ śaraṇaṃ yayau<BR>
12,117.025a	tato 'nayat kuñjaratāṃ taṃ vyāghram ṛṣisattamaḥ<BR>
12,117.025c	mahāmeghopamaṃ dṛṣṭvā taṃ sa bhīto 'bhavad gajaḥ<BR>
12,117.026a	tataḥ kamalaṣaṇḍāni śallakīgahanāni ca<BR>
12,117.026c	vyacarat sa mudā yuktaḥ padmareṇuvibhūṣitaḥ<BR>
12,117.027a	kadā cid ramamāṇasya hastinaḥ sumukhaṃ tadā<BR>
12,117.027c	ṛṣes tasyoṭajasthasya kālo 'gacchan niśāniśam<BR>
12,117.028a	athājagāma taṃ deśaṃ kesarī kesarāruṇaḥ<BR>
12,117.028c	girikandarajo bhīmaḥ siṃho nāgakulāntakaḥ<BR>
12,117.029a	taṃ dṛṣṭvā siṃham āyāntaṃ nāgaḥ siṃhabhayākulaḥ<BR>
12,117.029c	ṛṣiṃ śaraṇam āpede vepamāno bhayāturaḥ<BR>
12,117.030a	tataḥ sa siṃhatāṃ nīto nāgendro muninā tadā<BR>
12,117.030c	vanyaṃ nāgaṇayat siṃhaṃ tulyajātisamanvayāt<BR>
12,117.031a	dṛṣṭvā ca so 'naśat siṃho vanyo bhīsannavāgbalaḥ<BR>
12,117.031c	sa cāśrame 'vasat siṃhas tasminn eva vane sukhī<BR>
12,117.032a	na tv anye kṣudrapaśavas tapovananivāsinaḥ<BR>
12,117.032c	vyadṛśyanta bhayatrastā jīvitākāṅkṣiṇaḥ sadā<BR>
12,117.033a	kadā cit kālayogena sarvaprāṇivihiṃsakaḥ<BR>
12,117.033c	balavān kṣatajāhāro nānāsattvabhayaṃkaraḥ<BR>
12,117.034a	aṣṭapād ūrdhvacaraṇaḥ śarabho vanagocaraḥ<BR>
12,117.034c	taṃ siṃhaṃ hantum āgacchan munes tasya niveśanam<BR>
12,117.034d*0272_01	taṃ dṛṣṭvā śarabhaṃ yāntaṃ siṃhaḥ parabhayāturaḥ<BR>
12,117.034d*0272_02	ṛṣiṃ śaraṇam āpede vepamānaḥ kṛtāñjaliḥ<BR>
12,117.035a	taṃ muniḥ śarabhaṃ cakre balotkaṭam ariṃdama<BR>
12,117.035c	tataḥ sa śarabho vanyo muneḥ śarabham agrataḥ<BR>
12,117.035e	dṛṣṭvā balinam atyugraṃ drutaṃ saṃprādravad bhayāt<BR>
12,117.036a	sa evaṃ śarabhasthāne nyasto vai muninā tadā<BR>
12,117.036c	muneḥ pārśvagato nityaṃ śārabhyaṃ sukham āptavān<BR>
12,117.037a	tataḥ śarabhasaṃtrastāḥ sarve mṛgagaṇā vanāt<BR>
12,117.037c	diśaḥ saṃprādravan rājan bhayāj jīvitakāṅkṣiṇaḥ<BR>
12,117.038a	śarabho 'py atisaṃduṣṭo nityaṃ prāṇivadhe rataḥ<BR>
12,117.038c	phalamūlāśanaṃ śāntaṃ naicchat sa piśitāśanaḥ<BR>
12,117.039a	tato rudhiratarṣeṇa balinā śarabho 'nvitaḥ<BR>
12,117.039c	iyeṣa taṃ muniṃ hantum akṛtajñaḥ śvayonijaḥ<BR>
12,117.039d*0273_01	cintayām āsa ca tadā śarabhaḥ śvānapūrvakaḥ<BR>
12,117.039d*0273_02	asya prabhāvāt saṃprāpto vāṅmātreṇa tu kevalam<BR>
12,117.039d*0273_03	śarabhatvaṃ suduṣprāpaṃ sarvabhūtabhayaṃkaram<BR>
12,117.039d*0273_04	anye 'py atra bhayatrastāḥ santi sattvā bhayārditāḥ<BR>
12,117.039d*0273_05	munim āśritya jīvanto mṛgāḥ pakṣigaṇās tathā<BR>
12,117.039d*0273_06	teṣām api kadā cic ca śarabhatvaṃ prayacchati<BR>
12,117.039d*0273_07	sarvasattvottamaṃ loke balaṃ yatra pratiṣṭhitam<BR>
12,117.039d*0273_08	pakṣiṇām apy ayaṃ dadyāt kadā cid gāruḍaṃ balam<BR>
12,117.039d*0273_09	yāvad anyatra saṃprītaḥ kāruṇyaṃ tu samāśritaḥ<BR>
12,117.039d*0273_10	na dadāti balaṃ tuṣṭaḥ sattvasyānyasya kasya cit<BR>
12,117.039d*0273_11	tāvad enam ahaṃ vipraṃ vadhiṣyāmi ca śīghrataḥ<BR>
12,117.039d*0273_12	sthātuṃ mayā śakyam iha munighātān na saṃśayaḥ<BR>
12,117.040a	tatas tena tapaḥśaktyā vidito jñānacakṣuṣā<BR>
12,117.040c	vijñāya ca mahāprājño muniḥ śvānaṃ tam uktavān<BR>
12,117.040d*0274_00	munir uvāca<BR>
12,117.040d*0274_01	aham agniprabho nāma munir bhṛgukulānvayaḥ<BR>
12,117.040d*0274_02	manasā nirdahe sarvaṃ jagat saṃdhārayāmi ca<BR>
12,117.040d*0274_03	mama vaśyaṃ jagat sarvaṃ devān varjya carācaram<BR>
12,117.040d*0274_04	santi devāś ca me bhītāḥ svadharmaṃ na tyajanti ye<BR>
12,117.040d*0274_05	svadharmāc calitān sarvān vāṅmātreṇaiva nirdahe<BR>
12,117.040d*0274_06	kim aṅga tvaṃ mayā nītaḥ śarabhatvam anāmayam<BR>
12,117.040d*0274_07	krūraḥ sa sarvabhūteṣu hīnaś cāśucir eva ca<BR>
12,117.041a	śvā tvaṃ dvīpitvam āpanno dvīpī vyāghratvam āgataḥ<BR>
12,117.041c	vyāghro nāgo madapaṭur nāgaḥ siṃhatvam āptavān<BR>
12,117.042a	siṃho 'tibalasaṃyukto bhūyaḥ śarabhatāṃ gataḥ<BR>
12,117.042c	mayā snehaparītena na vimṛṣṭaḥ kulānvayaḥ<BR>
12,117.043a	yasmād evam apāpaṃ māṃ pāpa hiṃsitum icchasi<BR>
12,117.043c	tasmāt svayonim āpannaḥ śvaiva tvaṃ hi bhaviṣyasi<BR>
12,117.043d*0275_01	śvā pūrvaṃ dvīpy asi vyāghraḥ gajaḥ siṃhas tathāśva[ṣṭa]pāt<BR>
12,117.043d*0275_02	nijena ca svabhāvena punaḥ śvāno bhaviṣyasi<BR>
12,117.044a	tato munijanadveṣād duṣṭātmā śvākṛto 'budhaḥ<BR>
12,117.044c	ṛṣiṇā śarabhaḥ śaptaḥ svaṃ rūpaṃ punar āptavān<BR>
12,118.001	bhīṣma uvāca<BR>
12,118.001a	sa śvā prakṛtim āpannaḥ paraṃ dainyam upāgamat<BR>
12,118.001c	ṛṣiṇā huṃkṛtaḥ pāpas tapovanabahiṣkṛtaḥ<BR>
12,118.002a	evaṃ rājñā matimatā viditvā śīlaśaucatām<BR>
12,118.002c	ārjavaṃ prakṛtiṃ sattvaṃ kulaṃ vṛttaṃ śrutaṃ damam<BR>
12,118.003a	anukrośaṃ balaṃ vīryaṃ bhāvaṃ saṃpraśamaṃ kṣamām<BR>
12,118.003c	bhṛtyā ye yatra yogyāḥ syus tatra sthāpyāḥ suśikṣitāḥ<BR>
12,118.004a	nāparīkṣya mahīpālaḥ prakartuṃ bhṛtyam arhati<BR>
12,118.004c	akulīnanarākīrṇo na rājā sukham edhate<BR>
12,118.005a	kulajaḥ prakṛto rājñā tatkulīnatayā sadā<BR>
12,118.005c	na pāpe kurute buddhiṃ nindyamāno 'py anāgasi<BR>
12,118.006a	akulīnas tu puruṣaḥ prakṛtaḥ sādhusaṃkṣayāt<BR>
12,118.006c	durlabhaiśvaryatāṃ prāpto ninditaḥ śatrutāṃ vrajet<BR>
12,118.006d@012_0001	kākaḥ śvāno 'kulīnaś ca biḍālaḥ sarpa eva ca<BR>
12,118.006d@012_0002	akulīnā ca yā nārī tulyās te parikīrtitāḥ<BR>
12,118.006d@012_0003	lokapālāḥ sadodvignāḥ paśyanty akulajān yathā<BR>
12,118.006d@012_0004	nārīṃ vā puruṣaṃ vātha śīlaṃ tatrāpi kāraṇam<BR>
12,118.006d@012_0005	duṣkulīnā ca yā strī syād duṣkulīnaś ca yaḥ pumān<BR>
12,118.006d@012_0006	ahiṃsāśīlasaṃyogād dharmāc ca kulatāṃ vrajet<BR>
12,118.006d@012_0007	dharmaṃ prati mahārāja ślokān āha bṛhaspatiḥ<BR>
12,118.006d@012_0008	śṛṇu sarvān mahīpāla hṛdi tāṃś ca kariṣyasi<BR>
12,118.006d@012_0009	asitaṃ sitakarmāṇaṃ yathā dāntaṃ tapasvinam<BR>
12,118.006d@012_0010	vṛttastham api caṇḍālaṃ taṃ devā brāhmaṇaṃ viduḥ<BR>
12,118.006d@012_0011	yadi ghātayate kaś cit pāpasattvaṃ prajāhite<BR>
12,118.006d@012_0012	sarvasattvahitārthāya na tenāsau vihiṃsakaḥ<BR>
12,118.006d@012_0013	dvīpinaṃ śarabhaṃ siṃhaṃ vyāghraṃ kuñjaram eva ca<BR>
12,118.006d@012_0014	mahiṣaṃ ca varāhaṃ ca sūkaraśvānapannagān<BR>
12,118.006d@012_0015	gobrāhmaṇahitārthāya bālastrīrakṣaṇāya ca<BR>
12,118.006d@012_0016	vṛddhāturaparitrāṇe yo hinasti sa dharmavit<BR>
12,118.006d@012_0017	brāhmaṇaḥ pāpakarmā ca mleccho vā dhārmikaḥ śuciḥ<BR>
12,118.006d@012_0018	śreyāṃs tatra bhaven mleccho brāhmaṇaḥ pāpakṛn na ca<BR>
12,118.006d@012_0019	duṣkulīnaḥ kulīno vā yaḥ kaś cic chīlavān naraḥ<BR>
12,118.006d@012_0020	prakṛtiṃ tasya vijñāya sthirāṃ vā yadi vāsthirām<BR>
12,118.006d@012_0021	śīlavān uttamaṃ karma kuryād rājā samāhitaḥ<BR>
12,118.006d@012_0022	niyuñjīta mahīpālo durvṛttaṃ pāpakarmasu<BR>
12,118.007a	kulīnaṃ śikṣitaṃ prājñaṃ jñānavijñānakovidam<BR>
12,118.007c	sarvaśāstrārthatattvajñaṃ sahiṣṇuṃ deśajaṃ tathā<BR>
12,118.008a	kṛtajñaṃ balavantaṃ ca kṣāntaṃ dāntaṃ jitendriyam<BR>
12,118.008c	alubdhaṃ labdhasaṃtuṣṭaṃ svāmimitrabubhūṣakam<BR>
12,118.009a	sacivaṃ deśakālajñaṃ sarvasaṃgrahaṇe ratam<BR>
12,118.009c	satkṛtaṃ yuktamanasaṃ hitaiṣiṇam atandritam<BR>
12,118.010a	yuktācāraṃ svaviṣaye saṃdhivigrahakovidam<BR>
12,118.010c	rājñas trivargavettāraṃ paurajānapadapriyam<BR>
12,118.011a	khātakavyūhatattvajñaṃ balaharṣaṇakovidam<BR>
12,118.011c	iṅgitākāratattvajñaṃ yātrāyānaviśāradam<BR>
12,118.011d*0276_01	bhinnānāṃ rājasaṃghātaṃ saṃhatānāṃ ca bhedati<BR>
12,118.011d*0276_02	ekaḥ kruddho raṇe kuryāt kuñjaraḥ sādhunoditaḥ<BR>
12,118.011d*0276_03	madaklinnakapolasya kiṃ cid añcitacakṣuṣaḥ<BR>
12,118.011d*0276_04	svidyadābhogagaṇḍasya kaḥ śobhāṃ varṇituṃ kṣamaḥ<BR>
12,118.011d*0276_05	vegenādhāvamānasya prasāritakarasya ca<BR>
12,118.011d*0276_06	kaḥ samarthaḥ puraḥ sthātuṃ stabdhakarṇasya danti[naḥ]<BR>
12,118.011d*0276_07	**** **** diśo daśa<BR>
12,118.011d*0276_08	tat sainyaṃ kuñjarā yatra sa nṛpo yasya kuñjarāḥ<BR>
12,118.011d*0276_09	mūrtimān vijayo rājan kuñjarā madadarpitāḥ<BR>
12,118.012a	hastiśikṣāsu tattvajñam ahaṃkāravivarjitam<BR>
12,118.012c	pragalbhaṃ dakṣiṇaṃ dāntaṃ balinaṃ yuktakāriṇam<BR>
12,118.013a	cokṣaṃ cokṣajanākīrṇaṃ suveṣaṃ sukhadarśanam<BR>
12,118.013c	nāyakaṃ nītikuśalaṃ guṇaṣaṣṭyā samanvitam<BR>
12,118.014a	astabdhaṃ praśritaṃ śaktaṃ mṛduvādinam eva ca<BR>
12,118.014c	dhīraṃ ślakṣṇaṃ maharddhiṃ ca deśakālopapādakam<BR>
12,118.015a	sacivaṃ yaḥ prakurute na cainam avamanyate<BR>
12,118.015c	tasya vistīryate rājyaṃ jyotsnā grahapater iva<BR>
12,118.016a	etair eva guṇair yukto rājā śāstraviśāradaḥ<BR>
12,118.016c	eṣṭavyo dharmaparamaḥ prajāpālanatatparaḥ<BR>
12,118.017a	dhīro marṣī śuciḥ śīghraḥ kāle puruṣakāravit<BR>
12,118.017c	śuśrūṣuḥ śrutavāñ śrotā ūhāpohaviśāradaḥ<BR>
12,118.018a	medhāvī dhāraṇāyukto yathānyāyopapādakaḥ<BR>
12,118.018c	dāntaḥ sadā priyābhāṣī kṣamāvāṃś ca viparyaye<BR>
12,118.019a	dānācchede svayaṃkārī sudvāraḥ sukhadarśanaḥ<BR>
12,118.019c	ārtahastaprado nityam āptaṃmanyo naye rataḥ<BR>
12,118.020a	nāhaṃvādī na nirdvaṃdvo na yatkiṃcanakārakaḥ<BR>
12,118.020c	kṛte karmaṇy amoghānāṃ kartā bhṛtyajanapriyaḥ<BR>
12,118.021a	saṃgṛhītajano 'stabdhaḥ prasannavadanaḥ sadā<BR>
12,118.021c	dātā bhṛtyajanāvekṣī na krodhī sumahāmanāḥ<BR>
12,118.022a	yuktadaṇḍo na nirdaṇḍo dharmakāryānuśāsakaḥ<BR>
12,118.022c	cāranetraḥ parāvekṣī dharmārthakuśalaḥ sadā<BR>
12,118.023a	rājā guṇaśatākīrṇa eṣṭavyas tādṛśo bhavet<BR>
12,118.023c	yodhāś caiva manuṣyendra sarvair guṇaguṇair vṛtāḥ<BR>
12,118.024a	anveṣṭavyāḥ supuruṣāḥ sahāyā rājyadhāraṇāḥ<BR>
12,118.024c	na vimānayitavyāś ca rājñā vṛddhim abhīpsatā<BR>
12,118.025a	yodhāḥ samaraśauṭīrāḥ kṛtajñāḥ śastrakovidāḥ<BR>
12,118.025c	dharmaśāstrasamāyuktāḥ padātijanasaṃyutāḥ<BR>
12,118.026a	arthamānavivṛddhāś ca rathacaryāviśāradāḥ<BR>
12,118.026c	iṣvastrakuśalā yasya tasyeyaṃ nṛpater mahī<BR>
12,118.026d*0277_01	jñātīnām anavajñānaṃ bhṛtyeṣv aśaṭhatā sadā<BR>
12,118.026d*0277_02	naipuṇyaṃ cārthacaryāsu yasyaite tasya sā mahī<BR>
12,118.026d*0277_03	ālasyaṃ caiva nidrā ca vyasanāny atihāsyatā<BR>
12,118.026d*0277_04	yasyaitāni na vidyante tasyeyaṃ suciraṃ mahī<BR>
12,118.026d*0277_05	vṛddhasevī mahotsāho varṇānāṃ caiva rakṣitā<BR>
12,118.026d*0277_06	dharmacaryā sadā yasya tasyeyaṃ suciraṃ mahī<BR>
12,118.026d*0277_07	nītivartmānusaraṇaṃ nityam utthānam eva ca<BR>
12,118.026d*0277_08	ripūṇām anavajñānaṃ tasyeyaṃ suciraṃ mahī<BR>
12,118.026d*0277_09	utthānaṃ caiva daivaṃ ca tayor nānātvam eva ca<BR>
12,118.026d*0277_10	manunā varṇitaṃ pūrvaṃ vakṣye śṛṇu tad eva hi<BR>
12,118.026d*0277_11	utthānaṃ hi narendrāṇāṃ bṛhaspatir abhāṣata<BR>
12,118.026d*0277_12	nayānayavidhānajñaḥ sadā bhava kurūdvaha<BR>
12,118.026d*0277_13	durhṛdāṃ chidradarśī yaḥ suhṛdām upakāravān<BR>
12,118.026d*0277_14	viśeṣavic ca bhṛtyānāṃ sa rājyaphalam aśnute<BR>
12,118.027a	sarvasaṃgrahaṇe yukto nṛpo bhavati yaḥ sadā<BR>
12,118.027c	utthānaśīlo mitrāḍhyaḥ sa rājā rājasattamaḥ<BR>
12,118.028a	śakyā aśvasahasreṇa vīrāroheṇa bhārata<BR>
12,118.028c	saṃgṛhītamanuṣyeṇa kṛtsnā jetuṃ vasuṃdharā<BR>
12,119.001	bhīṣma uvāca<BR>
12,119.001a	evaṃ śunāsamān bhṛtyān svasthāne yo narādhipaḥ<BR>
12,119.001c	niyojayati kṛtyeṣu sa rājyaphalam aśnute<BR>
12,119.002a	na śvā svasthānam utkramya pramāṇam abhi satkṛtaḥ<BR>
12,119.002c	āropyaḥ śvā svakāt sthānād utkramyānyat prapadyate<BR>
12,119.003a	svajātikulasaṃpannāḥ sveṣu karmasv avasthitāḥ<BR>
12,119.003c	prakartavyā budhā bhṛtyā nāsthāne prakriyā kṣamā<BR>
12,119.004a	anurūpāṇi karmāṇi bhṛtyebhyo yaḥ prayacchati<BR>
12,119.004c	sa bhṛtyaguṇasaṃpannaṃ rājā phalam upāśnute<BR>
12,119.005a	śarabhaḥ śarabhasthāne siṃhaḥ siṃha ivorjitaḥ<BR>
12,119.005c	vyāghro vyāghra iva sthāpyo dvīpī dvīpī yathā tathā<BR>
12,119.006a	karmasv ihānurūpeṣu nyasyā bhṛtyā yathāvidhi<BR>
12,119.006c	pratilomaṃ na bhṛtyās te sthāpyāḥ karmaphalaiṣiṇā<BR>
12,119.007a	yaḥ pramāṇam atikramya pratilomaṃ narādhipaḥ<BR>
12,119.007c	bhṛtyān sthāpayate 'buddhir na sa rañjayate prajāḥ<BR>
12,119.008a	na bāliśā na ca kṣudrā na cāpratimitendriyāḥ<BR>
12,119.008c	nākulīnā narāḥ pārśve sthāpyā rājñā hitaiṣiṇā<BR>
12,119.009a	sādhavaḥ kuśalāḥ śūrā jñānavanto 'nasūyakāḥ<BR>
12,119.009c	akṣudrāḥ śucayo dakṣā narāḥ syuḥ pāripārśvakāḥ<BR>
12,119.010a	nyagbhūtās tatparāḥ kṣāntāś caukṣāḥ prakṛtijāḥ śubhāḥ<BR>
12,119.010c	sve sve sthāne 'parikruṣṭās te syū rājño bahiścarāḥ<BR>
12,119.011a	siṃhasya satataṃ pārśve siṃha eva jano bhavet<BR>
12,119.011c	asiṃhaḥ siṃhasahitaḥ siṃhaval labhate phalam<BR>
12,119.012a	yas tu siṃhaḥ śvabhiḥ kīrṇaḥ siṃhakarmaphale rataḥ<BR>
12,119.012c	na sa siṃhaphalaṃ bhoktuṃ śaktaḥ śvabhir upāsitaḥ<BR>
12,119.013a	evam etair manuṣyendra śūraiḥ prājñair bahuśrutaiḥ<BR>
12,119.013c	kulīnaiḥ saha śakyeta kṛtsnāṃ jetuṃ vasuṃdharām<BR>
12,119.014a	nāvaidyo nānṛjuḥ pārśve nāvidyo nāmahādhanaḥ<BR>
12,119.014c	saṃgrāhyo vasudhāpālair bhṛtyo bhṛtyavatāṃ vara<BR>
12,119.015a	bāṇavad visṛtā yānti svāmikāryaparā janāḥ<BR>
12,119.015c	ye bhṛtyāḥ pārthivahitās teṣāṃ sāntvaṃ prayojayet<BR>
12,119.016a	kośaś ca satataṃ rakṣyo yatnam āsthāya rājabhiḥ<BR>
12,119.016c	kośamūlā hi rājānaḥ kośamūlakaro bhava<BR>
12,119.017a	koṣṭhāgāraṃ ca te nityaṃ sphītaṃ dhānyaiḥ susaṃcitam<BR>
12,119.017c	sadāstu satsu saṃnyastaṃ dhanadhānyaparo bhava<BR>
12,119.018a	nityayuktāś ca te bhṛtyā bhavantu raṇakovidāḥ<BR>
12,119.018c	vājināṃ ca prayogeṣu vaiśāradyam iheṣyate<BR>
12,119.019a	jñātibandhujanāvekṣī mitrasaṃbandhisaṃvṛtaḥ<BR>
12,119.019c	paurakāryahitānveṣī bhava kauravanandana<BR>
12,119.020a	eṣā te naiṣṭhikī buddhiḥ prajñā cābhihitā mayā<BR>
12,119.020c	śvā te nidarśanaṃ tāta kiṃ bhūyaḥ śrotum icchasi<BR>
12,120.001	yudhiṣṭhira uvāca<BR>
12,120.001a	rājavṛttāny anekāni tvayā proktāni bhārata<BR>
12,120.001c	pūrvaiḥ pūrvaniyuktāni rājadharmārthavedibhiḥ<BR>
12,120.002a	tad eva vistareṇoktaṃ pūrvair dṛṣṭaṃ satāṃ matam<BR>
12,120.002c	praṇayaṃ rājadharmāṇāṃ prabrūhi bharatarṣabha<BR>
12,120.003	bhīṣma uvāca<BR>
12,120.003a	rakṣaṇaṃ sarvabhūtānām iti kṣatre paraṃ matam<BR>
12,120.003c	tad yathā rakṣaṇaṃ kuryāt tathā śṛṇu mahīpate<BR>
12,120.004a	yathā barhāṇi citrāṇi bibharti bhujagāśanaḥ<BR>
12,120.004c	tathā bahuvidhaṃ rājā rūpaṃ kurvīta dharmavit<BR>
12,120.005a	taikṣṇyaṃ jihmatvam ādāntyaṃ satyam ārjavam eva ca<BR>
12,120.005c	madhyasthaḥ sattvam ātiṣṭhaṃs tathā vai sukham ṛcchati<BR>
12,120.006a	yasminn arthe hitaṃ yat syāt tad varṇaṃ rūpam āviśet<BR>
12,120.006c	bahurūpasya rājño hi sūkṣmo 'py artho na sīdati<BR>
12,120.007a	nityaṃ rakṣitamantraḥ syād yathā mūkaḥ śaracchikhī<BR>
12,120.007c	ślakṣṇākṣaratanuḥ śrīmān bhavec chāstraviśāradaḥ<BR>
12,120.008a	āpaddvāreṣu yattaḥ syāj jalaprasravaṇeṣv iva<BR>
12,120.008c	śailavarṣodakānīva dvijān siddhān samāśrayet<BR>
12,120.009a	arthakāmaḥ śikhāṃ rājā kuryād dharmadhvajopamām<BR>
12,120.009c	nityam udyatadaṇḍaḥ syād ācarec cāpramādataḥ<BR>
12,120.009e	loke cāyavyayau dṛṣṭvā vṛkṣād vṛkṣam ivāplavan<BR>
12,120.010a	mṛjāvān syāt svayūthyeṣu bhāvāni caraṇaiḥ kṣipet<BR>
12,120.010c	jātapakṣaḥ parispanded rakṣed vaikalyam ātmanaḥ<BR>
12,120.011a	doṣān vivṛṇuyāc chatroḥ parapakṣān vidhūnayet<BR>
12,120.011c	kānaneṣv iva puṣpāṇi barhīvārthān samācaret<BR>
12,120.012a	ucchritān āśrayet sphītān narendrān acalopamān<BR>
12,120.012c	śrayec chāyām avijñātāṃ guptaṃ śaraṇam āśrayet<BR>
12,120.013a	prāvṛṣīvāsitagrīvo majjeta niśi nirjane<BR>
12,120.013c	māyūreṇa guṇenaiva strībhiś cālakṣitaś caret<BR>
12,120.013e	na jahyāc ca tanutrāṇaṃ rakṣed ātmānam ātmanā<BR>
12,120.014a	cārabhūmiṣv abhigamān pāśāṃś ca parivarjayet<BR>
12,120.014c	pīḍayec cāpi tāṃ bhūmiṃ praṇaśyed gahane punaḥ<BR>
12,120.014d*0278_01	evaṃ mayūradharmeṇa vartayan satataṃ naraḥ<BR>
12,120.015a	hanyāt kruddhān ativiṣān ye jihmagatayo 'hitān<BR>
12,120.015c	nāśrayed bālabarhāṇi sannivāsāni vāsayet<BR>
12,120.016a	sadā barhinibhaḥ kāmaṃ prasaktikṛtam ācaret<BR>
12,120.016c	sarvataś cādadet prajñāṃ pataṃgān gahaneṣv iva<BR>
12,120.016e	evaṃ mayūravad rājā svarāṣṭraṃ paripālayet<BR>
12,120.017a	ātmavṛddhikarīṃ nītiṃ vidadhīta vicakṣaṇaḥ<BR>
12,120.017c	ātmasaṃyamanaṃ buddhyā parabuddhyāvatāraṇam<BR>
12,120.017e	buddhyā cātmaguṇaprāptir etac chāstranidarśanam<BR>
12,120.018a	paraṃ cāśvāsayet sāmnā svaśaktiṃ copalakṣayet<BR>
12,120.018c	ātmanaḥ parimarśena buddhiṃ buddhyā vicārayet<BR>
12,120.018e	sāntvayogamatiḥ prājñaḥ kāryākāryavicārakaḥ<BR>
12,120.019a	nigūḍhabuddhir dhīraḥ syād vaktavye vakṣyate tathā<BR>
12,120.019c	saṃnikṛṣṭāṃ kathāṃ prājño yadi buddhyā bṛhaspatiḥ<BR>
12,120.019e	svabhāvam eṣyate taptaṃ kṛṣṇāyasam ivodake<BR>
12,120.020a	anuyuñjīta kṛtyāni sarvāṇy eva mahīpatiḥ<BR>
12,120.020c	āgamair upadiṣṭāni svasya caiva parasya ca<BR>
12,120.021a	kṣudraṃ krūraṃ tathā prājñaṃ śūraṃ cārthaviśāradam<BR>
12,120.021c	svakarmaṇi niyuñjīta ye cānye vacanādhikāḥ<BR>
12,120.022a	apy adṛṣṭvā niyuktāni anurūpeṣu karmasu<BR>
12,120.022c	sarvāṃs tān anuvarteta svarāṃs tantrīr ivāyatā<BR>
12,120.023a	dharmāṇām avirodhena sarveṣāṃ priyam ācaret<BR>
12,120.023c	mamāyam iti rājā yaḥ sa parvata ivācalaḥ<BR>
12,120.024a	vyavasāyaṃ samādhāya sūryo raśmim ivāyatām<BR>
12,120.024c	dharmam evābhirakṣeta kṛtvā tulye priyāpriye<BR>
12,120.025a	kulaprakṛtideśānāṃ dharmajñān mṛdubhāṣiṇaḥ<BR>
12,120.025c	madhye vayasi nirdoṣān hite yuktāñ jitendriyān<BR>
12,120.026a	alubdhāñ śikṣitān dāntān dharmeṣu pariniṣṭhitān<BR>
12,120.026c	sthāpayet sarvakāryeṣu rājā dharmārtharakṣiṇaḥ<BR>
12,120.027a	etenaiva prakāreṇa kṛtyānām āgatiṃ gatim<BR>
12,120.027c	yuktaḥ samanutiṣṭheta tuṣṭaś cārair upaskṛtaḥ<BR>
12,120.028a	amoghakrodhaharṣasya svayaṃ kṛtyānvavekṣiṇaḥ<BR>
12,120.028c	ātmapratyayakośasya vasudhaiva vasuṃdharā<BR>
12,120.029a	vyaktaś cānugraho yasya yathārthaś cāpi nigrahaḥ<BR>
12,120.029c	guptātmā guptarāṣṭraś ca sa rājā rājadharmavit<BR>
12,120.030a	nityaṃ rāṣṭram avekṣeta gobhiḥ sūrya ivotpatan<BR>
12,120.030c	cārāṃś ca nacarān vidyāt tathā buddhyā na saṃjvaret<BR>
12,120.031a	kālaprāptam upādadyān nārthaṃ rājā prasūcayet<BR>
12,120.031c	ahany ahani saṃduhyān mahīṃ gām iva buddhimān<BR>
12,120.032a	yathā krameṇa puṣpebhyaś cinoti madhu ṣaṭpadaḥ<BR>
12,120.032c	tathā dravyam upādāya rājā kurvīta saṃcayam<BR>
12,120.033a	yad dhi guptāvaśiṣṭaṃ syāt tad dhitaṃ dharmakāmayoḥ<BR>
12,120.033c	saṃcayānuvisargī syād rājā śāstravid ātmavān<BR>
12,120.034a	nālpam arthaṃ paribhaven nāvamanyeta śātravān<BR>
12,120.034c	buddhyāvabudhyed ātmānaṃ na cābuddhiṣu viśvaset<BR>
12,120.035a	dhṛtir dākṣyaṃ saṃyamo buddhir agryā; dhairyaṃ śauryaṃ deśakālo 'pramādaḥ<BR>
12,120.035c	svalpasya vā mahato vāpi vṛddhau; dhanasyaitāny aṣṭa samindhanāni<BR>
12,120.036a	agnistoko vardhate hy ājyasikto; bījaṃ caikaṃ bahusāhasram eti<BR>
12,120.036c	kṣayodayau vipulau saṃniśāmya; tasmād alpaṃ nāvamanyeta vidvān<BR>
12,120.037a	bālo 'bālaḥ sthaviro vā ripur yaḥ; sadā pramattaṃ puruṣaṃ nihanyāt<BR>
12,120.037c	kālenānyas tasya mūlaṃ hareta; kālajñātā pārthivānāṃ variṣṭhaḥ<BR>
12,120.038a	haret kīrtiṃ dharmam asyoparundhyād; arthe dīrghaṃ vīryam asyopahanyāt<BR>
12,120.038c	ripur dveṣṭā durbalo vā balī vā; tasmāc chatrau naiva heḍed yatātmā<BR>
12,120.039a	kṣayaṃ śatroḥ saṃcayaṃ pālanaṃ cāpy; ubhau cārthau sahitau dharmakāmau<BR>
12,120.039c	ataś cānyan matimān saṃdadhīta; tasmād rājā buddhimantaṃ śrayeta<BR>
12,120.040a	buddhir dīptā balavantaṃ hinasti; balaṃ buddhyā vardhate pālyamānam<BR>
12,120.040c	śatrur buddhyā sīdate vardhamāno; buddheḥ paścāt karma yat tat praśastam<BR>
12,120.041a	sarvān kāmān kāmayāno hi dhīraḥ; sattvenālpenāplute hīnadehaḥ<BR>
12,120.041c	yathātmānaṃ prārthayate 'rthamānaiḥ; śreyaḥpātraṃ pūrayate hy analpam<BR>
12,120.042a	tasmād rājā pragṛhītaḥ pareṣu; mūlaṃ lakṣmyāḥ sarvato 'bhyādadīta<BR>
12,120.042c	dīrghaṃ kālam api saṃpīḍyamāno; vidyutsaṃpātam iva mānorjitaḥ syāt<BR>
12,120.043a	vidyā tapo vā vipulaṃ dhanaṃ vā; sarvam etad vyavasāyena śakyam<BR>
12,120.043c	brahma yattaṃ nivasati dehavatsu; tasmād vidyād vyavasāyaṃ prabhūtam<BR>
12,120.044a	yatrāsate matimanto manasvinaḥ; śakro viṣṇur yatra sarasvatī ca<BR>
12,120.044c	vasanti bhūtāni ca yatra nityaṃ; tasmād vidvān nāvamanyeta deham<BR>
12,120.045a	lubdhaṃ hanyāt saṃpradānena nityaṃ; lubdhas tṛptiṃ paravittasya naiti<BR>
12,120.045c	sarvo lubdhaḥ karmaguṇopabhoge; yo 'rthair hīno dharmakāmau jahāti<BR>
12,120.046a	dhanaṃ bhojyaṃ putradāraṃ samṛddhiṃ; sarvo lubdhaḥ prārthayate pareṣām<BR>
12,120.046c	lubdhe doṣāḥ saṃbhavantīha sarve; tasmād rājā na pragṛhṇīta lubdhān<BR>
12,120.047a	saṃdarśane satpuruṣaṃ jaghanyam api codayet<BR>
12,120.047c	ārambhān dviṣatāṃ prājñaḥ sarvān arthāṃs tu sūdayet<BR>
12,120.048a	dharmānviteṣu vijñāto mantrī guptaś ca pāṇḍava<BR>
12,120.048c	āpto rājan kulīnaś ca paryāpto rājyasaṃgrahe<BR>
12,120.049a	vidhipravṛttān naradevadharmān; uktān samāsena nibodha buddhyā<BR>
12,120.049c	imān vidadhyād vyanusṛtya yo vai; rājā mahīṃ pālayituṃ sa śaktaḥ<BR>
12,120.050a	anītijaṃ yady avidhānajaṃ sukhaṃ; haṭhapraṇītaṃ vividhaṃ pradṛśyate<BR>
12,120.050c	na vidyate tasya gatir mahīpater; na vidyate rāṣṭrajam uttamaṃ sukham<BR>
12,120.051a	dhanair viśiṣṭān matiśīlapūjitān; guṇopapannān yudhi dṛṣṭavikramān<BR>
12,120.051c	guṇeṣu dṛṣṭān acirād ihātmavān; sato 'bhisaṃdhāya nihanti śātravān<BR>
12,120.052a	paśyed upāyān vividhaiḥ kriyāpathair; na cānupāyena matiṃ niveśayet<BR>
12,120.052c	śriyaṃ viśiṣṭāṃ vipulaṃ yaśo dhanaṃ; na doṣadarśī puruṣaḥ samaśnute<BR>
12,120.053a	prītipravṛttau vinivartane tathā; suhṛtsu vijñāya nivṛtya cobhayoḥ<BR>
12,120.053c	yad eva mitraṃ gurubhāram āvahet; tad eva susnigdham udāhared budhaḥ<BR>
12,120.054a	etān mayoktāṃs tava rājadharmān; nṛṇāṃ ca guptau matim ādadhatsva<BR>
12,120.054c	avāpsyase puṇyaphalaṃ sukhena; sarvo hi lokottamadharmamūlaḥ<BR>
12,121.001	yudhiṣṭhira uvāca<BR>
12,121.001a	ayaṃ pitāmahenokto rājadharmaḥ sanātanaḥ<BR>
12,121.001c	īśvaraś ca mahādaṇḍo daṇḍe sarvaṃ pratiṣṭhitam<BR>
12,121.002a	devatānām ṛṣīṇāṃ ca pitṝṇāṃ ca mahātmanām<BR>
12,121.002c	yakṣarakṣaḥpiśācānāṃ martyānāṃ ca viśeṣataḥ<BR>
12,121.003a	sarveṣāṃ prāṇināṃ loke tiryakṣv api nivāsinām<BR>
12,121.003c	sarvavyāpī mahātejā daṇḍaḥ śreyān iti prabho<BR>
12,121.004a	ity etad uktaṃ bhavatā sarvaṃ daṇḍyaṃ carācaram<BR>
12,121.004c	dṛśyate lokam āsaktaṃ sasurāsuramānuṣam<BR>
12,121.005a	etad icchāmy ahaṃ jñātuṃ tattvena bharatarṣabha<BR>
12,121.005c	ko daṇḍaḥ kīdṛśo daṇḍaḥ kiṃrūpaḥ kiṃparāyaṇaḥ<BR>
12,121.006a	kimātmakaḥ kathaṃbhūtaḥ katimūrtiḥ kathaṃprabhuḥ<BR>
12,121.006c	jāgarti sa kathaṃ daṇḍaḥ prajāsv avahitātmakaḥ<BR>
12,121.007a	kaś ca pūrvāparam idaṃ jāgarti paripālayan<BR>
12,121.007c	kaś ca vijñāyate pūrvaṃ ko 'paro daṇḍasaṃjñitaḥ<BR>
12,121.007e	kiṃsaṃsthaś ca bhaved daṇḍaḥ kā cāsya gatir iṣyate<BR>
12,121.008	bhīṣma uvāca<BR>
12,121.008a	śṛṇu kauravya yo daṇḍo vyavahāryo yathā ca saḥ<BR>
12,121.008c	yasmin hi sarvam āyattaṃ sa daṇḍa iha kevalaḥ<BR>
12,121.009a	dharmasyākhyā mahārāja vyavahāra itīṣyate<BR>
12,121.009c	tasya lopaḥ kathaṃ na syāl lokeṣv avahitātmanaḥ<BR>
12,121.009e	ity arthaṃ vyavahārasya vyavahāratvam iṣyate<BR>
12,121.010a	api caitat purā rājan manunā proktam āditaḥ<BR>
12,121.010c	supraṇītena daṇḍena priyāpriyasamātmanā<BR>
12,121.010e	prajā rakṣati yaḥ samyag dharma eva sa kevalaḥ<BR>
12,121.011a	athoktam etad vacanaṃ prāg eva manunā purā<BR>
12,121.011c	janma coktaṃ vasiṣṭhena brahmaṇo vacanaṃ mahat<BR>
12,121.012a	prāg idaṃ vacanaṃ proktam ataḥ prāgvacanaṃ viduḥ<BR>
12,121.012c	vyavahārasya cākhyānād vyavahāra ihocyate<BR>
12,121.013a	daṇḍāt trivargaḥ satataṃ supraṇītāt pravartate<BR>
12,121.013c	daivaṃ hi paramo daṇḍo rūpato 'gnir ivocchikhaḥ<BR>
12,121.014a	nīlotpaladalaśyāmaś caturdaṃṣṭraś caturbhujaḥ<BR>
12,121.014c	aṣṭapān naikanayanaḥ śaṅkukarṇordhvaromavān<BR>
12,121.015a	jaṭī dvijihvas tāmrāsyo mṛgarājatanucchadaḥ<BR>
12,121.015c	etad rūpaṃ bibharty ugraṃ daṇḍo nityaṃ durāvaraḥ<BR>
12,121.016a	asir gadā dhanuḥ śaktis triśūlaṃ mudgaraḥ śaraḥ<BR>
12,121.016c	musalaṃ paraśuś cakraṃ prāso daṇḍarṣṭitomarāḥ<BR>
12,121.017a	sarvapraharaṇīyāni santi yānīha kāni cit<BR>
12,121.017c	daṇḍa eva hi sarvātmā loke carati mūrtimān<BR>
12,121.018a	bhindaṃś chindan rujan kṛntan dārayan pāṭayaṃs tathā<BR>
12,121.018c	ghātayann abhidhāvaṃś ca daṇḍa eva caraty uta<BR>
12,121.019a	asir viśasano dharmas tīkṣṇavartmā durāsadaḥ<BR>
12,121.019c	śrīgarbho vijayaḥ śāstā vyavahāraḥ prajāgaraḥ<BR>
12,121.020a	śāstraṃ brāhmaṇamantraś ca śāstā prāgvacanaṃ gataḥ<BR>
12,121.020c	dharmapālo 'kṣaro devaḥ satyago nityago grahaḥ<BR>
12,121.021a	asaṅgo rudratanayo manujyeṣṭhaḥ śivaṃkaraḥ<BR>
12,121.021c	nāmāny etāni daṇḍasya kīrtitāni yudhiṣṭhira<BR>
12,121.022a	daṇḍo hi bhagavān viṣṇur yajño nārāyaṇaḥ prabhuḥ<BR>
12,121.022c	śaśvad rūpaṃ mahad bibhran mahāpuruṣa ucyate<BR>
12,121.023a	yathoktā brahmakanyeti lakṣmīr nītiḥ sarasvatī<BR>
12,121.023c	daṇḍanītir jagaddhātrī daṇḍo hi bahuvigrahaḥ<BR>
12,121.024a	arthānarthau sukhaṃ duḥkhaṃ dharmādharmau balābale<BR>
12,121.024c	daurbhāgyaṃ bhāgadheyaṃ ca puṇyāpuṇye guṇāguṇau<BR>
12,121.025a	kāmākāmāv ṛtur māsaḥ śarvarī divasaḥ kṣaṇaḥ<BR>
12,121.025c	aprasādaḥ prasādaś ca harṣaḥ krodhaḥ śamo damaḥ<BR>
12,121.026a	daivaṃ puruṣakāraś ca mokṣāmokṣau bhayābhaye<BR>
12,121.026c	hiṃsāhiṃse tapo yajñaḥ saṃyamo 'tha viṣāviṣam<BR>
12,121.027a	antaś cādiś ca madhyaṃ ca kṛtyānāṃ ca prapañcanam<BR>
12,121.027c	madaḥ pramādo darpaś ca dambho dhairyaṃ nayānayau<BR>
12,121.028a	aśaktiḥ śaktir ity eva mānastambhau vyayāvyayau<BR>
12,121.028c	vinayaś ca visargaś ca kālākālau ca bhārata<BR>
12,121.029a	anṛtaṃ jñājñatā satyaṃ śraddhāśraddhe tathaiva ca<BR>
12,121.029c	klībatā vyavasāyaś ca lābhālābhau jayājayau<BR>
12,121.030a	tīkṣṇatā mṛdutā mṛtyur āgamānāgamau tathā<BR>
12,121.030c	virāddhiś caiva rāddhiś ca kāryākārye balābale<BR>
12,121.031a	asūyā cānasūyā ca dharmādharmau tathaiva ca<BR>
12,121.031c	apatrapānapatrape hrīś ca saṃpad vipac ca ha<BR>
12,121.032a	tejaḥ karmaṇi pāṇḍityaṃ vākśaktis tattvabuddhitā<BR>
12,121.032c	evaṃ daṇḍasya kauravya loke 'smin bahurūpatā<BR>
12,121.033a	na syād yadīha daṇḍo vai pramatheyuḥ parasparam<BR>
12,121.033c	bhayād daṇḍasya cānyonyaṃ ghnanti naiva yudhiṣṭhira<BR>
12,121.034a	daṇḍena rakṣyamāṇā hi rājann aharahaḥ prajāḥ<BR>
12,121.034c	rājānaṃ vardhayantīha tasmād daṇḍaḥ parāyaṇam<BR>
12,121.035a	vyavasthāpayati kṣipram imaṃ lokaṃ nareśvara<BR>
12,121.035c	satye vyavasthito dharmo brāhmaṇeṣv avatiṣṭhate<BR>
12,121.036a	dharmayuktā dvijāḥ śreṣṭhā vedayuktā bhavanti ca<BR>
12,121.036c	babhūva yajño vedebhyo yajñaḥ prīṇāti devatāḥ<BR>
12,121.037a	prītāś ca devatā nityam indre paridadaty uta<BR>
12,121.037c	annaṃ dadāti śakraś cāpy anugṛhṇann imāḥ prajāḥ<BR>
12,121.038a	prāṇāś ca sarvabhūtānāṃ nityam anne pratiṣṭhitāḥ<BR>
12,121.038c	tasmāt prajāḥ pratiṣṭhante daṇḍo jāgarti tāsu ca<BR>
12,121.039a	evaṃprayojanaś caiva daṇḍaḥ kṣatriyatāṃ gataḥ<BR>
12,121.039c	rakṣan prajāḥ prajāgarti nityaṃ suvihito 'kṣaraḥ<BR>
12,121.040a	īśvaraḥ puruṣaḥ prāṇaḥ sattvaṃ vittaṃ prajāpatiḥ<BR>
12,121.040c	bhūtātmā jīva ity eva nāmabhiḥ procyate 'ṣṭabhiḥ<BR>
12,121.041a	adadad daṇḍa evāsmai dhruvam aiśvaryam eva ca<BR>
12,121.041c	bale nayaś ca saṃyuktaḥ sadā pañcavidhātmakaḥ<BR>
12,121.042a	kulabāhudhanāmātyāḥ prajñā coktā balāni ca<BR>
12,121.042c	āhāryaṃ cāṣṭakair dravyair balam anyad yudhiṣṭhira<BR>
12,121.043a	hastino 'śvā rathāḥ pattir nāvo viṣṭis tathaiva ca<BR>
12,121.043c	daiśikāś cārakāś caiva tad aṣṭāṅgaṃ balaṃ smṛtam<BR>
12,121.044a	aṣṭāṅgasya tu yuktasya hastino hastiyāyinaḥ<BR>
12,121.044c	aśvārohāḥ padātāś ca mantriṇo rasadāś ca ye<BR>
12,121.045a	bhikṣukāḥ prāḍvivākāś ca mauhūrtā daivacintakāḥ<BR>
12,121.045c	kośo mitrāṇi dhānyaṃ ca sarvopakaraṇāni ca<BR>
12,121.046a	saptaprakṛti cāṣṭāṅgaṃ śarīram iha yad viduḥ<BR>
12,121.046c	rājyasya daṇḍa evāṅgaṃ daṇḍaḥ prabhava eva ca<BR>
12,121.047a	īśvareṇa prayatnena dhāraṇe kṣatriyasya hi<BR>
12,121.047c	daṇḍo dattaḥ samānātmā daṇḍo hīdaṃ sanātanam<BR>
12,121.047e	rājñāṃ pūjyatamo nānyo yathādharmapradarśanaḥ<BR>
12,121.048a	brahmaṇā lokarakṣārthaṃ svadharmasthāpanāya ca<BR>
12,121.048c	bhartṛpratyaya utpanno vyavahāras tathāparaḥ<BR>
12,121.048e	tasmād yaḥ sahito dṛṣṭo bhartṛpratyayalakṣaṇaḥ<BR>
12,121.049a	vyavahāras tu vedātmā vedapratyaya ucyate<BR>
12,121.049c	maulaś ca naraśārdūla śāstroktaś ca tathāparaḥ<BR>
12,121.050a	ukto yaś cāpi daṇḍo 'sau bhartṛpratyayalakṣaṇaḥ<BR>
12,121.050c	jñeyo na sa narendrastho daṇḍapratyaya eva ca<BR>
12,121.051a	daṇḍapratyayadṛṣṭo 'pi vyavahārātmakaḥ smṛtaḥ<BR>
12,121.051c	vyavahāraḥ smṛto yaś ca sa vedaviṣayātmakaḥ<BR>
12,121.052a	yaś ca vedaprasūtātmā sa dharmo guṇadarśakaḥ<BR>
12,121.052c	dharmapratyaya utpanno yathādharmaḥ kṛtātmabhiḥ<BR>
12,121.053a	vyavahāraḥ prajāgoptā brahmadiṣṭo yudhiṣṭhira<BR>
12,121.053c	trīn dhārayati lokān vai satyātmā bhūtivardhanaḥ<BR>
12,121.054a	yaś ca daṇḍaḥ sa dṛṣṭo no vyavahāraḥ sanātanaḥ<BR>
12,121.054c	vyavahāraś ca yo dṛṣṭaḥ sa dharma iti naḥ śrutaḥ<BR>
12,121.054e	yaś ca vedaḥ sa vai dharmo yaś ca dharmaḥ sa satpathaḥ<BR>
12,121.055a	brahmā prajāpatiḥ pūrvaṃ babhūvātha pitāmahaḥ<BR>
12,121.055c	lokānāṃ sa hi sarveṣāṃ sasurāsurarakṣasām<BR>
12,121.055e	samanuṣyoragavatāṃ kartā caiva sa bhūtakṛt<BR>
12,121.056a	tato no vyavahāro 'yaṃ bhartṛpratyayalakṣaṇaḥ<BR>
12,121.056c	tasmād idam avocāma vyavahāranidarśanam<BR>
12,121.057a	mātā pitā ca bhrātā ca bhāryā cātha purohitaḥ<BR>
12,121.057c	nādaṇḍyo vidyate rājñāṃ yaḥ svadharme na tiṣṭhati<BR>
12,122.001	bhīṣma uvāca<BR>
12,122.001a	atrāpy udāharantīmam itihāsaṃ purātanam<BR>
12,122.001c	aṅgeṣu rājā dyutimān vasuhoma iti śrutaḥ<BR>
12,122.002a	sa rājā dharmanityaḥ san saha patnyā mahātapāḥ<BR>
12,122.002c	muñjapṛṣṭhaṃ jagāmātha devarṣigaṇapūjitam<BR>
12,122.003a	tatra śṛṅge himavato merau kanakaparvate<BR>
12,122.003c	yatra muñjavaṭe rāmo jaṭāharaṇam ādiśat<BR>
12,122.004a	tadāprabhṛti rājendra ṛṣibhiḥ saṃśitavrataiḥ<BR>
12,122.004c	muñjapṛṣṭha iti proktaḥ sa deśo rudrasevitaḥ<BR>
12,122.005a	sa tatra bahubhir yuktaḥ sadā śrutimayair guṇaiḥ<BR>
12,122.005c	brāhmaṇānām anumato devarṣisadṛśo 'bhavat<BR>
12,122.006a	taṃ kadā cid adīnātmā sakhā śakrasya mānitaḥ<BR>
12,122.006c	abhyāgacchan mahīpālo māndhātā śatrukarśanaḥ<BR>
12,122.007a	so 'bhisṛtya tu māndhātā vasuhomaṃ narādhipam<BR>
12,122.007c	dṛṣṭvā prakṛṣṭaṃ tapasā vinayenābhyatiṣṭhata<BR>
12,122.008a	vasuhomo 'pi rājño vai gām arghyaṃ ca nyavedayat<BR>
12,122.008c	aṣṭāṅgasya ca rājyasya papraccha kuśalaṃ tadā<BR>
12,122.009a	sadbhir ācaritaṃ pūrvaṃ yathāvad anuyāyinam<BR>
12,122.009c	apṛcchad vasuhomas taṃ rājan kiṃ karavāṇi te<BR>
12,122.010a	so 'bravīt paramaprīto māndhātā rājasattamam<BR>
12,122.010c	vasuhomaṃ mahāprājñam āsīnaṃ kurunandana<BR>
12,122.011a	bṛhaspater mataṃ rājann adhītaṃ sakalaṃ tvayā<BR>
12,122.011c	tathaivauśanasaṃ śāstraṃ vijñātaṃ te narādhipa<BR>
12,122.012a	tad ahaṃ śrotum icchāmi daṇḍa utpadyate katham<BR>
12,122.012c	kiṃ vāpi pūrvaṃ jāgarti kiṃ vā paramam ucyate<BR>
12,122.013a	kathaṃ kṣatriyasaṃsthaś ca daṇḍaḥ saṃpraty avasthitaḥ<BR>
12,122.013c	brūhi me sumahāprājña dadāmy ācāryavetanam<BR>
12,122.014	vasuhoma uvāca<BR>
12,122.014a	śṛṇu rājan yathā daṇḍaḥ saṃbhūto lokasaṃgrahaḥ<BR>
12,122.014c	prajāvinayarakṣārthaṃ dharmasyātmā sanātanaḥ<BR>
12,122.015a	brahmā yiyakṣur bhagavān sarvalokapitāmahaḥ<BR>
12,122.015c	ṛtvijaṃ nātmanā tulyaṃ dadarśeti hi naḥ śrutam<BR>
12,122.016a	sa garbhaṃ śirasā devo varṣapūgān adhārayat<BR>
12,122.016c	pūrṇe varṣasahasre tu sa garbhaḥ kṣuvato 'patat<BR>
12,122.017a	sa kṣupo nāma saṃbhūtaḥ prajāpatir ariṃdama<BR>
12,122.017c	ṛtvig āsīt tadā rājan yajñe tasya mahātmanaḥ<BR>
12,122.018a	tasmin pravṛtte satre tu brahmaṇaḥ pārthivarṣabha<BR>
12,122.018c	hṛṣṭarūpapracāratvād daṇḍaḥ so 'ntarhito 'bhavat<BR>
12,122.019a	tasminn antarhite cātha prajānāṃ saṃkaro 'bhavat<BR>
12,122.019c	naiva kāryaṃ na cākāryaṃ bhojyābhojyaṃ na vidyate<BR>
12,122.020a	peyāpeyaṃ kutaḥ siddhir hiṃsanti ca parasparam<BR>
12,122.020c	gamyāgamyaṃ tadā nāsīt parasvaṃ svaṃ ca vai samam<BR>
12,122.021a	parasparaṃ vilumpante sārameyā ivāmiṣam<BR>
12,122.021c	abalaṃ balino jaghnur nirmaryādam avartata<BR>
12,122.022a	tataḥ pitāmaho viṣṇuṃ bhagavantaṃ sanātanam<BR>
12,122.022c	saṃpūjya varadaṃ devaṃ mahādevam athābravīt<BR>
12,122.023a	atra sādhv anukampāṃ vai kartum arhasi kevalam<BR>
12,122.023b*0279_01	ayaṃ viṣṇuḥ sakhā tubhyaṃ dharmasya parirakṣaṇe<BR>
12,122.023b*0279_02	tvaṃ hi sarvavidhānajñaḥ sattvānāṃ tvaṃ gatiḥ parā<BR>
12,122.023c	saṃkaro na bhaved atra yathā vai tad vidhīyatām<BR>
12,122.024a	tataḥ sa bhagavān dhyātvā ciraṃ śūlajaṭādharaḥ<BR>
12,122.024b*0280_01	devadevo mahādevaḥ kāraṇaṃ jagataḥ param<BR>
12,122.024b*0280_02	brahmaviṣṇvindrasahitaḥ sarvaiś ca sa surāsuraiḥ<BR>
12,122.024b*0280_03	lokasaṃdhāraṇārthaṃ ca lokasaṃkaranāśanam<BR>
12,122.024c	ātmānam ātmanā daṇḍam asṛjad devasattamaḥ<BR>
12,122.025a	tasmāc ca dharmacaraṇāṃ nītiṃ devīṃ sarasvatīm<BR>
12,122.025c	asṛjad daṇḍanītiḥ sā triṣu lokeṣu viśrutā<BR>
12,122.025d@013_0001	yayāsau nīyate daṇḍaḥ satataṃ pāpakāriṣu<BR>
12,122.025d@013_0002	daṇḍasya nayanāt sā hi daṇḍanītir ihocyate<BR>
12,122.025d@013_0003	bhūyaḥ sa bhagavān dhyātvā ciraṃ śūladharaḥ prabhuḥ<BR>
12,122.025d@013_0004	asṛjat sarvaśāstrāṇi mahādevo maheśvaraḥ<BR>
12,122.025d@013_0005	daṇḍanīteḥ prayogārthaṃ pramāṇāni ca sarvaśaḥ<BR>
12,122.025d@013_0006	vidyāś catasraḥ kūṭasthās tāsāṃ bhedavikalpanāḥ<BR>
12,122.025d@013_0007	aṅgāni vedāś catvāro mīmāṃsā nyāyavistaraḥ<BR>
12,122.025d@013_0008	purāṇaṃ dharmaśāstraṃ ca vidyā hy etāś caturdaśa<BR>
12,122.025d@013_0009	āyurvedo dhanurvedo gāndharvaś ceti te trayaḥ<BR>
12,122.025d@013_0010	arthaśāstraṃ caturthaṃ tu vidyā hy aṣṭādaśaiva tu<BR>
12,122.025d@013_0011	daśa cāṣṭau ca vikhyātā etā dharmasya saṃhitāḥ<BR>
12,122.025d@013_0012	etāsām eva vidyānāṃ vyāsam āha maheśvaraḥ<BR>
12,122.025d@013_0013	śatāni trīṇi śāstrāṇām āha tantrāṇi saptatim<BR>
12,122.025d@013_0014	vyāsa eva tu vidyānāṃ mahādevena kīrtitaḥ<BR>
12,122.025d@013_0015	tantraṃ pāśupataṃ nāma pāñcarātraṃ ca viśrutam<BR>
12,122.025d@013_0016	yogaśāstraṃ ca sāṃkhyaṃ ca tantraṃ lokāyataṃ tathā<BR>
12,122.025d@013_0017	tantraṃ brahmatulā nāma tarkavidyā divaukasām<BR>
12,122.025d@013_0018	sukhaduḥkhārthajijñāsā kārakaṃ ceti viśrutam<BR>
12,122.025d@013_0019	tarkavidyās tathā cāṣṭau sa cokto nyāyavistaraḥ<BR>
12,122.025d@013_0020	daśa cāṣṭau ca vijñeyāḥ paurāṇā yajñasaṃhitāḥ<BR>
12,122.025d@013_0021	purāṇāś ca praṇītāś ca tāvad eva hi saṃhitāḥ<BR>
12,122.025d@013_0022	dharmaśāstrāṇi tadvac ca ekārthānīti nānyathā<BR>
12,122.025d@013_0023	ekārthāni purāṇāni vedāś caikārthasaṃhitāḥ<BR>
12,122.025d@013_0024	nānārthāni ca sarvāṇi tarkaśāstrāṇi śaṃkaraḥ<BR>
12,122.025d@013_0025	provāca bhagavān devaḥ kālajñānāni yāni ca<BR>
12,122.025d@013_0026	catuḥṣaṣṭipramāṇāni āyurvedaṃ ca sottaram<BR>
12,122.025d@013_0027	aṣṭādaśa vikalpāntāṃ daṇḍanītiṃ ca śāśvatīm<BR>
12,122.025d@013_0028	gāndharvam itihāsaṃ ca nānāvistaram uktavān<BR>
12,122.025d@013_0029	ity etāḥ śaṃkaraproktā vidyāḥ śabdārthasaṃyutāḥ<BR>
12,122.025d@013_0030	punar bhedasahasraṃ ca tāsām eva tu vistaraḥ<BR>
12,122.025d@013_0031	ṛṣibhir devagandharvaiḥ savikalpaḥ savistaraḥ<BR>
12,122.025d@013_0032	śaśvad abhyasyate loke veda eva ca sarvaśaḥ<BR>
12,122.025d@013_0033	vidyāś catasraḥ saṃkṣiptā vedavādāś ca te smṛtāḥ<BR>
12,122.025d@013_0034	etāsāṃ pārago yaś ca sa cokto vedapāragaḥ<BR>
12,122.025d@013_0035	vedānāṃ pārago rudro viṣṇur indro bṛhaspatiḥ<BR>
12,122.025d@013_0036	śukraḥ svāyaṃbhuvaś caiva manuḥ paramadharmavit<BR>
12,122.025d@013_0037	brahmā ca paramo devaḥ sadā sarvaiḥ surāsuraiḥ<BR>
12,122.025d@013_0038	śarvasyānugrahāc caiva vyāso vai vedapāragaḥ<BR>
12,122.025d@013_0039	ahaṃ śāṃtanavo bhīṣmaḥ prasādān mādhavasya ca<BR>
12,122.025d@013_0040	śaṃkarasya prasādāc ca brahmaṇaś ca kurūdvaha<BR>
12,122.025d@013_0041	vedapāraga ity ukto yājñavalkyaś ca sarvaśaḥ<BR>
12,122.025d@013_0042	kalpe kalpe mahābhāgair ṛṣibhis tattvadarśibhiḥ<BR>
12,122.025d@013_0043	ṛṣiputrair ṛṣīkaiś ca bhidyante miśrakair api<BR>
12,122.025d@013_0044	śivena brahmaṇā caiva viṣṇunā ca vikalpitaḥ<BR>
12,122.025d@013_0045	ādikalpe punaś caiva bhidyante sādhubhiḥ punaḥ<BR>
12,122.025d@013_0046	idānīm api vidvadbhir bhidyante ca vikalpakaiḥ<BR>
12,122.025d@013_0047	pūrvajanmānusāreṇa bahudheyaṃ sarasvatī<BR>
12,122.026a	bhūyaḥ sa bhagavān dhyātvā ciraṃ śūlavarāyudhaḥ<BR>
12,122.026c	tasya tasya nikāyasya cakāraikaikam īśaram<BR>
12,122.027a	devānām īśvaraṃ cakre devaṃ daśaśatekṣaṇam<BR>
12,122.027c	yamaṃ vaivasvataṃ cāpi pitṝṇām akarot patim<BR>
12,122.028a	dhanānāṃ rakṣasāṃ cāpi kuberam api ceśvaram<BR>
12,122.028c	parvatānāṃ patiṃ meruṃ saritāṃ ca mahodadhim<BR>
12,122.029a	apāṃ rājye surāṇāṃ ca vidadhe varuṇaṃ prabhum<BR>
12,122.029c	mṛtyuṃ prāṇeśvaram atho tejasāṃ ca hutāśanam<BR>
12,122.030a	rudrāṇām api ceśānaṃ goptāraṃ vidadhe prabhuḥ<BR>
12,122.030c	mahātmānaṃ mahādevaṃ viśālākṣaṃ sanātanam<BR>
12,122.030d*0281_01	daśa caikaṃ ca ye rudrās tasyaite mūrtisaṃbhavāḥ<BR>
12,122.030d*0281_02	nānārūpadharo devaḥ sa eva bhagavāñ śivaḥ<BR>
12,122.031a	vasiṣṭham īśaṃ viprāṇāṃ vasūnāṃ jātavedasam<BR>
12,122.031c	tejasāṃ bhāskaraṃ cakre nakṣatrāṇāṃ niśākaram<BR>
12,122.032a	vīrudhām aṃśumantaṃ ca bhūtānāṃ ca prabhuṃ varam<BR>
12,122.032c	kumāraṃ dvādaśabhujaṃ skandaṃ rājānam ādiśat<BR>
12,122.033a	kālaṃ sarveśam akarot saṃhāravinayātmakam<BR>
12,122.033c	mṛtyoś caturvibhāgasya duḥkhasya ca sukhasya ca<BR>
12,122.034a	īśvaraḥ sarvadehas tu rājarājo dhanādhipaḥ<BR>
12,122.034c	sarveṣām eva rudrāṇāṃ śūlapāṇir iti śrutiḥ<BR>
12,122.034d*0282_01	īśvaraś cetanaḥ kartā puruṣaḥ kāraṇaṃ śivaḥ<BR>
12,122.034d*0282_02	viṣṇur brahmā śaśī sūryaḥ śakro devāś ca sānvayāḥ<BR>
12,122.034d*0282_03	jñānātmakaḥ śivo hy eva eteṣām api kāraṇam<BR>
12,122.034d*0282_04	sṛjate grasate caiva tamobhūtam idaṃ yathā<BR>
12,122.034d*0282_05	aprajñātaṃ jagat sarvaṃ tadā hy eko maheśvaraḥ<BR>
12,122.035a	tam ekaṃ brahmaṇaḥ putram anujātaṃ kṣupaṃ dadau<BR>
12,122.035c	prajānām adhipaṃ śreṣṭhaṃ sarvadharmabhṛtām api<BR>
12,122.036a	mahādevas tatas tasmin vṛtte yajñe yathāvidhi<BR>
12,122.036c	daṇḍaṃ dharmasya goptāraṃ viṣṇave satkṛtaṃ dadau<BR>
12,122.037a	viṣṇur aṅgirase prādād aṅgirā munisattamaḥ<BR>
12,122.037c	prādād indramarīcibhyāṃ marīcir bhṛgave dadau<BR>
12,122.038a	bhṛgur dadāv ṛṣibhyas tu taṃ daṇḍaṃ dharmasaṃhitam<BR>
12,122.038c	ṛṣayo lokapālebhyo lokapālāḥ kṣupāya ca<BR>
12,122.039a	kṣupas tu manave prādād ādityatanayāya ca<BR>
12,122.039c	putrebhyaḥ śrāddhadevas tu sūkṣmadharmārthakāraṇāt<BR>
12,122.039e	taṃ dadau sūryaputras tu manur vai rakṣaṇātmakam<BR>
12,122.040a	vibhajya daṇḍaḥ kartavyo dharmeṇa na yadṛcchayā<BR>
12,122.040c	durvācā nigraho bandho hiraṇyaṃ bāhyataḥkriyā<BR>
12,122.041a	vyaṅgatvaṃ ca śarīrasya vadho vā nālpakāraṇāt<BR>
12,122.041c	śarīrapīḍās tās tās tu dehatyāgo vivāsanam<BR>
12,122.042a	ānupūrvyā ca daṇḍo 'sau prajā jāgarti pālayan<BR>
12,122.042c	indro jāgarti bhagavān indrād agnir vibhāvasuḥ<BR>
12,122.043a	agner jāgarti varuṇo varuṇāc ca prajāpatiḥ<BR>
12,122.043c	prajāpates tato dharmo jāgarti vinayātmakaḥ<BR>
12,122.044a	dharmāc ca brahmaṇaḥ putro vyavasāyaḥ sanātanaḥ<BR>
12,122.044c	vyavasāyāt tatas tejo jāgarti paripālayan<BR>
12,122.045a	oṣadhyas tejasas tasmād oṣadhibhyaś ca parvatāḥ<BR>
12,122.045c	parvatebhyaś ca jāgarti raso rasaguṇāt tathā<BR>
12,122.046a	jāgarti nirṛtir devī jyotīṃṣi nirṛter api<BR>
12,122.046c	vedāḥ pratiṣṭhā jyotirbhyas tato hayaśirāḥ prabhuḥ<BR>
12,122.047a	brahmā pitāmahas tasmāj jāgarti prabhur avyayaḥ<BR>
12,122.047c	pitāmahān mahādevo jāgarti bhagavāñ śivaḥ<BR>
12,122.048a	viśvedevāḥ śivāc cāpi viśvebhyaś ca tatharṣayaḥ<BR>
12,122.048c	ṛṣibhyo bhagavān somaḥ somād devāḥ sanātanāḥ<BR>
12,122.049a	devebhyo brāhmaṇā loke jāgratīty upadhāraya<BR>
12,122.049c	brāhmaṇebhyaś ca rājanyā lokān rakṣanti dharmataḥ<BR>
12,122.049e	sthāvaraṃ jaṅgamaṃ caiva kṣatriyebhyaḥ sanātanam<BR>
12,122.050a	prajā jāgrati loke 'smin daṇḍo jāgarti tāsu ca<BR>
12,122.050c	sarvasaṃkṣepako daṇḍaḥ pitāmahasamaḥ prabhuḥ<BR>
12,122.051a	jāgarti kālaḥ pūrvaṃ ca madhye cānte ca bhārata<BR>
12,122.051c	īśvaraḥ sarvalokasya mahādevaḥ prajāpatiḥ<BR>
12,122.052a	devadevaḥ śivaḥ śarvo jāgarti satataṃ prabhuḥ<BR>
12,122.052c	kapardī śaṃkaro rudro bhavaḥ sthāṇur umāpatiḥ<BR>
12,122.053a	ity eṣa daṇḍo vikhyāta ādau madhye tathāvare<BR>
12,122.053c	bhūmipālo yathānyāyaṃ vartetānena dharmavit<BR>
12,122.054	bhīṣma uvāca<BR>
12,122.054a	itīdaṃ vasuhomasya śṛṇuyād yo mataṃ naraḥ<BR>
12,122.054c	śrutvā ca samyag varteta sa kāmān āpnuyān nṛpaḥ<BR>
12,122.055a	iti te sarvam ākhyātaṃ yo daṇḍo manujarṣabha<BR>
12,122.055c	niyantā sarvalokasya dharmākrāntasya bhārata<BR>
12,122.055d*0283_01	vasuhomāc chrutaṃ rājñā māndhātrā bhūbhṛtā purā<BR>
12,122.055d*0283_02	mayāpi kathitaṃ puṇyam ākhyānaṃ prathitaṃ tathā<BR>
12,123.001	yudhiṣṭhira uvāca<BR>
12,123.001a	tāta dharmārthakāmānāṃ śrotum icchāmi niścayam<BR>
12,123.001c	lokayātrā hi kārtsnyena triṣv eteṣu pratiṣṭhitā<BR>
12,123.002a	dharmārthakāmāḥ kiṃmūlās trayāṇāṃ prabhavaś ca kaḥ<BR>
12,123.002c	anyonyaṃ cānuṣajjante vartante ca pṛthak pṛthak<BR>
12,123.003	bhīṣma uvāca<BR>
12,123.003a	yadā te syuḥ sumanaso lokasaṃsthārthaniścaye<BR>
12,123.003c	kālaprabhavasaṃsthāsu sajjante ca trayas tadā<BR>
12,123.004a	dharmamūlas tu deho 'rthaḥ kāmo 'rthaphalam ucyate<BR>
12,123.004c	saṃkalpamūlās te sarve saṃkalpo viṣayātmakaḥ<BR>
12,123.005a	viṣayāś caiva kārtsnyena sarva āhārasiddhaye<BR>
12,123.005c	mūlam etat trivargasya nivṛttir mokṣa ucyate<BR>
12,123.006a	dharmaḥ śarīrasaṃguptir dharmārthaṃ cārtha iṣyate<BR>
12,123.006c	kāmo ratiphalaś cātra sarve caite rajasvalāḥ<BR>
12,123.007a	saṃnikṛṣṭāṃś cared enān na cainān manasā tyajet<BR>
12,123.007c	vimuktas tamasā sarvān dharmādīn kāmanaiṣṭhikān<BR>
12,123.008a	śreṣṭhabuddhis trivargasya yad ayaṃ prāpnuyāt kṣaṇāt<BR>
12,123.008b*0284_01	karmaṇā buddhipūrveṇa bhavaty artho na vā punaḥ<BR>
12,123.008b*0285_01	arthārtham anyad bhavati viparītam athāparam<BR>
12,123.008b*0285_02	anarthārtham avāpyārtham anyatrādyopakārakam<BR>
12,123.008c	buddhyā budhyed ihārthe na tad ahnā tu nikṛṣṭayā<BR>
12,123.009a	apadhyānamalo dharmo malo 'rthasya nigūhanam<BR>
12,123.009c	saṃpramodamalaḥ kāmo bhūyaḥ svaguṇavartitaḥ<BR>
12,123.010a	atrāpy udāharantīmam itihāsaṃ purātanam<BR>
12,123.010c	kāmandasya ca saṃvādam aṅgāriṣṭhasya cobhayoḥ<BR>
12,123.011a	kāmandam ṛṣim āsīnam abhivādya narādhipaḥ<BR>
12,123.011c	aṅgāriṣṭho 'tha papraccha kṛtvā samayaparyayam<BR>
12,123.012a	yaḥ pāpaṃ kurute rājā kāmamohabalātkṛtaḥ<BR>
12,123.012c	pratyāsannasya tasyarṣe kiṃ syāt pāpapraṇāśanam<BR>
12,123.013a	adharmo dharma iti ha yo 'jñānād ācared iha<BR>
12,123.013c	taṃ cāpi prathitaṃ loke kathaṃ rājā nivartayet<BR>
12,123.014	kāmanda uvāca<BR>
12,123.014a	yo dharmārthau samutsṛjya kāmam evānuvartate<BR>
12,123.014c	sa dharmārthaparityāgāt prajñānāśam ihārchati<BR>
12,123.015a	prajñāpraṇāśako mohas tathā dharmārthanāśakaḥ<BR>
12,123.015c	tasmān nāstikatā caiva durācāraś ca jāyate<BR>
12,123.016a	durācārān yadā rājā praduṣṭān na niyacchati<BR>
12,123.016c	tasmād udvijate lokaḥ sarpād veśmagatād iva<BR>
12,123.017a	taṃ prajā nānuvartante brāhmaṇā na ca sādhavaḥ<BR>
12,123.017c	tataḥ saṃkṣayam āpnoti tathā vadhyatvam eti ca<BR>
12,123.018a	apadhvastas tv avamato duḥkhaṃ jīvati jīvitam<BR>
12,123.018c	jīvec ca yad apadhvastas tac chuddhaṃ maraṇaṃ bhavet<BR>
12,123.019a	atraitad āhur ācāryāḥ pāpasya ca nibarhaṇam<BR>
12,123.019c	sevitavyā trayī vidyā satkāro brāhmaṇeṣu ca<BR>
12,123.020a	mahāmanā bhaved dharme vivahec ca mahākule<BR>
12,123.020c	brāhmaṇāṃś cāpi seveta kṣamāyuktān manasvinaḥ<BR>
12,123.021a	japed udakaśīlaḥ syāt sumukho nānyad āsthitaḥ<BR>
12,123.021c	dharmānvitān saṃpraviśed bahiḥ kṛtvaiva duṣkṛtīn<BR>
12,123.022a	prasādayen madhuraya vācāpy atha ca karmaṇā<BR>
12,123.022c	ity asmīti vaden nityaṃ pareṣāṃ kīrtayan guṇān<BR>
12,123.023a	apāpo hy evam ācāraḥ kṣipraṃ bahumato bhavet<BR>
12,123.023c	pāpāny api ca kṛcchrāṇi śamayen nātra saṃśayaḥ<BR>
12,123.024a	guravo 'pi paraṃ dharmaṃ yad brūyus tat tathā kuru<BR>
12,123.024c	gurūṇāṃ hi prasādād dhi śreyaḥ param avāpsyasi<BR>
12,124.001	yudhiṣṭhira uvāca<BR>
12,124.001a	ime janā naraśreṣṭha praśaṃsanti sadā bhuvi<BR>
12,124.001c	dharmasya śīlam evādau tato me saṃśayo mahān<BR>
12,124.002a	yadi tac chakyam asmābhir jñātuṃ dharmabhṛtāṃ vara<BR>
12,124.002c	śrotum icchāmi tat sarvaṃ yathaitad upalabhyate<BR>
12,124.003a	kathaṃ nu prāpyate śīlaṃ śrotum icchāmi bhārata<BR>
12,124.003c	kiṃlakṣaṇaṃ ca tat proktaṃ brūhi me vadatāṃ vara<BR>
12,124.004	bhīṣma uvāca<BR>
12,124.004a	purā duryodhaneneha dhṛtarāṣṭrāya mānada<BR>
12,124.004c	ākhyātaṃ tapyamānena śriyaṃ dṛṣṭvā tathāgatām<BR>
12,124.005a	indraprasthe mahārāja tava sabhrātṛkasya ha<BR>
12,124.005c	sabhāyāṃ cāvahasanaṃ tat sarvaṃ śṛṇu bhārata<BR>
12,124.006a	bhavatas tāṃ sabhāṃ dṛṣṭvā samṛddhiṃ cāpy anuttamām<BR>
12,124.006c	duryodhanas tadāsīnaḥ sarvaṃ pitre nyavedayat<BR>
12,124.007a	śrutvā ca dhṛtarāṣṭro 'pi duryodhanavacas tadā<BR>
12,124.007c	abravīt karṇasahitaṃ duryodhanam idaṃ vacaḥ<BR>
12,124.008a	kimarthaṃ tapyase putra śrotum icchāmi tattvataḥ<BR>
12,124.008c	śrutvā tvām anuneṣyāmi yadi samyag bhaviṣyasi<BR>
12,124.009a	yathā tvaṃ mahad aiśvaryaṃ prāptaḥ parapuraṃjaya<BR>
12,124.009c	kiṃkarā bhrātaraḥ sarve mitrāḥ saṃbandhinas tathā<BR>
12,124.010a	ācchādayasi prāvārān aśnāsi piśitodanam<BR>
12,124.010c	ājāneyā vahanti tvāṃ kasmāc chocasi putraka<BR>
12,124.011	duryodhana uvāca<BR>
12,124.011a	daśa tāni sahasrāṇi snātakānāṃ mahātmanām<BR>
12,124.011c	bhuñjate rukmapātrīṣu yudhiṣṭhiraniveśane<BR>
12,124.012a	dṛṣṭvā ca tāṃ sabhāṃ divyāṃ divyapuṣpaphalānvitām<BR>
12,124.012c	aśvāṃs tittirakalmāṣān ratnāni vividhāni ca<BR>
12,124.013a	dṛṣṭvā tāṃ pāṇḍaveyānām ṛddhim indropamāṃ śubhām<BR>
12,124.013c	amitrāṇāṃ sumahatīm anuśocāmi mānada<BR>
12,124.014	dhṛtarāṣṭra uvāca<BR>
12,124.014a	yadīcchasi śriyaṃ tāta yādṛśīṃ tāṃ yudhiṣṭhire<BR>
12,124.014c	viśiṣṭāṃ vā naravyāghra śīlavān bhava putraka<BR>
12,124.015a	śīlena hi trayo lokāḥ śakyā jetuṃ na saṃśayaḥ<BR>
12,124.015c	na hi kiṃ cid asādhyaṃ vai loke śīlavatāṃ bhavet<BR>
12,124.016a	ekarātreṇa māndhātā tryaheṇa janamejayaḥ<BR>
12,124.016c	saptarātreṇa nābhāgaḥ pṛthivīṃ pratipedivān<BR>
12,124.017a	ete hi pārthivāḥ sarve śīlavanto damānvitāḥ<BR>
12,124.017c	atas teṣāṃ guṇakrītā vasudhā svayam āgamat<BR>
12,124.017d*0286_00	duryodhana uvāca<BR>
12,124.017d*0286_01	kathaṃ tat prāpyate śīlaṃ śrotum icchāmi bhārata<BR>
12,124.017d*0286_02	yena śīlena saṃprāptāḥ kṣipram ete vasuṃdharām<BR>
12,124.018a	atrāpy udāharantīmam itihāsaṃ purātanam<BR>
12,124.018c	nāradena purā proktaṃ śīlam āśritya bhārata<BR>
12,124.019a	prahrādena hṛtaṃ rājyaṃ mahendrasya mahātmanaḥ<BR>
12,124.019c	śīlam āśritya daityena trailokyaṃ ca vaśīkṛtam<BR>
12,124.020a	tato bṛhaspatiṃ śakraḥ prāñjaliḥ samupasthitaḥ<BR>
12,124.020c	uvāca ca mahāprājñaḥ śreya icchāmi veditum<BR>
12,124.021a	tato bṛhaspatis tasmai jñānaṃ naiḥśreyasaṃ param<BR>
12,124.021c	kathayām āsa bhagavān devendrāya kurūdvaha<BR>
12,124.022a	etāvac chreya ity eva bṛhaspatir abhāṣata<BR>
12,124.022c	indras tu bhūyaḥ papraccha kva viśeṣo bhaved iti<BR>
12,124.023	bṛhaspatir uvāca<BR>
12,124.023a	viśeṣo 'sti mahāṃs tāta bhārgavasya mahātmanaḥ<BR>
12,124.023c	tatrāgamaya bhadraṃ te bhūya eva puraṃdara<BR>
12,124.024	dhṛtarāṣṭra uvāca<BR>
12,124.024a	ātmanas tu tataḥ śreyo bhārgavāt sumahāyaśāḥ<BR>
12,124.024c	jñānam āgamayat prītyā punaḥ sa paramadyutiḥ<BR>
12,124.025a	tenāpi samanujñāto bhārgaveṇa mahātmanā<BR>
12,124.025c	śreyo 'stīti punar bhūyaḥ śukram āha śatakratuḥ<BR>
12,124.026a	bhārgavas tv āha dharmajñaḥ prahrādasya mahātmanaḥ<BR>
12,124.026c	jñānam asti viśeṣeṇa tato hṛṣṭaś ca so 'bhavat<BR>
12,124.027a	sa tato brāhmaṇo bhūtvā prahrādaṃ pākaśāsanaḥ<BR>
12,124.027c	sṛtvā provāca medhāvī śreya icchāmi veditum<BR>
12,124.028a	prahrādas tv abravīd vipraṃ kṣaṇo nāsti dvijarṣabha<BR>
12,124.028c	trailokyarājye saktasya tato nopadiśāmi te<BR>
12,124.029a	brāhmaṇas tv abravīd vākyaṃ kasmin kāle kṣaṇo bhavet<BR>
12,124.029c	tatopadiṣṭam icchāmi yad yat kāryāntaraṃ bhavet<BR>
12,124.030a	tataḥ prīto 'bhavad rājā prahrādo brahmavādine<BR>
12,124.030c	tathety uktvā śubhe kāle jñānatattvaṃ dadau tadā<BR>
12,124.031a	brāhmaṇo 'pi yathānyāyaṃ guruvṛttim anuttamām<BR>
12,124.031c	cakāra sarvabhāvena yadvat sa manasecchati<BR>
12,124.032a	pṛṣṭaś ca tena bahuśaḥ prāptaṃ katham ariṃdama<BR>
12,124.032c	trailokyarājyaṃ dharmajña kāraṇaṃ tad bravīhi me<BR>
12,124.032d*0287_01	prahlādo 'pi mahārāja brāhmaṇaṃ vākyam abravīt<BR>
12,124.033	prahrāda uvāca<BR>
12,124.033a	nāsūyāmi dvijaśreṣṭha rājāsmīti kadā cana<BR>
12,124.033c	kavyāni vadatāṃ tāta saṃyacchāmi vahāmi ca<BR>
12,124.034a	te visrabdhāḥ prabhāṣante saṃyacchanti ca māṃ sadā<BR>
12,124.034c	te mā kavyapade saktaṃ śuśrūṣum anasūyakam<BR>
12,124.035a	dharmātmānaṃ jitakrodhaṃ saṃyataṃ saṃyatendriyam<BR>
12,124.035c	samācinvanti śāstāraḥ kṣaudraṃ madhv iva makṣikāḥ<BR>
12,124.036a	so 'haṃ vāgagrapiṣṭānāṃ rasānām avalehitā<BR>
12,124.036c	svajātyān adhitiṣṭhāmi nakṣatrāṇīva candramāḥ<BR>
12,124.037a	etat pṛthivyām amṛtam etac cakṣur anuttamam<BR>
12,124.037c	yad brāhmaṇamukhe kavyam etac chrutvā pravartate<BR>
12,124.038	dhṛtarāṣṭra uvāca<BR>
12,124.038a	etāvac chreya ity āha prahrādo brahmavādinam<BR>
12,124.038c	śuśrūṣitas tena tadā daityendro vākyam abravīt<BR>
12,124.039a	yathāvad guruvṛttyā te prīto 'smi dvijasattama<BR>
12,124.039c	varaṃ vṛṇīṣva bhadraṃ te pradātāsmi na saṃśayaḥ<BR>
12,124.040a	kṛtam ity eva daityendram uvāca sa ca vai dvijaḥ<BR>
12,124.040c	prahrādas tv abravīt prīto gṛhyatāṃ vara ity uta<BR>
12,124.041	brāhmaṇa uvāca<BR>
12,124.041a	yadi rājan prasannas tvaṃ mama cecchasi ced dhitam<BR>
12,124.041c	bhavataḥ śīlam icchāmi prāptum eṣa varo mama<BR>
12,124.042	dhṛtarāṣṭra uvāca<BR>
12,124.042a	tataḥ prītaś ca daityendro bhayaṃ cāsyābhavan mahat<BR>
12,124.042c	vare pradiṣṭe vipreṇa nālpatejāyam ity uta<BR>
12,124.043a	evam astv iti taṃ prāha prahrādo vismitas tadā<BR>
12,124.043c	upākṛtya tu viprāya varaṃ duḥkhānvito 'bhavat<BR>
12,124.044a	datte vare gate vipre cintāsīn mahatī tataḥ<BR>
12,124.044c	prahrādasya mahārāja niścayaṃ na ca jagmivān<BR>
12,124.045a	tasya cintayatas tāta chāyābhūtaṃ mahādyute<BR>
12,124.045c	tejo vigrahavat tāta śarīram ajahāt tadā<BR>
12,124.046a	tam apṛcchan mahākāyaṃ prahrādaḥ ko bhavān iti<BR>
12,124.046c	pratyāha nanu śīlo 'smi tyakto gacchāmy ahaṃ tvayā<BR>
12,124.047a	tasmin dvijavare rājan vatsyāmy aham aninditam<BR>
12,124.047c	yo 'sau śiṣyatvam āgamya tvayi nityaṃ samāhitaḥ<BR>
12,124.047e	ity uktvāntarhitaṃ tad vai śakraṃ cānvaviśat prabho<BR>
12,124.048a	tasmiṃs tejasi yāte tu tādṛgrūpas tato 'paraḥ<BR>
12,124.048c	śarīrān niḥsṛtas tasya ko bhavān iti cābravīt<BR>
12,124.049a	dharmaṃ prahrāda māṃ viddhi yatrāsau dvijasattamaḥ<BR>
12,124.049c	tatra yāsyāmi daityendra yataḥ śīlaṃ tato hy aham<BR>
12,124.050a	tato 'paro mahārāja prajvalann iva tejasā<BR>
12,124.050c	śarīrān niḥsṛtas tasya prahrādasya mahātmanaḥ<BR>
12,124.051a	ko bhavān iti pṛṣṭaś ca tam āha sa mahādyutiḥ<BR>
12,124.051c	satyam asmy asurendrāgrya yāsye 'haṃ dharmam anv iha<BR>
12,124.052a	tasminn anugate dharmaṃ puruṣe puruṣo 'paraḥ<BR>
12,124.052c	niścakrāma tatas tasmāt pṛṣṭaś cāha mahātmanā<BR>
12,124.052e	vṛttaṃ prahrāda māṃ viddhi yataḥ satyaṃ tato hy aham<BR>
12,124.053a	tasmin gate mahāśvetaḥ śarīrāt tasya niryayau<BR>
12,124.053c	pṛṣṭaś cāha balaṃ viddhi yato vṛttam ahaṃ tataḥ<BR>
12,124.053e	ity uktvā ca yayau tatra yato vṛttaṃ narādhipa<BR>
12,124.054a	tataḥ prabhāmayī devī śarīrāt tasya niryayau<BR>
12,124.054c	tām apṛcchat sa daityendraḥ sā śrīr ity evam abravīt<BR>
12,124.055a	uṣitāsmi sukhaṃ vīra tvayi satyaparākrame<BR>
12,124.055c	tvayā tyaktā gamiṣyāmi balaṃ yatra tato hy aham<BR>
12,124.056a	tato bhayaṃ prādurāsīt prahrādasya mahātmanaḥ<BR>
12,124.056c	apṛcchata ca tāṃ bhūyaḥ kva yāsi kamalālaye<BR>
12,124.057a	tvaṃ hi satyavratā devī lokasya parameśvarī<BR>
12,124.057c	kaś cāsau brāhmaṇaśreṣṭhas tattvam icchāmi veditum<BR>
12,124.058	śrīr uvāca<BR>
12,124.058a	sa śakro brahmacārī ca yas tvayā copaśikṣitaḥ<BR>
12,124.058c	trailokye te yad aiśvaryaṃ tat tenāpahṛtaṃ prabho<BR>
12,124.059a	śīlena hi tvayā lokāḥ sarve dharmajña nirjitāḥ<BR>
12,124.059c	tad vijñāya mahendreṇa tava śīlaṃ hṛtaṃ prabho<BR>
12,124.060a	dharmaḥ satyaṃ tathā vṛttaṃ balaṃ caiva tathā hy aham<BR>
12,124.060c	śīlamūlā mahāprājña sadā nāsty atra saṃśayaḥ<BR>
12,124.061	bhīṣma uvāca<BR>
12,124.061a	evam uktvā gatā tu śrīs te ca sarve yudhiṣṭhira<BR>
12,124.061c	duryodhanas tu pitaraṃ bhūya evābravīd idam<BR>
12,124.062a	śīlasya tattvam icchāmi vettuṃ kauravanandana<BR>
12,124.062c	prāpyate ca yathā śīlaṃ tam upāyaṃ vadasva me<BR>
12,124.063	dhṛtarāṣṭra uvāca<BR>
12,124.063a	sopāyaṃ pūrvam uddiṣṭaṃ prahrādena mahātmanā<BR>
12,124.063c	saṃkṣepatas tu śīlasya śṛṇu prāptiṃ narādhipa<BR>
12,124.064a	adrohaḥ sarvabhūteṣu karmaṇā manasā girā<BR>
12,124.064c	anugrahaś ca dānaṃ ca śīlam etat praśasyate<BR>
12,124.065a	yad anyeṣāṃ hitaṃ na syād ātmanaḥ karma pauruṣam<BR>
12,124.065c	apatrapeta vā yena na tat kuryāt kathaṃ cana<BR>
12,124.066a	tat tu karma tathā kuryād yena ślāgheta saṃsadi<BR>
12,124.066c	etac chīlaṃ samāsena kathitaṃ kurusattama<BR>
12,124.067a	yady apy aśīlā nṛpate prāpnuvanti kva cic chriyam<BR>
12,124.067c	na bhuñjate ciraṃ tāta samūlāś ca patanti te<BR>
12,124.068a	etad viditvā tattvena śīlavān bhava putraka<BR>
12,124.068c	yadīcchasi śriyaṃ tāta suviśiṣṭāṃ yudhiṣṭhirāt<BR>
12,124.068d*0288_01	jitā sabhā śāstravatā samāsā[? -masyā] gomatā jitā<BR>
12,124.068d*0288_02	adhvā jito yānavatā sarvaṃ śīlavatā jitam<BR>
12,124.068d*0289_01	adhikāṃ vāpi rājendra tatas tvaṃ śīlavān bhava<BR>
12,124.069	bhīṣma uvāca<BR>
12,124.069a	etat kathitavān putre dhṛtarāṣṭro narādhipa<BR>
12,124.069c	etat kuruṣva kaunteya tataḥ prāpsyasi tat phalam<BR>
12,125.001	yudhiṣṭhira uvāca<BR>
12,125.001a	śīlaṃ pradhānaṃ puruṣe kathitaṃ te pitāmaha<BR>
12,125.001c	katham āśā samutpannā yā ca sā tad vadasva me<BR>
12,125.002a	saṃśayo me mahān eṣa samutpannaḥ pitāmaha<BR>
12,125.002c	chettā ca tasya nānyo 'sti tvattaḥ parapuraṃjaya<BR>
12,125.003a	pitāmahāśā mahatī mamāsīd dhi suyodhane<BR>
12,125.003c	prāpte yuddhe tu yad yuktaṃ tat kartāyam iti prabho<BR>
12,125.004a	sarvasyāśā sumahatī puruṣasyopajāyate<BR>
12,125.004c	tasyāṃ vihanyamānāyāṃ duḥkho mṛtyur asaṃśayam<BR>
12,125.005a	so 'haṃ hatāśo durbuddhiḥ kṛtas tena durātmanā<BR>
12,125.005c	dhārtarāṣṭreṇa rājendra paśya mandātmatāṃ mama<BR>
12,125.006a	āśāṃ mahattarāṃ manye parvatād api sadrumāt<BR>
12,125.006c	ākāśād api vā rājann aprameyaiva vā punaḥ<BR>
12,125.007a	eṣā caiva kuruśreṣṭha durvicintyā sudurlabhā<BR>
12,125.007c	durlabhatvāc ca paśyāmi kim anyad durlabhaṃ tataḥ<BR>
12,125.008	bhīṣma uvāca<BR>
12,125.008a	atra te vartayiṣyāmi yudhiṣṭhira nibodha tat<BR>
12,125.008c	itihāsaṃ sumitrasya nirvṛttam ṛṣabhasya ca<BR>
12,125.009a	sumitro nāma rājarṣir haihayo mṛgayāṃ gataḥ<BR>
12,125.009c	sasāra sa mṛgaṃ viddhvā bāṇena nataparvaṇā<BR>
12,125.010a	sa mṛgo bāṇam ādāya yayāv amitavikramaḥ<BR>
12,125.010c	sa ca rājā balī tūrṇaṃ sasāra mṛgam antikāt<BR>
12,125.011a	tato nimnaṃ sthalaṃ caiva sa mṛgo 'dravad āśugaḥ<BR>
12,125.011c	muhūrtam eva rājendra samena sa pathāgamat<BR>
12,125.012a	tataḥ sa rājā tāruṇyād aurasena balena ca<BR>
12,125.012c	sasāra bāṇāsanabhṛt sakhaḍgo haṃsavat tadā<BR>
12,125.013a	tīrtvā nadān nadīś caiva palvalāni vanāni ca<BR>
12,125.013c	atikramyābhyatikramya sasāraiva vane caran<BR>
12,125.014a	sa tu kāmān mṛgo rājann āsādyāsādya taṃ nṛpam<BR>
12,125.014c	punar abhyeti javano javena mahatā tataḥ<BR>
12,125.015a	sa tasya bāṇair bahubhiḥ samabhyasto vanecaraḥ<BR>
12,125.015c	prakrīḍann iva rājendra punar abhyeti cāntikam<BR>
12,125.016a	punaś ca javam āsthāya javano mṛgayūthapaḥ<BR>
12,125.016c	atītyātītya rājendra punar abhyeti cāntikam<BR>
12,125.017a	tasya marmacchidaṃ ghoraṃ sumitro 'mitrakarśanaḥ<BR>
12,125.017c	samādāya śaraśreṣṭhaṃ kārmukān niravāsṛjat<BR>
12,125.018a	tato gavyūtimātreṇa mṛgayūthapayūthapaḥ<BR>
12,125.018c	tasya bāṇapathaṃ tyaktvā tasthivān prahasann iva<BR>
12,125.019a	tasmin nipatite bāṇe bhūmau prajvalite tataḥ<BR>
12,125.019c	praviveśa mahāraṇyaṃ mṛgo rājāpy athādravat<BR>
12,125.020a	praviśya tu mahāraṇyaṃ tāpasānām athāśramam<BR>
12,125.020c	āsasāda tato rājā śrāntaś copāviśat punaḥ<BR>
12,125.021a	taṃ kārmukadharaṃ dṛṣṭvā śramārtaṃ kṣudhitaṃ tadā<BR>
12,125.021c	sametya ṛṣayas tasmin pūjāṃ cakrur yathāvidhi<BR>
12,125.021d*0290_01	sa pūjām ṛṣibhir dattāṃ pratigṛhya narādhipaḥ<BR>
12,125.021d*0290_02	apṛcchat tāpasān sarvāṃs tapaso vṛddhim uttamām<BR>
12,125.021d*0290_03	te tasya rājño vacanaṃ pratigṛhya tapodhanāḥ<BR>
12,125.022a	ṛṣayo rājaśārdūlam apṛcchan svaṃ prayojanam<BR>
12,125.022c	kena bhadramukhārthena saṃprāpto 'si tapovanam<BR>
12,125.023a	padātir baddhanistriṃśo dhanvī bāṇī nareśvara<BR>
12,125.023c	etad icchāma vijñātuṃ kutaḥ prāpto 'si mānada<BR>
12,125.023e	kasmin kule hi jātas tvaṃ kiṃnāmāsi bravīhi naḥ<BR>
12,125.024a	tataḥ sa rājā sarvebhyo dvijebhyaḥ puruṣarṣabha<BR>
12,125.024c	ācakhyau tad yathānyāyaṃ paricaryāṃ ca bhārata<BR>
12,125.025a	haihayānāṃ kule jātaḥ sumitro mitranandanaḥ<BR>
12,125.025c	carāmi mṛgayūthāni nighnan bāṇaiḥ sahasraśaḥ<BR>
12,125.025e	balena mahatā guptaḥ sāmātyaḥ sāvarodhanaḥ<BR>
12,125.026a	mṛgas tu viddho bāṇena mayā sarati śalyavān<BR>
12,125.026c	taṃ dravantam anu prāpto vanam etad yadṛcchayā<BR>
12,125.026e	bhavatsakāśe naṣṭaśrīr hatāśaḥ śramakarśitaḥ<BR>
12,125.027a	kiṃ nu duḥkham ato 'nyad vai yad ahaṃ śramakarśitaḥ<BR>
12,125.027c	bhavatām āśramaṃ prāpto hatāśo naṣṭalakṣaṇaḥ<BR>
12,125.028a	na rājalakṣaṇatyāgo na purasya tapodhanāḥ<BR>
12,125.028c	duḥkhaṃ karoti tat tīvraṃ yathāśā vihatā mama<BR>
12,125.029a	himavān vā mahāśailaḥ samudro vā mahodadhiḥ<BR>
12,125.029c	mahattvān nānvapadyetāṃ rodasyor antaraṃ yathā<BR>
12,125.029e	āśāyās tapasi śreṣṭhās tathā nāntam ahaṃ gataḥ<BR>
12,125.030a	bhavatāṃ viditaṃ sarvaṃ sarvajñā hi tapodhanāḥ<BR>
12,125.030c	bhavantaḥ sumahābhāgās tasmāt prakṣyāmi saṃśayam<BR>
12,125.031a	āśāvān puruṣo yaḥ syād antarikṣam athāpi vā<BR>
12,125.031c	kiṃ nu jyāyastaraṃ loke mahattvāt pratibhāti vaḥ<BR>
12,125.031e	etad icchāmi tattvena śrotuṃ kim iha durlabham<BR>
12,125.032a	yadi guhyaṃ taponityā na vo brūteha māciram<BR>
12,125.032c	na hi guhyam ataḥ śrotum icchāmi dvijapuṃgavāḥ<BR>
12,125.033a	bhavattapovighāto vā yena syād virame tataḥ<BR>
12,125.033c	yadi vāsti kathāyogo yo 'yaṃ praśno mayeritaḥ<BR>
12,125.034a	etat kāraṇasāmagryaṃ śrotum icchāmi tattvataḥ<BR>
12,125.034c	bhavanto hi taponityā brūyur etat samāhitāḥ<BR>
12,126.001	bhīṣma uvāca<BR>
12,126.001a	tatas teṣāṃ samastānām ṛṣīṇām ṛṣisattamaḥ<BR>
12,126.001c	ṛṣabho nāma viprarṣiḥ smayann iva tato 'bravīt<BR>
12,126.002a	purāhaṃ rājaśārdūla tīrthāny anucaran prabho<BR>
12,126.002c	samāsāditavān divyaṃ naranārāyaṇāśramam<BR>
12,126.003a	yatra sā badarī ramyā hrado vaihāyasas tathā<BR>
12,126.003c	yatra cāśvaśirā rājan vedān paṭhati śāśvatān<BR>
12,126.004a	tasmin sarasi kṛtvāhaṃ vidhivat tarpaṇaṃ purā<BR>
12,126.004c	pitṝṇāṃ devatānāṃ ca tato ''śramam iyāṃ tadā<BR>
12,126.005a	remāte yatra tau nityaṃ naranārāyaṇāv ṛṣī<BR>
12,126.005c	adūrād āśramaṃ kaṃ cid vāsārtham agamaṃ tataḥ<BR>
12,126.006a	tataś cīrājinadharaṃ kṛśam uccam atīva ca<BR>
12,126.006c	adrākṣam ṛṣim āyāntaṃ tanuṃ nāma taponidhim<BR>
12,126.007a	anyair narair mahābāho vapuṣāṣṭaguṇānvitam<BR>
12,126.007c	kṛśatā cāpi rājarṣe na dṛṣṭā tādṛśī kva cit<BR>
12,126.008a	śarīram api rājendra tasya kāniṣṭhikāsamam<BR>
12,126.008c	grīvā bāhū tathā pādau keśāś cādbhutadarśanāḥ<BR>
12,126.009a	śiraḥ kāyānurūpaṃ ca karṇau netre tathaiva ca<BR>
12,126.009c	tasya vāk caiva ceṣṭā ca sāmānye rājasattama<BR>
12,126.010a	dṛṣṭvāhaṃ taṃ kṛśaṃ vipraṃ bhītaḥ paramadurmanāḥ<BR>
12,126.010c	pādau tasyābhivādyātha sthitaḥ prāñjalir agrataḥ<BR>
12,126.011a	nivedya nāma gotraṃ ca pitaraṃ ca nararṣabha<BR>
12,126.011c	pradiṣṭe cāsane tena śanair aham upāviśam<BR>
12,126.012a	tataḥ sa kathayām āsa kathā dharmārthasaṃhitāḥ<BR>
12,126.012c	ṛṣimadhye mahārāja tatra dharmabhṛtāṃ varaḥ<BR>
12,126.013a	tasmiṃs tu kathayaty eva rājā rājīvalocanaḥ<BR>
12,126.013c	upāyāj javanair aśvaiḥ sabalaḥ sāvarodhanaḥ<BR>
12,126.014a	smaran putram araṇye vai naṣṭaṃ paramadurmanāḥ<BR>
12,126.014c	bhūridyumnapitā dhīmān raghuśreṣṭho mahāyaśāḥ<BR>
12,126.015a	iha drakṣyāmi taṃ putraṃ drakṣyāmīheti pārthivaḥ<BR>
12,126.015c	evam āśākṛto rājaṃś caran vanam idaṃ purā<BR>
12,126.016a	durlabhaḥ sa mayā draṣṭuṃ nūnaṃ paramadhārmikaḥ<BR>
12,126.016c	ekaḥ putro mahāraṇye naṣṭa ity asakṛt tadā<BR>
12,126.017a	durlabhaḥ sa mayā draṣṭum āśā ca mahatī mama<BR>
12,126.017c	tayā parītagātro 'haṃ mumūrṣur nātra saṃśayaḥ<BR>
12,126.018a	etac chrutvā sa bhagavāṃs tanur munivarottamaḥ<BR>
12,126.018c	avākśirā dhyānaparo muhūrtam iva tasthivān<BR>
12,126.019a	tam anudhyāntam ālakṣya rājā paramadurmanāḥ<BR>
12,126.019c	uvāca vākyaṃ dīnātmā mandaṃ mandam ivāsakṛt<BR>
12,126.020a	durlabhaṃ kiṃ nu viprarṣe āśāyāś caiva kiṃ bhavet<BR>
12,126.020c	bravītu bhagavān etad yadi guhyaṃ na tan mayi<BR>
12,126.021a	maharṣir bhagavāṃs tena pūrvam āsīd vimānitaḥ<BR>
12,126.021c	bāliśāṃ buddhim āsthāya mandabhāgyatayātmanaḥ<BR>
12,126.022a	arthayan kalaśaṃ rājan kāñcanaṃ valkalāni ca<BR>
12,126.022b*0291_01	avajñāpūrvakenāpi na saṃpāditavāṃs tataḥ<BR>
12,126.022c	nirviṇṇaḥ sa tu viprarṣir nirāśaḥ samapadyata<BR>
12,126.023a	evam uktvābhivādyātha tam ṛṣiṃ lokapūjitam<BR>
12,126.023c	śrānto nyaṣīdad dharmātmā yathā tvaṃ narasattama<BR>
12,126.024a	arghyaṃ tataḥ samānīya pādyaṃ caiva mahān ṛṣiḥ<BR>
12,126.024c	āraṇyakena vidhinā rājñe sarvaṃ nyavedayat<BR>
12,126.025a	tatas te munayaḥ sarve parivārya nararṣabham<BR>
12,126.025c	upāviśan puraskṛtya saptarṣaya iva dhruvam<BR>
12,126.026a	apṛcchaṃś caiva te tatra rājānam aparājitam<BR>
12,126.026c	prayojanam idaṃ sarvam āśramasya praveśanam<BR>
12,126.027	rājovāca<BR>
12,126.027a	vīradyumna iti khyāto rājāhaṃ dikṣu viśrutaḥ<BR>
12,126.027c	bhūridyumnaṃ sutaṃ naṣṭam anveṣṭuṃ vanam āgataḥ<BR>
12,126.028a	ekaputraḥ sa viprāgrya bāla eva ca so 'nagha<BR>
12,126.028c	na dṛśyate vane cāsmiṃs tam anveṣṭuṃ carāmy aham<BR>
12,126.029	ṛṣabha uvāca<BR>
12,126.029a	evam ukte tu vacane rājñā munir adhomukhaḥ<BR>
12,126.029c	tūṣṇīm evābhavat tatra na ca pratyuktavān nṛpam<BR>
12,126.030a	sa hi tena purā vipro rājñā nātyarthamānitaḥ<BR>
12,126.030c	āśākṛśaṃ ca rājendra tapo dīrghaṃ samāsthitaḥ<BR>
12,126.031a	pratigraham ahaṃ rājñāṃ na kariṣye kathaṃ cana<BR>
12,126.031c	anyeṣāṃ caiva varṇānām iti kṛtvā dhiyaṃ tadā<BR>
12,126.032a	āśā hi puruṣaṃ bālaṃ lālāpayati tasthuṣī<BR>
12,126.032c	tām ahaṃ vyapaneṣyāmi iti kṛtvā vyavasthitaḥ<BR>
12,126.032d*0292_01	vīradyumnas tu taṃ bhūyaḥ papraccha munisattamam<BR>
12,126.033	rājovāca<BR>
12,126.033a	āśāyāḥ kiṃ kṛśatvaṃ ca kiṃ ceha bhuvi durlabham<BR>
12,126.033c	bravītu bhagavān etat tvaṃ hi dharmārthadarśivān<BR>
12,126.034	ṛṣabha uvāca<BR>
12,126.034a	tataḥ saṃsmṛtya tat sarvaṃ smārayiṣyann ivābravīt<BR>
12,126.034c	rājānaṃ bhagavān vipras tataḥ kṛśatanus tanuḥ<BR>
12,126.035a	kṛśatve na samaṃ rājann āśāyā vidyate nṛpa<BR>
12,126.035c	tasyā vai durlabhatvāt tu prārthitāḥ pārthivā mayā<BR>
12,126.036	rājovāca<BR>
12,126.036a	kṛśākṛśe mayā brahman gṛhīte vacanāt tava<BR>
12,126.036c	durlabhatvaṃ ca tasyaiva vedavākyam iva dvija<BR>
12,126.037a	saṃśayas tu mahāprājña saṃjāto hṛdaye mama<BR>
12,126.037c	tan me sattama tattvena vaktum arhasi pṛcchataḥ<BR>
12,126.038a	tvattaḥ kṛśataraṃ kiṃ nu bravītu bhagavān idam<BR>
12,126.038c	yadi guhyaṃ na te vipra loke 'smin kiṃ nu durlabham<BR>
12,126.039	kṛśatanur uvāca<BR>
12,126.039a	durlabho 'py atha vā nāsti yo 'rthī dhṛtim ivāpnuyāt<BR>
12,126.039c	sudurlabhataras tāta yo 'rthinaṃ nāvamanyate<BR>
12,126.040a	saṃśrutya nopakriyate paraṃ śaktyā yathārhataḥ<BR>
12,126.040c	saktā yā sarvabhūteṣu sāśā kṛśatarī mayā<BR>
12,126.040d*0293_01	kṛtaghneṣu ca yā saktā nṛśaṃseṣv alaseṣu ca<BR>
12,126.040d*0293_02	apakāriṣu yā saktā sāśā kṛśatarī mayā<BR>
12,126.041a	ekaputraḥ pitā putre naṣṭe vā proṣite tathā<BR>
12,126.041c	pravṛttiṃ yo na jānāti sāśā kṛśatarī mayā<BR>
12,126.042a	prasave caiva nārīṇāṃ vṛddhānāṃ putrakāritā<BR>
12,126.042c	tathā narendra dhaninām āśā kṛśatarī mayā<BR>
12,126.042d*0294_01	pradānakāṅkṣiṇīnāṃ ca kanyānāṃ vayasi sthite<BR>
12,126.042d*0294_02	śrutvā kathās tathāyuktāḥ sāśā kṛśatarī mayā<BR>
12,126.043	ṛṣabha uvāca<BR>
12,126.043a	etac chrutvā tato rājan sa rājā sāvarodhanaḥ<BR>
12,126.043c	saṃspṛśya pādau śirasā nipapāta dvijarṣabhe<BR>
12,126.044	rājovāca<BR>
12,126.044a	prasādaye tvā bhagavan putreṇecchāmi saṃgatim<BR>
12,126.044b*0295_01	yad etad uktaṃ bhavatā saṃprati dvijasattama<BR>
12,126.044c	vṛṇīṣva ca varaṃ vipra yam icchasi yathāvidhi<BR>
12,126.045	ṛṣabha uvāca<BR>
12,126.045a	abravīc ca hi taṃ vākyaṃ rājā rājīvalocanaḥ<BR>
12,126.045c	satyam etad yathā vipra tvayoktaṃ nāsty ato mṛṣā<BR>
12,126.046a	tataḥ prahasya bhagavāṃs tanur dharmabhṛtāṃ varaḥ<BR>
12,126.046c	putram asyānayat kṣipraṃ tapasā ca śrutena ca<BR>
12,126.047a	taṃ samānāyya putraṃ tu tadopālabhya pārthivam<BR>
12,126.047c	ātmānaṃ darśayām āsa dharmaṃ dharmabhṛtāṃ varaḥ<BR>
12,126.048a	saṃdarśayitvā cātmānaṃ divyam adbhutadarśanam<BR>
12,126.048c	vipāpmā vigatakrodhaś cacāra vanam antikāt<BR>
12,126.049a	etad dṛṣṭaṃ mayā rājaṃs tataś ca vacanaṃ śrutam<BR>
12,126.049c	āśām apanayasvāśu tataḥ kṛśatarīm imām<BR>
12,126.050	bhīṣma uvāca<BR>
12,126.050a	sa tatrokto mahārāja ṛṣabheṇa mahātmanā<BR>
12,126.050c	sumitro 'panayat kṣipram āśāṃ kṛśatarīṃ tadā<BR>
12,126.051a	evaṃ tvam api kaunteya śrutvā vāṇīm imāṃ mama<BR>
12,126.051c	sthiro bhava yathā rājan himavān acalottamaḥ<BR>
12,126.052a	tvaṃ hi draṣṭā ca śrotā ca kṛcchreṣv arthakṛteṣv iha<BR>
12,126.052c	śrutvā mama mahārāja na saṃtaptum ihārhasi<BR>
12,127.001	yudhiṣṭhira uvāca<BR>
12,127.001a	nāmṛtasyeva paryāptir mamāsti bruvati tvayi<BR>
12,127.001b*0296_01	yady api syāt parāvṛttis tathātṛpto 'smi bhārata<BR>
12,127.001c	tasmāt kathaya bhūyas tvaṃ dharmam eva pitāmaha<BR>
12,127.001d*0297_01	na hi tṛptiṃ parāṃ yāmi dharme kautūhalaṃ hi me<BR>
12,127.002	bhīṣma uvāca<BR>
12,127.002a	atrāpy udāharantīmam itihāsaṃ purātanam<BR>
12,127.002c	gautamasya ca saṃvādaṃ yamasya ca mahātmanaḥ<BR>
12,127.003a	pāriyātragiriṃ prāpya gautamasyāśramo mahān<BR>
12,127.003c	uvāsa gautamo yatra kālaṃ tad api me śṛṇu<BR>
12,127.004a	ṣaṣṭiṃ varṣasahasrāṇi so 'tapyad gautamas tapaḥ<BR>
12,127.004c	tam ugratapasaṃ yuktaṃ tapasā bhāvitaṃ munim<BR>
12,127.005a	upayāto naravyāghra lokapālo yamas tadā<BR>
12,127.005c	tam apaśyat sutapasam ṛṣiṃ vai gautamaṃ munim<BR>
12,127.006a	sa taṃ viditvā brahmarṣir yamam āgatam ojasā<BR>
12,127.006c	prāñjaliḥ prayato bhūtvā upasṛptas tapodhanaḥ<BR>
12,127.007a	taṃ dharmarājo dṛṣṭvaiva namaskṛtya nararṣabham<BR>
12,127.007c	nyamantrayata dharmeṇa kriyatāṃ kim iti bruvan<BR>
12,127.008	gautama uvāca<BR>
12,127.008a	mātāpitṛbhyām ānṛṇyaṃ kiṃ kṛtvā samavāpnuyāt<BR>
12,127.008c	kathaṃ ca lokān aśnāti puruṣo durlabhāñ śubhān<BR>
12,127.009	yama uvāca<BR>
12,127.009*0298_01	nānyat tīrthaṃ na devo 'nyo dharmo 'nyo na kathaṃ cana<BR>
12,127.009*0298_02	naraṃ tāvad ajānantaṃ pāvayanti mahīpatim<BR>
12,127.009*0298_03	tasmāt pāpaṃ parityajya bhaktim āsthāya śāśvatīm<BR>
12,127.009*0298_04	karmaṇā manasā vācāto bhajann anṛṇo bhavet<BR>
12,127.009a	tapaḥśaucavatā nityaṃ satyadharmaratena ca<BR>
12,127.009c	mātāpitror aharahaḥ pūjanaṃ kāryam añjasā<BR>
12,127.010a	aśvamedhaiś ca yaṣṭavyaṃ bahubhiḥ svāptadakṣiṇaiḥ<BR>
12,127.010c	tena lokān upāśnāti puruṣo 'dbhutadarśanān<BR>
12,128.001	yudhiṣṭhira uvāca<BR>
12,128.001a	mitraiḥ prahīyamāṇasya bahvamitrasya kā gatiḥ<BR>
12,128.001c	rājñaḥ saṃkṣīṇakośasya balahīnasya bhārata<BR>
12,128.002a	duṣṭāmātyasahāyasya srutamantrasya sarvataḥ<BR>
12,128.002c	rājyāt pracyavamānasya gatim anyām apaśyataḥ<BR>
12,128.003a	paracakrābhiyātasya durbalasya balīyasā<BR>
12,128.003a*0299_01	**** **** pararāṣṭrāṇi mṛdnataḥ<BR>
12,128.003a*0299_02	vigrahe vartamānasya<BR>
12,128.003c	asaṃvihitarāṣṭrasya deśakālāvajānataḥ<BR>
12,128.004a	aprāpyaṃ ca bhavet sāntvaṃ bhedo vāpy atipīḍanāt<BR>
12,128.004c	jīvitaṃ cārthahetor vā tatra kiṃ sukṛtaṃ bhavet<BR>
12,128.005	bhīṣma uvāca<BR>
12,128.005a	guhyaṃ mā dharmam aprākṣīr atīva bharatarṣabha<BR>
12,128.005c	apṛṣṭo notsahe vaktuṃ dharmam enaṃ yudhiṣṭhira<BR>
12,128.006a	dharmo hy aṇīyān vacanād buddheś ca bharatarṣabha<BR>
12,128.006c	śrutvopāsya sadācāraiḥ sādhur bhavati sa kva cit<BR>
12,128.007a	karmaṇā buddhipūrveṇa bhavaty āḍhyo na vā punaḥ<BR>
12,128.007c	tādṛśo 'yam anupraśnaḥ sa vyavasyas tvayā dhiyā<BR>
12,128.008a	upāyaṃ dharmabahulaṃ yātrārthaṃ śṛṇu bhārata<BR>
12,128.008c	nāham etādṛśaṃ dharmaṃ bubhūṣe dharmakāraṇāt<BR>
12,128.008e	duḥkhādāna ihāḍhyeṣu syāt tu paścāt kṣamo mataḥ<BR>
12,128.009a	anugamya gatīnāṃ ca sarvāsām eva niścayam<BR>
12,128.009c	yathā yathā hi puruṣo nityaṃ śāstram avekṣate<BR>
12,128.009e	tathā tathā vijānāti vijñānaṃ cāsya rocate<BR>
12,128.010a	avijñānād ayogaś ca puruṣasyopajāyate<BR>
12,128.010c	avijñānād ayogo hi yogo bhūtikaraḥ punaḥ<BR>
12,128.011a	aśaṅkamāno vacanam anasūyur idaṃ śṛṇu<BR>
12,128.011c	rājñaḥ kośakṣayād eva jāyate balasaṃkṣayaḥ<BR>
12,128.012a	kośaṃ saṃjanayed rājā nirjalebhyo yathā jalam<BR>
12,128.012c	kālaṃ prāpyānugṛhṇīyād eṣa dharmo 'tra sāṃpratam<BR>
12,128.013a	upāyadharmaṃ prāpyainaṃ pūrvair ācaritaṃ janaiḥ<BR>
12,128.013c	anyo dharmaḥ samarthānām āpatsv anyaś ca bhārata<BR>
12,128.014a	prākkośaḥ procyate dharmo buddhir dharmād garīyasī<BR>
12,128.014c	dharmaṃ prāpya nyāyavṛttim abalīyān na vindati<BR>
12,128.015a	yasmād dhanasyopapattir ekāntena na vidyate<BR>
12,128.015c	tasmād āpady adharmo 'pi śrūyate dharmalakṣaṇaḥ<BR>
12,128.016a	adharmo jāyate yasminn iti vai kavayo viduḥ<BR>
12,128.016c	anantaraḥ kṣatriyasya iti vai vicikitsase<BR>
12,128.017a	yathāsya dharmo na glāyen neyāc chatruvaśaṃ yathā<BR>
12,128.017c	tat kartavyam ihety āhur nātmānam avasādayet<BR>
12,128.018a	sannātmā naiva dharmasya na parasya na cātmanaḥ<BR>
12,128.018c	sarvopāyair ujjihīrṣed ātmānam iti niścayaḥ<BR>
12,128.019a	tatra dharmavidāṃ tāta niścayo dharmanaipuṇe<BR>
12,128.019c	udyamo jīvanaṃ kṣatre bāhuvīryād iti śrutiḥ<BR>
12,128.020a	kṣatriyo vṛttisaṃrodhe kasya nādātum arhati<BR>
12,128.020c	anyatra tāpasasvāc ca brāhmaṇasvāc ca bhārata<BR>
12,128.021a	yathā vai brāhmaṇaḥ sīdann ayājyam api yājayet<BR>
12,128.021c	abhojyānnāni cāśnīyāt tathedaṃ nātra saṃśayaḥ<BR>
12,128.022a	pīḍitasya kim advāram utpatho nidhṛtasya vā<BR>
12,128.022c	advārataḥ pradravati yadā bhavati pīḍitaḥ<BR>
12,128.023a	tasya kośabalajyānyā sarvalokaparābhavaḥ<BR>
12,128.023c	bhaikṣacaryā na vihitā na ca viṭśūdrajīvikā<BR>
12,128.024a	svadharmānantarā vṛttir yānyān anupajīvataḥ<BR>
12,128.024c	vahataḥ prathamaṃ kalpam anukalpena jīvanam<BR>
12,128.025a	āpadgatena dharmāṇām anyāyenopajīvanam<BR>
12,128.025c	api hy etad brāhmaṇeṣu dṛṣṭaṃ vṛttiparikṣaye<BR>
12,128.026a	kṣatriye saṃśayaḥ kaḥ syād ity etan niścitaṃ sadā<BR>
12,128.026c	ādadīta viśiṣṭebhyo nāvasīdet kathaṃ cana<BR>
12,128.027a	hantāraṃ rakṣitāraṃ ca prajānāṃ kṣatriyaṃ viduḥ<BR>
12,128.027c	tasmāt saṃrakṣatā kāryam ādānaṃ kṣatrabandhunā<BR>
12,128.028a	anyatra rājan hiṃsāyā vṛttir nehāsti kasya cit<BR>
12,128.028c	apy araṇyasamutthasya ekasya carato muneḥ<BR>
12,128.029a	na śaṅkhalikhitāṃ vṛttiṃ śakyam āsthāya jīvitum<BR>
12,128.029c	viśeṣataḥ kuruśreṣṭha prajāpālanam īpsatā<BR>
12,128.030a	parasparābhisaṃrakṣā rājñā rāṣṭreṇa cāpadi<BR>
12,128.030c	nityam eveha kartavyā eṣa dharmaḥ sanātanaḥ<BR>
12,128.031a	rājā rāṣṭraṃ yathāpatsu dravyaughaiḥ parirakṣati<BR>
12,128.031c	rāṣṭreṇa rājā vyasane parirakṣyas tathā bhavet<BR>
12,128.032a	kośaṃ daṇḍaṃ balaṃ mitraṃ yad anyad api saṃcitam<BR>
12,128.032c	na kurvītāntaraṃ rāṣṭre rājā parigate kṣudhā<BR>
12,128.033a	bījaṃ bhaktena saṃpādyam iti dharmavido viduḥ<BR>
12,128.033c	atraitac chambarasyāhur mahāmāyasya darśanam<BR>
12,128.034a	dhik tasya jīvitaṃ rājño rāṣṭre yasyāvasīdati<BR>
12,128.034c	avṛttyāntyamanuṣyo 'pi yo vai veda śiber vacaḥ<BR>
12,128.035a	rājñaḥ kośabalaṃ mūlaṃ kośamūlaṃ punar balam<BR>
12,128.035c	tan mūlaṃ sarvadharmāṇāṃ dharmamūlāḥ punaḥ prajāḥ<BR>
12,128.036a	nānyān apīḍayitveha kośaḥ śakyaḥ kuto balam<BR>
12,128.036c	tadarthaṃ pīḍayitvā ca doṣaṃ na prāptum arhati<BR>
12,128.037a	akāryam api yajñārthaṃ kriyate yajñakarmasu<BR>
12,128.037c	etasmāt kāraṇād rājā na doṣaṃ prāptum arhati<BR>
12,128.038a	arthārtham anyad bhavati viparītam athāparam<BR>
12,128.038c	anarthārtham athāpy anyat tat sarvaṃ hy arthalakṣaṇam<BR>
12,128.038e	evaṃ buddhyā saṃprapaśyen medhāvī kāryaniścayam<BR>
12,128.039a	yajñārtham anyad bhavati yajñe nārthas tathāparaḥ<BR>
12,128.039c	yajñasyārthārtham evānyat tat sarvaṃ yajñasādhanam<BR>
12,128.040a	upamām atra vakṣyāmi dharmatattvaprakāśinīm<BR>
12,128.040c	yūpaṃ chindanti yajñārthaṃ tatra ye paripanthinaḥ<BR>
12,128.041a	drumāḥ ke cana sāmantā dhruvaṃ chindanti tān api<BR>
12,128.041c	te cāpi nipatanto 'nyān nighnanti ca vanaspatīn<BR>
12,128.042a	evaṃ kośasya mahato ye narāḥ paripanthinaḥ<BR>
12,128.042c	tān ahatvā na paśyāmi siddhim atra paraṃtapa<BR>
12,128.043a	dhanena jayate lokāv ubhau param imaṃ tathā<BR>
12,128.043c	satyaṃ ca dharmavacanaṃ yathā nāsty adhanas tathā<BR>
12,128.044a	sarvopāyair ādadīta dhanaṃ yajñaprayojanam<BR>
12,128.044c	na tulyadoṣaḥ syād evaṃ kāryākāryeṣu bhārata<BR>
12,128.045a	naitau saṃbhavato rājan kathaṃ cid api bhārata<BR>
12,128.045c	na hy araṇyeṣu paśyāmi dhanavṛddhān ahaṃ kva cit<BR>
12,128.046a	yad idaṃ dṛśyate vittaṃ pṛthivyām iha kiṃ cana<BR>
12,128.046c	mamedaṃ syān mamedaṃ syād ity ayaṃ kāṅkṣate janaḥ<BR>
12,128.047a	na ca rājyasamo dharmaḥ kaś cid asti paraṃtapa<BR>
12,128.047c	dharmaṃ śaṃsanti te rājñām āpadartham ito 'nyathā<BR>
12,128.048a	dānena karmaṇā cānye tapasānye tapasvinaḥ<BR>
12,128.048c	buddhyā dākṣyeṇa cāpy anye cinvanti dhanasaṃcayān<BR>
12,128.049a	adhanaṃ durbalaṃ prāhur dhanena balavān bhavet<BR>
12,128.049c	sarvaṃ dhanavataḥ prāpyaṃ sarvaṃ tarati kośavān<BR>
12,128.049e	kośād dharmaś ca kāmaś ca paro lokas tathāpy ayam<BR>
12,128.049f*0300_01	taṃ ca dharmeṇa lipseta nādharmeṇa kadā cana<BR>
12,128.049f*0301_01	nārāyaṇaṃ namaskṛtya naraṃ caiva narottamam<BR>
12,128.049f*0301_02	devīṃ sarasvatīṃ caiva tato jayam udīrayet<BR>
12,129.001	yudhiṣṭhira uvāca<BR>
12,129.001a	kṣīṇasya dīrghasūtrasya sānukrośasya bandhuṣu<BR>
12,129.001c	viraktapaurarāṣṭrasya nirdravyanicayasya ca<BR>
12,129.002a	pariśaṅkitamukhyasya srutamantrasya bhārata<BR>
12,129.002c	asaṃbhāvitamitrasya bhinnāmātyasya sarvaśaḥ<BR>
12,129.003a	paracakrābhiyātasya durbalasya balīyasā<BR>
12,129.003c	āpannacetaso brūhi kiṃ kāryam avaśiṣyate<BR>
12,129.004	bhīṣma uvāca<BR>
12,129.004a	bāhyaś ced vijigīṣuḥ syād dharmārthakuśalaḥ śuciḥ<BR>
12,129.004c	javena saṃdhiṃ kurvīta pūrvān pūrvān vimokṣayan<BR>
12,129.005a	adharmavijigīṣuś ced balavān pāpaniścayaḥ<BR>
12,129.005c	ātmanaḥ saṃnirodhena saṃdhiṃ tenābhiyojayet<BR>
12,129.006a	apāsya rājadhānīṃ vā tared anyena vāpadam<BR>
12,129.006c	tadbhāvabhāve dravyāṇi jīvan punar upārjayet<BR>
12,129.007a	yās tu syuḥ kevalatyāgāc chakyās taritum āpadaḥ<BR>
12,129.007c	kas tatrādhikam ātmānaṃ saṃtyajed arthadharmavit<BR>
12,129.008a	avarodhāj jugupseta kā sapatnadhane dayā<BR>
12,129.008c	na tv evātmā pradātavyaḥ śakye sati kathaṃ cana<BR>
12,129.009	yudhiṣṭhira uvāca<BR>
12,129.009a	ābhyantare prakupite bāhye copanipīḍite<BR>
12,129.009c	kṣīṇe kośe srute mantre kiṃ kāryam avaśiṣyate<BR>
12,129.010	bhīṣma uvāca<BR>
12,129.010a	kṣipraṃ vā saṃdhikāmaḥ syāt kṣipraṃ vā tīkṣṇavikramaḥ<BR>
12,129.010c	padāpanayanaṃ kṣipram etāvat sāṃparāyikam<BR>
12,129.011a	anuraktena puṣṭena hṛṣṭena jagatīpate<BR>
12,129.011c	alpenāpi hi sainyena mahīṃ jayati pārthivaḥ<BR>
12,129.012a	hato vā divam ārohed vijayī kṣitim āvaset<BR>
12,129.012c	yuddhe tu saṃtyajan prāṇāñ śakrasyaiti salokatām<BR>
12,129.013a	sarvalokāgamaṃ kṛtvā mṛdutvaṃ gantum eva ca<BR>
12,129.013c	viśvāsād vinayaṃ kuryād vyavasyed vāpy upānahau<BR>
12,129.014a	apakramitum icched vā yathākāmaṃ tu sāntvayet<BR>
12,129.014c	viliṅgamitvā mitreṇa tataḥ svayam upakramet<BR>
12,130.001	yudhiṣṭhira uvāca<BR>
12,130.001a	hīne paramake dharme sarvalokātilaṅghini<BR>
12,130.001c	sarvasmin dasyusād bhūte pṛthivyām upajīvane<BR>
12,130.002a	kenāsmin brāhmaṇo jīvej jaghanye kāla āgate<BR>
12,130.002c	asaṃtyajan putrapautrān anukrośāt pitāmaha<BR>
12,130.003	bhīṣma uvāca<BR>
12,130.003a	vijñānabalam āsthāya jīvitavyaṃ tathāgate<BR>
12,130.003c	sarvaṃ sādhvartham evedam asādhvarthaṃ na kiṃ cana<BR>
12,130.004a	asādhubhyo nirādāya sādhubhyo yaḥ prayacchati<BR>
12,130.004c	ātmānaṃ saṃkramaṃ kṛtvā kṛtsnadharmavid eva saḥ<BR>
12,130.005a	suroṣeṇātmano rājan rājye sthitim akopayan<BR>
12,130.005c	adattam apy ādadīta dātur vittaṃ mameti vā<BR>
12,130.006a	vijñānabalapūto yo vartate ninditeṣv api<BR>
12,130.006c	vṛttavijñānavān dhīraḥ kas taṃ kiṃ vaktum arhati<BR>
12,130.007a	yeṣāṃ balakṛtā vṛttir naiṣām anyābhirocate<BR>
12,130.007c	tejasābhipravardhante balavanto yudhiṣṭhira<BR>
12,130.008a	yad eva prakṛtaṃ śāstram aviśeṣeṇa vindati<BR>
12,130.008c	tad eva madhyāḥ sevante medhāvī cāpy athottaram<BR>
12,130.009a	ṛtvikpurohitācāryān satkṛtair abhipūjitān<BR>
12,130.009c	na brāhmaṇān yātayeta doṣān prāpnoti yātayan<BR>
12,130.010a	etat pramāṇaṃ lokasya cakṣur etat sanātanam<BR>
12,130.010c	tat pramāṇo 'vagāheta tena tat sādhv asādhu vā<BR>
12,130.011a	bahūni grāmavāstavyā roṣād brūyuḥ parasparam<BR>
12,130.011c	na teṣāṃ vacanād rājā satkuryād yātayeta vā<BR>
12,130.012a	na vācyaḥ parivādo vai na śrotavyaḥ kathaṃ cana<BR>
12,130.012c	karṇāv eva pidhātavyau prastheyaṃ vā tato 'nyataḥ<BR>
12,130.013a	na vai satāṃ vṛttam etat parivādo na paiśunam<BR>
12,130.013c	guṇānām eva vaktāraḥ santaḥ satsu yudhiṣṭhira<BR>
12,130.014a	yathā samadhurau damyau sudāntau sādhuvāhinau<BR>
12,130.014c	dhuram udyamya vahatas tathā varteta vai nṛpaḥ<BR>
12,130.014e	yathā yathāsya vahataḥ sahāyāḥ syus tathāpare<BR>
12,130.015a	ācāram eva manyante garīyo dharmalakṣaṇam<BR>
12,130.015c	apare naivam icchanti ye śaṅkhalikhitapriyāḥ<BR>
12,130.015e	mārdavād atha lobhād vā te brūyur vākyam īdṛśam<BR>
12,130.016a	ārṣam apy atra paśyanti vikarmasthasya yāpanam<BR>
12,130.016c	na cārṣāt sadṛśaṃ kiṃ cit pramāṇaṃ vidyate kva cit<BR>
12,130.017a	devā api vikarmasthaṃ yātayanti narādhamam<BR>
12,130.017c	vyājena vindan vittaṃ hi dharmāt tu parihīyate<BR>
12,130.018a	sarvataḥ satkṛtaḥ sadbhir bhūtiprabhavakāraṇaiḥ<BR>
12,130.018c	hṛdayenābhyanujñāto yo dharmas taṃ vyavasyati<BR>
12,130.019a	yaś caturguṇasaṃpannaṃ dharmaṃ veda sa dharmavit<BR>
12,130.019c	aher iva hi dharmasya padaṃ duḥkhaṃ gaveṣitum<BR>
12,130.020a	yathā mṛgasya viddhasya mṛgavyādhaḥ padaṃ nayet<BR>
12,130.020c	kakṣe rudhirapātena tathā dharmapadaṃ nayet<BR>
12,130.021a	evaṃ sadbhir vinītena pathā gantavyam acyuta<BR>
12,130.021c	rājarṣīṇāṃ vṛttam etad avagaccha yudhiṣṭhira<BR>
12,131.001	bhīṣma uvāca<BR>
12,131.001a	svarāṣṭrāt pararāṣṭrāc ca kośaṃ saṃjanayen nṛpaḥ<BR>
12,131.001c	kośād dhi dharmaḥ kaunteya rājyamūlaḥ pravartate<BR>
12,131.002a	tasmāt saṃjanayet kośaṃ saṃhṛtya paripālayet<BR>
12,131.002c	paripālyānugṛhṇīyād eṣa dharmaḥ sanātanaḥ<BR>
12,131.003a	na kośaḥ śuddhaśaucena na nṛśaṃsena jāyate<BR>
12,131.003c	padaṃ madhyamam āsthāya kośasaṃgrahaṇaṃ caret<BR>
12,131.004a	abalasya kutaḥ kośo hy akośasya kuto balam<BR>
12,131.004c	abalasya kuto rājyam arājñaḥ śrīḥ kuto bhavet<BR>
12,131.005a	uccair vṛtteḥ śriyo hānir yathaiva maraṇaṃ tathā<BR>
12,131.005c	tasmāt kośaṃ balaṃ mitrāṇy atha rājā vivardhayet<BR>
12,131.006a	hīnakośaṃ hi rājānam avajānanti mānavāḥ<BR>
12,131.006c	na cāsyālpena tuṣyanti kāryam abhyutsahanti ca<BR>
12,131.007a	śriyo hi kāraṇād rājā satkriyāṃ labhate parām<BR>
12,131.007c	sāsya gūhati pāpāni vāso guhyam iva striyāḥ<BR>
12,131.008a	ṛddhim asyānuvartante purā viprakṛtā janāḥ<BR>
12,131.008c	śālāvṛkā ivājasraṃ jighāṃsūn iva vindati<BR>
12,131.008e	īdṛśasya kuto rājñaḥ sukhaṃ bharatasattama<BR>
12,131.009a	udyacched eva na glāyed udyamo hy eva pauruṣam<BR>
12,131.009c	apy aparvaṇi bhajyeta na nameteha kasya cit<BR>
12,131.010a	apy araṇyaṃ samāśritya cared dasyugaṇaiḥ saha<BR>
12,131.010c	na tv evoddhṛtamaryādair dasyubhiḥ sahitaś caret<BR>
12,131.010e	dasyūnāṃ sulabhā senā raudrakarmasu bhārata<BR>
12,131.011a	ekāntena hy amaryādāt sarvo 'py udvijate janaḥ<BR>
12,131.011c	dasyavo 'py upaśaṅkante niranukrośakāriṇaḥ<BR>
12,131.012a	sthāpayed eva maryādāṃ janacittaprasādinīm<BR>
12,131.012c	alpāpy atheha maryādā loke bhavati pūjitā<BR>
12,131.013a	nāyaṃ loko 'sti na para iti vyavasito janaḥ<BR>
12,131.013c	nālaṃ gantuṃ ca viśvāsaṃ nāstike bhayaśaṅkini<BR>
12,131.014a	yathā sadbhiḥ parādānam ahiṃsā dasyubhis tathā<BR>
12,131.014c	anurajyanti bhūtāni samaryādeṣu dasyuṣu<BR>
12,131.015a	ayudhyamānasya vadho dārāmarśaḥ kṛtaghnatā<BR>
12,131.015c	brahmavittasya cādānaṃ niḥśeṣakaraṇaṃ tathā<BR>
12,131.015e	striyā moṣaḥ paristhānaṃ dasyuṣv etad vigarhitam<BR>
12,131.016a	sa eṣa eva bhavati dasyur etāni varjayan<BR>
12,131.016c	abhisaṃdadhate ye na vināśāyāsya bhārata<BR>
12,131.016e	naśeṣam evopālabhya na kurvantīti niścayaḥ<BR>
12,131.017a	tasmāt saśeṣaṃ kartavyaṃ svādhīnam api dasyubhiḥ<BR>
12,131.017c	na balastho 'ham asmīti nṛśaṃsāni samācaret<BR>
12,131.018a	saśeṣakāriṇas tāta śeṣaṃ paśyanti sarvataḥ<BR>
12,131.018c	niḥśeṣakāriṇo nityam aśeṣakaraṇād bhayam<BR>
12,132.001	bhīṣma uvāca<BR>
12,132.001*0302_01	atrāpy udāharantīmam itihāsaṃ purātanam<BR>
12,132.001a	atra karmāntavacanaṃ kīrtayanti purāvidaḥ<BR>
12,132.001c	pratyakṣāv eva dharmārthau kṣatriyasya vijānataḥ<BR>
12,132.001e	tatra na vyavadhātavyaṃ parokṣā dharmayāpanā<BR>
12,132.002a	adharmo dharma ity etad yathā vṛkapadaṃ tathā<BR>
12,132.002c	dharmādharmaphale jātu na dadarśeha kaś cana<BR>
12,132.003a	bubhūṣed balavān eva sarvaṃ balavato vaśe<BR>
12,132.003c	śriyaṃ balam amātyāṃś ca balavān iha vindati<BR>
12,132.004a	yo hy anāḍhyaḥ sa patitas tad ucchiṣṭaṃ yad alpakam<BR>
12,132.004c	bahv apathyaṃ balavati na kiṃ cit trāyate bhayāt<BR>
12,132.005a	ubhau satyādhikārau tau trāyete mahato bhayāt<BR>
12,132.005c	ati dharmād balaṃ manye balād dharmaḥ pravartate<BR>
12,132.006a	bale pratiṣṭhito dharmo dharaṇyām iva jaṅgamaḥ<BR>
12,132.006c	dhūmo vāyor iva vaśaṃ balaṃ dharmo 'nuvartate<BR>
12,132.007a	anīśvare balaṃ dharmo drumaṃ vallīva saṃśritā<BR>
12,132.007c	vaśyo balavatāṃ dharmaḥ sukhaṃ bhogavatām iva<BR>
12,132.007e	nāsty asādhyaṃ balavatāṃ sarvaṃ balavatāṃ śuci<BR>
12,132.008a	durācāraḥ kṣīṇabalaḥ parimāṇaṃ niyacchati<BR>
12,132.008c	atha tasmād udvijate sarvo loko vṛkād iva<BR>
12,132.009a	apadhvasto hy avamato duḥkhaṃ jīvati jīvitam<BR>
12,132.009c	jīvitaṃ yad avakṣiptaṃ yathaiva maraṇaṃ tathā<BR>
12,132.010a	yad enam āhuḥ pāpena cāritreṇa vinikṣatam<BR>
12,132.010c	sa bhṛśaṃ tapyate 'nena vākśalyena parikṣataḥ<BR>
12,132.011a	atraitad āhur ācāryāḥ pāpasya parimokṣaṇe<BR>
12,132.011c	trayīṃ vidyāṃ niṣeveta tathopāsīta sa dvijān<BR>
12,132.012a	prasādayen madhurayā vācāpy atha ca karmaṇā<BR>
12,132.012c	mahāmanāś caiva bhaved vivahec ca mahākule<BR>
12,132.013a	ity asmīti vaded evaṃ pareṣāṃ kīrtayan guṇān<BR>
12,132.013c	japed udakaśīlaḥ syāt peśalo nātijalpanaḥ<BR>
12,132.014a	brahmakṣatraṃ saṃpraviśed bahu kṛtvā suduṣkaram<BR>
12,132.014c	ucyamāno 'pi lokena bahu tat tad acintayan<BR>
12,132.015a	apāpo hy evam ācāraḥ kṣipraṃ bahumato bhavet<BR>
12,132.015c	sukhaṃ vittaṃ ca bhuñjīta vṛttenaitena gopayet<BR>
12,132.015d*0303_01	api tebhyo mṛgān hatvā nayec ca satataṃ vane<BR>
12,132.015d*0303_02	yasmin na pratigṛhṇanti dasyubhojanaśaṅkayā<BR>
12,132.015e	loke ca labhate pūjāṃ paratra ca mahat phalam<BR>
12,133.001	bhīṣma uvāca<BR>
12,133.001a	atrāpy udāharantīmam itihāsaṃ purātanam<BR>
12,133.001c	yathā dasyuḥ samaryādaḥ pretyabhāve na naśyati<BR>
12,133.002a	prahartā matimāñ śūraḥ śrutavān anṛśaṃsavān<BR>
12,133.002c	rakṣann akṣayiṇaṃ dharmaṃ brahmaṇyo gurupūjakaḥ<BR>
12,133.003a	niṣādyāṃ kṣatriyāj jātaḥ kṣatradharmānupālakaḥ<BR>
12,133.003c	kāpavyo nāma naiṣādir dasyutvāt siddhim āptavān<BR>
12,133.004a	araṇye sāyapūrvāhṇe mṛgayūthaprakopitā<BR>
12,133.004b*0304_01	asti kāpalyasa iti mṛgayur dharmakovidaḥ<BR>
12,133.004c	vidhijño mṛgajātīnāṃ nipānānāṃ ca kovidaḥ<BR>
12,133.005a	sarvakānanadeśajñaḥ pāriyātracaraḥ sadā<BR>
12,133.005c	dharmajñaḥ sarvabhūtānām amogheṣur dṛḍhāyudhaḥ<BR>
12,133.006a	apy anekaśatāḥ senā eka eva jigāya saḥ<BR>
12,133.006c	sa vṛddhāv andhapitarau mahāraṇye 'bhyapūjayat<BR>
12,133.007a	madhumāṃsair mūlaphalair annair uccāvacair api<BR>
12,133.007c	satkṛtya bhojayām āsa samyak paricacāra ca<BR>
12,133.008a	āraṇyakān pravrajitān brāhmaṇān paripālayan<BR>
12,133.008c	api tebhyo mṛgān hatvā nināya ca mahāvane<BR>
12,133.009a	ye sma na pratigṛhṇanti dasyubhojanaśaṅkayā<BR>
12,133.009c	teṣām āsajya geheṣu kālya eva sa gacchati<BR>
12,133.010a	taṃ bahūni sahasrāṇi grāmaṇitve 'bhivavrire<BR>
12,133.010c	nirmaryādāni dasyūnāṃ niranukrośakāriṇām<BR>
12,133.011	dasyava ūcuḥ<BR>
12,133.011a	muhūrtadeśakālajña prājña śīladṛḍhāyudha<BR>
12,133.011c	grāmaṇīr bhava no mukhyaḥ sarveṣām eva saṃmataḥ<BR>
12,133.012a	yathā yathā vakṣyasi naḥ kariṣyāmas tathā tathā<BR>
12,133.012c	pālayāsmān yathānyāyaṃ yathā mātā yathā pitā<BR>
12,133.013	kāpavya uvāca<BR>
12,133.013a	mā vadhīs tvaṃ striyaṃ bhīruṃ mā śiśuṃ mā tapasvinam<BR>
12,133.013c	nāyudhyamāno hantavyo na ca grāhyā balāt striyaḥ<BR>
12,133.014a	sarvathā strī na hantavyā sarvasattveṣu yudhyatā<BR>
12,133.014c	nityaṃ gobrāhmaṇe svasti yoddhavyaṃ ca tadarthataḥ<BR>
12,133.015a	sasyaṃ ca nāpahantavyaṃ sīravighnaṃ ca mā kṛthāḥ<BR>
12,133.015b*0305_01	pitaro devatā viprāḥ śapanty atra nivārite<BR>
12,133.015c	pūjyante yatra devāś ca pitaro 'tithayas tathā<BR>
12,133.016a	sarvabhūteṣv api ca vai brāhmaṇo mokṣam arhati<BR>
12,133.016c	kāryā cāpacitis teṣāṃ sarvasvenāpi yā bhavet<BR>
12,133.017a	yasya hy ete saṃpraruṣṭā mantrayanti parābhavam<BR>
12,133.017c	na tasya triṣu lokeṣu trātā bhavati kaś cana<BR>
12,133.018a	yo brāhmaṇān paribhaved vināśaṃ vāpi rocayet<BR>
12,133.018c	sūryodaya ivāvaśyaṃ dhruvaṃ tasya parābhavaḥ<BR>
12,133.019a	ihaiva phalam āsīnaḥ pratyākāṅkṣati śaktitaḥ<BR>
12,133.019c	ye ye no na pradāsyanti tāṃs tān senābhiyāsyati<BR>
12,133.020a	śiṣṭyarthaṃ vihito daṇḍo na vadhārthaṃ viniścayaḥ<BR>
12,133.020c	ye ca śiṣṭān prabādhante dharmas teṣāṃ vadhaḥ smṛtaḥ<BR>
12,133.021a	ye hi rāṣṭroparodhena vṛttiṃ kurvanti ke cana<BR>
12,133.021c	tad eva te 'nu mīyante kuṇapaṃ kṛmayo yathā<BR>
12,133.022a	ye punar dharmaśāstreṇa varterann iha dasyavaḥ<BR>
12,133.022c	api te dasyavo bhūtvā kṣipraṃ siddhim avāpnuyuḥ<BR>
12,133.023	bhīṣma uvāca<BR>
12,133.023a	tat sarvam upacakrus te kāpavyasyānuśāsanam<BR>
12,133.023c	vṛttiṃ ca lebhire sarve pāpebhyaś cāpy upāraman<BR>
12,133.024a	kāpavyaḥ karmaṇā tena mahatīṃ siddhim āptavān<BR>
12,133.024c	sādhūnām ācaran kṣemaṃ dasyūn pāpān nivartayan<BR>
12,133.025a	idaṃ kāpavyacaritaṃ yo nityam anukīrtayet<BR>
12,133.025c	nāraṇyebhyaḥ sa bhūtebhyo bhayam ārchet kadā cana<BR>
12,133.026a	bhayaṃ tasya na martyebhyo nāmartyebhyaḥ kathaṃ cana<BR>
12,133.026c	na sato nāsato rājan sa hy araṇyeṣu gopatiḥ<BR>
12,134.001	bhīṣma uvāca<BR>
12,134.001a	atra gāthā brahmagītāḥ kīrtayanti purāvidaḥ<BR>
12,134.001c	yena mārgeṇa rājānaḥ kośaṃ saṃjanayanti ca<BR>
12,134.002a	na dhanaṃ yajñaśīlānāṃ hāryaṃ devasvam eva tat<BR>
12,134.002c	dasyūnāṃ niṣkriyāṇāṃ ca kṣatriyo hartum arhati<BR>
12,134.003a	imāḥ prajāḥ kṣatriyāṇāṃ rakṣyāś cādyāś ca bhārata<BR>
12,134.003c	dhanaṃ hi kṣatriyasyeha dvitīyasya na vidyate<BR>
12,134.004a	tad asya syād balārthaṃ vā dhanaṃ yajñārtham eva vā<BR>
12,134.004c	abhogyā hy oṣadhīś chittvā bhogyā eva pacanty uta<BR>
12,134.005a	yo vai na devān na pitṝn na martyān haviṣārcati<BR>
12,134.005c	ānantikāṃ tāṃ dhanitām āhur vedavido janāḥ<BR>
12,134.006a	haret tad draviṇaṃ rājan dhārmikaḥ pṛthivīpatiḥ<BR>
12,134.006c	na hi tat prīṇayel lokān na kośaṃ tadvidhaṃ nṛpaḥ<BR>
12,134.007a	asādhubhyo nirādāya sādhubhyo yaḥ prayacchati<BR>
12,134.007c	ātmānaṃ saṃkramaṃ kṛtvā manye dharmavid eva saḥ<BR>
12,134.007d*0306_01	tathā tathā jayel lokāñ śaktyā caiva yathā tathā<BR>
12,134.008a	audbhijjā jantavaḥ ke cid yuktavāco yathā tathā<BR>
12,134.008c	aniṣṭataḥ saṃbhavanti tathāyajñaḥ pratāyate<BR>
12,134.009a	yathaiva daṃśamaśakaṃ yathā cāṇḍapipīlikam<BR>
12,134.009c	saiva vṛttir ayajñeṣu tathā dharmo vidhīyate<BR>
12,134.010a	yathā hy akasmād bhavati bhūmau pāṃsutṛṇolapam<BR>
12,134.010c	tathaiveha bhaved dharmaḥ sūkṣmaḥ sūkṣmataro 'pi ca<BR>
12,135.001	bhīṣma uvāca<BR>
12,135.001*0307_01	anāgatavidhātā ca pratyutpannamatiś ca yaḥ<BR>
12,135.001*0307_02	dvāv eva sukham edhete dīrghasūtrī vinaśyati<BR>
12,135.001a	atraiva cedam avyagraḥ śṛṇvākhyānam anuttamam<BR>
12,135.001c	dīrghasūtraṃ samāśritya kāryākāryaviniścaye<BR>
12,135.002a	nātigādhe jalasthāye suhṛdaḥ śakulās trayaḥ<BR>
12,135.002c	prabhūtamatsye kaunteya babhūvuḥ sahacāriṇaḥ<BR>
12,135.003a	atraikaḥ prāptakālajño dīrghadarśī tathāparaḥ<BR>
12,135.003c	dīrghasūtraś ca tatraikas trayāṇāṃ jalacāriṇām<BR>
12,135.004a	kadā cit taj jalasthāyaṃ matsyabandhāḥ samantataḥ<BR>
12,135.004c	niḥsrāvayām āsur atho nimneṣu vividhair mukhaiḥ<BR>
12,135.005a	prakṣīyamāṇaṃ taṃ buddhvā jalasthāyaṃ bhayāgame<BR>
12,135.005c	abravīd dīrghadarśī tu tāv ubhau suhṛdau tadā<BR>
12,135.006a	iyam āpat samutpannā sarveṣāṃ salilaukasām<BR>
12,135.006c	śīghram anyatra gacchāmaḥ panthā yāvan na duṣyati<BR>
12,135.007a	anāgatam anarthaṃ hi sunayair yaḥ prabādhate<BR>
12,135.007c	na sa saṃśayam āpnoti rocatāṃ vāṃ vrajāmahe<BR>
12,135.008a	dīrghasūtras tu yas tatra so 'bravīt samyag ucyate<BR>
12,135.008c	na tu kāryā tvarā yāvad iti me niścitā matiḥ<BR>
12,135.009a	atha saṃpratipattijñaḥ prābravīd dīrghadarśinam<BR>
12,135.009c	prāpte kāle na me kiṃ cin nyāyataḥ parihāsyate<BR>
12,135.010a	evam ukto nirākrāmad dīrghadarśī mahāmatiḥ<BR>
12,135.010c	jagāma srotasaikena gambhīrasalilāśayam<BR>
12,135.011a	tataḥ prasrutatoyaṃ taṃ samīkṣya salilāśayam<BR>
12,135.011c	babandhur vividhair yogair matsyān matsyopajīvinaḥ<BR>
12,135.012a	viloḍyamāne tasmiṃs tu srutatoye jalāśaye<BR>
12,135.012c	agacchad grahaṇaṃ tatra dīrghasūtraḥ sahāparaiḥ<BR>
12,135.013a	uddānaṃ kriyamāṇaṃ ca matsyānāṃ vīkṣya rajjubhiḥ<BR>
12,135.013c	praviśyāntaram anyeṣām agrasat pratipattimān<BR>
12,135.014a	grastam eva tad uddānaṃ gṛhītvāsta tathaiva saḥ<BR>
12,135.014c	sarvān eva tu tāṃs tatra te vidur grathitā iti<BR>
12,135.015a	tataḥ prakṣālyamāneṣu matsyeṣu vimale jale<BR>
12,135.015c	tyaktvā rajjuṃ vimukto 'bhūc chīghraṃ saṃpratipattimān<BR>
12,135.016a	dīrghasūtras tu mandātmā hīnabuddhir acetanaḥ<BR>
12,135.016c	maraṇaṃ prāptavān mūḍho yathaivopahatendriyaḥ<BR>
12,135.017a	evaṃ prāptatamaṃ kālaṃ yo mohān nāvabudhyate<BR>
12,135.017c	sa vinaśyati vai kṣipraṃ dīrghasūtro yathā jhaṣaḥ<BR>
12,135.018a	ādau na kurute śreyaḥ kuśalo 'smīti yaḥ pumān<BR>
12,135.018c	sa saṃśayam avāpnoti yathā saṃpratipattimān<BR>
12,135.019a	anāgatavidhānaṃ tu yo naraḥ kurute kṣamam<BR>
12,135.019c	śreyaḥ prāpnoti so 'tyarthaṃ dīrghadarśī yathā hy asau<BR>
12,135.020a	kalāḥ kāṣṭhā muhūrtāś ca dinā nāḍyaḥ kṣaṇā lavāḥ<BR>
12,135.020c	pakṣā māsāś ca ṛtavas tulyāḥ saṃvatsarāṇi ca<BR>
12,135.021a	pṛthivī deśa ity uktaḥ kālaḥ sa ca na dṛśyate<BR>
12,135.021c	abhipretārthasiddhyarthaṃ nyāyato yac ca tat tathā<BR>
12,135.022a	etau dharmārthaśāstreṣu mokṣaśāstreṣu carṣibhiḥ<BR>
12,135.022c	pradhānāv iti nirdiṣṭau kāmeśābhimatau nṛṇām<BR>
12,135.023a	parīkṣyakārī yuktas tu samyak samupapādayet<BR>
12,135.023c	deśakālāv abhipretau tābhyāṃ phalam avāpnuyāt<BR>
12,136.001	yudhiṣṭhira uvāca<BR>
12,136.001a	sarvatra buddhiḥ kathitā śreṣṭhā te bharatarṣabha<BR>
12,136.001c	anāgatā tathotpannā dīrghasūtrā vināśinī<BR>
12,136.002a	tad icchāmi parāṃ buddhiṃ śrotuṃ bharatasattama<BR>
12,136.002c	yathā rājan na muhyeta śatrubhiḥ parivāritaḥ<BR>
12,136.003a	dharmārthakuśala prājña sarvaśāstraviśārada<BR>
12,136.003c	pṛcchāmi tvā kuruśreṣṭha tan me vyākhyātum arhasi<BR>
12,136.004a	śatrubhir bahubhir grasto yathā varteta pārthivaḥ<BR>
12,136.004c	etad icchāmy ahaṃ śrotuṃ sarvam eva yathāvidhi<BR>
12,136.005a	viṣamasthaṃ hi rājānaṃ śatravaḥ paripanthinaḥ<BR>
12,136.005c	bahavo 'py ekam uddhartuṃ yatante pūrvatāpitāḥ<BR>
12,136.006a	sarvataḥ prārthyamānena durbalena mahābalaiḥ<BR>
12,136.006c	ekenaivāsahāyena śakyaṃ sthātuṃ kathaṃ bhavet<BR>
12,136.007a	kathaṃ mitram ariṃ caiva vindeta bharatarṣabha<BR>
12,136.007c	ceṣṭitavyaṃ kathaṃ cātra śatror mitrasya cāntare<BR>
12,136.008a	prajñātalakṣaṇe rājann amitre mitratāṃ gate<BR>
12,136.008c	kathaṃ nu puruṣaḥ kuryāt kiṃ vā kṛtvā sukhī bhavet<BR>
12,136.009a	vigrahaṃ kena vā kuryāt saṃdhiṃ vā kena yojayet<BR>
12,136.009c	kathaṃ vā śatrumadhyastho vartetābalavān iti<BR>
12,136.010a	etad vai sarvakṛtyānāṃ paraṃ kṛtyaṃ paraṃtapa<BR>
12,136.010c	naitasya kaś cid vaktāsti śrotā cāpi sudurlabhaḥ<BR>
12,136.011a	ṛte śāṃtanavād bhīṣmāt satyasaṃdhāj jitendriyāt<BR>
12,136.011c	tad anviṣya mahābāho sarvam etad vadasva me<BR>
12,136.012	bhīṣma uvāca<BR>
12,136.012a	tvadyukto 'yam anupraśno yudhiṣṭhira guṇodayaḥ<BR>
12,136.012c	śṛṇu me putra kārtsnyena guhyam āpatsu bhārata<BR>
12,136.013a	amitro mitratāṃ yāti mitraṃ cāpi praduṣyati<BR>
12,136.013c	sāmarthyayogāt kāryāṇāṃ tadgatyā hi sadā gatiḥ<BR>
12,136.014a	tasmād viśvasitavyaṃ ca vigrahaṃ ca samācaret<BR>
12,136.014c	deśaṃ kālaṃ ca vijñāya kāryākāryaviniścaye<BR>
12,136.015a	saṃdhātavyaṃ budhair nityaṃ vyavasyaṃ ca hitārthibhiḥ<BR>
12,136.015c	amitrair api saṃdheyaṃ prāṇā rakṣyāś ca bhārata<BR>
12,136.016a	yo hy amitrair naro nityaṃ na saṃdadhyād apaṇḍitaḥ<BR>
12,136.016c	na so 'rtham āpnuyāt kiṃ cit phalāny api ca bhārata<BR>
12,136.017a	yas tv amitreṇa saṃdhatte mitreṇa ca virudhyate<BR>
12,136.017c	arthayuktiṃ samālokya sumahad vindate phalam<BR>
12,136.018a	atrāpy udāharantīmam itihāsaṃ purātanam<BR>
12,136.018c	mārjārasya ca saṃvādaṃ nyagrodhe mūṣakasya ca<BR>
12,136.019a	vane mahati kasmiṃś cin nyagrodhaḥ sumahān abhūt<BR>
12,136.019c	latājālaparicchanno nānādvijagaṇāyutaḥ<BR>
12,136.020a	skandhavān meghasaṃkāśaḥ śītacchāyo manoramaḥ<BR>
12,136.020c	vairantyam abhito jātas tarur vyālamṛgākulaḥ<BR>
12,136.021a	tasya mūlaṃ samāśritya kṛtvā śatamukhaṃ bilam<BR>
12,136.021c	vasati sma mahāprājñaḥ palito nāma mūṣakaḥ<BR>
12,136.022a	śākhāś ca tasya saṃśritya vasati sma sukhaṃ puraḥ<BR>
12,136.022c	lomaśo nāma mārjāraḥ pakṣisattvāvasādakaḥ<BR>
12,136.023a	tatra cāgatya caṇḍālo vairantyakṛtaketanaḥ<BR>
12,136.023c	ayojayat tam unmāthaṃ nityam astaṃ gate ravau<BR>
12,136.024a	tatra snāyumayān pāśān yathāvat saṃnidhāya saḥ<BR>
12,136.024c	gṛhaṃ gatvā sukhaṃ śete prabhātām eti śarvarīm<BR>
12,136.025a	tatra sma nityaṃ badhyante naktaṃ bahuvidhā mṛgāḥ<BR>
12,136.025c	kadā cit tatra mārjāras tv apramatto 'py abadhyata<BR>
12,136.026a	tasmin baddhe mahāprājñaḥ śatrau nityātatāyini<BR>
12,136.026c	taṃ kālaṃ palito jñātvā vicacāra sunirbhayaḥ<BR>
12,136.027a	tenānucaratā tasmin vane viśvastacāriṇā<BR>
12,136.027c	bhakṣaṃ vicaramāṇena nacirād dṛṣṭam āmiṣam<BR>
12,136.028a	sa tam unmātham āruhya tad āmiṣam abhakṣayat<BR>
12,136.028c	tasyopari sapatnasya baddhasya manasā hasan<BR>
12,136.029a	āmiṣe tu prasaktaḥ sa kadā cid avalokayan<BR>
12,136.029c	apaśyad aparaṃ ghoram ātmanaḥ śatrum āgatam<BR>
12,136.030a	śaraprasūnasaṃkāśaṃ mahīvivaraśāyinam<BR>
12,136.030c	nakulaṃ harikaṃ nāma capalaṃ tāmralocanam<BR>
12,136.031a	tena mūṣakagandhena tvaramāṇam upāgatam<BR>
12,136.031c	bhakṣārthaṃ lelihad vaktraṃ bhūmāv ūrdhvamukhaṃ sthitam<BR>
12,136.032a	śākhāgatam ariṃ cānyad apaśyat koṭarālayam<BR>
12,136.032c	ulūkaṃ candrakaṃ nāma tīkṣṇatuṇḍaṃ kṣapācaram<BR>
12,136.033a	gatasya viṣayaṃ tasya nakulolūkayos tadā<BR>
12,136.033c	athāsyāsīd iyaṃ cintā tat prāpya sumahad bhayam<BR>
12,136.034a	āpady asyāṃ sukaṣṭāyāṃ maraṇe samupasthite<BR>
12,136.034c	samantād bhaya utpanne kathaṃ kāryaṃ hitaiṣiṇā<BR>
12,136.035a	sa tathā sarvato ruddhaḥ sarvatra samadarśanaḥ<BR>
12,136.035c	abhavad bhayasaṃtaptaś cakre cemāṃ parāṃ gatim<BR>
12,136.036a	āpad vināśabhūyiṣṭhā śataikīyaṃ ca jīvitam<BR>
12,136.036c	samantasaṃśayā ceyam asmān āpad upasthitā<BR>
12,136.037a	gataṃ hi sahasā bhūmiṃ nakulo māṃ samāpnuyāt<BR>
12,136.037b*0308_01	ulūke mūrdhni saṃnaddhe bhujagārāv avāksthite<BR>
12,136.037b*0308_02	mārjāre pāśasaṃbaddhe kiṃ kartavyaṃ mayā bhavet<BR>
12,136.037b*0308_03	kaccid rājaguṇaiḥ ṣaḍbhiḥ saptopāyās tathānagha<BR>
12,136.037c	ulūkaś ceha tiṣṭhantaṃ mārjāraḥ pāśasaṃkṣayāt<BR>
12,136.038a	na tv evāsmadvidhaḥ prājñaḥ saṃmohaṃ gantum arhati<BR>
12,136.038c	kariṣye jīvite yatnaṃ yāvad ucchvāsanigraham<BR>
12,136.039a	na hi buddhyānvitāḥ prājñā nītiśāstraviśāradāḥ<BR>
12,136.039c	saṃbhramanty āpadaṃ prāpya mahato 'rthān avāpya ca<BR>
12,136.040a	na tv anyām iha mārjārād gatiṃ paśyāmi sāṃpratam<BR>
12,136.040c	viṣamastho hy ayaṃ jantuḥ kṛtyaṃ cāsya mahan mayā<BR>
12,136.041a	jīvitārthī kathaṃ tv adya prārthitaḥ śatrubhis tribhiḥ<BR>
12,136.041c	tasmād imam ahaṃ śatruṃ mārjāraṃ saṃśrayāmi vai<BR>
12,136.042a	kṣatravidyāṃ samāśritya hitam asyopadhāraye<BR>
12,136.042c	yenemaṃ śatrusaṃghātaṃ matipūrveṇa vañcaye<BR>
12,136.043a	ayam atyantaśatrur me vaiṣamyaṃ paramaṃ gataḥ<BR>
12,136.043c	mūḍho grāhayituṃ svārthaṃ saṃgatyā yadi śakyate<BR>
12,136.044a	kadā cid vyasanaṃ prāpya saṃdhiṃ kuryān mayā saha<BR>
12,136.044c	balinā saṃniviṣṭasya śatror api parigrahaḥ<BR>
12,136.044e	kārya ity āhur ācāryā viṣame jīvitārthinā<BR>
12,136.045a	śreyān hi paṇḍitaḥ śatrur na ca mitram apaṇḍitam<BR>
12,136.045c	mama hy amitre mārjāre jīvitaṃ saṃpratiṣṭhitam<BR>
12,136.046a	hantainaṃ saṃpravakṣyāmi hetum ātmābhirakṣaṇe<BR>
12,136.046c	apīdānīm ayaṃ śatruḥ saṃgatyā paṇḍito bhavet<BR>
12,136.046d*0309_01	evaṃ vicintayām āsa mūṣakaḥ śatruceṣṭitam<BR>
12,136.047a	tato 'rthagatitattvajñaḥ saṃdhivigrahakālavit<BR>
12,136.047c	sāntvapūrvam idaṃ vākyaṃ mārjāraṃ mūṣako 'bravīt<BR>
12,136.048a	sauhṛdenābhibhāṣe tvā kaccin mārjāra jīvasi<BR>
12,136.048c	jīvitaṃ hi tavecchāmi śreyaḥ sādhāraṇaṃ hi nau<BR>
12,136.049a	na te saumya viṣattavyaṃ jīviṣyasi yathā purā<BR>
12,136.049c	ahaṃ tvām uddhariṣyāmi prāṇāñ jahyāṃ hi te kṛte<BR>
12,136.050a	asti kaś cid upāyo 'tra puṣkalaḥ pratibhāti mām<BR>
12,136.050c	yena śakyas tvayā mokṣaḥ prāptuṃ śreyo yathā mayā<BR>
12,136.051a	mayā hy upāyo dṛṣṭo 'yaṃ vicārya matim ātmanaḥ<BR>
12,136.051c	ātmārthaṃ ca tvadarthaṃ ca śreyaḥ sādhāraṇaṃ hi nau<BR>
12,136.052a	idaṃ hi nakulolūkaṃ pāpabuddhy abhitaḥ sthitam<BR>
12,136.052c	na dharṣayati mārjāra tena me svasti sāṃpratam<BR>
12,136.053a	kūjaṃś capalanetro 'yaṃ kauśiko māṃ nirīkṣate<BR>
12,136.053c	nagaśākhāgrahas tiṣṭhaṃs tasyāhaṃ bhṛśam udvije<BR>
12,136.054a	satāṃ sāptapadaṃ sakhyaṃ savāso me 'si paṇḍitaḥ<BR>
12,136.054c	sāṃvāsyakaṃ kariṣyāmi nāsti te mṛtyuto bhayam<BR>
12,136.055a	na hi śaknoṣi mārjāra pāśaṃ chettuṃ vinā mayā<BR>
12,136.055c	ahaṃ chetsyāmi te pāśaṃ yadi māṃ tvaṃ na hiṃsasi<BR>
12,136.056a	tvam āśrito nagasyāgraṃ mūlaṃ tv aham upāśritaḥ<BR>
12,136.056c	ciroṣitāv ihāvāṃ vai vṛkṣe 'smin viditaṃ hi te<BR>
12,136.057a	yasminn āśvasate kaś cid yaś ca nāśvasate kva cit<BR>
12,136.057c	na tau dhīrāḥ praśaṃsanti nityam udvignacetasau<BR>
12,136.058a	tasmād vivardhatāṃ prītiḥ satyā saṃgatir astu nau<BR>
12,136.058c	kālātītam apārthaṃ hi na praśaṃsanti paṇḍitāḥ<BR>
12,136.059a	arthayuktim imāṃ tāvad yathābhūtāṃ niśāmaya<BR>
12,136.059c	tava jīvitam icchāmi tvaṃ mamecchasi jīvitam<BR>
12,136.060a	kaś cit tarati kāṣṭhena sugambhīrāṃ mahānadīm<BR>
12,136.060c	sa tārayati tat kāṣṭhaṃ sa ca kāṣṭhena tāryate<BR>
12,136.061a	īdṛśo nau samāyogo bhaviṣyati sunistaraḥ<BR>
12,136.061c	ahaṃ tvāṃ tārayiṣyāmi tvaṃ ca māṃ tārayiṣyasi<BR>
12,136.062a	evam uktvā tu palitas tadartham ubhayor hitam<BR>
12,136.062c	hetumad grahaṇīyaṃ ca kālākāṅkṣī vyapaikṣata<BR>
12,136.063a	atha suvyāhṛtaṃ tasya śrutvā śatrur vicakṣaṇaḥ<BR>
12,136.063c	hetumad grahaṇīyārthaṃ mārjāro vākyam abravīt<BR>
12,136.064a	buddhimān vākyasaṃpannas tad vākyam anuvarṇayan<BR>
12,136.064c	tām avasthām avekṣyāntyāṃ sāmnaiva pratyapūjayat<BR>
12,136.065a	tatas tīkṣṇāgradaśano vaiḍūryamaṇilocanaḥ<BR>
12,136.065c	mūṣakaṃ mandam udvīkṣya mārjāro lomaśo 'bravīt<BR>
12,136.066a	nandāmi saumya bhadraṃ te yo māṃ jīvantam icchasi<BR>
12,136.066c	śreyaś ca yadi jānīṣe kriyatāṃ mā vicāraya<BR>
12,136.067a	ahaṃ hi dṛḍham āpannas tvam āpannataro mayā<BR>
12,136.067c	dvayor āpannayoḥ saṃdhiḥ kriyatāṃ mā vicāraya<BR>
12,136.068a	vidhatsva prāptakālaṃ yat kāryaṃ sidhyatu cāvayoḥ<BR>
12,136.068c	mayi kṛcchrād vinirmukte na vinaṅkṣyati te kṛtam<BR>
12,136.069a	nyastamāno 'smi bhakto 'smi śiṣyas tvaddhitakṛt tathā<BR>
12,136.069c	nideśavaśavartī ca bhavantaṃ śaraṇaṃ gataḥ<BR>
12,136.070a	ity evam uktaḥ palito mārjāraṃ vaśam āgatam<BR>
12,136.070c	vākyaṃ hitam uvācedam abhinītārtham arthavat<BR>
12,136.071a	udāraṃ yad bhavān āha naitac citraṃ bhavadvidhe<BR>
12,136.071c	vidito yas tu mārgo me hitārthaṃ śṛṇu taṃ mama<BR>
12,136.072a	ahaṃ tvānupravekṣyāmi nakulān me mahad bhayam<BR>
12,136.072c	trāyasva māṃ mā vadhīś ca śakto 'smi tava mokṣaṇe<BR>
12,136.073a	ulūkāc caiva māṃ rakṣa kṣudraḥ prārthayate hi mām<BR>
12,136.073c	ahaṃ chetsyāmi te pāśān sakhe satyena te śape<BR>
12,136.074a	tad vacaḥ saṃgataṃ śrutvā lomaśo yuktam arthavat<BR>
12,136.074c	harṣād udvīkṣya palitaṃ svāgatenābhyapūjayat<BR>
12,136.075a	sa taṃ saṃpūjya palitaṃ mārjāraḥ sauhṛde sthitaḥ<BR>
12,136.075c	suvicintyābravīd dhīraḥ prītas tvarita eva hi<BR>
12,136.076a	kṣipram āgaccha bhadraṃ te tvaṃ me prāṇasamaḥ sakhā<BR>
12,136.076c	tava prājña prasādād dhi kṣipraṃ prāpsyāmi jīvitam<BR>
12,136.077a	yad yad evaṃgatenādya śakyaṃ kartuṃ mayā tava<BR>
12,136.077c	tad ājñāpaya kartāhaṃ saṃdhir evāstu nau sakhe<BR>
12,136.078a	asmāt te saṃśayān muktaḥ samitragaṇabāndhavaḥ<BR>
12,136.078c	sarvakāryāṇi kartāhaṃ priyāṇi ca hitāni ca<BR>
12,136.079a	muktaś ca vyasanād asmāt saumyāham api nāma te<BR>
12,136.079c	prītim utpādayeyaṃ ca pratikartuṃ ca śaknuyām<BR>
12,136.079d*0310_01	pratyapakurvan bahv api na bhāti pūrvopakāriṇā tulyaḥ<BR>
12,136.079d*0310_02	ekaḥ karoti hi kṛte niṣkāraṇam eva kurute 'nyaḥ<BR>
12,136.080a	grāhayitvā tu taṃ svārthaṃ mārjāraṃ mūṣakas tadā<BR>
12,136.080c	praviveśa suvisrabdhaḥ samyag arthāṃś cacāra ha<BR>
12,136.081a	evam āśvāsito vidvān mārjāreṇa sa mūṣakaḥ<BR>
12,136.081c	mārjārorasi visrabdhaḥ suṣvāpa pitṛmātṛvat<BR>
12,136.082a	līnaṃ tu tasya gātreṣu mārjārasyātha mūṣakam<BR>
12,136.082c	tau dṛṣṭvā nakulolūkau nirāśau jagmatur gṛhān<BR>
12,136.082d*0311_01	tathaiva tau susaṃtrastau dṛḍham āgatatandritau<BR>
12,136.082d*0311_02	dṛṣṭvā tayoḥ parāṃ prītiṃ vismayaṃ paramaṃ gatau<BR>
12,136.082d*0311_03	balinau matimantau ca suvṛttau cāpy upāsitau<BR>
12,136.082d*0311_04	aśaktau tu nayāt tasmāt saṃpradharṣayituṃ balāt<BR>
12,136.082d*0311_05	kāryārthakṛtasaṃdhī tau dṛṣṭvā mārjāramūṣikau<BR>
12,136.082d*0311_06	ulūkanakulau tūrṇaṃ jagmatus tau svam ālayam<BR>
12,136.083a	līnas tu tasya gātreṣu palito deśakālavit<BR>
12,136.083c	ciccheda pāśān nṛpate kālākāṅkṣī śanaiḥ śanaiḥ<BR>
12,136.084a	atha bandhaparikliṣṭo mārjāro vīkṣya mūṣakam<BR>
12,136.084c	chindantaṃ vai tadā pāśān atvarantaṃ tvarānvitaḥ<BR>
12,136.085a	tam atvarantaṃ palitaṃ pāśānāṃ chedane tadā<BR>
12,136.085c	saṃcodayitum ārebhe mārjāro mūṣakaṃ tadā<BR>
12,136.086a	kiṃ saumya nābhitvarase kiṃ kṛtārtho 'vamanyase<BR>
12,136.086c	chindhi pāśān amitraghna purā śvapaca eti saḥ<BR>
12,136.087a	ity uktas tvaratā tena matimān palito 'bravīt<BR>
12,136.087c	mārjāram akṛtaprajñaṃ vaśyam ātmahitaṃ vacaḥ<BR>
12,136.088a	tūṣṇīṃ bhava na te saumya tvarā kāryā na saṃbhramaḥ<BR>
12,136.088c	vayam evātra kālajñā na kālaḥ parihāsyate<BR>
12,136.089a	akāle kṛtyam ārabdhaṃ kartuṃ nārthāya kalpate<BR>
12,136.089c	tad eva kāla ārabdhaṃ mahate 'rthāya kalpate<BR>
12,136.090a	akālavipramuktān me tvatta eva bhayaṃ bhavet<BR>
12,136.090c	tasmāt kālaṃ pratīkṣasva kim iti tvarase sakhe<BR>
12,136.091a	yāvat paśyāmi caṇḍālam āyāntaṃ śastrapāṇinam<BR>
12,136.091c	tataś chetsyāmi te pāśaṃ prāpte sādhāraṇe bhaye<BR>
12,136.092a	tasmin kāle pramuktas tvaṃ tarum evādhirohasi<BR>
12,136.092c	na hi te jīvitād anyat kiṃ cit kṛtyaṃ bhaviṣyati<BR>
12,136.093a	tato bhavaty atikrānte traste bhīte ca lomaśa<BR>
12,136.093c	ahaṃ bilaṃ pravekṣyāmi bhavāñ śākhāṃ gamiṣyati<BR>
12,136.094a	evam uktas tu mārjāro mūṣakeṇātmano hitam<BR>
12,136.094c	vacanaṃ vākyatattvajño jīvitārthī mahāmatiḥ<BR>
12,136.095a	athātmakṛtyatvaritaḥ samyak praśrayam ācaran<BR>
12,136.095c	uvāca lomaśo vākyaṃ mūṣakaṃ cirakāriṇam<BR>
12,136.096a	na hy evaṃ mitrakāryāṇi prītyā kurvanti sādhavaḥ<BR>
12,136.096c	yathā tvaṃ mokṣitaḥ kṛcchrāt tvaramāṇena vai mayā<BR>
12,136.097a	tathaiva tvaramāṇena tvayā kāryaṃ hitaṃ mama<BR>
12,136.097c	yatnaṃ kuru mahāprājña yathā svasty āvayor bhavet<BR>
12,136.098a	atha vā pūrvavairaṃ tvaṃ smaran kālaṃ vikarṣasi<BR>
12,136.098c	paśya duṣkṛtakarmatvaṃ vyaktam āyuḥkṣayo mama<BR>
12,136.099a	yac ca kiṃ cin mayājñānāt purastād vipriyaṃ kṛtam<BR>
12,136.099c	na tan manasi kartavyaṃ kṣamaye tvāṃ prasīda me<BR>
12,136.100a	tam evaṃvādinaṃ prājñaḥ śāstravid buddhisaṃmataḥ<BR>
12,136.100c	uvācedaṃ vacaḥ śreṣṭhaṃ mārjāraṃ mūṣakas tadā<BR>
12,136.101a	śrutaṃ me tava mārjāra svam arthaṃ parigṛhṇataḥ<BR>
12,136.101c	mamāpi tvaṃ vijānīhi svam arthaṃ parigṛhṇataḥ<BR>
12,136.102a	yan mitraṃ bhītavat sādhyaṃ yan mitraṃ bhayasaṃhitam<BR>
12,136.102c	surakṣitaṃ tataḥ kāryaṃ pāṇiḥ sarpamukhād iva<BR>
12,136.103a	kṛtvā balavatā saṃdhim ātmānaṃ yo na rakṣati<BR>
12,136.103c	apathyam iva tad bhuktaṃ tasyānarthāya kalpate<BR>
12,136.104a	na kaś cit kasya cin mitraṃ na kaś cit kasya cit suhṛt<BR>
12,136.104b*0312_01	arthatas tu nibadhyante mitrāṇi ripavas tathā<BR>
12,136.104c	arthair arthā nibadhyante gajair vanagajā iva<BR>
12,136.105a	na hi kaś cit kṛte kārye kartāraṃ samavekṣate<BR>
12,136.105c	tasmāt sarvāṇi kāryāṇi sāvaśeṣāṇi kārayet<BR>
12,136.106a	tasmin kāle 'pi ca bhavān divākīrtibhayānvitaḥ<BR>
12,136.106c	mama na grahaṇe śaktaḥ palāyanaparāyaṇaḥ<BR>
12,136.107a	chinnaṃ tu tantubāhulyaṃ tantur eko 'vaśeṣitaḥ<BR>
12,136.107c	chetsyāmy ahaṃ tad apy āśu nirvṛto bhava lomaśa<BR>
12,136.108a	tayoḥ saṃvadator evaṃ tathaivāpannayor dvayoḥ<BR>
12,136.108c	kṣayaṃ jagāma sā rātrir lomaśaṃ cāviśad bhayam<BR>
12,136.109a	tataḥ prabhātasamaye vikṛtaḥ kṛṣṇapiṅgalaḥ<BR>
12,136.109c	sthūlasphig vikaco rūkṣaḥ śvacakraparivāritaḥ<BR>
12,136.110a	śaṅkukarṇo mahāvaktraḥ palito ghoradarśanaḥ<BR>
12,136.110c	parigho nāma caṇḍālaḥ śastrapāṇir adṛśyata<BR>
12,136.111a	taṃ dṛṣṭvā yamadūtābhaṃ mārjāras trastacetanaḥ<BR>
12,136.111c	uvāca palitaṃ bhītaḥ kim idānīṃ kariṣyasi<BR>
12,136.112a	atha cāpi susaṃtrastau taṃ dṛṣṭvā ghoradarśanam<BR>
12,136.112c	kṣaṇena nakulolūkau nairāśyaṃ jagmatus tadā<BR>
12,136.113a	balinau matimantau ca saṃghātaṃ cāpy upāgatau<BR>
12,136.113c	aśakyau sunayāt tasmāt saṃpradharṣayituṃ balāt<BR>
12,136.114a	kāryārthaṃ kṛtasaṃdhī tau dṛṣṭvā mārjāramūṣakau<BR>
12,136.114c	ulūkanakulau tūrṇaṃ jagmatuḥ svaṃ svam ālayam<BR>
12,136.115a	tataś ciccheda taṃ tantuṃ mārjārasya sa mūṣakaḥ<BR>
12,136.115c	vipramukto 'tha mārjāras tam evābhyapatad drumam<BR>
12,136.116a	sa ca tasmād bhayān mukto mukto ghoreṇa śatruṇā<BR>
12,136.116c	bilaṃ viveśa palitaḥ śākhāṃ bheje ca lomaśaḥ<BR>
12,136.117a	unmātham apy athādāya caṇḍālo vīkṣya sarvaśaḥ<BR>
12,136.117c	vihatāśaḥ kṣaṇenātha tasmād deśād apākramat<BR>
12,136.117e	jagāma ca svabhavanaṃ caṇḍālo bharatarṣabha<BR>
12,136.118a	tatas tasmād bhayān mukto durlabhaṃ prāpya jīvitam<BR>
12,136.118c	bilasthaṃ pādapāgrasthaḥ palitaṃ lomaśo 'bravīt<BR>
12,136.119a	akṛtvā saṃvidaṃ kāṃ cit sahasāham upaplutaḥ<BR>
12,136.119c	kṛtajñaṃ kṛtakalyāṇaṃ kaccin māṃ nābhiśaṅkase<BR>
12,136.120a	gatvā ca mama viśvāsaṃ dattvā ca mama jīvitam<BR>
12,136.120c	mitropabhogasamaye kiṃ tvaṃ naivopasarpasi<BR>
12,136.121a	kṛtvā hi pūrvaṃ mitrāṇi yaḥ paścān nānutiṣṭhati<BR>
12,136.121c	na sa mitrāṇi labhate kṛcchrāsv āpatsu durmatiḥ<BR>
12,136.122a	tat kṛto 'haṃ tvayā mitraṃ sāmarthyād ātmanaḥ sakhe<BR>
12,136.122c	sa māṃ mitratvam āpannam upabhoktuṃ tvam arhasi<BR>
12,136.123a	yāni me santi mitrāṇi ye ca me santi bāndhavāḥ<BR>
12,136.123c	sarve tvāṃ pūjayiṣyanti śiṣyā gurum iva priyam<BR>
12,136.124a	ahaṃ ca pūjayiṣye tvāṃ samitragaṇabāndhavam<BR>
12,136.124c	jīvitasya pradātāraṃ kṛtajñaḥ ko na pūjayet<BR>
12,136.125a	īśvaro me bhavān astu śarīrasya gṛhasya ca<BR>
12,136.125c	arthānāṃ caiva sarveṣām anuśāstā ca me bhava<BR>
12,136.126a	amātyo me bhava prājña piteva hi praśādhi mām<BR>
12,136.126c	na te 'sti bhayam asmatto jīvitenātmanaḥ śape<BR>
12,136.127a	buddhyā tvam uśanāḥ sākṣād bale tv adhikṛtā vayam<BR>
12,136.127c	tvanmantrabalayukto hi vindeta jayam eva ha<BR>
12,136.128a	evam uktaḥ paraṃ sāntvaṃ mārjāreṇa sa mūṣakaḥ<BR>
12,136.128c	uvāca paramārthajñaḥ ślakṣṇam ātmahitaṃ vacaḥ<BR>
12,136.129a	yad bhavān āha tat sarvaṃ mayā te lomaśa śrutam<BR>
12,136.129c	mamāpi tāvad bruvataḥ śṛṇu yat pratibhāti mām<BR>
12,136.130a	veditavyāni mitrāṇi boddhavyāś cāpi śatravaḥ<BR>
12,136.130c	etat susūkṣmaṃ loke 'smin dṛśyate prājñasaṃmatam<BR>
12,136.131a	śatrurūpāś ca suhṛdo mitrarūpāś ca śatravaḥ<BR>
12,136.131b*0313_01	eṣāṃ saumyāni mitrāṇi krodhanāś caiva śatravaḥ<BR>
12,136.131b*0313_02	sāntvitās te na budhyante rāgalobhavaśaṃ gatāḥ<BR>
12,136.131c	sāntvitās te na budhyante rāgalobhavaśaṃ gatāḥ<BR>
12,136.132a	nāsti jātyā ripur nāma mitraṃ nāma na vidyate<BR>
12,136.132c	sāmarthyayogāj jāyante mitrāṇi ripavas tathā<BR>
12,136.133a	yo yasmiñ jīvati svārthaṃ paśyet tāvat sa jīvati<BR>
12,136.133c	sa tasya tāvan mitraṃ syād yāvan na syād viparyayaḥ<BR>
12,136.134a	nāsti maitrī sthirā nāma na ca dhruvam asauhṛdam<BR>
12,136.134c	arthayuktyā hi jāyante mitrāṇi ripavas tathā<BR>
12,136.135a	mitraṃ ca śatrutām eti kasmiṃś cit kālaparyaye<BR>
12,136.135c	śatruś ca mitratām eti svārtho hi balavattaraḥ<BR>
12,136.136a	yo viśvasati mitreṣu na cāśvasati śatruṣu<BR>
12,136.136c	arthayuktim avijñāya calitaṃ tasya jīvitam<BR>
12,136.137a	arthayuktim avijñāya yaḥ śubhe kurute matim<BR>
12,136.137c	mitre vā yadi vā śatrau tasyāpi calitā matiḥ<BR>
12,136.138a	na viśvased aviśvaste viśvaste 'pi na viśvaset<BR>
12,136.138c	viśvāsād bhayam utpannaṃ mūlāny api nikṛntati<BR>
12,136.139a	arthayuktyā hi dṛśyante pitā mātā sutās tathā<BR>
12,136.139c	mātulā bhāgineyāś ca tathā saṃbandhibāndhavāḥ<BR>
12,136.140a	putraṃ hi mātāpitaru tyajataḥ patitaṃ priyam<BR>
12,136.140c	loko rakṣati cātmānaṃ paśya svārthasya sāratām<BR>
12,136.141a	taṃ manye nikṛtiprajñaṃ yo mokṣaṃ pratyanantaram<BR>
12,136.141c	kṛtyaṃ mṛgayase kartuṃ sukhopāyam asaṃśayam<BR>
12,136.142a	asmin nilaya eva tvaṃ nyagrodhād avatāritaḥ<BR>
12,136.142c	pūrvaṃ niviṣṭam unmāthaṃ capalatvān na buddhavān<BR>
12,136.143a	ātmanaś capalo nāsti kuto 'nyeṣāṃ bhaviṣyati<BR>
12,136.143c	tasmāt sarvāṇi kāryāṇi capalo hanty asaṃśayam<BR>
12,136.144a	bravīti madhuraṃ kaṃ cit priyo me ha bhavān iti<BR>
12,136.144c	tan mithyākaraṇaṃ sarvaṃ vistareṇāpi me śṛṇu<BR>
12,136.145a	kāraṇāt priyatām eti dveṣyo bhavati kāraṇāt<BR>
12,136.145c	arthārthī jīvaloko 'yaṃ na kaś cit kasya cit priyaḥ<BR>
12,136.146a	sakhyaṃ sodarayor bhrātror daṃpatyor vā parasparam<BR>
12,136.146c	kasya cin nābhijānāmi prītiṃ niṣkāraṇām iha<BR>
12,136.147a	yady api bhrātaraḥ kruddhā bhāryā vā kāraṇāntare<BR>
12,136.147c	svabhāvatas te prīyante netaraḥ prīyate janaḥ<BR>
12,136.148a	priyo bhavati dānena priyavādena cāparaḥ<BR>
12,136.148c	mantrahomajapair anyaḥ kāryārthaṃ prīyate janaḥ<BR>
12,136.149a	utpanne kāraṇe prītir nāsti nau kāraṇāntare<BR>
12,136.149c	pradhvaste kāraṇasthāne sā prītir vinivartate<BR>
12,136.150a	kiṃ nu tat kāraṇaṃ manye yenāhaṃ bhavataḥ priyaḥ<BR>
12,136.150c	anyatrābhyavahārārthāt tatrāpi ca budhā vayam<BR>
12,136.151a	kālo hetuṃ vikurute svārthas tam anuvartate<BR>
12,136.151c	svārthaṃ prājño 'bhijānāti prājñaṃ loko 'nuvartate<BR>
12,136.152a	na tv īdṛśaṃ tvayā vācyaṃ viduṣi svārthapaṇḍite<BR>
12,136.152c	akāle 'viṣamasthasya svārthahetur ayaṃ tava<BR>
12,136.153a	tasmān nāhaṃ cale svārthāt susthitaḥ saṃdhivigrahe<BR>
12,136.153c	abhrāṇām iva rūpāṇi vikurvanti kṣaṇe kṣaṇe<BR>
12,136.154a	adyaiva hi ripur bhūtvā punar adyaiva sauhṛdam<BR>
12,136.154c	punaś ca ripur adyaiva yuktīnāṃ paśya cāpalam<BR>
12,136.155a	āsīt tāvat tu maitrī nau yāvad dhetur abhūt purā<BR>
12,136.155c	sā gatā saha tenaiva kālayuktena hetunā<BR>
12,136.156a	tvaṃ hi me 'tyantataḥ śatruḥ sāmarthyān mitratāṃ gataḥ<BR>
12,136.156c	tat kṛtyam abhinirvṛttaṃ prakṛtiḥ śatrutāṃ gatā<BR>
12,136.157a	so 'ham evaṃ praṇītāni jñātvā śāstrāṇi tattvataḥ<BR>
12,136.157c	praviśeyaṃ kathaṃ pāśaṃ tvatkṛtaṃ tad vadasva me<BR>
12,136.158a	tvadvīryeṇa vimukto 'haṃ madvīryeṇa tathā bhavān<BR>
12,136.158c	anyonyānugrahe vṛtte nāsti bhūyaḥ samāgamaḥ<BR>
12,136.159a	tvaṃ hi saumya kṛtārtho 'dya nirvṛttārthās tathā vayam<BR>
12,136.159c	na te 'sty anyan mayā kṛtyaṃ kiṃ cid anyatra bhakṣaṇāt<BR>
12,136.160a	aham annaṃ bhavān bhoktā durbalo 'haṃ bhavān balī<BR>
12,136.160c	nāvayor vidyate saṃdhir niyukte viṣame bale<BR>
12,136.161a	saṃmanye 'haṃ tava prajñāṃ yan mokṣāt pratyanantaram<BR>
12,136.161c	bhakṣyaṃ mṛgayase nūnaṃ sukhopāyam asaṃśayam<BR>
12,136.162a	bhakṣyārtham eva baddhas tvaṃ sa muktaḥ prasṛtaḥ kṣudhā<BR>
12,136.162c	śāstrajñam abhisaṃdhāya nūnaṃ bhakṣayitādya mām<BR>
12,136.163a	jānāmi kṣudhitaṃ hi tvām āhārasamayaś ca te<BR>
12,136.163c	sa tvaṃ mām abhisaṃdhāya bhakṣyaṃ mṛgayase punaḥ<BR>
12,136.164a	yac cāpi putradāraṃ svaṃ tat saṃnisṛjase mayi<BR>
12,136.164c	śuśrūṣāṃ nāma me kartuṃ sakhe mama na tatkṣamam<BR>
12,136.165a	tvayā māṃ sahitaṃ dṛṣṭvā priyā bhāryā sutāś ca ye<BR>
12,136.165c	kasmān māṃ te na khādeyur hṛṣṭāḥ praṇayinas tvayi<BR>
12,136.166a	nāhaṃ tvayā sameṣyāmi vṛtto hetuḥ samāgame<BR>
12,136.166c	śivaṃ dhyāyasva me 'trasthaḥ sukṛtaṃ smaryate yadi<BR>
12,136.167a	śatror annādyabhūtaḥ san kliṣṭasya kṣudhitasya ca<BR>
12,136.167c	bhakṣyaṃ mṛgayamāṇasya kaḥ prājño viṣayaṃ vrajet<BR>
12,136.168a	svasti te 'stu gamiṣyāmi dūrād api tavodvije<BR>
12,136.168c	nāhaṃ tvayā sameṣyāmi nirvṛto bhava lomaśa<BR>
12,136.168d*0314_01	yadi tvaṃ sukṛtaṃ vetsi tatsakhyam anusāraya<BR>
12,136.168d*0314_02	viśvastaṃ vā pramattaṃ vā etad eva kṛtaṃ bhavet<BR>
12,136.169a	balavat saṃnikarṣo hi na kadā cit praśasyate<BR>
12,136.169c	praśāntād api me prājña bhetavyaṃ balinaḥ sadā<BR>
12,136.170a	yadi tv arthena me kāryaṃ brūhi kiṃ karavāṇi te<BR>
12,136.170c	kāmaṃ sarvaṃ pradāsyāmi na tv ātmānaṃ kadā cana<BR>
12,136.171a	ātmārthe saṃtatis tyājyā rājyaṃ ratnaṃ dhanaṃ tathā<BR>
12,136.171c	api sarvasvam utsṛjya rakṣed ātmānam ātmanā<BR>
12,136.172a	aiśvaryadhanaratnānāṃ pratyamitre 'pi tiṣṭhatām<BR>
12,136.172c	dṛṣṭā hi punar āvṛttir jīvatām iti naḥ śrutam<BR>
12,136.173a	na tv ātmanaḥ saṃpradānaṃ dhanaratnavad iṣyate<BR>
12,136.173c	ātmā tu sarvato rakṣyo dārair api dhanair api<BR>
12,136.174a	ātmarakṣitatantrāṇāṃ suparīkṣitakāriṇām<BR>
12,136.174c	āpado nopapadyante puruṣāṇāṃ svadoṣajāḥ<BR>
12,136.175a	śatrūn samyag vijānanti durbalā ye balīyasaḥ<BR>
12,136.175b*0315_01	śaṅkanīyaḥ sa sarvatra priyam apy ācaran sadā<BR>
12,136.175b*0315_02	kulajānāṃ sumitrāṇāṃ dhārmikāṇāṃ mahātmanām<BR>
12,136.175c	teṣāṃ na cālyate buddhir ātmārthaṃ kṛtaniścayā<BR>
12,136.176a	ity abhivyaktam evāsau palitenāvabhartsitaḥ<BR>
12,136.176c	mārjāro vrīḍito bhūtvā mūṣakaṃ vākyam abravīt<BR>
12,136.176d*0316_00	lomaśa uvāca<BR>
12,136.176d*0316_01	satyaṃ śape tvayāhaṃ vai mitradroho vigarhitaḥ<BR>
12,136.176d*0317_01	satāṃ saptapadaṃ mitraṃ kathaṃ tvaṃ māṃ na viśvaseḥ<BR>
12,136.177a	saṃmanye 'haṃ tava prajñāṃ yas tvaṃ mama hite rataḥ<BR>
12,136.177c	uktavān arthatattvena mayā saṃbhinnadarśanaḥ<BR>
12,136.178a	na tu mām anyathā sādho tvaṃ vijñātum ihārhasi<BR>
12,136.178c	prāṇapradānajaṃ tvatto mama sauhṛdam āgatam<BR>
12,136.179a	dharmajño 'smi guṇajño 'smi kṛtajño 'smi viśeṣataḥ<BR>
12,136.179c	mitreṣu vatsalaś cāsmi tvadvidheṣu viśeṣataḥ<BR>
12,136.180a	tan mām evaṃgate sādho na yāvayitum arhasi<BR>
12,136.180c	tvayā hi yāvyamāno 'haṃ prāṇāñ jahyāṃ sabāndhavaḥ<BR>
12,136.181a	dhik śabdo hi budhair dṛṣṭo madvidheṣu manasviṣu<BR>
12,136.181c	maraṇaṃ dharmatattvajña na māṃ śaṅkitum arhasi<BR>
12,136.182a	iti saṃstūyamāno hi mārjāreṇa sa mūṣakaḥ<BR>
12,136.182c	manasā bhāvagambhīraṃ mārjāraṃ vākyam abravīt<BR>
12,136.183a	sādhur bhavāñ śrutārtho 'smi prīyate na ca viśvase<BR>
12,136.183c	saṃstavair vā dhanaughair vā nāhaṃ śakyaḥ punas tvayā<BR>
12,136.184a	na hy amitravaśaṃ yānti prājñā niṣkāraṇaṃ sakhe<BR>
12,136.184c	asminn arthe ca gāthe dve nibodhośanasā kṛte<BR>
12,136.185a	śatrusādhāraṇe kṛtye kṛtvā saṃdhiṃ balīyasā<BR>
12,136.185c	samāhitaś cared yuktyā kṛtārthaś ca na viśvaset<BR>
12,136.185d*0318_01	na viśvased aviśvaste viśvaste nātiviśvaset<BR>
12,136.185d*0318_02	nityaṃ viśvāsayed anyān pareṣāṃ tu na viśvaset<BR>
12,136.186a	tasmāt sarvāsv avasthāsu rakṣej jīvitam ātmanaḥ<BR>
12,136.186c	dravyāṇi saṃtatiś caiva sarvaṃ bhavati jīvataḥ<BR>
12,136.187a	saṃkṣepo nītiśāstrāṇām aviśvāsaḥ paro mataḥ<BR>
12,136.187c	nṛṣu tasmād aviśvāsaḥ puṣkalaṃ hitam ātmanaḥ<BR>
12,136.188a	vadhyante na hy aviśvastāḥ śatrubhir durbalā api<BR>
12,136.188c	viśvastās tv āśu vadhyante balavanto 'pi durbalaiḥ<BR>
12,136.189a	tvadvidhebhyo mayā hy ātmā rakṣyo mārjāra sarvadā<BR>
12,136.189c	rakṣa tvam api cātmānaṃ caṇḍālāj jātikilbiṣāt<BR>
12,136.190a	sa tasya bruvatas tv evaṃ saṃtrāsāj jātasādhvasaḥ<BR>
12,136.190c	svabilaṃ hi javenāśu mārjāraḥ prayayau tataḥ<BR>
12,136.191a	tataḥ śāstrārthatattvajño buddhisāmarthyam ātmanaḥ<BR>
12,136.191c	viśrāvya palitaḥ prājño bilam anyaj jagāma ha<BR>
12,136.192a	evaṃ prajñāvatā buddhyā durbalena mahābalāḥ<BR>
12,136.192c	ekena bahavo 'mitrāḥ palitenābhisaṃdhitāḥ<BR>
12,136.193a	ariṇāpi samarthena saṃdhiṃ kurvīta paṇḍitaḥ<BR>
12,136.193c	mūṣakaś ca biḍālaś ca muktāv anyonyasaṃśrayāt<BR>
12,136.194a	ity eṣa kṣatradharmasya mayā mārgo 'nudarśitaḥ<BR>
12,136.194c	vistareṇa mahīpāla saṃkṣepeṇa punaḥ śṛṇu<BR>
12,136.195a	anyonyakṛtavairau tu cakratuḥ prītim uttamām<BR>
12,136.195c	anyonyam abhisaṃdhātum abhūc caiva tayor matiḥ<BR>
12,136.196a	tatra prājño 'bhisaṃdhatte samyag buddhibalāśrayāt<BR>
12,136.196c	abhisaṃdhīyate prājñaḥ pramādād api cābudhaiḥ<BR>
12,136.197a	tasmād abhītavad bhīto viśvastavad aviśvasan<BR>
12,136.197c	na hy apramattaś calati calito vā vinaśyati<BR>
12,136.198a	kālena ripuṇā saṃdhiḥ kāle mitreṇa vigrahaḥ<BR>
12,136.198c	kārya ity eva tattvajñāḥ prāhur nityaṃ yudhiṣṭhira<BR>
12,136.199a	evaṃ matvā mahārāja śāstrārtham abhigamya ca<BR>
12,136.199c	abhiyukto 'pramattaś ca prāg bhayād bhītavac caret<BR>
12,136.200a	bhītavat saṃvidhiḥ kāryaḥ pratisaṃdhis tathaiva ca<BR>
12,136.200c	bhayād utpadyate buddhir apramattābhiyogajā<BR>
12,136.201a	na bhayaṃ vidyate rājan bhītasyānāgate bhaye<BR>
12,136.201c	abhītasya tu visrambhāt sumahaj jāyate bhayam<BR>
12,136.202a	na bhīrur iti cātyantaṃ mantro 'deyaḥ kathaṃ cana<BR>
12,136.202c	avijñānād dhi vijñāte gacched āspadadarśiṣu<BR>
12,136.203a	tasmād abhītavad bhīto viśvastavad aviśvasan<BR>
12,136.203c	kāryāṇāṃ gurutāṃ buddhvā nānṛtaṃ kiṃ cid ācaret<BR>
12,136.204a	evam etan mayā proktam itihāsaṃ yudhiṣṭhira<BR>
12,136.204c	śrutvā tvaṃ suhṛdāṃ madhye yathāvat samupācara<BR>
12,136.205a	upalabhya matiṃ cāgryām arimitrāntaraṃ tathā<BR>
12,136.205c	saṃdhivigrahakālaṃ ca mokṣopāyaṃ tathāpadi<BR>
12,136.206a	śatrusādhāraṇe kṛtye kṛtvā saṃdhiṃ balīyasā<BR>
12,136.206c	samāgamaṃ cared yuktyā kṛtārtho na ca viśvaset<BR>
12,136.207a	aviruddhāṃ trivargeṇa nītim etāṃ yudhiṣṭhira<BR>
12,136.207c	abhyuttiṣṭha śrutād asmād bhūyas tvaṃ rañjayan prajāḥ<BR>
12,136.208a	brāhmaṇaiś cāpi te sārdhaṃ yātrā bhavatu pāṇḍava<BR>
12,136.208c	brāhmaṇā hi paraṃ śreyo divi ceha ca bhārata<BR>
12,136.209a	ete dharmasya vettāraḥ kṛtajñāḥ satataṃ prabho<BR>
12,136.209c	pūjitāḥ śubhakarmāṇaḥ pūrvajityā narādhipa<BR>
12,136.210a	rājyaṃ śreyaḥ paraṃ rājan yaśaḥ kīrtiṃ ca lapsyase<BR>
12,136.210c	kulasya saṃtatiṃ caiva yathānyāyaṃ yathākramam<BR>
12,136.211a	dvayor imaṃ bhārata saṃdhivigrahaṃ; subhāṣitaṃ buddhiviśeṣakāritam<BR>
12,136.211c	tathānvavekṣya kṣitipena sarvadā; niṣevitavyaṃ nṛpa śatrumaṇḍale<BR>
12,137.001	yudhiṣṭhira uvāca<BR>
12,137.001a	ukto mantro mahābāho na viśvāso 'sti śatruṣu<BR>
12,137.001c	kathaṃ hi rājā varteta yadi sarvatra nāśvaset<BR>
12,137.002a	viśvāsād dhi paraṃ rājño rājann utpadyate bhayam<BR>
12,137.002c	kathaṃ vai nāśvasan rājā śatrūñ jayati pārthiva<BR>
12,137.003a	etan me saṃśayaṃ chindhi mano me saṃpramuhyati<BR>
12,137.003c	aviśvāsakathām etām upaśrutya pitāmaha<BR>
12,137.004	bhīṣma uvāca<BR>
12,137.004a	śṛṇu kaunteya yo vṛtto brahmadattaniveśane<BR>
12,137.004c	pūjanyā saha saṃvādo brahmadattasya pārthiva<BR>
12,137.005a	kāmpilye brahmadattasya antaḥpuranivāsinī<BR>
12,137.005c	pūjanī nāma śakunī dīrghakālaṃ sahoṣitā<BR>
12,137.006a	rutajñā sarvabhūtānāṃ yathā vai jīvajīvakaḥ<BR>
12,137.006c	sarvajñā sarvadharmajñā tiryagyonigatāpi sā<BR>
12,137.007a	abhiprajātā sā tatra putram ekaṃ suvarcasam<BR>
12,137.007c	samakālaṃ ca rājño 'pi devyāḥ putro vyajāyata<BR>
12,137.007d*0319_01	tayor arthe kṛtajñā sā khecarī pūjanī sadā<BR>
12,137.008a	samudratīraṃ gatvā sā tv ājahāra phaladvayam<BR>
12,137.008c	puṣṭyarthaṃ ca svaputrasya rājaputrasya caiva ha<BR>
12,137.009a	phalam ekaṃ sutāyādād rājaputrāya cāparam<BR>
12,137.009c	amṛtāsvādasadṛśaṃ balatejovivardhanam<BR>
12,137.009d*0320_01	ādāyādāya saivāśu tayoḥ prādāt punaḥ punaḥ<BR>
12,137.009e	tatrāgacchat parāṃ vṛddhiṃ rājaputraḥ phalāśanāt<BR>
12,137.009f*0321_01	tataḥ sa dhātryā kakṣeṇa uhyamāno nṛpātmajaḥ<BR>
12,137.009f*0321_02	dadarśa taṃ pakṣisutaṃ bālyād āgatya bālakaḥ<BR>
12,137.010a	dhātryā hastagataś cāpi tenākrīḍata pakṣiṇā<BR>
12,137.010c	śūnye tu tam upādāya pakṣiṇaṃ samajātakam<BR>
12,137.010e	hatvā tataḥ sa rājendra dhātryā hastam upāgamat<BR>
12,137.011a	atha sā śakunī rājann āgamat phalahārikā<BR>
12,137.011c	apaśyan nihataṃ putraṃ tena bālena bhūtale<BR>
12,137.012a	bāṣpapūrṇamukhī dīnā dṛṣṭvā sā tu hataṃ sutam<BR>
12,137.012c	pūjanī duḥkhasaṃtaptā rudatī vākyam abravīt<BR>
12,137.013a	kṣatriye saṃgataṃ nāsti na prītir na ca sauhṛdam<BR>
12,137.013c	kāraṇe saṃbhajantīha kṛtārthāḥ saṃtyajanti ca<BR>
12,137.014a	kṣatriyeṣu na viśvāsaḥ kāryaḥ sarvopaghātiṣu<BR>
12,137.014c	apakṛtyāpi satataṃ sāntvayanti nirarthakam<BR>
12,137.015a	aham asya karomy adya sadṛśīṃ vairayātanām<BR>
12,137.015c	kṛtaghnasya nṛśaṃsasya bhṛśaṃ viśvāsaghātinaḥ<BR>
12,137.016a	sahasaṃjātavṛddhasya tathaiva sahabhojinaḥ<BR>
12,137.016c	śaraṇāgatasya ca vadhas trividhaṃ hy asya kilbiṣam<BR>
12,137.017a	ity uktvā caraṇābhyāṃ tu netre nṛpasutasya sā<BR>
12,137.017c	bhittvā svasthā tata idaṃ pūjanī vākyam abravīt<BR>
12,137.018a	icchayaiva kṛtaṃ pāpaṃ sadya evopasarpati<BR>
12,137.018c	kṛtapratikriyaṃ teṣāṃ na naśyati śubhāśubham<BR>
12,137.019a	pāpaṃ karma kṛtaṃ kiṃ cin na tasmin yadi vidyate<BR>
12,137.019c	nipātyate 'sya putreṣu na cet pautreṣu naptṛṣu<BR>
12,137.019d*0322_01	brahmadattaḥ sutaṃ dṛṣṭvā pūjanyā hṛtalocanam<BR>
12,137.019d*0322_02	kṛte pratikṛtaṃ matvā pūjanīm idam abravīt<BR>
12,137.020	brahmadatta uvāca<BR>
12,137.020a	asti vai kṛtam asmābhir asti pratikṛtaṃ tvayā<BR>
12,137.020c	ubhayaṃ tat samībhūtaṃ vasa pūjani mā gamaḥ<BR>
12,137.021	pūjany uvāca<BR>
12,137.021a	sakṛt kṛtāparādhasya tatraiva parilambataḥ<BR>
12,137.021c	na tad budhāḥ praśaṃsanti śreyas tatrāpasarpaṇam<BR>
12,137.022a	sāntve prayukte nṛpate kṛtavaire na viśvaset<BR>
12,137.022c	kṣipraṃ prabadhyate mūḍho na hi vairaṃ praśāmyati<BR>
12,137.023a	anyonyaṃ kṛtavairāṇāṃ putrapautraṃ nigacchati<BR>
12,137.023c	putrapautre vinaṣṭe tu paralokaṃ nigacchati<BR>
12,137.024a	sarveṣāṃ kṛtavairāṇām aviśvāsaḥ sukhāvahaḥ<BR>
12,137.024c	ekāntato na viśvāsaḥ kāryo viśvāsaghātakaḥ<BR>
12,137.025a	na viśvased aviśvaste viśvaste 'pi na viśvaset<BR>
12,137.025b*0323_01	viśvāsād bhayam utpannam api mūlaṃ nikṛntati<BR>
12,137.025c	kāmaṃ viśvāsayed anyān pareṣāṃ tu na viśvaset<BR>
12,137.025d*0324_01	aviśvāsāt paraṃ hanti viśvāsād vadhyate paraiḥ<BR>
12,137.026a	mātā pitā bāndhavānāṃ variṣṭhau; bhāryā jarā bījamātraṃ tu putraḥ<BR>
12,137.026c	bhrātā śatruḥ klinnapāṇir vayasya; ātmā hy ekaḥ sukhaduḥkhasya vettā<BR>
12,137.027a	anyonyakṛtavairāṇāṃ na saṃdhir upapadyate<BR>
12,137.027c	sa ca hetur atikrānto yadartham aham āvasam<BR>
12,137.028a	pūjitasyārthamānābhyāṃ jantoḥ pūrvāpakāriṇaḥ<BR>
12,137.028c	ceto bhavaty aviśvastaṃ pūrvaṃ trāsayate balāt<BR>
12,137.029a	pūrvaṃ saṃmānanā yatra paścāc caiva vimānanā<BR>
12,137.029c	jahyāt taṃ sattvavān vāsaṃ saṃmānitavimānitaḥ<BR>
12,137.030a	uṣitāsmi tavāgāre dīrghakālam ahiṃsitā<BR>
12,137.030c	tad idaṃ vairam utpannaṃ sukham āssva vrajāmy aham<BR>
12,137.031	brahmadatta uvāca<BR>
12,137.031a	yatkṛte pratikuryād vai na sa tatrāparādhnuyāt<BR>
12,137.031c	anṛṇas tena bhavati vasa pūjani mā gamaḥ<BR>
12,137.032	pūjany uvāca<BR>
12,137.032a	na kṛtasya na kartuś ca sakhyaṃ saṃdhīyate punaḥ<BR>
12,137.032c	hṛdayaṃ tatra jānāti kartuś caiva kṛtasya ca<BR>
12,137.033	brahmadatta uvāca<BR>
12,137.033a	kṛtasya caiva kartuś ca sakhyaṃ saṃdhīyate punaḥ<BR>
12,137.033c	vairasyopaśamo dṛṣṭaḥ pāpaṃ nopāśnute punaḥ<BR>
12,137.034	pūjany uvāca<BR>
12,137.034a	nāsti vairam upakrāntaṃ sāntvito 'smīti nāśvaset<BR>
12,137.034c	viśvāsād badhyate bālas tasmāc chreyo hy adarśanam<BR>
12,137.035a	tarasā ye na śakyante śastraiḥ suniśitair api<BR>
12,137.035c	sāmnā te vinigṛhyante gajā iva kareṇubhiḥ<BR>
12,137.036	brahmadatta uvāca<BR>
12,137.036a	saṃvāsāj jāyate sneho jīvitāntakareṣv api<BR>
12,137.036c	anyonyasya ca viśvāsaḥ śvapacena śuno yathā<BR>
12,137.037a	anyonyakṛtavairāṇāṃ saṃvāsān mṛdutāṃ gatam<BR>
12,137.037c	naiva tiṣṭhati tad vairaṃ puṣkarastham ivodakam<BR>
12,137.038	pūjany uvāca<BR>
12,137.038a	vairaṃ pañcasamutthānaṃ tac ca budhyanti paṇḍitāḥ<BR>
12,137.038c	strīkṛtaṃ vāstujaṃ vāgjaṃ sasapatnāparādhajam<BR>
12,137.039a	tatra dātā nihantavyaḥ kṣatriyeṇa viśeṣataḥ<BR>
12,137.039c	prakāśaṃ vāprakāśaṃ vā buddhvā deśabalādikam<BR>
12,137.040a	kṛtavaire na viśvāsaḥ kāryas tv iha suhṛdy api<BR>
12,137.040c	channaṃ saṃtiṣṭhate vairaṃ gūḍho 'gnir iva dāruṣu<BR>
12,137.041a	na vittena na pāruṣyair na sāntvena na ca śrutaiḥ<BR>
12,137.041c	vairāgniḥ śāmyate rājann aurvāgnir iva sāgare<BR>
12,137.042a	na hi vairāgnir udbhūtaḥ karma vāpy aparādhajam<BR>
12,137.042c	śāmyaty adagdhvā nṛpate vinā hy ekatarakṣayāt<BR>
12,137.043a	satkṛtasyārthamānābhyāṃ syāt tu pūrvāpakāriṇaḥ<BR>
12,137.043c	naiva śāntir na viśvāsaḥ karma trāsayate balāt<BR>
12,137.044a	naivāpakāre kasmiṃś cid ahaṃ tvayi tathā bhavān<BR>
12,137.044c	viśvāsād uṣitā pūrvaṃ nedānīṃ viśvasāmy aham<BR>
12,137.045	brahmadatta uvāca<BR>
12,137.045a	kālena kriyate kāryaṃ tathaiva vividhāḥ kriyāḥ<BR>
12,137.045c	kālenaiva pravartante kaḥ kasyehāparādhyati<BR>
12,137.046a	tulyaṃ cobhe pravartete maraṇaṃ janma caiva ha<BR>
12,137.046c	kāryate caiva kālena tannimittaṃ hi jīvati<BR>
12,137.047a	badhyante yugapat ke cid ekaikasya na cāpare<BR>
12,137.047c	kālo dahati bhūtāni saṃprāpyāgnir ivendhanam<BR>
12,137.048a	nāhaṃ pramāṇaṃ naiva tvam anyonyakaraṇe śubhe<BR>
12,137.048c	kālo nityam upādhatte sukhaṃ duḥkhaṃ ca dehinām<BR>
12,137.049a	evaṃ vaseha sasnehā yathākālam ahiṃsitā<BR>
12,137.049c	yat kṛtaṃ tac ca me kṣāntaṃ tvaṃ caiva kṣama pūjani<BR>
12,137.050	pūjany uvāca<BR>
12,137.050a	yadi kālaḥ pramāṇaṃ te na vairaṃ kasya cid bhavet<BR>
12,137.050c	kasmāt tv apacitiṃ yānti bāndhavā bāndhave hate<BR>
12,137.051a	kasmād devāsurāḥ pūrvam anyonyam abhijaghnire<BR>
12,137.051c	yadi kālena niryāṇaṃ sukhaduḥkhe bhavābhavau<BR>
12,137.052a	bhiṣajo bheṣajaṃ kartuṃ kasmād icchanti rogiṇe<BR>
12,137.052c	yadi kālena pacyante bheṣajaiḥ kiṃ prayojanam<BR>
12,137.053a	pralāpaḥ kriyate kasmāt sumahāñ śokamūrchitaiḥ<BR>
12,137.053c	yadi kālaḥ pramāṇaṃ te kasmād dharmo 'sti kartṛṣu<BR>
12,137.054a	tava putro mamāpatyaṃ hatavān hiṃsito mayā<BR>
12,137.054c	anantaraṃ tvayā cāhaṃ bandhanīyā mahīpate<BR>
12,137.055a	ahaṃ hi putraśokena kṛtapāpā tavātmaje<BR>
12,137.055c	tathā tvayā prahartavyaṃ mayi tattvaṃ ca me śṛṇu<BR>
12,137.056a	bhakṣārthaṃ krīḍanārthaṃ vā narā vāñchanti pakṣiṇaḥ<BR>
12,137.056c	tṛtīyo nāsti saṃyogo vadhabandhād ṛte kṣamaḥ<BR>
12,137.057a	vadhabandhabhayād eke mokṣatantram upāgatāḥ<BR>
12,137.057c	maraṇotpātajaṃ duḥkham āhur dharmavido janāḥ<BR>
12,137.058a	sarvasya dayitāḥ prāṇāḥ sarvasya dayitāḥ sutāḥ<BR>
12,137.058c	duḥkhād udvijate sarvaḥ sarvasya sukham īpsitam<BR>
12,137.059a	duḥkhaṃ jarā brahmadatta duḥkham arthaviparyayaḥ<BR>
12,137.059c	duḥkhaṃ cāniṣṭasaṃvāso duḥkham iṣṭaviyogajam<BR>
12,137.060a	vairabandhakṛtaṃ duḥkhaṃ hiṃsājaṃ strīkṛtaṃ tathā<BR>
12,137.060c	duḥkhaṃ sukhena satataṃ janād viparivartate<BR>
12,137.061a	na duḥkhaṃ paraduḥkhe vai ke cid āhur abuddhayaḥ<BR>
12,137.061c	yo duḥkhaṃ nābhijānāti sa jalpati mahājane<BR>
12,137.062a	yas tu śocati duḥkhārtaḥ sa kathaṃ vaktum utsahet<BR>
12,137.062b*0343_01	bhinnāḥ śliṣṭā na śakyante śastraiḥ suniśitair api<BR>
12,137.062b*0343_02	sāmnā te 'pi nigṛhyante gajā iva kareṇubhiḥ<BR>
12,137.062c	rasajñaḥ sarvaduḥkhasya yathātmani tathā pare<BR>
12,137.063a	yat kṛtaṃ te mayā rājaṃs tvayā ca mama yat kṛtam<BR>
12,137.063c	na tad varṣaśataiḥ śakyaṃ vyapohitum ariṃdama<BR>
12,137.064a	āvayoḥ kṛtam anyonyaṃ tatra saṃdhir na vidyate<BR>
12,137.064c	smṛtvā smṛtvā hi te putraṃ navaṃ vairaṃ bhaviṣyati<BR>
12,137.065a	vairam antikam āsajya yaḥ prītiṃ kartum icchati<BR>
12,137.065c	mṛnmayasyeva bhagnasya tasya saṃdhir na vidyate<BR>
12,137.066a	niścitaś cārthaśāstrajñair aviśvāsaḥ sukhodayaḥ<BR>
12,137.066c	uśanāś cātha gāthe dve prahrādāyābravīt purā<BR>
12,137.067a	ye vairiṇaḥ śraddadhate satye satyetare 'pi vā<BR>
12,137.067c	te śraddadhānā vadhyante madhu śuṣkatṛṇair yathā<BR>
12,137.068a	na hi vairāṇi śāmyanti kuleṣv ā daśamād yugāt<BR>
12,137.068c	ākhyātāraś ca vidyante kule ced vidyate pumān<BR>
12,137.069a	upaguhya hi vairāṇi sāntvayanti narādhipāḥ<BR>
12,137.069c	athainaṃ pratipiṃṣanti pūrṇaṃ ghaṭam ivāśmani<BR>
12,137.070a	sadā na viśvased rājan pāpaṃ kṛtveha kasya cit<BR>
12,137.070c	apakṛtya pareṣāṃ hi viśvāsād duḥkham aśnute<BR>
12,137.071	brahmadatta uvāca<BR>
12,137.071a	nāviśvāsāc cinvate 'rthān nehante cāpi kiṃ cana<BR>
12,137.071c	bhayād ekatarān nityaṃ mṛtakalpā bhavanti ca<BR>
12,137.072	pūjany uvāca<BR>
12,137.072a	yasyeha vraṇinau pādau padbhyāṃ ca parisarpati<BR>
12,137.072c	kṣaṇyete tasya tau pādau suguptam abhidhāvataḥ<BR>
12,137.073a	netrābhyāṃ sarujābhyāṃ yaḥ prativātam udīkṣate<BR>
12,137.073c	tasya vāyurujātyarthaṃ netrayor bhavati dhruvam<BR>
12,137.074a	duṣṭaṃ panthānam āśritya yo mohād abhipadyate<BR>
12,137.074c	ātmano balam ajñātvā tad antaṃ tasya jīvitam<BR>
12,137.075a	yas tu varṣam avijñāya kṣetraṃ kṛṣati mānavaḥ<BR>
12,137.075c	hīnaṃ puruṣakāreṇa sasyaṃ naivāpnute punaḥ<BR>
12,137.076a	yaś ca tiktaṃ kaṣāyaṃ vāpy āsvādavidhuraṃ hitam<BR>
12,137.076c	āhāraṃ kurute nityaṃ so 'mṛtatvāya kalpate<BR>
12,137.077a	pathyaṃ bhuktvā naro lobhād yo 'nyad aśnāti bhojanam<BR>
12,137.077c	pariṇāmam avijñāya tad antaṃ tasya jīvitam<BR>
12,137.078a	daivaṃ puruṣakāraś ca sthitāv anyonyasaṃśrayāt<BR>
12,137.078c	udāttānāṃ karma tantraṃ daivaṃ klībā upāsate<BR>
12,137.079a	karma cātmahitaṃ kāryaṃ tīkṣṇaṃ vā yadi vā mṛdu<BR>
12,137.079c	grasyate 'karmaśīlas tu sadānarthair akiṃcanaḥ<BR>
12,137.080a	tasmāt saṃśayite 'py arthe kārya eva parākramaḥ<BR>
12,137.080c	sarvasvam api saṃtyajya kāryam ātmahitaṃ naraiḥ<BR>
12,137.081a	vidyā śauryaṃ ca dākṣyaṃ ca balaṃ dhairyaṃ ca pañcamam<BR>
12,137.081c	mitrāṇi sahajāny āhur vartayantīha yair budhāḥ<BR>
12,137.082a	niveśanaṃ ca kupyaṃ ca kṣetraṃ bhāryā suhṛjjanaḥ<BR>
12,137.082c	etāny upacitāny āhuḥ sarvatra labhate pumān<BR>
12,137.083a	sarvatra ramate prājñaḥ sarvatra ca virocate<BR>
12,137.083c	na vibhīṣayate kaṃ cid bhīṣito na bibheti ca<BR>
12,137.084a	nityaṃ buddhimato hy arthaḥ svalpako 'pi vivardhate<BR>
12,137.084c	dākṣyeṇa kurute karma saṃyamāt pratitiṣṭhati<BR>
12,137.085a	gṛhasnehāvabaddhānāṃ narāṇām alpamedhasām<BR>
12,137.085c	kustrī khādati māṃsāni māghamā segavām iva<BR>
12,137.086a	gṛhaṃ kṣetrāṇi mitrāṇi svadeśa iti cāpare<BR>
12,137.086c	ity evam avasīdanti narā buddhiviparyaye<BR>
12,137.087a	utpatet sarujād deśād vyādhidurbhikṣapīḍitāt<BR>
12,137.087c	anyatra vastuṃ gacched vā vased vā nityamānitaḥ<BR>
12,137.088a	tasmād anyatra yāsyāmi vastuṃ nāham ihotsahe<BR>
12,137.088c	kṛtam etad anāhāryaṃ tava putreṇa pārthiva<BR>
12,137.089a	kubhāryāṃ ca kuputraṃ ca kurājānaṃ kusauhṛdam<BR>
12,137.089c	kusaṃbandhaṃ kudeśaṃ ca dūrataḥ parivarjayet<BR>
12,137.090a	kumitre nāsti viśvāsaḥ kubhāryāyāṃ kuto ratiḥ<BR>
12,137.090c	kurājye nirvṛtir nāsti kudeśe na prajīvyate<BR>
12,137.091a	kumitre saṃgataṃ nāsti nityam asthirasauhṛde<BR>
12,137.091c	avamānaḥ kusaṃbandhe bhavaty arthaviparyaye<BR>
12,137.092a	sā bhāryā yā priyaṃ brūte sa putro yatra nirvṛtiḥ<BR>
12,137.092c	tan mitraṃ yatra viśvāsaḥ sa deśo yatra jīvyate<BR>
12,137.093a	yatra nāsti balātkāraḥ sa rājā tīvraśāsanaḥ<BR>
12,137.093c	na caiva hy abhisaṃbandho daridraṃ yo bubhūṣati<BR>
12,137.094a	bhāryā deśo 'tha mitrāṇi putrasaṃbandhibāndhavāḥ<BR>
12,137.094c	etat sarvaṃ guṇavati dharmanetre mahīpatau<BR>
12,137.095a	adharmajñasya vilayaṃ prajā gacchanty anigrahāt<BR>
12,137.095c	rājā mūlaṃ trivargasya apramatto 'nupālayan<BR>
12,137.096a	baliṣaḍbhāgam uddhṛtya baliṃ tam upayojayet<BR>
12,137.096c	na rakṣati prajāḥ samyag yaḥ sa pārthivataskaraḥ<BR>
12,137.097a	dattvābhayaṃ yaḥ svayam eva rājā; na tat pramāṇaṃ kurute yathāvat<BR>
12,137.097c	sa sarvalokād upalabhya pāpam; adharmabuddhir nirayaṃ prayāti<BR>
12,137.098a	dattvābhayaṃ yaḥ sma rājā pramāṇaṃ kurute sadā<BR>
12,137.098c	sa sarvasukhakṛj jñeyaḥ prajā dharmeṇa pālayan<BR>
12,137.099a	pitā mātā gurur goptā vahnir vaiśravaṇo yamaḥ<BR>
12,137.099c	sapta rājño guṇān etān manur āha prajāpatiḥ<BR>
12,137.100a	pitā hi rājā rāṣṭrasya prajānāṃ yo 'nukampakaḥ<BR>
12,137.100c	tasmin mithyāpraṇīte hi tiryag gacchati mānavaḥ<BR>
12,137.101a	saṃbhāvayati māteva dīnam abhyavapadyate<BR>
12,137.101c	dahaty agnir ivāniṣṭān yamayan bhavate yamaḥ<BR>
12,137.102a	iṣṭeṣu visṛjaty arthān kubera iva kāmadaḥ<BR>
12,137.102c	gurur dharmopadeśena goptā ca paripālanāt<BR>
12,137.103a	yas tu rañjayate rājā paurajānapadān guṇaiḥ<BR>
12,137.103c	na tasya bhraśyate rājyaṃ guṇadharmānupālanāt<BR>
12,137.104a	svayaṃ samupajānan hi paurajānapadakriyāḥ<BR>
12,137.104c	sa sukhaṃ modate bhūpa iha loke paratra ca<BR>
12,137.105a	nityodvignāḥ prajā yasya karabhāraprapīḍitāḥ<BR>
12,137.105c	anarthair vipralupyante sa gacchati parābhavam<BR>
12,137.106a	prajā yasya vivardhante sarasīva mahotpalam<BR>
12,137.106c	sa sarvayajñaphalabhāg rājā loke mahīyate<BR>
12,137.107a	balinā vigraho rājan na kathaṃ cit praśasyate<BR>
12,137.107c	balinā vigṛhītasya kuto rājyaṃ kutaḥ sukham<BR>
12,137.108	bhīṣma uvāca<BR>
12,137.108a	saivam uktvā śakunikā brahmadattaṃ narādhipam<BR>
12,137.108c	rājānaṃ samanujñāpya jagāmāthepsitāṃ diśam<BR>
12,137.109a	etat te brahmadattasya pūjanyā saha bhāṣitam<BR>
12,137.109c	mayoktaṃ bharataśreṣṭha kim anyac chrotum icchasi<BR>
12,138.001	yudhiṣṭhira uvāca<BR>
12,138.001a	yugakṣayāt parikṣīṇe dharme loke ca bhārata<BR>
12,138.001c	dasyubhiḥ pīḍyamāne ca kathaṃ stheyaṃ pitāmaha<BR>
12,138.002	bhīṣma uvāca<BR>
12,138.002a	hanta te kathayiṣyāmi nītim āpatsu bhārata<BR>
12,138.002c	utsṛjyāpi ghṛṇāṃ kāle yathā varteta bhūmipaḥ<BR>
12,138.003a	atrāpy udāharantīmam itihāsaṃ purātanam<BR>
12,138.003c	bharadvājasya saṃvādaṃ rājñaḥ śatruṃtapasya ca<BR>
12,138.004a	rājā śatruṃtapo nāma sauvīrāṇāṃ mahārathaḥ<BR>
12,138.004c	kaṇiṅkam upasaṃgamya papracchārthaviniścayam<BR>
12,138.005a	alabdhasya kathaṃ lipsā labdhaṃ kena vivardhate<BR>
12,138.005c	vardhitaṃ pālayet kena pālitaṃ praṇayet katham<BR>
12,138.006a	tasmai viniścayārthaṃ sa paripṛṣṭārthaniścayaḥ<BR>
12,138.006c	uvāca brāhmaṇo vākyam idaṃ hetumad uttaram<BR>
12,138.007a	nityam udyatadaṇḍaḥ syān nityaṃ vivṛtapauruṣaḥ<BR>
12,138.007c	acchidraś chidradarśī ca pareṣāṃ vivarānugaḥ<BR>
12,138.008a	nityam udyatadaṇḍasya bhṛśam udvijate janaḥ<BR>
12,138.008c	tasmāt sarvāṇi bhūtāni daṇḍenaiva prarodhayet<BR>
12,138.009a	evam eva praśaṃsanti paṇḍitās tattvadarśinaḥ<BR>
12,138.009c	tasmāc catuṣṭaye tasmin pradhāno daṇḍa ucyate<BR>
12,138.010a	chinnamūle hy adhiṣṭhāne sarve tajjīvino hatāḥ<BR>
12,138.010c	kathaṃ hi śākhās tiṣṭheyuś chinnamūle vanaspatau<BR>
12,138.011a	mūlam evāditaś chindyāt parapakṣasya paṇḍitaḥ<BR>
12,138.011c	tataḥ sahāyān pakṣaṃ ca sarvam evānusārayet<BR>
12,138.012a	sumantritaṃ suvikrāntaṃ suyuddhaṃ supalāyitam<BR>
12,138.012c	āpadāṃ padakāleṣu kurvīta na vicārayet<BR>
12,138.013a	vāṅmātreṇa vinītaḥ syād dhṛdayena yathā kṣuraḥ<BR>
12,138.013c	ślakṣṇapūrvābhibhāṣī ca kāmakrodhau vivarjayet<BR>
12,138.014a	sapatnasahite kārye kṛtvā saṃdhiṃ na viśvaset<BR>
12,138.014c	apakrāmet tataḥ kṣipraṃ kṛtakāryo vicakṣaṇaḥ<BR>
12,138.015a	śatruṃ ca mitrarūpeṇa sāntvenaivābhisāntvayet<BR>
12,138.015c	nityaśaś codvijet tasmāt sarpād veśmagatād iva<BR>
12,138.016a	yasya buddhiṃ paribhavet tam atītena sāntvayet<BR>
12,138.016c	anāgatena duṣprajñaṃ pratyutpannena paṇḍitam<BR>
12,138.017a	añjaliṃ śapathaṃ sāntvaṃ praṇamya śirasā vadet<BR>
12,138.017c	aśruprapātanaṃ caiva kartavyaṃ bhūtim icchatā<BR>
12,138.018a	vahed amitraṃ skandhena yāvat kālaviparyayaḥ<BR>
12,138.018c	athainam āgate kāle bhindyād ghaṭam ivāśmani<BR>
12,138.019a	muhūrtam api rājendra tindukālātavaj jvalet<BR>
12,138.019c	na tuṣāgnir ivānarcir dhūmāyeta naraś ciram<BR>
12,138.020a	nānarthakenārthavattvaṃ kṛtaghnena samācaret<BR>
12,138.020c	arthe tu śakyate bhoktuṃ kṛtakāryo 'vamanyate<BR>
12,138.020e	tasmāt sarvāṇi kāryāṇi sāvaśeṣāṇi kārayet<BR>
12,138.021a	kokilasya varāhasya meroḥ śūnyasya veśmanaḥ<BR>
12,138.021c	vyāḍasya bhakticitrasya yac chreṣṭhaṃ tat samācaret<BR>
12,138.022a	utthāyotthāya gacchec ca nityayukto ripor gṛhān<BR>
12,138.022c	kuśalaṃ cāpi pṛccheta yady apy akuśalaṃ bhavet<BR>
12,138.023a	nālasāḥ prāpnuvanty arthān na klībā na ca māninaḥ<BR>
12,138.023c	na ca lokaravād bhītā na ca śaśvat pratīkṣiṇaḥ<BR>
12,138.024a	nāsya chidraṃ paro vidyād vidyāc chidraṃ parasya tu<BR>
12,138.024c	gūhet kūrma ivāṅgāni rakṣed vivaram ātmanaḥ<BR>
12,138.025a	bakavac cintayed arthān siṃhavac ca parākramet<BR>
12,138.025c	vṛkavac cāvalumpeta śaśavac ca viniṣpatet<BR>
12,138.026a	pānam akṣās tathā nāryo mṛgayā gītavāditam<BR>
12,138.026c	etāni yuktyā seveta prasaṅgo hy atra doṣavān<BR>
12,138.027a	kuryāt tṛṇamayaṃ cāpaṃ śayīta mṛgaśāyikām<BR>
12,138.027c	andhaḥ syād andhavelāyāṃ bādhiryam api saṃśrayet<BR>
12,138.028a	deśaṃ kālaṃ samāsādya vikrameta vicakṣaṇaḥ<BR>
12,138.028c	deśakālābhyatīto hi vikramo niṣphalo bhavet<BR>
12,138.029a	kālākālau saṃpradhārya balābalam athātmanaḥ<BR>
12,138.029c	parasparabalaṃ jñātvā tathātmānaṃ niyojayet<BR>
12,138.030a	daṇḍenopanataṃ śatruṃ yo rājā na niyacchati<BR>
12,138.030c	sa mṛtyum upagūhyās te garbham aśvatarī yathā<BR>
12,138.031a	supuṣpitaḥ syād aphalaḥ phalavān syād durāruhaḥ<BR>
12,138.031c	āmaḥ syāt pakvasaṃkāśo na ca śīryeta kasya cit<BR>
12,138.031d*0344_01	ādātavyaṃ na dātavyaṃ priyaṃ brūyān nirarthakam<BR>
12,138.032a	āśāṃ kālavatīṃ kuryāt tāṃ ca vighnena yojayet<BR>
12,138.032c	vighnaṃ nimittato brūyān nimittaṃ cāpi hetutaḥ<BR>
12,138.033a	bhītavat saṃvidhātavyaṃ yāvad bhayam anāgatam<BR>
12,138.033c	āgataṃ tu bhayaṃ dṛṣṭvā prahartavyam abhītavat<BR>
12,138.034a	na saṃśayam anāruhya naro bhadrāṇi paśyati<BR>
12,138.034c	saṃśayaṃ punar āruhya yadi jīvati paśyati<BR>
12,138.035a	anāgataṃ vijānīyād yacched bhayam upasthitam<BR>
12,138.035c	punar vṛddhikṣayāt kiṃ cid abhivṛttaṃ niśāmayet<BR>
12,138.036a	pratyupasthitakālasya sukhasya parivarjanam<BR>
12,138.036c	anāgatasukhāśā ca naiṣa buddhimatāṃ nayaḥ<BR>
12,138.037a	yo 'riṇā saha saṃdhāya sukhaṃ svapiti viśvasan<BR>
12,138.037c	sa vṛkṣāgraprasupto vā patitaḥ pratibudhyate<BR>
12,138.038a	karmaṇā yena teneha mṛdunā dāruṇena vā<BR>
12,138.038c	uddhared dīnam ātmānaṃ samartho dharmam ācaret<BR>
12,138.039a	ye sapatnāḥ sapatnānāṃ sarvāṃs tān apavatsayet<BR>
12,138.039c	ātmanaś cāpi boddhavyāś cārāḥ praṇihitāḥ paraiḥ<BR>
12,138.040a	cāraḥ suvihitaḥ kārya ātmano 'tha parasya ca<BR>
12,138.040c	pāṣaṇḍāṃs tāpasādīṃś ca pararāṣṭraṃ praveśayet<BR>
12,138.040d*0345_01	pāṣaṇḍādyair avijñātair viditvāriṃ vaśaṃ nayet<BR>
12,138.041a	udyāneṣu vihāreṣu prapāsv āvasatheṣu ca<BR>
12,138.041c	pānāgāreṣu veśeṣu tīrtheṣu ca sabhāsu ca<BR>
12,138.042a	dharmābhicāriṇaḥ pāpāś cārā lokasya kaṇṭakāḥ<BR>
12,138.042c	samāgacchanti tān buddhvā niyacchec chamayed api<BR>
12,138.043a	na viśvased aviśvaste viśvaste nāpi viśvaset<BR>
12,138.043c	viśvastaṃ bhayam anveti nāparīkṣya ca viśvaset<BR>
12,138.044a	viśvāsayitvā tu paraṃ tattvabhūtena hetunā<BR>
12,138.044c	athāsya praharet kāle kiṃ cid vicalite pade<BR>
12,138.045a	aśaṅkyam api śaṅketa nityaṃ śaṅketa śaṅkitāt<BR>
12,138.045c	bhayaṃ hi śaṅkitāj jātaṃ samūlam api kṛntati<BR>
12,138.046a	avadhānena maunena kāṣāyeṇa jaṭājinaiḥ<BR>
12,138.046c	viśvāsayitvā dveṣṭāram avalumped yathā vṛkaḥ<BR>
12,138.047a	putro vā yadi vā bhrātā pitā vā yadi vā suhṛt<BR>
12,138.047c	arthasya vighnaṃ kurvāṇā hantavyā bhūtivardhanāḥ<BR>
12,138.048a	guror apy avaliptasya kāryākāryam ajānataḥ<BR>
12,138.048c	utpathapratipannasya daṇḍo bhavati śāsanam<BR>
12,138.049a	pratyutthānābhivādābhyāṃ saṃpradānena kasya cit<BR>
12,138.049c	pratipuṣkalaghātī syāt tīkṣṇatuṇḍa iva dvijaḥ<BR>
12,138.050a	nācchittvā paramarmāṇi nākṛtvā karma dāruṇam<BR>
12,138.050b*0346_01	nāvicārya ciraṃ kāle naro bhadrāṇi paśyati<BR>
12,138.050c	nāhatvā matsyaghātīva prāpnoti paramāṃ śriyam<BR>
12,138.051a	nāsti jātyā ripur nāma mitraṃ nāma na vidyate<BR>
12,138.051c	sāmarthyayogāj jāyante mitrāṇi ripavas tathā<BR>
12,138.052a	amitraṃ naiva muñceta bruvantaṃ karuṇāny api<BR>
12,138.052c	duḥkhaṃ tatra na kurvīta hanyāt pūrvāpakāriṇam<BR>
12,138.053a	saṃgrahānugrahe yatnaḥ sadā kāryo 'nasūyatā<BR>
12,138.053c	nigrahaś cāpi yatnena kartavyo bhūtim icchatā<BR>
12,138.054a	prahariṣyan priyaṃ brūyāt prahṛtyāpi priyottaram<BR>
12,138.054c	api cāsya śiraś chittvā rudyāc choced athāpi vā<BR>
12,138.055a	nimantrayeta sāntvena saṃmānena titikṣayā<BR>
12,138.055c	āśākāraṇam ity etat kartavyaṃ bhūtim icchatā<BR>
12,138.056a	na śuṣkavairaṃ kurvīta na bāhubhyāṃ nadīṃ taret<BR>
12,138.056c	apārthakam anāyuṣyaṃ goviṣāṇasya bhakṣaṇam<BR>
12,138.056e	dantāś ca parighṛṣyante rasaś cāpi na labhyate<BR>
12,138.057a	trivarge trividhā pīḍānubandhās traya eva ca<BR>
12,138.057c	anubandhavadhau jñātvā pīḍāṃ hi parivarjayet<BR>
12,138.058a	ṛṇaśeṣo 'gniśeṣaś ca śatruśeṣas tathaiva ca<BR>
12,138.058c	punaḥ punar vivardheta svalpo 'py anivāritaḥ<BR>
12,138.059a	vardhamānam ṛṇaṃ tiṣṭhat paribhūtāś ca śatravaḥ<BR>
12,138.059c	āvahanty anayaṃ tīvraṃ vyādhayaś cāpy upekṣitāḥ<BR>
12,138.060a	nāsamyak kṛtakārī syād apramattaḥ sadā bhavet<BR>
12,138.060c	kaṇṭako 'pi hi duśchinno vikāraṃ kurute ciram<BR>
12,138.061a	vadhena ca manuṣyāṇāṃ mārgāṇāṃ dūṣaṇena ca<BR>
12,138.061c	ākarāṇāṃ vināśaiś ca pararāṣṭraṃ vināśayet<BR>
12,138.062a	gṛdhradṛṣṭir bakālīnaḥ śvaceṣṭaḥ siṃhavikramaḥ<BR>
12,138.062c	anudvignaḥ kākaśaṅkī bhujaṃgacaritaṃ caret<BR>
12,138.062d*0347_01	śūram añjalipātena bhīruṃ bhedena bhedayet<BR>
12,138.062d*0347_02	lubdham arthapradānena samaṃ tulyena vigrahaḥ<BR>
12,138.063a	śreṇimukhyopajāpeṣu vallabhānunayeṣu ca<BR>
12,138.063c	amātyān parirakṣeta bhedasaṃghātayor api<BR>
12,138.064a	mṛdur ity avamanyante tīkṣṇa ity udvijanti ca<BR>
12,138.064c	tīkṣṇakāle ca tīkṣṇaḥ syān mṛdukāle mṛdur bhavet<BR>
12,138.065a	mṛdunā sumṛduṃ hanti mṛdunā hanti dāruṇam<BR>
12,138.065c	nāsādhyaṃ mṛdunā kiṃ cit tasmāt tīkṣṇataraṃ mṛdu<BR>
12,138.066a	kāle mṛdur yo bhavati kāle bhavati dāruṇaḥ<BR>
12,138.066c	sa sādhayati kṛtyāni śatrūṃś caivādhitiṣṭhati<BR>
12,138.067a	paṇḍitena viruddhaḥ san dūre 'smīti na viśvaset<BR>
12,138.067c	dīrghau buddhimato bāhū yābhyāṃ hiṃsati hiṃsitaḥ<BR>
12,138.068a	na tat tared yasya na pāram uttaren; na tad dhared yat punar āharet paraḥ<BR>
12,138.068c	na tat khaned yasya na mūlam utkhanen; na taṃ hanyād yasya śiro na pātayet<BR>
12,138.069a	itīdam uktaṃ vṛjinābhisaṃhitaṃ; na caitad evaṃ puruṣaḥ samācaret<BR>
12,138.069c	paraprayuktaṃ tu kathaṃ niśāmayed; ato mayoktaṃ bhavato hitārthinā<BR>
12,138.070a	yathāvad uktaṃ vacanaṃ hitaṃ tadā; niśamya vipreṇa suvīrarāṣṭriyaḥ<BR>
12,138.070c	tathākarod vākyam adīnacetanaḥ; śriyaṃ ca dīptāṃ bubhuje sabāndhavaḥ<BR>
12,139.001	yudhiṣṭhira uvāca<BR>
12,139.001a	hīne paramake dharme sarvalokātilaṅghini<BR>
12,139.001c	adharme dharmatāṃ nīte dharme cādharmatāṃ gate<BR>
12,139.002a	maryādāsu prabhinnāsu kṣubhite dharmaniścaye<BR>
12,139.002c	rājabhiḥ pīḍite loke corair vāpi viśāṃ pate<BR>
12,139.003a	sarvāśrameṣu mūḍheṣu karmasūpahateṣu ca<BR>
12,139.003c	kāmān mohāc ca lobhāc ca bhayaṃ paśyatsu bhārata<BR>
12,139.004a	aviśvasteṣu sarveṣu nityabhīteṣu pārthiva<BR>
12,139.004c	nikṛtyā hanyamāneṣu vañcayatsu parasparam<BR>
12,139.005a	saṃpradīpteṣu deśeṣu brāhmaṇye cābhipīḍite<BR>
12,139.005c	avarṣati ca parjanye mitho bhede samutthite<BR>
12,139.006a	sarvasmin dasyusād bhūte pṛthivyām upajīvane<BR>
12,139.006c	kena svid brāhmaṇo jīvej jaghanye kāla āgate<BR>
12,139.007a	atityakṣuḥ putrapautrān anukrośān narādhipa<BR>
12,139.007c	katham āpatsu varteta tan me brūhi pitāmaha<BR>
12,139.008a	kathaṃ ca rājā varteta loke kaluṣatāṃ gate<BR>
12,139.008c	katham arthāc ca dharmāc ca na hīyeta paraṃtapa<BR>
12,139.009	bhīṣma uvāca<BR>
12,139.009a	rājamūlā mahārāja yogakṣemasuvṛṣṭayaḥ<BR>
12,139.009c	prajāsu vyādhayaś caiva maraṇaṃ ca bhayāni ca<BR>
12,139.010a	kṛtaṃ tretā dvāparaś ca kaliś ca bharatarṣabha<BR>
12,139.010c	rājamūlāni sarvāṇi mama nāsty atra saṃśayaḥ<BR>
12,139.011a	tasmiṃs tv abhyāgate kāle prajānāṃ doṣakārake<BR>
12,139.011c	vijñānabalam āsthāya jīvitavyaṃ tadā bhavet<BR>
12,139.012a	atrāpy udāharantīmam itihāsaṃ purātanam<BR>
12,139.012c	viśvāmitrasya saṃvādaṃ caṇḍālasya ca pakkaṇe<BR>
12,139.013a	tretādvāparayoḥ saṃdhau purā daivavidhikramāt<BR>
12,139.013c	anāvṛṣṭir abhūd ghorā rājan dvādaśavārṣikī<BR>
12,139.014a	prajānām abhivṛddhānāṃ yugānte paryupasthite<BR>
12,139.014c	tretānirmokṣasamaye dvāparapratipādane<BR>
12,139.015a	na vavarṣa sahasrākṣaḥ pratilomo 'bhavad guruḥ<BR>
12,139.015c	jagāma dakṣiṇaṃ mārgaṃ somo vyāvṛttalakṣaṇaḥ<BR>
12,139.016a	nāvaśyāyo 'pi rātryante kuta evābhrarājayaḥ<BR>
12,139.016c	nadyaḥ saṃkṣiptatoyaughāḥ kva cid antargatābhavan<BR>
12,139.017a	sarāṃsi saritaś caiva kūpāḥ prasravaṇāni ca<BR>
12,139.017c	hatatviṭkāny alakṣyanta nisargād daivakāritāt<BR>
12,139.018a	upaśuṣkajalasthāyā vinivṛttasabhāprapā<BR>
12,139.018c	nivṛttayajñasvādhyāyā nirvaṣaṭkāramaṅgalā<BR>
12,139.019a	utsannakṛṣigorakṣyā nivṛttavipaṇāpaṇā<BR>
12,139.019c	nivṛttapūgasamayā saṃpranaṣṭamahotsavā<BR>
12,139.020a	asthikaṅkālasaṃkīrṇā hāhābhūtajanākulā<BR>
12,139.020c	śūnyabhūyiṣṭhanagarā dagdhagrāmaniveśanā<BR>
12,139.021a	kva cic coraiḥ kva cic chastraiḥ kva cid rājabhir āturaiḥ<BR>
12,139.021c	parasparabhayāc caiva śūnyabhūyiṣṭhanirjanā<BR>
12,139.022a	gatadaivatasaṃkalpā vṛddhabālavinākṛtā<BR>
12,139.022c	gojāvimahiṣair hīnā parasparaharāharā<BR>
12,139.023a	hataviprā hatārakṣā pranaṣṭauṣadhisaṃcayā<BR>
12,139.023c	śyāvabhūtanaraprāyā babhūva vasudhā tadā<BR>
12,139.024a	tasmin pratibhaye kāle kṣīṇe dharme yudhiṣṭhira<BR>
12,139.024c	babhramuḥ kṣudhitā martyāḥ khādantaḥ sma parasparam<BR>
12,139.025a	ṛṣayo niyamāṃs tyaktvā parityaktāgnidaivatāḥ<BR>
12,139.025c	āśramān saṃparityajya paryadhāvann itas tataḥ<BR>
12,139.026a	viśvāmitro 'tha bhagavān maharṣir aniketanaḥ<BR>
12,139.026c	kṣudhā parigato dhīmān samantāt paryadhāvata<BR>
12,139.026d*0348_01	tyaktvā dārāṃś ca putrāṃś ca kasmiṃś cij janasaṃsadi<BR>
12,139.026d*0348_02	bhakṣyābhakṣyasamo bhūtvā niragnir aniketanaḥ<BR>
12,139.027a	sa kadā cit paripatañ śvapacānāṃ niveśanam<BR>
12,139.027c	hiṃsrāṇāṃ prāṇihantṝṇām āsasāda vane kva cit<BR>
12,139.028a	vibhinnakalaśākīrṇaṃ śvacarmācchādanāyutam<BR>
12,139.028c	varāhakharabhagnāsthikapālaghaṭasaṃkulam<BR>
12,139.029a	mṛtacelaparistīrṇaṃ nirmālyakṛtabhūṣaṇam<BR>
12,139.029c	sarpanirmokamālābhiḥ kṛtacihnakuṭīmaṭham<BR>
12,139.029d*0349_01	kukkuṭārāvabahulaṃ gardabhadhvanināditam<BR>
12,139.029d*0349_02	tad yoṣidbhiḥ kharair vākyaiḥ kalahadbhiḥ parasparam<BR>
12,139.030a	ulūkapakṣadhvajibhir devatāyatanair vṛtam<BR>
12,139.030c	lohaghaṇṭāpariṣkāraṃ śvayūthaparivāritam<BR>
12,139.031a	tat praviśya kṣudhāviṣṭo gādheḥ putro mahān ṛṣiḥ<BR>
12,139.031c	āhārānveṣaṇe yuktaḥ paraṃ yatnaṃ samāsthitaḥ<BR>
12,139.032a	na ca kva cid avindat sa bhikṣamāṇo 'pi kauśikaḥ<BR>
12,139.032c	māṃsam annaṃ mūlaphalam anyad vā tatra kiṃ cana<BR>
12,139.033a	aho kṛcchraṃ mayā prāptam iti niścitya kauśikaḥ<BR>
12,139.033c	papāta bhūmau daurbalyāt tasmiṃś caṇḍālapakkaṇe<BR>
12,139.034a	cintayām āsa sa muniḥ kiṃ nu me sukṛtaṃ bhavet<BR>
12,139.034c	kathaṃ vṛthā na mṛtyuḥ syād iti pārthivasattama<BR>
12,139.035a	sa dadarśa śvamāṃsasya kutantīṃ vitatāṃ muniḥ<BR>
12,139.035c	caṇḍālasya gṛhe rājan sadyaḥ śastrahatasya ca<BR>
12,139.036a	sa cintayām āsa tadā steyaṃ kāryam ito mayā<BR>
12,139.036c	na hīdānīm upāyo 'nyo vidyate prāṇadhāraṇe<BR>
12,139.037a	āpatsu vihitaṃ steyaṃ viśiṣṭasamahīnataḥ<BR>
12,139.037c	paraṃ paraṃ bhavet pūrvam asteyam iti niścayaḥ<BR>
12,139.038a	hīnād ādeyam ādau syāt samānāt tadanantaram<BR>
12,139.038c	asaṃbhavād ādadīta viśiṣṭād api dhārmikāt<BR>
12,139.039a	so 'ham antāvasānānāṃ haramāṇaḥ parigrahāt<BR>
12,139.039c	na steyadoṣaṃ paśyāmi hariṣyāmy etad āmiṣam<BR>
12,139.040a	etāṃ buddhiṃ samāsthāya viśvāmitro mahāmuniḥ<BR>
12,139.040c	tasmin deśe prasuṣvāpa patito yatra bhārata<BR>
12,139.041a	sa vigāḍhāṃ niśāṃ dṛṣṭvā supte caṇḍālapakkaṇe<BR>
12,139.041c	śanair utthāya bhagavān praviveśa kuṭīmaṭham<BR>
12,139.042a	sa supta eva caṇḍālaḥ śleṣmāpihitalocanaḥ<BR>
12,139.042c	paribhinnasvaro rūkṣa uvācāpriyadarśanaḥ<BR>
12,139.043a	kaḥ kutantīṃ ghaṭṭayati supte caṇḍālapakkaṇe<BR>
12,139.043c	jāgarmi nāvasupto 'smi hato 'sīti ca dāruṇaḥ<BR>
12,139.044a	viśvāmitro 'ham ity eva sahasā tam uvāca saḥ<BR>
12,139.044c	sahasābhyāgatabhayaḥ sodvegas tena karmaṇā<BR>
12,139.044d*0350_01	viśvāmitro 'ham āyuṣmann āgato 'haṃ bubhukṣitaḥ<BR>
12,139.044d*0350_02	mā vadhīr mama sadbuddher yadi samyak prapaśyasi<BR>
12,139.045a	caṇḍālas tad vacaḥ śrutvā maharṣer bhāvitātmanaḥ<BR>
12,139.045c	śayanād upasaṃbhrānta iyeṣotpatituṃ tataḥ<BR>
12,139.046a	sa visṛjyāśru netrābhyāṃ bahumānāt kṛtāñjaliḥ<BR>
12,139.046c	uvāca kauśikaṃ rātrau brahman kiṃ te cikīrṣitam<BR>
12,139.047a	viśvāmitras tu mātaṅgam uvāca parisāntvayan<BR>
12,139.047c	kṣudhito 'haṃ gataprāṇo hariṣyāmi śvajāghanīm<BR>
12,139.048a	avasīdanti me prāṇāḥ smṛtir me naśyati kṣudhā<BR>
12,139.048a*0351_01	**** **** tṛṣitaḥ param asmy aham<BR>
12,139.048b*0352_01	durbalo naṣṭasaṃjñaś ca bhakṣyābhakṣyavivarjitaḥ<BR>
12,139.048c	svadharmaṃ budhyamāno 'pi hariṣyāmi śvajāghanīm<BR>
12,139.049a	aṭan bhaikṣaṃ na vindāmi yadā yuṣmākam ālaye<BR>
12,139.049c	tadā buddhiḥ kṛtā pāpe hariṣyāmi śvajāghanīm<BR>
12,139.050a	tṛṣitaḥ kaluṣaṃ pātā nāsti hrīr aśanārthinaḥ<BR>
12,139.050c	kṣud dharmaṃ dūṣayaty atra hariṣyāmi śvajāghanīm<BR>
12,139.051a	agnir mukhaṃ purodhāś ca devānāṃ śucipād vibhuḥ<BR>
12,139.051c	yathā sa sarvabhug brahmā tathā māṃ viddhi dharmataḥ<BR>
12,139.052a	tam uvāca sa caṇḍālo maharṣe śṛṇu me vacaḥ<BR>
12,139.052c	śrutvā tathā samātiṣṭha yathā dharmān na hīyase<BR>
12,139.052d*0353_01	dharmaṃ tavāpi viprarṣe śṛṇu yat te bravīmy aham<BR>
12,139.053a	mṛgāṇām adhamaṃ śvānaṃ pravadanti manīṣiṇaḥ<BR>
12,139.053c	tasyāpy adhama uddeśaḥ śarīrasyorujāghanī<BR>
12,139.054a	nedaṃ samyag vyavasitaṃ maharṣe karma vaikṛtam<BR>
12,139.054c	caṇḍālasvasya haraṇam abhakṣyasya viśeṣataḥ<BR>
12,139.055a	sādhv anyam anupaśya tvam upāyaṃ prāṇadhāraṇe<BR>
12,139.055c	na māṃsalobhāt tapaso nāśas te syān mahāmune<BR>
12,139.056a	jānato 'vihito mārgo na kāryo dharmasaṃkaraḥ<BR>
12,139.056c	mā sma dharmaṃ parityākṣīs tvaṃ hi dharmavid uttamaḥ<BR>
12,139.057a	viśvāmitras tato rājann ity ukto bharatarṣabha<BR>
12,139.057c	kṣudhārtaḥ pratyuvācedaṃ punar eva mahāmuniḥ<BR>
12,139.058a	nirāhārasya sumahān mama kālo 'bhidhāvataḥ<BR>
12,139.058c	na vidyate 'bhyupāyaś ca kaś cin me prāṇadhāraṇe<BR>
12,139.059a	yena tena viśeṣeṇa karmaṇā yena kena cit<BR>
12,139.059c	abhyujjīvet sīdamānaḥ samartho dharmam ācaret<BR>
12,139.060a	aindro dharmaḥ kṣatriyāṇāṃ brāhmaṇānām athāgnikaḥ<BR>
12,139.060c	brahmavahnir mama balaṃ bhakṣyāmi samayaṃ kṣudhā<BR>
12,139.061a	yathā yathā vai jīved dhi tat kartavyam apīḍayā<BR>
12,139.061c	jīvitaṃ maraṇāc chreyo jīvan dharmam avāpnuyāt<BR>
12,139.062a	so 'haṃ jīvitam ākāṅkṣann abhakṣasyāpi bhakṣaṇam<BR>
12,139.062c	vyavasye buddhipūrvaṃ vai tad bhavān anumanyatām<BR>
12,139.063a	jīvan dharmaṃ cariṣyāmi praṇotsyāmy aśubhāni ca<BR>
12,139.063c	tapobhir vidyayā caiva jyotīṃṣīva mahat tamaḥ<BR>
12,139.064	śvapaca uvāca<BR>
12,139.064a	naitat khādan prāpsyase prāṇam anyaṃ; nāyur dīrghaṃ nāmṛtasyeva tṛptim<BR>
12,139.064c	bhikṣām anyāṃ bhikṣa mā te mano 'stu; śvabhakṣaṇe śvā hy abhakṣo dvijānām<BR>
12,139.065	viśvāmitra uvāca<BR>
12,139.065a	na durbhikṣe sulabhaṃ māṃsam anyac; chvapāka nānnaṃ na ca me 'sti vittam<BR>
12,139.065c	kṣudhārtaś cāham agatir nirāśaḥ; śvamāṃse cāsmin ṣaḍrasān sādhu manye<BR>
12,139.066	śvapaca uvāca<BR>
12,139.066a	pañca pañcanakhā bhakṣyā brahmakṣatrasya vai dvija<BR>
12,139.066b*0354_01	śalyakaḥ śvāvidho godhāḥ śaśaḥ kūrmaś ca pañcamaḥ<BR>
12,139.066c	yadi śāstraṃ pramāṇaṃ te mābhakṣye mānasaṃ kṛthāḥ<BR>
12,139.067	viśvāmitra uvāca<BR>
12,139.067a	agastyenāsuro jagdho vātāpiḥ kṣudhitena vai<BR>
12,139.067c	aham āpadgataḥ kṣubdho bhakṣayiṣye śvajāghanīm<BR>
12,139.068	śvapaca uvāca<BR>
12,139.068a	bhikṣām anyām āhareti na caitat kartum arhasi<BR>
12,139.068c	na nūnaṃ kāryam etad vai hara kāmaṃ śvajāghanīm<BR>
12,139.069	viśvāmitra uvāca<BR>
12,139.069a	śiṣṭā vai kāraṇaṃ dharme tadvṛttam anuvartaye<BR>
12,139.069c	parāṃ medhyāśanād etāṃ bhakṣyāṃ manye śvajāghanīm<BR>
12,139.070	śvapaca uvāca<BR>
12,139.070a	asatā yat samācīrṇaṃ na sa dharmaḥ sanātanaḥ<BR>
12,139.070c	nāvṛttam anukāryaṃ vai mā chalenānṛtaṃ kṛthāḥ<BR>
12,139.071	viśvāmitra uvāca<BR>
12,139.071a	na pātakaṃ nāvamatam ṛṣiḥ san kartum arhasi<BR>
12,139.071c	samau ca śvamṛgau manye tasmād bhakṣyā śvajāghanī<BR>
12,139.072	śvapaca uvāca<BR>
12,139.072a	yad brāhmaṇārthe kṛtam arthitena; tenarṣiṇā tac ca bhakṣyādhikāram<BR>
12,139.072c	sa vai dharmo yatra na pāpam asti; sarvair upāyair hi sa rakṣitavyaḥ<BR>
12,139.073	viśvāmitra uvāca<BR>
12,139.073a	mitraṃ ca me brāhmaṇaś cāyam ātmā; priyaś ca me pūjyatamaś ca loke<BR>
12,139.073c	taṃ bhartukāmo 'ham imāṃ hariṣye; nṛśaṃsānām īdṛśānāṃ na bibhye<BR>
12,139.074	śvapaca uvāca<BR>
12,139.074a	kāmaṃ narā jīvitaṃ saṃtyajanti; na cābhakṣyaiḥ pratikurvanti tatra<BR>
12,139.074c	sarvān kāmān prāpnuvantīha vidvan; priyasva kāmaṃ sahitaḥ kṣudhā vai<BR>
12,139.075	viśvāmitra uvāca<BR>
12,139.075a	sthāne tāvat saṃśayaḥ pretyabhāve; niḥsaṃśayaṃ karmaṇāṃ vā vināśaḥ<BR>
12,139.075c	ahaṃ punar varta ity āśayātmā; mūlaṃ rakṣan bhakṣayiṣyāmy abhakṣyam<BR>
12,139.075d*0355_01	* * mūlartuṃlastrittipuṇyaṃ (sic)<BR>
12,139.075d*0355_02	mohātmake yatra yathā svabhakṣe<BR>
12,139.076a	buddhyātmake vyastam astīti tuṣṭo; mohād ekatvaṃ yathā carma cakṣuḥ<BR>
12,139.076b*0356_01	yathā cakṣuḥ śabdatattvaṃ na budhyed<BR>
12,139.076b*0356_02	rūpaṃ paśyec cakṣur evaṃ tathaiva<BR>
12,139.076c	yady apy enaḥ saṃśayād ācarāmi; nāhaṃ bhaviṣyāmi yathā tvam eva<BR>
12,139.077	śvapaca uvāca<BR>
12,139.077a	patanīyam idaṃ duḥkham iti me vartate matiḥ<BR>
12,139.077c	duṣkṛtī brāhmaṇaṃ santaṃ yas tvām aham upālabhe<BR>
12,139.078	viśvāmitra uvāca<BR>
12,139.078a	pibanty evodakaṃ gāvo maṇḍūkeṣu ruvatsv api<BR>
12,139.078c	na te 'dhikāro dharme 'sti mā bhūr ātmapraśaṃsakaḥ<BR>
12,139.079	śvapaca uvāca<BR>
12,139.079a	suhṛd bhūtvānuśāsmi tvā kṛpā hi tvayi me dvija<BR>
12,139.079c	tad evaṃ śreya ādhatsva mā lobhāc chvānam ādithāḥ<BR>
12,139.080	viśvāmitra uvāca<BR>
12,139.080a	suhṛn me tvaṃ sukhepsuś ced āpado māṃ samuddhara<BR>
12,139.080c	jāne 'haṃ dharmato ''tmānaṃ śvānīm utsṛja jāghanīm<BR>
12,139.081	śvapaca uvāca<BR>
12,139.081a	naivotsahe bhavate dātum etāṃ; nopekṣituṃ hriyamāṇaṃ svam annam<BR>
12,139.081c	ubhau syāvaḥ svamalenāvaliptau; dātāhaṃ ca tvaṃ ca vipra pratīcchan<BR>
12,139.082	viśvāmitra uvāca<BR>
12,139.082a	adyāham etad vṛjinaṃ karma kṛtvā; jīvaṃś cariṣyāmi mahāpavitram<BR>
12,139.082c	prapūtātmā dharmam evābhipatsye; yad etayor guru tad vai bravīhi<BR>
12,139.083	śvapaca uvāca<BR>
12,139.083a	ātmaiva sākṣī kila lokakṛtye; tvam eva jānāsi yad atra duṣṭam<BR>
12,139.083c	yo hy ādriyed bhakṣyam iti śvamāṃsaṃ; manye na tasyāsti vivarjanīyam<BR>
12,139.084	viśvāmitra uvāca<BR>
12,139.084a	upādāne khādane vāsya doṣaḥ; kāryo nyāyair nityam atrāpavādaḥ<BR>
12,139.084c	yasmin na hiṃsā nānṛte vākyaleśo; bhakṣyakriyā tatra na tad garīyaḥ<BR>
12,139.085	śvapaca uvāca<BR>
12,139.085a	yady eṣa hetus tava khādanasya; na te vedaḥ kāraṇaṃ nānyadharmaḥ<BR>
12,139.085c	tasmād abhakṣye bhakṣaṇād vā dvijendra; doṣaṃ na paśyāmi yathedam āttha<BR>
12,139.086	viśvāmitra uvāca<BR>
12,139.086a	na pātakaṃ bhakṣaṇam asya dṛṣṭaṃ; surāṃ pītvā patatītīha śabdaḥ<BR>
12,139.086c	anyonyakarmāṇi tathā tathaiva; na leśamātreṇa kṛtyaṃ hinasti<BR>
12,139.087	śvapaca uvāca<BR>
12,139.087a	asthānato hīnataḥ kutsitād vā; taṃ vidvāṃsaṃ bādhate sādhuvṛttam<BR>
12,139.087c	sthānaṃ punar yo labhate niṣaṅgāt; tenāpi daṇḍaḥ sahitavya eva<BR>
12,139.088	bhīṣma uvāca<BR>
12,139.088a	evam uktvā nivavṛte mātaṅgaḥ kauśikaṃ tadā<BR>
12,139.088c	viśvāmitro jahāraiva kṛtabuddhiḥ śvajāghanīm<BR>
12,139.089a	tato jagrāha pañcāṅgīṃ jīvitārthī mahāmuniḥ<BR>
12,139.089c	sadāras tām upākṛtya vane yāto mahāmuniḥ<BR>
12,139.089d*0357_01	tathāsya buddhir abhavad vidhināhaṃ śvajāghanīm<BR>
12,139.089d*0357_02	bhakṣayāmi yathākāmaṃ pūrvaṃ saṃtarpya devatāḥ<BR>
12,139.089d*0357_03	tato 'gnim upasaṃhṛtya brāhmeṇa vidhinā muniḥ<BR>
12,139.089d*0357_04	aindrāgneyena vidhinā caruṃ śrapayata svayam<BR>
12,139.089d*0357_05	tataḥ samārabhat karma daivaṃ pitryaṃ ca bhārata<BR>
12,139.089d*0357_06	āhūya devān indrādīn bhāgaṃ bhāgaṃ vidhikramāt<BR>
12,139.090a	etasminn eva kāle tu pravavarṣātha vāsavaḥ<BR>
12,139.090c	saṃjīvayan prajāḥ sarvā janayām āsa cauṣadhīḥ<BR>
12,139.091a	viśvāmitro 'pi bhagavāṃs tapasā dagdhakilbiṣaḥ<BR>
12,139.091c	kālena mahatā siddhim avāpa paramādbhutām<BR>
12,139.091d*0358_01	sa saṃhṛtya ca tat karma anāsvādya ca tad dhaviḥ<BR>
12,139.091d*0358_02	toṣayām āsa devāṃś ca pitṝṃś ca dvijasattamaḥ<BR>
12,139.092a	evaṃ vidvān adīnātmā vyasanastho jijīviṣuḥ<BR>
12,139.092c	sarvopāyair upāyajño dīnam ātmānam uddharet<BR>
12,139.093a	etāṃ buddhiṃ samāsthāya jīvitavyaṃ sadā bhavet<BR>
12,139.093c	jīvan puṇyam avāpnoti naro bhadrāṇi paśyati<BR>
12,139.094a	tasmāt kaunteya viduṣā dharmādharmaviniścaye<BR>
12,139.094c	buddhim āsthāya loke 'smin vartitavyaṃ yatātmanā<BR>
12,140.001	yudhiṣṭhira uvāca<BR>
12,140.001a	yad idaṃ ghoram uddiṣṭam aśraddheyam ivānṛtam<BR>
12,140.001c	asti svid dasyumaryādā yām ahaṃ parivarjaye<BR>
12,140.002a	saṃmuhyāmi viṣīdāmi dharmo me śithilīkṛtaḥ<BR>
12,140.002c	udyamaṃ nādhigacchāmi kutaś cit paricintayan<BR>
12,140.003	bhīṣma uvāca<BR>
12,140.003a	naitac chuddhāgamād eva tava dharmānuśāsanam<BR>
12,140.003c	prajñāsamavatāro 'yaṃ kavibhiḥ saṃbhṛtaṃ madhu<BR>
12,140.004a	bahvyaḥ pratividhātavyāḥ prajñā rājñā tatas tataḥ<BR>
12,140.004c	naikaśākhena dharmeṇa yātraiṣā saṃpravartate<BR>
12,140.005a	buddhisaṃjananaṃ rājñāṃ dharmam ācaratāṃ sadā<BR>
12,140.005c	jayo bhavati kauravya tadā tad viddhi me vacaḥ<BR>
12,140.006a	buddhiśreṣṭhā hi rājāno jayanti vijayaiṣiṇaḥ<BR>
12,140.006c	dharmaḥ pratividhātavyo buddhyā rājñā tatas tataḥ<BR>
12,140.007a	naikaśākhena dharmeṇa rājñāṃ dharmo vidhīyate<BR>
12,140.007c	durbalasya kutaḥ prajñā purastād anudāhṛtā<BR>
12,140.008a	advaidhajñaḥ pathi dvaidhe saṃśayaṃ prāptum arhati<BR>
12,140.008c	buddhidvaidhaṃ veditavyaṃ purastād eva bhārata<BR>
12,140.009a	pārśvataḥkaraṇaṃ prajñā viṣūcī tv āpagā iva<BR>
12,140.009c	janas tūccāritaṃ dharmaṃ vijānāty anyathānyathā<BR>
12,140.010a	samyag vijñāninaḥ ke cin mithyāvijñānino 'pare<BR>
12,140.010c	tad vai yathātathaṃ buddhvā jñānam ādadate satām<BR>
12,140.011a	parimuṣṇanti śāstrāṇi dharmasya paripanthinaḥ<BR>
12,140.011c	vaiṣamyam arthavidyānāṃ nairarthyāt khyāpayanti te<BR>
12,140.012a	ājijīviṣavo vidyāṃ yaśaskāmāḥ samantataḥ<BR>
12,140.012c	te sarve narapāpiṣṭhā dharmasya paripanthinaḥ<BR>
12,140.013a	apakvamatayo mandā na jānanti yathātatham<BR>
12,140.013c	sadā hy aśāstrakuśalāḥ sarvatrāpariniṣṭhitāḥ<BR>
12,140.014a	parimuṣṇanti śāstrāṇi śāstradoṣānudarśinaḥ<BR>
12,140.014c	vijñānam atha vidyānāṃ na samyag iti vartate<BR>
12,140.015a	nindayā paravidyānāṃ svāṃ vidyāṃ khyāpayanti ye<BR>
12,140.015c	vāgastrā vākchurīmattvā dugdhavidyāphalā iva<BR>
12,140.015e	tān vidyāvaṇijo viddhi rākṣasān iva bhārata<BR>
12,140.016a	vyājena kṛtsno vidito dharmas te parihāsyate<BR>
12,140.016c	na dharmavacanaṃ vācā na buddhyā ceti naḥ śrutam<BR>
12,140.017a	iti bārhaspataṃ jñānaṃ provāca maghavā svayam<BR>
12,140.017c	na tv eva vacanaṃ kiṃ cid animittād ihocyate<BR>
12,140.018a	svavinītena śāstreṇa vyavasyanti tathāpare<BR>
12,140.018c	lokayātrām ihaike tu dharmam āhur manīṣiṇaḥ<BR>
12,140.019a	samuddiṣṭaṃ satāṃ dharmaṃ svayam ūhen na paṇḍitaḥ<BR>
12,140.019c	amarṣāc chāstrasaṃmohād avijñānāc ca bhārata<BR>
12,140.020a	śāstraṃ prājñasya vadataḥ samūhe yāty adarśanam<BR>
12,140.020c	āgatāgamayā buddhyā vacanena praśasyate<BR>
12,140.021a	ajñānāj jñānahetutvād vacanaṃ sādhu manyate<BR>
12,140.021c	anapāhatam evedaṃ nedaṃ śāstram apārthakam<BR>
12,140.022a	daiteyān uśanāḥ prāha saṃśayacchedane purā<BR>
12,140.022c	jñānam avyapadeśyaṃ hi yathā nāsti tathaiva tat<BR>
12,140.023a	tena tvaṃ chinnamūlena kaṃ toṣayitum arhasi<BR>
12,140.023c	atathyavihitaṃ yo vā nedaṃ vākyam upāśnuyāt<BR>
12,140.024a	ugrāyaiva hi sṛṣṭo 'si karmaṇe na tv avekṣase<BR>
12,140.024c	aṅgemām anvavekṣasva rājanītiṃ bubhūṣitum<BR>
12,140.024e	yayā pramucyate tv anyo yadarthaṃ ca pramodate<BR>
12,140.025a	ajo 'śvaḥ kṣatram ity etat sadṛśaṃ brahmaṇā kṛtam<BR>
12,140.025c	tasmān natīkṣṇabhūtānāṃ yātrā kā cit prasidhyati<BR>
12,140.026a	yas tv avadhyavadhe doṣaḥ sa vadhyasyāvadhe smṛtaḥ<BR>
12,140.026c	eṣaiva khalu maryādā yām ayaṃ parivarjayet<BR>
12,140.027a	tasmāt tīkṣṇaḥ prajā rājā svadharme sthāpayed uta<BR>
12,140.027c	anyonyaṃ bhakṣayanto hi pracareyur vṛkā iva<BR>
12,140.028a	yasya dasyugaṇā rāṣṭre dhvāṅkṣā matsyāñ jalād iva<BR>
12,140.028c	viharanti parasvāni sa vai kṣatriyapāṃsanaḥ<BR>
12,140.029a	kulīnān sacivān kṛtvā vedavidyāsamanvitān<BR>
12,140.029c	praśādhi pṛthivīṃ rājan prajā dharmeṇa pālayan<BR>
12,140.029d*0359_01	vedavedāṅgatattvajño japahomaparāyaṇaḥ<BR>
12,140.029d*0359_02	āśīrvādaparo nityam eṣa rājā purohitaḥ<BR>
12,140.030a	vihīnajam akarmāṇaṃ yaḥ pragṛhṇāti bhūmipaḥ<BR>
12,140.030c	ubhayasyāviśeṣajñas tad vai kṣatraṃ napuṃsakam<BR>
12,140.031a	naivograṃ naiva cānugraṃ dharmeṇeha praśasyate<BR>
12,140.031c	ubhayaṃ na vyatikrāmed ugro bhūtvā mṛdur bhava<BR>
12,140.032a	kaṣṭaḥ kṣatriyadharmo 'yaṃ sauhṛdaṃ tvayi yat sthitam<BR>
12,140.032c	ugre karmaṇi sṛṣṭo 'si tasmād rājyaṃ praśādhi vai<BR>
12,140.032d*0360_01	aruṣṭaḥ kasya cid rājann evam eva samācara<BR>
12,140.033a	aśiṣṭanigraho nityaṃ śiṣṭasya paripālanam<BR>
12,140.033c	iti śakro 'bravīd dhīmān āpatsu bharatarṣabha<BR>
12,140.034	yudhiṣṭhira uvāca<BR>
12,140.034a	asti svid dasyumaryādā yām anyo nātilaṅghayet<BR>
12,140.034c	pṛcchāmi tvāṃ satāṃ śreṣṭha tan me brūhi pitāmaha<BR>
12,140.035	bhīṣma uvāca<BR>
12,140.035a	brāhmaṇān eva seveta vidyāvṛddhāṃs tapasvinaḥ<BR>
12,140.035c	śrutacāritravṛttāḍhyān pavitraṃ hy etad uttamam<BR>
12,140.036a	yā devatāsu vṛttis te sāstu vipreṣu sarvadā<BR>
12,140.036c	kruddhair hi vipraiḥ karmāṇi kṛtāni bahudhā nṛpa<BR>
12,140.037a	teṣāṃ prītyā yaśo mukhyam aprītyā tu viparyayaḥ<BR>
12,140.037c	prītyā hy amṛtavad viprāḥ kruddhāś caiva yathā viṣam<BR>
12,141.001	yudhiṣṭhira uvāca<BR>
12,141.001a	pitāmaha mahāprājña sarvaśāstraviśārada<BR>
12,141.001c	śaraṇaṃ pālayānasya yo dharmas taṃ vadasva me<BR>
12,141.002	bhīṣma uvāca<BR>
12,141.002a	mahān dharmo mahārāja śaraṇāgatapālane<BR>
12,141.002c	arhaḥ praṣṭuṃ bhavāṃś caiva praśnaṃ bharatasattama<BR>
12,141.003a	nṛgaprabhṛtayo rājan rājānaḥ śaraṇāgatān<BR>
12,141.003c	paripālya mahārāja saṃsiddhiṃ paramāṃ gatāḥ<BR>
12,141.004a	śrūyate hi kapotena śatruḥ śaraṇam āgataḥ<BR>
12,141.004c	pūjitaś ca yathānyāyaṃ svaiś ca māṃsair nimantritaḥ<BR>
12,141.005	yudhiṣṭhira uvāca<BR>
12,141.005a	kathaṃ kapotena purā śatruḥ śaraṇam āgataḥ<BR>
12,141.005c	svamāṃsair bhojitaḥ kāṃ ca gatiṃ lebhe sa bhārata<BR>
12,141.006	bhīṣma uvāca<BR>
12,141.006a	śṛṇu rājan kathāṃ divyāṃ sarvapāpapraṇāśinīm<BR>
12,141.006c	nṛpater mucukundasya kathitāṃ bhārgaveṇa ha<BR>
12,141.007a	imam arthaṃ purā pārtha mucukundo narādhipaḥ<BR>
12,141.007c	bhārgavaṃ paripapraccha praṇato bharatarṣabha<BR>
12,141.008a	tasmai śuśrūṣamāṇāya bhārgavo 'kathayat kathām<BR>
12,141.008c	iyaṃ yathā kapotena siddhiḥ prāptā narādhipa<BR>
12,141.009a	dharmaniścayasaṃyuktāṃ kāmārthasahitāṃ kathām<BR>
12,141.009c	śṛṇuṣvāvahito rājan gadato me mahābhuja<BR>
12,141.010a	kaś cit kṣudrasamācāraḥ pṛthivyāṃ kālasaṃmataḥ<BR>
12,141.010c	cacāra pṛthivīṃ pāpo ghoraḥ śakunilubdhakaḥ<BR>
12,141.011a	kākola iva kṛṣṇāṅgo rūkṣaḥ pāpasamāhitaḥ<BR>
12,141.011c	yavamadhyaḥ kṛśagrīvo hrasvapādo mahāhanuḥ<BR>
12,141.012a	naiva tasya suhṛt kaś cin na saṃbandhī na bāndhavaḥ<BR>
12,141.012c	sa hi taiḥ saṃparityaktas tena ghoreṇa karmaṇā<BR>
12,141.012d*0361_01	naraḥ pāpasamācāras tyaktavyo dūrato budhaiḥ<BR>
12,141.012d*0361_02	ātmānaṃ yo 'bhisaṃdhatte so 'nyasya syāt kathaṃ hitaḥ<BR>
12,141.012d*0361_03	ye nṛśaṃsā durātmānaḥ prāṇiprāṇaharā narāḥ<BR>
12,141.012d*0361_04	udvejanīyā bhūtānāṃ vyālā iva bhavanti te<BR>
12,141.013a	sa vai kṣārakam ādāya dvijān hatvā vane sadā<BR>
12,141.013c	cakāra vikrayaṃ teṣāṃ pataṃgānāṃ narādhipa<BR>
12,141.014a	evaṃ tu vartamānasya tasya vṛttiṃ durātmanaḥ<BR>
12,141.014c	agamat sumahān kālo na cādharmam abudhyata<BR>
12,141.015a	tasya bhāryāsahāyasya ramamāṇasya śāśvatam<BR>
12,141.015c	daivayogavimūḍhasya nānyā vṛttir arocata<BR>
12,141.016a	tataḥ kadā cit tasyātha vanasthasya samudgataḥ<BR>
12,141.016c	pātayann iva vṛkṣāṃs tān sumahān vātasaṃbhramaḥ<BR>
12,141.017a	meghasaṃkulam ākāśaṃ vidyunmaṇḍalamaṇḍitam<BR>
12,141.017c	saṃchannaṃ sumuhūrtena nausthāneneva sāgaraḥ<BR>
12,141.018a	vāridhārāsamūhaiś ca saṃprahṛṣṭaḥ śatakratuḥ<BR>
12,141.018c	kṣaṇena pūrayām āsa salilena vasuṃdharām<BR>
12,141.019a	tato dhārākule loke saṃbhraman naṣṭacetanaḥ<BR>
12,141.019c	śītārtas tad vanaṃ sarvam ākulenāntarātmanā<BR>
12,141.020a	naiva nimnaṃ sthalaṃ vāpi so 'vindata vihaṃgahā<BR>
12,141.020c	pūrito hi jalaughena mārgas tasya vanasya vai<BR>
12,141.021a	pakṣiṇo vātavegena hatā līnās tadābhavan<BR>
12,141.021c	mṛgāḥ siṃhā varāhāś ca sthalāny āśritya tasthire<BR>
12,141.022a	mahatā vātavarṣeṇa trāsitās te vanaukasaḥ<BR>
12,141.022c	bhayārtāś ca kṣudhārtāś ca babhramuḥ sahitā vane<BR>
12,141.023a	sa tu śītahatair gātrair jagāmaiva na tasthivān<BR>
12,141.023b*0362_01	dadarśa patitāṃ bhūmau kapotīṃ śītavihvalām<BR>
12,141.023b*0362_02	dṛṣṭvārto 'pi hi pāpātmā sa tāṃ pañjarake 'kṣipat<BR>
12,141.023b*0362_03	svayaṃ duḥkhābhibhūto 'pi duḥkham evākarot pare<BR>
12,141.023b*0362_04	pāpātmā pāpakāritvāt pāpam eva cakāra saḥ<BR>
12,141.023c	so 'paśyad vanaṣaṇḍeṣu meghanīlaṃ vanaspatim<BR>
12,141.023d*0363_01	sevyamānaṃ vihaṃgaughaiś chāyāvāsaphalārthibhiḥ<BR>
12,141.023d*0363_02	dhātrā paropakārāya sa sādhur iva nirmitaḥ<BR>
12,141.023d*0363_03	athābhavat kṣaṇenaiva viyad vimalatārakam<BR>
12,141.023d*0363_04	mahat sara ivotphullaṃ kumudacchuritodakam<BR>
12,141.024a	tārāḍhyaṃ kumudākāram ākāśaṃ nirmalaṃ ca ha<BR>
12,141.024c	meghair muktaṃ nabho dṛṣṭvā lubdhakaḥ śītavihvalaḥ<BR>
12,141.025a	diśo 'valokayām āsa velāṃ caiva durātmavān<BR>
12,141.025c	dūre grāmaniveśaś ca tasmād deśād iti prabho<BR>
12,141.025e	kṛtabuddhir vane tasmin vastuṃ tāṃ rajanīṃ tadā<BR>
12,141.026a	so 'ñjaliṃ prayataḥ kṛtvā vākyam āha vanaspatim<BR>
12,141.026c	śaraṇaṃ yāmi yāny asmin daivatānīha bhārata<BR>
12,141.027a	sa śilāyāṃ śiraḥ kṛtvā parṇāny āstīrya bhūtale<BR>
12,141.027c	duḥkhena mahatāviṣṭas tataḥ suṣvāpa pakṣihā<BR>
12,142.001	bhīṣma uvāca<BR>
12,142.001a	atha vṛkṣasya śākhāyāṃ vihaṃgaḥ sasuhṛjjanaḥ<BR>
12,142.001c	dīrghakāloṣito rājaṃs tatra citratanūruhaḥ<BR>
12,142.002a	tasya kālyaṃ gatā bhāryā carituṃ nābhyavartata<BR>
12,142.002c	prāptāṃ ca rajanīṃ dṛṣṭvā sa pakṣī paryatapyata<BR>
12,142.003a	vātavarṣaṃ mahac cāsīn na cāgacchati me priyā<BR>
12,142.003c	kiṃ nu tat kāraṇaṃ yena sādyāpi na nivartate<BR>
12,142.004a	api svasti bhavet tasyāḥ priyāyā mama kānane<BR>
12,142.004c	tayā virahitaṃ hīdaṃ śūnyam adya gṛhaṃ mama<BR>
12,142.004d*0364_01	putrapautravadhūbhṛtyair ākīrṇam api sarvataḥ<BR>
12,142.004d*0364_02	bhāryāhīnaṃ gṛhasthasya śūnyam eva gṛhaṃ bhavet<BR>
12,142.004d*0364_03	na gṛhaṃ gṛham ity āhur gṛhiṇī gṛham ucyate<BR>
12,142.004d*0364_04	gṛhaṃ tu gṛhiṇīhīnam araṇyasadṛśaṃ matam<BR>
12,142.005a	yadi sā raktanetrāntā citrāṅgī madhurasvarā<BR>
12,142.005c	adya nābhyeti me kāntā na kāryaṃ jīvitena me<BR>
12,142.005d*0365_01	na bhuṅkte mayy abhukte yā nāsnāte snāti suvratā<BR>
12,142.005d*0365_02	nātiṣṭhaty upatiṣṭheta śete ca śayite mayi<BR>
12,142.005d*0365_03	hṛṣṭe bhavati sā hṛṣṭā duḥkhite mayi duḥkhitā<BR>
12,142.005d*0365_04	proṣite dīnavadanā kruddhe ca priyavādinī<BR>
12,142.006a	patidharmaratā sādhvī prāṇebhyo 'pi garīyasī<BR>
12,142.006c	sā hi śrāntaṃ kṣudhārtaṃ ca jānīte māṃ tapasvinī<BR>
12,142.007a	anuraktā hitā caiva snigdhā caiva pativratā<BR>
12,142.007c	yasya vai tādṛśī bhāryā dhanyaḥ sa manujo bhuvi<BR>
12,142.007d*0366_01	vṛkṣamūle 'pi dayitā yasya tiṣṭhati tad gṛham<BR>
12,142.007d*0366_02	prāsādo 'pi tayā hīnaḥ kāntāra iti niścitam<BR>
12,142.007d*0366_03	dharmārthakāmakāleṣu bhāryā puṃsaḥ sahāyinī<BR>
12,142.007d*0366_04	videśagamane cāsya saiva viśvāsakārikā<BR>
12,142.007d*0367_01	yasya bhāryā sadā raktā tathā chandānuvartinī<BR>
12,142.007d*0367_02	vibhave 'pi hi saṃtoṣas tasya svarga ihaiva hi<BR>
12,142.007d*0367_03	sā bhāryā yā gṛhe dakṣā sā bhāryā yā pativratā<BR>
12,142.007d*0367_04	sā bhāryā yā priyaṃ brūte sā bhāryā yā manoramā<BR>
12,142.007d*0367_05	yasya bhāryā guṇajñā ca bhartāram anugāminī<BR>
12,142.007d*0367_06	yā cātīva hi saṃhṛṣṭā sā śrīḥ sākṣān na vai dhanam<BR>
12,142.008a	bhāryā hi paramo nāthaḥ puruṣasyeha paṭhyate<BR>
12,142.008c	asahāyasya loke 'smiṃl lokayātrāsahāyinī<BR>
12,142.009a	tathā rogābhibhūtasya nityaṃ kṛcchragatasya ca<BR>
12,142.009c	nāsti bhāryāsamaṃ kiṃ cin narasyārtasya bheṣajam<BR>
12,142.010a	nāsti bhāryāsamo bandhur nāsti bhāryāsamā gatiḥ<BR>
12,142.010c	nāsti bhāryāsamo loke sahāyo dharmasādhanaḥ<BR>
12,142.010d*0368_01	yasya bhāryā gṛhe nāsti sādhvī ca priyavādinī<BR>
12,142.010d*0368_02	araṇyaṃ tena gantavyaṃ yathāraṇyaṃ tathā gṛham<BR>
12,142.010d*0369_01	aho mama vinā vahniṃ dahyate gātrasaṃcayam<BR>
12,142.010d*0369_02	pativratadharā sādhvī prāṇebhyo 'pi garīyasī<BR>
12,142.011a	evaṃ vilapatas tasya dvijasyārtasya tatra vai<BR>
12,142.011c	gṛhītā śakunaghnena bhāryā śuśrāva bhāratīm<BR>
12,142.011d*0370_00	kapoty uvāca<BR>
12,142.011d*0370_01	aho 'tīva subhāgyāhaṃ yasyā me dayitaḥ patiḥ<BR>
12,142.011d*0370_02	asato vā sato vāpi guṇān evaṃ prabhāṣate<BR>
12,142.012a	na sā strīty abhibhāṣā syād yasyā bhartā na tuṣyati<BR>
12,142.012b*0371_01	tuṣṭe bhartari nārīṇāṃ tuṣṭāḥ syuḥ sarvadevatāḥ<BR>
12,142.012c	agnisākṣikam apy etad bhartā hi śaraṇaṃ striyaḥ<BR>
12,142.012d*0372_01	dāvāgnineva nirdagdhā sapuṣpastabakā latā<BR>
12,142.012d*0372_02	bhasmībhavatu sā nārī yasyā bhartā na tuṣyati<BR>
12,142.013a	iti saṃcintya duḥkhārtā bhartāraṃ duḥkhitaṃ tadā<BR>
12,142.013c	kapotī lubdhakenātha yattā vacanam abravīt<BR>
12,142.014a	hanta vakṣyāmi te śreyaḥ śrutvā ca kuru tat tathā<BR>
12,142.014c	śaraṇāgatasaṃtrātā bhava kānta viśeṣataḥ<BR>
12,142.015a	eṣa śākunikaḥ śete tava vāsaṃ samāśritaḥ<BR>
12,142.015c	śītārtaś ca kṣudhārtaś ca pūjām asmai prayojaya<BR>
12,142.016a	yo hi kaś cid dvijaṃ hanyād gāṃ vā lokasya mātaram<BR>
12,142.016c	śaraṇāgataṃ ca yo hanyāt tulyaṃ teṣāṃ ca pātakam<BR>
12,142.017a	yāsmākaṃ vihitā vṛttiḥ kāpotī jātidharmataḥ<BR>
12,142.017c	sā nyāyyātmavatā nityaṃ tvadvidhenābhivartitum<BR>
12,142.018a	yas tu dharmaṃ yathāśakti gṛhastho hy anuvartate<BR>
12,142.018c	sa pretya labhate lokān akṣayān iti śuśruma<BR>
12,142.019a	sa tvaṃ saṃtānavān adya putravān api ca dvija<BR>
12,142.019c	tat svadehe dayāṃ tyaktvā dharmārthau parigṛhya vai<BR>
12,142.019e	pūjām asmai prayuṅkṣva tvaṃ prīyetāsya mano yathā<BR>
12,142.019f*0373_01	matkṛte mā ca saṃtāpaṃ kurvīthās tvaṃ vihaṃgama<BR>
12,142.019f*0373_02	śarīrayātrākṛtyartham anyān dārān upaiṣyasi<BR>
12,142.020a	iti sā śakunī vākyaṃ kṣārakasthā tapasvinī<BR>
12,142.020c	atiduḥkhānvitā procya bhartāraṃ samudaikṣata<BR>
12,142.021a	sa patnyā vacanaṃ śrutvā dharmayuktisamanvitam<BR>
12,142.021c	harṣeṇa mahatā yukto bāṣpavyākulalocanaḥ<BR>
12,142.022a	taṃ vai śākunikaṃ dṛṣṭvā vidhidṛṣṭena karmaṇā<BR>
12,142.022c	pūjayām āsa yatnena sa pakṣī pakṣijīvinam<BR>
12,142.023a	uvāca ca svāgataṃ te brūhi kiṃ karavāṇy aham<BR>
12,142.023c	saṃtāpaś ca na kartavyaḥ svagṛhe vartate bhavān<BR>
12,142.024a	tad bravītu bhavān kṣipraṃ kiṃ karomi kim icchasi<BR>
12,142.024c	praṇayena bravīmi tvāṃ tvaṃ hi naḥ śaraṇāgataḥ<BR>
12,142.024d*0374_01	arāv apy ucitaṃ kāryam ātithyaṃ gṛham āgate<BR>
12,142.024d*0374_02	chettum apy āgate chāyāṃ nopasaṃharate drumaḥ<BR>
12,142.025a	śaraṇāgatasya kartavyam ātithyam iha yatnataḥ<BR>
12,142.025c	pañcayajñapravṛttena gṛhasthena viśeṣataḥ<BR>
12,142.026a	pañcayajñāṃs tu yo mohān na karoti gṛhāśramī<BR>
12,142.026c	tasya nāyaṃ na ca paro loko bhavati dharmataḥ<BR>
12,142.027a	tad brūhi tvaṃ suvisrabdho yat tvaṃ vācā vadiṣyasi<BR>
12,142.027c	tat kariṣyāmy ahaṃ sarvaṃ mā tvaṃ śoke manaḥ kṛthāḥ<BR>
12,142.028a	tasya tad vacanaṃ śrutvā śakuner lubdhako 'bravīt<BR>
12,142.028c	bādhate khalu mā śītaṃ himatrāṇaṃ vidhīyatām<BR>
12,142.029a	evam uktas tataḥ pakṣī parṇāny āstīrya bhūtale<BR>
12,142.029c	yathāśuṣkāṇi yatnena jvalanārthaṃ drutaṃ yayau<BR>
12,142.030a	sa gatvāṅgārakarmāntaṃ gṛhītvāgnim athāgamat<BR>
12,142.030c	tataḥ śuṣkeṣu parṇeṣu pāvakaṃ so 'bhyadīdipat<BR>
12,142.031a	susaṃdīptaṃ mahat kṛtvā tam āha śaraṇāgatam<BR>
12,142.031c	pratāpaya suvisrabdhaṃ svagātrāṇy akutobhayaḥ<BR>
12,142.032a	sa tathoktas tathety uktvā lubdho gātrāṇy atāpayat<BR>
12,142.032c	agnipratyāgataprāṇas tataḥ prāha vihaṃgamam<BR>
12,142.032d*0375_01	harṣeṇa mahatāviṣṭo vākyaṃ vyākulalocanaḥ<BR>
12,142.032d*0375_02	tathemaṃ śakuniṃ dṛṣṭvā vidhidṛṣṭena karmaṇā<BR>
12,142.033a	dattam āhāram icchāmi tvayā kṣud bādhate hi mām<BR>
12,142.033c	tad vacaḥ sa pratiśrutya vākyam āha vihaṃgamaḥ<BR>
12,142.034a	na me 'sti vibhavo yena nāśayāmi tava kṣudhām<BR>
12,142.034c	utpannena hi jīvāmo vayaṃ nityaṃ vanaukasaḥ<BR>
12,142.035a	saṃcayo nāsti cāsmākaṃ munīnām iva kānane<BR>
12,142.035c	ity uktvā sa tadā tatra vivarṇavadano 'bhavat<BR>
12,142.036a	kathaṃ nu khalu kartavyam iti cintāparaḥ sadā<BR>
12,142.036c	babhūva bharataśreṣṭha garhayan vṛttim ātmanaḥ<BR>
12,142.037a	muhūrtāl labdhasaṃjñas tu sa pakṣī pakṣighātakam<BR>
12,142.037c	uvāca tarpayiṣye tvāṃ muhūrtaṃ pratipālaya<BR>
12,142.038a	ity uktvā śuṣkaparṇaiḥ sa saṃprajvālya hutāśanam<BR>
12,142.038c	harṣeṇa mahatā yuktaḥ kapotaḥ punar abravīt<BR>
12,142.039a	devānāṃ ca munīnāṃ ca pitṝṇāṃ ca mahātmanām<BR>
12,142.039c	śrutapūrvo mayā dharmo mahān atithipūjane<BR>
12,142.040a	kuruṣvānugrahaṃ me 'dya satyam etad bravīmi te<BR>
12,142.040c	niścitā khalu me buddhir atithipratipūjane<BR>
12,142.041a	tataḥ satyapratijño vai sa pakṣī prahasann iva<BR>
12,142.041c	tam agniṃ triḥ parikramya praviveśa mahīpate<BR>
12,142.042a	agnimadhyaṃ praviṣṭaṃ taṃ lubdho dṛṣṭvātha pakṣiṇam<BR>
12,142.042c	cintayām āsa manasā kim idaṃ nu kṛtaṃ mayā<BR>
12,142.043a	aho mama nṛśaṃsasya garhitasya svakarmaṇā<BR>
12,142.043c	adharmaḥ sumahān ghoro bhaviṣyati na saṃśayaḥ<BR>
12,142.044a	evaṃ bahuvidhaṃ bhūri vilalāpa sa lubdhakaḥ<BR>
12,142.044c	garhayan svāni karmāṇi dvijaṃ dṛṣṭvā tathāgatam<BR>
12,143.001	bhīṣma uvāca<BR>
12,143.001a	tatas taṃ lubdhakaḥ paśyan kṛpayābhipariplutaḥ<BR>
12,143.001c	kapotam agnau patitaṃ vākyaṃ punar uvāca ha<BR>
12,143.002a	kim īdṛśaṃ nṛśaṃsena mayā kṛtam abuddhinā<BR>
12,143.002c	bhaviṣyati hi me nityaṃ pātakaṃ hṛdi jīvataḥ<BR>
12,143.003a	sa vinindann athātmānaṃ punaḥ punar uvāca ha<BR>
12,143.003c	dhiṅ mām astu sudurbuddhiṃ sadā nikṛtiniścayam<BR>
12,143.003e	śubhaṃ karma parityajya yo 'haṃ śakunilubdhakaḥ<BR>
12,143.004a	nṛśaṃsasya mamādyāyaṃ pratyādeśo na saṃśayaḥ<BR>
12,143.004c	dattaḥ svamāṃsaṃ dadatā kapotena mahātmanā<BR>
12,143.005a	so 'haṃ tyakṣye priyān prāṇān putradāraṃ visṛjya ca<BR>
12,143.005c	upadiṣṭo hi me dharmaḥ kapotenātidharmiṇā<BR>
12,143.006a	adya prabhṛti dehaṃ svaṃ sarvabhogair vivarjitam<BR>
12,143.006c	yathā svalpaṃ jalaṃ grīṣme śoṣayiṣyāmy ahaṃ tathā<BR>
12,143.007a	kṣutpipāsātapasahaḥ kṛśo dhamanisaṃtataḥ<BR>
12,143.007c	upavāsair bahuvidhaiś cariṣye pāralaukikam<BR>
12,143.008a	aho dehapradānena darśitātithipūjanā<BR>
12,143.008c	tasmād dharmaṃ cariṣyāmi dharmo hi paramā gatiḥ<BR>
12,143.008e	dṛṣṭo hi dharmo dharmiṣṭhair yādṛśo vihagottame<BR>
12,143.009a	evam uktvā viniścitya raudrakarmā sa lubdhakaḥ<BR>
12,143.009c	mahāprasthānam āśritya prayayau saṃśitavrataḥ<BR>
12,143.010a	tato yaṣṭiṃ śalākāś ca kṣārakaṃ pañjaraṃ tathā<BR>
12,143.010c	tāṃś ca baddhā kapotān sa saṃpramucyotsasarja ha<BR>
12,144.001	bhīṣma uvāca<BR>
12,144.001a	tato gate śākunike kapotī prāha duḥkhitā<BR>
12,144.001c	saṃsmṛtya bhartāram atho rudatī śokamūrchitā<BR>
12,144.002a	nāhaṃ te vipriyaṃ kānta kadā cid api saṃsmare<BR>
12,144.002c	sarvā vai vidhavā nārī bahuputrāpi khecara<BR>
12,144.002e	śocyā bhavati bandhūnāṃ patihīnā manasvinī<BR>
12,144.003a	lālitāhaṃ tvayā nityaṃ bahumānāc ca sāntvitā<BR>
12,144.003c	vacanair madhuraiḥ snigdhair asakṛt sumanoharaiḥ<BR>
12,144.004a	kandareṣu ca śailānāṃ nadīnāṃ nirjhareṣu ca<BR>
12,144.004c	drumāgreṣu ca ramyeṣu ramitāhaṃ tvayā priya<BR>
12,144.005a	ākāśagamane caiva sukhitāhaṃ tvayā sukham<BR>
12,144.005c	vihṛtāsmi tvayā kānta tan me nādyāsti kiṃ cana<BR>
12,144.006a	mitaṃ dadāti hi pitā mitaṃ mātā mitaṃ sutaḥ<BR>
12,144.006c	amitasya tu dātāraṃ bhartāraṃ kā na pūjayet<BR>
12,144.007a	nāsti bhartṛsamo nātho na ca bhartṛsamaṃ sukham<BR>
12,144.007c	visṛjya dhanasarvasvaṃ bhartā vai śaraṇaṃ striyāḥ<BR>
12,144.008a	na kāryam iha me nātha jīvitena tvayā vinā<BR>
12,144.008c	patihīnāpi kā nārī satī jīvitum utsahet<BR>
12,144.009a	evaṃ vilapya bahudhā karuṇaṃ sā suduḥkhitā<BR>
12,144.009c	pativratā saṃpradīptaṃ praviveśa hutāśanam<BR>
12,144.010a	tataś citrāmbaradharaṃ bhartāraṃ sānvapaśyata<BR>
12,144.010c	vimānasthaṃ sukṛtibhiḥ pūjyamānaṃ mahātmabhiḥ<BR>
12,144.011a	citramālyāmbaradharaṃ sarvābharaṇabhūṣitam<BR>
12,144.011c	vimānaśatakoṭībhir āvṛtaṃ puṇyakīrtibhiḥ<BR>
12,144.011d*0376_01	kapoto 'pi ca tāṃ dṛṣṭvā kapotīṃ ca surūpiṇīm<BR>
12,144.011d*0376_02	harṣeṇa mahatā yuktaḥ pariṣvajyedam abravīt<BR>
12,144.011d*0376_03	aho mām anugacchantyā kṛtaṃ sādhu śubhaṃ tvayā<BR>
12,144.011d*0376_04	kṣaṇamātreṇa duḥkhena sukhaṃ tena samārjitam<BR>
12,144.011d*0376_05	tisraḥ koṭyardhakoṭī ca yāni lomāni mānave<BR>
12,144.011d*0376_06	tāvat kālaṃ vaset svarge bhartāraṃ yānugacchati<BR>
12,144.011d*0376_07	vyālagrāhī yathā vyālaṃ bilād uddharate balāt<BR>
12,144.011d*0376_08	tadvad bhartāram uddhṛtya tenaiva saha modate<BR>
12,144.012a	tataḥ svargagataḥ pakṣī bhāryayā saha saṃgataḥ<BR>
12,144.012c	karmaṇā pūjitas tena reme tatra sa bhāryayā<BR>
12,145.001	bhīṣma uvāca<BR>
12,145.001a	vimānasthau tu tau rājaṃl lubdhako vai dadarśa ha<BR>
12,145.001c	dṛṣṭvā tau daṃpatī duḥkhād acintayata sadgatim<BR>
12,145.002a	kīdṛśeneha tapasā gaccheyaṃ paramāṃ gatim<BR>
12,145.002c	iti buddhyā viniścitya gamanāyopacakrame<BR>
12,145.003a	mahāprasthānam āśritya lubdhakaḥ pakṣijīvanaḥ<BR>
12,145.003c	niśceṣṭo mārutāhāro nirmamaḥ svargakāṅkṣayā<BR>
12,145.004a	tato 'paśyat suvistīrṇaṃ hṛdyaṃ padmavibhūṣitam<BR>
12,145.004c	nānādvijagaṇākīrṇaṃ saraḥ śītajalaṃ śubham<BR>
12,145.004e	pipāsārto 'pi tad dṛṣṭvā tṛptaḥ syān nātra saṃśayaḥ<BR>
12,145.005a	upavāsakṛśo 'tyarthaṃ sa tu pārthiva lubdhakaḥ<BR>
12,145.005c	upasarpata saṃhṛṣṭaḥ śvāpadādhyuṣitaṃ vanam<BR>
12,145.006a	mahāntaṃ niścayaṃ kṛtvā lubdhakaḥ praviveśa ha<BR>
12,145.006c	praviśann eva ca vanaṃ nigṛhītaḥ sa kaṇṭakaiḥ<BR>
12,145.007a	sa kaṇṭakavibhugnāṅgo lohitārdrīkṛtacchaviḥ<BR>
12,145.007c	babhrāma tasmin vijane nānāmṛgasamākule<BR>
12,145.008a	tato drumāṇāṃ mahatāṃ pavanena vane tadā<BR>
12,145.008c	udatiṣṭhata saṃgharṣāt sumahān havyavāhanaḥ<BR>
12,145.009a	tad vanaṃ vṛkṣasaṃkīrṇaṃ latāviṭapasaṃkulam<BR>
12,145.009c	dadāha pāvakaḥ kruddho yugāntāgnisamaprabhaḥ<BR>
12,145.010a	sajvālaiḥ pavanoddhūtair visphuliṅgaiḥ samanvitaḥ<BR>
12,145.010c	dadāha tad vanaṃ ghoraṃ mṛgapakṣisamākulam<BR>
12,145.011a	tataḥ sa dehamokṣārthaṃ saṃprahṛṣṭena cetasā<BR>
12,145.011c	abhyadhāvata saṃvṛddhaṃ pāvakaṃ lubdhakas tadā<BR>
12,145.012a	tatas tenāgninā dagdho lubdhako naṣṭakilbiṣaḥ<BR>
12,145.012c	jagāma paramāṃ siddhiṃ tadā bharatasattama<BR>
12,145.013a	tataḥ svargastham ātmānaṃ so 'paśyad vigatajvaraḥ<BR>
12,145.013c	yakṣagandharvasiddhānāṃ madhye bhrājantam indravat<BR>
12,145.014a	evaṃ khalu kapotaś ca kapotī ca pativratā<BR>
12,145.014c	lubdhakena saha svargaṃ gatāḥ puṇyena karmaṇā<BR>
12,145.015a	yāpi caivaṃvidhā nārī bhartāram anuvartate<BR>
12,145.015c	virājate hi sā kṣipraṃ kapotīva divi sthitā<BR>
12,145.016a	evam etat purā vṛttaṃ lubdhakasya mahātmanaḥ<BR>
12,145.016c	kapotasya ca dharmiṣṭhā gatiḥ puṇyena karmaṇā<BR>
12,145.017a	yaś cedaṃ śṛṇuyān nityaṃ yaś cedaṃ parikīrtayet<BR>
12,145.017c	nāśubhaṃ vidyate tasya manasāpi pramādyataḥ<BR>
12,145.018a	yudhiṣṭhira mahān eṣa dharmo dharmabhṛtāṃ vara<BR>
12,145.018c	goghneṣv api bhaved asmin niṣkṛtiḥ pāpakarmaṇaḥ<BR>
12,145.018e	niṣkṛtir na bhavet tasmin yo hanyāc charaṇāgatam<BR>
12,145.018f*0377_01	itihāsam imaṃ putra śrutvā pāpavināśanam<BR>
12,145.018f*0377_02	na durgatim avāpnoti svargalokaṃ ca gacchati<BR>
12,145.018f*0378_01	ārtā gṛhāgatāḥ pūjyās tathaiva śaraṇāgatāḥ<BR>
12,146.001	yudhiṣṭhira uvāca<BR>
12,146.001a	abuddhipūrvaṃ yaḥ pāpaṃ kuryād bharatasattama<BR>
12,146.001c	mucyate sa kathaṃ tasmād enasas tad vadasva me<BR>
12,146.002	bhīṣma uvāca<BR>
12,146.002a	atra te varṇayiṣye 'ham itihāsaṃ purātanam<BR>
12,146.002c	indrotaḥ śaunako vipro yad āha janamejayam<BR>
12,146.003a	āsīd rājā mahāvīryaḥ pārikṣij janamejayaḥ<BR>
12,146.003c	abuddhipūrvaṃ brahmahatyā tam āgacchan mahīpatim<BR>
12,146.004a	taṃ brāhmaṇāḥ sarva eva tatyajuḥ sapurohitāḥ<BR>
12,146.004c	jagāma sa vanaṃ rājā dahyamāno divāniśam<BR>
12,146.005a	sa prajābhiḥ parityaktaś cakāra kuśalaṃ mahat<BR>
12,146.005c	ativelaṃ tapas tepe dahyamānaḥ sa manyunā<BR>
12,146.005d*0379_01	brahmahatyāpanodārtham apṛcchad brāhmaṇān bahūn<BR>
12,146.005d*0379_02	paryaṭan pṛthivīṃ kṛtsnāṃ deśe deśe narādhipaḥ<BR>
12,146.006a	tatretihāsaṃ vakṣyāmi dharmasyāsyopabṛṃhaṇam<BR>
12,146.006c	dahyamānaḥ pāpakṛtyā jagāma janamejayaḥ<BR>
12,146.007a	variṣyamāṇa indrotaṃ śaunakaṃ saṃśitavratam<BR>
12,146.007c	samāsādyopajagrāha pādayoḥ paripīḍayan<BR>
12,146.008a	tato bhīto mahāprājño jagarhe subhṛśaṃ tadā<BR>
12,146.008c	kartā pāpasya mahato bhrūṇahā kim ihāgataḥ<BR>
12,146.009a	kiṃ tavāsmāsu kartavyaṃ mā mā sprākṣīḥ kathaṃ cana<BR>
12,146.009c	gaccha gaccha na te sthānaṃ prīṇāty asmān iha dhruvam<BR>
12,146.010a	rudhirasyeva te gandhaḥ śavasyeva ca darśanam<BR>
12,146.010c	aśivaḥ śivasaṃkāśo mṛto jīvann ivāṭasi<BR>
12,146.011a	antarmṛtyur aśuddhātmā pāpam evānucintayan<BR>
12,146.011c	prabudhyase prasvapiṣi vartase carase sukhī<BR>
12,146.012a	moghaṃ te jīvitaṃ rājan parikliṣṭaṃ ca jīvasi<BR>
12,146.012c	pāpāyeva ca sṛṣṭo 'si karmaṇe ha yavīyase<BR>
12,146.013a	bahu kalyāṇam icchanta īhante pitaraḥ sutān<BR>
12,146.013c	tapasā devatejyābhir vandanena titikṣayā<BR>
12,146.014a	pitṛvaṃśam imaṃ paśya tvatkṛte narakaṃ gatam<BR>
12,146.014c	nirarthāḥ sarva evaiṣām āśābandhās tvadāśrayāḥ<BR>
12,146.015a	yān pūjayanto vindanti svargam āyur yaśaḥ sukham<BR>
12,146.015c	teṣu te satataṃ dveṣo brāhmaṇeṣu nirarthakaḥ<BR>
12,146.016a	imaṃ lokaṃ vimucya tvam avāṅmūrdhā patiṣyasi<BR>
12,146.016c	aśāśvatīḥ śāśvatīś ca samāḥ pāpena karmaṇā<BR>
12,146.017a	adyamāno jantugṛdhraiḥ śitikaṇṭhair ayomukhaiḥ<BR>
12,146.017c	tato 'pi punar āvṛttaḥ pāpayoniṃ gamiṣyasi<BR>
12,146.018a	yad idaṃ manyase rājan nāyam asti paraḥ kutaḥ<BR>
12,146.018c	pratismārayitāras tvāṃ yamadūtā yamakṣaye<BR>
12,147.001	bhīṣma uvāca<BR>
12,147.001a	evam uktaḥ pratyuvāca taṃ muniṃ janamejayaḥ<BR>
12,147.001c	garhyaṃ bhavān garhayati nindyaṃ nindati mā bhavān<BR>
12,147.002a	dhikkāryaṃ mā dhikkurute tasmāt tvāhaṃ prasādaye<BR>
12,147.002c	sarvaṃ hīdaṃ svakṛtaṃ me jvalāmy agnāv ivāhitaḥ<BR>
12,147.003a	svakarmāṇy abhisaṃdhāya nābhinandati me manaḥ<BR>
12,147.003c	prāptaṃ nūnaṃ mayā ghoraṃ bhayaṃ vaivasvatād api<BR>
12,147.004a	tat tu śalyam anirhṛtya kathaṃ śakṣyāmi jīvitum<BR>
12,147.004c	sarvamanyūn vinīya tvam abhi mā vada śaunaka<BR>
12,147.005a	mahānasaṃ brāhmaṇānāṃ bhaviṣyāmy arthavān punaḥ<BR>
12,147.005c	astu śeṣaṃ kulasyāsya mā parābhūd idaṃ kulam<BR>
12,147.006a	na hi no brahmaśaptānāṃ śeṣo bhavitum arhati<BR>
12,147.006c	śrutīr alabhamānānāṃ saṃvidaṃ vedaniścayāt<BR>
12,147.007a	nirvidyamānaḥ subhṛśaṃ bhūyo vakṣyāmi sāṃpratam<BR>
12,147.007c	bhūyaś caivābhinaṅkṣanti nirdharmā nirjapā iva<BR>
12,147.008a	arvāk ca pratitiṣṭhanti pulindaśabarā iva<BR>
12,147.008c	na hy ayajñā amuṃ lokaṃ prāpnuvanti kathaṃ cana<BR>
12,147.009a	avijñāyaiva me prajñāṃ bālasyeva supaṇḍitaḥ<BR>
12,147.009c	brahman piteva putrebhyaḥ prati māṃ vāñcha śaunaka<BR>
12,147.010	śaunaka uvāca<BR>
12,147.010a	kim āścaryaṃ yataḥ prājño bahu kuryād dhi sāṃpratam<BR>
12,147.010c	iti vai paṇḍito bhūtvā bhūtānāṃ nopatapyati<BR>
12,147.011a	prajñāprāsādam āruhya aśocyaḥ śocate janān<BR>
12,147.011c	jagatīsthān ivādristhaḥ prajñayā pratipaśyati<BR>
12,147.012a	na copalabhate tatra na ca kāryāṇi paśyati<BR>
12,147.012c	nirviṇṇātmā parokṣo vā dhikkṛtaḥ sarvasādhuṣu<BR>
12,147.013a	viditvobhayato vīryaṃ māhātmyaṃ veda āgame<BR>
12,147.013c	kuruṣveha mahāśāntiṃ brahmā śaraṇam astu te<BR>
12,147.014a	tad vai pāratrikaṃ cāru brāhmaṇānām akupyatām<BR>
12,147.014c	atha cet tapyase pāpair dharmaṃ ced anupaśyasi<BR>
12,147.015	janamejaya uvāca<BR>
12,147.015a	anutapye ca pāpena na cādharmaṃ carāmy aham<BR>
12,147.015c	bubhūṣuṃ bhajamānaṃ ca prativāñchāmi śaunaka<BR>
12,147.016	śaunaka uvāca<BR>
12,147.016a	chittvā stambhaṃ ca mānaṃ ca prītim icchāmi te nṛpa<BR>
12,147.016c	sarvabhūtahite tiṣṭha dharmaṃ caiva pratismara<BR>
12,147.017a	na bhayān na ca kārpaṇyān na lobhāt tvām upāhvaye<BR>
12,147.017c	tāṃ me devā giraṃ satyāṃ śṛṇvantu brāhmaṇaiḥ saha<BR>
12,147.018a	so 'haṃ na kena cic cārthī tvāṃ ca dharmam upāhvaye<BR>
12,147.018c	krośatāṃ sarvabhūtānām aho dhig iti kurvatām<BR>
12,147.019a	vakṣyanti mām adharmajñā vakṣyanty asuhṛdo janāḥ<BR>
12,147.019c	vācas tāḥ suhṛdaḥ śrutvā saṃjvariṣyanti me bhṛśam<BR>
12,147.020a	ke cid eva mahāprājñāḥ parijñāsyanti kāryatām<BR>
12,147.020c	jānīhi me kṛtaṃ tāta brāhmaṇān prati bhārata<BR>
12,147.021a	yathā te matkṛte kṣemaṃ labheraṃs tat tathā kuru<BR>
12,147.021c	pratijānīhi cādrohaṃ brāhmaṇānāṃ narādhipa<BR>
12,147.022	janamejaya uvāca<BR>
12,147.022a	naiva vācā na manasā na punar jātu karmaṇā<BR>
12,147.022c	drogdhāsmi brāhmaṇān vipra caraṇāv eva te spṛśe<BR>
12,148.001	śaunaka uvāca<BR>
12,148.001a	tasmāt te 'haṃ pravakṣyāmi dharmam āvṛttacetase<BR>
12,148.001c	śrīmān mahābalas tuṣṭo yas tvaṃ dharmam avekṣase<BR>
12,148.001e	purastād dāruṇo bhūtvā sucitrataram eva tat<BR>
12,148.002a	anugṛhṇanti bhūtāni svena vṛttena pārthiva<BR>
12,148.002c	kṛtsne nūnaṃ sadasatī iti loko vyavasyati<BR>
12,148.002e	yatra tvaṃ tādṛśo bhūtvā dharmam adyānupaśyasi<BR>
12,148.003a	hitvā suruciraṃ bhakṣyaṃ bhogāṃś ca tapa āsthitaḥ<BR>
12,148.003c	ity etad api bhūtānām adbhutaṃ janamejaya<BR>
12,148.004a	yo durbalo bhaved dātā kṛpaṇo vā tapodhanaḥ<BR>
12,148.004c	anāścaryaṃ tad ity āhur nātidūre hi vartate<BR>
12,148.005a	etad eva hi kārpaṇyaṃ samagram asamīkṣitam<BR>
12,148.005c	tasmāt samīkṣayaiva syād bhavet tasmiṃs tato guṇaḥ<BR>
12,148.006a	yajño dānaṃ dayā vedāḥ satyaṃ ca pṛthivīpate<BR>
12,148.006c	pañcaitāni pavitrāṇi ṣaṣṭhaṃ sucaritaṃ tapaḥ<BR>
12,148.007a	tad eva rājñāṃ paramaṃ pavitraṃ janamejaya<BR>
12,148.007c	tena samyag gṛhītena śreyāṃsaṃ dharmam āpsyasi<BR>
12,148.008a	puṇyadeśābhigamanaṃ pavitraṃ paramaṃ smṛtam<BR>
12,148.008c	api hy udāharantīmā gāthā gītā yayātinā<BR>
12,148.009a	yo martyaḥ pratipadyeta āyur jīveta vā punaḥ<BR>
12,148.009c	yajñam ekāntataḥ kṛtvā tat saṃnyasya tapaś caret<BR>
12,148.010a	puṇyam āhuḥ kurukṣetraṃ sarasvatyāṃ pṛthūdakam<BR>
12,148.010a*0380_01	**** **** kurukṣetrāt sarasvatīm<BR>
12,148.010a*0380_02	sarasvatyāś ca tīrthāni<BR>
12,148.010c	yatrāvagāhya pītvā vā naivaṃ śvomaraṇaṃ tapet<BR>
12,148.011a	mahāsaraḥ puṣkarāṇi prabhāsottaramānase<BR>
12,148.011c	kālodaṃ tv eva gantāsi labdhāyur jīvite punaḥ<BR>
12,148.012a	sarasvatīdṛṣadvatyau sevamāno 'nusaṃcareḥ<BR>
12,148.012c	svādhyāyaśīlaḥ sthāneṣu sarveṣu samupaspṛśeḥ<BR>
12,148.013a	tyāgadharmaṃ pavitrāṇāṃ saṃnyāsaṃ param abravīt<BR>
12,148.013c	atrāpy udāharantīmā gāthāḥ satyavatā kṛtāḥ<BR>
12,148.014a	yathā kumāraḥ satyo vai na puṇyo na ca pāpakṛt<BR>
12,148.014c	na hy asti sarvabhūteṣu duḥkham asmin kutaḥ sukham<BR>
12,148.015a	evaṃ prakṛtibhūtānāṃ sarvasaṃsargayāyinām<BR>
12,148.015c	tyajatāṃ jīvitaṃ prāyo vivṛte puṇyapātake<BR>
12,148.016a	yat tv eva rājño jyāyo vai kāryāṇāṃ tad vadāmi te<BR>
12,148.016c	balena saṃvibhāgaiś ca jaya svargaṃ punīṣva ca<BR>
12,148.017a	yasyaivaṃ balam ojaś ca sa dharmasya prabhur naraḥ<BR>
12,148.017c	brāhmaṇānāṃ sukhārthaṃ tvaṃ paryehi pṛthivīm imām<BR>
12,148.018a	yathaivainān purākṣaipsīs tathaivainān prasādaya<BR>
12,148.018c	api dhikkriyamāṇo 'pi tyajyamāno 'py anekadhā<BR>
12,148.019a	ātmano darśanaṃ vidvan nāhantāsmīti mā krudhaḥ<BR>
12,148.019c	ghaṭamānaḥ svakāryeṣu kuru naiḥśreyasaṃ param<BR>
12,148.020a	himāgnighorasadṛśo rājā bhavati kaś cana<BR>
12,148.020c	lāṅgalāśanikalpo vā bhavaty anyaḥ paraṃtapa<BR>
12,148.021a	na niḥśeṣeṇa mantavyam acikitsyena vā punaḥ<BR>
12,148.021c	na jātu nāham asmīti prasaktavyam asādhuṣu<BR>
12,148.022a	vikarmaṇā tapyamānaḥ pādāt pāpasya mucyate<BR>
12,148.022c	naitat kāryaṃ punar iti dvitīyāt parimucyate<BR>
12,148.022e	cariṣye dharmam eveti tṛtīyāt parimucyate<BR>
12,148.022f*0381_01	śucis tīrthāny anucaraṃś caturthāt parimucyate<BR>
12,148.023a	kalyāṇam anumantavyaṃ puruṣeṇa bubhūṣatā<BR>
12,148.023c	ye sugandhīni sevante tathāgandhā bhavanti te<BR>
12,148.023e	ye durgandhīni sevante tathāgandhā bhavanti te<BR>
12,148.024a	tapaścaryāparaḥ sadyaḥ pāpād dhi parimucyate<BR>
12,148.024c	saṃvatsaram upāsyāgnim abhiśastaḥ pramucyate<BR>
12,148.024e	trīṇi varṣāṇy upāsyāgniṃ bhrūṇahā vipramucyate<BR>
12,148.024f*0382_01	abhyetya yojanaśataṃ bhrūṇahā vipramucyate<BR>
12,148.025a	yāvataḥ prāṇino hanyāt tajjātīyān svabhāvataḥ<BR>
12,148.025c	pramīyamāṇān unmocya bhrūṇahā vipramucyate<BR>
12,148.026a	api vāpsu nimajjeta trir japann aghamarṣaṇam<BR>
12,148.026c	yathāśvamedhāvabhṛthas tathā tan manur abravīt<BR>
12,148.027a	kṣipraṃ praṇudate pāpaṃ satkāraṃ labhate tathā<BR>
12,148.027c	api cainaṃ prasīdanti bhūtāni jaḍamūkavat<BR>
12,148.028a	bṛhaspatiṃ devaguruṃ surāsurāḥ; sametya sarve nṛpate 'nvayuñjan<BR>
12,148.028c	dharme phalaṃ vettha kṛte maharṣe; tathetarasmin narake pāpaloke<BR>
12,148.029a	ubhe tu yasya sukṛte bhavetāṃ; kiṃ svit tayos tatra jayottaraṃ syāt<BR>
12,148.029c	ācakṣva naḥ karmaphalaṃ maharṣe; kathaṃ pāpaṃ nudate puṇyaśīlaḥ<BR>
12,148.030	bṛhaspatir uvāca<BR>
12,148.030a	kṛtvā pāpaṃ pūrvam abuddhipūrvaṃ; puṇyāni yaḥ kurute buddhipūrvam<BR>
12,148.030c	sa tat pāpaṃ nudate puṇyaśīlo; vāso yathā malinaṃ kṣārayuktyā<BR>
12,148.031a	pāpaṃ kṛtvā na manyeta nāham asmīti pūruṣaḥ<BR>
12,148.031c	cikīrṣed eva kalyāṇaṃ śraddadhāno 'nasūyakaḥ<BR>
12,148.032a	chidrāṇi vasanasyeva sādhunā vivṛṇoti yaḥ<BR>
12,148.032c	yaḥ pāpaṃ puruṣaḥ kṛtvā kalyāṇam abhipadyate<BR>
12,148.033a	yathādityaḥ punar udyaṃs tamaḥ sarvaṃ vyapohati<BR>
12,148.033c	kalyāṇam ācarann evaṃ sarvaṃ pāpaṃ vyapohati<BR>
12,148.034	bhīṣma uvāca<BR>
12,148.034a	evam uktvā sa rājānam indroto janamejayam<BR>
12,148.034c	yājayām āsa vidhivad vājimedhena śaunakaḥ<BR>
12,148.035a	tataḥ sa rājā vyapanītakalmaṣaḥ; śriyā yutaḥ prajvalitāgnirūpayā<BR>
12,148.035c	viveśa rājyaṃ svam amitrakarśano; divaṃ yathā pūrṇavapur niśākaraḥ<BR>
12,149.000*0383_00	yudhiṣṭhira uvāca<BR>
12,149.000*0383_01	kaccit pitāmahenāsīc chrutaṃ vā dṛṣṭam eva vā<BR>
12,149.000*0383_02	kaccin martyo mṛto rājan punar ujjīvito bhavet<BR>
12,149.000*0384_00	yudhiṣṭhira uvāca<BR>
12,149.000*0384_01	yad eva śrūyate rājann abhiyogam anujjhatām<BR>
12,149.000*0384_02	kadāpy aghaṭamāno 'pi ghaṭetārtho mahān api<BR>
12,149.000*0384_03	tad etaṃ saṃśayaṃ chindhi mahāntaṃ hy api me sthitam<BR>
12,149.000*0384_04	ṛte pitāmahād bhīṣmāc chettā naivāsya vidyate<BR>
12,149.001	bhīṣma uvāca<BR>
12,149.001a	śṛṇu pārtha yathāvṛttam itihāsaṃ purātanam<BR>
12,149.001c	gṛdhrajambukasaṃvādaṃ yo vṛtto vaidiśe purā<BR>
12,149.001d*0385_01	kasya cid brāhmaṇasyāsīd duḥkhalabdhaḥ suto mṛtaḥ<BR>
12,149.001d*0385_02	bāla eva viśālākṣo bālagrahanipīḍitaḥ<BR>
12,149.002a	duḥkhitāḥ ke cid ādāya bālam aprāptayauvanam<BR>
12,149.002c	kulasarvasvabhūtaṃ vai rudantaḥ śokavihvalāḥ<BR>
12,149.003a	bālaṃ mṛtaṃ gṛhītvātha śmaśānābhimukhāḥ sthitāḥ<BR>
12,149.003c	aṅkenāṅkaṃ ca saṃkramya rurudur bhūtale tadā<BR>
12,149.003d*0386_01	śocantas tasya pūrvoktān bhāṣitāṃś cāsakṛt punaḥ<BR>
12,149.003d*0386_02	taṃ bālaṃ bhūtale kṣipya pratigantuṃ na śaknuyuḥ<BR>
12,149.004a	teṣāṃ ruditaśabdena gṛdhro 'bhyetya vaco 'bravīt<BR>
12,149.004c	ekātmakam imaṃ loke tyaktvā gacchata māciram<BR>
12,149.005a	iha puṃsāṃ sahasrāṇi strīsahasrāṇi caiva hi<BR>
12,149.005c	samānītāni kālena kiṃ te vai jātv abāndhavāḥ<BR>
12,149.006a	saṃpaśyata jagat sarvaṃ sukhaduḥkhair adhiṣṭhitam<BR>
12,149.006c	saṃyogo viprayogaś ca paryāyeṇopalabhyate<BR>
12,149.007a	gṛhītvā ye ca gacchanti ye 'nuyānti ca tān mṛtān<BR>
12,149.007c	te 'py āyuṣaḥ pramāṇena svena gacchanti jantavaḥ<BR>
12,149.008a	alaṃ sthitvā śmaśāne 'smin gṛdhragomāyusaṃkule<BR>
12,149.008c	kaṅkālabahule ghore sarvaprāṇibhayaṃkare<BR>
12,149.009a	na punar jīvitaḥ kaś cit kāladharmam upāgataḥ<BR>
12,149.009c	priyo vā yadi vā dveṣyaḥ prāṇināṃ gatir īdṛśī<BR>
12,149.010a	sarveṇa khalu martavyaṃ martyaloke prasūyatā<BR>
12,149.010c	kṛtāntavihite mārge ko mṛtaṃ jīvayiṣyati<BR>
12,149.011a	karmāntavihite loke cāstaṃ gacchati bhāskare<BR>
12,149.011c	gamyatāṃ svam adhiṣṭhānaṃ sutasnehaṃ visṛjya vai<BR>
12,149.012a	tato gṛdhravacaḥ śrutvā vikrośantas tadā nṛpa<BR>
12,149.012c	bāndhavās te 'bhyagacchanta putram utsṛjya bhūtale<BR>
12,149.012d*0387_01	niścitārthāś ca te sarve gamanaṃ prati bhārata<BR>
12,149.013a	viniścityātha ca tataḥ saṃtyajantaḥ svam ātmajam<BR>
12,149.013a*0388_01	**** **** vikrośantas tatas tataḥ<BR>
12,149.013a*0388_02	mṛtam ity eva gacchanto nirāśās tasya darśane<BR>
12,149.013a*0388_03	nivartane kṛtadhiyaḥ<BR>
12,149.013c	nirāśā jīvite tasya mārgam āruhya dhiṣṭhitāḥ<BR>
12,149.014a	dhvāṅkṣābhrasamavarṇas tu bilān niḥsṛtya jambukaḥ<BR>
12,149.014c	gacchamānān sma tān āha nirghṛṇāḥ khalu mānavāḥ<BR>
12,149.015a	ādityo 'yaṃ sthito mūḍhāḥ snehaṃ kuruta mā bhayam<BR>
12,149.015c	bahurūpo muhūrtaś ca jīvetāpi kadā cana<BR>
12,149.016a	yūyaṃ bhūmau vinikṣipya putrasnehavinākṛtāḥ<BR>
12,149.016c	śmaśāne putram utsṛjya kasmād gacchatha nirghṛṇāḥ<BR>
12,149.017a	na vo 'sty asmin sute sneho bāle madhurabhāṣiṇi<BR>
12,149.017c	yasya bhāṣitamātreṇa prasādam upagacchatha<BR>
12,149.018a	na paśyatha sutasnehaṃ yādṛśaḥ paśupakṣiṇām<BR>
12,149.018c	na yeṣāṃ dhārayitvā tān kaś cid asti phalāgamaḥ<BR>
12,149.019a	catuṣpāt pakṣikīṭānāṃ prāṇināṃ snehasaṅginām<BR>
12,149.019c	paralokagatisthānāṃ muniyajñakriyā iva<BR>
12,149.020a	teṣāṃ putrābhirāmāṇām iha loke paratra ca<BR>
12,149.020c	na guṇo dṛśyate kaś cit prajāḥ saṃdhārayanti ca<BR>
12,149.021a	apaśyatāṃ priyān putrān naiṣāṃ śoko 'nutiṣṭhati<BR>
12,149.021c	na ca puṣṇanti saṃvṛddhās te mātāpitarau kva cit<BR>
12,149.022a	mānuṣāṇāṃ kutaḥ sneho yeṣāṃ śoko bhaviṣyati<BR>
12,149.022c	imaṃ kulakaraṃ putraṃ kathaṃ tyaktvā gamiṣyatha<BR>
12,149.023a	ciraṃ muñcata bāṣpaṃ ca ciraṃ snehena paśyata<BR>
12,149.023c	evaṃvidhāni hīṣṭāni dustyajāni viśeṣataḥ<BR>
12,149.024a	kṣīṇasyāthābhiyuktasya śmaśānābhimukhasya ca<BR>
12,149.024c	bāndhavā yatra tiṣṭhanti tatrānyo nāvatiṣṭhate<BR>
12,149.025a	sarvasya dayitāḥ prāṇāḥ sarvaḥ snehaṃ ca vindati<BR>
12,149.025c	tiryagyoniṣv api satāṃ snehaṃ paśyata yādṛśam<BR>
12,149.026a	tyaktvā kathaṃ gacchethemaṃ padmalolāyatākṣakam<BR>
12,149.026c	yathā navodvāhakṛtaṃ snānamālyavibhūṣitam<BR>
12,149.027	bhīṣma uvāca<BR>
12,149.027a	jambukasya vacaḥ śrutvā kṛpaṇaṃ paridevataḥ<BR>
12,149.027c	nyavartanta tadā sarve śavārthaṃ te sma mānuṣāḥ<BR>
12,149.028	gṛdhra uvāca<BR>
12,149.028a	aho dhik sunṛśaṃsena jambukenālpamedhasā<BR>
12,149.028c	kṣudreṇoktā hīnasattvā mānuṣāḥ kiṃ nivartatha<BR>
12,149.029a	pañcabhūtaparityaktaṃ śūnyaṃ kāṣṭhatvam āgatam<BR>
12,149.029c	kasmāc chocatha niśceṣṭam ātmānaṃ kiṃ na śocatha<BR>
12,149.030a	tapaḥ kuruta vai tīvraṃ mucyadhvaṃ yena kilbiṣāt<BR>
12,149.030c	tapasā labhyate sarvaṃ vilāpaḥ kiṃ kariṣyati<BR>
12,149.031a	aniṣṭāni ca bhāgyāni jānīta saha mūrtibhiḥ<BR>
12,149.031c	yena gacchati loko 'yaṃ dattvā śokam anantakam<BR>
12,149.032a	dhanaṃ gāś ca suvarṇaṃ ca maṇiratnam athāpi ca<BR>
12,149.032c	apatyaṃ ca tapomūlaṃ tapoyogāc ca labhyate<BR>
12,149.033a	yathākṛtā ca bhūteṣu prāpyate sukhaduḥkhatā<BR>
12,149.033c	gṛhītvā jāyate jantur duḥkhāni ca sukhāni ca<BR>
12,149.034a	na karmaṇā pituḥ putraḥ pitā vā putrakarmaṇā<BR>
12,149.034c	mārgeṇānyena gacchanti tyaktvā sukṛtaduṣkṛte<BR>
12,149.035a	dharmaṃ carata yatnena tathādharmān nivartata<BR>
12,149.035c	vartadhvaṃ ca yathākālaṃ daivateṣu dvijeṣu ca<BR>
12,149.036a	śokaṃ tyajata dainyaṃ ca sutasnehān nivartata<BR>
12,149.036c	tyajyatām ayam ākāśe tataḥ śīghraṃ nivartata<BR>
12,149.037a	yat karoti śubhaṃ karma tathādharmaṃ sudāruṇam<BR>
12,149.037c	tat kartaiva samaśnāti bāndhavānāṃ kim atra hi<BR>
12,149.038a	iha tyaktvā na tiṣṭhanti bāndhavā bāndhavaṃ priyam<BR>
12,149.038c	sneham utsṛjya gacchanti bāṣpapūrṇāvilekṣaṇāḥ<BR>
12,149.039a	prājño vā yadi vā mūrkhaḥ sadhano nirdhano 'pi vā<BR>
12,149.039c	sarvaḥ kālavaśaṃ yāti śubhāśubhasamanvitaḥ<BR>
12,149.040a	kiṃ kariṣyatha śocitvā mṛtaṃ kim anuśocatha<BR>
12,149.040c	sarvasya hi prabhuḥ kālo dharmataḥ samadarśanaḥ<BR>
12,149.041a	yauvanasthāṃś ca bālāṃś ca vṛddhān garbhagatān api<BR>
12,149.041c	sarvān āviśate mṛtyur evaṃbhūtam idaṃ jagat<BR>
12,149.042	jambuka uvāca<BR>
12,149.042a	aho mandīkṛtaḥ sneho gṛdhreṇehālpamedhasā<BR>
12,149.042c	putrasnehābhibhūtānāṃ yuṣmākaṃ śocatāṃ bhṛśam<BR>
12,149.043a	samaiḥ samyak prayuktaiś ca vacanaiḥ praśrayottaraiḥ<BR>
12,149.043b*0389_01	sarvam etat prapadyāśu kurutāṃ mā vicāraya<BR>
12,149.043c	yad gacchatha jalasthāyaṃ sneham utsṛjya dustyajam<BR>
12,149.044a	aho putraviyogena mṛtaśūnyopasevanāt<BR>
12,149.044c	krośatāṃ vai bhṛśaṃ duḥkhaṃ vivatsānāṃ gavām iva<BR>
12,149.045a	adya śokaṃ vijānāmi mānuṣāṇāṃ mahītale<BR>
12,149.045c	snehaṃ hi karuṇaṃ dṛṣṭvā mamāpy aśrūṇy athāgaman<BR>
12,149.046a	yatno hi satataṃ kāryaḥ kṛto daivena sidhyati<BR>
12,149.046c	daivaṃ puruṣakāraś ca kṛtāntenopapadyate<BR>
12,149.047a	anirvedaḥ sadā kāryo nirvedād dhi kutaḥ sukham<BR>
12,149.047c	prayatnāt prāpyate hy arthaḥ kasmād gacchatha nirdayāḥ<BR>
12,149.048a	ātmamāṃsopavṛttaṃ ca śarīrārdhamayīṃ tanum<BR>
12,149.048c	pitṝṇāṃ vaṃśakartāraṃ vane tyaktvā kva yāsyatha<BR>
12,149.049a	atha vāstaṃ gate sūrye saṃdhyākāla upasthite<BR>
12,149.049c	tato neṣyatha vā putram ihasthā vā bhaviṣyatha<BR>
12,149.049d*0390_00	śrībhīṣmaḥ<BR>
12,149.049d*0390_01	jambukasya vacaḥ śrutvā gṛdhro rājan yad abravīt<BR>
12,149.049d*0390_02	tat te 'haṃ saṃpravakṣyāmi tvam ihaikamanāḥ śṛṇu<BR>
12,149.050	gṛdhra uvāca<BR>
12,149.050a	adya varṣasahasraṃ me sāgraṃ jātasya mānuṣāḥ<BR>
12,149.050c	na ca paśyāmi jīvantaṃ mṛtaṃ strīpuṃnapuṃsakam<BR>
12,149.051a	mṛtā garbheṣu jāyante mriyante jātamātrakāḥ<BR>
12,149.051c	vikramanto mriyante ca yauvanasthās tathāpare<BR>
12,149.052a	anityānīha bhāgyāni catuṣpāt pakṣiṇām api<BR>
12,149.052c	jaṅgamājaṅgamānāṃ cāpy āyur agre 'vatiṣṭhate<BR>
12,149.053a	iṣṭadāraviyuktāś ca putraśokānvitās tathā<BR>
12,149.053c	dahyamānāḥ sma śokena gṛhaṃ gacchanti nityadā<BR>
12,149.054a	aniṣṭānāṃ sahasrāṇi tatheṣṭānāṃ śatāni ca<BR>
12,149.054c	utsṛjyeha prayātā vai bāndhavā bhṛśaduḥkhitāḥ<BR>
12,149.055a	tyajyatām eṣa nistejāḥ śūnyaḥ kāṣṭhatvam āgataḥ<BR>
12,149.055c	anyadehaviṣakto hi śāvaṃ kāṣṭham upāsate<BR>
12,149.056a	bhrāntajīvasya vai bāṣpaṃ kasmād dhitvā na gacchatha<BR>
12,149.056c	nirarthako hy ayaṃ sneho nirarthaś ca parigrahaḥ<BR>
12,149.057a	na cakṣurbhyāṃ na karṇābhyāṃ saṃśṛṇoti samīkṣate<BR>
12,149.057c	tasmād enaṃ samutsṛjya svagṛhān gacchatāśu vai<BR>
12,149.058a	mokṣadharmāśritair vākyair hetumadbhir aniṣṭhuraiḥ<BR>
12,149.058c	mayoktā gacchata kṣipraṃ svaṃ svam eva niveśanam<BR>
12,149.059a	prajñāvijñānayuktena buddhisaṃjñāpradāyinā<BR>
12,149.059c	vacanaṃ śrāvitā rūkṣaṃ mānuṣāḥ saṃnivartata<BR>
12,149.059d*0391_01	śoko dviguṇatāṃ yāti dṛṣṭvā smṛtvā ca ceṣṭitam<BR>
12,149.059d*0391_02	ity etad vacanaṃ śrutvā saṃnivṛttās tu mānuṣāḥ<BR>
12,149.059d*0391_03	apaśyat taṃ tadā suptaṃ drutam āgatya jambukaḥ<BR>
12,149.059d*0392_01	gṛdhrasya vacanaṃ śrutvā jambuko vākyam abravīt<BR>
12,149.060	jambuka uvāca<BR>
12,149.060a	imaṃ kanakavarṇābhaṃ bhūṣaṇaiḥ samalaṃkṛtam<BR>
12,149.060c	gṛdhravākyāt kathaṃ putraṃ tyajadhvaṃ pitṛpiṇḍadam<BR>
12,149.061a	na snehasya virodho 'sti vilāparuditasya vai<BR>
12,149.061c	mṛtasyāsya parityāgāt tāpo vai bhavitā dhruvam<BR>
12,149.062a	śrūyate śambuke śūdre hate brāhmaṇadārakaḥ<BR>
12,149.062c	jīvito dharmam āsādya rāmāt satyaparākramāt<BR>
12,149.063a	tathā śvetasya rājarṣer bālo diṣṭāntam āgataḥ<BR>
12,149.063c	śvo 'bhūte dharmanityena mṛtaḥ saṃjīvitaḥ punaḥ<BR>
12,149.064a	tathā kaś cid bhavet siddho munir vā devatāpi vā<BR>
12,149.064c	kṛpaṇānām anukrośaṃ kuryād vo rudatām iha<BR>
12,149.065	bhīṣma uvāca<BR>
12,149.065a	ity uktāḥ saṃnyavartanta śokārtāḥ putravatsalāḥ<BR>
12,149.065c	aṅke śiraḥ samādhāya rurudur bahuvistaram<BR>
12,149.065d*0393_01	teṣāṃ ruditaśabdena gṛdhro 'bhyetya vaco 'bravīt<BR>
12,149.066	gṛdhra uvāca<BR>
12,149.066a	aśrupātapariklinnaḥ pāṇisparśanapīḍitaḥ<BR>
12,149.066c	dharmarājaprayogāc ca dīrghāṃ nidrāṃ praveśitaḥ<BR>
12,149.067a	tapasāpi hi saṃyukto na kāle nopahanyate<BR>
12,149.067c	sarvasnehāvasānaṃ tad idaṃ tat pretapattanam<BR>
12,149.068a	bālavṛddhasahasrāṇi sadā saṃtyajya bāndhavāḥ<BR>
12,149.068c	dināni caiva rātrīś ca duḥkhaṃ tiṣṭhanti bhūtale<BR>
12,149.069a	alaṃ nirbandham āgamya śokasya parivāraṇam<BR>
12,149.069c	apratyayaṃ kuto hy asya punar adyeha jīvitam<BR>
12,149.070a	naiṣa jambukavākyena punaḥ prāpsyati jīvitam<BR>
12,149.070c	mṛtasyotsṛṣṭadehasya punar deho na vidyate<BR>
12,149.071a	na vai mūrtipradānena na jambukaśatair api<BR>
12,149.071c	śakyo jīvayituṃ hy eṣa bālo varṣaśatair api<BR>
12,149.072a	api rudraḥ kumāro vā brahmā vā viṣṇur eva vā<BR>
12,149.072c	varam asmai prayaccheyus tato jīved ayaṃ śiśuḥ<BR>
12,149.073a	na ca bāṣpavimokṣeṇa na cāśvāsakṛtena vai<BR>
12,149.073c	na dīrgharuditeneha punarjīvo bhaviṣyati<BR>
12,149.074a	ahaṃ ca kroṣṭukaś caiva yūyaṃ caivāsya bāndhavāḥ<BR>
12,149.074c	dharmādharmau gṛhītveha sarve vartāmahe 'dhvani<BR>
12,149.074d*0394_01	yadi jīved ayaṃ bhūyo yāvad evaṃ karomy aham<BR>
12,149.075a	apriyaṃ paruṣaṃ cāpi paradrohaṃ parastriyam<BR>
12,149.075c	adharmam anṛtaṃ caiva dūrāt prājño nivartayet<BR>
12,149.076a	satyaṃ dharmaṃ śubhaṃ nyāyyaṃ prāṇināṃ mahatīṃ dayām<BR>
12,149.076c	ajihmatvam aśāṭhyaṃ ca yatnataḥ parimārgata<BR>
12,149.077a	mātaraṃ pitaraṃ caiva bāndhavān suhṛdas tathā<BR>
12,149.077c	jīvato ye na paśyanti teṣāṃ dharmaviparyayaḥ<BR>
12,149.078a	yo na paśyati cakṣurbhyāṃ neṅgate ca kathaṃ cana<BR>
12,149.078c	tasya niṣṭhāvasānānte rudantaḥ kiṃ kariṣyatha<BR>
12,149.079	bhīṣma uvāca<BR>
12,149.079a	ity uktās taṃ sutaṃ tyaktvā bhūmau śokapariplutāḥ<BR>
12,149.079c	dahyamānāḥ sutasnehāt prayayur bāndhavā gṛhān<BR>
12,149.080	jambuka uvāca<BR>
12,149.080a	dāruṇo martyaloko 'yaṃ sarvaprāṇivināśanaḥ<BR>
12,149.080c	iṣṭabandhuviyogaś ca tathaivālpaṃ ca jīvitam<BR>
12,149.081a	bahv alīkam asatyaṃ ca prativādāpriyaṃvadam<BR>
12,149.081c	imaṃ prekṣya punarbhāvaṃ duḥkhaśokābhivardhanam<BR>
12,149.082a	na me mānuṣaloko 'yaṃ muhūrtam api rocate<BR>
12,149.082c	aho dhig gṛdhravākyena saṃnivartatha mānuṣāḥ<BR>
12,149.083a	pradīptāḥ putraśokena yathaivābuddhayas tathā<BR>
12,149.083c	kathaṃ gacchatha sasnehāḥ sutasnehaṃ visṛjya ca<BR>
12,149.083e	śrutvā gṛdhrasya vacanaṃ pāpasyehākṛtātmanaḥ<BR>
12,149.084a	sukhasyānantaraṃ duḥkhaṃ duḥkhasyānantaraṃ sukham<BR>
12,149.084c	sukhaduḥkhānvite loke nehāsty ekam anantakam<BR>
12,149.085a	imaṃ kṣititale nyasya bālaṃ rūpasamanvitam<BR>
12,149.085c	kulaśokākaraṃ mūḍhāḥ putraṃ tyaktvā kva yāsyatha<BR>
12,149.086a	rūpayauvanasaṃpannaṃ dyotamānam iva śriyā<BR>
12,149.086c	jīvantam enaṃ paśyāmi manasā nātra saṃśayaḥ<BR>
12,149.087a	vināśaś cāpy anarho 'sya sukhaṃ prāpsyatha mānuṣāḥ<BR>
12,149.087c	putraśokāgnidagdhānāṃ mṛtam apy adya vaḥ kṣamam<BR>
12,149.088a	duḥkhasaṃbhāvanāṃ kṛtvā dhārayitvā svayaṃ sukham<BR>
12,149.088c	tyaktvā gamiṣyatha kvādya samutsṛjyālpabuddhivat<BR>
12,149.089	bhīṣma uvāca<BR>
12,149.089a	tathā dharmavirodhena priyamithyābhidhyāyinā<BR>
12,149.089c	śmaśānavāsinā nityaṃ rātriṃ mṛgayatā tadā<BR>
12,149.090a	tato madhyasthatāṃ nītā vacanair amṛtopamaiḥ<BR>
12,149.090c	jambukena svakāryārthaṃ bāndhavās tasya dhiṣṭhitāḥ<BR>
12,149.091	gṛdhra uvāca<BR>
12,149.091a	ayaṃ pretasamākīrṇo yakṣarākṣasasevitaḥ<BR>
12,149.091c	dāruṇaḥ kānanoddeśaḥ kauśikair abhināditaḥ<BR>
12,149.092a	bhīmaḥ sughoraś ca tathā nīlameghasamaprabhaḥ<BR>
12,149.092c	asmiñ śavaṃ parityajya pretakāryāṇy upāsata<BR>
12,149.093a	bhānur yāvan na yāty astaṃ yāvac ca vimalā diśaḥ<BR>
12,149.093c	tāvad enaṃ parityajya pretakāryāṇy upāsata<BR>
12,149.094a	nadanti paruṣaṃ śyenāḥ śivāḥ krośanti dāruṇāḥ<BR>
12,149.094c	mṛgendrāḥ pratinandanti ravir astaṃ ca gacchati<BR>
12,149.095a	citādhūmena nīlena saṃrajyante ca pādapāḥ<BR>
12,149.095c	śmaśāne ca nirāhārāḥ pratinandanti dehinaḥ<BR>
12,149.096a	sarve vikrāntavīryāś ca asmin deśe sudāruṇāḥ<BR>
12,149.096c	yuṣmān pradharṣayiṣyanti vikṛtā māṃsabhojanāḥ<BR>
12,149.097a	dūrāc cāyaṃ vanoddeśo bhayam atra bhaviṣyati<BR>
12,149.097c	tyajyatāṃ kāṣṭhabhūto 'yaṃ mṛṣyatāṃ jāmbukaṃ vacaḥ<BR>
12,149.098a	yadi jambukavākyāni niṣphalāny anṛtāni ca<BR>
12,149.098c	śroṣyatha bhraṣṭavijñānās tataḥ sarve vinaṅkṣyatha<BR>
12,149.099	jambuka uvāca<BR>
12,149.099a	sthīyatāṃ neha bhetavyaṃ yāvat tapati bhāskaraḥ<BR>
12,149.099c	tāvad asmin sutasnehād anirvedena vartata<BR>
12,149.099d*0394A_01	taskarāṇāṃ virāṭānāṃ nṛpāṇāṃ caiva mānuṣāḥ<BR>
12,149.099d*0394A_02	bhayaṃ nāsmin vanoddeśe tathaiva hatabuddhinām<BR>
12,149.100a	svairaṃ rudata visrabdhāḥ svairaṃ snehena paśyata<BR>
12,149.100b*0395_01	dāruṇe 'smin vanoddeśe bhayaṃ vo na bhaviṣyati<BR>
12,149.100b*0395_02	ayaṃ saumyo vanoddeśaḥ pitṝṇāṃ nidhanākaraḥ<BR>
12,149.100c	sthīyatāṃ yāvad ādityaḥ kiṃ vaḥ kravyādabhāṣitaiḥ<BR>
12,149.101a	yadi gṛdhrasya vākyāni tīvrāṇi rabhasāni ca<BR>
12,149.101c	gṛhṇīta mohitātmānaḥ suto vo na bhaviṣyati<BR>
12,149.102	bhīṣma uvāca<BR>
12,149.102a	gṛdhro 'nastamite tv āha gate 'stam iti jambukaḥ<BR>
12,149.102c	mṛtasya taṃ parijanam ūcatus tau kṣudhānvitau<BR>
12,149.103a	svakāryadakṣiṇau rājan gṛdhro jambuka eva ca<BR>
12,149.103c	kṣutpipāsāpariśrāntau śāstram ālambya jalpataḥ<BR>
12,149.104a	tayor vijñānaviduṣor dvayor jambukapatriṇoḥ<BR>
12,149.104c	vākyair amṛtakalpair hi prātiṣṭhanta vrajanti ca<BR>
12,149.105a	śokadainyasamāviṣṭā rudantas tasthire tadā<BR>
12,149.105c	svakāryakuśalābhyāṃ te saṃbhrāmyante ha naipuṇāt<BR>
12,149.106a	tathā tayor vivadator vijñānaviduṣor dvayoḥ<BR>
12,149.106c	bāndhavānāṃ sthitānāṃ ca upātiṣṭhata śaṃkaraḥ<BR>
12,149.106d*0396_01	devyā praṇodito devaḥ kāruṇyārdrīkṛtekṣaṇaḥ<BR>
12,149.107a	tatas tān āha manujān varado 'smīti śūlabhṛt<BR>
12,149.107c	te pratyūcur idaṃ vākyaṃ duḥkhitāḥ praṇatāḥ sthitāḥ<BR>
12,149.108a	ekaputravihīnānāṃ sarveṣāṃ jīvitārthinām<BR>
12,149.108c	putrasya no jīvadānāj jīvitaṃ dātum arhasi<BR>
12,149.109a	evam uktaḥ sa bhagavān vāripūrṇena pāṇinā<BR>
12,149.109c	jīvaṃ tasmai kumārāya prādād varṣaśatāya vai<BR>
12,149.110a	tathā gomāyugṛdhrābhyām adadat kṣudvināśanam<BR>
12,149.110c	varaṃ pinākī bhagavān sarvabhūtahite rataḥ<BR>
12,149.111a	tataḥ praṇamya taṃ devaṃ śreyoharṣasamanvitāḥ<BR>
12,149.111c	kṛtakṛtyāḥ sukhaṃ hṛṣṭāḥ prātiṣṭhanta tadā vibho<BR>
12,149.112a	anirvedena dīrgheṇa niścayena dhruveṇa ca<BR>
12,149.112c	devadevaprasādāc ca kṣipraṃ phalam avāpyate<BR>
12,149.113a	paśya devasya saṃyogaṃ bāndhavānāṃ ca niścayam<BR>
12,149.113c	kṛpaṇānāṃ hi rudatāṃ kṛtam aśrupramārjanam<BR>
12,149.114a	paśya cālpena kālena niścayānveṣaṇena ca<BR>
12,149.114c	prasādaṃ śaṃkarāt prāpya duḥkhitāḥ sukham āpnuvan<BR>
12,149.115a	te vismitāḥ prahṛṣṭāś ca putrasaṃjīvanāt punaḥ<BR>
12,149.115c	babhūvur bharataśreṣṭha prasādāc chaṃkarasya vai<BR>
12,149.116a	tatas te tvaritā rājañ śrutvā śokam aghodbhavam<BR>
12,149.116c	viviśuḥ putram ādāya nagaraṃ hṛṣṭamānasāḥ<BR>
12,149.116e	eṣā buddhiḥ samastānāṃ cāturvarṇye nidarśitā<BR>
12,149.117a	dharmārthamokṣasaṃyuktam itihāsam imaṃ śubham<BR>
12,149.117c	śrutvā manuṣyaḥ satatam iha pretya ca modate<BR>
12,150.000*0397_00	yudhiṣṭhira uvāca<BR>
12,150.000*0397_01	balinaḥ pratyamitrasya nityam āsannavartinaḥ<BR>
12,150.000*0397_02	upakārāpakārābhyāṃ samarthasyodyatasya ca<BR>
12,150.000*0397_03	mohād vikatthanāmātrair asāro 'lpabalo laghuḥ<BR>
12,150.000*0397_04	vāgbhir apratirūpābhir abhidruhya pitāmaha<BR>
12,150.000*0397_05	ātmano balam āsthāya kathaṃ varteta mānavaḥ<BR>
12,150.000*0397_06	āgacchato 'tikruddhasya tasyoddharaṇakāmyayā<BR>
12,150.001	bhīṣma uvāca<BR>
12,150.001a	atrāpy udāharantīmam itihāsaṃ purātanam<BR>
12,150.001c	saṃvādaṃ bharataśreṣṭha śalmaleḥ pavanasya ca<BR>
12,150.002a	himavantaṃ samāsādya mahān āsīd vanaspatiḥ<BR>
12,150.002c	varṣapūgābhisaṃvṛddhaḥ śākhāskandhapalāśavān<BR>
12,150.003a	tatra sma mattā mātaṅgā dharmārtāḥ śramakarśitāḥ<BR>
12,150.003b*0398_01	yā varāhamṛgaśārdūlapatatrigaṇasaṃkulāḥ<BR>
12,150.003c	viśramanti mahābāho tathānyā mṛgajātayaḥ<BR>
12,150.004a	nalvamātraparīṇāho ghanacchāyo vanaspatiḥ<BR>
12,150.004c	śukaśārikasaṃghuṣṭaḥ phalavān puṣpavān api<BR>
12,150.004d*0399_01	taṃ kadā cin munir dṛṣṭvā nārado vismito 'bravīt<BR>
12,150.004d*0399_02	dhanyas tvam eka evāsi śālmale vāyuvallabhaḥ<BR>
12,150.005a	sārthikā vaṇijaś cāpi tāpasāś ca vanaukasaḥ<BR>
12,150.005c	vasanti vāsān mārgasthāḥ suramye tarusattame<BR>
12,150.006a	tasyā tā vipulāḥ śākhā dṛṣṭvā skandhāṃś ca sarvataḥ<BR>
12,150.006c	abhigamyābravīd enaṃ nārado bharatarṣabha<BR>
12,150.007a	aho nu ramaṇīyas tvam aho cāsi manoramaḥ<BR>
12,150.007c	prīyāmahe tvayā nityaṃ tarupravara śalmale<BR>
12,150.008a	sadaiva śakunās tāta mṛgāś cādhas tathā gajāḥ<BR>
12,150.008c	vasanti tava saṃhṛṣṭā manoharatarās tathā<BR>
12,150.009a	tava śākhā mahāśākha skandhaṃ ca vipulaṃ tathā<BR>
12,150.009c	na vai prabhagnān paśyāmi mārutena kathaṃ cana<BR>
12,150.009d*0400_01	sarvāvāsasya sadbhāvāt sauhṛdāc cābhirakṣati<BR>
12,150.010a	kiṃ nu te mārutas tāta prītimān atha vā suhṛt<BR>
12,150.010c	tvāṃ rakṣati sadā yena vane 'smin pavano dhruvam<BR>
12,150.011a	vivān hi pavanaḥ sthānād vṛkṣān uccāvacān api<BR>
12,150.011c	parvatānāṃ ca śikharāṇy ācālayati vegavān<BR>
12,150.012a	śoṣayaty eva pātālaṃ vivān gandhavahaḥ śuciḥ<BR>
12,150.012c	hradāṃś ca saritaś caiva sāgarāṃś ca tathaiva ha<BR>
12,150.013a	tvāṃ saṃrakṣeta pavanaḥ sakhitvena na saṃśayaḥ<BR>
12,150.013c	tasmād bahalaśākho 'si parṇavān puṣpavān api<BR>
12,150.014a	idaṃ ca ramaṇīyaṃ te pratibhāti vanaspate<BR>
12,150.014c	yad ime vihagās tāta ramante muditās tvayi<BR>
12,150.015a	eṣāṃ pṛthak samastānāṃ śrūyate madhuraḥ svaraḥ<BR>
12,150.015c	puṣpasaṃmodane kāle vāśatāṃ sumanoharam<BR>
12,150.016a	tatheme muditā nāgāḥ svayūthakulaśobhinaḥ<BR>
12,150.016c	gharmārtās tvāṃ samāsādya sukhaṃ vindanti śalmale<BR>
12,150.017a	tathaiva mṛgajātībhir anyābhir upaśobhase<BR>
12,150.017c	tathā sārthādhivāsaiś ca śobhase meruvad druma<BR>
12,150.018a	brāhmaṇaiś ca tapaḥsiddhais tāpasaiḥ śramaṇair api<BR>
12,150.018c	triviṣṭapasamaṃ manye tavāyatanam eva ha<BR>
12,150.019a	bandhutvād atha vā sakhyāc chalmale nātra saṃśayaḥ<BR>
12,150.019c	pālayaty eva satataṃ bhīmaḥ sarvatrago 'nilaḥ<BR>
12,150.020a	nyagbhāvaṃ paramaṃ vāyoḥ śalmale tvam upāgataḥ<BR>
12,150.020c	tavāham asmīti sadā yena rakṣati mārutaḥ<BR>
12,150.021a	na taṃ paśyāmy ahaṃ vṛkṣaṃ parvataṃ vāpi taṃ dṛḍham<BR>
12,150.021c	yo na vāyubalād bhagnaḥ pṛthivyām iti me matiḥ<BR>
12,150.022a	tvaṃ punaḥ kāraṇair nūnaṃ śalmale rakṣyase sadā<BR>
12,150.022c	vāyunā saparīvāras tena tiṣṭhasy asaṃśayam<BR>
12,150.023	śalmalir uvāca<BR>
12,150.023a	na me vāyuḥ sakhā brahman na bandhur na ca me suhṛt<BR>
12,150.023c	parameṣṭhī tathā naiva yena rakṣati mānilaḥ<BR>
12,150.024a	mama tejobalaṃ vāyor bhīmam api hi nārada<BR>
12,150.024c	kalām aṣṭādaśīṃ prāṇair na me prāpnoti mārutaḥ<BR>
12,150.025a	āgacchan paramo vāyur mayā viṣṭambhito balāt<BR>
12,150.025c	rujan drumān parvatāṃś ca yac cānyad api kiṃ cana<BR>
12,150.026a	sa mayā bahuśo bhagnaḥ prabhañjan vai prabhañjanaḥ<BR>
12,150.026c	tasmān na bibhye devarṣe kruddhād api samīraṇāt<BR>
12,150.027	nārada uvāca<BR>
12,150.027a	śalmale viparītaṃ te darśanaṃ nātra saṃśayaḥ<BR>
12,150.027c	na hi vāyor balenāsti bhūtaṃ tulyabalaṃ kva cit<BR>
12,150.028a	indro yamo vaiśravaṇo varuṇaś ca jaleśvaraḥ<BR>
12,150.028c	na te 'pi tulyā marutaḥ kiṃ punas tvaṃ vanaspate<BR>
12,150.029a	yad dhi kiṃ cid iha prāṇi śalmale ceṣṭate bhuvi<BR>
12,150.029c	sarvatra bhagavān vāyuś ceṣṭāprāṇakaraḥ prabhuḥ<BR>
12,150.030a	eṣa ceṣṭayate samyak prāṇinaḥ samyag āyataḥ<BR>
12,150.030c	asamyag āyato bhūyaś ceṣṭate vikṛto nṛṣu<BR>
12,150.031a	sa tvam evaṃvidhaṃ vāyuṃ sarvasattvabhṛtāṃ varam<BR>
12,150.031c	na pūjayasi pūjyaṃ taṃ kim anyad buddhilāghavāt<BR>
12,150.032a	asāraś cāsi durbuddhe kevalaṃ bahu bhāṣase<BR>
12,150.032c	krodhādibhir avacchanno mithyā vadasi śalmale<BR>
12,150.033a	mama roṣaḥ samutpannas tvayy evaṃ saṃprabhāṣati<BR>
12,150.033c	bravīmy eṣa svayaṃ vāyos tava durbhāṣitaṃ bahu<BR>
12,150.034a	candanaiḥ spandanaiḥ śālaiḥ saralair devadārubhiḥ<BR>
12,150.034c	vetasair bandhanaiś cāpi ye cānye balavattarāḥ<BR>
12,150.035a	taiś cāpi naivaṃ durbuddhe kṣipto vāyuḥ kṛtātmabhiḥ<BR>
12,150.035c	te hi jānanti vāyoś ca balam ātmana eva ca<BR>
12,150.036a	tasmāt te vai namasyanti śvasanaṃ drumasattamāḥ<BR>
12,150.036c	tvaṃ tu mohān na jānīṣe vāyor balam anantakam<BR>
12,150.036d*0401_01	eṣa tasmād gamiṣyāmi sakāśaṃ mātariśvanaḥ<BR>
12,151.001	bhīṣma uvāca<BR>
12,151.001a	evam uktvā tu rājendra śalmaliṃ brahmavittamaḥ<BR>
12,151.001c	nāradaḥ pavane sarvaṃ śalmaler vākyam abravīt<BR>
12,151.002a	himavatpṛṣṭhajaḥ kaś cic chalmaliḥ parivāravān<BR>
12,151.002c	bṛhanmūlo bṛhacchākhaḥ sa tvāṃ vāyo 'vamanyate<BR>
12,151.003a	bahūny ākṣepayuktāni tvām āha vacanāni saḥ<BR>
12,151.003c	na yuktāni mayā vāyo tāni vaktuṃ tvayi prabho<BR>
12,151.004a	jānāmi tvām ahaṃ vāyo sarvaprāṇabhṛtāṃ varam<BR>
12,151.004c	variṣṭhaṃ ca gariṣṭhaṃ ca krodhe vaivasvataṃ yathā<BR>
12,151.005a	evaṃ tu vacanaṃ śrutvā nāradasya samīraṇaḥ<BR>
12,151.005c	śalmaliṃ tam upāgamya kruddho vacanam abravīt<BR>
12,151.006a	śalmale nārade yat tat tvayoktaṃ madvigarhaṇam<BR>
12,151.006c	ahaṃ vāyuḥ prabhāvaṃ te darśayāmy ātmano balam<BR>
12,151.007a	nāhaṃ tvā nābhijānāmi viditaś cāsi me druma<BR>
12,151.007c	pitāmahaḥ prajāsarge tvayi viśrāntavān prabhuḥ<BR>
12,151.008a	tasya viśramaṇād eva prasādo yaḥ kṛtas tava<BR>
12,151.008c	rakṣyase tena durbuddhe nātmavīryād drumādhama<BR>
12,151.009a	yan mā tvam avajānīṣe yathānyaṃ prākṛtaṃ tathā<BR>
12,151.009c	darśayāmy eṣa ātmānaṃ yathā mām avabhotsyase<BR>
12,151.010a	evam uktas tataḥ prāha śalmaliḥ prahasann iva<BR>
12,151.010c	pavana tvaṃ vane kruddho darśayātmānam ātmanā<BR>
12,151.011a	mayi vai tyajyatāṃ krodhaḥ kiṃ me kruddhaḥ kariṣyasi<BR>
12,151.011c	na te bibhemi pavana yady api tvaṃ svayaṃprabhuḥ<BR>
12,151.011d*0402_01	balādhiko 'haṃ tvattaś ca na bhīḥ kāryā mayā tava<BR>
12,151.011d*0402_02	ye tu buddhyā hi balinas te bhavanti balīyasaḥ<BR>
12,151.011d*0402_03	prāṇamātrabalā ye vai naiva te balino matāḥ<BR>
12,151.012a	ity evam uktaḥ pavanaḥ śva ity evābravīd vacaḥ<BR>
12,151.012c	darśayiṣyāmi te tejas tato rātrir upāgamat<BR>
12,151.013a	atha niścitya manasā śalmalir vātakāritam<BR>
12,151.013c	paśyamānas tadātmānam asamaṃ mātariśvanaḥ<BR>
12,151.014a	nārade yan mayā proktaṃ pavanaṃ prati tan mṛṣā<BR>
12,151.014c	asamartho hy ahaṃ vāyor balena balavān hi saḥ<BR>
12,151.015a	māruto balavān nityaṃ yathainaṃ nārado 'bravīt<BR>
12,151.015c	ahaṃ hi durbalo 'nyebhyo vṛkṣebhyo nātra saṃśayaḥ<BR>
12,151.016a	kiṃ tu buddhyā samo nāsti mama kaś cid vanaspatiḥ<BR>
12,151.016c	tad ahaṃ buddhim āsthāya bhayaṃ mokṣye samīraṇāt<BR>
12,151.017a	yadi tāṃ buddhim āsthāya careyuḥ parṇino vane<BR>
12,151.017c	ariṣṭāḥ syuḥ sadā kruddhāt pavanān nātra saṃśayaḥ<BR>
12,151.018a	te 'tra bālā na jānanti yathā nainān samīraṇaḥ<BR>
12,151.018c	samīrayeta saṃkruddho yathā jānāmy ahaṃ tathā<BR>
12,151.019a	tato niścitya manasā śalmaliḥ kṣubhitas tadā<BR>
12,151.019c	śākhāḥ skandhān praśākhāś ca svayam eva vyaśātayat<BR>
12,151.020a	sa parityajya śākhāś ca patrāṇi kusumāni ca<BR>
12,151.020c	prabhāte vāyum āyāntaṃ pratyaikṣata vanaspatiḥ<BR>
12,151.021a	tataḥ kruddhaḥ śvasan vāyuḥ pātayan vai mahādrumān<BR>
12,151.021c	ājagāmātha taṃ deśaṃ sthito yatra sa śalmaliḥ<BR>
12,151.022a	taṃ hīnaparṇaṃ patitāgraśākhaṃ; viśīrṇapuṣpaṃ prasamīkṣya vāyuḥ<BR>
12,151.022c	uvāca vākyaṃ smayamāna enaṃ; mudā yutaṃ śalmaliṃ rugṇaśākham<BR>
12,151.023a	aham apy evam eva tvāṃ kurvāṇaḥ śalmale ruṣā<BR>
12,151.023c	ātmanā yat kṛtaṃ kṛtsnaṃ śākhānām apakarṣaṇam<BR>
12,151.024a	hīnapuṣpāgraśākhas tvaṃ śīrṇāṅkurapalāśavān<BR>
12,151.024c	ātmadurmantriteneha madvīryavaśago 'bhavaḥ<BR>
12,151.025a	etac chrutvā vaco vāyoḥ śalmalir vrīḍitas tadā<BR>
12,151.025c	atapyata vacaḥ smṛtvā nārado yat tadābravīt<BR>
12,151.026a	evaṃ yo rājaśārdūla durbalaḥ san balīyasā<BR>
12,151.026c	vairam āsajjate bālas tapyate śalmalir yathā<BR>
12,151.027a	tasmād vairaṃ na kurvīta durbalo balavattaraiḥ<BR>
12,151.027c	śoced dhi vairaṃ kurvāṇo yathā vai śalmalis tathā<BR>
12,151.028a	na hi vairaṃ mahātmāno vivṛṇvanty apakāriṣu<BR>
12,151.028c	śanaiḥ śanair mahārāja darśayanti sma te balam<BR>
12,151.029a	vairaṃ na kurvīta naro durbuddhir buddhijīvinā<BR>
12,151.029c	buddhir buddhimato yāti tūleṣv iva hutāśanaḥ<BR>
12,151.030a	na hi buddhyā samaṃ kiṃ cid vidyate puruṣe nṛpa<BR>
12,151.030c	tathā balena rājendra na samo 'stīti cintayet<BR>
12,151.031a	tasmāt kṣameta bālāya jaḍāya badhirāya ca<BR>
12,151.031c	balādhikāya rājendra tad dṛṣṭaṃ tvayi śatruhan<BR>
12,151.032a	akṣauhiṇyo daśaikā ca sapta caiva mahādyute<BR>
12,151.032c	balena na samā rājann arjunasya mahātmanaḥ<BR>
12,151.033a	hatās tāś caiva bhagnāś ca pāṇḍavena yaśasvinā<BR>
12,151.033c	caratā balam āsthāya pākaśāsaninā mṛdhe<BR>
12,151.034a	uktās te rājadharmāś ca āpaddharmāś ca bhārata<BR>
12,151.034c	vistareṇa mahārāja kiṃ bhūyaḥ prabravīmi te<BR>
12,152.001	yudhiṣṭhira uvāca<BR>
12,152.001a	pāpasya yad adhiṣṭhānaṃ yataḥ pāpaṃ pravartate<BR>
12,152.001c	etad icchāmy ahaṃ jñātuṃ tattvena bharatarṣabha<BR>
12,152.002	bhīṣma uvāca<BR>
12,152.002a	pāpasya yad adhiṣṭhānaṃ tac chṛṇuṣva narādhipa<BR>
12,152.002c	eko lobho mahāgrāho lobhāt pāpaṃ pravartate<BR>
12,152.003a	ataḥ pāpam adharmaś ca tathā duḥkham anuttamam<BR>
12,152.003c	nikṛtyā mūlam etad dhi yena pāpakṛto janāḥ<BR>
12,152.004a	lobhāt krodhaḥ prabhavati lobhāt kāmaḥ pravartate<BR>
12,152.004c	lobhān mohaś ca māyā ca mānastambhaḥ parāsutā<BR>
12,152.005a	akṣamā hrīparityāgaḥ śrīnāśo dharmasaṃkṣayaḥ<BR>
12,152.005c	abhidhyāprajñatā caiva sarvaṃ lobhāt pravartate<BR>
12,152.006a	anyāyaś cāvitarkaś ca vikarmasu ca yāḥ kriyāḥ<BR>
12,152.006c	kūṭavidyādayaś caiva rūpaiśvaryamadas tathā<BR>
12,152.007a	sarvabhūteṣv aviśvāsaḥ sarvabhūteṣv anārjavam<BR>
12,152.007c	sarvabhūteṣv abhidrohaḥ sarvabhūteṣv ayuktatā<BR>
12,152.007e	haraṇaṃ paravittānāṃ paradārābhimarśanam<BR>
12,152.008a	vāgvego mānaso vego nindāvegas tathaiva ca<BR>
12,152.008c	upasthodarayor vego mṛtyuvegaś ca dāruṇaḥ<BR>
12,152.009a	īrṣyāvegaś ca balavān mithyāvegaś ca dustyajaḥ<BR>
12,152.009c	rasavegaś ca durvāraḥ śrotravegaś ca duḥsahaḥ<BR>
12,152.010a	kutsā vikatthā mātsaryaṃ pāpaṃ duṣkarakāritā<BR>
12,152.010c	sāhasānāṃ ca sarveṣām akāryāṇāṃ kriyās tathā<BR>
12,152.011a	jātau bālye 'tha kaumāre yauvane cāpi mānavaḥ<BR>
12,152.011c	na saṃtyajaty ātmakarma yan na jīryati jīryataḥ<BR>
12,152.012a	yo na pūrayituṃ śakyo lobhaḥ prāptyā kurūdvaha<BR>
12,152.012c	nityaṃ gambhīratoyābhir āpagābhir ivodadhiḥ<BR>
12,152.012e	na prahṛṣyati lābhair yo yaś ca kāmair na tṛpyati<BR>
12,152.013a	yo na devair na gandharvair nāsurair na mahoragaiḥ<BR>
12,152.013c	jñāyate nṛpa tattvena sarvair bhūtagaṇais tathā<BR>
12,152.013e	sa lobhaḥ saha mohena vijetavyo jitātmanā<BR>
12,152.014a	dambho drohaś ca nindā ca paiśunyaṃ matsaras tathā<BR>
12,152.014c	bhavanty etāni kauravya lubdhānām akṛtātmanām<BR>
12,152.015a	sumahānty api śāstrāṇi dhārayanti bahuśrutāḥ<BR>
12,152.015c	chettāraḥ saṃśayānāṃ ca kliśyantīhālpabuddhayaḥ<BR>
12,152.016a	dveṣakrodhaprasaktāś ca śiṣṭācārabahiṣkṛtāḥ<BR>
12,152.016c	antaḥkṣurā vāṅmadhurāḥ kūpāś channās tṛṇair iva<BR>
12,152.016e	dharmavaitaṃsikāḥ kṣudrā muṣṇanti dhvajino jagat<BR>
12,152.017a	kurvate ca bahūn mārgāṃs tāṃs tān hetubalāśritāḥ<BR>
12,152.017c	sarvaṃ mārgaṃ vilumpanti lobhājñāneṣu niṣṭhitāḥ<BR>
12,152.018a	dharmasyāhriyamāṇasya lobhagrastair durātmabhiḥ<BR>
12,152.018c	yā yā vikriyate saṃsthā tataḥ sābhiprapadyate<BR>
12,152.019a	darpaḥ krodho madaḥ svapno harṣaḥ śoko 'timānitā<BR>
12,152.019c	tata eva hi kauravya dṛśyante lubdhabuddhiṣu<BR>
12,152.019e	etān aśiṣṭān budhyasva nityaṃ lobhasamanvitān<BR>
12,152.020a	śiṣṭāṃs tu paripṛcchethā yān vakṣyāmi śucivratān<BR>
12,152.020c	yeṣu vṛttibhayaṃ nāsti paralokabhayaṃ na ca<BR>
12,152.021a	nāmiṣeṣu prasaṅgo 'sti na priyeṣv apriyeṣu ca<BR>
12,152.021c	śiṣṭācāraḥ priyo yeṣu damo yeṣu pratiṣṭhitaḥ<BR>
12,152.022a	sukhaṃ duḥkhaṃ paraṃ yeṣāṃ satyaṃ yeṣāṃ parāyaṇam<BR>
12,152.022c	dātāro na gṛhītāro dayāvantas tathaiva ca<BR>
12,152.023a	pitṛdevātitheyāś ca nityodyuktās tathaiva ca<BR>
12,152.023c	sarvopakāriṇo dhīrāḥ sarvadharmānupālakāḥ<BR>
12,152.024a	sarvabhūtahitāś caiva sarvadeyāś ca bhārata<BR>
12,152.024c	na te cālayituṃ śakyā dharmavyāpārapāragāḥ<BR>
12,152.025a	na teṣāṃ bhidyate vṛttaṃ yat purā sādhubhiḥ kṛtam<BR>
12,152.025c	na trāsino na capalā na raudrāḥ satpathe sthitāḥ<BR>
12,152.026a	te sevyāḥ sādhubhir nityaṃ yeṣv ahiṃsā pratiṣṭhitā<BR>
12,152.026c	kāmakrodhavyapetā ye nirmamā nirahaṃkṛtāḥ<BR>
12,152.026e	suvratāḥ sthiramaryādās tān upāssva ca pṛccha ca<BR>
12,152.027a	na gavārthaṃ yaśorthaṃ vā dharmas teṣāṃ yudhiṣṭhira<BR>
12,152.027c	avaśyakārya ity eva śarīrasya kriyās tathā<BR>
12,152.028a	na bhayaṃ krodhacāpalyaṃ na śokas teṣu vidyate<BR>
12,152.028c	na dharmadhvajinaś caiva na guhyaṃ kiṃ cid āsthitāḥ<BR>
12,152.029a	yeṣv alobhas tathāmoho ye ca satyārjave ratāḥ<BR>
12,152.029c	teṣu kaunteya rajyethā yeṣv atandrīkṛtaṃ manaḥ<BR>
12,152.030a	ye na hṛṣyanti lābheṣu nālābheṣu vyathanti ca<BR>
12,152.030c	nirmamā nirahaṃkārāḥ sattvasthāḥ samadarśinaḥ<BR>
12,152.031a	lābhālābhau sukhaduḥkhe ca tāta; priyāpriye maraṇaṃ jīvitaṃ ca<BR>
12,152.031c	samāni yeṣāṃ sthiravikramāṇāṃ; buddhātmanāṃ sattvam avasthitānām<BR>
12,152.032a	sukhapriyais tān sumahāpratāpān; yatto 'pramattaś ca samarthayethāḥ<BR>
12,152.032c	daivāt sarve guṇavanto bhavanti; śubhāśubhā vākpralāpā yathaiva<BR>
12,153.001	yudhiṣṭhira uvāca<BR>
12,153.001a	anarthānām adhiṣṭhānam ukto lobhaḥ pitāmaha<BR>
12,153.001c	ajñānam api vai tāta śrotum icchāmi tattvataḥ<BR>
12,153.002	bhīṣma uvāca<BR>
12,153.002a	karoti pāpaṃ yo 'jñānān nātmano vetti ca kṣamam<BR>
12,153.002c	pradveṣṭi sādhuvṛttāṃś ca sa lokasyaiti vācyatām<BR>
12,153.003a	ajñānān nirayaṃ yāti tathājñānena durgatim<BR>
12,153.003c	ajñānāt kleśam āpnoti tathāpatsu nimajjati<BR>
12,153.004	yudhiṣṭhira uvāca<BR>
12,153.004a	ajñānasya pravṛttiṃ ca sthānaṃ vṛddhiṃ kṣayodayau<BR>
12,153.004c	mūlaṃ yogaṃ gatiṃ kālaṃ kāraṇaṃ hetum eva ca<BR>
12,153.005a	śrotum icchāmi tattvena yathāvad iha pārthiva<BR>
12,153.005c	ajñānaprabhavaṃ hīdaṃ yad duḥkham upalabhyate<BR>
12,153.006	bhīṣma uvāca<BR>
12,153.006a	rāgo dveṣas tathā moho harṣaḥ śoko 'bhimānitā<BR>
12,153.006c	kāmaḥ krodhaś ca darpaś ca tandrīr ālasyam eva ca<BR>
12,153.007a	icchā dveṣas tathā tāpaḥ paravṛddhyupatāpitā<BR>
12,153.007c	ajñānam etan nirdiṣṭaṃ pāpānāṃ caiva yāḥ kriyāḥ<BR>
12,153.008a	etayā yā pravṛttiś ca vṛddhyādīn yāṃś ca pṛcchasi<BR>
12,153.008c	vistareṇa mahābāho śṛṇu tac ca viśāṃ pate<BR>
12,153.009a	ubhāv etau samaphalau samadoṣau ca bhārata<BR>
12,153.009c	ajñānaṃ cātilobhaś cāpy ekaṃ jānīhi pārthiva<BR>
12,153.010a	lobhaprabhavam ajñānaṃ vṛddhaṃ bhūyaḥ pravardhate<BR>
12,153.010c	sthāne sthānaṃ kṣaye kṣaiṇyam upaiti vividhāṃ gatim<BR>
12,153.011a	mūlaṃ lobhasya mahataḥ kālātmagatir eva ca<BR>
12,153.011c	chinne 'cchinne tathā lobhe kāraṇaṃ kāla eva hi<BR>
12,153.012a	tasyājñānāt tu lobho hi lobhād ajñānam eva ca<BR>
12,153.012c	sarve doṣās tathā lobhāt tasmāl lobhaṃ vivarjayet<BR>
12,153.013a	janako yuvanāśvaś ca vṛṣādarbhiḥ prasenajit<BR>
12,153.013c	lobhakṣayād divaṃ prāptās tathaivānye janādhipāḥ<BR>
12,153.014a	pratyakṣaṃ tu kuruśreṣṭha tyaja lobham ihātmanā<BR>
12,153.014c	tyaktvā lobhaṃ sukhaṃ loke pretya cānucariṣyasi<BR>
12,154.001	yudhiṣṭhira uvāca<BR>
12,154.001a	svādhyāyakṛtayatnasya brāhmaṇasya pitāmaha<BR>
12,154.001c	dharmakāmasya dharmātman kiṃ nu śreya ihocyate<BR>
12,154.002a	bahudhādarśane loke śreyo yad iha manyase<BR>
12,154.002c	asmiṃl loke pare caiva tan me brūhi pitāmaha<BR>
12,154.003a	mahān ayaṃ dharmapatho bahuśākhaś ca bhārata<BR>
12,154.003c	kiṃ svid eveha dharmāṇām anuṣṭheyatamaṃ matam<BR>
12,154.004a	dharmasya mahato rājan bahuśākhasya tattvataḥ<BR>
12,154.004c	yan mūlaṃ paramaṃ tāta tat sarvaṃ brūhy atandritaḥ<BR>
12,154.005	bhīṣma uvāca<BR>
12,154.005a	hanta te kathayiṣyāmi yena śreyaḥ prapatsyase<BR>
12,154.005c	pītvāmṛtam iva prājño jñānatṛpto bhaviṣyasi<BR>
12,154.006a	dharmasya vidhayo naike te te proktā maharṣibhiḥ<BR>
12,154.006c	svaṃ svaṃ vijñānam āśritya damas teṣāṃ parāyaṇam<BR>
12,154.007a	damaṃ niḥśreyasaṃ prāhur vṛddhā niścayadarśinaḥ<BR>
12,154.007c	brāhmaṇasya viśeṣeṇa damo dharmaḥ sanātanaḥ<BR>
12,154.008a	nādāntasya kriyāsiddhir yathāvad upalabhyate<BR>
12,154.008c	damo dānaṃ tathā yajñān adhītaṃ cātivartate<BR>
12,154.009a	damas tejo vardhayati pavitraṃ ca damaḥ param<BR>
12,154.009c	vipāpmā tejasā yuktaḥ puruṣo vindate mahat<BR>
12,154.010a	damena sadṛśaṃ dharmaṃ nānyaṃ lokeṣu śuśruma<BR>
12,154.010c	damo hi paramo loke praśastaḥ sarvadharmiṇām<BR>
12,154.011a	pretya cāpi manuṣyendra paramaṃ vindate sukham<BR>
12,154.011c	damena hi samāyukto mahāntaṃ dharmam aśnute<BR>
12,154.012a	sukhaṃ dāntaḥ prasvapiti sukhaṃ ca pratibudhyate<BR>
12,154.012c	sukhaṃ paryeti lokāṃś ca manaś cāsya prasīdati<BR>
12,154.013a	adāntaḥ puruṣaḥ kleśam abhīkṣṇaṃ pratipadyate<BR>
12,154.013c	anarthāṃś ca bahūn anyān prasṛjaty ātmadoṣajān<BR>
12,154.014a	āśrameṣu caturṣv āhur damam evottamaṃ vratam<BR>
12,154.014c	tasya liṅgāni vakṣyāmi yeṣāṃ samudayo damaḥ<BR>
12,154.015a	kṣamā dhṛtir ahiṃsā ca samatā satyam ārjavam<BR>
12,154.015c	indriyāvajayo dākṣyaṃ mārdavaṃ hrīr acāpalam<BR>
12,154.016a	akārpaṇyam asaṃrambhaḥ saṃtoṣaḥ priyavāditā<BR>
12,154.016c	avivitsānasūyā cāpy eṣāṃ samudayo damaḥ<BR>
12,154.017a	gurupūjā ca kauravya dayā bhūteṣv apaiśunam<BR>
12,154.017c	janavādo 'mṛṣāvādaḥ stutinindāvivarjanam<BR>
12,154.018a	kāmaḥ krodhaś ca lobhaś ca darpaḥ stambho vikatthanam<BR>
12,154.018c	moha īrṣyāvamānaś cety etad dānto na sevate<BR>
12,154.019a	anindito hy akāmātmāthālpeccho 'thānasūyakaḥ<BR>
12,154.019c	samudrakalpaḥ sa naro na kadā cana pūryate<BR>
12,154.020a	ahaṃ tvayi mama tvaṃ ca mayi te teṣu cāpy aham<BR>
12,154.020c	pūrvasaṃbandhisaṃyogān naitad dānto niṣevate<BR>
12,154.021a	sarvā grāmyās tathāraṇyā yāś ca loke pravṛttayaḥ<BR>
12,154.021c	nindāṃ caiva praśaṃsāṃ ca yo nāśrayati mucyate<BR>
12,154.022a	maitro 'tha śīlasaṃpannaḥ susahāyaparaś ca yaḥ<BR>
12,154.022c	muktaś ca vividhaiḥ saṅgais tasya pretya mahat phalam<BR>
12,154.023a	suvṛttaḥ śīlasaṃpannaḥ prasannātmātmavid budhaḥ<BR>
12,154.023c	prāpyeha loke satkāraṃ sugatiṃ pratipadyate<BR>
12,154.024a	karma yac chubham eveha sadbhir ācaritaṃ ca yat<BR>
12,154.024c	tad eva jñānayuktasya muner dharmo na hīyate<BR>
12,154.025a	niṣkramya vanam āsthāya jñānayukto jitendriyaḥ<BR>
12,154.025c	kālākāṅkṣī carann evaṃ brahmabhūyāya kalpate<BR>
12,154.026a	abhayaṃ yasya bhūtebhyo bhūtānām abhayaṃ yataḥ<BR>
12,154.026c	tasya dehād vimuktasya bhayaṃ nāsti kutaś cana<BR>
12,154.027a	avācinoti karmāṇi na ca saṃpracinoti ha<BR>
12,154.027c	samaḥ sarveṣu bhūteṣu maitrāyaṇagatiś caret<BR>
12,154.028a	śakunīnām ivākāśe jale vāricarasya vā<BR>
12,154.028c	yathā gatir na dṛśyeta tathā tasya na saṃśayaḥ<BR>
12,154.029a	gṛhān utsṛjya yo rājan mokṣam evābhipadyate<BR>
12,154.029c	lokās tejomayās tasya kalpante śāśvatīḥ samāḥ<BR>
12,154.030a	saṃnyasya sarvakarmāṇi saṃnyasya vidhivat tapaḥ<BR>
12,154.030c	saṃnyasya vividhā vidyāḥ sarvaṃ saṃnyasya caiva ha<BR>
12,154.031a	kāmeṣu cāpy anāvṛttaḥ prasannātmātmavic chuciḥ<BR>
12,154.031c	prāpyeha loke satkāraṃ svargaṃ samabhipadyate<BR>
12,154.032a	yac ca paitāmahaṃ sthānaṃ brahmarāśisamudbhavam<BR>
12,154.032c	guhāyāṃ pihitaṃ nityaṃ tad damenābhipadyate<BR>
12,154.033a	jñānārāmasya buddhasya sarvabhūtāvirodhinaḥ<BR>
12,154.033c	nāvṛttibhayam astīha paraloke bhayaṃ kutaḥ<BR>
12,154.034a	eka eva dame doṣo dvitīyo nopapadyate<BR>
12,154.034c	yad enaṃ kṣamayā yuktam aśaktaṃ manyate janaḥ<BR>
12,154.035a	etasya tu mahāprājña doṣasya sumahān guṇaḥ<BR>
12,154.035c	kṣamāyāṃ vipulā lokāḥ sulabhā hi sahiṣṇunā<BR>
12,154.036a	dāntasya kim araṇyena tathādāntasya bhārata<BR>
12,154.036c	yatraiva hi vased dāntas tad araṇyaṃ sa āśramaḥ<BR>
12,154.037	vaiśaṃpāyana uvāca<BR>
12,154.037a	etad bhīṣmasya vacanaṃ śrutvā rājā yudhiṣṭhiraḥ<BR>
12,154.037c	amṛteneva saṃtṛptaḥ prahṛṣṭaḥ samapadyata<BR>
12,154.038a	punaś ca paripapraccha bhīṣmaṃ dharmabhṛtāṃ varam<BR>
12,154.038c	tapaḥ prati sa covāca tasmai sarvaṃ kurūdvaha<BR>
12,155.001	bhīṣma uvāca<BR>
12,155.001a	sarvam etat tapomūlaṃ kavayaḥ paricakṣate<BR>
12,155.001c	na hy ataptatapā mūḍhaḥ kriyāphalam avāpyate<BR>
12,155.002a	prajāpatir idaṃ sarvaṃ tapasaivāsṛjat prabhuḥ<BR>
12,155.002c	tathaiva vedān ṛṣayas tapasā pratipedire<BR>
12,155.003a	tapaso hy ānupūrvyeṇa phalamūlānilāśanāḥ<BR>
12,155.003c	trīṃl lokāṃs tapasā siddhāḥ paśyanti susamāhitāḥ<BR>
12,155.004a	auṣadhāny agadādīni tisro vidyāś ca saṃskṛtāḥ<BR>
12,155.004c	tapasaiva hi sidhyanti tapomūlaṃ hi sādhanam<BR>
12,155.005a	yad durāpaṃ durāmnāyaṃ durādharṣaṃ durutsaham<BR>
12,155.005c	sarvaṃ tat tapasā śakyaṃ tapo hi duratikramam<BR>
12,155.006a	surāpo 'saṃmatādāyī bhrūṇahā gurutalpagaḥ<BR>
12,155.006c	tapasaiva sutaptena naraḥ pāpād vimucyate<BR>
12,155.007a	tapaso bahurūpasya tais tair dvāraiḥ pravartataḥ<BR>
12,155.007c	nivṛttyā vartamānasya tapo nānaśanāt param<BR>
12,155.008a	ahiṃsā satyavacanaṃ dānam indriyanigrahaḥ<BR>
12,155.008c	etebhyo hi mahārāja tapo nānaśanāt param<BR>
12,155.009a	na duṣkarataraṃ dānān nātimātaram āśramaḥ<BR>
12,155.009c	traividyebhyaḥ paraṃ nāsti saṃnyāsaḥ paramaṃ tapaḥ<BR>
12,155.010a	indriyāṇīha rakṣanti dhanadhānyābhiguptaye<BR>
12,155.010c	tasmād arthe ca dharme ca tapo nānaśanāt param<BR>
12,155.011a	ṛṣayaḥ pitaro devā manuṣyā mṛgasattamāḥ<BR>
12,155.011c	yāni cānyāni bhūtāni sthāvarāṇi carāṇi ca<BR>
12,155.011d*0403_01	sthāvarāṇi ca bhūtāni carāṇy anyāni yāni ca<BR>
12,155.012a	tapaḥparāyaṇāḥ sarve sidhyanti tapasā ca te<BR>
12,155.012c	ity evaṃ tapasā devā mahattvaṃ cāpy avāpnuvan<BR>
12,155.013a	imānīṣṭavibhāgāni phalāni tapasā sadā<BR>
12,155.013c	tapasā śakyate prāptuṃ devatvam api niścayāt<BR>
12,156.001	yudhiṣṭhira uvāca<BR>
12,156.001a	satyaṃ dharme praśaṃsanti viprarṣipitṛdevatāḥ<BR>
12,156.001c	satyam icchāmy ahaṃ śrotuṃ tan me brūhi pitāmaha<BR>
12,156.002a	satyaṃ kiṃlakṣaṇaṃ rājan kathaṃ vā tad avāpyate<BR>
12,156.002c	satyaṃ prāpya bhavet kiṃ ca kathaṃ caiva tad ucyate<BR>
12,156.003	bhīṣma uvāca<BR>
12,156.003a	cāturvarṇyasya dharmāṇāṃ saṃkaro na praśasyate<BR>
12,156.003c	avikāritamaṃ satyaṃ sarvavarṇeṣu bhārata<BR>
12,156.003d*0404_01	tasmāc chreṣṭhatamaṃ satyaṃ sarvavarṇeṣu bhārata<BR>
12,156.004a	satyaṃ satsu sadā dharmaḥ satyaṃ dharmaḥ sanātanaḥ<BR>
12,156.004c	satyam eva namasyeta satyaṃ hi paramā gatiḥ<BR>
12,156.005a	satyaṃ dharmas tapo yogaḥ satyaṃ brahma sanātanam<BR>
12,156.005c	satyaṃ yajñaḥ paraḥ proktaḥ satye sarvaṃ pratiṣṭhitam<BR>
12,156.006a	ācārān iha satyasya yathāvad anupūrvaśaḥ<BR>
12,156.006c	lakṣaṇaṃ ca pravakṣyāmi satyasyeha yathākramam<BR>
12,156.007a	prāpyate hi yathā satyaṃ tac ca śrotuṃ tvam arhasi<BR>
12,156.007c	satyaṃ trayodaśavidhaṃ sarvalokeṣu bhārata<BR>
12,156.008a	satyaṃ ca samatā caiva damaś caiva na saṃśayaḥ<BR>
12,156.008c	amātsaryaṃ kṣamā caiva hrīs titikṣānasūyatā<BR>
12,156.009a	tyāgo dhyānam athāryatvaṃ dhṛtiś ca satataṃ sthirā<BR>
12,156.009c	ahiṃsā caiva rājendra satyākārās trayodaśa<BR>
12,156.010a	satyaṃ nāmāvyayaṃ nityam avikāri tathaiva ca<BR>
12,156.010c	sarvadharmāviruddhaṃ ca yogenaitad avāpyate<BR>
12,156.011a	ātmanīṣṭe tathāniṣṭe ripau ca samatā tathā<BR>
12,156.011c	icchādveṣakṣayaṃ prāpya kāmakrodhakṣayaṃ tathā<BR>
12,156.012a	damo nānyaspṛhā nityaṃ dhairyaṃ gāmbhīryam eva ca<BR>
12,156.012c	abhayaṃ krodhaśamanaṃ jñānenaitad avāpyate<BR>
12,156.013a	amātsaryaṃ budhāḥ prāhur dānaṃ dharme ca saṃyamam<BR>
12,156.013c	avasthitena nityaṃ ca satyenāmatsarī bhavet<BR>
12,156.014a	akṣamāyāḥ kṣamāyāś ca priyāṇīhāpriyāṇi ca<BR>
12,156.014c	kṣamate sarvataḥ sādhuḥ sādhv āpnoti ca satyavān<BR>
12,156.015a	kalyāṇaṃ kurute gāḍhaṃ hrīmān na ślāghate kva cit<BR>
12,156.015c	praśāntavāṅmanā nityaṃ hrīs tu dharmād avāpyate<BR>
12,156.016a	dharmārthahetoḥ kṣamate titikṣā kṣāntir ucyate<BR>
12,156.016c	lokasaṃgrahaṇārthaṃ tu sā tu dhairyeṇa labhyate<BR>
12,156.016d*0405_01	anasūyā tu gāmbhīryaṃ dānenaitad avāpyate<BR>
12,156.017a	tyāgaḥ snehasya yas tyāgo viṣayāṇāṃ tathaiva ca<BR>
12,156.017c	rāgadveṣaprahīṇasya tyāgo bhavati nānyathā<BR>
12,156.017d*0406_01	dhyānaṃ cāśāṭhyam ity uktaṃ maunenaitad avāpyate<BR>
12,156.018a	āryatā nāma bhūtānāṃ yaḥ karoti prayatnataḥ<BR>
12,156.018c	śubhaṃ karma nirākāro vītarāgatvam eva ca<BR>
12,156.019a	dhṛtir nāma sukhe duḥkhe yathā nāpnoti vikriyām<BR>
12,156.019c	tāṃ bhajeta sadā prājño ya icched bhūtim ātmanaḥ<BR>
12,156.020a	sarvathā kṣamiṇā bhāvyaṃ tathā satyapareṇa ca<BR>
12,156.020c	vītaharṣabhayakrodho dhṛtim āpnoti paṇḍitaḥ<BR>
12,156.021a	adrohaḥ sarvabhūteṣu karmaṇā manasā girā<BR>
12,156.021c	anugrahaś ca dānaṃ ca satāṃ dharmaḥ sanātanaḥ<BR>
12,156.022a	ete trayodaśākārāḥ pṛthak satyaikalakṣaṇāḥ<BR>
12,156.022c	bhajante satyam eveha bṛṃhayanti ca bhārata<BR>
12,156.023a	nāntaḥ śakyo guṇānāṃ hi vaktuṃ satyasya bhārata<BR>
12,156.023c	ataḥ satyaṃ praśaṃsanti viprāḥ sapitṛdevatāḥ<BR>
12,156.024a	nāsti satyāt paro dharmo nānṛtāt pātakaṃ param<BR>
12,156.024c	sthitir hi satyaṃ dharmasya tasmāt satyaṃ na lopayet<BR>
12,156.025a	upaiti satyād dānaṃ hi tathā yajñāḥ sadakṣiṇāḥ<BR>
12,156.025c	vratāgnihotraṃ vedāś ca ye cānye dharmaniścayāḥ<BR>
12,156.026a	aśvamedhasahasraṃ ca satyaṃ ca tulayā dhṛtam<BR>
12,156.026c	aśvamedhasahasrād dhi satyam evātiricyate<BR>
12,157.001	yudhiṣṭhira uvāca<BR>
12,157.001a	yataḥ prabhavati krodhaḥ kāmaś ca bharatarṣabha<BR>
12,157.001c	śokamohau vivitsā ca parāsutvaṃ tathā madaḥ<BR>
12,157.002a	lobho mātsaryam īrṣyā ca kutsāsūyā kṛpā tathā<BR>
12,157.002c	etat sarvaṃ mahāprājña yāthātathyena me vada<BR>
12,157.003	bhīṣma uvāca<BR>
12,157.003a	trayodaśaite 'tibalāḥ śatravaḥ prāṇināṃ smṛtāḥ<BR>
12,157.003b*0407_01	śatravaḥ prāṇināṃ sarve smṛtās te tu trayodaśa<BR>
12,157.003c	upāsate mahārāja samastāḥ puruṣān iha<BR>
12,157.003d*0408_01	prāṇināṃ lobhayuktānām ete vai śatravaḥ smṛtāḥ<BR>
12,157.004a	ete pramattaṃ puruṣam apramattā nudanti hi<BR>
12,157.004c	vṛkā iva vilumpanti dṛṣṭvaiva puruṣetarān<BR>
12,157.005a	ebhyaḥ pravartate duḥkham ebhyaḥ pāpaṃ pravartate<BR>
12,157.005c	iti martyo vijānīyāt satataṃ bharatarṣabha<BR>
12,157.006a	eteṣām udayaṃ sthānaṃ kṣayaṃ ca puruṣottama<BR>
12,157.006c	hanta te vartayiṣyāmi tan me nigadataḥ śṛṇu<BR>
12,157.006c*0409_01	**** **** krodhasyotpattim āditaḥ<BR>
12,157.006c*0409_02	yathātattvaṃ kṣitipate<BR>
12,157.007a	lobhāt krodhaḥ prabhavati paradoṣair udīryate<BR>
12,157.007c	kṣamayā tiṣṭhate rājañ śrīmāṃś ca vinivartate<BR>
12,157.008a	saṃkalpāj jāyate kāmaḥ sevyamāno vivardhate<BR>
12,157.008b*0410_01	yadā prājño viramate tadā sadyaḥ praṇaśyati<BR>
12,157.008b*0410_02	parāsūyā krodhalobhāv antarā pratimucyate<BR>
12,157.008b*0410_03	dayayā sarvabhūtānāṃ nirvedād vinivartate<BR>
12,157.008c	avadyadarśanād vyeti tattvajñānāc ca dhīmatām<BR>
12,157.009a	viruddhāni hi śāstrāṇi paśyantīhālpabuddhayaḥ<BR>
12,157.009c	vivitsā jāyate tatra tattvajñānān nivartate<BR>
12,157.010a	prīteḥ śokaḥ prabhavati viyogāt tasya dehinaḥ<BR>
12,157.010c	yadā nirarthakaṃ vetti tadā sadyaḥ praṇaśyati<BR>
12,157.010d*0411_01	ajñānaprabhavo mohaḥ pāpābhyāsāt pravartate<BR>
12,157.010d*0411_02	yadā prājñeṣu ramate tadā sadyaḥ praṇaśyati<BR>
12,157.011a	parāsutā krodhalobhād abhyāsāc ca pravartate<BR>
12,157.011c	dayayā sarvabhūtānāṃ nirvedāt sā nivartate<BR>
12,157.012a	sattvatyāgāt tu mātsaryam ahitāni ca sevate<BR>
12,157.012c	etat tu kṣīyate tāta sādhūnām upasevanāt<BR>
12,157.013a	kulāj jñānāt tathaiśvaryān mado bhavati dehinām<BR>
12,157.013c	ebhir eva tu vijñātair madaḥ sadyaḥ praṇaśyati<BR>
12,157.014a	īrṣyā kāmāt prabhavati saṃgharṣāc caiva bhārata<BR>
12,157.014c	itareṣāṃ tu martyānāṃ prajñayā sā praṇaśyati<BR>
12,157.015a	vibhramāl lokabāhyānāṃ dveṣyair vākyair asaṃgataiḥ<BR>
12,157.015c	kutsā saṃjāyate rājann upekṣābhiḥ praśāmyati<BR>
12,157.016a	pratikartum aśakyāya balasthāyāpakāriṇe<BR>
12,157.016c	asūyā jāyate tīvrā kāruṇyād vinivartate<BR>
12,157.017a	kṛpaṇān satataṃ dṛṣṭvā tataḥ saṃjāyate kṛpā<BR>
12,157.017b*0412_01	ajñānaprabhavo lobho bhūtānāṃ dṛśyate sadā<BR>
12,157.017b*0412_02	asthiratvaṃ ca bhogānāṃ dṛṣṭvā jñātvā nivartate<BR>
12,157.017c	dharmaniṣṭhāṃ yadā vetti tadā śāmyati sā kṛpā<BR>
12,157.018a	etāny eva jitāny āhuḥ praśamāc ca trayodaśa<BR>
12,157.018c	ete hi dhārtarāṣṭrāṇāṃ sarve doṣās trayodaśa<BR>
12,157.018e	tvayā sarvātmanā nityaṃ vijitā jeṣyase ca tān<BR>
12,158.001	yudhiṣṭhira uvāca<BR>
12,158.001a	ānṛśaṃsyaṃ vijānāmi darśanena satāṃ sadā<BR>
12,158.001c	nṛśaṃsān na vijānāmi teṣāṃ karma ca bhārata<BR>
12,158.002a	kaṇṭakān kūpam agniṃ ca varjayanti yathā narāḥ<BR>
12,158.002c	tathā nṛśaṃsakarmāṇaṃ varjayanti narā naram<BR>
12,158.003a	nṛśaṃso hy adhamo nityaṃ pretya ceha ca bhārata<BR>
12,158.003c	tasmād bravīhi kauravya tasya dharmaviniścayam<BR>
12,158.004	bhīṣma uvāca<BR>
12,158.004a	spṛhāsyāntarhitā caiva viditārthā ca karmaṇā<BR>
12,158.004c	ākroṣṭā kruśyate caiva bandhitā badhyate ca yaḥ<BR>
12,158.005a	dattānukīrtir viṣamaḥ kṣudro naikṛtikaḥ śaṭhaḥ<BR>
12,158.005c	asaṃbhogī ca mānī ca tathā saṅgī vikatthanaḥ<BR>
12,158.006a	sarvātiśaṅkī paruṣo bāliśaḥ kṛpaṇas tathā<BR>
12,158.006c	vargapraśaṃsī satatam āśramadveṣasaṃkarī<BR>
12,158.007a	hiṃsāvihārī satatam aviśeṣaguṇāguṇaḥ<BR>
12,158.007c	bahvalīko manasvī ca lubdho 'tyarthaṃ nṛśaṃsakṛt<BR>
12,158.008a	dharmaśīlaṃ guṇopetaṃ pāpa ity avagacchati<BR>
12,158.008c	ātmaśīlānumānena na viśvasiti kasya cit<BR>
12,158.009a	pareṣāṃ yatra doṣaḥ syāt tad guhyaṃ saṃprakāśayet<BR>
12,158.009c	samāneṣv eva doṣeṣu vṛttyartham upaghātayet<BR>
12,158.010a	tathopakāriṇaṃ caiva manyate vañcitaṃ param<BR>
12,158.010c	dattvāpi ca dhanaṃ kāle saṃtapaty upakāriṇe<BR>
12,158.011a	bhakṣyaṃ bhojyam atho lehyaṃ yac cānyat sādhu bhojanam<BR>
12,158.011c	prekṣamāṇeṣu yo 'śnīyān nṛśaṃsa iti taṃ viduḥ<BR>
12,158.012a	brāhmaṇebhyaḥ pradāyāgraṃ yaḥ suhṛdbhiḥ sahāśnute<BR>
12,158.012c	sa pretya labhate svargam iha cānantyam aśnute<BR>
12,158.013a	eṣa te bharataśreṣṭha nṛśaṃsaḥ parikīrtitaḥ<BR>
12,158.013c	sadā vivarjanīyo vai puruṣeṇa bubhūṣatā<BR>
12,159.001	bhīṣma uvāca<BR>
12,159.001a	kṛtārtho yakṣyamāṇaś ca sarvavedāntagaś ca yaḥ<BR>
12,159.001c	ācāryapitṛbhāryārthaṃ svādhyāyārtham athāpi vā<BR>
12,159.002a	ete vai sādhavo dṛṣṭā brāhmaṇā dharmabhikṣavaḥ<BR>
12,159.002c	asvebhyo deyam etebhyo dānaṃ vidyāviśeṣataḥ<BR>
12,159.003a	anyatra dakṣiṇā yā tu deyā bharatasattama<BR>
12,159.003c	anyebhyo hi bahirvedyāṃ nākṛtānnaṃ vidhīyate<BR>
12,159.004a	sarvaratnāni rājā ca yathārhaṃ pratipādayet<BR>
12,159.004c	brāhmaṇāś caiva yajñāś ca sahānnāḥ sahadakṣiṇāḥ<BR>
12,159.004d*0413_01	anyonyaspardhino rājan yajante guṇataḥ sadā<BR>
12,159.005a	yasya traivārṣikaṃ bhaktaṃ paryāptaṃ bhṛtyavṛttaye<BR>
12,159.005c	adhikaṃ vāpi vidyeta sa somaṃ pātum arhati<BR>
12,159.006a	yajñaś cet pratividdhaḥ syād aṅgenaikena yajvanaḥ<BR>
12,159.006c	brāhmaṇasya viśeṣeṇa dhārmike sati rājani<BR>
12,159.007a	yo vaiśyaḥ syād bahupaśur hīnakratur asomapaḥ<BR>
12,159.007c	kuṭumbāt tasya tad dravyaṃ yajñārthaṃ pārthivo haret<BR>
12,159.008a	āhared veśmataḥ kiṃ cit kāmaṃ śūdrasya dravyataḥ<BR>
12,159.008c	na hi veśmani śūdrasya kaś cid asti parigrahaḥ<BR>
12,159.009a	yo 'nāhitāgniḥ śatagur ayajvā ca sahasraguḥ<BR>
12,159.009c	tayor api kuṭumbābhyām āhared avicārayan<BR>
12,159.010a	adātṛbhyo haren nityaṃ vyākhyāpya nṛpatiḥ prabho<BR>
12,159.010c	tathā hy ācarato dharmo nṛpateḥ syād athākhilaḥ<BR>
12,159.011a	tathaiva saptame bhakte bhaktāni ṣaḍ anaśnatā<BR>
12,159.011c	aśvastanavidhānena hartavyaṃ hīnakarmaṇaḥ<BR>
12,159.011e	khalāt kṣetrāt tathāgārād yato vāpy upapadyate<BR>
12,159.012a	ākhyātavyaṃ nṛpasyaitat pṛcchato 'pṛcchato 'pi vā<BR>
12,159.012c	na tasmai dhārayed daṇḍaṃ rājā dharmeṇa dharmavit<BR>
12,159.013a	kṣatriyasya hi bāliśyād brāhmaṇaḥ kliśyate kṣudhā<BR>
12,159.013c	śrutaśīle samājñāya vṛttim asya prakalpayet<BR>
12,159.013e	athainaṃ parirakṣeta pitā putram ivaurasam<BR>
12,159.014a	iṣṭiṃ vaiśvānarīṃ nityaṃ nirvaped abdaparyaye<BR>
12,159.014c	avikalpaḥ purādharmo dharmavādais tu kevalam<BR>
12,159.015a	viśvais tu devaiḥ sādhyaiś ca brāhmaṇaiś ca maharṣibhiḥ<BR>
12,159.015c	āpatsu maraṇād bhītair liṅgapratinidhiḥ kṛtaḥ<BR>
12,159.016a	prabhuḥ prathamakalpasya yo 'nukalpena vartate<BR>
12,159.016c	na sāṃparāyikaṃ tasya durmater vidyate phalam<BR>
12,159.017a	na brāhmaṇān vedayeta kaś cid rājani mānavaḥ<BR>
12,159.017c	avīryo vedanād vidyāt suvīryo vīryavattaram<BR>
12,159.018a	tasmād rājñā sadā tejo duḥsahaṃ brahmavādinām<BR>
12,159.018c	mantā śāstā vidhātā ca brāhmaṇo deva ucyate<BR>
12,159.018e	tasmin nākuśalaṃ brūyān na śuktām īrayed giram<BR>
12,159.019a	kṣatriyo bāhuvīryeṇa taraty āpadam ātmanaḥ<BR>
12,159.019c	dhanena vaiśyaḥ śūdraś ca mantrair homaiś ca vai dvijaḥ<BR>
12,159.020a	na vai kanyā na yuvatir nāmantro na ca bāliśaḥ<BR>
12,159.020c	pariveṣṭāgnihotrasya bhaven nāsaṃskṛtas tathā<BR>
12,159.020e	narake nipatanty ete juhvānāḥ sa ca yasya tat<BR>
12,159.020f*0414_01	tasmād vaitānakuśalo hotā syād vedapāragaḥ<BR>
12,159.021a	prājāpatyam adattvāśvam agnyādheyasya dakṣiṇām<BR>
12,159.021c	anāhitāgnir iti sa procyate dharmadarśibhiḥ<BR>
12,159.022a	puṇyāny anyāni kurvīta śraddadhāno jitendriyaḥ<BR>
12,159.022c	anāptadakṣiṇair yajñair na yajeta kathaṃ cana<BR>
12,159.023a	prajāḥ paśūṃś ca svargaṃ ca hanti yajño hy adakṣiṇaḥ<BR>
12,159.023c	indriyāṇi yaśaḥ kīrtim āyuś cāsyopakṛntati<BR>
12,159.024a	udakyā hy āsate ye ca ye ca ke cid anagnayaḥ<BR>
12,159.024c	kulaṃ cāśrotriyaṃ yeṣāṃ sarve te śūdradharmiṇaḥ<BR>
12,159.025a	udapānodake grāme brāhmaṇo vṛṣalīpatiḥ<BR>
12,159.025c	uṣitvā dvādaśa samāḥ śūdrakarmeha gacchati<BR>
12,159.026a	anāryāṃ śayane bibhrad ujjhan bibhrac ca yo dvijām<BR>
12,159.026c	abrāhmaṇo manyamānas tṛṇeṣv āsīta pṛṣṭhataḥ<BR>
12,159.026e	tathā sa śudhyate rājañ śṛṇu cātra vaco mama<BR>
12,159.027a	yad ekarātreṇa karoti pāpaṃ; kṛṣṇaṃ varṇaṃ brāhmaṇaḥ sevamānaḥ<BR>
12,159.027c	sthānāsanābhyāṃ vicaran vratī saṃs; tribhir varṣaiḥ śamayed ātmapāpam<BR>
12,159.028a	na narmayuktaṃ vacanaṃ hinasti; na strīṣu rājan na vivāhakāle<BR>
12,159.028c	na gurvarthe nātmano jīvitārthe; pañcānṛtāny āhur apātakāni<BR>
12,159.029a	śraddadhānaḥ śubhāṃ vidyāṃ hīnād api samācaret<BR>
12,159.029c	suvarṇam api cāmedhyād ādadīteti dhāraṇā<BR>
12,159.030a	strīratnaṃ duṣkulāc cāpi viṣād apy amṛtaṃ pibet<BR>
12,159.030c	aduṣṭā hi striyo ratnam āpa ity eva dharmataḥ<BR>
12,159.031a	gobrāhmaṇahitārthaṃ ca varṇānāṃ saṃkareṣu ca<BR>
12,159.031c	gṛhṇīyāt tu dhanur vaiśyaḥ paritrāṇāya cātmanaḥ<BR>
12,159.032a	surāpānaṃ brahmahatyā gurutalpam athāpi vā<BR>
12,159.032c	anirdeśyāni manyante prāṇāntānīti dhāraṇā<BR>
12,159.033a	suvarṇaharaṇaṃ stainyaṃ viprāsaṅgaś ca pātakam<BR>
12,159.033c	viharan madyapānaṃ cāpy agamyāgamanaṃ tathā<BR>
12,159.034a	patitaiḥ saṃprayogāc ca brāhmaṇair yonitas tathā<BR>
12,159.034c	acireṇa mahārāja tādṛśo vai bhavaty uta<BR>
12,159.035a	saṃvatsareṇa patati patitena sahācaran<BR>
12,159.035c	yājanādhyāpanād yaunān na tu yānāsanāśanāt<BR>
12,159.036a	etāni ca tato 'nyāni nirdeśyānīti dhāraṇā<BR>
12,159.036c	nirdeśyakena vidhinā kālenāvyasanī bhavet<BR>
12,159.037a	annaṃ tiryaṅ na hotavyaṃ pretakarmaṇy apātite<BR>
12,159.037c	triṣu tv eteṣu pūrveṣu na kurvīta vicāraṇām<BR>
12,159.038a	amātyān vā gurūn vāpi jahyād dharmeṇa dhārmikaḥ<BR>
12,159.038c	prāyaścittam akurvāṇair naitair arhati saṃvidam<BR>
12,159.039a	adharmakārī dharmeṇa tapasā hanti kilbiṣam<BR>
12,159.039c	bruvan stena iti stenaṃ tāvat prāpnoti kilbiṣam<BR>
12,159.039e	astenaṃ stena ity uktvā dviguṇaṃ pāpam āpnuyāt<BR>
12,159.039f*0415_01	stenam astena ity uktvā tāvad āpnoti kilbiṣam<BR>
12,159.040a	tribhāgaṃ brahmahatyāyāḥ kanyā prāpnoti duṣyatī<BR>
12,159.040c	yas tu dūṣayitā tasyāḥ śeṣaṃ prāpnoti kilbiṣam<BR>
12,159.041a	brāhmaṇāyāvagūryeha spṛṣṭvā gurutaraṃ bhavet<BR>
12,159.041c	varṣāṇāṃ hi śataṃ pāpaḥ pratiṣṭhāṃ nādhigacchati<BR>
12,159.042a	sahasraṃ tv eva varṣāṇāṃ nipātya narake vaset<BR>
12,159.042c	tasmān naivāvagūryād dhi naiva jātu nipātayet<BR>
12,159.043a	śoṇitaṃ yāvataḥ pāṃsūn saṃgṛhṇīyād dvijakṣatāt<BR>
12,159.043c	tāvatīḥ sa samā rājan narake parivartate<BR>
12,159.044a	bhrūṇahāhavamadhye tu śudhyate śastrapātitaḥ<BR>
12,159.044c	ātmānaṃ juhuyād vahnau samiddhe tena śudhyati<BR>
12,159.045a	surāpo vāruṇīm uṣṇāṃ pītvā pāpād vimucyate<BR>
12,159.045c	tayā sa kāye nirdagdhe mṛtyunā pretya śudhyati<BR>
12,159.045e	lokāṃś ca labhate vipro nānyathā labhate hi saḥ<BR>
12,159.046a	gurutalpam adhiṣṭhāya durātmā pāpacetanaḥ<BR>
12,159.046c	sūrmīṃ jvalantīm āśliṣya mṛtyunā sa viśudhyati<BR>
12,159.047a	atha vā śiśnavṛṣaṇāv ādāyāñjalinā svayam<BR>
12,159.047c	nairṛtīṃ diśam āsthāya nipatet sa tv ajihmagaḥ<BR>
12,159.048a	brāhmaṇārthe 'pi vā prāṇān saṃtyajet tena śudhyati<BR>
12,159.048c	aśvamedhena vāpīṣṭvā gomedhenāpi vā punaḥ<BR>
12,159.048e	agniṣṭomena vā samyag iha pretya ca pūyate<BR>
12,159.049a	tathaiva dvādaśa samāḥ kapālī brahmahā bhavet<BR>
12,159.049c	brahmacārī cared bhaikṣaṃ svakarmodāharan muniḥ<BR>
12,159.050a	evaṃ vā tapasā yukto brahmahā savanī bhavet<BR>
12,159.050c	evaṃ vā garbham ajñātā cātreyīṃ yo 'bhigacchati<BR>
12,159.050e	dviguṇā brahmahatyā vai ātreyīvyasane bhavet<BR>
12,159.051a	surāpo niyatāhāro brahmacārī kṣamācaraḥ<BR>
12,159.051c	ūrdhvaṃ tribhyo 'tha varṣebhyo yajetāgniṣṭutā param<BR>
12,159.051e	ṛṣabhaikasahasraṃ gā dattvā śubham avāpnuyāt<BR>
12,159.051f*0416_01	dīkṣābhiṣekanirmukte kṣatriye ṣaṭ samācaret<BR>
12,159.052a	vaiśyaṃ hatvā tu varṣe dve ṛṣabhaikaśatāś ca gāḥ<BR>
12,159.052c	śūdraṃ hatvābdam evaikam ṛṣabhaikādaśāś ca gāḥ<BR>
12,159.053a	śvabarbarakharān hatvā śaudram eva vrataṃ caret<BR>
12,159.053c	mārjāracāṣamaṇḍūkān kākaṃ bhāsaṃ ca mūṣakam<BR>
12,159.054a	uktaḥ paśusamo dharmo rājan prāṇinipātanāt<BR>
12,159.054c	prāyaścittāny athānyāni pravakṣyāmy anupūrvaśaḥ<BR>
12,159.055a	talpe cānyasya caurye ca pṛthak saṃvatsaraṃ caret<BR>
12,159.055c	trīṇi śrotriyabhāryāyāṃ paradāre tu dve smṛte<BR>
12,159.056a	kāle caturthe bhuñjāno brahmacārī vratī bhavet<BR>
12,159.056c	sthānāsanābhyāṃ viharet trir ahno 'bhyuditād apaḥ<BR>
12,159.056d*0417_01	evam eva caran rājaṃs tasmāt pāpāt pramucyate<BR>
12,159.056e	evam eva nirācānto yaś cāgnīn apavidhyati<BR>
12,159.057a	tyajaty akāraṇe yaś ca pitaraṃ mātaraṃ tathā<BR>
12,159.057c	patitaḥ syāt sa kauravya tathā dharmeṣu niścayaḥ<BR>
12,159.058a	grāsācchādanam atyarthaṃ dadyād iti nidarśanam<BR>
12,159.058b*0418_01	brahmacārī dvijebhyaś ca dattvā pāpāt pramucyate<BR>
12,159.058c	bhāryāyāṃ vyabhicāriṇyāṃ niruddhāyāṃ viśeṣataḥ<BR>
12,159.058e	yat puṃsāṃ paradāreṣu tac caināṃ cārayed vratam<BR>
12,159.059a	śreyāṃsaṃ śayane hitvā yā pāpīyāṃsam ṛcchati<BR>
12,159.059c	śvabhis tāṃ khādayed rājā saṃsthāne bahusaṃvṛte<BR>
12,159.060a	pumāṃsaṃ bandhayet prājñaḥ śayane tapta āyase<BR>
12,159.060c	apy ādadhīta dārūṇi tatra dahyeta pāpakṛt<BR>
12,159.061a	eṣa daṇḍo mahārāja strīṇāṃ bhartṛvyatikrame<BR>
12,159.061c	saṃvatsarābhiśastasya duṣṭasya dviguṇo bhavet<BR>
12,159.062a	dve tasya trīṇi varṣāṇi catvāri sahasevinaḥ<BR>
12,159.062c	kucaraḥ pañca varṣāṇi cared bhaikṣaṃ munivrataḥ<BR>
12,159.063a	parivittiḥ parivettā yayā ca parividyate<BR>
12,159.063c	pāṇigrāhaś ca dharmeṇa sarve te patitāḥ smṛtāḥ<BR>
12,159.064a	careyuḥ sarva evaite vīrahā yad vrataṃ caret<BR>
12,159.064c	cāndrāyaṇaṃ caren māsaṃ kṛcchraṃ vā pāpaśuddhaye<BR>
12,159.065a	parivettā prayaccheta parivittāya tāṃ snuṣām<BR>
12,159.065c	jyeṣṭhena tv abhyanujñāto yavīyān pratyanantaram<BR>
12,159.065e	enaso mokṣam āpnoti sā ca tau caiva dharmataḥ<BR>
12,159.066a	amānuṣīṣu govarjam anāvṛṣṭir na duṣyati<BR>
12,159.066c	adhiṣṭhātāram attāraṃ paśūnāṃ puruṣaṃ viduḥ<BR>
12,159.067a	paridhāyordhvavālaṃ tu pātram ādāya mṛnmayam<BR>
12,159.067c	caret sapta gṛhān bhaikṣaṃ svakarma parikīrtayan<BR>
12,159.068a	tatraiva labdhabhojī syād dvādaśāhāt sa śudhyati<BR>
12,159.068c	caret saṃvatsaraṃ cāpi tad vrataṃ yan nirākṛti<BR>
12,159.069a	bhavet tu mānuṣeṣv evaṃ prāyaścittam anuttamam<BR>
12,159.069c	dānaṃ vādānasakteṣu sarvam eva prakalpayet<BR>
12,159.069e	anāstikeṣu gomātraṃ prāṇam ekaṃ pracakṣate<BR>
12,159.070a	śvavarāhamanuṣyāṇāṃ kukkuṭasya kharasya ca<BR>
12,159.070c	māṃsaṃ mūtrapurīṣaṃ ca prāśya saṃskāram arhati<BR>
12,159.071a	brāhmaṇasya surāpasya gandham āghrāya somapaḥ<BR>
12,159.071c	apas tryahaṃ pibed uṣṇās tryaham uṣṇaṃ payaḥ pibet<BR>
12,159.071e	tryaham uṣṇaṃ ghṛtaṃ pītvā vāyubhakṣo bhavet tryaham<BR>
12,159.072a	evam etat samuddiṣṭaṃ prāyaścittaṃ sanātanam<BR>
12,159.072c	brāhmaṇasya viśeṣeṇa tattvajñānena jāyate<BR>
12,160.001	vaiśaṃpāyana uvāca<BR>
12,160.001a	kathāntaram athāsādya khaḍgayuddhaviśāradaḥ<BR>
12,160.001c	nakulaḥ śaratalpastham idam āha pitāmaham<BR>
12,160.002a	dhanuḥ praharaṇaṃ śreṣṭham iti vādaḥ pitāmaha<BR>
12,160.002c	matas tu mama dharmajña khaḍga eva susaṃśitaḥ<BR>
12,160.003a	viśīrṇe kārmuke rājan prakṣīṇeṣu ca vājiṣu<BR>
12,160.003c	khaḍgena śakyate yuddhe sādhv ātmā parirakṣitum<BR>
12,160.004a	śarāsanadharāṃś caiva gadāśaktidharāṃs tathā<BR>
12,160.004c	ekaḥ khaḍgadharo vīraḥ samarthaḥ pratibādhitum<BR>
12,160.005a	atra me saṃśayaś caiva kautūhalam atīva ca<BR>
12,160.005c	kiṃ svit praharaṇaṃ śreṣṭhaṃ sarvayuddheṣu pārthiva<BR>
12,160.006a	kathaṃ cotpāditaḥ khaḍgaḥ kasyārthāya ca kena vā<BR>
12,160.006c	pūrvācāryaṃ ca khaḍgasya prabrūhi prapitāmaha<BR>
12,160.007a	tasya tad vacanaṃ śrutvā mādrīputrasya dhīmataḥ<BR>
12,160.007c	sarvakauśalasaṃyuktaṃ sūkṣmacitrārthavac chubham<BR>
12,160.008a	tatas tasyottaraṃ vākyaṃ svaravarṇopapāditam<BR>
12,160.008c	śikṣānyāyopasaṃpannaṃ droṇaśiṣyāya pṛcchate<BR>
12,160.009a	uvāca sarvadharmajño dhanurvedasya pāragaḥ<BR>
12,160.009c	śaratalpagato bhīṣmo nakulāya mahātmane<BR>
12,160.010a	tattvaṃ śṛṇuṣva mādreya yad etat paripṛcchasi<BR>
12,160.010c	prabodhito 'smi bhavatā dhātumān iva parvataḥ<BR>
12,160.011a	salilaikārṇavaṃ tāta purā sarvam abhūd idam<BR>
12,160.011c	niṣprakampam anākāśam anirdeśyamahītalam<BR>
12,160.012a	tamaḥsaṃvṛtam asparśam atigambhīradarśanam<BR>
12,160.012c	niḥśabdaṃ cāprameyaṃ ca tatra jajñe pitāmahaḥ<BR>
12,160.012d*0419_01	avyakteva guṇātīte karmavyāpāravarjite<BR>
12,160.012d*0419_02	prādurbabhūva jalajaṃ tato jajñe pitāmahaḥ<BR>
12,160.013a	so 'sṛjad vāyum agniṃ ca bhāskaraṃ cāpi vīryavān<BR>
12,160.013c	ākāśam asṛjac cordhvam adho bhūmiṃ ca nairṛtim<BR>
12,160.014a	nabhaḥ sacandratāraṃ ca nakṣatrāṇi grahāṃs tathā<BR>
12,160.014c	saṃvatsarān ahorātrān ṛtūn atha lavān kṣaṇān<BR>
12,160.015a	tataḥ śarīraṃ lokasthaṃ sthāpayitvā pitāmahaḥ<BR>
12,160.015c	janayām āsa bhagavān putrān uttamatejasaḥ<BR>
12,160.016a	marīcim ṛṣim atriṃ ca pulastyaṃ pulahaṃ kratum<BR>
12,160.016c	vasiṣṭhāṅgirasau cobhau rudraṃ ca prabhum īśvaram<BR>
12,160.017a	prācetasas tathā dakṣaḥ kanyāḥ ṣaṣṭim ajījanat<BR>
12,160.017c	tā vai brahmarṣayaḥ sarvāḥ prajārthaṃ pratipedire<BR>
12,160.018a	tābhyo viśvāni bhūtāni devāḥ pitṛgaṇās tathā<BR>
12,160.018c	gandharvāpsarasaś caiva rakṣāṃsi vividhāni ca<BR>
12,160.019a	patatrimṛgamīnāś ca plavaṃgāś ca mahoragāḥ<BR>
12,160.019c	nānākṛtibalāś cānye jalakṣitivicāriṇaḥ<BR>
12,160.020a	audbhidāḥ svedajāś caiva aṇḍajāś ca jarāyujāḥ<BR>
12,160.020c	jajñe tāta tathā sarvaṃ jagat sthāvarajaṅgamam<BR>
12,160.021a	bhūtasargam imaṃ kṛtvā sarvalokapitāmahaḥ<BR>
12,160.021c	śāśvataṃ vedapaṭhitaṃ dharmaṃ ca yuyuje punaḥ<BR>
12,160.022a	tasmin dharme sthitā devāḥ sahācāryapurohitāḥ<BR>
12,160.022c	ādityā vasavo rudrāḥ sasādhyā marudaśvinaḥ<BR>
12,160.023a	bhṛgvatryaṅgirasaḥ siddhāḥ kāśyapaś ca tapodhanaḥ<BR>
12,160.023c	vasiṣṭhagautamāgastyās tathā nāradaparvatau<BR>
12,160.024a	ṛṣayo vālakhilyāś ca prabhāsāḥ sikatās tathā<BR>
12,160.024c	ghṛtācāḥ somavāyavyā vaikhānasamarīcipāḥ<BR>
12,160.025a	akṛṣṭāś caiva haṃsāś ca ṛṣayo 'thāgniyonijāḥ<BR>
12,160.025c	vānaprasthāḥ pṛśnayaś ca sthitā brahmānuśāsane<BR>
12,160.026a	dānavendrās tv atikramya tat pitāmahaśāsanam<BR>
12,160.026c	dharmasyāpacayaṃ cakruḥ krodhalobhasamanvitāḥ<BR>
12,160.027a	hiraṇyakaśipuś caiva hiraṇyākṣo virocanaḥ<BR>
12,160.027c	śambaro vipracittiś ca prahrādo namucir baliḥ<BR>
12,160.028a	ete cānye ca bahavaḥ sagaṇā daityadānavāḥ<BR>
12,160.028c	dharmasetum atikramya remire 'dharmaniścayāḥ<BR>
12,160.029a	sarve sma tulyajātīyā yathā devās tathā vayam<BR>
12,160.029c	ity evaṃ hetum āsthāya spardhamānāḥ surarṣibhiḥ<BR>
12,160.030a	na priyaṃ nāpy anukrośaṃ cakrur bhūteṣu bhārata<BR>
12,160.030c	trīn upāyān atikramya daṇḍena rurudhuḥ prajāḥ<BR>
12,160.030e	na jagmuḥ saṃvidaṃ taiś ca darpād asurasattamāḥ<BR>
12,160.031a	atha vai bhagavān brahmā brahmarṣibhir upasthitaḥ<BR>
12,160.031c	tadā himavataḥ pṛṣṭhe suramye padmatārake<BR>
12,160.032a	śatayojanavistāre maṇimuktācayācite<BR>
12,160.032c	tasmin girivare putra puṣpitadrumakānane<BR>
12,160.032e	tasthau sa vibudhaśreṣṭho brahmā lokārthasiddhaye<BR>
12,160.033a	tato varṣasahasrānte vitānam akarot prabhuḥ<BR>
12,160.033c	vidhinā kalpadṛṣṭena yathoktenopapāditam<BR>
12,160.034a	ṛṣibhir yajñapaṭubhir yathāvat karmakartṛbhiḥ<BR>
12,160.034c	marudbhiḥ parisaṃstīrṇaṃ dīpyamānaiś ca pāvakaiḥ<BR>
12,160.035a	kāñcanair yajñabhāṇḍaiś ca bhrājiṣṇubhir alaṃkṛtam<BR>
12,160.035c	vṛtaṃ devagaṇaiś caiva prababhau yajñamaṇḍalam<BR>
12,160.036a	tathā brahmarṣibhiś caiva sadasyair upaśobhitam<BR>
12,160.036c	tatra ghoratamaṃ vṛttam ṛṣīṇāṃ me pariśrutam<BR>
12,160.037a	candramā vimalaṃ vyoma yathābhyuditatārakam<BR>
12,160.037c	vidāryāgniṃ tathā bhūtam utthitaṃ śrūyate tataḥ<BR>
12,160.038a	nīlotpalasavarṇābhaṃ tīkṣṇadaṃṣṭraṃ kṛśodaram<BR>
12,160.038c	prāṃśu durdarśanaṃ caivāpy atitejas tathaiva ca<BR>
12,160.039a	tasminn utpatamāne ca pracacāla vasuṃdharā<BR>
12,160.039c	tatrormikalilāvartaś cukṣubhe ca mahārṇavaḥ<BR>
12,160.040a	petur ulkā mahotpātāḥ śākhāś ca mumucur drumāḥ<BR>
12,160.040c	aprasannā diśaḥ sarvāḥ pavanaś cāśivo vavau<BR>
12,160.040e	muhur muhuś ca bhūtāni prāvyathanta bhayāt tathā<BR>
12,160.041a	tataḥ sutumulaṃ dṛṣṭvā tad adbhutam upasthitam<BR>
12,160.041c	maharṣisuragandharvān uvācedaṃ pitāmahaḥ<BR>
12,160.042a	mayaitac cintitaṃ bhūtam asir nāmaiṣa vīryavān<BR>
12,160.042c	rakṣaṇārthāya lokasya vadhāya ca suradviṣām<BR>
12,160.043a	tatas tad rūpam utsṛjya babhau nistriṃśa eva saḥ<BR>
12,160.043c	vimalas tīkṣṇadhāraś ca kālāntaka ivodyataḥ<BR>
12,160.044a	tatas taṃ śitikaṇṭhāya rudrāyarṣabhaketave<BR>
12,160.044c	brahmā dadāv asiṃ dīptam adharmaprativāraṇam<BR>
12,160.045a	tataḥ sa bhagavān rudro brahmarṣigaṇasaṃstutaḥ<BR>
12,160.045c	pragṛhyāsim ameyātmā rūpam anyac cakāra ha<BR>
12,160.046a	caturbāhuḥ spṛśan mūrdhnā bhūsthito 'pi nabhastalam<BR>
12,160.046c	ūrdhvadṛṣṭir mahāliṅgo mukhāj jvālāḥ samutsṛjan<BR>
12,160.046e	vikurvan bahudhā varṇān nīlapāṇḍuralohitān<BR>
12,160.047a	bibhrat kṛṣṇājinaṃ vāso hemapravaratārakam<BR>
12,160.047c	netraṃ caikaṃ lalāṭena bhāskarapratimaṃ mahat<BR>
12,160.047e	śuśubhāte ca vimale dve netre kṛṣṇapiṅgale<BR>
12,160.048a	tato devo mahādevaḥ śūlapāṇir bhagākṣihā<BR>
12,160.048c	saṃpragṛhya tu nistriṃśaṃ kālārkānalasaṃnibham<BR>
12,160.049a	trikūṭaṃ carma codyamya savidyutam ivāmbudam<BR>
12,160.049c	cacāra vividhān mārgān mahābalaparākramaḥ<BR>
12,160.049e	vidhunvann asim ākāśe dānavāntacikīrṣayā<BR>
12,160.050a	tasya nādaṃ vinadato mahāhāsaṃ ca muñcataḥ<BR>
12,160.050c	babhau pratibhayaṃ rūpaṃ tadā rudrasya bhārata<BR>
12,160.051a	tad rūpadhāriṇaṃ rudraṃ raudrakarma cikīrṣavaḥ<BR>
12,160.051c	niśamya dānavāḥ sarve hṛṣṭāḥ samabhidudruvuḥ<BR>
12,160.052a	aśmabhiś cāpy avarṣanta pradīptaiś ca tatholmukaiḥ<BR>
12,160.052c	ghoraiḥ praharaṇaiś cānyaiḥ śitadhārair ayomukhaiḥ<BR>
12,160.053a	tatas tad dānavānīkaṃ saṃpraṇetāram acyutam<BR>
12,160.053c	rudrakhaḍgabaloddhūtaṃ pracacāla mumoha ca<BR>
12,160.054a	citraṃ śīghrataratvāc ca carantam asidhāriṇam<BR>
12,160.054c	tam ekam asurāḥ sarve sahasram iti menire<BR>
12,160.055a	chindan bhindan rujan kṛntan dārayan pramathann api<BR>
12,160.055c	acarad daityasaṃgheṣu rudro 'gnir iva kakṣagaḥ<BR>
12,160.056a	asivegaprarugṇās te chinnabāhūruvakṣasaḥ<BR>
12,160.056c	saṃprakṛttottamāṅgāś ca petur urvyāṃ mahāsurāḥ<BR>
12,160.057a	apare dānavā bhagnā rudraghātāvapīḍitāḥ<BR>
12,160.057c	anyonyam abhinardanto diśaḥ saṃpratipedire<BR>
12,160.058a	bhūmiṃ ke cit praviviśuḥ parvatān apare tathā<BR>
12,160.058c	apare jagmur ākāśam apare 'mbhaḥ samāviśan<BR>
12,160.059a	tasmin mahati saṃvṛtte samare bhṛśadāruṇe<BR>
12,160.059c	babhau bhūmiḥ pratibhayā tadā rudhirakardamā<BR>
12,160.060a	dānavānāṃ śarīraiś ca mahadbhiḥ śoṇitokṣitaiḥ<BR>
12,160.060c	samākīrṇā mahābāho śailair iva sakiṃśukaiḥ<BR>
12,160.061a	rudhireṇa pariklinnā prababhau vasudhā tadā<BR>
12,160.061c	raktārdravasanā śyāmā nārīva madavihvalā<BR>
12,160.062a	sa rudro dānavān hatvā kṛtvā dharmottaraṃ jagat<BR>
12,160.062c	raudraṃ rūpaṃ vihāyāśu cakre rūpaṃ śivaṃ śivaḥ<BR>
12,160.063a	tato maharṣayaḥ sarve sarve devagaṇās tathā<BR>
12,160.063c	jayenādbhutakalpena devadevam athārcayan<BR>
12,160.064a	tataḥ sa bhagavān rudro dānavakṣatajokṣitam<BR>
12,160.064c	asiṃ dharmasya goptāraṃ dadau satkṛtya viṣṇave<BR>
12,160.065a	viṣṇur marīcaye prādān marīcir bhagavāṃś ca tam<BR>
12,160.065c	maharṣibhyo dadau khaḍgam ṛṣayo vāsavāya tu<BR>
12,160.066a	mahendro lokapālebhyo lokapālās tu putraka<BR>
12,160.066c	manave sūryaputrāya daduḥ khaḍgaṃ suvistaram<BR>
12,160.067a	ūcuś cainaṃ tathaivādyaṃ mānuṣāṇāṃ tvam īśvaraḥ<BR>
12,160.067c	asinā dharmagarbheṇa pālayasva prajā iti<BR>
12,160.068a	dharmasetum atikrāntāḥ sūkṣmasthūlārthakāraṇāt<BR>
12,160.068c	vibhajya daṇḍaṃ rakṣyāḥ syur dharmato na yadṛcchayā<BR>
12,160.069a	durvācā nigraho daṇḍo hiraṇyabahulas tathā<BR>
12,160.069c	vyaṅganaṃ ca śarīrasya vadho vānalpakāraṇāt<BR>
12,160.070a	aser etāni rūpāṇi durvācādīni nirdiśet<BR>
12,160.070c	aser eva pramāṇāni parimāṇavyatikramāt<BR>
12,160.071a	adhisṛjyātha putraṃ svaṃ prajānām adhipaṃ tataḥ<BR>
12,160.071c	manuḥ prajānāṃ rakṣārthaṃ kṣupāya pradadāv asim<BR>
12,160.072a	kṣupāj jagrāha cekṣvākur ikṣvākoś ca purūravāḥ<BR>
12,160.072c	āyuś ca tasmāl lebhe taṃ nahuṣaś ca tato bhuvi<BR>
12,160.073a	yayātir nahuṣāc cāpi pūrus tasmāc ca labdhavān<BR>
12,160.073c	āmūrtarayasas tasmāt tato bhūmiśayo nṛpaḥ<BR>
12,160.073c*0420_01	**** **** gayāya pratyapādayat<BR>
12,160.073c*0420_02	gayāc ca labdhavān rājā<BR>
12,160.074a	bharataś cāpi dauḥṣantir lebhe bhūmiśayād asim<BR>
12,160.074c	tasmāc ca lebhe dharmajño rājann aiḍabiḍas tathā<BR>
12,160.075a	tataś caiḍabiḍāl lebhe dhundhumāro janeśvaraḥ<BR>
12,160.075c	dhundhumārāc ca kāmbojo mucukundas tato 'labhat<BR>
12,160.076a	mucukundān maruttaś ca maruttād api raivataḥ<BR>
12,160.076c	raivatād yuvanāśvaś ca yuvanāśvāt tato raghuḥ<BR>
12,160.077a	ikṣvākuvaṃśajas tasmād dhariṇāśvaḥ pratāpavān<BR>
12,160.077c	hariṇāśvād asiṃ lebhe śunakaḥ śunakād api<BR>
12,160.078a	uśīnaro vai dharmātmā tasmād bhojāḥ sayādavāḥ<BR>
12,160.078c	yadubhyaś ca śibir lebhe śibeś cāpi pratardanaḥ<BR>
12,160.079a	pratardanād aṣṭakaś ca ruśadaśvo 'ṣṭakād api<BR>
12,160.079c	ruśadaśvād bharadvājo droṇas tasmāt kṛpas tataḥ<BR>
12,160.079e	tatas tvaṃ bhrātṛbhiḥ sārdhaṃ paramāsim avāptavān<BR>
12,160.080a	kṛttikāś cāsya nakṣatram aser agniś ca daivatam<BR>
12,160.080c	rohiṇyo gotram asyātha rudraś ca gurur uttamaḥ<BR>
12,160.081a	aser aṣṭau ca nāmāni rahasyāni nibodha me<BR>
12,160.081c	pāṇḍaveya sadā yāni kīrtayaṃl labhate jayam<BR>
12,160.082a	asir viśasanaḥ khaḍgas tīkṣṇavartmā durāsadaḥ<BR>
12,160.082c	śrīgarbho vijayaś caiva dharmapālas tathaiva ca<BR>
12,160.083a	agryaḥ praharaṇānāṃ ca khaḍgo mādravatīsuta<BR>
12,160.083c	maheśvarapraṇītaś ca purāṇe niścayaṃ gataḥ<BR>
12,160.083d*0421_01	etāni caiva nāmāni purāṇe niścitāni vai<BR>
12,160.084a	pṛthus tūtpādayām āsa dhanur ādyam ariṃdama<BR>
12,160.084b*0422_01	teneyaṃ pṛthivī dugdhā sasyāni subahūny api<BR>
12,160.084b*0422_02	dharmeṇa ca yathā pūrvaṃ<BR>
12,160.084c	teneyaṃ pṛthivī pūrvaṃ vainyena parirakṣitā<BR>
12,160.085a	tad etad ārṣaṃ mādreya pramāṇaṃ kartum arhasi<BR>
12,160.085c	aseś ca pūjā kartavyā sadā yuddhaviśāradaiḥ<BR>
12,160.086a	ity eṣa prathamaḥ kalpo vyākhyātas te suvistaraḥ<BR>
12,160.086c	aser utpattisaṃsargo yathāvad bharatarṣabha<BR>
12,160.087a	sarvathaitad iha śrutvā khaḍgasādhanam uttamam<BR>
12,160.087c	labhate puruṣaḥ kīrtiṃ pretya cānantyam aśnute<BR>
12,161.001	vaiśaṃpāyana uvāca<BR>
12,161.001a	ity uktavati bhīṣme tu tūṣṇīṃbhūte yudhiṣṭhiraḥ<BR>
12,161.001c	papracchāvasaraṃ gatvā bhrātṝn vidurapañcamān<BR>
12,161.002a	dharme cārthe ca kāme ca lokavṛttiḥ samāhitā<BR>
12,161.002c	teṣāṃ garīyān katamo madhyamaḥ ko laghuś ca kaḥ<BR>
12,161.003a	kasmiṃś cātmā niyantavyas trivargavijayāya vai<BR>
12,161.003c	saṃtuṣṭā naiṣṭhikaṃ vākyaṃ yathāvad vaktum arhatha<BR>
12,161.004a	tato 'rthagatitattvajñaḥ prathamaṃ pratibhānavān<BR>
12,161.004c	jagāda viduro vākyaṃ dharmaśāstram anusmaran<BR>
12,161.005a	bāhuśrutyaṃ tapas tyāgaḥ śraddhā yajñakriyā kṣamā<BR>
12,161.005c	bhāvaśuddhir dayā satyaṃ saṃyamaś cātmasaṃpadaḥ<BR>
12,161.006a	etad evābhipadyasva mā te bhūc calitaṃ manaḥ<BR>
12,161.006c	etan mūlau hi dharmārthāv etad ekapadaṃ hitam<BR>
12,161.007a	dharmeṇaivarṣayas tīrṇā dharme lokāḥ pratiṣṭhitāḥ<BR>
12,161.007c	dharmeṇa devā divigā dharme cārthaḥ samāhitaḥ<BR>
12,161.008a	dharmo rājan guṇaśreṣṭho madhyamo hy artha ucyate<BR>
12,161.008c	kāmo yavīyān iti ca pravadanti manīṣiṇaḥ<BR>
12,161.008e	tasmād dharmapradhānena bhavitavyaṃ yatātmanā<BR>
12,161.008f*0423_01	tathā ca sarvabhūteṣu vartitavyaṃ yathātmani<BR>
12,161.009a	samāptavacane tasminn arthaśāstraviśāradaḥ<BR>
12,161.009c	pārtho vākyārthatattvajño jagau vākyam atandritaḥ<BR>
12,161.010a	karmabhūmir iyaṃ rājann iha vārttā praśasyate<BR>
12,161.010c	kṛṣivāṇijyagorakṣyaṃ śilpāni vividhāni ca<BR>
12,161.011a	artha ity eva sarveṣāṃ karmaṇām avyatikramaḥ<BR>
12,161.011c	na ṛte 'rthena vartete dharmakāmāv iti śrutiḥ<BR>
12,161.012a	vijayī hy arthavān dharmam ārādhayitum uttamam<BR>
12,161.012c	kāmaṃ ca carituṃ śakto duṣprāpam akṛtātmabhiḥ<BR>
12,161.013a	arthasyāvayavāv etau dharmakāmāv iti śrutiḥ<BR>
12,161.013c	arthasiddhyā hi nirvṛttāv ubhāv etau bhaviṣyataḥ<BR>
12,161.014a	udbhūtārthaṃ hi puruṣaṃ viśiṣṭatarayonayaḥ<BR>
12,161.014c	brahmāṇam iva bhūtāni satataṃ paryupāsate<BR>
12,161.015a	jaṭājinadharā dāntāḥ paṅkadigdhā jitendriyāḥ<BR>
12,161.015c	muṇḍā nistantavaś cāpi vasanty arthārthinaḥ pṛthak<BR>
12,161.016a	kāṣāyavasanāś cānye śmaśrulā hrīsusaṃvṛtāḥ<BR>
12,161.016c	vidvāṃsaś caiva śāntāś ca muktāḥ sarvaparigrahaiḥ<BR>
12,161.016d*0424_01	arthārthinaḥ santi nityaṃ paritapyanti karmabhiḥ<BR>
12,161.017a	arthārthinaḥ santi ke cid apare svargakāṅkṣiṇaḥ<BR>
12,161.017c	kulapratyāgamāś caike svaṃ svaṃ mārgam anuṣṭhitāḥ<BR>
12,161.018a	āstikā nāstikāś caiva niyatāḥ saṃyame pare<BR>
12,161.018c	aprajñānaṃ tamobhūtaṃ prajñānaṃ tu prakāśatā<BR>
12,161.019a	bhṛtyān bhogair dviṣo daṇḍair yo yojayati so 'rthavān<BR>
12,161.019c	etan matimatāṃ śreṣṭha mataṃ mama yathātatham<BR>
12,161.019e	anayos tu nibodha tvaṃ vacanaṃ vākyakaṇṭhayoḥ<BR>
12,161.020a	tato dharmārthakuśalau mādrīputrāv anantaram<BR>
12,161.020c	nakulaḥ sahadevaś ca vākyaṃ jagadatuḥ param<BR>
12,161.021a	āsīnaś ca śayānaś ca vicarann api ca sthitaḥ<BR>
12,161.021c	arthayogaṃ dṛḍhaṃ kuryād yogair uccāvacair api<BR>
12,161.022a	asmiṃs tu vai susaṃvṛtte durlabhe paramapriye<BR>
12,161.022c	iha kāmān avāpnoti pratyakṣaṃ nātra saṃśayaḥ<BR>
12,161.023a	yo 'rtho dharmeṇa saṃyukto dharmo yaś cārthasaṃyutaḥ<BR>
12,161.023c	madhv ivāmṛtasaṃyuktaṃ tasmād etau matāv iha<BR>
12,161.024a	anarthasya na kāmo 'sti tathārtho 'dharmiṇaḥ kutaḥ<BR>
12,161.024c	tasmād udvijate loko dharmārthād yo bahiṣkṛtaḥ<BR>
12,161.025a	tasmād dharmapradhānena sādhyo 'rthaḥ saṃyatātmanā<BR>
12,161.025c	viśvasteṣu ca bhūteṣu kalpate sarva eva hi<BR>
12,161.026a	dharmaṃ samācaret pūrvaṃ tathārthaṃ dharmasaṃyutam<BR>
12,161.026c	tataḥ kāmaṃ caret paścāt siddhārthasya hi tat phalam<BR>
12,161.027a	virematus tu tad vākyam uktvā tāv aśvinoḥ sutau<BR>
12,161.027c	bhīmasenas tadā vākyam idaṃ vaktuṃ pracakrame<BR>
12,161.028a	nākāmaḥ kāmayaty arthaṃ nākāmo dharmam icchati<BR>
12,161.028c	nākāmaḥ kāmayāno 'sti tasmāt kāmo viśiṣyate<BR>
12,161.029a	kāmena yuktā ṛṣayas tapasy eva samāhitāḥ<BR>
12,161.029c	palāśaphalamūlāśā vāyubhakṣāḥ susaṃyatāḥ<BR>
12,161.030a	vedopavādeṣv apare yuktāḥ svādhyāyapāragāḥ<BR>
12,161.030c	śrāddhayajñakriyāyāṃ ca tathā dānapratigrahe<BR>
12,161.031a	vaṇijaḥ karṣakā gopāḥ kāravaḥ śilpinas tathā<BR>
12,161.031c	daivakarmakṛtaś caiva yuktāḥ kāmena karmasu<BR>
12,161.032a	samudraṃ cāviśanty anye narāḥ kāmena saṃyutāḥ<BR>
12,161.032c	kāmo hi vividhākāraḥ sarvaṃ kāmena saṃtatam<BR>
12,161.033a	nāsti nāsīn nābhaviṣyad bhūtaṃ kāmātmakāt param<BR>
12,161.033c	etat sāraṃ mahārāja dharmārthāv atra saṃśritau<BR>
12,161.034a	navanītaṃ yathā dadhnas tathā kāmo 'rthadharmataḥ<BR>
12,161.034c	śreyas tailaṃ ca piṇyākād dhṛtaṃ śreya udaśvitaḥ<BR>
12,161.035a	śreyaḥ puṣpaphalaṃ kāṣṭhāt kāmo dharmārthayor varaḥ<BR>
12,161.035c	puṣpato madhv iva rasaḥ kāmāt saṃjāyate sukham<BR>
12,161.035d*0425_01	kāmo dharmārthayor yoniḥ kāmaś cātha tadātmakaḥ<BR>
12,161.035d*0425_02	nākāmato brāhmaṇāḥ svannam arthān<BR>
12,161.035d*0425_03	nākāmato dadati brāhmaṇebhyaḥ<BR>
12,161.035d*0425_04	nākāmato vividhā lokaceṣṭā<BR>
12,161.035d*0425_05	tasmāt kāmaḥ prāk trivargasya dṛṣṭaḥ<BR>
12,161.036a	sucāruveṣābhir alaṃkṛtābhir; madotkaṭābhiḥ priyavādinībhiḥ<BR>
12,161.036c	ramasva yoṣābhir upetya kāmaṃ; kāmo hi rājaṃs tarasābhipātī<BR>
12,161.037a	buddhir mamaiṣā pariṣat sthitasya; mā bhūd vicāras tava dharmaputra<BR>
12,161.037c	syāt saṃhitaṃ sadbhir aphalgusāraṃ; sametya vākyaṃ param ānṛśaṃsyam<BR>
12,161.038a	dharmārthakāmāḥ samam eva sevyā; yas tv ekasevī sa naro jaghanyaḥ<BR>
12,161.038b*0426_01	trayos tu nityaṃ tv aviśeṣito hi<BR>
12,161.038c	dvayos tu dakṣaṃ pravadanti madhyaṃ; sa uttamo yo niratas trivarge<BR>
12,161.038d*0427_01	vibhajya kālaṃ parisevyamānaḥ<BR>
12,161.039a	prājñaḥ suhṛc candanasāralipto; vicitramālyābharaṇair upetaḥ<BR>
12,161.039c	tato vacaḥ saṃgrahavigraheṇa; proktvā yavīyān virarāma bhīmaḥ<BR>
12,161.040a	tato muhūrtād atha dharmarājo; vākyāni teṣām anucintya samyak<BR>
12,161.040c	uvāca vācāvitathaṃ smayan vai; bahuśruto dharmabhṛtāṃ variṣṭhaḥ<BR>
12,161.041a	niḥsaṃśayaṃ niścitadharmaśāstrāḥ; sarve bhavanto viditapramāṇāḥ<BR>
12,161.041c	vijñātukāmasya mameha vākyam; uktaṃ yad vai naiṣṭhikaṃ tac chrutaṃ me<BR>
12,161.041e	iha tv avaśyaṃ gadato mamāpi; vākyaṃ nibodhadhvam ananyabhāvāḥ<BR>
12,161.042a	yo vai na pāpe nirato na puṇye; nārthe na dharme manujo na kāme<BR>
12,161.042c	vimuktadoṣaḥ samaloṣṭakāñcanaḥ; sa mucyate duḥkhasukhārthasiddheḥ<BR>
12,161.043a	bhūtāni jātīmaraṇānvitāni; jarāvikāraiś ca samanvitāni<BR>
12,161.043c	bhūyaś ca tais taiḥ pratibodhitāni; mokṣaṃ praśaṃsanti na taṃ ca vidmaḥ<BR>
12,161.044a	snehe nabaddhasya na santi tānīty; evaṃ svayaṃbhūr bhagavān uvāca<BR>
12,161.044c	budhāś ca nirvāṇaparā vadanti; tasmān na kuryāt priyam apriyaṃ ca<BR>
12,161.045a	etat pradhānaṃ na tu kāmakāro; yathā niyukto 'smi tathā carāmi<BR>
12,161.045c	bhūtāni sarvāṇi vidhir niyuṅkte; vidhir balīyān iti vitta sarve<BR>
12,161.046a	na karmaṇāpnoty anavāpyam arthaṃ; yad bhāvi sarvaṃ bhavatīti vitta<BR>
12,161.046c	trivargahīno 'pi hi vindate 'rthaṃ; tasmād idaṃ lokahitāya guhyam<BR>
12,161.046d*0428_01	uktaṃ hi karmaiva phalasya hetuḥ<BR>
12,161.047a	tatas tad agryaṃ vacanaṃ manonugaṃ; samastam ājñāya tato 'tihetumat<BR>
12,161.047c	tadā praṇeduś ca jaharṣire ca te; kurupravīrāya ca cakrur añjalīn<BR>
12,161.048a	sucāruvarṇākṣaraśabdabhūṣitāṃ; manonugāṃ nirdhutavākyakaṇṭakām<BR>
12,161.048c	niśamya tāṃ pārthiva pārthabhāṣitāṃ; giraṃ narendrāḥ praśaśaṃsur eva te<BR>
12,161.048d*0429_01	sa cāpi tān dharmasuto mahāmanās<BR>
12,161.048d*0429_02	tadā pratītān praśaśaṃsa vīryavān<BR>
12,161.048e	punaś ca papraccha saridvarāsutaṃ; tataḥ paraṃ dharmam ahīnasattvaḥ<BR>
12,161.048e*0430_01	dharmārthakāmeṣu viniścayajñam<BR>
12,161.048f*0431_01	yudhiṣṭhiraḥ kauravavaṃśagoptā<BR>
12,162.001	yudhiṣṭhira uvāca<BR>
12,162.001a	pitāmaha mahāprājña kurūṇāṃ kīrtivardhana<BR>
12,162.001c	praśnaṃ kaṃ cit pravakṣyāmi tan me vyākhyātum arhasi<BR>
12,162.002a	kīdṛśā mānavāḥ saumyāḥ kaiḥ prītiḥ paramā bhavet<BR>
12,162.002c	āyatyāṃ ca tadātve ca ke kṣamās tān vadasva me<BR>
12,162.003a	na hi tatra dhanaṃ sphītaṃ na ca saṃbandhibāndhavāḥ<BR>
12,162.003c	tiṣṭhanti yatra suhṛdas tiṣṭhantīti matir mama<BR>
12,162.004a	durlabho hi suhṛc chrotā durlabhaś ca hitaḥ suhṛt<BR>
12,162.004c	etad dharmabhṛtāṃ śreṣṭha sarvaṃ vyākhyātum arhasi<BR>
12,162.005	bhīṣma uvāca<BR>
12,162.005a	saṃdheyān puruṣān rājann asaṃdheyāṃś ca tattvataḥ<BR>
12,162.005c	vadato me nibodha tvaṃ nikhilena yudhiṣṭhira<BR>
12,162.006a	lubdhaḥ krūras tyaktadharmā nikṛtaḥ śaṭha eva ca<BR>
12,162.006c	kṣudraḥ pāpasamācāraḥ sarvaśaṅkī tathālasaḥ<BR>
12,162.007a	dīrghasūtro 'nṛjuḥ kaṣṭo gurudārapradharṣakaḥ<BR>
12,162.007c	vyasane yaḥ parityāgī durātmā nirapatrapaḥ<BR>
12,162.008a	sarvataḥ pāpadarśī ca nāstiko vedanindakaḥ<BR>
12,162.008c	saṃprakīrṇendriyo loke yaḥ kāmanirataś caret<BR>
12,162.009a	asatyo lokavidviṣṭaḥ samaye cānavasthitaḥ<BR>
12,162.009c	piśuno 'thākṛtaprajño matsarī pāpaniścayaḥ<BR>
12,162.010a	duḥśīlo 'thākṛtātmā ca nṛśaṃsaḥ kitavas tathā<BR>
12,162.010c	mitrair arthakṛtī nityam icchaty arthaparaś ca yaḥ<BR>
12,162.011a	vahataś ca yathāśakti yo na tuṣyati mandadhīḥ<BR>
12,162.011c	amitram iva yo bhuṅkte sadā mitraṃ nararṣabha<BR>
12,162.012a	asthānakrodhano yaś ca akasmāc ca virajyate<BR>
12,162.012c	suhṛdaś caiva kalyāṇān āśu tyajati kilbiṣī<BR>
12,162.013a	alpe 'py apakṛte mūḍhas tathājñānāt kṛte 'pi ca<BR>
12,162.013c	kāryopasevī mitreṣu mitradveṣī narādhipa<BR>
12,162.014a	śatrur mitramukho yaś ca jihmaprekṣī vilobhanaḥ<BR>
12,162.014c	na rajyati ca kalyāṇe yas tyajet tādṛśaṃ naram<BR>
12,162.015a	pānapo dveṣaṇaḥ krūro nirghṛṇaḥ paruṣas tathā<BR>
12,162.015c	paropatāpī mitradhruk tathā prāṇivadhe rataḥ<BR>
12,162.016a	kṛtaghnaś cādhamo loke na saṃdheyaḥ kathaṃ cana<BR>
12,162.016c	chidrānveṣī na saṃdheyaḥ saṃdheyān api me śṛṇu<BR>
12,162.017a	kulīnā vākyasaṃpannā jñānavijñānakovidāḥ<BR>
12,162.017c	mitrajñāś ca kṛtajñāś ca sarvajñāḥ śokavarjitāḥ<BR>
12,162.018a	mādhuryaguṇasaṃpannāḥ satyasaṃdhā jitendriyāḥ<BR>
12,162.018c	vyāyāmaśīlāḥ satataṃ bhṛtaputrāḥ kulodgatāḥ<BR>
12,162.019a	rūpavanto guṇopetās tathālubdhā jitaśramāḥ<BR>
12,162.019c	doṣair viyuktāḥ prathitais te grāhyāḥ pārthivena ha<BR>
12,162.020a	yathāśaktisamācārāḥ santas tuṣyanti hi prabho<BR>
12,162.020c	nāsthāne krodhavantaś ca na cākasmād virāgiṇaḥ<BR>
12,162.021a	viraktāś ca na ruṣyanti manasāpy arthakovidāḥ<BR>
12,162.021c	ātmānaṃ pīḍayitvāpi suhṛtkāryaparāyaṇāḥ<BR>
12,162.021e	na virajyanti mitrebhyo vāso raktam ivāvikam<BR>
12,162.022a	doṣāṃś ca lobhamohādīn artheṣu yuvatiṣv atha<BR>
12,162.022c	na darśayanti suhṛdāṃ viśvastā bandhuvatsalāḥ<BR>
12,162.023a	loṣṭakāñcanatulyārthāḥ suhṛtsv aśaṭhabuddhayaḥ<BR>
12,162.023c	ye caranty anabhīmānā nisṛṣṭārthavibhūṣaṇāḥ<BR>
12,162.023e	saṃgṛhṇantaḥ parijanaṃ svāmyarthaparamāḥ sadā<BR>
12,162.024a	īdṛśaiḥ puruṣaśreṣṭhaiḥ saṃdhiṃ yaḥ kurute nṛpaḥ<BR>
12,162.024c	tasya vistīryate rāṣṭraṃ jyotsnā grahapater iva<BR>
12,162.025a	śāstranityā jitakrodhā balavanto raṇapriyāḥ<BR>
12,162.025c	kṣāntāḥ śīlaguṇopetāḥ saṃdheyāḥ puruṣottamāḥ<BR>
12,162.025d*0432_01	mantrihīnas tu yo rājann acirāyur bhaven nṛpa<BR>
12,162.025d*0432_02	tasmāt suśīlaṃ vijñāya mantriṇaṃ ca bahuśrutam<BR>
12,162.025d*0432_03	niyojayed guṇakaram ātmanaḥ sukham icchatā<BR>
12,162.026a	ye ca doṣasamāyuktā narāḥ proktā mayānagha<BR>
12,162.026c	teṣām apy adhamo rājan kṛtaghno mitraghātakaḥ<BR>
12,162.026e	tyaktavyaḥ sa durācāraḥ sarveṣām iti niścayaḥ<BR>
12,162.027	yudhiṣṭhira uvāca<BR>
12,162.027a	vistareṇārthasaṃbandhaṃ śrotum icchāmi pārthiva<BR>
12,162.027c	mitradrohī kṛtaghnaś ca yaḥ proktas taṃ ca me vada<BR>
12,162.028	bhīṣma uvāca<BR>
12,162.028a	hanta te vartayiṣye 'ham itihāsaṃ purātanam<BR>
12,162.028c	udīcyāṃ diśi yad vṛttaṃ mleccheṣu manujādhipa<BR>
12,162.029a	brāhmaṇo madhyadeśīyaḥ kṛṣṇāṅgo brahmavarjitaḥ<BR>
12,162.029c	grāmaṃ prekṣya janākīrṇaṃ prāviśad bhaikṣakāṅkṣayā<BR>
12,162.030a	tatra dasyur dhanayutaḥ sarvavarṇaviśeṣavit<BR>
12,162.030c	brahmaṇyaḥ satyasaṃdhaś ca dāne ca nirato 'bhavat<BR>
12,162.031a	tasya kṣayam upāgamya tato bhikṣām ayācata<BR>
12,162.031c	pratiśrayaṃ ca vāsārthaṃ bhikṣāṃ caivātha vārṣikīm<BR>
12,162.032a	prādāt tasmai sa viprāya vastraṃ ca sadṛśaṃ navam<BR>
12,162.032c	nārīṃ cāpi vayopetāṃ bhartrā virahitāṃ tadā<BR>
12,162.033a	etat saṃprāpya hṛṣṭātmā dasyoḥ sarvaṃ dvijas tadā<BR>
12,162.033c	tasmin gṛhavare rājaṃs tayā reme sa gautamaḥ<BR>
12,162.034a	kuṭumbārtheṣu dasyoḥ sa sāhāyyaṃ cāpy athākarot<BR>
12,162.034c	tatrāvasat so 'tha varṣāḥ samṛddhe śabarālaye<BR>
12,162.034e	bāṇavedhye paraṃ yatnam akaroc caiva gautamaḥ<BR>
12,162.035a	vakrāṅgāṃs tu sa nityaṃ vai sarvato bāṇagocare<BR>
12,162.035c	jaghāna gautamo rājan yathā dasyugaṇas tathā<BR>
12,162.036a	hiṃsāparo ghṛṇāhīnaḥ sadā prāṇivadhe rataḥ<BR>
12,162.036c	gautamaḥ saṃnikarṣeṇa dasyubhiḥ samatām iyāt<BR>
12,162.037a	tathā tu vasatas tasya dasyugrāme sukhaṃ tadā<BR>
12,162.037c	agacchan bahavo māsā nighnataḥ pakṣiṇo bahūn<BR>
12,162.038a	tataḥ kadā cid aparo dvijas taṃ deśam āgamat<BR>
12,162.038c	jaṭī cīrājinadharaḥ svādhyāyaparamaḥ śuciḥ<BR>
12,162.039a	vinīto niyatāhāro brahmaṇyo vedapāragaḥ<BR>
12,162.039c	sabrahmacārī taddeśyaḥ sakhā tasyaiva supriyam<BR>
12,162.039e	taṃ dasyugrāmam agamad yatrāsau gautamo 'bhavat<BR>
12,162.040a	sa tu vipragṛhānveṣī śūdrānnaparivarjakaḥ<BR>
12,162.040c	grāme dasyujanākīrṇe vyacarat sarvatodiśam<BR>
12,162.041a	tataḥ sa gautamagṛhaṃ praviveśa dvijottamaḥ<BR>
12,162.041c	gautamaś cāpi saṃprāptas tāv anyonyena saṃgatau<BR>
12,162.042a	vakrāṅgabhārahastaṃ taṃ dhanuṣpāṇiṃ kṛtāgasam<BR>
12,162.042c	rudhireṇāvasiktāṅgaṃ gṛhadvāram upāgatam<BR>
12,162.043a	taṃ dṛṣṭvā puruṣādābham apadhvastaṃ kṣayāgatam<BR>
12,162.043c	abhijñāya dvijo vrīḍām agamad vākyam āha ca<BR>
12,162.044a	kim idaṃ kuruṣe mauḍhyād vipras tvaṃ hi kulodgataḥ<BR>
12,162.044c	madhyadeśaparijñāto dasyubhāvaṃ gataḥ katham<BR>
12,162.045a	pūrvān smara dvijāgryāṃs tān prakhyātān vedapāragān<BR>
12,162.045c	yeṣāṃ vaṃśe 'bhijātas tvam īdṛśaḥ kulapāṃsanaḥ<BR>
12,162.046a	avabudhyātmanātmānaṃ satyaṃ śīlaṃ śrutaṃ damam<BR>
12,162.046c	anukrośaṃ ca saṃsmṛtya tyaja vāsam imaṃ dvija<BR>
12,162.046d*0433_01	kugrāmavāsaṃ ca kumitrasaṅgaṃ<BR>
12,162.046d*0433_02	kudārarāgaṃ kunarendrasevām<BR>
12,162.046d*0433_03	kubrāhmaṇe prītim akāraṇaṃ vai<BR>
12,162.046d*0433_04	kurvanti ye pāpatarās ta eva<BR>
12,162.047a	evam uktaḥ sa suhṛdā tadā tena hitaiṣiṇā<BR>
12,162.047c	pratyuvāca tato rājan viniścitya tadārtavat<BR>
12,162.048a	adhano 'smi dvijaśreṣṭha na ca vedavid apy aham<BR>
12,162.048c	vṛttyartham iha saṃprāptaṃ viddhi māṃ dvijasattama<BR>
12,162.049a	tvaddarśanāt tu viprarṣe kṛtārthaṃ vedmy ahaṃ dvija<BR>
12,162.049c	ātmānaṃ saha yāsyāvaḥ śvo vasādyeha śarvarīm<BR>
12,162.049d*0434_01	gautamena tathety ukte suṣvāpa dvijasattamaḥ<BR>
12,162.049d*0435_01	sa tatra nyavasad vipro ghṛṇī kiṃ cid asaṃspṛśan<BR>
12,162.049d*0435_02	kṣudhitaś chandyamāno 'pi bhojanaṃ nābhyanandata<BR>
12,163.001	bhīṣma uvāca<BR>
12,163.001a	tasyāṃ niśāyāṃ vyuṣṭāyāṃ gate tasmin dvijottame<BR>
12,163.001c	niṣkramya gautamo 'gacchat samudraṃ prati bhārata<BR>
12,163.002a	sāmudrakān sa vaṇijas tato 'paśyat sthitān pathi<BR>
12,163.002c	sa tena sārthena saha prayayau sāgaraṃ prati<BR>
12,163.003a	sa tu sārtho mahārāja kasmiṃś cid girigahvare<BR>
12,163.003c	mattena dviradenātha nihataḥ prāyaśo 'bhavat<BR>
12,163.004a	sa kathaṃ cit tatas tasmāt sārthān mukto dvijas tadā<BR>
12,163.004c	kāṃdigbhūto jīvitārthī pradudrāvottarāṃ diśam<BR>
12,163.005a	sa sarvataḥ paribhraṣṭaḥ sārthād deśāt tathārthataḥ<BR>
12,163.005c	ekākī vyadravat tatra vane kiṃpuruṣo yathā<BR>
12,163.006a	sa panthānam athāsādya samudrābhisaraṃ tadā<BR>
12,163.006c	āsasāda vanaṃ ramyaṃ mahat puṣpitapādapam<BR>
12,163.007a	sarvartukair āmravanaiḥ puṣpitair upaśobhitam<BR>
12,163.007c	nandanoddeśasadṛśaṃ yakṣakiṃnarasevitam<BR>
12,163.008a	śālatāladhavāśvatthatvacāguruvanais tathā<BR>
12,163.008c	candanasya ca mukhyasya pādapair upaśobhitam<BR>
12,163.008e	giriprastheṣu ramyeṣu śubheṣu susugandhiṣu<BR>
12,163.009a	samantato dvijaśreṣṭhā valgu kūjanti tatra vai<BR>
12,163.009c	manuṣyavadanās tv anye bhāruṇḍā iti viśrutāḥ<BR>
12,163.009e	bhūliṅgaśakunāś cānye samudraṃ sarvato 'bhavan<BR>
12,163.010a	sa tāny atimanojñāni vihaṃgābhirutāni vai<BR>
12,163.010c	śṛṇvan suramaṇīyāni vipro 'gacchata gautamaḥ<BR>
12,163.011a	tato 'paśyat suramye sa suvarṇasikatācite<BR>
12,163.011c	deśabhāge same citre svargoddeśasamaprabhe<BR>
12,163.012a	śriyā juṣṭaṃ mahāvṛkṣaṃ nyagrodhaṃ parimaṇḍalam<BR>
12,163.012c	śākhābhir anurūpābhir bhūṣitaṃ chatrasaṃnibham<BR>
12,163.013a	tasya mūlaṃ susaṃsiktaṃ varacandanavāriṇā<BR>
12,163.013c	divyapuṣpānvitaṃ śrīmat pitāmahasadopamam<BR>
12,163.014a	taṃ dṛṣṭvā gautamaḥ prīto munikāntam anuttamam<BR>
12,163.014c	medhyaṃ suragṛhaprakhyaṃ puṣpitaiḥ pādapair vṛtam<BR>
12,163.014e	tam āgamya mudā yuktas tasyādhastād upāviśat<BR>
12,163.015a	tatrāsīnasya kauravya gautamasya sukhaḥ śivaḥ<BR>
12,163.015c	puṣpāṇi samupaspṛśya pravavāv anilaḥ śuciḥ<BR>
12,163.015e	hlādayan sarvagātrāṇi gautamasya tadā nṛpa<BR>
12,163.016a	sa tu vipraḥ pariśrāntaḥ spṛṣṭaḥ puṇyena vāyunā<BR>
12,163.016c	sukham āsādya suṣvāpa bhāskaraś cāstam abhyagāt<BR>
12,163.017a	tato 'staṃ bhāskare yāte saṃdhyākāla upasthite<BR>
12,163.017c	ājagāma svabhavanaṃ brahmalokāt khagottamaḥ<BR>
12,163.018a	nāḍījaṅgha iti khyāto dayito brahmaṇaḥ sakhā<BR>
12,163.018c	bakarājo mahāprājñaḥ kaśyapasyātmasaṃbhavaḥ<BR>
12,163.019a	rājadharmeti vikhyāto babhūvāpratimo bhuvi<BR>
12,163.019c	devakanyāsutaḥ śrīmān vidvān devapatiprabhaḥ<BR>
12,163.020a	mṛṣṭahāṭakasaṃchanno bhūṣaṇair arkasaṃnibhaiḥ<BR>
12,163.020c	bhūṣitaḥ sarvagātreṣu devagarbhaḥ śriyā jvalan<BR>
12,163.021a	tam āgataṃ dvijaṃ dṛṣṭvā vismito gautamo 'bhavat<BR>
12,163.021c	kṣutpipāsāparītātmā hiṃsārthī cāpy avaikṣata<BR>
12,163.022	rājadharmovāca<BR>
12,163.022a	svāgataṃ bhavate vipra diṣṭyā prāpto 'si me gṛham<BR>
12,163.022c	astaṃ ca savitā yātaḥ saṃdhyeyaṃ samupasthitā<BR>
12,163.023a	mama tvaṃ nilayaṃ prāptaḥ priyātithir aninditaḥ<BR>
12,163.023c	pūjito yāsyasi prātar vidhidṛṣṭena karmaṇā<BR>
12,164.001	bhīṣma uvāca<BR>
12,164.001a	giraṃ tāṃ madhurāṃ śrutvā gautamo vismitas tadā<BR>
12,164.001c	kautūhalānvito rājan rājadharmāṇam aikṣata<BR>
12,164.002	rājadharmovāca<BR>
12,164.002a	bhoḥ kaśyapasya putro 'haṃ mātā dākṣāyaṇī ca me<BR>
12,164.002c	atithis tvaṃ guṇopetaḥ svāgataṃ te dvijarṣabha<BR>
12,164.003	bhīṣma uvāca<BR>
12,164.003a	tasmai dattvā sa satkāraṃ vidhidṛṣṭena karmaṇā<BR>
12,164.003c	śālapuṣpamayīṃ divyāṃ bṛsīṃ samupakalpayat<BR>
12,164.004a	bhagīratharathākrāntān deśān gaṅgāniṣevitān<BR>
12,164.004c	ye caranti mahāmīnās tāṃś ca tasyānvakalpayat<BR>
12,164.005a	vahniṃ cāpi susaṃdīptaṃ mīnāṃś caiva supīvarān<BR>
12,164.005c	sa gautamāyātithaye nyavedayata kāśyapaḥ<BR>
12,164.006a	bhuktavantaṃ ca taṃ vipraṃ prītātmānaṃ mahāmanāḥ<BR>
12,164.006c	klamāpanayanārthaṃ sa pakṣābhyām abhyavījayat<BR>
12,164.007a	tato viśrāntam āsīnaṃ gotrapraśnam apṛcchata<BR>
12,164.007c	so 'bravīd gautamo 'smīti brāhma nānyad udāharat<BR>
12,164.008a	tasmai parṇamayaṃ divyaṃ divyapuṣpādhivāsitam<BR>
12,164.008c	gandhāḍhyaṃ śayanaṃ prādāt sa śiśye tatra vai sukham<BR>
12,164.009a	athopaviṣṭaṃ śayane gautamaṃ bakarāṭ tadā<BR>
12,164.009c	papraccha kāśyapo vāgmī kim āgamanakāraṇam<BR>
12,164.010a	tato 'bravīd gautamas taṃ daridro 'haṃ mahāmate<BR>
12,164.010c	samudragamanākāṅkṣī dravyārtham iti bhārata<BR>
12,164.011a	taṃ kāśyapo 'bravīt prīto notkaṇṭhāṃ kartum arhasi<BR>
12,164.011c	kṛtakāryo dvijaśreṣṭha sadravyo yāsyase gṛhān<BR>
12,164.012a	caturvidhā hy arthagatir bṛhaspatimataṃ yathā<BR>
12,164.012c	pāraṃparyaṃ tathā daivaṃ karma mitram iti prabho<BR>
12,164.013a	prādurbhūto 'smi te mitraṃ suhṛttvaṃ ca mama tvayi<BR>
12,164.013c	so 'haṃ tathā yatiṣyāmi bhaviṣyasi yathārthavān<BR>
12,164.014a	tataḥ prabhātasamaye sukhaṃ pṛṣṭvābravīd idam<BR>
12,164.014c	gaccha saumya pathānena kṛtakṛtyo bhaviṣyasi<BR>
12,164.015a	itas triyojanaṃ gatvā rākṣasādhipatir mahān<BR>
12,164.015c	virūpākṣa iti khyātaḥ sakhā mama mahābalaḥ<BR>
12,164.016a	taṃ gaccha dvijamukhya tvaṃ mama vākyapracoditaḥ<BR>
12,164.016c	kāmān abhīpsitāṃs tubhyaṃ dātā nāsty atra saṃśayaḥ<BR>
12,164.017a	ity uktaḥ prayayau rājan gautamo vigataklamaḥ<BR>
12,164.017c	phalāny amṛtakalpāni bhakṣayan sma yatheṣṭataḥ<BR>
12,164.018a	candanāgurumukhyāni tvakpatrāṇāṃ vanāni ca<BR>
12,164.018c	tasmin pathi mahārāja sevamāno drutaṃ yayau<BR>
12,164.019a	tato meruvrajaṃ nāma nagaraṃ śailatoraṇam<BR>
12,164.019c	śailaprākāravapraṃ ca śailayantrārgalaṃ tathā<BR>
12,164.019d*0436_01	nyavedayad dvārapālān vacanād rājadharmaṇaḥ<BR>
12,164.020a	viditaś cābhavat tasya rākṣasendrasya dhīmataḥ<BR>
12,164.020c	prahitaḥ suhṛdā rājan prīyatā vai priyātithiḥ<BR>
12,164.021a	tataḥ sa rākṣasendraḥ svān preṣyān āha yudhiṣṭhira<BR>
12,164.021c	gautamo nagaradvārāc chīghram ānīyatām iti<BR>
12,164.022a	tataḥ puravarāt tasmāt puruṣāḥ śvetaveṣṭanāḥ<BR>
12,164.022c	gautamety abhibhāṣantaḥ puradvāram upāgaman<BR>
12,164.023a	te tam ūcur mahārāja preṣyā rakṣaḥpater dvijam<BR>
12,164.023b*0437_01	channahastā * * kāyā dakṛvecavasaṃmatāḥ (sic)<BR>
12,164.023b*0437_02	āgaccha gautamety evaṃ tvaramāṇāḥ sasaṃbhramāḥ<BR>
12,164.023c	tvarasva tūrṇam āgaccha rājā tvāṃ draṣṭum icchati<BR>
12,164.024a	rākṣasādhipatir vīro virūpākṣa iti śrutaḥ<BR>
12,164.024c	sa tvāṃ tvarati vai draṣṭuṃ tat kṣipraṃ saṃvidhīyatām<BR>
12,164.025a	tataḥ sa prādravad vipro vismayād vigataklamaḥ<BR>
12,164.025c	gautamo nagararddhiṃ tāṃ paśyan paramavismitaḥ<BR>
12,164.026a	tair eva sahito rājño veśma tūrṇam upādravat<BR>
12,164.026c	darśanaṃ rākṣasendrasya kāṅkṣamāṇo dvijas tadā<BR>
12,165.001	bhīṣma uvāca<BR>
12,165.001a	tataḥ sa vidito rājñaḥ praviśya gṛham uttamam<BR>
12,165.001c	pūjito rākṣasendreṇa niṣasādāsanottame<BR>
12,165.002a	pṛṣṭaś ca gotracaraṇaṃ svādhyāyaṃ brahmacārikam<BR>
12,165.002b*0438_01	pṛṣṭo rājñā sa nājñāsīd gotramātram athābravīt<BR>
12,165.002c	na tatra vyājahārānyad gotramātrād ṛte dvijaḥ<BR>
12,165.003a	brahmavarcasahīnasya svādhyāyaviratasya ca<BR>
12,165.003c	gotramātravido rājā nivāsaṃ samapṛcchata<BR>
12,165.004a	kva te nivāsaḥ kalyāṇa kiṃgotrā brāhmaṇī ca te<BR>
12,165.004c	tattvaṃ brūhi na bhīḥ kāryā viśramasva yathāsukham<BR>
12,165.005	gautama uvāca<BR>
12,165.005a	madhyadeśaprasūto 'haṃ vāso me śabarālaye<BR>
12,165.005c	śūdrā punarbhūr bhāryā me satyam etad bravīmi te<BR>
12,165.006	bhīṣma uvāca<BR>
12,165.006a	tato rājā vimamṛśe kathaṃ kāryam idaṃ bhavet<BR>
12,165.006c	kathaṃ vā sukṛtaṃ me syād iti buddhyānvacintayat<BR>
12,165.007a	ayaṃ vai jananād vipraḥ suhṛt tasya mahātmanaḥ<BR>
12,165.007c	saṃpreṣitaś ca tenāyaṃ kāśyapena mamāntikam<BR>
12,165.008a	tasya priyaṃ kariṣyāmi sa hi mām āśritaḥ sadā<BR>
12,165.008c	bhrātā me bāndhavaś cāsau sakhā ca hṛdayaṃgamaḥ<BR>
12,165.009a	kārttikyām adya bhoktāraḥ sahasraṃ me dvijottamāḥ<BR>
12,165.009c	tatrāyam api bhoktā vai deyam asmai ca me dhanam<BR>
12,165.009d*0439_01	sa cādya divasaḥ puṇyo hy atithiś cāyam āgataḥ<BR>
12,165.009d*0439_02	saṃkalpitaṃ caiva dhanaṃ kiṃ vicāryam ataḥ param<BR>
12,165.010a	tataḥ sahasraṃ viprāṇāṃ viduṣāṃ samalaṃkṛtam<BR>
12,165.010c	snātānām anusaṃprāptam ahatakṣaumavāsasām<BR>
12,165.011a	tān āgatān dvijaśreṣṭhān virūpākṣo viśāṃ pate<BR>
12,165.011c	yathārhaṃ pratijagrāha vidhidṛṣṭena karmaṇā<BR>
12,165.012a	bṛsyas teṣāṃ tu saṃnyastā rākṣasendrasya śāsanāt<BR>
12,165.012c	bhūmau varakuthāstīrṇāḥ preṣyair bharatasattama<BR>
12,165.013a	tāsu te pūjitā rājñā niṣaṇṇā dvijasattamāḥ<BR>
12,165.013b*0440_01	tiladarbhodakenātha arcitā vidhivad dvijāḥ<BR>
12,165.013b*0440_02	viśvedevāḥ sapitaraḥ sāgnayaś copakalpitāḥ<BR>
12,165.013b*0440_03	viliptāḥ puṣpavantaś ca supracārāḥ supūjitāḥ<BR>
12,165.013c	vyarājanta mahārāja nakṣatrapatayo yathā<BR>
12,165.014a	tato jāmbūnadāḥ pātrīr vajrāṅkā vimalāḥ śubhāḥ<BR>
12,165.014c	varānnapūrṇā viprebhyaḥ prādān madhughṛtāplutāḥ<BR>
12,165.015a	tasya nityaṃ tathāṣāḍhyāṃ māghyāṃ ca bahavo dvijāḥ<BR>
12,165.015c	īpsitaṃ bhojanavaraṃ labhante satkṛtaṃ sadā<BR>
12,165.016a	viśeṣatas tu kārttikyāṃ dvijebhyaḥ saṃprayacchati<BR>
12,165.016c	śaradvyapāye ratnāni paurṇamāsyām iti śrutiḥ<BR>
12,165.017a	suvarṇaṃ rajataṃ caiva maṇīn atha ca mauktikam<BR>
12,165.017c	vajrān mahādhanāṃś caiva vaiḍūryājinarāṅkavān<BR>
12,165.018a	ratnarāśīn vinikṣipya dakṣiṇārthe sa bhārata<BR>
12,165.018c	tataḥ prāha dvijaśreṣṭhān virūpākṣo mahāyaśāḥ<BR>
12,165.019a	gṛhṇīta ratnāny etāni yathotsāhaṃ yatheṣṭataḥ<BR>
12,165.019c	yeṣu yeṣu ca bhāṇḍeṣu bhuktaṃ vo dvijasattamāḥ<BR>
12,165.019e	tāny evādāya gacchadhvaṃ svaveśmānīti bhārata<BR>
12,165.020a	ity uktavacane tasmin rākṣasendre mahātmani<BR>
12,165.020c	yatheṣṭaṃ tāni ratnāni jagṛhur brāhmaṇarṣabhāḥ<BR>
12,165.021a	tato mahārhais te sarve ratnair abhyarcitāḥ śubhaiḥ<BR>
12,165.021c	brāhmaṇā mṛṣṭavasanāḥ suprītāḥ sma tadābhavan<BR>
12,165.022a	tatas tān rākṣasendraś ca dvijān āha punar vacaḥ<BR>
12,165.022c	nānādigāgatān rājan rākṣasān pratiṣidhya vai<BR>
12,165.023a	adhyaikadivasaṃ viprā na vo 'stīha bhayaṃ kva cit<BR>
12,165.023c	rākṣasebhyaḥ pramodadhvam iṣṭato yāta māciram<BR>
12,165.024a	tataḥ pradudruvuḥ sarve viprasaṃghāḥ samantataḥ<BR>
12,165.024c	gautamo 'pi suvarṇasya bhāram ādāya satvaraḥ<BR>
12,165.025a	kṛcchrāt samudvahan vīra nyagrodhaṃ samupāgamat<BR>
12,165.025c	nyaṣīdac ca pariśrāntaḥ klāntaś ca kṣudhitaś ca ha<BR>
12,165.026a	tatas tam abhyagād rājan rājadharmā khagottamaḥ<BR>
12,165.026c	svāgatenābhyanandac ca gautamaṃ mitravatsalaḥ<BR>
12,165.027a	tasya pakṣāgravikṣepaiḥ klamaṃ vyapanayat khagaḥ<BR>
12,165.027c	pūjāṃ cāpy akarod dhīmān bhojanaṃ cāpy akalpayat<BR>
12,165.027d*0441_01	niṣpatraḥ śayane tasmin paryatapyata duṣṭadhīḥ<BR>
12,165.027d*0442_01	tatas tau saṃvidaṃ kṛtvā khagendradvijasattamau<BR>
12,165.027d*0442_02	nyaṣīdatāṃ mahārāja nyagrodhe vipule tathā<BR>
12,165.027d*0442_03	gautamaś cintayām āsa rātrau tasya samīpataḥ<BR>
12,165.028a	sa bhuktavān suviśrānto gautamo 'cintayat tadā<BR>
12,165.028c	hāṭakasyābhirūpasya bhāro 'yaṃ sumahān mayā<BR>
12,165.028e	gṛhīto lobhamohād vai dūraṃ ca gamanaṃ mama<BR>
12,165.029a	na cāsti pathi bhoktavyaṃ prāṇasaṃdhāraṇaṃ mama<BR>
12,165.029c	kiṃ kṛtvā dhārayeyaṃ vai prāṇān ity abhyacintayat<BR>
12,165.030a	tataḥ sa pathi bhoktavyaṃ prekṣamāṇo na kiṃ cana<BR>
12,165.030c	kṛtaghnaḥ puruṣavyāghra manasedam acintayat<BR>
12,165.031a	ayaṃ bakapatiḥ pārśve māṃsarāśiḥ sthito mama<BR>
12,165.031c	imaṃ hatvā gṛhītvā ca yāsye 'haṃ samabhidrutam<BR>
12,166.001	bhīṣma uvāca<BR>
12,166.001a	atha tatra mahārciṣmān analo vātasārathiḥ<BR>
12,166.001c	tasyāvidūre rakṣārthaṃ khagendreṇa kṛto 'bhavat<BR>
12,166.002a	sa cāpi pārśve suṣvāpa viśvasto bakarāṭ tadā<BR>
12,166.002c	kṛtaghnas tu sa duṣṭātmā taṃ jighāṃsur ajāgarat<BR>
12,166.003a	tato 'lātena dīptena viśvastaṃ nijaghāna tam<BR>
12,166.003c	nihatya ca mudā yuktaḥ so 'nubandhaṃ na dṛṣṭavān<BR>
12,166.004a	sa taṃ vipakṣaromāṇaṃ kṛtvāgnāv apacat tadā<BR>
12,166.004b*0443_01	pakvānnaṃ bhakṣayitvā ca kṛtaghnaḥ pāpapūruṣaḥ<BR>
12,166.004b*0443_02	jagāma tvarayā rājan svagṛhaṃ kṛtakṛtyavat<BR>
12,166.004c	taṃ gṛhītvā suvarṇaṃ ca yayau drutataraṃ dvijaḥ<BR>
12,166.004d*0444_01	tato dākṣāyaṇīputraṃ nāgataṃ taṃ tu bhārata<BR>
12,166.004d*0444_02	virūpākṣaś cintayan vai hṛdayena vidūyatā<BR>
12,166.005a	tato 'nyasmin gate cāhni virūpākṣo 'bravīt sutam<BR>
12,166.005c	na prekṣe rājadharmāṇam adya putra khagottamam<BR>
12,166.006a	sa pūrvasaṃdhyāṃ brahmāṇaṃ vandituṃ yāti sarvadā<BR>
12,166.006b*0445_01	aparāṃ caiva māṃ draṣṭum āyāti sa vihaṃgarāṭ<BR>
12,166.006c	māṃ cādṛṣṭvā kadā cit sa na gacchati gṛhān khagaḥ<BR>
12,166.007a	ubhe dvirātraṃ saṃdhye vai nābhyagāt sa mamālayam<BR>
12,166.007c	tasmān na śudhyate bhāvo mama sa jñāyatāṃ suhṛt<BR>
12,166.008a	svādhyāyena viyukto hi brahmavarcasavarjitaḥ<BR>
12,166.008c	taṃ gatas tatra me śaṅkā hanyāt taṃ sa dvijādhamaḥ<BR>
12,166.009a	durācāras tu durbuddhir iṅgitair lakṣito mayā<BR>
12,166.009c	niṣkriyo dāruṇākāraḥ kṛṣṇo dasyur ivādhamaḥ<BR>
12,166.010a	gautamaḥ sa gatas tatra tenodvignaṃ mano mama<BR>
12,166.010c	putra śīghram ito gatvā rājadharmaniveśanam<BR>
12,166.010e	jñāyatāṃ sa viśuddhātmā yadi jīvati māciram<BR>
12,166.011a	sa evam uktas tvarito rakṣobhiḥ sahito yayau<BR>
12,166.011c	nyagrodhaṃ tatra cāpaśyat kaṅkālaṃ rājadharmaṇaḥ<BR>
12,166.012a	sa rudann agamat putro rākṣasendrasya dhīmataḥ<BR>
12,166.012c	tvaramāṇaḥ paraṃ śaktyā gautamagrahaṇāya vai<BR>
12,166.013a	tato 'vidūre jagṛhur gautamaṃ rākṣasās tadā<BR>
12,166.013c	rājadharmaśarīraṃ ca pakṣāsthicaraṇojjhitam<BR>
12,166.014a	tam ādāyātha rakṣāṃsi drutaṃ meruvrajaṃ yayuḥ<BR>
12,166.014c	rājñaś ca darśayām āsuḥ śarīraṃ rājadharmaṇaḥ<BR>
12,166.014e	kṛtaghnaṃ puruṣaṃ taṃ ca gautamaṃ pāpacetasam<BR>
12,166.015a	ruroda rājā taṃ dṛṣṭvā sāmātyaḥ sapurohitaḥ<BR>
12,166.015c	ārtanādaś ca sumahān abhūt tasya niveśane<BR>
12,166.016a	sastrīkumāraṃ ca puraṃ babhūvāsvasthamānasam<BR>
12,166.016c	athābravīn nṛpaḥ putraṃ pāpo 'yaṃ vadhyatām iti<BR>
12,166.017a	asya māṃsair ime sarve viharantu yatheṣṭataḥ<BR>
12,166.017c	pāpācāraḥ pāpakarmā pāpātmā pāpaniścayaḥ<BR>
12,166.017e	hantavyo 'yaṃ mama matir bhavadbhir iti rākṣasāḥ<BR>
12,166.018a	ity uktā rākṣasendreṇa rākṣasā ghoravikramāḥ<BR>
12,166.018c	naicchanta taṃ bhakṣayituṃ pāpakarmāyam ity uta<BR>
12,166.019a	dasyūnāṃ dīyatām eṣa sādhv adya puruṣādhamaḥ<BR>
12,166.019c	ity ūcus taṃ mahārāja rākṣasendraṃ niśācarāḥ<BR>
12,166.020a	śirobhiś ca gatā bhūmim ūcū rakṣogaṇādhipam<BR>
12,166.020c	na dātum arhasi tvaṃ no bhakṣaṇāyāsya kilbiṣam<BR>
12,166.021a	evam astv iti tān āha rākṣasendro niśācarān<BR>
12,166.021c	dasyūnāṃ dīyatām eṣa kṛtaghno 'dyaiva rākṣasāḥ<BR>
12,166.022a	ity ukte tasya te dāsāḥ śūlamudgarapāṇayaḥ<BR>
12,166.022c	chittvā taṃ khaṇḍaśaḥ pāpaṃ dasyubhyaḥ pradadus tadā<BR>
12,166.023a	dasyavaś cāpi naicchanta tam attuṃ pāpakāriṇam<BR>
12,166.023c	kravyādā api rājendra kṛtaghnaṃ nopabhuñjate<BR>
12,166.024a	brahmaghne ca surāpe ca core bhagnavrate tathā<BR>
12,166.024c	niṣkṛtir vihitā rājan kṛtaghne nāsti niṣkṛtiḥ<BR>
12,166.025a	mitradrohī nṛśaṃsaś ca kṛtaghnaś ca narādhamaḥ<BR>
12,166.025c	kravyādaiḥ kṛmibhiś cānyair na bhujyante hi tādṛśāḥ<BR>
12,166.025d*0446_01	nyagrodhe rājadharmāṇam apaśyan nihataṃ tataḥ<BR>
12,166.025d*0446_02	ruditvā bahu tat tad vai vilapya ca sa rākṣasaḥ<BR>
12,166.025d*0446_03	gato roṣasamāviṣṭo gautamagrahaṇāya vai<BR>
12,166.025d*0446_04	gṛhīto gautamaḥ pāpo rakṣobhiḥ krodhamūrchitaiḥ<BR>
12,166.025d*0446_05	rājadharmaśarīrasya kaṅkālaṃ cāpy atho dhṛtam<BR>
12,166.025d*0446_06	merupṛṣṭhe ca nagaraṃ yātudhānās tato gatāḥ<BR>
12,166.025d*0446_07	krodharaktekṣaṇā ghorā gautamasya vadhe dhṛtāḥ<BR>
12,166.025d*0446_08	pārthivasyāgrato nyastaḥ kaṅkālo rājadharmaṇaḥ<BR>
12,166.025d*0446_09	taṃ dṛṣṭvā vimanā rājā sāmātyaḥ sagaṇo 'bhavat<BR>
12,166.025d*0446_10	ārtanādo mahān āsīd gṛhe tasya mahātmanaḥ<BR>
12,166.025d*0446_11	strīsaṃghasya tadā rājan nihate kāśyapātmaje<BR>
12,166.025d*0446_12	rākṣasā ūcuḥ<BR>
12,166.025d*0446_12	rājā caivābravīt putraṃ pāpo 'yaṃ vadhyatām iti<BR>
12,166.025d*0446_13	asya māṃsaṃ vayaṃ sarve khādiṣyāmaḥ samāgatāḥ<BR>
12,166.025d*0446_14	pāpakṛt pāpakarmā ca pāpātmā pāpam āsthitaḥ<BR>
12,166.025d*0446_15	virūpākṣa uvāca<BR>
12,166.025d*0446_15	hantavya eva pāpātmā kṛtaghno nātra saṃśayaḥ<BR>
12,166.025d*0446_16	kṛtaghnaṃ pāpakarmāṇaṃ na bhakṣayitum utsahe<BR>
12,166.025d*0446_17	dāsebhyo dīyatām eṣa mitradhruk puruṣādhamaḥ<BR>
12,166.025d*0446_17	bhīṣma uvāca<BR>
12,166.025d*0446_18	dāsāḥ sarve samāhūtā yātudhānās tathāpare<BR>
12,166.025d*0446_19	necchanti sma kṛtaghnaṃ taṃ khādituṃ puruṣottama<BR>
12,166.025d*0446_20	śirobhiś ca gatā bhūmiṃ mahārāja tato balāt<BR>
12,166.025d*0446_21	mā nārthaṃ jātanirbandhaṃ kilbiṣaṃ dātum arhasi<BR>
12,166.025d*0446_22	yātudhānā nṛpeṇoktāḥ pāpakarmā viśasyatām<BR>
12,166.025d*0446_23	bhakṣyatāṃ tyajyatāṃ vāyaṃ darśanān me 'panīyatām<BR>
12,166.025d*0446_24	tatas te ruṣitā dāsāḥ śūlapaṭṭasapāṇayaḥ<BR>
12,166.025d*0446_25	khaṇḍaśo vikṛtaṃ hatvā kravyādbhyo hy adadus tadā<BR>
12,166.025d*0446_26	kravyādās tv api rājendra necchanti piśitāśanāḥ<BR>
12,166.025d*0446_27	mṛtān api hi kravyādāḥ kṛtaghnān nopabhuñjate<BR>
12,166.025d*0446_28	brahmasvaharaṇe core brahmaghne gurutalpage<BR>
12,166.025d*0446_29	niṣkṛtir vihitā sadbhiḥ kṛtaghne nāsti niṣkṛtiḥ<BR>
12,166.025d*0446_30	mitradruhaṃ kṛtaghnaṃ ca nṛśaṃsaṃ ca narādhamam<BR>
12,166.025d*0446_31	kravyādāḥ krimayaś caiva nopabhuñjanti vai sadā<BR>
12,167.001	bhīṣma uvāca<BR>
12,167.001a	tataś citāṃ bakapateḥ kārayām āsa rākṣasaḥ<BR>
12,167.001c	ratnair gandhaiś ca bahubhir vastraiś ca samalaṃkṛtām<BR>
12,167.002a	tatra prajvālya nṛpate bakarājaṃ pratāpavān<BR>
12,167.002c	pretakāryāṇi vidhivad rākṣasendraś cakāra ha<BR>
12,167.003a	tasmin kāle 'tha surabhir devī dākṣāyaṇī śubhā<BR>
12,167.003c	upariṣṭāt tatas tasya sā babhūva payasvinī<BR>
12,167.004a	tasyā vaktrāc cyutaḥ phenaḥ kṣīramiśras tadānagha<BR>
12,167.004c	so 'patad vai tatas tasyāṃ citāyāṃ rājadharmaṇaḥ<BR>
12,167.005a	tataḥ saṃjīvitas tena bakarājas tadānagha<BR>
12,167.005c	utpatya ca sameyāya virūpākṣaṃ bakādhipaḥ<BR>
12,167.006a	tato 'bhyayād devarājo virūpākṣapuraṃ tadā<BR>
12,167.006c	prāha cedaṃ virūpākṣaṃ diṣṭyāyaṃ jīvatīty uta<BR>
12,167.007a	śrāvayām āsa cendras taṃ virūpākṣaṃ purātanam<BR>
12,167.007c	yathā śāpaḥ purā datto brahmaṇā rājadharmaṇaḥ<BR>
12,167.008a	yadā bakapatī rājan brahmāṇaṃ nopasarpati<BR>
12,167.008c	tato roṣād idaṃ prāha bakendrāya pitāmahaḥ<BR>
12,167.009a	yasmān mūḍho mama sado nāgato 'sau bakādhamaḥ<BR>
12,167.009c	tasmād vadhaṃ sa duṣṭātmā nacirāt samavāpsyati<BR>
12,167.010a	tadāyaṃ tasya vacanān nihato gautamena vai<BR>
12,167.010c	tenaivāmṛtasiktaś ca punaḥ saṃjīvito bakaḥ<BR>
12,167.011a	rājadharmā tataḥ prāha praṇipatya puraṃdaram<BR>
12,167.011c	yadi te 'nugrahakṛtā mayi buddhiḥ puraṃdara<BR>
12,167.011e	sakhāyaṃ me sudayitaṃ gautamaṃ jīvayety uta<BR>
12,167.012a	tasya vākyaṃ samājñāya vāsavaḥ puruṣarṣabha<BR>
12,167.012c	saṃjīvayitvā sakhye vai prādāt taṃ gautamaṃ tadā<BR>
12,167.013a	sabhāṇḍopaskaraṃ rājaṃs tam āsādya bakādhipaḥ<BR>
12,167.013c	saṃpariṣvajya suhṛdaṃ prītyā paramayā yutaḥ<BR>
12,167.014a	atha taṃ pāpakarmāṇaṃ rājadharmā bakādhipaḥ<BR>
12,167.014c	visarjayitvā sadhanaṃ praviveśa svam ālayam<BR>
12,167.015a	yathocitaṃ ca sa bako yayau brahmasadas tadā<BR>
12,167.015b*0447_01	brahmātha svasabhāprāptaṃ bakaṃ dharmaparāyaṇam<BR>
12,167.015c	brahmā ca taṃ mahātmānam ātithyenābhyapūjayat<BR>
12,167.016a	gautamaś cāpi saṃprāpya punas taṃ śabarālayam<BR>
12,167.016c	śūdrāyāṃ janayām āsa putrān duṣkṛtakāriṇaḥ<BR>
12,167.017a	śāpaś ca sumahāṃs tasya dattaḥ suragaṇais tadā<BR>
12,167.017c	kukṣau punarbhvāṃ bhāryāyāṃ janayitvā cirāt sutān<BR>
12,167.017e	nirayaṃ prāpsyati mahat kṛtaghno 'yam iti prabho<BR>
12,167.018a	etat prāha purā sarvaṃ nārado mama bhārata<BR>
12,167.018c	saṃsmṛtya cāpi sumahad ākhyānaṃ puruṣarṣabha<BR>
12,167.018e	mayāpi bhavate sarvaṃ yathāvad upavarṇitam<BR>
12,167.019a	kutaḥ kṛtaghnasya yaśaḥ kutaḥ sthānaṃ kutaḥ sukham<BR>
12,167.019c	aśraddheyaḥ kṛtaghno hi kṛtaghne nāsti niṣkṛtiḥ<BR>
12,167.020a	mitradroho na kartavyaḥ puruṣeṇa viśeṣataḥ<BR>
12,167.020c	mitradhruṅ nirayaṃ ghoram anantaṃ pratipadyate<BR>
12,167.021a	kṛtajñena sadā bhāvyaṃ mitrakāmena cānagha<BR>
12,167.021c	mitrāt prabhavate satyaṃ mitrāt prabhavate balam<BR>
12,167.021d*0448_01	mitrād bhogāṃś ca bhuñjīta mitreṇāpatsu mucyate<BR>
12,167.021e	satkārair uttamair mitraṃ pūjayeta vicakṣaṇaḥ<BR>
12,167.021f*0449_00	bhīṣma uvāca<BR>
12,167.021f*0449_01	vidvān saṃskārayām āsa pārthivo rājadharmaṇaḥ<BR>
12,167.021f*0449_02	gandhair bahubhir avyagro dāhayām āsa taṃ dvijam<BR>
12,167.021f*0449_03	tasya devasya vacanād indrasya bakarāḍ iha<BR>
12,167.021f*0449_04	tenaivāmṛtasiktaś ca punaḥ saṃjīvito bakaḥ<BR>
12,167.021f*0449_05	rājadharmāpi taṃ prāha sahasrākṣam ariṃdamam<BR>
12,167.021f*0449_06	gautamo brāhmaṇaḥ kvāsau mucyatāṃ matpriyaḥ sakhā<BR>
12,167.021f*0449_07	tasya vākyaṃ samājñāya kauśikaḥ surasattamaḥ<BR>
12,167.021f*0449_08	gautamaṃ hy abhyanujñāpya prīto 'tha gamanotsukaḥ<BR>
12,167.021f*0449_09	pratītaḥ sa gataḥ saumyo rājadharmā svam ālayam<BR>
12,167.021f*0449_10	nṛśaṃso gautamo mukto mitradhruk puruṣādhamaḥ<BR>
12,167.021f*0449_11	sabhāṇḍopaskaro yātaḥ sa tadā śabarālayam<BR>
12,167.021f*0449_12	tatrāsau śabarīdehe prasūto nirayopame<BR>
12,167.021f*0449_13	eṣa śāpo mahāṃs tatra muktaḥ suragaṇais tathā<BR>
12,167.021f*0449_14	dagdho rākṣasarājena khagarājaḥ pratāpavān<BR>
12,167.021f*0449_15	citāyāḥ pārśvato dogdhrī surabhir jīvayac ca tam<BR>
12,167.021f*0449_16	tasyā vaktrāc cyutaḥ pheno dugdhamātraṃ tadānagha<BR>
12,167.021f*0449_17	samīraṇāhṛto yātaś citāṃ tāṃ rājadharmaṇaḥ<BR>
12,167.021f*0449_18	devarājas tataḥ prāpto virūpākṣapuraṃ tadā<BR>
12,167.021f*0449_19	virūpākṣo 'pi taṃ prāptaṃ devarājaṃ samāgamat<BR>
12,167.021f*0449_20	kāśyapasya suto deva bhrātā me jīvatām iti<BR>
12,167.021f*0449_21	kauśikas tv abravīt sarvaṃ prīyamāṇaṃ punaḥ punaḥ<BR>
12,167.021f*0449_22	brahmaṇā vyāhṛto roṣād rājadharmā kadā cana<BR>
12,167.021f*0449_23	yasmāt tvaṃ nāgato draṣṭuṃ mama nityam imāṃ sabhām<BR>
12,167.021f*0449_24	tasmād bako bhavān bhāvī dharmaśīlaḥ purāṇavit<BR>
12,167.021f*0449_25	āgamiṣyati te vāsaṃ kadā cit pāpakarmakṛt<BR>
12,167.021f*0449_26	śabarāvāsago vipraḥ kṛtaghno vṛṣalīpatiḥ<BR>
12,167.021f*0449_27	yadā nihantā mokṣas te tadā bhāvīty uvāca tam<BR>
12,167.021f*0449_28	tasmād eva gato lokaṃ brahmaṇaḥ parameṣṭhinaḥ<BR>
12,167.021f*0449_29	sa cāpi nirayaṃ prāpto duṣkṛtiḥ kulapāṃsanaḥ<BR>
12,167.021f*0449_30	etac chrutvā mahad vākyaṃ sanmadhye nāraderitam<BR>
12,167.021f*0449_31	mayāpi tava rājendra yathāvad anuvarṇitam<BR>
12,167.021f*0449_32	brahmaghne ca surāpe ca core bhraṣṭavrate tathā<BR>
12,167.021f*0449_33	niṣkṛtir vihitā rājan kṛtaghne nāsti niṣkṛtiḥ<BR>
12,167.021f*0449_34	kutaḥ kṛtaghnasya yaśaḥ kutaḥ sthānaṃ kutaḥ sukham<BR>
12,167.021f*0449_35	aśraddheyaḥ kṛtaghno hi kṛtaghne nāsti niṣkṛtiḥ<BR>
12,167.021f*0449_36	mitradroho na kartavyaḥ puruṣeṇa viśeṣataḥ<BR>
12,167.021f*0449_37	mitradhruṅ nirayaṃ ghoraṃ narakaṃ pratipadyate<BR>
12,167.021f*0449_38	kṛtajñena sadā bhāvyaṃ mitrabhāvena cānagha<BR>
12,167.021f*0449_39	mitrāt prabhavate sarvaṃ mitraṃ dhanyam iti smṛtam<BR>
12,167.021f*0449_40	arthād vā mitralābhād vā mitralābho viśiṣyate<BR>
12,167.021f*0449_41	sulabhā mitrato 'rthās tu mitreṇa yatituṃ kṣamam<BR>
12,167.021f*0449_42	mitraṃ cābhimataṃ snigdhaṃ phalaṃ cāpi satāṃ phalam<BR>
12,167.021f*0449_43	satkāraiḥ svajanopetaiḥ pūjayeta vicakṣaṇaḥ<BR>
12,167.021f*0450_01	abhraśyāmaḥ piṅgajaṭābaddhakalāpaḥ<BR>
12,167.021f*0450_02	prāṃśur daṇḍī kṛṣṇamṛgatvakparidhānaḥ<BR>
12,167.021f*0450_03	sākṣāl lokān pāvayamānaḥ kavimukhyaḥ<BR>
12,167.021f*0450_04	pārāśaryaḥ parvasu rūpaṃ vivṛṇotu<BR>
12,167.021f*0451_01	tayaiva jīvitaṃ pāpaṃ svadeśagamanotsukam<BR>
12,167.021f*0451_02	śaśāpa śabarīdehe prasūto 'yaṃ bhavatv iti<BR>
12,167.021f*0451_03	kukṣau punarbhuvā pāpaḥ sutān ajanayat tathā<BR>
12,167.021f*0452_01	tasmād bakaṃ gṛhe hantā brāhmaṇaḥ pāpabandhanaḥ<BR>
12,167.021f*0452_02	bandho bhavatu ghoraiś ca pāśair nāgamayair bhṛśam<BR>
12,167.021f*0453_01	virūpākṣo 'tha saṃvṛttaṃ śrutvā vākyam apūjayat<BR>
12,167.021f*0453_02	śakraṃ ca brahmaṇaḥ pārśvaṃ tayā tena sahāvrajat<BR>
12,167.021f*0453_03	gautamo nirayaṃ prāptas tatsaṃbandhād bakas tathā<BR>
12,167.021f*0453_04	duḥkhaṃ rākṣasarājñaś ca dravyadānāc chramānvitaḥ<BR>
12,167.021f*0454_01	etac chrutvā tato vākyaṃ bhīṣmeṇoktaṃ mahātmanā<BR>
12,167.021f*0454_02	yudhiṣṭhiraḥ prītamanā bhrātṛbhiḥ sahitaḥ sadā<BR>
12,167.022a	parityājyo budhaiḥ pāpaḥ kṛtaghno nirapatrapaḥ<BR>
12,167.022c	mitradrohī kulāṅgāraḥ pāpakarmā narādhamaḥ<BR>
12,167.023a	eṣa dharmabhṛtāṃ śreṣṭha proktaḥ pāpo mayā tava<BR>
12,167.023c	mitradrohī kṛtaghno vai kiṃ bhūyaḥ śrotum icchasi<BR>
12,167.024	vaiśaṃpāyana uvāca<BR>
12,167.024a	etac chrutvā tadā vākyaṃ bhīṣmeṇoktaṃ mahātmanā<BR>
12,167.024c	yudhiṣṭhiraḥ prītamanā babhūva janamejaya<BR>
12,168.000*0455_01	nārāyaṇaṃ namaskṛtya naraṃ caiva narottamam<BR>
12,168.000*0455_02	devīṃ sarasvatīṃ caiva tato jayam udīrayet<BR>
12,168.000*0456_01	śuklāmbaradharaṃ viṣṇuṃ śaśivarṇaṃ caturbhujam<BR>
12,168.000*0456_02	prasannavadanaṃ dhyāyet sarvavighnopaśāntaye<BR>
12,168.001	yudhiṣṭhira uvāca<BR>
12,168.001a	dharmāḥ pitāmahenoktā rājadharmāśritāḥ śubhāḥ<BR>
12,168.001c	dharmam āśramiṇāṃ śreṣṭhaṃ vaktum arhasi pārthiva<BR>
12,168.002	bhīṣma uvāca<BR>
12,168.002a	sarvatra vihito dharmaḥ svargyaḥ satyaphalaṃ tapaḥ<BR>
12,168.002c	bahudvārasya dharmasya nehāsti viphalā kriyā<BR>
12,168.003a	yasmin yasmiṃs tu vinaye yo yo yāti viniścayam<BR>
12,168.003c	sa tam evābhijānāti nānyaṃ bharatasattama<BR>
12,168.004a	yathā yathā ca paryeti lokatantram asāravat<BR>
12,168.004c	tathā tathā virāgo 'tra jāyate nātra saṃśayaḥ<BR>
12,168.005a	evaṃ vyavasite loke bahudoṣe yudhiṣṭhira<BR>
12,168.005c	ātmamokṣanimittaṃ vai yateta matimān naraḥ<BR>
12,168.006	yudhiṣṭhira uvāca<BR>
12,168.006a	naṣṭe dhane vā dāre vā putre pitari vā mṛte<BR>
12,168.006c	yayā buddhyā nudec chokaṃ tan me brūhi pitāmaha<BR>
12,168.007	bhīṣma uvāca<BR>
12,168.007a	naṣṭe dhane vā dāre vā putre pitari vā mṛte<BR>
12,168.007c	aho duḥkham iti dhyāyañ śokasyāpacitiṃ caret<BR>
12,168.008a	atrāpy udāharantīmam itihāsaṃ purātanam<BR>
12,168.008c	yathā senajitaṃ vipraḥ kaś cid ity abravīd vacaḥ<BR>
12,168.009a	putraśokābhisaṃtaptaṃ rājānaṃ śokavihvalam<BR>
12,168.009c	viṣaṇṇavadanaṃ dṛṣṭvā vipro vacanam abravīt<BR>
12,168.010a	kiṃ nu khalv asi mūḍhas tvaṃ śocyaḥ kim anuśocasi<BR>
12,168.010c	yadā tvām api śocantaḥ śocyā yāsyanti tāṃ gatim<BR>
12,168.011a	tvaṃ caivāhaṃ ca ye cānye tvāṃ rājan paryupāsate<BR>
12,168.011c	sarve tatra gamiṣyāmo yata evāgatā vayam<BR>
12,168.012	senajid uvāca<BR>
12,168.012a	kā buddhiḥ kiṃ tapo vipra kaḥ samādhis tapodhana<BR>
12,168.012c	kiṃ jñānaṃ kiṃ śrutaṃ vā te yat prāpya na viṣīdasi<BR>
12,168.013	brāhmaṇa uvāca<BR>
12,168.013*0457_01	hṛṣyantam avasīdantaṃ sukhaduḥkhaviparyaye<BR>
12,168.013*0457_02	ātmānam anuśocāmi yo mamaiṣa hṛdi sthitaḥ<BR>
12,168.013a	paśya bhūtāni duḥkhena vyatiṣaktāni sarvaśaḥ<BR>
12,168.013b*0458_01	uttamādhamamadhyāni teṣu teṣv iha karmasu<BR>
12,168.013b*0459_01	aham eko na me kaś cin nāham anyasya kasya cit<BR>
12,168.013b*0459_02	na taṃ paśyāmi yasyāhaṃ taṃ na paśyāmi yo mama<BR>
12,168.013c	ātmāpi cāyaṃ na mama sarvā vā pṛthivī mama<BR>
12,168.014a	yathā mama tathānyeṣām iti buddhyā na me vyathā<BR>
12,168.014c	etāṃ buddhim ahaṃ prāpya na prahṛṣye na ca vyathe<BR>
12,168.015a	yathā kāṣṭhaṃ ca kāṣṭhaṃ ca sameyātāṃ mahodadhau<BR>
12,168.015c	sametya ca vyapeyātāṃ tadvad bhūtasamāgamaḥ<BR>
12,168.016a	evaṃ putrāś ca pautrāś ca jñātayo bāndhavās tathā<BR>
12,168.016c	teṣu sneho na kartavyo viprayogo hi tair dhruvam<BR>
12,168.017a	adarśanād āpatitaḥ punaś cādarśanaṃ gataḥ<BR>
12,168.017c	na tvāsau veda na tvaṃ taṃ kaḥ san kam anuśocasi<BR>
12,168.018a	tṛṣṇārtiprabhavaṃ duḥkhaṃ duḥkhārtiprabhavaṃ sukham<BR>
12,168.018c	sukhāt saṃjāyate duḥkham evam etat punaḥ punaḥ<BR>
12,168.018e	sukhasyānantaraṃ duḥkhaṃ duḥkhasyānantaraṃ sukham<BR>
12,168.018f*0460_01	sukhaduḥkhe manuṣyāṇāṃ cakravat parivartataḥ<BR>
12,168.019a	sukhāt tvaṃ duḥkham āpannaḥ punar āpatsyase sukham<BR>
12,168.019c	na nityaṃ labhate duḥkhaṃ na nityaṃ labhate sukham<BR>
12,168.019d*0461_01	śarīram evāyatanaṃ sukhasya<BR>
12,168.019d*0461_02	duḥkhasya cāpy āyatanaṃ śarīram<BR>
12,168.019d*0461_03	yad yac charīreṇa karoti karma<BR>
12,168.019d*0461_04	tenaiva dehī samupāśnute tat<BR>
12,168.019d*0461_05	jīvitaṃ ca śarīraṃ ca jātyaiva saha jāyate<BR>
12,168.019d*0461_06	ubhe saha vivardhete ubhe saha vinaśyataḥ<BR>
12,168.019d*0461_07	snehapāśair bahuvidhair āviṣṭaviṣayā janāḥ<BR>
12,168.019d*0461_08	akṛtārthāś ca sīdante jalaiḥ saikatasetavaḥ<BR>
12,168.019d*0461_09	snehena tilavat sarvaṃ sargacakre nipīḍyate<BR>
12,168.019d*0461_10	tilapīḍair ivākramya kleśair ajñānasaṃbhavaiḥ<BR>
12,168.019d*0461_11	saṃcinoty aśubhaṃ karma kalatrāpekṣayā naraḥ<BR>
12,168.019d*0461_12	ekaḥ kleśān avāpnoti paratreha ca mānavaḥ<BR>
12,168.019d*0461_13	putradārakuṭumbeṣu prasaktāḥ sarvamānavāḥ<BR>
12,168.019d*0461_14	śokapaṅkārṇave magnā jīrṇā vanagajā iva<BR>
12,168.019d*0461_15	putranāśe vittanāśe jñātisaṃbandhinām api<BR>
12,168.019d*0461_16	prāpyate sumahad duḥkhaṃ dāvāgnipratimaṃ vibho<BR>
12,168.019d*0461_17	daivāyattam idaṃ sarvaṃ sukhaduḥkhe bhavābhavau<BR>
12,168.019d*0461_18	asuhṛt sasuhṛc cāpi saśatrur mitravān api<BR>
12,168.019d*0461_19	saprajñaḥ prajñayā hīno daivena labhate sukham<BR>
12,168.020a	nālaṃ sukhāya suhṛdo nālaṃ duḥkhāya śatravaḥ<BR>
12,168.020c	na ca prajñālam arthānāṃ na sukhānām alaṃ dhanam<BR>
12,168.021a	na buddhir dhanalābhāya na jāḍyam asamṛddhaye<BR>
12,168.021c	lokaparyāyavṛttāntaṃ prājño jānāti netaraḥ<BR>
12,168.022a	buddhimantaṃ ca mūḍhaṃ ca śūraṃ bhīruṃ jaḍaṃ kavim<BR>
12,168.022c	durbalaṃ balavantaṃ ca bhāginaṃ bhajate sukham<BR>
12,168.023a	dhenur vatsasya gopasya svāminas taskarasya ca<BR>
12,168.023c	payaḥ pibati yas tasyā dhenus tasyeti niścayaḥ<BR>
12,168.024a	ye ca mūḍhatamā loke ye ca buddheḥ paraṃ gatāḥ<BR>
12,168.024c	te narāḥ sukham edhante kliśyaty antarito janaḥ<BR>
12,168.025a	antyeṣu remire dhīrā na te madhyeṣu remire<BR>
12,168.025c	antyaprāptiṃ sukhām āhur duḥkham antaram antayoḥ<BR>
12,168.025d*0462_01	sukhaṃ svapiti durmedhāḥ svāni karmāṇy acintayan<BR>
12,168.025d*0462_02	avijñānena mahatā kambaleneva saṃvṛtaḥ<BR>
12,168.026a	ye tu buddhisukhaṃ prāptā dvaṃdvātītā vimatsarāḥ<BR>
12,168.026c	tān naivārthā na cānarthā vyathayanti kadā cana<BR>
12,168.027a	atha ye buddhim aprāptā vyatikrāntāś ca mūḍhatām<BR>
12,168.027c	te 'tivelaṃ prahṛṣyanti saṃtāpam upayānti ca<BR>
12,168.028a	nityapramuditā mūḍhā divi devagaṇā iva<BR>
12,168.028c	avalepena mahatā paridṛbdhā vicetasaḥ<BR>
12,168.029a	sukhaṃ duḥkhāntam ālasyaṃ duḥkhaṃ dākṣyaṃ sukhodayam<BR>
12,168.029c	bhūtiś caiva śriyā sārdhaṃ dakṣe vasati nālase<BR>
12,168.030a	sukhaṃ vā yadi vā duḥkhaṃ dveṣyaṃ vā yadi vā priyam<BR>
12,168.030c	prāptaṃ prāptam upāsīta hṛdayenāparājitaḥ<BR>
12,168.031a	śokasthānasahasrāṇi harṣasthānaśatāni ca<BR>
12,168.031c	divase divase mūḍham āviśanti na paṇḍitam<BR>
12,168.032a	buddhimantaṃ kṛtaprajñaṃ śuśrūṣum anasūyakam<BR>
12,168.032c	dāntaṃ jitendriyaṃ cāpi śoko na spṛśate naram<BR>
12,168.033a	etāṃ buddhiṃ samāsthāya guptacittaś cared budhaḥ<BR>
12,168.033b*0463_01	śuklakṛṣṇagatijñaṃ taṃ devāsuravinirgamam<BR>
12,168.033c	udayāstamayajñaṃ hi na śokaḥ spraṣṭum arhati<BR>
12,168.034a	yannimittaṃ bhavec chokas trāso vā duḥkham eva vā<BR>
12,168.034c	āyāso vā yatomūlas tad ekāṅgam api tyajet<BR>
12,168.035a	yad yat tyajati kāmānāṃ tat sukhasyābhipūryate<BR>
12,168.035c	kāmānusārī puruṣaḥ kāmān anu vinaśyati<BR>
12,168.036a	yac ca kāmasukhaṃ loke yac ca divyaṃ mahat sukham<BR>
12,168.036c	tṛṣṇākṣayasukhasyaite nārhataḥ ṣoḍaśīṃ kalām<BR>
12,168.037a	pūrvadehakṛtaṃ karma śubhaṃ vā yadi vāśubham<BR>
12,168.037c	prājñaṃ mūḍhaṃ tathā śūraṃ bhajate yādṛśaṃ kṛtam<BR>
12,168.038a	evam eva kilaitāni priyāṇy evāpriyāṇi ca<BR>
12,168.038c	jīveṣu parivartante duḥkhāni ca sukhāni ca<BR>
12,168.039a	tad evaṃ buddhim āsthāya sukhaṃ jīved guṇānvitaḥ<BR>
12,168.039c	sarvān kāmāñ jugupseta saṅgān kurvīta pṛṣṭhataḥ<BR>
12,168.039e	vṛtta eṣa hṛdi prauḍho mṛtyur eṣa manomayaḥ<BR>
12,168.039f*0464_01	krodho nāma śarīrastho dehināṃ procyate budhaiḥ<BR>
12,168.040a	yadā saṃharate kāmān kūrmo 'ṅgānīva sarvaśaḥ<BR>
12,168.040c	tadātmajyotir ātmā ca ātmany eva prasīdati<BR>
12,168.041a	kiṃ cid eva mamatvena yadā bhavati kalpitam<BR>
12,168.041c	tad eva paritāpārthaṃ sarvaṃ saṃpadyate tadā<BR>
12,168.042a	na bibheti yadā cāyaṃ yadā cāsmān na bibhyati<BR>
12,168.042c	yadā necchati na dveṣṭi brahma saṃpadyate tadā<BR>
12,168.043a	ubhe satyānṛte tyaktvā śokānandau bhayābhaye<BR>
12,168.043c	priyāpriye parityajya praśāntātmā bhaviṣyasi<BR>
12,168.044a	yadā na kurute dhīraḥ sarvabhūteṣu pāpakam<BR>
12,168.044c	karmaṇā manasā vācā brahma saṃpadyate tadā<BR>
12,168.045a	yā dustyajā durmatibhir yā na jīryati jīryataḥ<BR>
12,168.045c	yo 'sau prāṇāntiko rogas tāṃ tṛṣṇāṃ tyajataḥ sukham<BR>
12,168.046a	atra piṅgalayā gītā gāthāḥ śrūyanti pārthiva<BR>
12,168.046c	yathā sā kṛcchrakāle 'pi lebhe dharmaṃ sanātanam<BR>
12,168.047a	saṃkete piṅgalā veśyā kāntenāsīd vinākṛtā<BR>
12,168.047c	atha kṛcchragatā śāntāṃ buddhim āsthāpayat tadā<BR>
12,168.048	piṅgalovāca<BR>
12,168.048a	unmattāham anunmattaṃ kāntam anvavasaṃ ciram<BR>
12,168.048c	antike ramaṇaṃ santaṃ nainam adhyagamaṃ purā<BR>
12,168.049a	ekasthūṇaṃ navadvāram apidhāsyāmy agārakam<BR>
12,168.049c	kā hi kāntam ihāyāntam ayaṃ kānteti maṃsyate<BR>
12,168.050a	akāmāḥ kāmarūpeṇa dhūrtā narakarūpiṇaḥ<BR>
12,168.050c	na punar vañcayiṣyanti pratibuddhāsmi jāgṛmi<BR>
12,168.051a	anartho 'pi bhavaty artho daivāt pūrvakṛtena vā<BR>
12,168.051c	saṃbuddhāhaṃ nirākārā nāham adyājitendriyā<BR>
12,168.052a	sukhaṃ nirāśaḥ svapiti nairāśyaṃ paramaṃ sukham<BR>
12,168.052c	āśām anāśāṃ kṛtvā hi sukhaṃ svapiti piṅgalā<BR>
12,168.053	bhīṣma uvāca<BR>
12,168.053a	etaiś cānyaiś ca viprasya hetumadbhiḥ prabhāṣitaiḥ<BR>
12,168.053c	paryavasthāpito rājā senajin mumude sukham<BR>
12,169.001	yudhiṣṭhira uvāca<BR>
12,169.001a	atikrāmati kāle 'smin sarvabhūtakṣayāvahe<BR>
12,169.001c	kiṃ śreyaḥ pratipadyeta tan me brūhi pitāmaha<BR>
12,169.002	bhīṣma uvāca<BR>
12,169.002a	atrāpy udāharantīmam itihāsaṃ purātanam<BR>
12,169.002c	pituḥ putreṇa saṃvādaṃ tan nibodha yudhiṣṭhira<BR>
12,169.003a	dvijāteḥ kasya cit pārtha svādhyāyaniratasya vai<BR>
12,169.003c	babhūva putro medhāvī medhāvī nāma nāmataḥ<BR>
12,169.004a	so 'bravīt pitaraṃ putraḥ svādhyāyakaraṇe ratam<BR>
12,169.004c	mokṣadharmārthakuśalo lokatattvavicakṣaṇaḥ<BR>
12,169.005a	dhīraḥ kiṃ svit tāta kuryāt prajānan; kṣipraṃ hy āyur bhraśyate mānavānām<BR>
12,169.005c	pitas tad ācakṣva yathārthayogaṃ; mamānupūrvyā yena dharmaṃ careyam<BR>
12,169.006	pitovāca<BR>
12,169.006a	vedān adhītya brahmacaryeṇa putra; putrān icchet pāvanārthaṃ pitṝṇām<BR>
12,169.006c	agnīn ādhāya vidhivac ceṣṭayajño; vanaṃ praviśyātha munir bubhūṣet<BR>
12,169.007	putra uvāca<BR>
12,169.007a	evam abhyāhate loke samantāt parivārite<BR>
12,169.007c	amoghāsu patantīṣu kiṃ dhīra iva bhāṣase<BR>
12,169.008	pitovāca<BR>
12,169.008a	katham abhyāhato lokaḥ kena vā parivāritaḥ<BR>
12,169.008c	amoghāḥ kāḥ patantīha kiṃ nu bhīṣayasīva mām<BR>
12,169.009	putra uvāca<BR>
12,169.009a	mṛtyunābhyāhato loko jarayā parivāritaḥ<BR>
12,169.009c	ahorātrāḥ patanty ete nanu kasmān na budhyase<BR>
12,169.009d*0465_01	amoghā rātrayaś cāpi nityam āyānti yānti ca<BR>
12,169.010a	yadāham etaj jānāmi na mṛtyus tiṣṭhatīti ha<BR>
12,169.010c	so 'haṃ kathaṃ pratīkṣiṣye jālenāpihitaś caran<BR>
12,169.011a	rātryāṃ rātryāṃ vyatītāyām āyur alpataraṃ yadā<BR>
12,169.011c	gādhodake matsya iva sukhaṃ vindeta kas tadā<BR>
12,169.011d*0466_01	yām eva rātriṃ prathamāṃ garbho bhajati mātaram<BR>
12,169.011d*0466_02	tām eva rātriṃ prasthāti maraṇāya nivartakaḥ<BR>
12,169.011d*0466_03	yasyāṃ rātryāṃ vyatītāyāṃ na kiṃ cic chubham ācaret<BR>
12,169.011e	tad eva vandhyaṃ divasam iti vidyād vicakṣaṇaḥ<BR>
12,169.012a	anavāpteṣu kāmeṣu mṛtyur abhyeti mānavam<BR>
12,169.012c	śaṣpāṇīva vicinvantam anyatragatamānasam<BR>
12,169.012e	vṛkīvoraṇam āsādya mṛtyur ādāya gacchati<BR>
12,169.013a	adyaiva kuru yac chreyo mā tvā kālo 'tyagād ayam<BR>
12,169.013c	akṛteṣv eva kāryeṣu mṛtyur vai saṃprakarṣati<BR>
12,169.014a	śvaḥkāryam adya kurvīta pūrvāhṇe cāparāhṇikam<BR>
12,169.014c	na hi pratīkṣate mṛtyuḥ kṛtaṃ vāsya na vā kṛtam<BR>
12,169.014d*0467_01	niyato dehināṃ mṛtyur animittaṃ hi jīvitam<BR>
12,169.014e	ko hi jānāti kasyādya mṛtyusenā nivekṣyate<BR>
12,169.014f*0468_01	na mṛtyur āmantrayate hartukāmo jagatprabhuḥ<BR>
12,169.014f*0468_02	abuddha evākramate mīnān mīnagraho yathā<BR>
12,169.015a	yuvaiva dharmaśīlaḥ syād animittaṃ hi jīvitam<BR>
12,169.015c	kṛte dharme bhavet kīrtir iha pretya ca vai sukham<BR>
12,169.016a	mohena hi samāviṣṭaḥ putradārārtham udyataḥ<BR>
12,169.016c	kṛtvā kāryam akāryaṃ vā puṣṭim eṣāṃ prayacchati<BR>
12,169.017a	taṃ putrapaśusaṃmattaṃ vyāsaktamanasaṃ naram<BR>
12,169.017c	suptaṃ vyāghraṃ mahaugho vā mṛtyur ādāya gacchati<BR>
12,169.018a	saṃcinvānakam evaikaṃ kāmānām avitṛptakam<BR>
12,169.018c	vyāghraḥ paśum ivādāya mṛtyur ādāya gacchati<BR>
12,169.019a	idaṃ kṛtam idaṃ kāryam idam anyat kṛtākṛtam<BR>
12,169.019c	evam īhāsukhāsaktaṃ kṛtāntaḥ kurute vaśe<BR>
12,169.020a	kṛtānāṃ phalam aprāptaṃ karmaṇāṃ phalasaṅginam<BR>
12,169.020c	kṣetrāpaṇagṛhāsaktaṃ mṛtyur ādāya gacchati<BR>
12,169.020d*0469_01	durbalaṃ balavantaṃ ca śūraṃ bhīruṃ jaḍaṃ kavim<BR>
12,169.020d*0469_02	aprāptasarvakāmārthaṃ mṛtyur ādāya gacchati<BR>
12,169.020d*0470_01	idaṃ me syād idaṃ me syād ity evaṃmanaso narān<BR>
12,169.020d*0470_02	anavāpteṣu kāmeṣu kṛtāntaḥ kurute vaśe<BR>
12,169.021a	mṛtyur jarā ca vyādhiś ca duḥkhaṃ cānekakāraṇam<BR>
12,169.021c	anuṣaktaṃ yadā dehe kiṃ svastha iva tiṣṭhasi<BR>
12,169.022a	jātam evāntako 'ntāya jarā cānveti dehinam<BR>
12,169.022c	anuṣaktā dvayenaite bhāvāḥ sthāvarajaṅgamāḥ<BR>
12,169.023a	mṛtyor vā gṛham evaitad yā grāme vasato ratiḥ<BR>
12,169.023c	devānām eṣa vai goṣṭho yad araṇyam iti śrutiḥ<BR>
12,169.024a	nibandhanī rajjur eṣā yā grāme vasato ratiḥ<BR>
12,169.024c	chittvaināṃ sukṛto yānti naināṃ chindanti duṣkṛtaḥ<BR>
12,169.025a	na hiṃsayati yaḥ prāṇān manovākkāyahetubhiḥ<BR>
12,169.025c	jīvitārthāpanayanaiḥ karmabhir na sa badhyate<BR>
12,169.026a	na mṛtyusenām āyāntīṃ jātu kaś cit prabādhate<BR>
12,169.026c	ṛte satyam asaṃtyājyaṃ satye hy amṛtam āśritam<BR>
12,169.027a	tasmāt satyavratācāraḥ satyayogaparāyaṇaḥ<BR>
12,169.027c	satyārāmaḥ samo dāntaḥ satyenaivāntakaṃ jayet<BR>
12,169.028a	amṛtaṃ caiva mṛtyuś ca dvayaṃ dehe pratiṣṭhitam<BR>
12,169.028c	mṛtyum āpadyate mohāt satyenāpadyate 'mṛtam<BR>
12,169.029a	so 'haṃ hy ahiṃsraḥ satyārthī kāmakrodhabahiṣkṛtaḥ<BR>
12,169.029c	samaduḥkhasukhaḥ kṣemī mṛtyuṃ hāsyāmy amartyavat<BR>
12,169.030a	śāntiyajñarato dānto brahmayajñe sthito muniḥ<BR>
12,169.030c	vāṅmanaḥkarmayajñaś ca bhaviṣyāmy udagāyane<BR>
12,169.031a	paśuyajñaiḥ kathaṃ hiṃsrair mādṛśo yaṣṭum arhati<BR>
12,169.031c	antavadbhir uta prājñaḥ kṣatrayajñaiḥ piśācavat<BR>
12,169.032a	yasya vāṅmanasī syātāṃ samyak praṇihite sadā<BR>
12,169.032c	tapas tyāgaś ca yogaś ca sa vai sarvam avāpnuyāt<BR>
12,169.033a	nāsti vidyāsamaṃ cakṣur nāsti vidyāsamaṃ balam<BR>
12,169.033c	nāsti rāgasamaṃ duḥkhaṃ nāsti tyāgasamaṃ sukham<BR>
12,169.034a	ātmany evātmanā jāta ātmaniṣṭho 'prajo 'pi vā<BR>
12,169.034c	ātmany eva bhaviṣyāmi na māṃ tārayati prajā<BR>
12,169.035a	naitādṛśaṃ brāhmaṇasyāsti vittaṃ; yathaikatā samatā satyatā ca<BR>
12,169.035c	śīle sthitir daṇḍanidhānam ārjavaṃ; tatas tataś coparamaḥ kriyābhyaḥ<BR>
12,169.036a	kiṃ te dhanair bāndhavair vāpi kiṃ te; kiṃ te dārair brāhmaṇa yo mariṣyasi<BR>
12,169.036c	ātmānam anviccha guhāṃ praviṣṭaṃ; pitāmahas te kva gataḥ pitā ca<BR>
12,169.037	bhīṣma uvāca<BR>
12,169.037a	putrasyaitad vacaḥ śrutvā tathākārṣīt pitā nṛpa<BR>
12,169.037c	tathā tvam api vartasva satyadharmaparāyaṇaḥ<BR>
12,170.001	yudhiṣṭhira uvāca<BR>
12,170.001a	dhanino vādhanā ye ca vartayanti svatantriṇaḥ<BR>
12,170.001c	sukhaduḥkhāgamas teṣāṃ kaḥ kathaṃ vā pitāmaha<BR>
12,170.002	bhīṣma uvāca<BR>
12,170.002a	atrāpy udāharantīmam itihāsaṃ purātanam<BR>
12,170.002c	śamyākena vimuktena gītaṃ śāntigatena ha<BR>
12,170.003a	abravīn māṃ purā kaś cid brāhmaṇas tyāgam āsthitaḥ<BR>
12,170.003c	kliśyamānaḥ kudāreṇa kucailena bubhukṣayā<BR>
12,170.004a	utpannam iha loke vai janmaprabhṛti mānavam<BR>
12,170.004c	vividhāny upavartante duḥkhāni ca sukhāni ca<BR>
12,170.005a	tayor ekatare mārge yady enam abhisaṃnayet<BR>
12,170.005c	na sukhaṃ prāpya saṃhṛṣyen na duḥkhaṃ prāpya saṃjvaret<BR>
12,170.006a	na vai carasi yac chreya ātmano vā yad īhase<BR>
12,170.006c	akāmātmāpi hi sadā dhuram udyamya caiva hi<BR>
12,170.007a	akiṃcanaḥ paripatan sukham āsvādayiṣyasi<BR>
12,170.007c	akiṃcanaḥ sukhaṃ śete samuttiṣṭhati caiva hi<BR>
12,170.008a	ākiṃcanyaṃ sukhaṃ loke pathyaṃ śivam anāmayam<BR>
12,170.008c	anamitram atho hy etad durlabhaṃ sulabhaṃ satām<BR>
12,170.009a	akiṃcanasya śuddhasya upapannasya sarvaśaḥ<BR>
12,170.009c	avekṣamāṇas trīṃl lokān na tulyam upalakṣaye<BR>
12,170.010a	ākiṃcanyaṃ ca rājyaṃ ca tulayā samatolayam<BR>
12,170.010c	atyaricyata dāridryaṃ rājyād api guṇādhikam<BR>
12,170.011a	ākiṃcanye ca rājye ca viśeṣaḥ sumahān ayam<BR>
12,170.011c	nityodvigno hi dhanavān mṛtyor āsyagato yathā<BR>
12,170.012a	naivāsyāgnir na cādityo na mṛtyur na ca dasyavaḥ<BR>
12,170.012c	prabhavanti dhanajyāninirmuktasya nirāśiṣaḥ<BR>
12,170.013a	taṃ vai sadā kāmacaram anupastīrṇaśāyinam<BR>
12,170.013c	bāhūpadhānaṃ śāmyantaṃ praśaṃsanti divaukasaḥ<BR>
12,170.014a	dhanavān krodhalobhābhyām āviṣṭo naṣṭacetanaḥ<BR>
12,170.014c	tiryagīkṣaḥ śuṣkamukhaḥ pāpako bhrukuṭīmukhaḥ<BR>
12,170.015a	nirdaśaṃś cādharoṣṭhaṃ ca kruddho dāruṇabhāṣitā<BR>
12,170.015c	kas tam icchet paridraṣṭuṃ dātum icchati cen mahīm<BR>
12,170.016a	śriyā hy abhīkṣṇaṃ saṃvāso mohayaty avicakṣaṇam<BR>
12,170.016c	sā tasya cittaṃ harati śāradābhram ivānilaḥ<BR>
12,170.017a	athainaṃ rūpamānaś ca dhanamānaś ca vindati<BR>
12,170.017c	abhijāto 'smi siddho 'smi nāsmi kevalamānuṣaḥ<BR>
12,170.017e	ity ebhiḥ kāraṇais tasya tribhiś cittaṃ prasicyate<BR>
12,170.018a	sa prasiktamanā bhogān visṛjya pitṛsaṃcitān<BR>
12,170.018c	parikṣīṇaḥ parasvānām ādānaṃ sādhu manyate<BR>
12,170.019a	tam atikrāntamaryādam ādadānaṃ tatas tataḥ<BR>
12,170.019c	pratiṣedhanti rājāno lubdhā mṛgam iveṣubhiḥ<BR>
12,170.020a	evam etāni duḥkhāni tāni tānīha mānavam<BR>
12,170.020c	vividhāny upavartante gātrasaṃsparśajāni ca<BR>
12,170.021a	teṣāṃ paramaduḥkhānāṃ buddhyā bhaiṣajyam ācaret<BR>
12,170.021c	lokadharmaṃ samājñāya dhruvāṇām adhruvaiḥ saha<BR>
12,170.022a	nātyaktvā sukham āpnoti nātyaktvā vindate param<BR>
12,170.022c	nātyaktvā cābhayaḥ śete tyaktvā sarvaṃ sukhī bhava<BR>
12,170.023a	ity etad dhāstinapure brāhmaṇenopavarṇitam<BR>
12,170.023c	śamyākena purā mahyaṃ tasmāt tyāgaḥ paro mataḥ<BR>
12,171.001	yudhiṣṭhira uvāca<BR>
12,171.001a	īhamānaḥ samārambhān yadi nāsādayed dhanam<BR>
12,171.001c	dhanatṛṣṇābhibhūtaś ca kiṃ kurvan sukham āpnuyāt<BR>
12,171.002	bhīṣma uvāca<BR>
12,171.002a	sarvasāmyam anāyāsaḥ satyavākyaṃ ca bhārata<BR>
12,171.002c	nirvedaś cāvivitsā ca yasya syāt sa sukhī naraḥ<BR>
12,171.003a	etāny eva padāny āhuḥ pañca vṛddhāḥ praśāntaye<BR>
12,171.003c	eṣa svargaś ca dharmaś ca sukhaṃ cānuttamaṃ satām<BR>
12,171.004a	atrāpy udāharantīmam itihāsaṃ purātanam<BR>
12,171.004c	nirvedān maṅkinā gītaṃ tan nibodha yudhiṣṭhira<BR>
12,171.005a	īhamāno dhanaṃ maṅkir bhagnehaś ca punaḥ punaḥ<BR>
12,171.005c	kena cid dhanaśeṣeṇa krītavān damyagoyugam<BR>
12,171.006a	susaṃbaddhau tu tau damyau damanāyābhiniḥsṛtau<BR>
12,171.006c	āsīnam uṣṭraṃ madhyena sahasaivābhyadhāvatām<BR>
12,171.007a	tayoḥ saṃprāptayor uṣṭraḥ skandhadeśam amarṣaṇaḥ<BR>
12,171.007c	utthāyotkṣipya tau damyau prasasāra mahājavaḥ<BR>
12,171.008a	hriyamāṇau tu tau damyau tenoṣṭreṇa pramāthinā<BR>
12,171.008c	mriyamāṇau ca saṃprekṣya maṅkis tatrābravīd idam<BR>
12,171.009a	na caivāvihitaṃ śakyaṃ dakṣeṇāpīhituṃ dhanam<BR>
12,171.009c	yuktena śraddhayā samyag īhāṃ samanutiṣṭhatā<BR>
12,171.010a	kṛtasya pūrvaṃ cānarthair yuktasyāpy anutiṣṭhataḥ<BR>
12,171.010c	imaṃ paśyata saṃgatyā mama daivam upaplavam<BR>
12,171.011a	udyamyodyamya me damyau viṣameṇeva gacchati<BR>
12,171.011c	utkṣipya kākatālīyam unmātheneva jambukaḥ<BR>
12,171.011d*0471_01	utpathenaiva dhāvantam utpathenaiva dhāvataḥ<BR>
12,171.012a	maṇī voṣṭrasya lambete priyau vatsatarau mama<BR>
12,171.012c	śuddhaṃ hi daivam evedam ato naivāsti pauruṣam<BR>
12,171.013a	yadi vāpy upapadyeta pauruṣaṃ nāma karhi cit<BR>
12,171.013c	anviṣyamāṇaṃ tad api daivam evāvatiṣṭhate<BR>
12,171.014a	tasmān nirveda eveha gantavyaḥ sukham īpsatā<BR>
12,171.014c	sukhaṃ svapiti nirviṇṇo nirāśaś cārthasādhane<BR>
12,171.015a	aho samyak śukenoktaṃ sarvataḥ parimucyatā<BR>
12,171.015c	pratiṣṭhatā mahāraṇyaṃ janakasya niveśanāt<BR>
12,171.016a	yaḥ kāmān prāpnuyāt sarvān yaś cainān kevalāṃs tyajet<BR>
12,171.016c	prāpaṇāt sarvakāmānāṃ parityāgo viśiṣyate<BR>
12,171.017a	nāntaṃ sarvavivitsānāṃ gatapūrvo 'sti kaś cana<BR>
12,171.017c	śarīre jīvite caiva tṛṣṇā mandasya vardhate<BR>
12,171.018a	nivartasva vivitsābhyaḥ śāmya nirvidya māmaka<BR>
12,171.018c	asakṛc cāsi nikṛto na ca nirvidyase tano<BR>
12,171.019a	yadi nāhaṃ vināśyas te yady evaṃ ramase mayā<BR>
12,171.019c	mā māṃ yojaya lobhena vṛthā tvaṃ vittakāmuka<BR>
12,171.020a	saṃcitaṃ saṃcitaṃ dravyaṃ naṣṭaṃ tava punaḥ punaḥ<BR>
12,171.020c	kadā vimokṣyase mūḍha dhanehāṃ dhanakāmuka<BR>
12,171.020d*0472_01	paripanthika sarvasya śreyasaḥ pāpasaṃśraya<BR>
12,171.021a	aho nu mama bāliśyaṃ yo 'haṃ krīḍanakas tava<BR>
12,171.021b*0473_01	kleśair nānāvidhair nityaṃ saṃyojayasi nirghṛṇa<BR>
12,171.021c	kiṃ naiva jātu puruṣaḥ pareṣāṃ preṣyatām iyāt<BR>
12,171.022a	na pūrve nāpare jātu kāmānām antam āpnuvan<BR>
12,171.022c	tyaktvā sarvasamārambhān pratibuddho 'smi jāgṛmi<BR>
12,171.023a	nūnaṃ te hṛdayaṃ kāma vajrasāramayaṃ dṛdham<BR>
12,171.023c	yad anarthaśatāviṣṭaṃ śatadhā na vidīryate<BR>
12,171.024a	tyajāmi kāma tvāṃ caiva yac ca kiṃ cit priyaṃ tava<BR>
12,171.024c	tavāhaṃ sukham anvicchann ātmany upalabhe sukham<BR>
12,171.025a	kāma jānāmi te mūlaṃ saṃkalpāt kila jāyase<BR>
12,171.025c	na tvāṃ saṃkalpayiṣyāmi samūlo na bhaviṣyasi<BR>
12,171.026a	īhā dhanasya na sukhā labdhvā cintā ca bhūyasī<BR>
12,171.026c	labdhanāśo yathā mṛtyur labdhaṃ bhavati vā na vā<BR>
12,171.027a	paretya yo na labhate tato duḥkhataraṃ nu kim<BR>
12,171.027c	na ca tuṣyati labdhena bhūya eva ca mārgati<BR>
12,171.028a	anutarṣula evārthaḥ svādu gāṅgam ivodakam<BR>
12,171.028c	madvilāpanam etat tu pratibuddho 'smi saṃtyaja<BR>
12,171.029a	ya imaṃ māmakaṃ dehaṃ bhūtagrāmaḥ samāśritaḥ<BR>
12,171.029c	sa yātv ito yathākāmaṃ vasatāṃ vā yathāsukham<BR>
12,171.030a	na yuṣmāsv iha me prītiḥ kāmalobhānusāriṣu<BR>
12,171.030c	tasmād utsṛjya sarvān vaḥ satyam evāśrayāmy aham<BR>
12,171.031a	sarvabhūtāny ahaṃ dehe paśyan manasi cātmanaḥ<BR>
12,171.031c	yoge buddhiṃ śrute sattvaṃ mano brahmaṇi dhārayan<BR>
12,171.032a	vihariṣyāmy anāsaktaḥ sukhī lokān nirāmayaḥ<BR>
12,171.032c	yathā mā tvaṃ punar naivaṃ duḥkheṣu praṇidhāsyasi<BR>
12,171.033a	tvayā hi me praṇunnasya gatir anyā na vidyate<BR>
12,171.033c	tṛṣṇāśokaśramāṇāṃ hi tvaṃ kāma prabhavaḥ sadā<BR>
12,171.034a	dhananāśo 'dhikaṃ duḥkhaṃ manye sarvamahattaram<BR>
12,171.034c	jñātayo hy avamanyante mitrāṇi ca dhanacyutam<BR>
12,171.035a	avajñānasahasrais tu doṣāḥ kaṣṭatarādhane<BR>
12,171.035c	dhane sukhakalā yā ca sāpi duḥkhair vidhīyate<BR>
12,171.036a	dhanam asyeti puruṣaṃ purā nighnanti dasyavaḥ<BR>
12,171.036c	kliśyanti vividhair daṇḍair nityam udvejayanti ca<BR>
12,171.037a	mandalolupatā duḥkham iti buddhaṃ cirān mayā<BR>
12,171.037c	yad yad ālambase kāma tat tad evānurudhyase<BR>
12,171.038a	atattvajño 'si bālaś ca dustoṣo 'pūraṇo 'nalaḥ<BR>
12,171.038c	naiva tvaṃ vettha sulabhaṃ naiva tvaṃ vettha durlabham<BR>
12,171.039a	pātālam iva duṣpūro māṃ duḥkhair yoktum icchasi<BR>
12,171.039c	nāham adya samāveṣṭuṃ śakyaḥ kāma punas tvayā<BR>
12,171.040a	nirvedam aham āsādya dravyanāśād yadṛcchayā<BR>
12,171.040c	nirvṛtiṃ paramāṃ prāpya nādya kāmān vicintaye<BR>
12,171.041a	atikleśān sahāmīha nāhaṃ budhyāmy abuddhimān<BR>
12,171.041c	nikṛto dhananāśena śaye sarvāṅgavijvaraḥ<BR>
12,171.042a	parityajāmi kāma tvāṃ hitvā sarvamanogatīḥ<BR>
12,171.042c	na tvaṃ mayā punaḥ kāma nasyoteneva raṃsyase<BR>
12,171.043a	kṣamiṣye 'kṣamamāṇānāṃ na hiṃsiṣye ca hiṃsitaḥ<BR>
12,171.043c	dveṣyamuktaḥ priyaṃ vakṣyāmy anādṛtya tad apriyam<BR>
12,171.044a	tṛptaḥ svasthendriyo nityaṃ yathālabdhena vartayan<BR>
12,171.044c	na sakāmaṃ kariṣyāmi tvām ahaṃ śatrum ātmanaḥ<BR>
12,171.045a	nirvedaṃ nirvṛtiṃ tṛptiṃ śāntiṃ satyaṃ damaṃ kṣamām<BR>
12,171.045c	sarvabhūtadayāṃ caiva viddhi māṃ śaraṇāgatam<BR>
12,171.046a	tasmāt kāmaś ca lobhaś ca tṛṣṇā kārpaṇyam eva ca<BR>
12,171.046c	tyajantu māṃ pratiṣṭhantaṃ sattvastho hy asmi sāṃpratam<BR>
12,171.047a	prahāya kāmaṃ lobhaṃ ca krodhaṃ pāruṣyam eva ca<BR>
12,171.047c	nādya lobhavaśaṃ prāpto duḥkhaṃ prāpsyāmy anātmavān<BR>
12,171.048a	yad yat tyajati kāmānāṃ tat sukhasyābhipūryate<BR>
12,171.048c	kāmasya vaśago nityaṃ duḥkham eva prapadyate<BR>
12,171.049a	kāmān vyudasya dhunute yat kiṃ cit puruṣo rajaḥ<BR>
12,171.049c	kāmakrodhodbhavaṃ duḥkham ahrīr aratir eva ca<BR>
12,171.050a	eṣa brahmapraviṣṭo 'haṃ grīṣme śītam iva hradam<BR>
12,171.050c	śāmyāmi parinirvāmi sukham āse ca kevalam<BR>
12,171.051a	yac ca kāmasukhaṃ loke yac ca divyaṃ mahat sukham<BR>
12,171.051c	tṛṣṇākṣayasukhasyaite nārhataḥ ṣoḍaśīṃ kalām<BR>
12,171.052a	ātmanā saptamaṃ kāmaṃ hatvā śatrum ivottamam<BR>
12,171.052c	prāpyāvadhyaṃ brahmapuraṃ rājeva syām ahaṃ sukhī<BR>
12,171.053a	etāṃ buddhiṃ samāsthāya maṅkir nirvedam āgataḥ<BR>
12,171.053c	sarvān kāmān parityajya prāpya brahma mahat sukham<BR>
12,171.054a	damyanāśakṛte maṅkir amaratvaṃ kilāgamat<BR>
12,171.054c	acchinat kāmamūlaṃ sa tena prāpa mahat sukham<BR>
12,171.055a	atrāpy udāharantīmam itihāsaṃ purātanam<BR>
12,171.055b*0474_01	asminn arthe purā gītaṃ śṛṇu rājan mahātmanā<BR>
12,171.055c	gītaṃ videharājena janakena praśāmyatā<BR>
12,171.056a	anantaṃ bata me vittaṃ yasya me nāsti kiṃ cana<BR>
12,171.056c	mithilāyāṃ pradīptāyāṃ na me dahyati kiṃ cana<BR>
12,171.057a	atraivodāharantīmaṃ bodhyasya padasaṃcayam<BR>
12,171.057c	nirvedaṃ prati vinyastaṃ pratibodha yudhiṣṭhira<BR>
12,171.058a	bodhyaṃ dāntam ṛṣiṃ rājā nahuṣaḥ paryapṛcchata<BR>
12,171.058c	nirvedāc chāntim āpannaṃ śāntaṃ prajñānatarpitam<BR>
12,171.059a	upadeśaṃ mahāprājña śamasyopadiśasva me<BR>
12,171.059c	kāṃ buddhiṃ samanudhyāya śāntaś carasi nirvṛtaḥ<BR>
12,171.060	bodhya uvāca<BR>
12,171.060a	upadeśena vartāmi nānuśāsmīha kaṃ cana<BR>
12,171.060c	lakṣaṇaṃ tasya vakṣye 'haṃ tat svayaṃ pravimṛśyatām<BR>
12,171.061a	piṅgalā kuraraḥ sarpaḥ sāraṅgānveṣaṇaṃ vane<BR>
12,171.061c	iṣukāraḥ kumārī ca ṣaḍ ete guravo mama<BR>
12,171.061d*0475_00	bhīṣma uvāca<BR>
12,171.061d*0475_01	āśā balavatī kaṣṭā nairāśyaṃ paramaṃ sukham<BR>
12,171.061d*0475_02	āśāṃ nirāśāṃ kṛtvā tu sukhaṃ svapiti piṅgalā<BR>
12,171.061d*0475_03	sāmiṣaṃ kuraraṃ dṛṣṭvā vadhyamānaṃ nirāmiṣaiḥ<BR>
12,171.061d*0475_04	āmiṣasya parityāgāt kuraraḥ sukham edhate<BR>
12,171.061d*0475_05	gṛhārambho hi duḥkhāya na sukhāya kadā cana<BR>
12,171.061d*0475_06	sarpaḥ parakṛtaṃ veśma praviśya sukham edhate<BR>
12,171.061d*0475_07	sukhaṃ jīvanti munayo bhaikṣyavṛttiṃ samāśritāḥ<BR>
12,171.061d*0475_08	adroheṇaiva bhūtānāṃ sāraṅgā iva pakṣiṇaḥ<BR>
12,171.061d*0475_09	iṣukāro naraḥ kaś cid iṣāv āhitamānasaḥ<BR>
12,171.061d*0475_10	samīpenāpi gacchantaṃ rājānaṃ nāvabuddhavān<BR>
12,171.061d*0475_11	bahūnāṃ kalaho nityaṃ dvayoḥ saṃgharṣaṇaṃ dhruvam<BR>
12,171.061d*0475_12	ekākī vicariṣyāmi kumārīśaṅkhako yathā<BR>
12,172.001	yudhiṣṭhira uvāca<BR>
12,172.001a	kena vṛttena vṛttajña vītaśokaś caren mahīm<BR>
12,172.001c	kiṃ ca kurvan naro loke prāpnoti paramāṃ gatim<BR>
12,172.002	bhīṣma uvāca<BR>
12,172.002a	atrāpy udāharantīmam itihāsaṃ purātanam<BR>
12,172.002c	prahrādasya ca saṃvādaṃ muner ājagarasya ca<BR>
12,172.003a	carantaṃ brāhmaṇaṃ kaṃ cit kalyacittam anāmayam<BR>
12,172.003c	papraccha rājan prahrādo buddhimān prājñasaṃmataḥ<BR>
12,172.004a	svasthaḥ śakto mṛdur dānto nirvivitso 'nasūyakaḥ<BR>
12,172.004c	suvāg bahumato loke prājñaś carasi bālavat<BR>
12,172.005a	naiva prārthayase lābhaṃ nālābheṣv anuśocasi<BR>
12,172.005c	nityatṛpta iva brahman na kiṃ cid avamanyase<BR>
12,172.006a	srotasā hriyamāṇāsu prajāsv avimanā iva<BR>
12,172.006c	dharmakāmārthakāryeṣu kūṭastha iva lakṣyase<BR>
12,172.007a	nānutiṣṭhasi dharmārthau na kāme cāpi vartase<BR>
12,172.007c	indriyārthān anādṛtya muktaś carasi sākṣivat<BR>
12,172.008a	kā nu prajñā śrutaṃ vā kiṃ vṛttir vā kā nu te mune<BR>
12,172.008c	kṣipram ācakṣva me brahmañ śreyo yad iha manyase<BR>
12,172.009a	anuyuktaḥ sa medhāvī lokadharmavidhānavit<BR>
12,172.009c	uvāca ślakṣṇayā vācā prahrādam anapārthayā<BR>
12,172.010a	paśyan prahrāda bhūtānām utpattim animittataḥ<BR>
12,172.010c	hrāsaṃ vṛddhiṃ vināśaṃ ca na prahṛṣye na ca vyathe<BR>
12,172.011a	svabhāvād eva saṃdṛśya vartamānāḥ pravṛttayaḥ<BR>
12,172.011c	svabhāvaniratāḥ sarvāḥ paritapye na kena cit<BR>
12,172.012a	paśyan prahrāda saṃyogān viprayogaparāyaṇān<BR>
12,172.012c	saṃcayāṃś ca vināśāntān na kva cid vidadhe manaḥ<BR>
12,172.013a	antavanti ca bhūtāni guṇayuktāni paśyataḥ<BR>
12,172.013c	utpattinidhanajñasya kiṃ kāryam avaśiṣyate<BR>
12,172.014a	jalajānām api hy antaṃ paryāyeṇopalakṣaye<BR>
12,172.014c	mahatām api kāyānāṃ sūkṣmāṇāṃ ca mahodadhau<BR>
12,172.015a	jaṅgamasthāvarāṇāṃ ca bhūtānām asurādhipa<BR>
12,172.015c	pārthivānām api vyaktaṃ mṛtyuṃ paśyāmi sarvaśaḥ<BR>
12,172.016a	antarikṣacarāṇāṃ ca dānavottama pakṣiṇām<BR>
12,172.016c	uttiṣṭhati yathākālaṃ mṛtyur balavatām api<BR>
12,172.017a	divi saṃcaramāṇāni hrasvāni ca mahānti ca<BR>
12,172.017c	jyotīṃṣi ca yathākālaṃ patamānāni lakṣaye<BR>
12,172.018a	iti bhūtāni saṃpaśyann anuṣaktāni mṛtyunā<BR>
12,172.018c	sarvasāmānyato vidvān kṛtakṛtyaḥ sukhaṃ svape<BR>
12,172.019a	sumahāntam api grāsaṃ grase labdhaṃ yadṛcchayā<BR>
12,172.019c	śaye punar abhuñjāno divasāni bahūny api<BR>
12,172.020a	āsravaty api mām annaṃ punar bahuguṇaṃ bahu<BR>
12,172.020c	punar alpaguṇaṃ stokaṃ punar naivopapadyate<BR>
12,172.021a	kaṇān kadā cit khādāmi piṇyākam api ca grase<BR>
12,172.021c	bhakṣaye śālimāṃsāni bhakṣāṃś coccāvacān punaḥ<BR>
12,172.022a	śaye kadā cit paryaṅke bhūmāv api punaḥ śaye<BR>
12,172.022c	prāsāde 'pi ca me śayyā kadā cid upapadyate<BR>
12,172.023a	dhārayāmi ca cīrāṇi śāṇīṃ kṣaumājināni ca<BR>
12,172.023c	mahārhāṇi ca vāsāṃsi dhārayāmy aham ekadā<BR>
12,172.024a	na saṃnipatitaṃ dharmyam upabhogaṃ yadṛcchayā<BR>
12,172.024c	pratyācakṣe na cāpy enam anurudhye sudurlabham<BR>
12,172.025a	acalam anidhanaṃ śivaṃ viśokaṃ; śucim atulaṃ viduṣāṃ mate niviṣṭam<BR>
12,172.025c	anabhimatam asevitaṃ ca mūḍhair; vratam idam ājagaraṃ śuciś carāmi<BR>
12,172.026a	acalitamatir acyutaḥ svadharmāt; parimitasaṃsaraṇaḥ parāvarajñaḥ<BR>
12,172.026c	vigatabhayakaṣāyalobhamoho; vratam idam ājagaraṃ śuciś carāmi<BR>
12,172.027a	aniyataphalabhakṣyabhojyapeyaṃ; vidhipariṇāmavibhaktadeśakālam<BR>
12,172.027c	hṛdayasukham asevitaṃ kadaryair; vratam idam ājagaraṃ śuciś carāmi<BR>
12,172.028a	idam idam iti tṛṣṇayābhibhūtaṃ; janam anavāptadhanaṃ viṣīdamānam<BR>
12,172.028c	nipuṇam anuniśāmya tattvabuddhyā; vratam idam ājagaraṃ śuciś carāmi<BR>
12,172.029a	bahuvidham anudṛśya cārthahetoḥ; kṛpaṇam ihāryam anāryam āśrayantam<BR>
12,172.029c	upaśamarucir ātmavān praśānto; vratam idam ājagaraṃ śuciś carāmi<BR>
12,172.030a	sukham asukham anartham arthalābhaṃ; ratim aratiṃ maraṇaṃ ca jīvitaṃ ca<BR>
12,172.030c	vidhiniyatam avekṣya tattvato 'haṃ; vratam idam ājagaraṃ śuciś carāmi<BR>
12,172.031a	apagatabhayarāgamohadarpo; dhṛtimatibuddhisamanvitaḥ praśāntaḥ<BR>
12,172.031c	upagataphalabhogino niśāmya; vratam idam ājagaraṃ śuciś carāmi<BR>
12,172.032a	aniyataśayanāsanaḥ prakṛtyā; damaniyamavratasatyaśaucayuktaḥ<BR>
12,172.032c	apagataphalasaṃcayaḥ prahṛṣṭo; vratam idam ājagaraṃ śuciś carāmi<BR>
12,172.033a	abhigatam asukhārtham īhanārthair; upagatabuddhir avekṣya cātmasaṃsthaḥ<BR>
12,172.033c	tṛṣitam aniyataṃ mano niyantuṃ; vratam idam ājagaraṃ śuciś carāmi<BR>
12,172.034a	na hṛdayam anurudhyate mano vā; priyasukhadurlabhatām anityatāṃ ca<BR>
12,172.034c	tad ubhayam upalakṣayann ivāhaṃ; vratam idam ājagaraṃ śuciś carāmi<BR>
12,172.034d*0476_01	asulabham upalabhya cārthalābhaṃ<BR>
12,172.034d*0476_02	dhṛtimatibuddhiparākramair upetam<BR>
12,172.034d*0476_03	budhamanujaniṣevitaṃ samarthair<BR>
12,172.034d*0476_04	vratam idam ājagaraṃ śuciś carāmi<BR>
12,172.035a	bahu kathitam idaṃ hi buddhimadbhiḥ; kavibhir abhiprathayadbhir ātmakīrtim<BR>
12,172.035c	idam idam iti tatra tatra tat tat; svaparamatair gahanaṃ pratarkayadbhiḥ<BR>
12,172.036a	tad aham anuniśāmya viprayātaṃ; pṛthag abhipannam ihābudhair manuṣyaiḥ<BR>
12,172.036c	anavasitam anantadoṣapāraṃ; nṛṣu viharāmi vinītaroṣatṛṣṇaḥ<BR>
12,172.037	bhīṣma uvāca<BR>
12,172.037a	ajagaracaritaṃ vrataṃ mahātmā; ya iha naro 'nucared vinītarāgaḥ<BR>
12,172.037c	apagatabhayamanyulobhamohaḥ; sa khalu sukhī vihared imaṃ vihāram<BR>
12,173.001	yudhiṣṭhira uvāca<BR>
12,173.001a	bāndhavāḥ karma vittaṃ vā prajñā veha pitāmaha<BR>
12,173.001c	narasya kā pratiṣṭhā syād etat pṛṣṭo vadasva me<BR>
12,173.002	bhīṣma uvāca<BR>
12,173.002a	prajñā pratiṣṭhā bhūtānāṃ prajñā lābhaḥ paro mataḥ<BR>
12,173.002c	prajñā naiḥśreyasī loke prajñā svargo mataḥ satām<BR>
12,173.003a	prajñayā prāpitārtho hi balir aiśvaryasaṃkṣaye<BR>
12,173.003c	prahrādo namucir maṅkis tasyāḥ kiṃ vidyate param<BR>
12,173.004a	atrāpy udāharantīmam itihāsaṃ purātanam<BR>
12,173.004c	indrakāśyapasaṃvādaṃ tan nibodha yudhiṣṭhira<BR>
12,173.005a	vaiśyaḥ kaś cid ṛṣiṃ tāta kāśyapaṃ saṃśitavratam<BR>
12,173.005c	rathena pātayām āsa śrīmān dṛptas tapasvinam<BR>
12,173.006a	ārtaḥ sa patitaḥ kruddhas tyaktvātmānam athābravīt<BR>
12,173.006c	mariṣyāmy adhanasyeha jīvitārtho na vidyate<BR>
12,173.007a	tathā mumūrṣum āsīnam akūjantam acetasam<BR>
12,173.007c	indraḥ sṛgālarūpeṇa babhāṣe kruddhamānasam<BR>
12,173.008a	manuṣyayonim icchanti sarvabhūtāni sarvaśaḥ<BR>
12,173.008c	manuṣyatve ca vipratvaṃ sarva evābhinandati<BR>
12,173.009a	manuṣyo brāhmaṇaś cāsi śrotriyaś cāsi kāśyapa<BR>
12,173.009c	sudurlabham avāpyaitad adoṣān martum icchasi<BR>
12,173.010a	sarve lābhāḥ sābhimānā iti satyā bata śrutiḥ<BR>
12,173.010c	saṃtoṣaṇīyarūpo 'si lobhād yad abhimanyase<BR>
12,173.011a	aho siddhārthatā teṣāṃ yeṣāṃ santīha pāṇayaḥ<BR>
12,173.011c	pāṇimadbhyaḥ spṛhāsmākaṃ yathā tava dhanasya vai<BR>
12,173.012a	na pāṇilābhād adhiko lābhaḥ kaś cana vidyate<BR>
12,173.012c	apāṇitvād vayaṃ brahman kaṇṭakān noddharāmahe<BR>
12,173.012d*0477_01	jantūn uccāvacān aṅge daśato na kaṣāma ca<BR>
12,173.013a	atha yeṣāṃ punaḥ pāṇī devadattau daśāṅgulī<BR>
12,173.013c	uddharanti kṛmīn aṅgād daśamānān kaṣanti ca<BR>
12,173.014a	himavarṣātapānāṃ ca paritrāṇāni kurvate<BR>
12,173.014c	celam annaṃ sukhaṃ śayyāṃ nivātaṃ copabhuñjate<BR>
12,173.015a	adhiṣṭhāya ca gāṃ loke bhuñjate vāhayanti ca<BR>
12,173.015c	upāyair bahubhiś caiva vaśyān ātmani kurvate<BR>
12,173.016a	ye khalv ajihvāḥ kṛpaṇā alpaprāṇā apāṇayaḥ<BR>
12,173.016c	sahante tāni duḥkhāni diṣṭyā tvaṃ na tathā mune<BR>
12,173.017a	diṣṭyā tvaṃ na sṛgālo vai na kṛmir na ca mūṣakaḥ<BR>
12,173.017c	na sarpo na ca maṇḍūko na cānyaḥ pāpayonijaḥ<BR>
12,173.018a	etāvatāpi lābhena toṣṭum arhasi kāśyapa<BR>
12,173.018c	kiṃ punar yo 'si sattvānāṃ sarveṣāṃ brāhmaṇottamaḥ<BR>
12,173.019a	ime māṃ kṛmayo 'danti teṣām uddharaṇāya me<BR>
12,173.019c	nāsti śaktir apāṇitvāt paśyāvasthām imāṃ mama<BR>
12,173.020a	akāryam iti caivemaṃ nātmānaṃ saṃtyajāmy aham<BR>
12,173.020c	netaḥ pāpīyasīṃ yoniṃ pateyam aparām iti<BR>
12,173.021a	madhye vai pāpayonīnāṃ sārgālī yām ahaṃ gataḥ<BR>
12,173.021c	pāpīyasyo bahutarā ito 'nyāḥ pāpayonayaḥ<BR>
12,173.022a	jātyaivaike sukhatarāḥ santy anye bhṛśaduḥkhitāḥ<BR>
12,173.022c	naikāntasukham eveha kva cit paśyāmi kasya cit<BR>
12,173.023a	manuṣyā hy āḍhyatāṃ prāpya rājyam icchanty anantaram<BR>
12,173.023c	rājyād devatvam icchanti devatvād indratām api<BR>
12,173.024a	bhaves tvaṃ yady api tv āḍhyo na rājā na ca daivatam<BR>
12,173.024c	devatvaṃ prāpya cendratvaṃ naiva tuṣyes tathā sati<BR>
12,173.025a	na tṛptiḥ priyalābhe 'sti tṛṣṇā nādbhiḥ praśāmyati<BR>
12,173.025c	saṃprajvalati sā bhūyaḥ samidbhir iva pāvakaḥ<BR>
12,173.026a	asty eva tvayi śoko vai harṣaś cāsti tathā tvayi<BR>
12,173.026c	sukhaduḥkhe tathā cobhe tatra kā paridevanā<BR>
12,173.027a	paricchidyaiva kāmānāṃ sarveṣāṃ caiva karmaṇām<BR>
12,173.027c	mūlaṃ rundhīndriyagrāmaṃ śakuntān iva pañjare<BR>
12,173.027d*0478_01	na dvitīyasya śirasaś chedanaṃ vidyate kva cit<BR>
12,173.027d*0478_02	na ca pāṇes tṛtīyasya yan nāsti na tato bhayam<BR>
12,173.028a	na khalv apy arasajñasya kāmaḥ kva cana jāyate<BR>
12,173.028c	saṃsparśād darśanād vāpi śravaṇād vāpi jāyate<BR>
12,173.029a	na tvaṃ smarasi vāruṇyā laṭvākānāṃ ca pakṣiṇām<BR>
12,173.029c	tābhyāṃ cābhyadhiko bhakṣyo na kaś cid vidyate kva cit<BR>
12,173.030a	yāni cānyāni dūreṣu bhakṣyabhojyāni kāśyapa<BR>
12,173.030c	yeṣām abhuktapūrvaṃ te teṣām asmṛtir eva ca<BR>
12,173.031a	aprāśanam asaṃsparśam asaṃdarśanam eva ca<BR>
12,173.031c	puruṣasyaiṣa niyamo manye śreyo na saṃśayaḥ<BR>
12,173.032a	pāṇimanto dhanair yuktā balavanto na saṃśayaḥ<BR>
12,173.032c	manuṣyā mānuṣair eva dāsatvam upapāditāḥ<BR>
12,173.033a	vadhabandhaparikleśaiḥ kliśyante ca punaḥ punaḥ<BR>
12,173.033c	te khalv api ramante ca modante ca hasanti ca<BR>
12,173.034a	apare bāhubalinaḥ kṛtavidyā manasvinaḥ<BR>
12,173.034c	jugupsitāṃ sukṛpaṇāṃ pāpāṃ vṛttim upāsate<BR>
12,173.035a	utsahante ca te vṛttim anyām apy upasevitum<BR>
12,173.035c	svakarmaṇā tu niyataṃ bhavitavyaṃ tu tat tathā<BR>
12,173.036a	na pulkaso na caṇḍāla ātmānaṃ tyaktum icchati<BR>
12,173.036c	asaṃtuṣṭaḥ svayā yonyā māyāṃ paśyasva yādṛśīm<BR>
12,173.037a	dṛṣṭvā kuṇīn pakṣahatān manuṣyān āmayāvinaḥ<BR>
12,173.037c	susaṃpūrṇaḥ svayā yonyā labdhalābho 'si kāśyapa<BR>
12,173.038a	yadi brāhmaṇa dehas te nirātaṅko nirāmayaḥ<BR>
12,173.038c	aṅgāni ca samagrāṇi na ca lokeṣu dhikkṛtaḥ<BR>
12,173.039a	na kena cit pravādena satyenaivāpahāriṇā<BR>
12,173.039c	dharmāyottiṣṭha viprarṣe nātmānaṃ tyaktum arhasi<BR>
12,173.040a	yadi brahmañ śṛṇoṣy etac chraddadhāsi ca me vacaḥ<BR>
12,173.040c	vedoktasya ca dharmasya phalaṃ mukhyam avāpsyasi<BR>
12,173.041a	svādhyāyam agnisaṃskāram apramatto 'nupālaya<BR>
12,173.041c	satyaṃ damaṃ ca dānaṃ ca spardhiṣṭhā mā ca kena cit<BR>
12,173.042a	ye ke cana svadhyayanāḥ prāptā yajanayājanam<BR>
12,173.042c	kathaṃ te jātu śoceyur dhyāyeyur vāpy aśobhanam<BR>
12,173.043a	icchantas te vihārāya sukhaṃ mahad avāpnuyuḥ<BR>
12,173.043c	uta jātāḥ sunakṣatre sutīrthāḥ sumuhūrtajāḥ<BR>
12,173.043d*0479_01	yajñadānaprajehāyāṃ yatante śaktipūrvakam<BR>
12,173.044a	nakṣatreṣv āsureṣv anye dustīrthā durmuhūrtajāḥ<BR>
12,173.044c	saṃpatanty āsurīṃ yoniṃ yajñaprasavavarjitām<BR>
12,173.045a	aham āsaṃ paṇḍitako haituko vedanindakaḥ<BR>
12,173.045c	ānvīkṣikīṃ tarkavidyām anurakto nirarthikām<BR>
12,173.046a	hetuvādān pravaditā vaktā saṃsatsu hetumat<BR>
12,173.046c	ākroṣṭā cābhivaktā ca brahmayajñeṣu vai dvijān<BR>
12,173.047a	nāstikaḥ sarvaśaṅkī ca mūrkhaḥ paṇḍitamānikaḥ<BR>
12,173.047c	tasyeyaṃ phalanirvṛttiḥ sṛgālatvaṃ mama dvija<BR>
12,173.048a	api jātu tathā tat syād ahorātraśatair api<BR>
12,173.048c	yad ahaṃ mānuṣīṃ yoniṃ sṛgālaḥ prāpnuyāṃ punaḥ<BR>
12,173.049a	saṃtuṣṭaś cāpramattaś ca yajñadānataporatiḥ<BR>
12,173.049c	jñeyajñātā bhaveyaṃ vai varjyavarjayitā tathā<BR>
12,173.050a	tataḥ sa munir utthāya kāśyapas tam uvāca ha<BR>
12,173.050c	aho batāsi kuśalo buddhimān iti vismitaḥ<BR>
12,173.051a	samavaikṣata taṃ vipro jñānadīrgheṇa cakṣuṣā<BR>
12,173.051c	dadarśa cainaṃ devānām indraṃ devaṃ śacīpatim<BR>
12,173.052a	tataḥ saṃpūjayām āsa kāśyapo harivāhanam<BR>
12,173.052c	anujñātaś ca tenātha praviveśa svam āśramam<BR>
12,174.001	yudhiṣṭhira uvāca<BR>
12,174.001a	yady asti dattam iṣṭaṃ vā tapas taptaṃ tathaiva ca<BR>
12,174.001c	gurūṇāṃ cāpi śuśrūṣā tan me brūhi pitāmaha<BR>
12,174.001d*0480_01	yathāsmiṃś ca tathā tatra jānīyāṃ nṛpasattama<BR>
12,174.001d*0480_02	duṣkartāro yathā loke yat kurvanti tathā śṛṇu<BR>
12,174.002	bhīṣma uvāca<BR>
12,174.002a	ātmanānarthayuktena pāpe niviśate manaḥ<BR>
12,174.002c	sa karma kaluṣaṃ kṛtvā kleśe mahati dhīyate<BR>
12,174.003a	durbhikṣād eva durbhikṣaṃ kleśāt kleśaṃ bhayād bhayam<BR>
12,174.003c	mṛtebhyaḥ pramṛtaṃ yānti daridrāḥ pāpakāriṇaḥ<BR>
12,174.004a	utsavād utsavaṃ yānti svargāt svargaṃ sukhāt sukham<BR>
12,174.004c	śraddadhānāś ca dāntāś ca dhanāḍhyāḥ śubhakāriṇaḥ<BR>
12,174.005a	vyālakuñjaradurgeṣu sarpacorabhayeṣu ca<BR>
12,174.005c	hastāvāpena gacchanti nāstikāḥ kim ataḥ param<BR>
12,174.006a	priyadevātitheyāś ca vadānyāḥ priyasādhavaḥ<BR>
12,174.006c	kṣemyam ātmavatāṃ mārgam āsthitā hastadakṣiṇam<BR>
12,174.007a	pulākā iva dhānyeṣu puttikā iva pakṣiṣu<BR>
12,174.007c	tadvidhās te manuṣyeṣu yeṣāṃ dharmo na kāraṇam<BR>
12,174.008a	suśīghram api dhāvantaṃ vidhānam anudhāvati<BR>
12,174.008c	śete saha śayānena yena yena yathā kṛtam<BR>
12,174.009a	upatiṣṭhati tiṣṭhantaṃ gacchantam anugacchati<BR>
12,174.009c	karoti kurvataḥ karma chāyevānuvidhīyate<BR>
12,174.010a	yena yena yathā yad yat purā karma samācitam<BR>
12,174.010c	tat tad eva naro bhuṅkte nityaṃ vihitam ātmanā<BR>
12,174.011a	svakarmaphalavikṣiptaṃ vidhānaparirakṣitam<BR>
12,174.011c	bhūtagrāmam imaṃ kālaḥ samantāt parikarṣati<BR>
12,174.012a	acodyamānāni yathā puṣpāṇi ca phalāni ca<BR>
12,174.012c	svakālaṃ nātivartante tathā karma purākṛtam<BR>
12,174.013a	saṃmānaś cāvamānaś ca lābhālābhau kṣayodayau<BR>
12,174.013c	pravṛttā vinivartante vidhānānte punaḥ punaḥ<BR>
12,174.014a	ātmanā vihitaṃ duḥkham ātmanā vihitaṃ sukham<BR>
12,174.014c	garbhaśayyām upādāya bhujyate paurvadehikam<BR>
12,174.015a	bālo yuvā ca vṛddhaś ca yat karoti śubhāśubham<BR>
12,174.015c	tasyāṃ tasyām avasthāyāṃ bhuṅkte janmani janmani<BR>
12,174.016a	yathā dhenusahasreṣu vatso vindati mātaram<BR>
12,174.016c	tathā pūrvakṛtaṃ karma kartāram anugacchati<BR>
12,174.017a	samunnam agrato vastraṃ paścāc chudhyati karmaṇā<BR>
12,174.017b*0481_01	duṣkarmāpi tathā paścāt pūyate puṇyakarmaṇā<BR>
12,174.017b*0481_02	tapasā tapyate dehas tapasā vindate mahat<BR>
12,174.017c	upavāsaiḥ prataptānāṃ dīrghaṃ sukham anantakam<BR>
12,174.018a	dīrghakālena tapasā sevitena tapovane<BR>
12,174.018c	dharmanirdhūtapāpānāṃ saṃsidhyante manorathāḥ<BR>
12,174.019a	śakunīnām ivākāśe matsyānām iva codake<BR>
12,174.019c	padaṃ yathā na dṛśyeta tathā jñānavidāṃ gatiḥ<BR>
12,174.020a	alam anyair upālambhaiḥ kīrtitaiś ca vyatikramaiḥ<BR>
12,174.020c	peśalaṃ cānurūpaṃ ca kartavyaṃ hitam ātmanaḥ<BR>
12,175.001	yudhiṣṭhira uvāca<BR>
12,175.001a	kutaḥ sṛṣṭam idaṃ viśvaṃ jagat sthāvarajaṅgamam<BR>
12,175.001c	pralaye ca kam abhyeti tan me brūhi pitāmaha<BR>
12,175.002a	sasāgaraḥ sagaganaḥ saśailaḥ sabalāhakaḥ<BR>
12,175.002c	sabhūmiḥ sāgnipavano loko 'yaṃ kena nirmitaḥ<BR>
12,175.003a	kathaṃ sṛṣṭāni bhūtāni kathaṃ varṇavibhaktayaḥ<BR>
12,175.003c	śaucāśaucaṃ kathaṃ teṣāṃ dharmādharmāv atho katham<BR>
12,175.004a	kīdṛśo jīvatāṃ jīvaḥ kva vā gacchanti ye mṛtāḥ<BR>
12,175.004c	asmāl lokād amuṃ lokaṃ sarvaṃ śaṃsatu no bhavān<BR>
12,175.005	bhīṣma uvāca<BR>
12,175.005a	atrāpy udāharantīmam itihāsaṃ purātanam<BR>
12,175.005c	bhṛguṇābhihitaṃ śreṣṭhaṃ bharadvājāya pṛcchate<BR>
12,175.006a	kailāsaśikhare dṛṣṭvā dīpyamānam ivaujasā<BR>
12,175.006c	bhṛguṃ maharṣim āsīnaṃ bharadvājo 'nvapṛcchata<BR>
12,175.007a	sasāgaraḥ sagaganaḥ saśailaḥ sabalāhakaḥ<BR>
12,175.007c	sabhūmiḥ sāgnipavano loko 'yaṃ kena nirmitaḥ<BR>
12,175.008a	kathaṃ sṛṣṭāni bhūtāni kathaṃ varṇavibhaktayaḥ<BR>
12,175.008c	śaucāśaucaṃ kathaṃ teṣāṃ dharmādharmāv atho katham<BR>
12,175.009a	kīdṛśo jīvatāṃ jīvaḥ kva vā gacchanti ye mṛtāḥ<BR>
12,175.009c	paralokam imaṃ cāpi sarvaṃ śaṃsatu no bhavān<BR>
12,175.010a	evaṃ sa bhagavān pṛṣṭo bharadvājena saṃśayam<BR>
12,175.010c	maharṣir brahmasaṃkāśaḥ sarvaṃ tasmai tato 'bravīt<BR>
12,175.010d*0482_00	bhṛgur uvāca<BR>
12,175.010d*0482_01	nārāyaṇābhidhānasya kūṭasthasyākṣarātmanaḥ<BR>
12,175.010d*0482_02	avyaktasyāprameyasya prakṛtoparatasya ca<BR>
12,175.010d*0482_03	evaṃbhūtaḥ sa vai devaḥ puruṣaṃ cāsṛjad dvidhā<BR>
12,175.010d*0483_00	bhṛgur uvāca<BR>
12,175.010d*0483_01	nārāyaṇo jaganmūrtir antarātmā sanātanaḥ<BR>
12,175.010d*0483_02	kūṭastho 'kṣara avyakto nirlepo vyāpakaḥ prabhuḥ<BR>
12,175.010d*0483_03	prakṛteḥ parato nityam indriyair apy agocaraḥ<BR>
12,175.010d*0483_04	sa sisṛkṣuḥ sahasrāṃśād asṛjat puruṣaṃ prabhuḥ<BR>
12,175.011a	mānaso nāma vikhyātaḥ śrutapūrvo maharṣibhiḥ<BR>
12,175.011c	anādinidhano devas tathābhedyo 'jarāmaraḥ<BR>
12,175.012a	avyakta iti vikhyātaḥ śāśvato 'thākṣaro 'vyayaḥ<BR>
12,175.012c	yataḥ sṛṣṭāni bhūtāni jāyante ca mriyanti ca<BR>
12,175.013a	so 'sṛjat prathamaṃ devo mahāntaṃ nāma nāmataḥ<BR>
12,175.013b*0484_01	mahān sasarjāhaṃkāraṃ sa cāpi bhagavān atha<BR>
12,175.013c	ākāśam iti vikhyātaṃ sarvabhūtadharaḥ prabhuḥ<BR>
12,175.014a	ākāśād abhavad vāri salilād agnimārutau<BR>
12,175.014c	agnimārutasaṃyogāt tataḥ samabhavan mahī<BR>
12,175.015a	tatas tejomayaṃ divyaṃ padmaṃ sṛṣṭaṃ svayaṃbhuvā<BR>
12,175.015c	tasmāt padmāt samabhavad brahmā vedamayo nidhiḥ<BR>
12,175.016a	ahaṃkāra iti khyātaḥ sarvabhūtātmabhūtakṛt<BR>
12,175.016c	brahmā vai sumahātejā ya ete pañca dhātavaḥ<BR>
12,175.017a	śailās tasyāsthisaṃjñās tu medo māṃsaṃ ca medinī<BR>
12,175.017c	samudrās tasya rudhiram ākāśam udaraṃ tathā<BR>
12,175.018a	pavanaś caiva niḥśvāsas tejo 'gnir nimnagāḥ sirāḥ<BR>
12,175.018c	agnīṣomau tu candrārkau nayane tasya viśrute<BR>
12,175.019a	nabhaś cordhvaṃ śiras tasya kṣitiḥ pādau diśo bhujau<BR>
12,175.019c	durvijñeyo hy anantatvāt siddhair api na saṃśayaḥ<BR>
12,175.020a	sa eva bhagavān viṣṇur ananta iti viśrutaḥ<BR>
12,175.020c	sarvabhūtātmabhūtastho durvijñeyo 'kṛtātmabhiḥ<BR>
12,175.021a	ahaṃkārasya yaḥ sraṣṭā sarvabhūtabhavāya vai<BR>
12,175.021c	yataḥ samabhavad viśvaṃ pṛṣṭo 'haṃ yad iha tvayā<BR>
12,175.022	bharadvāja uvāca<BR>
12,175.022a	gaganasya diśāṃ caiva bhūtalasyānilasya ca<BR>
12,175.022c	kāny atra parimāṇāni saṃśayaṃ chindhi me 'rthataḥ<BR>
12,175.023	bhṛgur uvāca<BR>
12,175.023a	anantam etad ākāśaṃ siddhacāraṇasevitam<BR>
12,175.023c	ramyaṃ nānāśrayākīrṇaṃ yasyānto nādhigamyate<BR>
12,175.024a	ūrdhvaṃ gater adhastāt tu candrādityau na dṛśyataḥ<BR>
12,175.024c	tatra devāḥ svayaṃ dīptā bhāsvarāś cāgnivarcasaḥ<BR>
12,175.025a	te cāpy antaṃ na paśyanti nabhasaḥ prathitaujasaḥ<BR>
12,175.025c	durgamatvād anantatvād iti me viddhi mānada<BR>
12,175.026a	upariṣṭopariṣṭāt tu prajvaladbhiḥ svayaṃprabhaiḥ<BR>
12,175.026c	niruddham etad ākāśam aprameyaṃ surair api<BR>
12,175.027a	pṛthivyante samudrās tu samudrānte tamaḥ smṛtam<BR>
12,175.027c	tamaso 'nte jalaṃ prāhur jalasyānte 'gnir eva ca<BR>
12,175.028a	rasātalānte salilaṃ jalānte pannagādhipaḥ<BR>
12,175.028c	tadante punar ākāśam ākāśānte punar jalam<BR>
12,175.029a	evam antaṃ bhagavataḥ pramāṇaṃ salilasya ca<BR>
12,175.029c	agnimārutatoyebhyo durjñeyaṃ daivatair api<BR>
12,175.030a	agnimārutatoyānāṃ varṇāḥ kṣititalasya ca<BR>
12,175.030c	ākāśasadṛśā hy ete bhidyante tattvadarśanāt<BR>
12,175.031a	paṭhanti caiva munayaḥ śāstreṣu vividheṣu ca<BR>
12,175.031c	trailokye sāgare caiva pramāṇaṃ vihitaṃ yathā<BR>
12,175.031e	adṛśyāya tv agamyāya kaḥ pramāṇam udāharet<BR>
12,175.032a	siddhānāṃ devatānāṃ ca yadā parimitā gatiḥ<BR>
12,175.032c	tadā gauṇam anantasya nāmānanteti viśrutam<BR>
12,175.032e	nāmadheyānurūpasya mānasasya mahātmanaḥ<BR>
12,175.033a	yadā tu divyaṃ tadrūpaṃ hrasate vardhate punaḥ<BR>
12,175.033c	ko 'nyas tad vedituṃ śakto yo 'pi syāt tadvidho 'paraḥ<BR>
12,175.034a	tataḥ puṣkarataḥ sṛṣṭaḥ sarvajño mūrtimān prabhuḥ<BR>
12,175.034c	brahmā dharmamayaḥ pūrvaḥ prajāpatir anuttamaḥ<BR>
12,175.035	bharadvāja uvāca<BR>
12,175.035a	puṣkarād yadi saṃbhūto jyeṣṭhaṃ bhavati puṣkaram<BR>
12,175.035c	brahmāṇaṃ pūrvajaṃ cāha bhavān saṃdeha eva me<BR>
12,175.036	bhṛgur uvāca<BR>
12,175.036a	mānasasyeha yā mūrtir brahmatvaṃ samupāgatā<BR>
12,175.036c	tasyāsanavidhānārthaṃ pṛthivī padmam ucyate<BR>
12,175.037a	karṇikā tasya padmasya merur gaganam ucchritaḥ<BR>
12,175.037c	tasya madhye sthito lokān sṛjate jagataḥ prabhuḥ<BR>
12,176.001	bharadvāja uvāca<BR>
12,176.001a	prajāvisargaṃ vividhaṃ kathaṃ sa sṛjate prabhuḥ<BR>
12,176.001c	merumadhye sthito brahmā tad brūhi dvijasattama<BR>
12,176.001d*0485_01	merumadhye sthito brahmā kathaṃ sa sasṛje prajāḥ<BR>
12,176.001d*0485_02	etan me sarvam ācakṣva yāthātathyena pṛcchataḥ<BR>
12,176.002	bhṛgur uvāca<BR>
12,176.002a	prajāvisargaṃ vividhaṃ mānaso manasāsṛjat<BR>
12,176.002c	saṃdhukṣaṇārthaṃ bhūtānāṃ sṛṣṭaṃ prathamato jalam<BR>
12,176.003a	yat prāṇāḥ sarvabhūtānāṃ vardhante yena ca prajāḥ<BR>
12,176.003c	parityaktāś ca naśyanti tenedaṃ sarvam āvṛtam<BR>
12,176.004a	pṛthivī parvatā meghā mūrtimantaś ca ye pare<BR>
12,176.004c	sarvaṃ tad vāruṇaṃ jñeyam āpas tastambhire punaḥ<BR>
12,176.005	bharadvāja uvāca<BR>
12,176.005a	kathaṃ salilam utpannaṃ kathaṃ caivāgnimārutau<BR>
12,176.005c	kathaṃ ca medinī sṛṣṭety atra me saṃśayo mahān<BR>
12,176.006	bhṛgur uvāca<BR>
12,176.006a	brahmakalpe purā brahman brahmarṣīṇāṃ samāgame<BR>
12,176.006c	lokasaṃbhavasaṃdehaḥ samutpanno mahātmanām<BR>
12,176.007a	te 'tiṣṭhan dhyānam ālambya maunam āsthāya niścalāḥ<BR>
12,176.007c	tyaktāhārāḥ pavanapā divyaṃ varṣaśataṃ dvijāḥ<BR>
12,176.008a	teṣāṃ dharmamayī vāṇī sarveṣāṃ śrotram āgamat<BR>
12,176.008c	divyā sarasvatī tatra saṃbabhūva nabhastalāt<BR>
12,176.009a	purā stimitaniḥśabdam ākāśam acalopamam<BR>
12,176.009c	naṣṭacandrārkapavanaṃ prasuptam iva saṃbabhau<BR>
12,176.010a	tataḥ salilam utpannaṃ tamasīvāparaṃ tamaḥ<BR>
12,176.010c	tasmāc ca salilotpīḍād udatiṣṭhata mārutaḥ<BR>
12,176.011a	yathā bhājanam acchidraṃ niḥśabdam iva lakṣyate<BR>
12,176.011c	tac cāmbhasā pūryamāṇaṃ saśabdaṃ kurute 'nilaḥ<BR>
12,176.012a	tathā salilasaṃruddhe nabhaso 'nte nirantare<BR>
12,176.012c	bhittvārṇavatalaṃ vāyuḥ samutpatati ghoṣavān<BR>
12,176.013a	sa eṣa carate vāyur arṇavotpīḍasaṃbhavaḥ<BR>
12,176.013c	ākāśasthānam āsādya praśāntiṃ nādhigacchati<BR>
12,176.014a	tasmin vāyvambusaṃgharṣe dīptatejā mahābalaḥ<BR>
12,176.014c	prādurbhavaty ūrdhvaśikhaḥ kṛtvā vitimiraṃ nabhaḥ<BR>
12,176.015a	agniḥ pavanasaṃyuktaḥ khāt samutpatate jalam<BR>
12,176.015c	so 'gnir mārutasaṃyogād ghanatvam upapadyate<BR>
12,176.016a	tasyākāśe nipatitaḥ snehas tiṣṭhati yo 'paraḥ<BR>
12,176.016c	sa saṃghātatvam āpanno bhūmitvam upagacchati<BR>
12,176.017a	rasānāṃ sarvagandhānāṃ snehānāṃ prāṇināṃ tathā<BR>
12,176.017c	bhūmir yonir iha jñeyā yasyāṃ sarvaṃ prasūyate<BR>
12,177.001	bharadvāja uvāca<BR>
12,177.001a	ete te dhātavaḥ pañca brahmā yān asṛjat purā<BR>
12,177.001c	āvṛtā yair ime lokā mahābhūtābhisaṃjñitaiḥ<BR>
12,177.002a	yad āsṛjat sahasrāṇi bhūtānāṃ sa mahāmatiḥ<BR>
12,177.002c	pañcānām eva bhūtatvaṃ kathaṃ samupapadyate<BR>
12,177.003	bhṛgur uvāca<BR>
12,177.003a	amitānāṃ mahāśabdo yānti bhūtāni saṃbhavam<BR>
12,177.003c	tatas teṣāṃ mahābhūtaśabdo 'yam upapadyate<BR>
12,177.004a	ceṣṭā vayūḥ kham ākāśam ūṣmāgniḥ salilaṃ dravaḥ<BR>
12,177.004c	pṛthivī cātra saṃghātaḥ śarīraṃ pāñcabhautikam<BR>
12,177.005a	ity etaiḥ pañcabhir bhūtair yuktaṃ sthāvarajaṅgamam<BR>
12,177.005c	śrotraṃ ghrāṇaṃ rasaḥ sparśo dṛṣṭiś cendriyasaṃjñitāḥ<BR>
12,177.006	bharadvāja uvāca<BR>
12,177.006a	pañcabhir yadi bhūtais tu yuktāḥ sthāvarajaṅgamāḥ<BR>
12,177.006c	sthāvarāṇāṃ na dṛśyante śarīre pañca dhātavaḥ<BR>
12,177.007a	anūṣmaṇām aceṣṭānāṃ ghanānāṃ caiva tattvataḥ<BR>
12,177.007c	vṛkṣāṇāṃ nopalabhyante śarīre pañca dhātavaḥ<BR>
12,177.008a	na śṛṇvanti na paśyanti na gandharasavedinaḥ<BR>
12,177.008c	na ca sparśaṃ vijānanti te kathaṃ pāñcabhautikāḥ<BR>
12,177.009a	adravatvād anagnitvād abhaumatvād avāyutaḥ<BR>
12,177.009c	ākāśasyāprameyatvād vṛkṣāṇāṃ nāsti bhautikam<BR>
12,177.010	bhṛgur uvāca<BR>
12,177.010a	ghanānām api vṛkṣāṇām ākāśo 'sti na saṃśayaḥ<BR>
12,177.010c	teṣāṃ puṣpaphale vyaktir nityaṃ samupalabhyate<BR>
12,177.011a	ūṣmato glānaparṇānāṃ tvak phalaṃ puṣpam eva ca<BR>
12,177.011c	mlāyate caiva śīte na sparśas tenātra vidyate<BR>
12,177.012a	vāyvagnyaśaniniṣpeṣaiḥ phalapuṣpaṃ viśīryate<BR>
12,177.012c	śrotreṇa gṛhyate śabdas tasmāc chṛṇvanti pādapāḥ<BR>
12,177.013a	vallī veṣṭayate vṛkṣaṃ sarvataś caiva gacchati<BR>
12,177.013c	na hy adṛṣṭeś ca mārgo 'sti tasmāt paśyanti pādapāḥ<BR>
12,177.014a	puṇyāpuṇyais tathā gandhair dhūpaiś ca vividhair api<BR>
12,177.014c	arogāḥ puṣpitāḥ santi tasmāj jighranti pādapāḥ<BR>
12,177.015a	pādaiḥ salilapānaṃ ca vyādhīnām api darśanam<BR>
12,177.015c	vyādhipratikriyatvāc ca vidyate rasanaṃ drume<BR>
12,177.016a	vaktreṇotpalanālena yathordhvaṃ jalam ādadet<BR>
12,177.016c	tathā pavanasaṃyuktaḥ pādaiḥ pibati pādapaḥ<BR>
12,177.017a	grahaṇāt sukhaduḥkhasya chinnasya ca virohaṇāt<BR>
12,177.017c	jīvaṃ paśyāmi vṛkṣāṇām acaitanyaṃ na vidyate<BR>
12,177.018a	tena taj jalam ādattaṃ jarayaty agnimārutau<BR>
12,177.018c	āhārapariṇāmāc ca sneho vṛddhiś ca jāyate<BR>
12,177.019a	jaṅgamānāṃ ca sarveṣāṃ śarīre pañca dhātavaḥ<BR>
12,177.019c	pratyekaśaḥ prabhidyante yaiḥ śarīraṃ viceṣṭate<BR>
12,177.020a	tvak ca māṃsaṃ tathāsthīni majjā snāyu ca pañcamam<BR>
12,177.020c	ity etad iha saṃkhyātaṃ śarīre pṛthivīmayam<BR>
12,177.021a	tejo 'gniś ca tathā krodhaś cakṣur ūṣmā tathaiva ca<BR>
12,177.021c	agnir jarayate cāpi pañcāgneyāḥ śarīriṇaḥ<BR>
12,177.022a	śrotraṃ ghrāṇam athāsyaṃ ca hṛdayaṃ koṣṭham eva ca<BR>
12,177.022c	ākāśāt prāṇinām ete śarīre pañca dhātavaḥ<BR>
12,177.023a	śleṣmā pittam atha svedo vasā śoṇitam eva ca<BR>
12,177.023c	ity āpaḥ pañcadhā dehe bhavanti prāṇināṃ sadā<BR>
12,177.024a	prāṇāt praṇīyate prāṇī vyānād vyāyacchate tathā<BR>
12,177.024c	gacchaty apāno 'vāk caiva samāno hṛdy avasthitaḥ<BR>
12,177.025a	udānād ucchvasiti ca pratibhedāc ca bhāṣate<BR>
12,177.025c	ity ete vāyavaḥ pañca ceṣṭayantīha dehinam<BR>
12,177.026a	bhūmer gandhaguṇān vetti rasaṃ cādbhyaḥ śarīravān<BR>
12,177.026c	jyotiḥ paśyati cakṣurbhyāṃ sparśaṃ vetti ca vāyunā<BR>
12,177.026d*0486_01	gandhaḥ sparśo raso rūpaṃ śabdaś cātra guṇāḥ smṛtāḥ<BR>
12,177.026d*0487_01	śabdaṃ śṛṇoti ca tathā ākāśāt tu śarīravān<BR>
12,177.026d*0487_02	śabdaḥ sparśaś ca rūpaṃ ca raso gandhaś ca bhūguṇaḥ<BR>
12,177.027a	tasya gandhasya vakṣyāmi vistarābhihitān guṇān<BR>
12,177.027c	iṣṭaś cāniṣṭagandhaś ca madhuraḥ kaṭur eva ca<BR>
12,177.028a	nirhārī saṃhataḥ snigdho rūkṣo viśada eva ca<BR>
12,177.028c	evaṃ navavidho jñeyaḥ pārthivo gandhavistaraḥ<BR>
12,177.029a	śabdaḥ sparśaś ca rūpaṃ ca rasaś cāpāṃ guṇāḥ smṛtāḥ<BR>
12,177.029c	rasajñānaṃ tu vakṣyāmi tan me nigadataḥ śṛṇu<BR>
12,177.030a	raso bahuvidhaḥ proktaḥ sūribhiḥ prathitātmabhiḥ<BR>
12,177.030c	madhuro lavaṇas tiktaḥ kaṣāyo 'mlaḥ kaṭus tathā<BR>
12,177.030e	eṣa ṣaḍvidhavistāro raso vārimayaḥ smṛtaḥ<BR>
12,177.031a	śabdaḥ sparśaś ca rūpaṃ ca triguṇaṃ jyotir ucyate<BR>
12,177.031c	jyotiḥ paśyati rūpāṇi rūpaṃ ca bahudhā smṛtam<BR>
12,177.032a	hrasvo dīrghas tathā sthūlaś caturasro 'ṇu vṛttavān<BR>
12,177.032c	śuklaḥ kṛṣṇas tathā rakto nīlaḥ pīto 'ruṇas tathā<BR>
12,177.032e	evaṃ dvādaśavistāro jyotīrūpaguṇaḥ smṛtaḥ<BR>
12,177.033a	śabdasparśau tu vijñeyau dviguṇo vāyur ucyate<BR>
12,177.033c	vāyavyas tu guṇaḥ sparśaḥ sparśaś ca bahudhā smṛtaḥ<BR>
12,177.034a	kaṭhinaś cikkaṇaḥ ślakṣṇaḥ picchalo mṛdudāruṇaḥ<BR>
12,177.034c	uṣṇaḥ śītaḥ sukho duḥkhaḥ snigdho viśada eva ca<BR>
12,177.034d*0488_01	tathā kharo mṛduḥ ślakṣṇo laghur gurutaro 'pi ca<BR>
12,177.034e	evaṃ dvādaśavistāro vāyavyo guṇa ucyate<BR>
12,177.035a	tatraikaguṇam ākāśaṃ śabda ity eva tat smṛtam<BR>
12,177.035c	tasya śabdasya vakṣyāmi vistaraṃ vividhātmakam<BR>
12,177.035d*0489_01	śānto ghoraś ca mūḍhaś ca tān asaṃgharṣajas tathā<BR>
12,177.036a	ṣaḍja ṛṣabhagāndhārau madhyamaḥ pañcamas tathā<BR>
12,177.036c	dhaivataś cāpi vijñeyas tathā cāpi niṣādakaḥ<BR>
12,177.037a	eṣa saptavidhaḥ prokto guṇa ākāśalakṣaṇaḥ<BR>
12,177.037c	traisvaryeṇa tu sarvatra sthito 'pi paṭahādiṣu<BR>
12,177.037d*0490_01	mṛdaṅgabherīśaṅkhānāṃ stanayitno rathasya ca<BR>
12,177.037d*0490_02	yaḥ kaś cic chrūyate śabdaḥ prāṇino 'prāṇino 'pi vā<BR>
12,177.037d*0490_03	eteṣām eva sarveṣāṃ viṣaye saṃprakīrtitaḥ<BR>
12,177.037d*0490_04	evaṃ bahuvidhākāraḥ śabda ākāśasaṃbhavaḥ<BR>
12,177.038a	ākāśajaṃ śabdam āhur ebhir vāyuguṇaiḥ saha<BR>
12,177.038c	avyāhataiś cetayate na vetti viṣamāgataiḥ<BR>
12,177.039a	āpyāyante ca te nityaṃ dhātavas tais tu dhātubhiḥ<BR>
12,177.039c	āpo 'gnir mārutaś caiva nityaṃ jāgrati dehiṣu<BR>
12,177.039d*0491_01	mūlam ete śarīrasya vyāpya prāṇān iha sthitāḥ<BR>
12,178.001	bharadvāja uvāca<BR>
12,178.001a	pārthivaṃ dhātum āśritya śārīro 'gniḥ kathaṃ bhavet<BR>
12,178.001c	avakāśaviśeṣeṇa kathaṃ vartayate 'nilaḥ<BR>
12,178.002	bhṛgur uvāca<BR>
12,178.002a	vāyor gatim ahaṃ brahman kīrtayiṣyāmi te 'nagha<BR>
12,178.002c	prāṇinām anilo dehān yathā ceṣṭayate balī<BR>
12,178.003a	śrito mūrdhānam agnis tu śarīraṃ paripālayan<BR>
12,178.003c	prāṇo mūrdhani cāgnau ca vartamāno viceṣṭate<BR>
12,178.004a	sa jantuḥ sarvabhūtātmā puruṣaḥ sa sanātanaḥ<BR>
12,178.004c	mano buddhir ahaṃkāro bhūtāni viṣayāś ca saḥ<BR>
12,178.005a	evaṃ tv iha sa sarvatra prāṇena paripālyate<BR>
12,178.005c	pṛṣṭhataś ca samānena svāṃ svāṃ gatim upāśritaḥ<BR>
12,178.006a	vastimūlaṃ gudaṃ caiva pāvakaṃ ca samāśritaḥ<BR>
12,178.006c	vahan mūtraṃ purīṣaṃ cāpy apānaḥ parivartate<BR>
12,178.007a	prayatne karmaṇi bale ya ekas triṣu vartate<BR>
12,178.007c	udāna iti taṃ prāhur adhyātmaviduṣo janāḥ<BR>
12,178.008a	saṃdhiṣv api ca sarveṣu saṃniviṣṭas tathānilaḥ<BR>
12,178.008c	śarīreṣu manuṣyāṇāṃ vyāna ity upadiśyate<BR>
12,178.009a	dhātuṣv agnis tu vitataḥ samānena samīritaḥ<BR>
12,178.009c	rasān dhātūṃś ca doṣāṃś ca vartayann avatiṣṭhati<BR>
12,178.010a	apānaprāṇayor madhye prāṇāpānasamāhitaḥ<BR>
12,178.010c	samanvitaḥ svadhiṣṭhānaḥ samyak pacati pāvakaḥ<BR>
12,178.011a	āsyaṃ hi pāyusaṃyuktam ante syād gudasaṃjñitam<BR>
12,178.011c	srotas tasmāt prajāyante sarvasrotāṃsi dehinām<BR>
12,178.012a	prāṇānāṃ saṃnipātāc ca saṃnipātaḥ prajāyate<BR>
12,178.012c	ūṣmā cāgnir iti jñeyo yo 'nnaṃ pacati dehinām<BR>
12,178.013a	agnivegavahaḥ prāṇo gudānte pratihanyate<BR>
12,178.013c	sa ūrdhvam āgamya punaḥ samutkṣipati pāvakam<BR>
12,178.014a	pakvāśayas tv adho nābher ūrdhvam āmāśayaḥ sthitaḥ<BR>
12,178.014c	nābhimadhye śarīrasya sarve prāṇāḥ samāhitāḥ<BR>
12,178.015a	prasṛtā hṛdayāt sarve tiryag ūrdhvam adhas tathā<BR>
12,178.015c	vahanty annarasān nāḍyo daśa prāṇapracoditāḥ<BR>
12,178.016a	eṣa mārgo 'tha yogānāṃ yena gacchanti tat padam<BR>
12,178.016c	jitaklamāsanā dhīrā mūrdhany ātmānam ādadhuḥ<BR>
12,178.017a	evaṃ sarveṣu vihitaḥ prāṇāpāneṣu dehinām<BR>
12,178.017c	tasmin sthito nityam agniḥ sthālyām iva samāhitaḥ<BR>
12,179.001	bharadvāja uvāca<BR>
12,179.001a	yadi prāṇāyate vāyur vāyur eva viceṣṭate<BR>
12,179.001c	śvasity ābhāṣate caiva tasmāj jīvo nirarthakaḥ<BR>
12,179.002a	yady ūṣmabhāva āgneyo vahninā pacyate yadi<BR>
12,179.002c	agnir jarayate caiva tasmāj jīvo nirarthakaḥ<BR>
12,179.003a	jantoḥ pramīyamāṇasya jīvo naivopalabhyate<BR>
12,179.003c	vāyur eva jahāty enam ūṣmabhāvaś ca naśyati<BR>
12,179.004a	yadi vātopamo jīvaḥ saṃśleṣo yadi vāyunā<BR>
12,179.004c	vāyumaṇḍalavad dṛśyo gacchet saha marudgaṇaiḥ<BR>
12,179.005a	śleṣo yadi ca vātena yadi tasmāt praṇaśyati<BR>
12,179.005c	mahārṇavavimuktatvād anyat salilabhājanam<BR>
12,179.006a	kūpe vā salilaṃ dadyāt pradīpaṃ vā hutāśane<BR>
12,179.006c	prakṣiptaṃ naśyati kṣipraṃ yathā naśyaty asau tathā<BR>
12,179.006d*0492_01	tan naśyaty ubhayaṃ tadvaj jīvo vātānalātmakaḥ<BR>
12,179.007a	pañcasādhāraṇe hy asmiñ śarīre jīvitaṃ kutaḥ<BR>
12,179.007c	yeṣām anyataratyāgāc caturṇāṃ nāsti saṃgrahaḥ<BR>
12,179.008a	naśyanty āpo hy anāhārād vāyur ucchvāsanigrahāt<BR>
12,179.008c	naśyate koṣṭhabhedāt kham agnir naśyaty abhojanāt<BR>
12,179.009a	vyādhivraṇaparikleśair medinī caiva śīryate<BR>
12,179.009c	pīḍite 'nyatare hy eṣāṃ saṃghāto yāti pañcadhā<BR>
12,179.010a	tasmin pañcatvam āpanne jīvaḥ kim anudhāvati<BR>
12,179.010c	kiṃ vedayati vā jīvaḥ kiṃ śṛṇoti bravīti vā<BR>
12,179.011a	eṣā gauḥ paralokasthaṃ tārayiṣyati mām iti<BR>
12,179.011c	yo dattvā mriyate jantuḥ sā gauḥ kaṃ tārayiṣyati<BR>
12,179.012a	gauś ca pratigrahītā ca dātā caiva samaṃ yadā<BR>
12,179.012c	ihaiva vilayaṃ yānti kutas teṣāṃ samāgamaḥ<BR>
12,179.013a	vihagair upayuktasya śailāgrāt patitasya vā<BR>
12,179.013c	agninā copayuktasya kutaḥ saṃjīvanaṃ punaḥ<BR>
12,179.014a	chinnasya yadi vṛkṣasya na mūlaṃ pratirohati<BR>
12,179.014c	bījāny asya pravartante mṛtaḥ kva punar eṣyati<BR>
12,179.015a	bījamātraṃ purā sṛṣṭaṃ yad etat parivartate<BR>
12,179.015c	mṛtā mṛtāḥ praṇaśyanti bījād bījaṃ pravartate<BR>
12,180.001	bhṛgur uvāca<BR>
12,180.001a	na praṇāśo 'sti jīvānāṃ dattasya ca kṛtasya ca<BR>
12,180.001c	yāti dehāntaraṃ prāṇī śarīraṃ tu viśīryate<BR>
12,180.002a	na śarīrāśrito jīvas tasmin naṣṭe praṇaśyati<BR>
12,180.002c	yathā samitsu dagdhāsu na praṇaśyati pāvakaḥ<BR>
12,180.003	bharadvāja uvāca<BR>
12,180.003a	agner yathā tathā tasya yadi nāśo na vidyate<BR>
12,180.003c	indhanasyopayogānte sa cāgnir nopalabhyate<BR>
12,180.004a	naśyatīty eva jānāmi śāntam agnim anindhanam<BR>
12,180.004c	gatir yasya pramāṇaṃ vā saṃsthānaṃ vā na dṛśyate<BR>
12,180.005	bhṛgur uvāca<BR>
12,180.005*0493_01	jīvasya cendhanāgneś ca sadā nāśo na vidyate<BR>
12,180.005a	samidhām upayogānte sann evāgnir na dṛśyate<BR>
12,180.005c	ākāśānugatatvād dhi durgrahaḥ sa nirāśrayaḥ<BR>
12,180.006a	tathā śarīrasaṃtyāge jīvo hy ākāśavat sthitaḥ<BR>
12,180.006c	na gṛhyate susūkṣmatvād yathā jyotir na saṃśayaḥ<BR>
12,180.007a	prāṇān dhārayate hy agniḥ sa jīva upadhāryatām<BR>
12,180.007c	vāyusaṃdhāraṇo hy agnir naśyaty ucchvāsanigrahāt<BR>
12,180.008a	tasmin naṣṭe śarīrāgnau śarīraṃ tad acetanam<BR>
12,180.008c	patitaṃ yāti bhūmitvam ayanaṃ tasya hi kṣitiḥ<BR>
12,180.009a	jaṅgamānāṃ hi sarveṣāṃ sthāvarāṇāṃ tathaiva ca<BR>
12,180.009c	ākāśaṃ pavano 'bhyeti jyotis tam anugacchati<BR>
12,180.009e	tatra trayāṇām ekatvaṃ dvayaṃ bhūmau pratiṣṭhitam<BR>
12,180.010a	yatra khaṃ tatra pavanas tatrāgnir yatra mārutaḥ<BR>
12,180.010c	amūrtayas te vijñeyā āpo mūrtās tathā kṣitiḥ<BR>
12,180.011	bharadvāja uvāca<BR>
12,180.011a	yady agnimārutau bhūmiḥ kham āpaś ca śarīriṣu<BR>
12,180.011c	jīvaḥ kiṃlakṣaṇas tatrety etad ācakṣva me 'nagha<BR>
12,180.012a	pañcātmake pañcaratau pañcavijñānasaṃyute<BR>
12,180.012c	śarīre prāṇināṃ jīvaṃ jñātum icchāmi yādṛśam<BR>
12,180.013a	māṃsaśoṇitasaṃghāte medaḥsnāyvasthisaṃcaye<BR>
12,180.013c	bhidyamāne śarīre tu jīvo naivopalabhyate<BR>
12,180.014a	yady ajīvaṃ śarīraṃ tu pañcabhūtasamanvitam<BR>
12,180.014c	śārīre mānase duḥkhe kas tāṃ vedayate rujam<BR>
12,180.015a	śṛṇoti kathitaṃ jīvaḥ karṇābhyāṃ na śṛṇoti tat<BR>
12,180.015c	maharṣe manasi vyagre tasmāj jīvo nirarthakaḥ<BR>
12,180.016a	sarvaṃ paśyati yad dṛśyaṃ manoyuktena cakṣuṣā<BR>
12,180.016c	manasi vyākule tad dhi paśyann api na paśyati<BR>
12,180.017a	na paśyati na ca brūte na śṛṇoti na jighrati<BR>
12,180.017c	na ca sparśarasau vetti nidrāvaśagataḥ punaḥ<BR>
12,180.018a	hṛṣyati krudhyati ca kaḥ śocaty udvijate ca kaḥ<BR>
12,180.018c	icchati dhyāyati dveṣṭi vācam īrayate ca kaḥ<BR>
12,180.019	bhṛgur uvāca<BR>
12,180.019a	na pañcasādhāraṇam atra kiṃ cic; charīram eko vahate 'ntarātmā<BR>
12,180.019c	sa vetti gandhāṃś ca rasāñ śrutiṃ ca; sparśaṃ ca rūpaṃ ca guṇāś ca ye 'nye<BR>
12,180.020a	pañcātmake pañcaguṇapradarśī; sa sarvagātrānugato 'ntarātmā<BR>
12,180.020c	sa vetti duḥkhāni sukhāni cātra; tadviprayogāt tu na vetti dehaḥ<BR>
12,180.021a	yadā na rūpaṃ na sparśo noṣmabhāvaś ca pāvake<BR>
12,180.021c	tadā śānte śarīrāgnau dehaṃ tyaktvā sa naśyati<BR>
12,180.022a	ammayaṃ sarvam evedam āpo mūrtiḥ śarīriṇām<BR>
12,180.022c	tatrātmā mānaso brahmā sarvabhūteṣu lokakṛt<BR>
12,180.022d*0494_01	ātmā kṣetrajña ity uktaḥ saṃyuktaḥ prākṛtair guṇaiḥ<BR>
12,180.022d*0494_02	tair eva tu vinirmuktaḥ paramātmety udāhṛtaḥ<BR>
12,180.023a	ātmānaṃ taṃ vijānīhi sarvalokahitātmakam<BR>
12,180.023c	tasmin yaḥ saṃśrito dehe hy abbindur iva puṣkare<BR>
12,180.024a	kṣetrajñaṃ taṃ vijānīhi nityaṃ lokahitātmakam<BR>
12,180.024c	tamo rajaś ca sattvaṃ ca viddhi jīvaguṇān imān<BR>
12,180.024d*0495_01	jīvam ātmaguṇaṃ vindyād ātmānaṃ paramātmanaḥ<BR>
12,180.025a	sacetanaṃ jīvaguṇaṃ vadanti; sa ceṣṭate ceṣṭayate ca sarvam<BR>
12,180.025c	tataḥ paraṃ kṣetravidaṃ vadanti; prāvartayad yo bhuvanāni sapta<BR>
12,180.026a	na jīvanāśo 'sti hi dehabhede; mithyaitad āhur mṛta ity abuddhāḥ<BR>
12,180.026c	jīvas tu dehāntaritaḥ prayāti; daśārdhataivāsya śarīrabhedaḥ<BR>
12,180.027a	evaṃ sarveṣu bhūteṣu gūḍhaś carati saṃvṛtaḥ<BR>
12,180.027c	dṛśyate tv agryayā buddhyā sūkṣmayā tattvadarśibhiḥ<BR>
12,180.028a	taṃ pūrvāpararātreṣu yuñjānaḥ satataṃ budhaḥ<BR>
12,180.028c	laghvāhāro viśuddhātmā paśyaty ātmānam ātmani<BR>
12,180.029a	cittasya hi prasādena hitvā karma śubhāśubham<BR>
12,180.029c	prasannātmātmani sthitvā sukham akṣayam aśnute<BR>
12,180.030a	mānaso 'gniḥ śarīreṣu jīva ity abhidhīyate<BR>
12,180.030c	sṛṣṭiḥ prajāpater eṣā bhūtādhyātmaviniścaye<BR>
12,181.001	bhṛgur uvāca<BR>
12,181.001a	asṛjad brāhmaṇān eva pūrvaṃ brahmā prajāpatiḥ<BR>
12,181.001c	ātmatejobhinirvṛttān bhāskarāgnisamaprabhān<BR>
12,181.002a	tataḥ satyaṃ ca dharmaṃ ca tapo brahma ca śāśvatam<BR>
12,181.002c	ācāraṃ caiva śaucaṃ ca svargāya vidadhe prabhuḥ<BR>
12,181.003a	devadānavagandharvadaityāsuramahoragāḥ<BR>
12,181.003c	yakṣarākṣasanāgāś ca piśācā manujās tathā<BR>
12,181.004a	brāhmaṇāḥ kṣatriyā vaiśyāḥ śūdrāś ca dvijasattama<BR>
12,181.004c	ye cānye bhūtasaṃghānāṃ saṃghās tāṃś cāpi nirmame<BR>
12,181.005a	brāhmaṇānāṃ sito varṇaḥ kṣatriyāṇāṃ tu lohitaḥ<BR>
12,181.005c	vaiśyānāṃ pītako varṇaḥ śūdrāṇām asitas tathā<BR>
12,181.006	bharadvāja uvāca<BR>
12,181.006a	cāturvarṇyasya varṇena yadi varṇo vibhajyate<BR>
12,181.006c	sarveṣāṃ khalu varṇānāṃ dṛśyate varṇasaṃkaraḥ<BR>
12,181.007a	kāmaḥ krodho bhayaṃ lobhaḥ śokaś cintā kṣudhā śramaḥ<BR>
12,181.007c	sarveṣāṃ naḥ prabhavati kasmād varṇo vibhajyate<BR>
12,181.008a	svedamūtrapurīṣāṇi śleṣmā pittaṃ saśoṇitam<BR>
12,181.008c	tanuḥ kṣarati sarveṣāṃ kasmād varṇo vibhajyate<BR>
12,181.009a	jaṅgamānām asaṃkhyeyāḥ sthāvarāṇāṃ ca jātayaḥ<BR>
12,181.009c	teṣāṃ vividhavarṇānāṃ kuto varṇaviniścayaḥ<BR>
12,181.010	bhṛgur uvāca<BR>
12,181.010a	na viśeṣo 'sti varṇānāṃ sarvaṃ brāhmam idaṃ jagat<BR>
12,181.010c	brahmaṇā pūrvasṛṣṭaṃ hi karmabhir varṇatāṃ gatam<BR>
12,181.011a	kāmabhogapriyās tīkṣṇāḥ krodhanāḥ priyasāhasāḥ<BR>
12,181.011c	tyaktasvadharmā raktāṅgās te dvijāḥ kṣatratāṃ gatāḥ<BR>
12,181.012a	goṣu vṛttiṃ samādhāya pītāḥ kṛṣyupajīvinaḥ<BR>
12,181.012c	svadharmaṃ nānutiṣṭhanti te dvijā vaiśyatāṃ gatāḥ<BR>
12,181.013a	hiṃsānṛtapriyā lubdhāḥ sarvakarmopajīvinaḥ<BR>
12,181.013c	kṛṣṇāḥ śaucaparibhraṣṭās te dvijāḥ śūdratāṃ gatāḥ<BR>
12,181.014a	ity etaiḥ karmabhir vyastā dvijā varṇāntaraṃ gatāḥ<BR>
12,181.014c	dharmo yajñakriyā caiṣāṃ nityaṃ na pratiṣidhyate<BR>
12,181.015a	varṇāś catvāra ete hi yeṣāṃ brāhmī sarasvatī<BR>
12,181.015c	vihitā brahmaṇā pūrvaṃ lobhāt tv ajñānatāṃ gatāḥ<BR>
12,181.016a	brāhmaṇā dharmatantrasthās tapas teṣāṃ na naśyati<BR>
12,181.016c	brahma dhārayatāṃ nityaṃ vratāni niyamāṃs tathā<BR>
12,181.017a	brahma caitat purā sṛṣṭaṃ ye na jānanty atadvidaḥ<BR>
12,181.017c	teṣāṃ bahuvidhās tv anyās tatra tatra hi jātayaḥ<BR>
12,181.018a	piśācā rākṣasāḥ pretā bahudhā mlecchajātayaḥ<BR>
12,181.018c	pranaṣṭajñānavijñānāḥ svacchandācāraceṣṭitāḥ<BR>
12,181.019a	prajā brāhmaṇasaṃskārāḥ svadharmakṛtaniścayāḥ<BR>
12,181.019c	ṛṣibhiḥ svena tapasā sṛjyante cāpare paraiḥ<BR>
12,181.020a	ādidevasamudbhūtā brahmamūlākṣayāvyayā<BR>
12,181.020c	sā sṛṣṭir mānasī nāma dharmatantraparāyaṇā<BR>
12,182.001	bharadvāja uvāca<BR>
12,182.001a	brāhmaṇaḥ kena bhavati kṣatriyo vā dvijottama<BR>
12,182.001c	vaiśyaḥ śūdraś ca viprarṣe tad brūhi vadatāṃ vara<BR>
12,182.002	bhṛgur uvāca<BR>
12,182.002a	jātakarmādibhir yas tu saṃskāraiḥ saṃskṛtaḥ śuciḥ<BR>
12,182.002c	vedādhyayanasaṃpannaḥ ṣaṭsu karmasv avasthitaḥ<BR>
12,182.003a	śaucācārasthitaḥ samyag vighasāśī gurupriyaḥ<BR>
12,182.003c	nityavratī satyaparaḥ sa vai brāhmaṇa ucyate<BR>
12,182.004a	satyaṃ dānaṃ damo 'droha ānṛśaṃsyaṃ kṣamā ghṛṇā<BR>
12,182.004c	tapaś ca dṛśyate yatra sa brāhmaṇa iti smṛtaḥ<BR>
12,182.005a	kṣatrajaṃ sevate karma vedādhyayanasaṃmataḥ<BR>
12,182.005c	dānādānaratir yaś ca sa vai kṣatriya ucyate<BR>
12,182.006a	kṛṣigorakṣyavāṇijyaṃ yo viśaty aniśaṃ śuciḥ<BR>
12,182.006c	vedādhyayanasaṃpannaḥ sa vaiśya iti saṃjñitaḥ<BR>
12,182.007a	sarvabhakṣaratir nityaṃ sarvakarmakaro 'śuciḥ<BR>
12,182.007c	tyaktavedas tv anācāraḥ sa vai śūdra iti smṛtaḥ<BR>
12,182.008a	śūdre caitad bhavel lakṣyaṃ dvije caitan na vidyate<BR>
12,182.008c	na vai śūdro bhavec chūdro brāhmaṇo na ca brāhmaṇaḥ<BR>
12,182.009a	sarvopāyais tu lobhasya krodhasya ca vinigrahaḥ<BR>
12,182.009c	etat pavitraṃ jñātavyaṃ tathā caivātmasaṃyamaḥ<BR>
12,182.009d*0496_01	vāryau sarvātmanā tau hi śreyoghātārtham utthitau<BR>
12,182.010a	nityaṃ krodhāt tapo rakṣec chriyaṃ rakṣeta matsarāt<BR>
12,182.010c	vidyāṃ mānāvamānābhyām ātmānaṃ tu pramādataḥ<BR>
12,182.011a	yasya sarve samārambhā nirāśīrbandhanās tv iha<BR>
12,182.011c	tyāge yasya hutaṃ sarvaṃ sa tyāgī sa ca buddhimān<BR>
12,182.012a	ahiṃsraḥ sarvabhūtānāṃ maitrāyaṇagataś caret<BR>
12,182.012c	avisrambhe na gantavyaṃ visrambhe dhārayen manaḥ<BR>
12,182.013a	parigrahān parityajya bhaved buddhyā jitendriyaḥ<BR>
12,182.013c	aśokaṃ sthānam ātiṣṭhed iha cāmutra cābhayam<BR>
12,182.014a	taponityena dāntena muninā saṃyatātmanā<BR>
12,182.014c	ajitaṃ jetukāmena bhāvyaṃ saṅgeṣv asaṅginā<BR>
12,182.015a	indriyair gṛhyate yad yat tat tad vyaktam iti sthitiḥ<BR>
12,182.015c	avyaktam iti vijñeyaṃ liṅgagrāhyam atīndriyam<BR>
12,182.016a	manaḥ prāṇe nigṛhṇīyāt prāṇaṃ brahmaṇi dhārayet<BR>
12,182.016c	nirvāṇād eva nirvāṇo na ca kiṃ cid vicintayet<BR>
12,182.016e	sukhaṃ vai brāhmaṇo brahma sa vai tenādhigacchati<BR>
12,182.017a	śaucena satataṃ yuktas tathācārasamanvitaḥ<BR>
12,182.017c	sānukrośaś ca bhūteṣu tad dvijātiṣu lakṣaṇam<BR>
12,183.001	bhṛgur uvāca<BR>
12,183.001a	satyaṃ brahma tapaḥ satyaṃ satyaṃ sṛjati ca prajāḥ<BR>
12,183.001c	satyena dhāryate lokaḥ svargaṃ satyena gacchati<BR>
12,183.002a	anṛtaṃ tamaso rūpaṃ tamasā nīyate hy adhaḥ<BR>
12,183.002c	tamograstā na paśyanti prakāśaṃ tamasāvṛtam<BR>
12,183.003a	svargaḥ prakāśa ity āhur narakaṃ tama eva ca<BR>
12,183.003c	satyānṛtāt tad ubhayaṃ prāpyate jagatīcaraiḥ<BR>
12,183.004a	tatra tv evaṃvidhā vṛttir loke satyānṛtā bhavet<BR>
12,183.004c	dharmādharmau prakāśaś ca tamo duḥkhaṃ sukhaṃ tathā<BR>
12,183.005A	tatra yat satyaṃ sa dharmo yo dharmaḥ sa prakāśo yaḥ prakāśas tat sukham iti<BR>
12,183.005B	tatra yad anṛtaṃ so 'dharmo yo 'dharmas tat tamo yat tamas tad duḥkham iti<BR>
12,183.006a	śārīrair mānasair duḥkhaiḥ sukhaiś cāpy asukhodayaiḥ<BR>
12,183.006A	atrocyate<BR>
12,183.006c	lokasṛṣṭiṃ prapaśyanto na muhyanti vicakṣaṇāḥ<BR>
12,183.007a	tatra duḥkhavimokṣārthaṃ prayateta vicakṣaṇaḥ<BR>
12,183.007c	sukhaṃ hy anityaṃ bhūtānām iha loke paratra ca<BR>
12,183.008a	rāhugrastasya somasya yathā jyotsnā na bhāsate<BR>
12,183.008c	tathā tamobhibhūtānāṃ bhūtānāṃ bhraśyate sukham<BR>
12,183.009A	tat khalu dvividhaṃ sukham ucyate śārīraṃ mānasaṃ ca<BR>
12,183.009B	iha khalv amuṣmiṃś ca loke sarvārambhapravṛttayaḥ sukhārthā abhidhīyante<BR>
12,183.009C	na hy atas trivargaphalaṃ viśiṣṭataram asti<BR>
12,183.009D	sa eṣa kāmyo guṇaviśeṣo dharmārthayor ārambhas taddhetur asyotpattiḥ sukhaprayojanā<BR>
12,183.010	bharadvāja uvāca<BR>
12,183.010A	yad etad bhavatābhihitaṃ sukhānāṃ paramāḥ striya iti tan na gṛhṇīmaḥ<BR>
12,183.010B	na hy eṣām ṛṣīṇāṃ mahati sthitānām aprāpya eṣa guṇaviśeṣo na cainam abhilaṣanti<BR>
12,183.010C	śrūyate ca bhagavāṃs trilokakṛd brahmā prabhur ekākī tiṣṭhati<BR>
12,183.010D	brahmacārī na kāmasukheṣv ātmānam avadadhāti<BR>
12,183.010E	api ca bhagavān viśveśvara umāpatiḥ kāmam abhivartamānam anaṅgatvena śamam anayat<BR>
12,183.010F	tasmād brūmo na mahātmabhir ayaṃ pratigṛhīto na tv eṣa tāvad viśiṣṭo guṇa iti naitad bhagavataḥ pratyemi<BR>
12,183.010G	bhagavatā tūktaṃ sukhānāṃ paramāḥ striya iti<BR>
12,183.010H	lokapravādo 'pi ca bhavati dvividhaḥ phalodayaḥ sukṛtāt sukham avāpyate duṣkṛtād duḥkham iti<BR>
12,183.010I	atrocyatām<BR>
12,183.011	bhṛgur uvāca<BR>
12,183.011A	anṛtāt khalu tamaḥ prādurbhūtaṃ tamograstā adharmam evānuvartante na dharmam<BR>
12,183.011B	krodhalobhamohamānānṛtādibhir avacchannā na khalv asmiṃl loke na cāmutra sukham āpnuvanti<BR>
12,183.011C	vividhavyādhigaṇopatāpair avakīryante<BR>
12,183.011D	vadhabandharogaparikleśādibhiś ca kṣutpipāsāśramakṛtair upatāpair upatapyante<BR>
12,183.011E	caṇḍavātātyuṣṇātiśītakṛtaiś ca pratibhayaiḥ śārīrair duḥkhair upatapyante<BR>
12,183.011F	bandhudhanavināśaviprayogakṛtaiś ca mānasaiḥ śokair abhibhūyante jarāmṛtyukṛtaiś cānyair iti<BR>
12,183.012A	yas tv etaiḥ śārīrair mānasair duḥkhair na spṛśyate sa sukhaṃ veda<BR>
12,183.012B	na caite doṣāḥ svarge prādurbhavanti<BR>
12,183.012C	tatra bhavati khalu<BR>
12,183.013a	susukhaḥ pavanaḥ svarge gandhaś ca surabhis tathā<BR>
12,183.013c	kṣutpipāsāśramo nāsti na jarā na ca pāpakam<BR>
12,183.014a	nityam eva sukhaṃ svarge sukhaṃ duḥkham ihobhayam<BR>
12,183.014c	narake duḥkham evāhuḥ samaṃ tu paramaṃ padam<BR>
12,183.015a	pṛthivī sarvabhūtānāṃ janitrī tadvidhāḥ striyaḥ<BR>
12,183.015c	pumān prajāpatis tatra śukraṃ tejomayaṃ viduḥ<BR>
12,183.016a	ity etal lokanirmāṇaṃ brahmaṇā vihitaṃ purā<BR>
12,183.016c	prajā viparivartante svaiḥ svaiḥ karmabhir āvṛtāḥ<BR>
12,184.001	bharadvāja uvāca<BR>
12,184.001a	dānasya kiṃ phalaṃ prāhur dharmasya caritasya ca<BR>
12,184.001c	tapasaś ca sutaptasya svādhyāyasya hutasya ca<BR>
12,184.002	bhṛgur uvāca<BR>
12,184.002a	hutena śāmyate pāpaṃ svādhyāye śāntir uttamā<BR>
12,184.002c	dānena bhoga ity āhus tapasā sarvam āpnuyāt<BR>
12,184.003a	dānaṃ tu dvividhaṃ prāhuḥ paratrārtham ihaiva ca<BR>
12,184.003c	sadbhyo yad dīyate kiṃ cit tat paratropatiṣṭhati<BR>
12,184.004a	asatsu dīyate yat tu tad dānam iha bhujyate<BR>
12,184.004c	yādṛśaṃ dīyate dānaṃ tādṛśaṃ phalam āpyate<BR>
12,184.005	bharadvāja uvāca<BR>
12,184.005a	kiṃ kasya dharmacaraṇaṃ kiṃ vā dharmasya lakṣaṇam<BR>
12,184.005c	dharmaḥ katividho vāpi tad bhavān vaktum arhati<BR>
12,184.006	bhṛgur uvāca<BR>
12,184.006a	svadharmacaraṇe yuktā ye bhavanti manīṣiṇaḥ<BR>
12,184.006c	teṣāṃ dharmaphalāvāptir yo 'nyathā sa vimuhyati<BR>
12,184.007	bharadvāja uvāca<BR>
12,184.007a	yad etac cāturāśramyaṃ brahmarṣivihitaṃ purā<BR>
12,184.007c	teṣāṃ sve sve ya ācārās tān me vaktum ihārhasi<BR>
12,184.008	bhṛgur uvāca<BR>
12,184.008A	pūrvam eva bhagavatā lokahitam anutiṣṭhatā dharmasaṃrakṣaṇārtham āśramāś catvāro 'bhinirdiṣṭāḥ<BR>
12,184.008B	tatra gurukulavāsam eva tāvat prathamam āśramam udāharanti<BR>
12,184.008C	samyag atra śaucasaṃskāravinayaniyamapraṇīto vinītātmā ubhe saṃdhye bhāskarāgnidaivatāny upasthāya vihāya tandrālasye guror abhivādanavedābhyāsaśravaṇapavitrīkṛtāntarātmā triṣavaṇam upaspṛśya brahmacaryāgniparicaraṇaguruśuśrūṣānityo bhaikṣādisarvaniveditāntarātmā guruvacananirdeśānuṣṭhānāpratikūlo guruprasādalabdhasvādhyāyatatparaḥ syāt<BR>
12,184.009a	guruṃ yas tu samārādhya dvijo vedam avāpnuyāt<BR>
12,184.009A	bhavati cātra ślokaḥ<BR>
12,184.009c	tasya svargaphalāvāptiḥ sidhyate cāsya mānasam<BR>
12,184.010A	gārhasthyaṃ khalu dvitīyam āśramaṃ vadanti<BR>
12,184.010B	tasya samudācāralakṣaṇaṃ sarvam anuvyākhyāsyāmaḥ<BR>
12,184.010C	samāvṛttānāṃ sadārāṇāṃ sahadharmacaryāphalārthināṃ gṛhāśramo vidhīyate<BR>
12,184.010D	dharmārthakāmāvāptir hy atra trivargasādhanam avekṣyāgarhitena karmaṇā dhanāny ādāya svādhyāyaprakarṣopalabdhena brahmarṣinirmitena vā adrisāragatena vā havyaniyamābhyāsadaivataprasādopalabdhena vā dhanena gṛhastho gārhasthyaṃ pravartayet<BR>
12,184.010E	tad dhi sarvāśramāṇāṃ mūlam udāharanti<BR>
12,184.010F	gurukulavāsinaḥ parivrājakā ye cānye saṃkalpitavrataniyamadharmānuṣṭhāyinas teṣām apy ata eva bhikṣābalisaṃvibhāgāḥ pravartante<BR>
12,184.011A	vānaprasthānāṃ dravyopaskāra iti prāyaśaḥ khalv ete sādhavaḥ sādhupathyadarśanāḥ svādhyāyaprasaṅginas tīrthābhigamanadeśadarśanārthaṃ pṛthivīṃ paryaṭanti<BR>
12,184.011B	teṣāṃ pratyutthānābhivādanānasūyāvākpradānasaumukhyaśaktyāsanaśayanābhyavahārasatkriyāś ceti<BR>
12,184.012a	atithir yasya bhagnāśo gṛhāt pratinivartate<BR>
12,184.012A	bhavati cātra ślokaḥ<BR>
12,184.012c	sa dattvā duṣkṛtaṃ tasmai puṇyam ādāya gacchati<BR>
12,184.013A	api cātra yajñakriyābhir devatāḥ prīyante nivāpena pitaro vedābhyāsaśravaṇadhāraṇena ṛṣayaḥ<BR>
12,184.013B	apatyotpādanena prajāpatir iti<BR>
12,184.014a	vatsalāḥ sarvabhūtānāṃ vācyāḥ śrotrasukhā giraḥ<BR>
12,184.014A	ślokau cātra bhavataḥ<BR>
12,184.014c	parivādopaghātau ca pāruṣyaṃ cātra garhitam<BR>
12,184.015a	avajñānam ahaṃkāro dambhaś caiva vigarhitaḥ<BR>
12,184.015c	ahiṃsā satyam akrodhaḥ sarvāśramagataṃ tapaḥ<BR>
12,184.016A	api cātra mālyābharaṇavastrābhyaṅgagandhopabhoganṛttagītavāditraśrutisukhanayanābhirāmasaṃdarśanānāṃ prāptir bhakṣyabhojyapeyalehyacoṣyāṇām abhyavahāryāṇāṃ vividhānām upabhogaḥ svadāravihārasaṃtoṣaḥ kāmasukhāvāptir iti<BR>
12,184.017a	trivargaguṇanirvṛttir yasya nityaṃ gṛhāśrame<BR>
12,184.017c	sa sukhāny anubhūyeha śiṣṭānāṃ gatim āpnuyāt<BR>
12,184.018a	uñchavṛttir gṛhastho yaḥ svadharmacaraṇe rataḥ<BR>
12,184.018c	tyaktakāmasukhārambhas tasya svargo na durlabhaḥ<BR>
12,185.001	bhṛgur uvāca<BR>
12,185.001A	vānaprasthāḥ khalu ṛṣidharmam anusarantaḥ puṇyāni tīrthāni nadīprasravaṇāni suvivikteṣv araṇyeṣu mṛgamahiṣavarāhasṛmaragajākīrṇeṣu tapasyanto 'nusaṃcaranti<BR>
12,185.001B	tyaktagrāmyavastrāhāropabhogā vanyauṣadhimūlaphalaparṇaparimitavicitraniyatāhārāḥ sthānāsanino bhūmipāṣāṇasikatāśarkarāvālukābhasmaśāyinaḥ kāśakuśacarmavalkalasaṃvṛtāṅgāḥ keśaśmaśrunakharomadhāriṇo niyatakālopasparśanā askannahomabalikālānuṣṭhāyinaḥ samitkuśakusumopahārahomārjanalabdhaviśrāmāḥ śītoṣṇapavananiṣṭaptavibhinnasarvatvaco vividhaniyamayogacaryāvihitadharmānuṣṭhānahṛtamāṃsaśoṇitās tvagasthibhūtā dhṛtiparāḥ sattvayogāc charīrāṇy udvahanti<BR>
12,185.002a	yas tv etāṃ niyataś caryāṃ brahmarṣivihitāṃ caret<BR>
12,185.002c	sa dahed agnivad doṣāñ jayel lokāṃś ca durjayān<BR>
12,185.003A	parivrājakānāṃ punar ācāras tad yathā<BR>
12,185.003B	vimucyāgnidhanakalatraparibarhasaṅgān ātmanaḥ snehapāśān avadhūya parivrajanti samaloṣṭāśmakāñcanās trivargapravṛtteṣv ārambheṣv asaktabuddhayo 'rimitrodāsīneṣu tulyavṛttayaḥ sthāvarajarāyujāṇḍajasvedajodbhijjānāṃ bhūtānāṃ vāṅmanaḥkarmabhir anabhidrohiṇo 'niketāḥ parvatapulinavṛkṣamūladevatāyatanāny anucaranto vāsārtham upeyur nagaraṃ grāmaṃ vā nagare pañcarātrikā grāmaikarātrikāḥ<BR>
12,185.003C	praviśya ca prāṇadhāraṇamātrārthaṃ dvijātīnāṃ bhavanāny asaṃkīrṇakarmaṇām upatiṣṭheyuḥ pātrapatitāyācitabhaikṣāḥ kāmakrodhadarpamohalobhakārpaṇyadambhaparivādābhimānahiṃsānivṛttā iti<BR>
12,185.004a	abhayaṃ sarvabhūtebhyo dattvā carati yo muniḥ<BR>
12,185.004A	bhavati cātra ślokaḥ<BR>
12,185.004c	na tasya sarvabhūtebhyo bhayam utpadyate kva cit<BR>
12,185.005a	kṛtvāgnihotraṃ svaśarīrasaṃsthaṃ; śārīram agniṃ svamukhe juhoti<BR>
12,185.005c	yo bhaikṣacaryopagatair havirbhiś; citāgnināṃ sa vyatiyāti lokān<BR>
12,185.006a	mokṣāśramaṃ yaḥ kurute yathoktaṃ; śuciḥ susaṃkalpitabuddhiyuktaḥ<BR>
12,185.006c	anindhanaṃ jyotir iva praśāntaṃ; sa brahmalokaṃ śrayate dvijātiḥ<BR>
12,185.007	bharadvāja uvāca<BR>
12,185.007a	asmāl lokāt paro lokaḥ śrūyate nopalabhyate<BR>
12,185.007c	tam ahaṃ jñātum icchāmi tad bhavān vaktum arhati<BR>
12,185.008	bhṛgur uvāca<BR>
12,185.008a	uttare himavatpārśve puṇye sarvaguṇānvite<BR>
12,185.008c	puṇyaḥ kṣemyaś ca kāmyaś ca sa varo loka ucyate<BR>
12,185.009a	tatra hy apāpakarmāṇaḥ śucayo 'tyantanirmalāḥ<BR>
12,185.009c	lobhamohaparityaktā mānavā nirupadravāḥ<BR>
12,185.010a	sa svargasadṛśo deśas tatra hy uktāḥ śubhā guṇāḥ<BR>
12,185.010c	kāle mṛtyuḥ prabhavati spṛśanti vyādhayo na ca<BR>
12,185.011a	na lobhaḥ paradāreṣu svadāranirato janaḥ<BR>
12,185.011c	na cānyonyavadhas tatra dravyeṣu na ca vismayaḥ<BR>
12,185.011e	parokṣadharmo naivāsti saṃdeho nāpi jāyate<BR>
12,185.012a	kṛtasya tu phalaṃ tatra pratyakṣam upalabhyate<BR>
12,185.012c	śayyāyānāsanopetāḥ prāsādabhavanāśrayāḥ<BR>
12,185.012e	sarvakāmair vṛtāḥ ke cid dhemābharaṇabhūṣitāḥ<BR>
12,185.013a	prāṇadhāraṇamātraṃ tu keṣāṃ cid upapadyate<BR>
12,185.013c	śrameṇa mahatā ke cit kurvanti prāṇadhāraṇam<BR>
12,185.014a	iha dharmaparāḥ ke cit ke cin naikṛtikā narāḥ<BR>
12,185.014c	sukhitā duḥkhitāḥ ke cin nirdhanā dhanino 'pare<BR>
12,185.015a	iha śramo bhayaṃ mohaḥ kṣudhā tīvrā ca jāyate<BR>
12,185.015c	lobhaś cārthakṛto nṝṇāṃ yena muhyanti paṇḍitāḥ<BR>
12,185.016a	iha cintā bahuvidhā dharmādharmasya karmaṇaḥ<BR>
12,185.016c	yas tad vedobhayaṃ prājñaḥ pāpmanā na sa lipyate<BR>
12,185.017a	sopadhaṃ nikṛtiḥ steyaṃ parivādo 'bhyasūyatā<BR>
12,185.017c	paropaghāto hiṃsā ca paiśunyam anṛtaṃ tathā<BR>
12,185.018a	etān āsevate yas tu tapas tasya prahīyate<BR>
12,185.018c	yas tv etān nācared vidvāṃs tapas tasyābhivardhate<BR>
12,185.019a	karmabhūmir iyaṃ loka iha kṛtvā śubhāśubham<BR>
12,185.019c	śubhaiḥ śubham avāpnoti kṛtvāśubham ato 'nyathā<BR>
12,185.020a	iha prajāpatiḥ pūrvaṃ devāḥ sarṣigaṇās tathā<BR>
12,185.020c	iṣṭveṣṭatapasaḥ pūtā brahmalokam upāśritāḥ<BR>
12,185.021a	uttaraḥ pṛthivībhāgaḥ sarvapuṇyatamaḥ śubhaḥ<BR>
12,185.021c	ihatyās tatra jāyante ye vai puṇyakṛto janāḥ<BR>
12,185.022a	asatkarmāṇi kurvantas tiryagyoniṣu cāpare<BR>
12,185.022c	kṣīṇāyuṣas tathaivānye naśyanti pṛthivītale<BR>
12,185.023a	anyonyabhakṣaṇe saktā lobhamohasamanvitāḥ<BR>
12,185.023c	ihaiva parivartante na te yānty uttarāṃ diśam<BR>
12,185.024a	ye gurūn upasevante niyatā brahmacāriṇaḥ<BR>
12,185.024c	panthānaṃ sarvalokānāṃ te jānanti manīṣiṇaḥ<BR>
12,185.025a	ity ukto 'yaṃ mayā dharmaḥ saṃkṣepād brahmanirmitaḥ<BR>
12,185.025c	dharmādharmau hi lokasya yo vai vetti sa buddhimān<BR>
12,185.026	bhīṣma uvāca<BR>
12,185.026a	ity ukto bhṛguṇā rājan bharadvājaḥ pratāpavān<BR>
12,185.026c	bhṛguṃ paramadharmātmā vismitaḥ pratyapūjayat<BR>
12,185.027a	eṣa te prabhavo rājañ jagataḥ saṃprakīrtitaḥ<BR>
12,185.027c	nikhilena mahāprājña kiṃ bhūyaḥ śrotum icchasi<BR>
12,186.001	yudhiṣṭhira uvāca<BR>
12,186.001a	ācārasya vidhiṃ tāta procyamānaṃ tvayānagha<BR>
12,186.001c	śrotum icchāmi dharmajña sarvajño hy asi me mataḥ<BR>
12,186.002	bhīṣma uvāca<BR>
12,186.002a	durācārā durviceṣṭā duṣprajñāḥ priyasāhasāḥ<BR>
12,186.002c	asanto hy abhivikhyātāḥ santaś cācāralakṣaṇāḥ<BR>
12,186.003a	purīṣaṃ yadi vā mūtraṃ ye na kurvanti mānavāḥ<BR>
12,186.003c	rājamārge gavāṃ madhye dhānyamadhye ca te śubhāḥ<BR>
12,186.003d*0497_01	agnyāgāre tathā tīre ye na kurvanti te śubhāḥ<BR>
12,186.004a	śaucam āvaśyakaṃ kṛtvā devatānāṃ ca tarpaṇam<BR>
12,186.004c	dharmam āhur manuṣyāṇām upaspṛśya nadīṃ taret<BR>
12,186.005a	sūryaṃ sadopatiṣṭheta na svapyād bhāskarodaye<BR>
12,186.005c	sāyaṃ prātar japan saṃdhyāṃ tiṣṭhet pūrvāṃ tathāparām<BR>
12,186.006a	pañcārdro bhojanaṃ kuryāt prāṅmukho maunam āsthitaḥ<BR>
12,186.006c	na ninded annabhakṣyāṃś ca svādv asvādu ca bhakṣayet<BR>
12,186.007a	nārdrapāṇiḥ samuttiṣṭhen nārdrapādaḥ svapen niśi<BR>
12,186.007c	devarṣināradaproktam etad ācāralakṣaṇam<BR>
12,186.008a	śucikāmam anaḍvāhaṃ devagoṣṭhaṃ catuṣpatham<BR>
12,186.008c	brāhmaṇaṃ dhārmikaṃ caiva nityaṃ kuryāt pradakṣiṇam<BR>
12,186.009a	atithīnāṃ ca sarveṣāṃ preṣyāṇāṃ svajanasya ca<BR>
12,186.009c	sāmānyaṃ bhojanaṃ bhṛtyaiḥ puruṣasya praśasyate<BR>
12,186.010a	sāyaṃ prātar manuṣyāṇām aśanaṃ devanirmitam<BR>
12,186.010c	nāntarā bhojanaṃ dṛṣṭam upavāsī tathā bhavet<BR>
12,186.011a	homakāle tathā juhvann ṛtukāle tathā vrajan<BR>
12,186.011c	ananyastrījanaḥ prājño brahmacārī tathā bhavet<BR>
12,186.012a	amṛtaṃ brāhmaṇocchiṣṭaṃ jananyā hṛdayaṃ kṛtam<BR>
12,186.012c	upāsīta janaḥ satyaṃ satyaṃ santa upāsate<BR>
12,186.012d*0498_01	loṣṭhamardī tṛṇacchedī nakhakhādī tu yo naraḥ<BR>
12,186.012d*0498_02	nityocchiṣṭaḥ śaṅkuśuko nehāyur vindate mahat<BR>
12,186.013a	yajuṣā saṃskṛtaṃ māṃsaṃ nivṛtto māṃsabhakṣaṇāt<BR>
12,186.013c	na bhakṣayed vṛthāmāṃsaṃ pṛṣṭhamāṃsaṃ ca varjayet<BR>
12,186.014a	svadeśe paradeśe vā atithiṃ nopavāsayet<BR>
12,186.014c	kāmyaṃ karmaphalaṃ labdhvā gurūṇām upapādayet<BR>
12,186.015a	gurubhya āsanaṃ deyaṃ kartavyaṃ cābhivādanam<BR>
12,186.015c	gurūn abhyarcya yujyante āyuṣā yaśasā śriyā<BR>
12,186.016a	nekṣetādityam udyantaṃ na ca nagnāṃ parastriyam<BR>
12,186.016c	maithunaṃ samaye dharmyaṃ guhyaṃ caiva samācaret<BR>
12,186.017a	tīrthānāṃ hṛdayaṃ tīrthaṃ śucīnāṃ hṛdayaṃ śuciḥ<BR>
12,186.017c	sarvam āryakṛtaṃ śaucaṃ vālasaṃsparśanāni ca<BR>
12,186.018a	darśane darśane nityaṃ sukhapraśnam udāharet<BR>
12,186.018c	sāyaṃ prātaś ca viprāṇāṃ pradiṣṭam abhivādanam<BR>
12,186.019a	devagoṣṭhe gavāṃ madhye brāhmaṇānāṃ kriyāpathe<BR>
12,186.019c	svādhyāye bhojane caiva dakṣiṇaṃ pāṇim uddharet<BR>
12,186.019d*0499_01	sāyaṃprātaś ca viprāṇāṃ pūjanaṃ ca yathāvidhi<BR>
12,186.020a	paṇyānāṃ śobhanaṃ paṇyaṃ kṛṣīṇāṃ bādyate kṛṣiḥ<BR>
12,186.020c	bahukāraṃ ca sasyānāṃ vāhye vāhyaṃ tathā gavām<BR>
12,186.021a	saṃpannaṃ bhojane nityaṃ pānīye tarpaṇaṃ tathā<BR>
12,186.021c	suśṛtaṃ pāyase brūyād yavāgvāṃ kṛsare tathā<BR>
12,186.022a	śmaśrukarmaṇi saṃprāpte kṣute snāne 'tha bhojane<BR>
12,186.022c	vyādhitānāṃ ca sarveṣām āyuṣyam abhinandanam<BR>
12,186.023a	pratyādityaṃ na meheta na paśyed ātmanaḥ śakṛt<BR>
12,186.023c	sutastriyā ca śayanaṃ sahabhojyaṃ ca varjayet<BR>
12,186.024a	tvaṃkāraṃ nāmadheyaṃ ca jyeṣṭhānāṃ parivarjayet<BR>
12,186.024c	avarāṇāṃ samānānām ubhayeṣāṃ na duṣyati<BR>
12,186.025a	hṛdayaṃ pāpavṛttānāṃ pāpam ākhyāti vaikṛtam<BR>
12,186.025c	jñānapūrvaṃ vinaśyanti gūhamānā mahājane<BR>
12,186.026a	jñānapūrvaṃ kṛtaṃ pāpaṃ chādayanty abahuśrutāḥ<BR>
12,186.026c	nainaṃ manuṣyāḥ paśyanti paśyanti tridivaukasaḥ<BR>
12,186.027a	pāpena hi kṛtaṃ pāpaṃ pāpam evānuvartate<BR>
12,186.027b*0500_01	dharmeṇāpihito dharmo dharmam evānuvartate<BR>
12,186.027c	dhārmikeṇa kṛto dharmaḥ kartāram anuvartate<BR>
12,186.027d*0501_01	pāpaṃ kṛtaṃ na sphurate yathāghair<BR>
12,186.027d*0501_02	vipācyamānaṃ punar eti kartuḥ<BR>
12,186.028a	pāpaṃ kṛtaṃ na smaratīha mūḍho; vivartamānasya tad eti kartuḥ<BR>
12,186.028c	rāhur yathā candram upaiti cāpi; tathābudhaṃ pāpam upaiti karma<BR>
12,186.029a	āśayā saṃcitaṃ dravyaṃ yat kāle neha bhujyate<BR>
12,186.029c	tad budhā na praśaṃsanti maraṇaṃ na pratīkṣate<BR>
12,186.030a	mānasaṃ sarvabhūtānāṃ dharmam āhur manīṣiṇaḥ<BR>
12,186.030c	tasmāt sarveṣu bhūteṣu manasā śivam ācaret<BR>
12,186.031a	eka eva cared dharmaṃ nāsti dharme sahāyatā<BR>
12,186.031c	kevalaṃ vidhim āsādya sahāyaḥ kiṃ kariṣyati<BR>
12,186.032a	devā yonir manuṣyāṇāṃ devānām amṛtaṃ divi<BR>
12,186.032c	pretyabhāve sukhaṃ dharmāc chaśvat tair upabhujyate<BR>
12,187.001	yudhiṣṭhira uvāca<BR>
12,187.001a	adhyātmaṃ nāma yad idaṃ puruṣasyeha cintyate<BR>
12,187.001c	yad adhyātmaṃ yataś caitat tan me brūhi pitāmaha<BR>
12,187.001d*0502_01	kutaḥ sṛṣṭam idaṃ viśvaṃ jagat sthāvarajaṅgamam<BR>
12,187.001d*0502_02	pralaye ca kam abhyeti tan me vaktum ihārhasi<BR>
12,187.002	bhīṣma uvāca<BR>
12,187.002a	adhyātmam iti māṃ pārtha yad etad anupṛcchasi<BR>
12,187.002c	tad vyākhyāsyāmi te tāta śreyaskarataraṃ sukham<BR>
12,187.002d*0503_01	sṛṣṭipralayasaṃyuktam ācāryaiḥ paridarśitam<BR>
12,187.003a	yaj jñātvā puruṣo loke prītiṃ saukhyaṃ ca vindati<BR>
12,187.003c	phalalābhaś ca sadyaḥ syāt sarvabhūtahitaṃ ca tat<BR>
12,187.003d*0504_01	ātmānam amalaṃ rājann āvṛtyaivaṃ vyavasthitam<BR>
12,187.003d*0504_02	tasmin prakāśate nityaṃ tamaḥ somo yathaiva tat<BR>
12,187.003d*0504_03	tad vidvān naṣṭapāpmaiṣa brahmabhūyāya kalpate<BR>
12,187.003d*0504_04	aṇḍāvaraṇabhūtānāṃ paryantaṃ hi yathā tamaḥ<BR>
12,187.004a	pṛthivī vāyur ākāśam āpo jyotiś ca pañcamam<BR>
12,187.004c	mahābhūtāni bhūtānāṃ sarveṣāṃ prabhavāpyayau<BR>
12,187.005a	tataḥ sṛṣṭāni tatraiva tāni yānti punaḥ punaḥ<BR>
12,187.005c	mahābhūtāni bhūteṣu sāgarasyormayo yathā<BR>
12,187.006a	prasārya ca yathāṅgāni kūrmaḥ saṃharate punaḥ<BR>
12,187.006c	tadvad bhūtāni bhūtātmā sṛṣṭvā saṃharate punaḥ<BR>
12,187.006d*0505_01	sa teṣāṃ guṇasaṃghātaḥ śarīre bharatarṣabha<BR>
12,187.006d*0505_02	satataṃ pravilīyante guṇās te prabhavanti ca<BR>
12,187.006d*0505_03	yad vinā naiva śṛṇute na paśyati na dīpyate<BR>
12,187.006d*0505_04	yad adhīnaṃ yatas tasmād adhyātmam iti kathyate<BR>
12,187.006d*0505_05	jñānaṃ tad ekarūpākhyaṃ nānāprajñānvitaṃ tadā<BR>
12,187.006d*0505_06	na te vācānurūpaṃ syād yayā[thā] rā[ra]savivarjitam<BR>
12,187.006d*0505_07	ākāśāt khalu yājyeṣu bhavanti sumahāguṇāḥ<BR>
12,187.006d*0505_08	iti tanmayam evaitat sarvaṃ sthāvarajaṅgamam<BR>
12,187.006d*0505_09	pralaye ca tam abhyeti tasmād utsṛjyate punaḥ<BR>
12,187.006d*0505_10	mahābhūteṣu bhūtātmā sṛṣṭvā saṃharate punaḥ<BR>
12,187.007a	mahābhūtāni pañcaiva sarvabhūteṣu bhūtakṛt<BR>
12,187.007c	akarot teṣu vaiṣamyaṃ tat tu jīvo 'nu paśyati<BR>
12,187.008a	śabdaḥ śrotraṃ tathā khāni trayam ākāśayonijam<BR>
12,187.008c	vāyos tvaksparśaceṣṭāś ca vāg ity etac catuṣṭayam<BR>
12,187.009a	rūpaṃ cakṣus tathā paktis trividhaṃ teja ucyate<BR>
12,187.009c	rasaḥ kledaś ca jihvā ca trayo jalaguṇāḥ smṛtāḥ<BR>
12,187.010a	ghreyaṃ ghrāṇaṃ śarīraṃ ca te tu bhūmiguṇās trayaḥ<BR>
12,187.010c	mahābhūtāni pañcaiva ṣaṣṭhaṃ tu mana ucyate<BR>
12,187.011a	indriyāṇi manaś caiva vijñānāny asya bhārata<BR>
12,187.011c	saptamī buddhir ity āhuḥ kṣetrajñaḥ punar aṣṭamaḥ<BR>
12,187.012a	cakṣur ālokanāyaiva saṃśayaṃ kurute manaḥ<BR>
12,187.012c	buddhir adhyavasāyāya kṣetrajñaḥ sākṣivat sthitaḥ<BR>
12,187.012d*0506_01	cicchaktyādhiṣṭhitā buddhiś cetanety abhiviśrutā<BR>
12,187.012d*0506_02	cetanānantaro jīvas tad āvetti ca lakṣyate<BR>
12,187.012d*0506_03	notsṛjan visṛjaṃś caiva śarīraṃ dṛśyate yadā<BR>
12,187.012d*0506_04	tasmiṃś cetopalabdhiḥ syāt tamo vācchādayaty uta<BR>
12,187.013a	ūrdhvaṃ pādatalābhyāṃ yad arvāg ūrdhvaṃ ca paśyati<BR>
12,187.013c	etena sarvam evedaṃ viddhy abhivyāptam antaram<BR>
12,187.014a	puruṣe cendriyāṇīha veditavyāni kṛtsnaśaḥ<BR>
12,187.014c	tamo rajaś ca sattvaṃ ca viddhi bhāvāṃs tadāśrayān<BR>
12,187.015a	etāṃ buddhvā naro buddhyā bhūtānām āgatiṃ gatim<BR>
12,187.015c	samavekṣya śanaiś caiva labhate śamam uttamam<BR>
12,187.016a	guṇān nenīyate buddhir buddhir evendriyāṇy api<BR>
12,187.016c	manaḥṣaṣṭhāni sarvāṇi buddhyabhāve kuto guṇāḥ<BR>
12,187.016d*0507_01	yena saṃkalpayaty arthaṃ kiṃ cid bhavati tanmanaḥ<BR>
12,187.017a	iti tanmayam evaitat sarvaṃ sthāvarajaṅgamam<BR>
12,187.017c	pralīyate codbhavati tasmān nirdiśyate tathā<BR>
12,187.018a	yena paśyati tac cakṣuḥ śṛṇoti śrotram ucyate<BR>
12,187.018c	jighrati ghrāṇam ity āhū rasaṃ jānāti jihvayā<BR>
12,187.019a	tvacā spṛśati ca sparśān buddhir vikriyate 'sakṛt<BR>
12,187.019c	yena saṃkalpayaty arthaṃ kiṃ cid bhavati tan manaḥ<BR>
12,187.020a	adhiṣṭhānāni buddher hi pṛthag arthāni pañcadhā<BR>
12,187.020c	pañcendriyāṇi yāny āhus tāny adṛśyo 'dhitiṣṭhati<BR>
12,187.021a	puruṣādhiṣṭhitā buddhis triṣu bhāveṣu vartate<BR>
12,187.021c	kadā cil labhate prītiṃ kadā cid anuśocati<BR>
12,187.022a	na sukhena na duḥkhena kadā cid api vartate<BR>
12,187.022c	evaṃ narāṇāṃ manasi triṣu bhāveṣv avasthitā<BR>
12,187.023a	seyaṃ bhāvātmikā bhāvāṃs trīn etān nātivartate<BR>
12,187.023c	saritāṃ sāgaro bhartā mahāvelām ivormimān<BR>
12,187.024a	atibhāvagatā buddhir bhāve manasi vartate<BR>
12,187.024c	pravartamānaṃ hi rajas tadbhāvam anuvartate<BR>
12,187.025a	indriyāṇi hi sarvāṇi pradarśayati sā sadā<BR>
12,187.025c	prītiḥ sattvaṃ rajaḥ śokas tamo mohaś ca te trayaḥ<BR>
12,187.026a	ye ye ca bhāvā loke 'smin sarveṣv eteṣu te triṣu<BR>
12,187.026b*0508_01	sattvaṃ buddhis tamobhāvaḥ prītiyogāt pravartate<BR>
12,187.026c	iti buddhigatiḥ sarvā vyākhyātā tava bhārata<BR>
12,187.027a	indriyāṇi ca sarvāṇi vijetavyāni dhīmatā<BR>
12,187.027c	sattvaṃ rajas tamaś caiva prāṇināṃ saṃśritāḥ sadā<BR>
12,187.028a	trividhā vedanā caiva sarvasattveṣu dṛśyate<BR>
12,187.028c	sāttvikī rājasī caiva tāmasī ceti bhārata<BR>
12,187.029a	sukhasparśaḥ sattvaguṇo duḥkhasparśo rajoguṇaḥ<BR>
12,187.029c	tamoguṇena saṃyuktau bhavato 'vyāvahārikau<BR>
12,187.030a	tatra yat prītisaṃyuktaṃ kāye manasi vā bhavet<BR>
12,187.030c	vartate sāttviko bhāva ity avekṣeta tat tadā<BR>
12,187.031a	atha yad duḥkhasaṃyuktam atuṣṭikaram ātmanaḥ<BR>
12,187.031c	pravṛttaṃ raja ity eva tann asaṃrabhya cintayet<BR>
12,187.032a	atha yan mohasaṃyuktam avyaktam iva yad bhavet<BR>
12,187.032c	apratarkyam avijñeyaṃ tamas tad upadhārayet<BR>
12,187.033a	praharṣaḥ prītir ānandaḥ sukhaṃ saṃśāntacittatā<BR>
12,187.033c	kathaṃ cid abhivartanta ity ete sāttvikā guṇāḥ<BR>
12,187.034a	atuṣṭiḥ paritāpaś ca śoko lobhas tathākṣamā<BR>
12,187.034c	liṅgāni rajasas tāni dṛśyante hetvahetubhiḥ<BR>
12,187.035a	abhimānas tathā mohaḥ pramādaḥ svapnatandritā<BR>
12,187.035c	kathaṃ cid abhivartante vividhās tāmasā guṇāḥ<BR>
12,187.036a	dūragaṃ bahudhāgāmi prārthanāsaṃśayātmakam<BR>
12,187.036c	manaḥ suniyataṃ yasya sa sukhī pretya ceha ca<BR>
12,187.037a	sattvakṣetrajñayor etad antaraṃ paśya sūkṣmayoḥ<BR>
12,187.037c	sṛjate tu guṇān eka eko na sṛjate guṇān<BR>
12,187.038a	maśakodumbarau cāpi saṃprayuktau yathā sadā<BR>
12,187.038c	anyonyam anyau ca yathā saṃprayogas tathā tayoḥ<BR>
12,187.039a	pṛthagbhūtau prakṛtyā tau saṃprayuktau ca sarvadā<BR>
12,187.039c	yathā matsyo jalaṃ caiva saṃprayuktau tathaiva tau<BR>
12,187.040a	na guṇā vidur ātmānaṃ sa guṇān vetti sarvaśaḥ<BR>
12,187.040c	paridraṣṭā guṇānāṃ ca saṃsraṣṭā manyate sadā<BR>
12,187.041a	indriyais tu pradīpārthaṃ kurute buddhisaptamaiḥ<BR>
12,187.041c	nirviceṣṭair ajānadbhiḥ paramātmā pradīpavat<BR>
12,187.042a	sṛjate hi guṇān sattvaṃ kṣetrajñaḥ paripaśyati<BR>
12,187.042c	saṃprayogas tayor eṣa sattvakṣetrajñayor dhruvaḥ<BR>
12,187.043a	āśrayo nāsti sattvasya kṣetrajñasya ca kaś cana<BR>
12,187.043c	sattvaṃ manaḥ saṃsṛjati na guṇān vai kadā cana<BR>
12,187.044a	raśmīṃs teṣāṃ sa manasā yadā samyaṅ niyacchati<BR>
12,187.044c	tadā prakāśate 'syātmā ghaṭe dīpo jvalann iva<BR>
12,187.045a	tyaktvā yaḥ prākṛtaṃ karma nityam ātmaratir muniḥ<BR>
12,187.045c	sarvabhūtātmabhūtaḥ syāt sa gacchet paramāṃ gatim<BR>
12,187.046a	yathā vāricaraḥ pakṣī lipyamāno na lipyate<BR>
12,187.046c	evam eva kṛtaprajño bhūteṣu parivartate<BR>
12,187.047a	evaṃsvabhāvam evaitat svabuddhyā viharen naraḥ<BR>
12,187.047c	aśocann aprahṛṣyaṃś ca cared vigatamatsaraḥ<BR>
12,187.048a	svabhāvasiddhyā saṃsiddhān sa nityaṃ sṛjate guṇān<BR>
12,187.048c	ūrṇanābhir yathā sraṣṭā vijñeyās tantuvad guṇāḥ<BR>
12,187.049a	pradhvastā na nivartante nivṛttir nopalabhyate<BR>
12,187.049c	pratyakṣeṇa parokṣaṃ tad anumānena sidhyati<BR>
12,187.050a	evam eke vyavasyanti nivṛttir iti cāpare<BR>
12,187.050c	ubhayaṃ saṃpradhāryaitad adhyavasyed yathāmati<BR>
12,187.051a	itīmaṃ hṛdayagranthiṃ buddhibhedamayaṃ dṛḍham<BR>
12,187.051c	vimucya sukham āsīta na śocec chinnasaṃśayaḥ<BR>
12,187.052a	malināḥ prāpnuyuḥ śuddhiṃ yathā pūrṇāṃ nadīṃ narāḥ<BR>
12,187.052c	avagāhya suvidvaṃso viddhi jñānam idaṃ tathā<BR>
12,187.053a	mahānadīṃ hi pārajñas tapyate na taran yathā<BR>
12,187.053b*0509_01	na tu tapyati tattvajñaḥ phale jñāte taraty uta<BR>
12,187.053c	evaṃ ye vidur adhyātmaṃ kaivalyaṃ jñānam uttamam<BR>
12,187.054a	etāṃ buddhvā naraḥ sarvāṃ bhūtānām āgatiṃ gatim<BR>
12,187.054c	avekṣya ca śanair buddhyā labhate śaṃ paraṃ tataḥ<BR>
12,187.055a	trivargo yasya viditaḥ prāgjyotiḥ sa vimucyate<BR>
12,187.055c	anviṣya manasā yuktas tattvadarśī nirutsukaḥ<BR>
12,187.056a	na cātmā śakyate draṣṭum indriyeṣu vibhāgaśaḥ<BR>
12,187.056c	tatra tatra visṛṣṭeṣu durjayeṣv akṛtātmabhiḥ<BR>
12,187.057a	etad buddhvā bhaved buddhaḥ kim anyad buddhalakṣaṇam<BR>
12,187.057b*0510_01	pratigṛhya ca nihnoti hy anyathā ca pradṛśyate<BR>
12,187.057b*0510_02	na sarpati ca yaṃ prāhuḥ sarvatra pratihanyate<BR>
12,187.057b*0510_03	dhūmena cāprasanno 'gnir yathārkaṃ na pravartayet<BR>
12,187.057b*0510_04	dhiṣṇyādhipe prasanne tu sthitim etāṃ nirīkṣate<BR>
12,187.057b*0510_05	atidūrāc ca sūkṣmatvāt prasthānaṃ na prakāśate<BR>
12,187.057b*0510_06	prapadya tac chrutāhvāni cinmayaṃ svīkṛtaṃ vinā<BR>
12,187.057c	vijñāya tad dhi manyante kṛtakṛtyā manīṣiṇaḥ<BR>
12,187.058a	na bhavati viduṣāṃ tato bhayaṃ; yad aviduṣāṃ sumahad bhayaṃ bhavet<BR>
12,187.058c	na hi gatir adhikāsti kasya cit; sati hi guṇe pravadanty atulyatām<BR>
12,187.059a	yat karoty anabhisaṃdhipūrvakaṃ; tac ca nirṇudati yat purā kṛtam<BR>
12,187.059c	nāpriyaṃ tad ubhayaṃ kutaḥ priyaṃ; tasya taj janayatīha kurvataḥ<BR>
12,187.059d*0511_01	lokam āturam asūyate janas<BR>
12,187.059d*0511_02	tasya taj janayatīha sarvataḥ<BR>
12,187.060a	loka āturajanān virāviṇas; tat tad eva bahu paśya śocataḥ<BR>
12,187.060c	tatra paśya kuśalān aśocato; ye vidus tad ubhayaṃ padaṃ sadā<BR>
12,188.001	bhīṣma uvāca<BR>
12,188.001a	hanta vakṣyāmi te pārtha dhyānayogaṃ caturvidham<BR>
12,188.001c	yaṃ jñātvā śāśvatīṃ siddhiṃ gacchanti paramarṣayaḥ<BR>
12,188.002a	yathā svanuṣṭhitaṃ dhyānaṃ tathā kurvanti yoginaḥ<BR>
12,188.002c	maharṣayo jñānatṛptā nirvāṇagatamānasāḥ<BR>
12,188.003a	nāvartante punaḥ pārtha muktāḥ saṃsāradoṣataḥ<BR>
12,188.003c	janmadoṣaparikṣīṇāḥ svabhāve paryavasthitāḥ<BR>
12,188.004a	nirdvaṃdvā nityasattvasthā vimuktā nityam āśritāḥ<BR>
12,188.004c	asaṅgīny avivādīni manaḥśāntikarāṇi ca<BR>
12,188.005a	tatra svādhyāyasaṃśliṣṭam ekāgraṃ dhārayen manaḥ<BR>
12,188.005c	piṇḍīkṛtyendriyagrāmam āsīnaḥ kāṣṭhavan muniḥ<BR>
12,188.006a	śabdaṃ na vindec chrotreṇa sparśaṃ tvacā na vedayet<BR>
12,188.006c	rūpaṃ na cakṣuṣā vidyāj jihvayā na rasāṃs tathā<BR>
12,188.007a	ghreyāṇy api ca sarvāṇi jahyād dhyānena yogavit<BR>
12,188.007c	pañcavargapramāthīni necchec caitāni vīryavān<BR>
12,188.008a	tato manasi saṃsajya pañcavargaṃ vicakṣaṇaḥ<BR>
12,188.008c	samādadhyān mano bhrāntam indriyaiḥ saha pañcabhiḥ<BR>
12,188.009a	visaṃcāri nirālambaṃ pañcadvāraṃ calācalam<BR>
12,188.009c	pūrve dhyānapathe dhīraḥ samādadhyān mano 'ntaram<BR>
12,188.010a	indriyāṇi manaś caiva yadā piṇḍīkaroty ayam<BR>
12,188.010c	eṣa dhyānapathaḥ pūrvo mayā samanuvarṇitaḥ<BR>
12,188.011a	tasya tat pūrvasaṃruddhaṃ manaḥṣaṣṭham anantaram<BR>
12,188.011c	sphuriṣyati samudbhrāntaṃ vidyud ambudhare yathā<BR>
12,188.012a	jalabindur yathā lolaḥ parṇasthaḥ sarvataś calaḥ<BR>
12,188.012c	evam evāsya tac cittaṃ bhavati dhyānavartmani<BR>
12,188.013a	samāhitaṃ kṣaṇaṃ kiṃ cid dhyānavartmani tiṣṭhati<BR>
12,188.013c	punar vāyupathaṃ bhrāntaṃ mano bhavati vāyuvat<BR>
12,188.014a	anirvedo gatakleśo gatatandrīr amatsaraḥ<BR>
12,188.014c	samādadhyāt punaś ceto dhyānena dhyānayogavit<BR>
12,188.015a	vicāraś ca vitarkaś ca vivekaś copajāyate<BR>
12,188.015c	muneḥ samādadhānasya prathamaṃ dhyānam āditaḥ<BR>
12,188.016a	manasā kliśyamānas tu samādhānaṃ ca kārayet<BR>
12,188.016c	na nirvedaṃ munir gacchet kuryād evātmano hitam<BR>
12,188.017a	pāṃsubhasmakarīṣāṇāṃ yathā vai rāśayaś citāḥ<BR>
12,188.017c	sahasā vāriṇā siktā na yānti paribhāvanām<BR>
12,188.018a	kiṃ cit snigdhaṃ yathā ca syāc chuṣkacūrṇam abhāvitam<BR>
12,188.018c	kramaśas tu śanair gacchet sarvaṃ tat paribhāvanam<BR>
12,188.019a	evam evendriyagrāmaṃ śanaiḥ saṃparibhāvayet<BR>
12,188.019c	saṃharet kramaśaś caiva sa samyak praśamiṣyati<BR>
12,188.020a	svayam eva manaś caiva pañcavargaś ca bhārata<BR>
12,188.020c	pūrvaṃ dhyānapathaṃ prāpya nityayogena śāmyati<BR>
12,188.021a	na tat puruṣakāreṇa na ca daivena kena cit<BR>
12,188.021c	sukham eṣyati tat tasya yad evaṃ saṃyatātmanaḥ<BR>
12,188.022a	sukhena tena saṃyukto raṃsyate dhyānakarmaṇi<BR>
12,188.022c	gacchanti yogino hy evaṃ nirvāṇaṃ tan nirāmayam<BR>
12,189.001	yudhiṣṭhira uvāca<BR>
12,189.001a	cāturāśramyam uktaṃ te rājadharmās tathaiva ca<BR>
12,189.001c	nānāśrayāś ca bahava itihāsāḥ pṛthagvidhāḥ<BR>
12,189.002a	śrutās tvattaḥ kathāś caiva dharmayuktā mahāmate<BR>
12,189.002c	saṃdeho 'sti tu kaś cin me tad bhavān vaktum arhati<BR>
12,189.003a	jāpakānāṃ phalāvāptiṃ śrotum icchāmi bhārata<BR>
12,189.003c	kiṃ phalaṃ japatām uktaṃ kva vā tiṣṭhanti jāpakāḥ<BR>
12,189.004a	japasya ca vidhiṃ kṛtsnaṃ vaktum arhasi me 'nagha<BR>
12,189.004c	jāpakā iti kiṃ caitat sāṃkhyayogakriyāvidhiḥ<BR>
12,189.005a	kiṃ yajñavidhir evaiṣa kim etaj japyam ucyate<BR>
12,189.005c	etan me sarvam ācakṣva sarvajño hy asi me mataḥ<BR>
12,189.006	bhīṣma uvāca<BR>
12,189.006a	atrāpy udāharantīmam itihāsaṃ purātanam<BR>
12,189.006c	yamasya yat purā vṛttaṃ kālasya brāhmaṇasya ca<BR>
12,189.006d*0511_01	sāṃkhyayogau tu yāv uktau munibhir mokṣadarśibhiḥ<BR>
12,189.006d*0512_01	ikṣvākoś caiva mṛtyoś ca vivādo dharmakāraṇāt<BR>
12,189.007a	saṃnyāsa eva vedānte vartate japanaṃ prati<BR>
12,189.007c	vedavādābhinirvṛttā śāntir brahmaṇy avasthitau<BR>
12,189.007e	mārgau tāv apy ubhāv etau saṃśritau na ca saṃśritau<BR>
12,189.008a	yathā saṃśrūyate rājan kāraṇaṃ cātra vakṣyate<BR>
12,189.008b*0513_01	krameṇa caiṣa vihito japayajñavidhir nṛpa<BR>
12,189.008b*0513_02	sālambanam iti jñeyaṃ japayajñātmakaṃ śubham<BR>
12,189.008c	manaḥsamādhir atrāpi tathendriyajayaḥ smṛtaḥ<BR>
12,189.009a	satyam agniparīcāro viviktānāṃ ca sevanam<BR>
12,189.009c	dhyānaṃ tapo damaḥ kṣāntir anasūyā mitāśanam<BR>
12,189.010a	viṣayapratisaṃhāro mitajalpas tathā śamaḥ<BR>
12,189.010c	eṣa pravṛttako dharmo nivṛttakam atho śṛṇu<BR>
12,189.011a	yathā nivartate karma japato brahmacāriṇaḥ<BR>
12,189.011b*0514_01	na japo na ca vai dhyānaṃ necchā na dveṣaharṣaṇau<BR>
12,189.011b*0514_02	yujyate nṛpaśārdūla susaṃvedyaṃ hi tat kila<BR>
12,189.011b*0514_03	japam āvartayan nityaṃ japan vai brahmacārikam<BR>
12,189.011b*0514_04	tadarthabuddhyā saṃyāti manasā jāpakaḥ param<BR>
12,189.011b*0514_05	yathā saṃśrūyate jāpo yena vai jāpako bhavet<BR>
12,189.011b*0514_06	saṃhitāpraṇavenaiva sāvitrī ca parā matā<BR>
12,189.011b*0514_07	yad anyad ucitaṃ śuddhaṃ vedasmṛty upapāditam<BR>
12,189.011c	etat sarvam aśeṣeṇa yathoktaṃ parivarjayet<BR>
12,189.011e	trividhaṃ mārgam āsādya vyaktāvyaktam anāśrayam<BR>
12,189.012a	kuśoccayaniṣaṇṇaḥ san kuśahastaḥ kuśaiḥ śikhī<BR>
12,189.012c	cīraiḥ parivṛtas tasmin madhye channaḥ kuśais tathā<BR>
12,189.013a	viṣayebhyo namaskuryād viṣayān na ca bhāvayet<BR>
12,189.013c	sāmyam utpādya manaso manasy eva mano dadhat<BR>
12,189.014a	tad dhiyā dhyāyati brahma japan vai saṃhitāṃ hitām<BR>
12,189.014c	saṃnyasyaty atha vā tāṃ vai samādhau paryavasthitaḥ<BR>
12,189.015a	dhyānam utpādayaty atra saṃhitābalasaṃśrayāt<BR>
12,189.015c	śuddhātmā tapasā dānto nivṛttadveṣakāmavān<BR>
12,189.015d*0515_01	athābhimatamantreṇa praṇavādyaṃ japet kṛtī<BR>
12,189.015d*0515_02	yasminn evābhipatitaṃ manas tatra niveśayet<BR>
12,189.015d*0515_03	samādhau sa hi mantre tu saṃhitāṃ vā yathāvidhi<BR>
12,189.016a	arāgamoho nirdvaṃdvo na śocati na sajjate<BR>
12,189.016c	na kartākaraṇīyānāṃ na kāryāṇām iti sthitiḥ<BR>
12,189.017a	na cāhaṃkārayogena manaḥ prasthāpayet kva cit<BR>
12,189.017c	na cātmagrahaṇe yukto nāvamānī na cākriyaḥ<BR>
12,189.018a	dhyānakriyāparo yukto dhyānavān dhyānaniścayaḥ<BR>
12,189.018c	dhyāne samādhim utpādya tad api tyajati kramāt<BR>
12,189.019a	sa vai tasyām avasthāyāṃ sarvatyāgakṛtaḥ sukhī<BR>
12,189.019c	nirīhas tyajati prāṇān brāhmīṃ saṃśrayate tanum<BR>
12,189.019d*0516_01	nirālambo bhavet smṛtvā maraṇāya samādhimān<BR>
12,189.019d*0516_02	sarvāṃl lokān samākramya kramāt prāpnoti vai param<BR>
12,189.020a	atha vā necchate tatra brahmakāyaniṣevaṇam<BR>
12,189.020c	utkrāmati ca mārgastho naiva kva cana jāyate<BR>
12,189.021a	ātmabuddhiṃ samāsthāya śāntībhūto nirāmayaḥ<BR>
12,189.021c	amṛtaṃ virajaḥśuddham ātmānaṃ pratipadyate<BR>
12,190.001	yudhiṣṭhira uvāca<BR>
12,190.001a	gatīnām uttamā prāptiḥ kathitā jāpakeṣv iha<BR>
12,190.001c	ekaivaiṣā gatis teṣām uta yānty aparām api<BR>
12,190.002	bhīṣma uvāca<BR>
12,190.002a	śṛṇuṣvāvahito rājañ jāpakānāṃ gatiṃ vibho<BR>
12,190.002c	yathā gacchanti nirayam anekaṃ puruṣarṣabha<BR>
12,190.003a	yathoktam etat pūrvaṃ yo nānutiṣṭhati jāpakaḥ<BR>
12,190.003c	ekadeśakriyaś cātra nirayaṃ sa nigacchati<BR>
12,190.004a	avajñānena kurute na tuṣyati na śocati<BR>
12,190.004c	īdṛśo jāpako yāti nirayaṃ nātra saṃśayaḥ<BR>
12,190.005a	ahaṃkārakṛtaś caiva sarve nirayagāminaḥ<BR>
12,190.005c	parāvamānī puruṣo bhavitā nirayopagaḥ<BR>
12,190.006a	abhidhyāpūrvakaṃ japyaṃ kurute yaś ca mohitaḥ<BR>
12,190.006c	yatrābhidhyāṃ sa kurute taṃ vai nirayam ṛcchati<BR>
12,190.007a	athaiśvaryapravṛttaḥ sañ jāpakas tatra rajyate<BR>
12,190.007c	sa eva nirayas tasya nāsau tasmāt pramucyate<BR>
12,190.008a	rāgeṇa jāpako japyaṃ kurute tatra mohitaḥ<BR>
12,190.008c	yatrāsya rāgaḥ patati tatra tatropajāyate<BR>
12,190.009a	durbuddhir akṛtaprajñaś cale manasi tiṣṭhati<BR>
12,190.009c	calām eva gatiṃ yāti nirayaṃ vādhigacchati<BR>
12,190.010a	akṛtaprajñako bālo mohaṃ gacchati jāpakaḥ<BR>
12,190.010c	sa mohān nirayaṃ yāti tatra gatvānuśocati<BR>
12,190.011a	dṛḍhagrāhī karomīti japyaṃ japati jāpakaḥ<BR>
12,190.011c	na saṃpūrṇo na vā yukto nirayaṃ so 'dhigacchati<BR>
12,190.012	yudhiṣṭhira uvāca<BR>
12,190.012a	animittaṃ paraṃ yat tad avyaktaṃ brahmaṇi sthitam<BR>
12,190.012c	sadbhūto jāpakaḥ kasmāt sa śarīram athāviśet<BR>
12,190.013	bhīṣma uvāca<BR>
12,190.013a	duṣprajñānena nirayā bahavaḥ samudāhṛtāḥ<BR>
12,190.013c	praśastaṃ jāpakatvaṃ ca doṣāś caite tadātmakāḥ<BR>
12,191.001	yudhiṣṭhira uvāca<BR>
12,191.001a	kīdṛśo jāpako yāti nirayaṃ varṇayasva me<BR>
12,191.001c	kautūhalaṃ hi me jātaṃ tad bhavān vaktum arhati<BR>
12,191.002	bhīṣma uvāca<BR>
12,191.002a	dharmasyāṃśaḥ prasūto 'si dharmiṣṭho 'si svabhāvataḥ<BR>
12,191.002c	dharmamūlāśrayaṃ vākyaṃ śṛṇuṣvāvahito 'nagha<BR>
12,191.003a	amūni yāni sthānāni devānāṃ paramātmanām<BR>
12,191.003c	nānāsaṃsthānavarṇāni nānārūpaphalāni ca<BR>
12,191.004a	divyāni kāmacārīṇi vimānāni sabhās tathā<BR>
12,191.004c	ākrīḍā vividhā rājan padminyaś cāmalodakāḥ<BR>
12,191.005a	caturṇāṃ lokapālānāṃ śukrasyātha bṛhaspateḥ<BR>
12,191.005c	marutāṃ viśvadevānāṃ sādhyānām aśvinor api<BR>
12,191.006a	rudrādityavasūnāṃ ca tathānyeṣāṃ divaukasām<BR>
12,191.006c	ete vai nirayās tāta sthānasya paramātmanaḥ<BR>
12,191.007a	abhayaṃ cānimittaṃ ca na ca kleśabhayāvṛtam<BR>
12,191.007c	dvābhyāṃ muktaṃ tribhir muktam aṣṭābhis tribhir eva ca<BR>
12,191.008a	caturlakṣaṇavarjaṃ tu catuṣkāraṇavarjitam<BR>
12,191.008c	apraharṣam anānandam aśokaṃ vigataklamam<BR>
12,191.009a	kālaḥ saṃpacyate tatra na kālas tatra vai prabhuḥ<BR>
12,191.009c	sa kālasya prabhū rājan svargasyāpi tatheśvaraḥ<BR>
12,191.009d*0517_01	etad vai brahmaṇaḥ sthānaṃ jāpakasya mahātmanaḥ<BR>
12,191.009d*0517_02	tatrasthaṃ paramātmānaṃ dhyāyan vai susamāhitaḥ<BR>
12,191.009d*0517_03	hiraṇyagarbhasāyujyaṃ prāpnuyād vā nṛpottama<BR>
12,191.010a	ātmakevalatāṃ prāptas tatra gatvā na śocati<BR>
12,191.010c	īdṛśaṃ paramaṃ sthānaṃ nirayās te ca tādṛśāḥ<BR>
12,191.011a	ete te nirayāḥ proktāḥ sarva eva yathātatham<BR>
12,191.011c	tasya sthānavarasyeha sarve nirayasaṃjñitāḥ<BR>
12,192.001	yudhiṣṭhira uvāca<BR>
12,192.001a	kālamṛtyuyamānāṃ ca brāhmaṇasya ca sattama<BR>
12,192.001c	vivādo vyāhṛtaḥ pūrvaṃ tad bhavān vaktum arhati<BR>
12,192.002	bhīṣma uvāca<BR>
12,192.002a	atrāpy udāharantīmam itihāsaṃ purātanam<BR>
12,192.002c	ikṣvākoḥ sūryaputrasya yad vṛttaṃ brāhmaṇasya ca<BR>
12,192.003a	kālasya mṛtyoś ca tathā yad vṛttaṃ tan nibodha me<BR>
12,192.003c	yathā sa teṣāṃ saṃvādo yasmin sthāne 'pi cābhavat<BR>
12,192.003d*0518_01	yenaiva kāraṇenātra dharmavādasamanvitaḥ<BR>
12,192.004a	brāhmaṇo jāpakaḥ kaś cid dharmavṛtto mahāyaśāḥ<BR>
12,192.004c	ṣaḍaṅgavin mahāprājñaḥ paippalādiḥ sa kauśikaḥ<BR>
12,192.005a	tasyāparokṣaṃ vijñānaṃ ṣaḍaṅgeṣu tathaiva ca<BR>
12,192.005c	vedeṣu caiva niṣṇāto himavatpādasaṃśrayaḥ<BR>
12,192.006a	so 'ntyaṃ brāhmaṃ tapas tepe saṃhitāṃ saṃyato japan<BR>
12,192.006c	tasya varṣasahasraṃ tu niyamena tathā gatam<BR>
12,192.007a	sa devyā darśitaḥ sākṣāt prītāsmīti tadā kila<BR>
12,192.007c	japyam āvartayaṃs tūṣṇīṃ na ca tāṃ kiṃ cid abravīt<BR>
12,192.008a	tasyānukampayā devī prītā samabhavat tadā<BR>
12,192.008c	vedamātā tatas tasya taj japyaṃ samapūjayat<BR>
12,192.008d*0519_01	caturbhir akṣarair yuktā somapāne 'kṣarāṣṭakā<BR>
12,192.008d*0519_02	jagadbījasamāyuktā caturviṃśākṣarātmikā<BR>
12,192.009a	samāptajapyas tūtthāya śirasā pādayos tathā<BR>
12,192.009c	papāta devyā dharmātmā vacanaṃ cedam abravīt<BR>
12,192.010a	diṣṭyā devi prasannā tvaṃ darśanaṃ cāgatā mama<BR>
12,192.010c	yadi vāpi prasannāsi japye me ramatāṃ manaḥ<BR>
12,192.011	sāvitry uvāca<BR>
12,192.011a	kiṃ prārthayasi viprarṣe kiṃ ceṣṭaṃ karavāṇi te<BR>
12,192.011c	prabrūhi japatāṃ śreṣṭha sarvaṃ tat te bhaviṣyati<BR>
12,192.012	bhīṣma uvāca<BR>
12,192.012a	ity uktaḥ sa tadā devyā vipraḥ provāca dharmavit<BR>
12,192.012c	japyaṃ prati mameccheyaṃ vardhatv iti punaḥ punaḥ<BR>
12,192.013a	manasaś ca samādhir me vardhetāhar ahaḥ śubhe<BR>
12,192.013c	tat tatheti tato devī madhuraṃ pratyabhāṣata<BR>
12,192.014a	idaṃ caivāparaṃ prāha devī tatpriyakāmyayā<BR>
12,192.014c	nirayaṃ naiva yātāsi yatra yātā dvijarṣabhāḥ<BR>
12,192.015a	yāsyasi brahmaṇaḥ sthānam animittam aninditam<BR>
12,192.015c	sādhaye bhavitā caitad yat tvayāham ihārthitā<BR>
12,192.016a	niyato japa caikāgro dharmas tvāṃ samupaiṣyati<BR>
12,192.016c	kālo mṛtyur yamaś caiva samāyāsyanti te 'ntikam<BR>
12,192.016e	bhavitā ca vivādo 'tra tava teṣāṃ ca dharmataḥ<BR>
12,192.017a	evam uktvā bhagavatī jagāma bhavanaṃ svakam<BR>
12,192.017c	brāhmaṇo 'pi japann āste divyaṃ varṣaśataṃ tadā<BR>
12,192.017d*0520_01	sadā dānto jitakrodhaḥ satyasaṃdho 'nasūyakaḥ<BR>
12,192.018a	samāpte niyame tasminn atha viprasya dhīmataḥ<BR>
12,192.018c	sākṣāt prītas tadā dharmo darśayām āsa taṃ dvijam<BR>
12,192.019	dharma uvāca<BR>
12,192.019a	dvijāte paśya māṃ dharmam ahaṃ tvāṃ draṣṭum āgataḥ<BR>
12,192.019c	japyasya ca phalaṃ yat te saṃprāptaṃ tac ca me śṛṇu<BR>
12,192.020a	jitā lokās tvayā sarve ye divyā ye ca mānuṣāḥ<BR>
12,192.020c	devānāṃ nirayān sādho sarvān utkramya yāsyasi<BR>
12,192.021a	prāṇatyāgaṃ kuru mune gaccha lokān yathepsitān<BR>
12,192.021c	tyaktvātmanaḥ śarīraṃ ca tato lokān avāpsyasi<BR>
12,192.022	brāhmaṇa uvāca<BR>
12,192.022a	kṛtaṃ lokair hi me dharma gaccha ca tvaṃ yathāsukham<BR>
12,192.022c	bahuduḥkhasukhaṃ dehaṃ notsṛjeyam ahaṃ vibho<BR>
12,192.022d*0521_01	acalaṃ te manaḥ kṛtvā tyaja dehaṃ mahāmate<BR>
12,192.022d*0521_02	anena kiṃ te saṃyogaḥ kathaṃ mohaṃ gamiṣyasi<BR>
12,192.023	dharma uvāca<BR>
12,192.023a	avaśyaṃ bhoḥ śarīraṃ te tyaktavyaṃ munipuṃgava<BR>
12,192.023c	svarga ārohyatāṃ vipra kiṃ vā te rocate 'nagha<BR>
12,192.024	brāhmaṇa uvāca<BR>
12,192.024a	na rocaye svargavāsaṃ vinā dehād ahaṃ vibho<BR>
12,192.024c	gaccha dharma na me śraddhā svargaṃ gantuṃ vinātmanā<BR>
12,192.025	dharma uvāca<BR>
12,192.025a	alaṃ dehe manaḥ kṛtvā tyaktvā dehaṃ sukhī bhava<BR>
12,192.025c	gaccha lokān arajaso yatra gatvā na śocasi<BR>
12,192.026	brāhmaṇa uvāca<BR>
12,192.026a	rame japan mahābhāga kṛtaṃ lokaiḥ sanātanaiḥ<BR>
12,192.026c	saśarīreṇa gantavyo mayā svargo na vā vibho<BR>
12,192.026d*0522_01	evaṃ te kāryasaṃprītir vartate munisattama<BR>
12,192.027	dharma uvāca<BR>
12,192.027a	yadi tvaṃ necchasi tyaktuṃ śarīraṃ paśya vai dvija<BR>
12,192.027c	eṣa kālas tathā mṛtyur yamaś ca tvām upāgatāḥ<BR>
12,192.028	bhīṣma uvāca<BR>
12,192.028a	atha vaivasvataḥ kālo mṛtyuś ca tritayaṃ vibho<BR>
12,192.028c	brāhmaṇaṃ taṃ mahābhāgam upāgamyedam abruvan<BR>
12,192.029a	tapaso 'sya sutaptasya tathā sucaritasya ca<BR>
12,192.029c	phalaprāptis tava śreṣṭhā yamo 'haṃ tvām upabruve<BR>
12,192.030a	yathāvad asya japyasya phalaṃ prāptas tvam uttamam<BR>
12,192.030c	kālas te svargam āroḍhuṃ kālo 'haṃ tvām upāgataḥ<BR>
12,192.031a	mṛtyuṃ mā viddhi dharmajña rūpiṇaṃ svayam āgatam<BR>
12,192.031c	kālena coditaṃ vipra tvām ito netum adya vai<BR>
12,192.032	brāhmaṇa uvāca<BR>
12,192.032a	svāgataṃ sūryaputrāya kālāya ca mahātmane<BR>
12,192.032c	mṛtyave cātha dharmāya kiṃ kāryaṃ karavāṇi vaḥ<BR>
12,192.033	bhīṣma uvāca<BR>
12,192.033a	arghyaṃ pādyaṃ ca dattvā sa tebhyas tatra samāgame<BR>
12,192.033c	abravīt paramaprītaḥ svaśaktyā kiṃ karomi vaḥ<BR>
12,192.033d*0523_01	svakāryanirbharā yūyaṃ paropadravahetavaḥ<BR>
12,192.033d*0523_02	bhavanto lokasāmānyāḥ kimarthaṃ brūta sattamāḥ<BR>
12,192.033d*0523_02	dharma uvāca<BR>
12,192.033d*0523_03	vayam apy evam avyagrair dhātur ājñāpuraḥsaraiḥ<BR>
12,192.033d*0523_04	bhīṣma uvāca<BR>
12,192.033d*0523_04	coditā dhāvamānā vai karmabhāgam anuvratāḥ<BR>
12,192.034a	tasminn evātha kāle tu tīrthayātrām upāgataḥ<BR>
12,192.034c	ikṣvākur agamat tatra sametā yatra te vibho<BR>
12,192.035a	sarvān eva tu rājarṣiḥ saṃpūjyābhipraṇamya ca<BR>
12,192.035c	kuśalapraśnam akarot sarveṣāṃ rājasattamaḥ<BR>
12,192.036a	tasmai so 'thāsanaṃ dattvā pādyam arghyaṃ tathaiva ca<BR>
12,192.036c	abravīd brāhmaṇo vākyaṃ kṛtvā kuśalasaṃvidam<BR>
12,192.037a	svāgataṃ te mahārāja brūhi yad yad ihecchasi<BR>
12,192.037c	svaśaktyā kiṃ karomīha tad bhavān prabravītu me<BR>
12,192.038	rājovāca<BR>
12,192.038a	rājāhaṃ brāhmaṇaś ca tvaṃ yadi ṣaṭkarmasaṃsthitaḥ<BR>
12,192.038c	dadāmi vasu kiṃ cit te prārthitaṃ tad vadasva me<BR>
12,192.039	brāhmaṇa uvāca<BR>
12,192.039a	dvividhā brāhmaṇā rājan dharmaś ca dvividhaḥ smṛtaḥ<BR>
12,192.039c	pravṛttaś ca nivṛttaś ca nivṛtto 'smi pratigrahāt<BR>
12,192.040a	tebhyaḥ prayaccha dānāni ye pravṛttā narādhipa<BR>
12,192.040c	ahaṃ na pratigṛhṇāmi kim iṣṭaṃ kiṃ dadāni te<BR>
12,192.040e	brūhi tvaṃ nṛpatiśreṣṭha tapasā sādhayāmi kim<BR>
12,192.041	rājovāca<BR>
12,192.041a	kṣatriyo 'haṃ na jānāmi dehīti vacanaṃ kva cit<BR>
12,192.041c	prayaccha yuddham ity evaṃ vādinaḥ smo dvijottama<BR>
12,192.042	brāhmaṇa uvāca<BR>
12,192.042a	tuṣyasi tvaṃ svadharmeṇa tathā tuṣṭā vayaṃ nṛpa<BR>
12,192.042c	anyonyasyottaraṃ nāsti yad iṣṭaṃ tat samācara<BR>
12,192.043	rājovāca<BR>
12,192.043a	svaśaktyāhaṃ dadānīti tvayā pūrvaṃ prabhāṣitam<BR>
12,192.043c	yāce tvāṃ dīyatāṃ mahyaṃ japyasyāsya phalaṃ dvija<BR>
12,192.044	brāhmaṇa uvāca<BR>
12,192.044a	yuddhaṃ mama sadā vāṇī yācatīti vikatthase<BR>
12,192.044c	na ca yuddhaṃ mayā sārdhaṃ kimarthaṃ yācase punaḥ<BR>
12,192.045	rājovāca<BR>
12,192.045a	vāgvajrā brāhmaṇāḥ proktāḥ kṣatriyā bāhujīvinaḥ<BR>
12,192.045c	vāgyuddhaṃ tad idaṃ tīvraṃ mama vipra tvayā saha<BR>
12,192.046	brāhmaṇa uvāca<BR>
12,192.046a	saivādyāpi pratijñā me svaśaktyā kiṃ pradīyatām<BR>
12,192.046c	brūhi dāsyāmi rājendra vibhave sati māciram<BR>
12,192.047	rājovāca<BR>
12,192.047a	yat tad varṣaśataṃ pūrṇaṃ japyaṃ vai japatā tvayā<BR>
12,192.047c	phalaṃ prāptaṃ tat prayaccha mama ditsur bhavān yadi<BR>
12,192.048	brāhmaṇa uvāca<BR>
12,192.048a	paramaṃ gṛhyatāṃ tasya phalaṃ yaj japitaṃ mayā<BR>
12,192.048c	ardhaṃ tvam avicāreṇa phalaṃ tasya samāpnuhi<BR>
12,192.049a	atha vā sarvam eveha japyakaṃ māmakaṃ phalam<BR>
12,192.049c	rājan prāpnuhi kāmaṃ tvaṃ yadi sarvam ihecchasi<BR>
12,192.050	rājovāca<BR>
12,192.050a	kṛtaṃ sarveṇa bhadraṃ te japyaṃ yad yācitaṃ mayā<BR>
12,192.050c	svasti te 'stu gamiṣyāmi kiṃ ca tasya phalaṃ vada<BR>
12,192.051	brāhmaṇa uvāca<BR>
12,192.051a	phalaprāptiṃ na jānāmi dattaṃ yaj japitaṃ mayā<BR>
12,192.051c	ayaṃ dharmaś ca kālaś ca yamo mṛtyuś ca sākṣiṇaḥ<BR>
12,192.052	rājovāca<BR>
12,192.052a	ajñātam asya dharmasya phalaṃ me kiṃ kariṣyati<BR>
12,192.052b*0524_01	phalaṃ bravīṣi dharmasya na cej japyakṛtasya mām<BR>
12,192.052c	prāpnotu tat phalaṃ vipro nāham icche sasaṃśayam<BR>
12,192.053	brāhmaṇa uvāca<BR>
12,192.053a	nādade 'paravaktavyaṃ dattaṃ vācā phalaṃ mayā<BR>
12,192.053c	vākyaṃ pramāṇaṃ rājarṣe mamāpi tava caiva hi<BR>
12,192.053d*0525_01	sakṛd aṃśo nipatati sakṛt kanyā pradīyate<BR>
12,192.053d*0525_02	sakṛd eva dadānīti trīṇy etāni sakṛt sakṛt<BR>
12,192.054a	nābhisaṃdhir mayā japye kṛtapūrvaḥ kathaṃ cana<BR>
12,192.054c	japyasya rājaśārdūla kathaṃ jñāsyāmy ahaṃ phalam<BR>
12,192.055a	dadasveti tvayā coktaṃ dadāmīti tathā mayā<BR>
12,192.055c	na vācaṃ dūṣayiṣyāmi satyaṃ rakṣa sthiro bhava<BR>
12,192.056a	athaivaṃ vadato me 'dya vacanaṃ na kariṣyasi<BR>
12,192.056c	mahān adharmo bhavitā tava rājan mṛṣākṛtaḥ<BR>
12,192.057a	na yuktaṃ tu mṛṣā vāṇī tvayā vaktum ariṃdama<BR>
12,192.057c	tathā mayāpy abhyadhikaṃ mṛṣā vaktuṃ na śakyate<BR>
12,192.058a	saṃśrutaṃ ca mayā pūrvaṃ dadānīty avicāritam<BR>
12,192.058c	tad gṛhṇīṣvāvicāreṇa yadi satye sthito bhavān<BR>
12,192.059a	ihāgamya hi māṃ rājañ jāpyaṃ phalam ayācithāḥ<BR>
12,192.059c	tan mannisṛṣṭaṃ gṛhṇīṣva bhava satye sthiro 'pi ca<BR>
12,192.060a	nāyaṃ loko 'sti na paro na ca pūrvān sa tārayet<BR>
12,192.060c	kuta evāvarān rājan mṛṣāvādaparāyaṇaḥ<BR>
12,192.061a	na yajñādhyayane dānaṃ niyamās tārayanti hi<BR>
12,192.061c	tathā satyaṃ pare loke yathā vai puruṣarṣabha<BR>
12,192.062a	tapāṃsi yāni cīrṇāni cariṣyasi ca yat tapaḥ<BR>
12,192.062c	samāḥ śataiḥ sahasraiś ca tat satyān na viśiṣyate<BR>
12,192.063a	satyam ekākṣaraṃ brahma satyam ekākṣaraṃ tapaḥ<BR>
12,192.063c	satyam ekākṣaro yajñaḥ satyam ekākṣaraṃ śrutam<BR>
12,192.064a	satyaṃ vedeṣu jāgarti phalaṃ satye paraṃ smṛtam<BR>
12,192.064c	satyād dharmo damaś caiva sarvaṃ satye pratiṣṭhitam<BR>
12,192.065a	satyaṃ vedās tathāṅgāni satyaṃ yajñas tathā vidhiḥ<BR>
12,192.065c	vratacaryās tathā satyam oṃkāraḥ satyam eva ca<BR>
12,192.066a	prāṇināṃ jananaṃ satyaṃ satyaṃ saṃtatir eva ca<BR>
12,192.066c	satyena vāyur abhyeti satyena tapate raviḥ<BR>
12,192.067a	satyena cāgnir dahati svargaḥ satye pratiṣṭhitaḥ<BR>
12,192.067c	satyaṃ yajñas tapo vedāḥ stobhā mantrāḥ sarasvatī<BR>
12,192.068a	tulām āropito dharmaḥ satyaṃ caiveti naḥ śrutam<BR>
12,192.068c	samāṃ kakṣāṃ dhārayato yataḥ satyaṃ tato 'dhikam<BR>
12,192.069a	yato dharmas tataḥ satyaṃ sarvaṃ satyena vardhate<BR>
12,192.069c	kimartham anṛtaṃ karma kartuṃ rājaṃs tvam icchasi<BR>
12,192.070a	satye kuru sthiraṃ bhāvaṃ mā rājann anṛtaṃ kṛthāḥ<BR>
12,192.070c	kasmāt tvam anṛtaṃ vākyaṃ dehīti kuruṣe 'śubham<BR>
12,192.071a	yadi japyaphalaṃ dattaṃ mayā neṣiṣyase nṛpa<BR>
12,192.071c	svadharmebhyaḥ paribhraṣṭo lokān anucariṣyasi<BR>
12,192.072a	saṃśrutya yo na ditseta yācitvā yaś ca necchati<BR>
12,192.072c	ubhāv ānṛtikāv etau na mṛṣā kartum arhasi<BR>
12,192.073	rājovāca<BR>
12,192.073a	yoddhavyaṃ rakṣitavyaṃ ca kṣatradharmaḥ kila dvija<BR>
12,192.073c	dātāraḥ kṣatriyāḥ proktā gṛhṇīyāṃ bhavataḥ katham<BR>
12,192.074	brāhmaṇa uvāca<BR>
12,192.074a	na chandayāmi te rājan nāpi te gṛham āvrajam<BR>
12,192.074c	ihāgamya tu yācitvā na gṛhṇīṣe punaḥ katham<BR>
12,192.075	dharma uvāca<BR>
12,192.075a	avivādo 'stu yuvayor vittaṃ māṃ dharmam āgatam<BR>
12,192.075c	dvijo dānaphalair yukto rājā satyaphalena ca<BR>
12,192.076	svarga uvāca<BR>
12,192.076a	svargaṃ māṃ viddhi rājendra rūpiṇaṃ svayam āgatam<BR>
12,192.076c	avivādo 'stu yuvayor ubhau tulyaphalau yuvām<BR>
12,192.077	rājovāca<BR>
12,192.077a	kṛtaṃ svargeṇa me kāryaṃ gaccha svarga yathāsukham<BR>
12,192.077c	vipro yadīcchate dātuṃ pratīcchatu ca me dhanam<BR>
12,192.078	brāhmaṇa uvāca<BR>
12,192.078a	bālye yadi syād ajñānān mayā hastaḥ prasāritaḥ<BR>
12,192.078c	nivṛttilakṣaṇaṃ dharmam upāse saṃhitāṃ japan<BR>
12,192.079a	nivṛttaṃ māṃ ciraṃ rājan vipraṃ lobhayase katham<BR>
12,192.079c	svena kāryaṃ kariṣyāmi tvatto necche phalaṃ nṛpa<BR>
12,192.079e	tapaḥsvādhyāyaśīlo 'haṃ nivṛttaś ca pratigrahāt<BR>
12,192.080	rājovāca<BR>
12,192.080a	yadi vipra nisṛṣṭaṃ te japyasya phalam uttamam<BR>
12,192.080c	āvayor yat phalaṃ kiṃ cit sahitaṃ nau tad astv iha<BR>
12,192.081a	dvijāḥ pratigrahe yuktā dātāro rājavaṃśajāḥ<BR>
12,192.081c	yadi dharmaḥ śruto vipra sahaiva phalam astu nau<BR>
12,192.082a	mā vā bhūt sahabhojyaṃ nau madīyaṃ phalam āpnuhi<BR>
12,192.082c	pratīccha matkṛtaṃ dharmaṃ yadi te mayy anugrahaḥ<BR>
12,192.083	bhīṣma uvāca<BR>
12,192.083a	tato vikṛtaceṣṭau dvau puruṣau samupasthitau<BR>
12,192.083c	gṛhītvānyonyam āveṣṭya kucelāv ūcatur vacaḥ<BR>
12,192.084a	na me dhārayasīty eko dhārayāmīti cāparaḥ<BR>
12,192.084c	ihāsti nau vivādo 'yam ayaṃ rājānuśāsakaḥ<BR>
12,192.085a	satyaṃ bravīmy aham idaṃ na me dhārayate bhavān<BR>
12,192.085c	anṛtaṃ vadasīha tvam ṛṇaṃ te dhārayāmy aham<BR>
12,192.086a	tāv ubhau bhṛśasaṃtaptau rājānam idam ūcatuḥ<BR>
12,192.086c	parīkṣyatāṃ yathā syāva nāvām iha vigarhitau<BR>
12,192.087	virūpa uvāca<BR>
12,192.087a	dhārayāmi naravyāghra vikṛtasyeha goḥ phalam<BR>
12,192.087c	dadataś ca na gṛhṇāti vikṛto me mahīpate<BR>
12,192.088	vikṛta uvāca<BR>
12,192.088a	na me dhārayate kiṃ cid virūpo 'yaṃ narādhipa<BR>
12,192.088c	mithyā bravīty ayaṃ hi tvā mithyābhāsaṃ narādhipa<BR>
12,192.089	rājovāca<BR>
12,192.089a	virūpa kiṃ dhārayate bhavān asya vadasva me<BR>
12,192.089c	śrutvā tathā kariṣyāmīty evaṃ me dhīyate matiḥ<BR>
12,192.090	virūpa uvāca<BR>
12,192.090a	śṛṇuṣvāvahito rājan yathaitad dhārayāmy aham<BR>
12,192.090c	vikṛtasyāsya rājarṣe nikhilena nararṣabha<BR>
12,192.091a	anena dharmaprāptyarthaṃ śubhā dattā purānagha<BR>
12,192.091c	dhenur viprāya rājarṣe tapaḥsvādhyāyaśīline<BR>
12,192.092a	tasyāś cāyaṃ mayā rājan phalam abhyetya yācitaḥ<BR>
12,192.092c	vikṛtena ca me dattaṃ viśūddhenāntarātmanā<BR>
12,192.093a	tato me sukṛtaṃ karma kṛtam ātmaviśuddhaye<BR>
12,192.093c	gāvau hi kapile krītvā vatsale bahudohane<BR>
12,192.094a	te coñchavṛttaye rājan mayā samapavarjite<BR>
12,192.094c	yathāvidhi yathāśraddhaṃ tad asyāhaṃ punaḥ prabho<BR>
12,192.095a	ihādya vai gṛhītvā tat prayacche dviguṇaṃ phalam<BR>
12,192.095c	ekasyāḥ puruṣavyāghra kaḥ śuddhaḥ ko 'tra doṣavān<BR>
12,192.096a	evaṃ vivadamānau svas tvām ihābhyāgatau nṛpa<BR>
12,192.096c	kuru dharmam adharmaṃ vā vinaye nau samādhaya<BR>
12,192.097a	yadi necchati me dānaṃ yathā dattam anena vai<BR>
12,192.097c	bhavān atra sthiro bhūtvā mārge sthāpayatu prabhuḥ<BR>
12,192.098	rājovāca<BR>
12,192.098a	dīyamānaṃ na gṛhṇāsi ṛṇaṃ kasmāt tvam adya vai<BR>
12,192.098c	yathaiva te 'bhyanujñātaṃ tathā gṛhṇīṣva māciram<BR>
12,192.099	vikṛta uvāca<BR>
12,192.099a	dīyatām ity anenoktaṃ dadānīti tathā mayā<BR>
12,192.099c	nāyaṃ me dhārayaty atra gamyatāṃ yatra vāñchati<BR>
12,192.100	rājovāca<BR>
12,192.100a	dadato 'sya na gṛhṇāsi viṣamaṃ pratibhāti me<BR>
12,192.100c	daṇḍyo hi tvaṃ mama mato nāsty atra khalu saṃśayaḥ<BR>
12,192.101	vikṛta uvāca<BR>
12,192.101a	mayāsya dattaṃ rājarṣe gṛhṇīyāṃ tat kathaṃ punaḥ<BR>
12,192.101c	kāmam atrāparādho me daṇḍyam ājñāpaya prabho<BR>
12,192.102	virūpa uvāca<BR>
12,192.102a	dīyamānaṃ yadi mayā neṣiṣyasi kathaṃ cana<BR>
12,192.102c	niyaṃsyati tvā nṛpatir ayaṃ dharmānuśāsakaḥ<BR>
12,192.103	vikṛta uvāca<BR>
12,192.103a	svaṃ mayā yāciteneha dattaṃ katham ihādya tat<BR>
12,192.103c	gṛhṇīyāṃ gacchatu bhavān abhyanujñāṃ dadāni te<BR>
12,192.104	brāhmaṇa uvāca<BR>
12,192.104a	śrutam etat tvayā rājann anayoḥ kathitaṃ dvayoḥ<BR>
12,192.104c	pratijñātaṃ mayā yat te tad gṛhāṇāvicāritam<BR>
12,192.105	rājovāca<BR>
12,192.105a	prastutaṃ sumahat kāryam āvayor gahvaraṃ yathā<BR>
12,192.105c	jāpakasya dṛḍhīkāraḥ katham etad bhaviṣyati<BR>
12,192.106a	yadi tāvan na gṛhṇāmi brāhmaṇenāpavarjitam<BR>
12,192.106c	kathaṃ na lipyeyam ahaṃ doṣeṇa mahatādya vai<BR>
12,192.107	bhīṣma uvāca<BR>
12,192.107a	tau covāca sa rājarṣiḥ kṛtakāryau gamiṣyathaḥ<BR>
12,192.107c	nedānīṃ mām ihāsādya rājadharmo bhaven mṛṣā<BR>
12,192.108a	svadharmaḥ paripālyaś ca rājñām eṣa viniścayaḥ<BR>
12,192.108c	vipradharmaś ca sugurur mām anātmānam āviśat<BR>
12,192.109	brāhmaṇa uvāca<BR>
12,192.109a	gṛhāṇa dhāraye 'haṃ te yācitaṃ te śrutaṃ mayā<BR>
12,192.109c	na ced grahīṣyase rājañ śapiṣye tvāṃ na saṃśayaḥ<BR>
12,192.110	rājovāca<BR>
12,192.110a	dhig rājadharmaṃ yasyāyaṃ kāryasyeha viniścayaḥ<BR>
12,192.110c	ityarthaṃ me grahītavyaṃ kathaṃ tulyaṃ bhaved iti<BR>
12,192.111a	eṣa pāṇir apūrvaṃ bho nikṣepārthaṃ prasāritaḥ<BR>
12,192.111c	yan me dhārayase vipra tad idānīṃ pradīyatām<BR>
12,192.112	brāhmaṇa uvāca<BR>
12,192.112a	saṃhitāṃ japatā yāvān mayā kaś cid guṇaḥ kṛtaḥ<BR>
12,192.112c	tat sarvaṃ pratigṛhṇīṣva yadi kiṃ cid ihāsti me<BR>
12,192.113	rājovāca<BR>
12,192.113a	jalam etan nipatitaṃ mama pāṇau dvijottama<BR>
12,192.113c	samam astu sahaivāstu pratigṛhṇātu vai bhavān<BR>
12,192.114	virūpa uvāca<BR>
12,192.114a	kāmakrodhau viddhi nau tvam āvābhyāṃ kārito bhavān<BR>
12,192.114b*0526_01	jijñāsamānau yuvayor manotthaṃ tu dvijottama<BR>
12,192.114c	sameti ca yad uktaṃ te samā lokās tavāsya ca<BR>
12,192.115a	nāyaṃ dhārayate kiṃ cij jijñāsā tvatkṛte kṛtā<BR>
12,192.115c	kālo dharmas tathā mṛtyuḥ kāmakrodhau tathā yuvām<BR>
12,192.116a	sarvam anyonyanikaṣe nighṛṣṭaṃ paśyatas tava<BR>
12,192.116b*0527_01	sarveṣām upari sthānaṃ brahmaṇo 'vyaktajanmanaḥ<BR>
12,192.116b*0527_02	yuvayoḥ sthānam atulaṃ nirdvaṃdvam amalātmakam<BR>
12,192.116b*0527_03	sarve gacchāma yatra svān svāṃl lokāṃś ca tathā vayam<BR>
12,192.116c	gaccha lokāñ jitān svena karmaṇā yatra vāñchasi<BR>
12,192.116d*0528_01	tato dharmayamādyās te vākyam ūcur nṛpadvijau<BR>
12,192.116d*0528_02	asmākaṃ yaḥ smṛto mūrdhā brahmalokam iti smṛtam<BR>
12,192.116d*0528_03	tatrasthau hi bhavantau hi yuvābhyāṃ nirjitā vayam<BR>
12,192.116d*0528_04	yuvayoḥ kāma āpannas tat kāmyam aviśaṅkayā<BR>
12,192.117	bhīṣma uvāca<BR>
12,192.117a	jāpakānāṃ phalāvāptir mayā te saṃprakīrtitā<BR>
12,192.117c	gatiḥ sthānaṃ ca lokāś ca jāpakena yathā jitāḥ<BR>
12,192.118a	prayāti saṃhitādhyāyī brahmāṇaṃ parameṣṭhinam<BR>
12,192.118c	atha vāgniṃ samāyāti sūryam āviśate 'pi vā<BR>
12,192.119a	sa taijasena bhāvena yadi tatrāśnute ratim<BR>
12,192.119c	guṇāṃs teṣāṃ samādatte rāgeṇa pratimohitaḥ<BR>
12,192.120a	evaṃ some tathā vāyau bhūmyākāśaśarīragaḥ<BR>
12,192.120c	sarāgas tatra vasati guṇāṃs teṣāṃ samācaran<BR>
12,192.121a	atha tatra virāgī sa gacchati tv atha saṃśayam<BR>
12,192.121c	param avyayam icchan sa tam evāviśate punaḥ<BR>
12,192.122a	amṛtāc cāmṛtaṃ prāptaḥ śītībhūto nirātmavān<BR>
12,192.122c	brahmabhūtaḥ sa nirdvaṃdvaḥ sukhī śānto nirāmayaḥ<BR>
12,192.123a	brahmasthānam anāvartam ekam akṣarasaṃjñakam<BR>
12,192.123c	aduḥkham ajaraṃ śāntaṃ sthānaṃ tat pratipadyate<BR>
12,192.124a	caturbhir lakṣaṇair hīnaṃ tathā ṣaḍbhiḥ saṣoḍaśaiḥ<BR>
12,192.124c	puruṣaṃ samatikramya ākāśaṃ pratipadyate<BR>
12,192.125a	atha vecchati rāgātmā sarvaṃ tad adhitiṣṭhati<BR>
12,192.125c	yac ca prārthayate tac ca manasā pratipadyate<BR>
12,192.126a	atha vā vīkṣate lokān sarvān nirayasaṃsthitān<BR>
12,192.126c	niḥspṛhaḥ sarvato muktas tatraiva ramate sukhī<BR>
12,192.127a	evam eṣā mahārāja jāpakasya gatir yathā<BR>
12,192.127c	etat te sarvam ākhyātaṃ kiṃ bhūyaḥ śrotum icchasi<BR>
12,193.001	yudhiṣṭhira uvāca<BR>
12,193.001a	kim uttaraṃ tadā tau sma cakratus tena bhāṣite<BR>
12,193.001c	brāhmaṇo vātha vā rājā tan me brūhi pitāmaha<BR>
12,193.002a	atha vā tau gatau tatra yad etat kīrtitaṃ tvayā<BR>
12,193.002c	saṃvādo vā tayoḥ ko 'bhūt kiṃ vā tau tatra cakratuḥ<BR>
12,193.003	bhīṣma uvāca<BR>
12,193.003a	tathety evaṃ pratiśrutya dharmaṃ saṃpūjya cābhibho<BR>
12,193.003c	yamaṃ kālaṃ ca mṛtyuṃ ca svargaṃ saṃpūjya cārhataḥ<BR>
12,193.004a	pūrvaṃ ye cāpare tatra sametā brāhmaṇarṣabhāḥ<BR>
12,193.004c	sarvān saṃpūjya śirasā rājānaṃ so 'bravīd vacaḥ<BR>
12,193.005a	phalenānena saṃyukto rājarṣe gaccha puṇyatām<BR>
12,193.005c	bhavatā cābhyanujñāto japeyaṃ bhūya eva hi<BR>
12,193.006a	varaś ca mama pūrvaṃ hi devyā datto mahābala<BR>
12,193.006c	śraddhā te japato nityaṃ bhaviteti viśāṃ pate<BR>
12,193.007	rājovāca<BR>
12,193.007a	yady evam aphalā siddhiḥ śraddhā ca japituṃ tava<BR>
12,193.007c	gaccha vipra mayā sārdhaṃ jāpakaṃ phalam āpnuhi<BR>
12,193.008	brāhmaṇa uvāca<BR>
12,193.008a	kṛtaḥ prayatnaḥ sumahān sarveṣāṃ saṃnidhāv iha<BR>
12,193.008c	saha tulyaphalau cāvāṃ gacchāvo yatra nau gatiḥ<BR>
12,193.009	bhīṣma uvāca<BR>
12,193.009a	vyavasāyaṃ tayos tatra viditvā tridaśeśvaraḥ<BR>
12,193.009c	saha devair upayayau lokapālais tathaiva ca<BR>
12,193.010a	sādhyā viśve 'tha maruto jyotīṃṣi sumahānti ca<BR>
12,193.010c	nadyaḥ śailāḥ samudrāś ca tīrthāni vividhāni ca<BR>
12,193.011a	tapāṃsi saṃyogavidhir vedāḥ stobhāḥ sarasvatī<BR>
12,193.011c	nāradaḥ parvataś caiva viśvāvasur hahā huhūḥ<BR>
12,193.011d*0529_01	tumburupramukhāś caiva hāhā hūhūs tathaiva ca<BR>
12,193.012a	gandharvaś citrasenaś ca parivāragaṇair yutaḥ<BR>
12,193.012c	nāgāḥ siddhāś ca munayo devadevaḥ prajāpatiḥ<BR>
12,193.012d*0530_01	ājagāma ca deveśo brahmā vedamayo 'vyayaḥ<BR>
12,193.012e	viṣṇuḥ sahasraśīrṣaś ca devo 'cintyaḥ samāgamat<BR>
12,193.013a	avādyantāntarikṣe ca bheryas tūryāṇi cābhibho<BR>
12,193.013c	puṣpavarṣāṇi divyāni tatra teṣāṃ mahātmanām<BR>
12,193.013e	nanṛtuś cāpsaraḥsaṃghās tatra tatra samantataḥ<BR>
12,193.014a	atha svargas tathā rūpī brāhmaṇaṃ vākyam abravīt<BR>
12,193.014c	saṃsiddhas tvaṃ mahābhāga tvaṃ ca siddhas tathā nṛpa<BR>
12,193.015a	atha tau sahitau rājann anyonyena vidhānataḥ<BR>
12,193.015c	viṣayapratisaṃhāram ubhāv eva pracakratuḥ<BR>
12,193.016a	prāṇāpānau tathodānaṃ samānaṃ vyānam eva ca<BR>
12,193.016c	evaṃ tān manasi sthāpya dadhatuḥ prāṇayor manaḥ<BR>
12,193.017a	upasthitakṛtau tatra nāsikāgram adho bhruvau<BR>
12,193.017c	kuṅkuṇyāṃ caiva manasā śanair dhārayataḥ sma tau<BR>
12,193.018a	niśceṣṭābhyāṃ śarīrābhyāṃ sthiradṛṣṭī samāhitau<BR>
12,193.018c	jitāsanau tathādhāya mūrdhany ātmānam eva ca<BR>
12,193.019a	tāludeśam athoddālya brāhmaṇasya mahātmanaḥ<BR>
12,193.019c	jyotirjvālā sumahatī jagāma tridivaṃ tadā<BR>
12,193.020a	hāhākāras tato dikṣu sarvāsu sumahān abhūt<BR>
12,193.020c	taj jyotiḥ stūyamānaṃ sma brahmāṇaṃ prāviśat tadā<BR>
12,193.021a	tataḥ svāgatam ity āha tat tejaḥ sa pitāmahaḥ<BR>
12,193.021c	prādeśamātraṃ puruṣaṃ pratyudgamya viśāṃ pate<BR>
12,193.022a	bhūyaś caivāparaṃ prāha vacanaṃ madhuraṃ sma saḥ<BR>
12,193.022c	jāpakais tulyaphalatā yogānāṃ nātra saṃśayaḥ<BR>
12,193.023a	yogasya tāvad etebhyaḥ phalaṃ pratyakṣadarśanam<BR>
12,193.023c	jāpakānāṃ viśiṣṭaṃ tu pratyutthānaṃ samādhikam<BR>
12,193.024a	uṣyatāṃ mayi cety uktvācetayat sa tataḥ punaḥ<BR>
12,193.024c	athāsya praviveśāsyaṃ brāhmaṇo vigatajvaraḥ<BR>
12,193.025a	rājāpy etena vidhinā bhagavantaṃ pitāmaham<BR>
12,193.025c	yathaiva dvijaśārdūlas tathaiva prāviśat tadā<BR>
12,193.026a	svayaṃbhuvam atho devā abhivādya tato 'bruvan<BR>
12,193.026c	jāpakārtham ayaṃ yatnas tadarthaṃ vayam āgatāḥ<BR>
12,193.027a	kṛtapūjāv imau tulyaṃ tvayā tulyaphalāv imau<BR>
12,193.027c	yogajāpakayor dṛṣṭaṃ phalaṃ sumahad adya vai<BR>
12,193.027e	sarvāṃl lokān atītyaitau gacchetāṃ yatra vāñchitam<BR>
12,193.028	brahmovāca<BR>
12,193.028a	mahāsmṛtiṃ paṭhed yas tu tathaivānusmṛtiṃ śubhām<BR>
12,193.028c	tāv apy etena vidhinā gacchetāṃ matsalokatām<BR>
12,193.029a	yaś ca yoge bhaved bhaktaḥ so 'pi nāsty atra saṃśayaḥ<BR>
12,193.029c	vidhinānena dehānte mama lokān avāpnuyāt<BR>
12,193.029e	gamyatāṃ sādhayiṣyāmi yathāsthānāni siddhaye<BR>
12,193.030	bhīṣma uvāca<BR>
12,193.030a	ity uktvā sa tadā devas tatraivāntaradhīyata<BR>
12,193.030c	āmantrya taṃ tato devā yayuḥ svaṃ svaṃ niveśanam<BR>
12,193.031a	te ca sarve mahātmāno dharmaṃ satkṛtya tatra vai<BR>
12,193.031c	pṛṣṭhato 'nuyayū rājan sarve suprītamānasāḥ<BR>
12,193.032a	etat phalaṃ jāpakānāṃ gatiś caiva prakīrtitā<BR>
12,193.032c	yathāśrutaṃ mahārāja kiṃ bhūyaḥ śrotum icchasi<BR>
12,194.001	yudhiṣṭhira uvāca<BR>
12,194.001a	kiṃ phalaṃ jñānayogasya vedānāṃ niyamasya ca<BR>
12,194.001c	bhūtātmā vā kathaṃ jñeyas tan me brūhi pitāmaha<BR>
12,194.002	bhīṣma uvāca<BR>
12,194.002a	atrāpy udāharantīmam itihāsaṃ purātanam<BR>
12,194.002c	manoḥ prajāpater vādaṃ maharṣeś ca bṛhaspateḥ<BR>
12,194.003a	prajāpatiṃ śreṣṭhatamaṃ pṛthivyāṃ; devarṣisaṃghapravaro maharṣiḥ<BR>
12,194.003c	bṛhaspatiḥ praśnam imaṃ purāṇaṃ; papraccha śiṣyo 'tha guruṃ praṇamya<BR>
12,194.004a	yatkāraṇaṃ mantravidhiḥ pravṛtto; jñāne phalaṃ yat pravadanti viprāḥ<BR>
12,194.004c	yan mantraśabdair akṛtaprakāśaṃ; tad ucyatāṃ me bhagavan yathāvat<BR>
12,194.005a	yad arthaśāstrāgamamantravidbhir; yajñair anekair varagopradānaiḥ<BR>
12,194.005c	phalaṃ mahadbhir yad upāsyate ca; tat kiṃ kathaṃ vā bhavitā kva vā tat<BR>
12,194.006a	mahī mahījāḥ pavano 'ntarikṣaṃ; jalaukasaś caiva jalaṃ divaṃ ca<BR>
12,194.006c	divaukasaś caiva yataḥ prasūtās; tad ucyatāṃ me bhagavan purāṇam<BR>
12,194.007a	jñānaṃ yataḥ prārthayate naro vai; tatas tadarthā bhavati pravṛttiḥ<BR>
12,194.007c	na cāpy ahaṃ veda paraṃ purāṇaṃ; mithyāpravṛttiṃ ca kathaṃ nu kuryām<BR>
12,194.008a	ṛk sāmasaṃghāṃś ca yajūṃṣi cāhaṃ; chandāṃsi nakṣatragatiṃ niruktam<BR>
12,194.008c	adhītya ca vyākaraṇaṃ sakalpaṃ; śikṣāṃ ca bhūtaprakṛtiṃ na vedmi<BR>
12,194.009a	sa me bhavāñ śaṃsatu sarvam etaj; jñāne phalaṃ karmaṇi vā yad asti<BR>
12,194.009a*0531_01	sāmānyaśabdaiś ca viśeṣaṇaiś ca<BR>
12,194.009a*0531_02	sa me bhavāñ śaṃsatu tāvad etat<BR>
12,194.009c	yathā ca dehāc cyavate śarīrī; punaḥ śarīraṃ ca yathābhyupaiti<BR>
12,194.010	manur uvāca<BR>
12,194.010a	yad yat priyaṃ yasya sukhaṃ tad āhus; tad eva duḥkhaṃ pravadanty aniṣṭam<BR>
12,194.010c	iṣṭaṃ ca me syād itarac ca na syād; etatkṛte karmavidhiḥ pravṛttaḥ<BR>
12,194.010e	iṣṭaṃ tv aniṣṭaṃ ca na māṃ bhajetety; etatkṛte jñānavidhiḥ pravṛttaḥ<BR>
12,194.011a	kāmātmakāś chandasi karmayogā; ebhir vimuktaḥ param aśnuvīta<BR>
12,194.011c	nānāvidhe karmapathe sukhārthī; naraḥ pravṛtto na paraṃ prayāti<BR>
12,194.011d*0532_00	bṛhaspatir uvāca<BR>
12,194.011d*0532_01	iṣṭaṃ tv aniṣṭaṃ ca sukhāsukhe ca<BR>
12,194.011d*0532_02	manur uvāca<BR>
12,194.011d*0532_02	sāśīs tv avacchandati karmabhiś ca<BR>
12,194.011d*0532_03	ebhir viyuktaḥ param āviveśa<BR>
12,194.011d*0532_04	etatkṛte karmavidhiḥ pravṛttaḥ<BR>
12,194.011d*0532_05	ātmādibhiḥ karmabhir idhyamāno<BR>
12,194.011d*0532_06	dharme pravṛtto dyutimān sukhārthī<BR>
12,194.011e	paraṃ hi tat karmapathād apetaṃ; nirāśiṣaṃ brahmaparaṃ hy avaśyam<BR>
12,194.012a	prajāḥ sṛṣṭā manasā karmaṇā ca; dvāv apy etau satpathau lokajuṣṭau<BR>
12,194.012c	dṛṣṭvā karma śāśvataṃ cāntavac ca; manastyāgaḥ kāraṇaṃ nānyad asti<BR>
12,194.013a	svenātmanā cakṣur iva praṇetā; niśātyaye tamasā saṃvṛtātmā<BR>
12,194.013c	jñānaṃ tu vijñānaguṇena yuktaṃ; karmāśubhaṃ paśyati varjanīyam<BR>
12,194.014a	sarpān kuśāgrāṇi tathodapānaṃ; jñātvā manuṣyāḥ parivarjayanti<BR>
12,194.014c	ajñānatas tatra patanti mūḍhā; jñāne phalaṃ paśya yathā viśiṣṭam<BR>
12,194.015a	kṛtsnas tu mantro vidhivat prayukto; yajñā yathoktās tv atha dakṣiṇāś ca<BR>
12,194.015c	annapradānaṃ manasaḥ samādhiḥ; pañcātmakaṃ karmaphalaṃ vadanti<BR>
12,194.016a	guṇātmakaṃ karma vadanti vedās; tasmān mantrā mantramūlaṃ hi karma<BR>
12,194.016c	vidhir vidheyaṃ manasopapattiḥ; phalasya bhoktā tu yathā śarīrī<BR>
12,194.017a	śabdāś ca rūpāṇi rasāś ca puṇyāḥ; sparśāś ca gandhāś ca śubhās tathaiva<BR>
12,194.017c	naro nasaṃsthānagataḥ prabhuḥ syād; etat phalaṃ sidhyati karmaloke<BR>
12,194.018a	yad yac charīreṇa karoti karma; śarīrayuktaḥ samupāśnute tat<BR>
12,194.018c	śarīram evāyatanaṃ sukhasya; duḥkhasya cāpy āyatanaṃ śarīram<BR>
12,194.019a	vācā tu yat karma karoti kiṃ cid; vācaiva sarvaṃ samupāśnute tat<BR>
12,194.019c	manas tu yat karma karoti kiṃ cin; manaḥstha evāyam upāśnute tat<BR>
12,194.020a	yathāguṇaṃ karmagaṇaṃ phalārthī; karoty ayaṃ karmaphale niviṣṭaḥ<BR>
12,194.020c	tathā tathāyaṃ guṇasaṃprayuktaḥ; śubhāśubhaṃ karmaphalaṃ bhunakti<BR>
12,194.021a	matsyo yathā srota ivābhipātī; tathā kṛtaṃ pūrvam upaiti karma<BR>
12,194.021c	śubhe tv asau tuṣyati duṣkṛte tu; na tuṣyate vai paramaḥ śarīrī<BR>
12,194.022a	yato jagat sarvam idaṃ prasūtaṃ; jñātvātmavanto vyatiyānti yat tat<BR>
12,194.022c	yan mantraśabdair akṛtaprakāśaṃ; tad ucyamānaṃ śṛṇu me paraṃ yat<BR>
12,194.023a	rasair viyuktaṃ vividhaiś ca gandhair; aśabdam asparśam arūpavac ca<BR>
12,194.023c	agrāhyam avyaktam avarṇam ekaṃ; pañcaprakāraṃ sasṛje prajānām<BR>
12,194.024a	na strī pumān vāpi napuṃsakaṃ ca; na san na cāsat sad asac ca tan na<BR>
12,194.024c	paśyanti yad brahmavido manuṣyās; tad akṣaraṃ na kṣaratīti viddhi<BR>
12,195.001	manur uvāca<BR>
12,195.001a	akṣarāt khaṃ tato vāyur vāyor jyotis tato jalam<BR>
12,195.001c	jalāt prasūtā jagatī jagatyāṃ jāyate jagat<BR>
12,195.002a	ime śarīrair jalam eva gatvā; jalāc ca tejaḥ pavano 'ntarikṣam<BR>
12,195.002c	khād vai nivartanti nabhāvinas te; ye bhāvinas te param āpnuvanti<BR>
12,195.003a	noṣṇaṃ na śītaṃ mṛdu nāpi tīkṣṇaṃ; nāmlaṃ kaṣāyaṃ madhuraṃ na tiktam<BR>
12,195.003c	na śabdavan nāpi ca gandhavat tan; na rūpavat tat paramasvabhāvam<BR>
12,195.004a	sparśaṃ tanur veda rasaṃ tu jihvā; ghrāṇaṃ ca gandhāñ śravaṇe ca śabdān<BR>
12,195.004c	rūpāṇi cakṣur na ca tatparaṃ yad; gṛhṇanty anadhyātmavido manuṣyāḥ<BR>
12,195.005a	nivartayitvā rasanaṃ rasebhyo; ghrāṇaṃ ca gandhāc chravaṇe ca śabdāt<BR>
12,195.005c	sparśāt tanuṃ rūpaguṇāt tu cakṣus; tataḥ paraṃ paśyati svaṃ svabhāvam<BR>
12,195.006a	yato gṛhītvā hi karoti yac ca; yasmiṃś ca tām ārabhate pravṛttim<BR>
12,195.006c	yasmiṃś ca yad yena ca yaś ca kartā; tatkāraṇaṃ taṃ samupāyam āhuḥ<BR>
12,195.007a	yac cābhibhūḥ sādhakaṃ vyāpakaṃ ca; yan mantravac chaṃsyate caiva loke<BR>
12,195.007c	yaḥ sarvahetuḥ paramārthakārī; tat kāraṇaṃ kāryam ato yad anyat<BR>
12,195.008a	yathā ca kaś cit sukṛtair manuṣyaḥ; śubhāśubhaṃ prāpnute 'thāvirodhāt<BR>
12,195.008c	evaṃ śarīreṣu śubhāśubheṣu; svakarmajair jñānam idaṃ nibaddham<BR>
12,195.009a	yathā pradīpaḥ purataḥ pradīptaḥ; prakāśam anyasya karoti dīpyan<BR>
12,195.009c	tatheha pañcendriyadīpavṛkṣā; jñānapradīptāḥ paravanta eva<BR>
12,195.010a	yathā hi rājño bahavo hy amātyāḥ; pṛthak pramānaṃ pravadanti yuktāḥ<BR>
12,195.010c	tadvac charīreṣu bhavanti pañca; jñānaikadeśaḥ paramaḥ sa tebhyaḥ<BR>
12,195.011a	yathārciṣo 'gneḥ pavanasya vegā; marīcayo 'rkasya nadīṣu cāpaḥ<BR>
12,195.011c	gacchanti cāyānti ca tanyamānās; tadvac charīrāṇi śarīriṇāṃ tu<BR>
12,195.012a	yathā ca kaś cit paraśuṃ gṛhītvā; dhūmaṃ na paśyej jvalanaṃ ca kāṣṭhe<BR>
12,195.012c	tadvac charīrodarapāṇipādaṃ; chittvā na paśyanti tato yad anyat<BR>
12,195.013a	tāny eva kāṣṭhāni yathā vimathya; dhūmaṃ ca paśyej jvalanaṃ ca yogāt<BR>
12,195.013c	tadvat subuddhiḥ samam indriyatvād; budhaḥ paraṃ paśyati svaṃ svabhāvam<BR>
12,195.014a	yathātmano 'ṅgaṃ patitaṃ pṛthivyāṃ; svapnāntare paśyati cātmano 'nyat<BR>
12,195.014c	śrotrādiyuktaḥ sumanāḥ subuddhir; liṅgāt tathā gacchati liṅgam anyat<BR>
12,195.015a	utpattivṛddhikṣayasaṃnipātair; na yujyate 'sau paramaḥ śarīrī<BR>
12,195.015c	anena liṅgena tu liṅgam anyad; gacchaty adṛṣṭaḥ pratisaṃdhiyogāt<BR>
12,195.016a	na cakṣuṣā paśyati rūpam ātmano; na cāpi saṃsparśam upaiti kiṃ cit<BR>
12,195.016c	na cāpi taiḥ sādhayate 'tha kāryaṃ; te taṃ na paśyanti sa paśyate tān<BR>
12,195.017a	yathā pradīpe jvalato 'nalasya; saṃtāpajaṃ rūpam upaiti kiṃ cit<BR>
12,195.017c	na cāntaraṃ rūpaguṇaṃ bibharti; tathaiva tad dṛśyate rūpam asya<BR>
12,195.018a	yathā manuṣyaḥ parimucya kāyam; adṛśyam anyad viśate śarīram<BR>
12,195.018c	visṛjya bhūteṣu mahatsu dehaṃ; tadāśrayaṃ caiva bibharti rūpam<BR>
12,195.019a	khaṃ vāyum agniṃ salilaṃ tathorvīṃ; samantato 'bhyāviśate śarīrī<BR>
12,195.019c	nānāśrayāḥ karmasu vartamānāḥ; śrotrādayaḥ pañca guṇāñ śrayante<BR>
12,195.020a	śrotraṃ khato ghrāṇam atho pṛthivyās; tejomayaṃ rūpam atho vipākaḥ<BR>
12,195.020c	jalāśrayaḥ sveda ukto rasaś ca; vāyvātmakaḥ sparśakṛto guṇaś ca<BR>
12,195.021a	mahatsu bhūteṣu vasanti pañca; pañcendriyārthāś ca tathendriyeṣu<BR>
12,195.021c	sarvāṇi caitāni manonugāni; buddhiṃ mano 'nveti manaḥ svabhāvam<BR>
12,195.022a	śubhāśubhaṃ karma kṛtaṃ yad asya; tad eva pratyādadate svadehe<BR>
12,195.022c	mano 'nuvartanti parāvarāṇi; jalaukasaḥ srota ivānukūlam<BR>
12,195.023a	calaṃ yathā dṛṣṭipathaṃ paraiti; sūkṣmaṃ mahad rūpam ivābhipāti<BR>
12,195.023c	svarūpam ālocayate ca rūpaṃ; paraṃ tathā buddhipathaṃ paraiti<BR>
12,196.001	manur uvāca<BR>
12,196.001a	yad indriyais tūpakṛtān purastāt; prāptān guṇān saṃsmarate cirāya<BR>
12,196.001c	teṣv indriyeṣūpahateṣu paścāt; sa buddhirūpaḥ paramaḥ svabhāvaḥ<BR>
12,196.002a	yathendriyārthān yugapat samastān; nāvekṣate kṛtsnam atulyakālam<BR>
12,196.002c	yathābalaṃ saṃcarate sa vidvāṃs; tasmāt sa ekaḥ paramaḥ śarīrī<BR>
12,196.003a	rajas tamaḥ sattvam atho tṛtīyaṃ; gacchaty asau jñānaguṇān virūpān<BR>
12,196.003b*0533_01	na tair nibaddhaḥ sa tu badhnāti viśvaṃ<BR>
12,196.003b*0533_02	na cānuyātīha guṇān parātmā<BR>
12,196.003c	tathendriyāṇy āviśate śarīrī; hutāśanaṃ vāyur ivendhanastham<BR>
12,196.004a	na cakṣuṣā paśyati rūpam ātmano; na paśyati sparśam indriyendriyam<BR>
12,196.004c	na śrotraliṅgaṃ śravaṇe nidarśanaṃ; tathāgataṃ paśyati tad vinaśyati<BR>
12,196.005a	śrotrādīni na paśyanti svaṃ svam ātmānam ātmanā<BR>
12,196.005c	sarvajñaḥ sarvadarśī ca kṣetrajñas tāni paśyati<BR>
12,196.006a	yathā himavataḥ pārśvaṃ pṛṣṭhaṃ candramaso yathā<BR>
12,196.006c	na dṛṣṭapūrvaṃ manujair na ca tan nāsti tāvatā<BR>
12,196.007a	tadvad bhūteṣu bhūtātmā sūkṣmo jñānātmavān asau<BR>
12,196.007c	adṛṣṭapūrvaś cakṣurbhyāṃ na cāsau nāsti tāvatā<BR>
12,196.008a	paśyann api yathā lakṣma jagat some na vindati<BR>
12,196.008c	evam asti na vety etan na ca tan na parāyaṇam<BR>
12,196.009a	rūpavantam arūpatvād udayāstamaye budhāḥ<BR>
12,196.009c	dhiyā samanupaśyanti tadgatāḥ savitur gatim<BR>
12,196.010a	tathā buddhipradīpena dūrasthaṃ suvipaścitaḥ<BR>
12,196.010c	pratyāsannaṃ ninīṣanti jñeyaṃ jñānābhisaṃhitam<BR>
12,196.011a	na hi khalv anupāyena kaś cid artho 'bhisidhyati<BR>
12,196.011c	sūtrajālair yathā matsyān badhnanti jalajīvinaḥ<BR>
12,196.012a	mṛgair mṛgāṇāṃ grahaṇaṃ pakṣiṇāṃ pakṣibhir yathā<BR>
12,196.012c	gajānāṃ ca gajair evaṃ jñeyaṃ jñānena gṛhyate<BR>
12,196.013a	ahir eva hy aheḥ pādān paśyatīti nidarśanam<BR>
12,196.013c	tadvan mūrtiṣu mūrtiṣṭhaṃ jñeyaṃ jñānena paśyati<BR>
12,196.014a	notsahante yathā vettum indriyair indriyāṇy api<BR>
12,196.014c	tathaiveha parā buddhiḥ paraṃ buddhyā na paśyati<BR>
12,196.015a	yathā candro hy amāvāsyām aliṅgatvān na dṛśyate<BR>
12,196.015c	na ca nāśo 'sya bhavati tathā viddhi śarīriṇam<BR>
12,196.016a	kṣīṇakośo hy amāvāsyāṃ candramā na prakāśate<BR>
12,196.016c	tadvan mūrtiviyuktaḥ sañ śarīrī nopalabhyate<BR>
12,196.017a	yathā kośāntaraṃ prāpya candramā bhrājate punaḥ<BR>
12,196.017c	tadval liṅgāntaraṃ prāpya śarīrī bhrājate punaḥ<BR>
12,196.018a	janmavṛddhikṣayaś cāsya pratyakṣeṇopalabhyate<BR>
12,196.018c	sā tu candramaso vyaktir na tu tasya śarīriṇaḥ<BR>
12,196.019a	utpattivṛddhivyayato yathā sa iti gṛhyate<BR>
12,196.019c	candra eva tv amāvāsyāṃ tathā bhavati mūrtimān<BR>
12,196.020a	nābhisarpad vimuñcad vā śaśinaṃ dṛśyate tamaḥ<BR>
12,196.020c	visṛjaṃś copasarpaṃś ca tadvat paśya śarīriṇam<BR>
12,196.021a	yathā candrārkasaṃyuktaṃ tamas tad upalabhyate<BR>
12,196.021c	tadvac charīrasaṃyuktaḥ śarīrīty upalabhyate<BR>
12,196.022a	yathā candrārkanirmuktaḥ sa rāhur nopalabhyate<BR>
12,196.022c	tadvac charīranirmuktaḥ śarīrī nopalabhyate<BR>
12,196.023a	yathā candro hy amāvāsyāṃ nakṣatrair yujyate gataḥ<BR>
12,196.023c	tadvac charīranirmuktaḥ phalair yujyati karmaṇaḥ<BR>
12,197.001	manur uvāca<BR>
12,197.001a	yathā vyaktam idaṃ śete svapne carati cetanam<BR>
12,197.001c	jñānam indriyasaṃyuktaṃ tadvat pretya bhavābhavau<BR>
12,197.002a	yathāmbhasi prasanne tu rūpaṃ paśyati cakṣuṣā<BR>
12,197.002c	tadvat prasannendriyavāñ jñeyaṃ jñānena paśyati<BR>
12,197.003a	sa eva lulite tasmin yathā rūpaṃ na paśyati<BR>
12,197.003c	tathendriyākulībhāve jñeyaṃ jñāne na paśyati<BR>
12,197.004a	abuddhir ajñānakṛtā abuddhyā duṣyate manaḥ<BR>
12,197.004c	duṣṭasya manasaḥ pañca saṃpraduṣyanti mānasāḥ<BR>
12,197.005a	ajñānatṛpto viṣayeṣv avagāḍho na dṛśyate<BR>
12,197.005c	adṛṣṭvaiva tu pūtātmā viṣayebhyo nivartate<BR>
12,197.006a	tarṣacchedo na bhavati puruṣasyeha kalmaṣāt<BR>
12,197.006c	nivartate tathā tarṣaḥ pāpam antaṃ gataṃ yathā<BR>
12,197.006d*0534_01	antargatena pāpena dahyamānena cetasā<BR>
12,197.006d*0534_02	śubhāśubhavikāreṇa na sa bhūyo 'bhijāyate<BR>
12,197.007a	viṣayeṣu ca saṃsargāc chāśvatasya nasaṃśrayāt<BR>
12,197.007c	manasā cānyad ākāṅkṣan paraṃ na pratipadyate<BR>
12,197.008a	jñānam utpadyate puṃsāṃ kṣayāt pāpasya karmaṇaḥ<BR>
12,197.008c	athādarśatalaprakhye paśyaty ātmānam ātmani<BR>
12,197.009a	prasṛtair indriyair duḥkhī tair eva niyataiḥ sukhī<BR>
12,197.009c	tasmād indriyarūpebhyo yacched ātmānam ātmanā<BR>
12,197.010a	indriyebhyo manaḥ pūrvaṃ buddhiḥ paratarā tataḥ<BR>
12,197.010c	buddheḥ parataraṃ jñānaṃ jñānāt parataraṃ param<BR>
12,197.011a	avyaktāt prasṛtaṃ jñānaṃ tato buddhis tato manaḥ<BR>
12,197.011c	manaḥ śrotrādibhir yuktaṃ śabdādīn sādhu paśyati<BR>
12,197.012a	yas tāṃs tyajati śabdādīn sarvāś ca vyaktayas tathā<BR>
12,197.012b*0535_01	prasṛtānīndriyāṇy eva pratisaṃharati kūrmavat<BR>
12,197.012c	vimuñcaty ākṛtigrāmāṃs tān muktvāmṛtam aśnute<BR>
12,197.013a	udyan hi savitā yadvat sṛjate raśmimaṇḍalam<BR>
12,197.013b*0536_01	dṛśyate maṇḍalaṃ tasya na ca dṛśyeta maṇḍalī<BR>
12,197.013b*0536_02	tadvad dehas tu saṃdṛśya ātmādṛśyaḥ paraḥ sadā<BR>
12,197.013b*0536_03	grastaṃ hy udgirate nityam udgīthaṃ vetti nityaśaḥ<BR>
12,197.013b*0536_04	bālye rathābhyāṃ yogena tattvajñānaṃ tu saṃmatam<BR>
12,197.013c	sa evāstam upāgacchaṃs tad evātmani yacchati<BR>
12,197.013d*0537_01	ādatte sarvabhūtānāṃ rasabhūtaṃ vikāsavān<BR>
12,197.014a	antarātmā tathā deham āviśyendriyaraśmibhiḥ<BR>
12,197.014c	prāpyendriyaguṇān pañca so 'stam āvṛtya gacchati<BR>
12,197.014d*0538_01	raśmimaṇḍalahīnas tu na cāsau nāsti tāvatā<BR>
12,197.015a	praṇītaṃ karmaṇā mārgaṃ nīyamānaḥ punaḥ punaḥ<BR>
12,197.015c	prāpnoty ayaṃ karmaphalaṃ pravṛddhaṃ dharmam ātmavān<BR>
12,197.016a	viṣayā vinivartante nirāhārasya dehinaḥ<BR>
12,197.016c	rasavarjaṃ raso 'py asya paraṃ dṛṣṭvā nivartate<BR>
12,197.017a	buddhiḥ karmaguṇair hīnā yadā manasi vartate<BR>
12,197.017c	tadā saṃpadyate brahma tatraiva pralayaṃ gatam<BR>
12,197.018a	asparśanam aśṛṇvānam anāsvādam adarśanam<BR>
12,197.018c	aghrāṇam avitarkaṃ ca sattvaṃ praviśate param<BR>
12,197.018d*0539_01	avyaktāt prasṛtaṃ jñānaṃ tato buddhis tato manaḥ<BR>
12,197.018d*0539_02	ātmanaḥ prasṛtā buddhir avyaktaṃ jñānam ucyate<BR>
12,197.018d*0539_03	tasmād buddhiḥ smṛtā tajjñair manas tasmāt tataḥ smṛtam<BR>
12,197.018d*0539_04	tasmād ākṛtayaḥ pañca manaḥ paramam ucyate<BR>
12,197.018d*0539_05	tasmāt paratarā buddhir jñānaṃ tasmāt paraṃ smṛtam<BR>
12,197.018d*0539_06	tataḥ sūkṣmas tato hy ātmā tasmāt parataraṃ na ca<BR>
12,197.018d*0539_07	indriyāṇi nirīkṣante manasaitāni sarvaśaḥ<BR>
12,197.019a	manasy ākṛtayo magnā manas tv atigataṃ matim<BR>
12,197.019c	matis tv atigatā jñānaṃ jñānaṃ tv abhigataṃ param<BR>
12,197.020a	indriyair manasaḥ siddhir na buddhiṃ budhyate manaḥ<BR>
12,197.020c	na buddhir budhyate 'vyaktaṃ sūkṣmas tv etāni paśyati<BR>
12,198.001	manur uvāca<BR>
12,198.001*0540_01	duḥkhopaghāte śārīre mānase cāpy upasthite<BR>
12,198.001*0540_02	yasmin na śakyate kartuṃ yatnas taṃ nānucintayet<BR>
12,198.001*0540_03	bhaiṣajyam etad duḥkhasya yad etan nānucintayet<BR>
12,198.001*0540_04	cintyamānaṃ hi cābhyeti bhūyaś cāpi pravartate<BR>
12,198.001*0540_05	prajñayā mānasaṃ duḥkhaṃ hanyāc chārīram auṣadhaiḥ<BR>
12,198.001*0540_06	etad vijñānasāmarthyaṃ na bālaiḥ samatām iyāt<BR>
12,198.001*0540_07	anityaṃ yauvanaṃ rūpaṃ jīvitaṃ dravyasaṃcayaḥ<BR>
12,198.001*0540_08	ārogyaṃ priyasaṃvāso gṛdhyet tatra na paṇḍitaḥ<BR>
12,198.001*0540_09	na jānapadikaṃ duḥkham ekaḥ śocitum arhati<BR>
12,198.001*0540_10	aśocan pratikurvīta yadi paśyed upakramam<BR>
12,198.001*0540_11	sukhād bahutaraṃ duḥkhaṃ jīvite nāsti saṃśayaḥ<BR>
12,198.001*0540_12	snigdhasya cendriyārtheṣu mohān maraṇam apriyam<BR>
12,198.001*0540_13	parityajati yo duḥkhaṃ sukhaṃ vāpy ubhayaṃ naraḥ<BR>
12,198.001*0540_14	abhyeti brahma so 'tyantaṃ na te śocanti paṇḍitāḥ<BR>
12,198.001*0540_15	duḥkham arthā hi yujyante pālane na ca te sukham<BR>
12,198.001*0540_16	duḥkhena cādhigamyante nāśam eṣāṃ na cintayet<BR>
12,198.001a	jñānaṃ jñeyābhinirvṛttaṃ viddhi jñānaguṇaṃ manaḥ<BR>
12,198.001c	prajñākaraṇasaṃyuktaṃ tato buddhiḥ pravartate<BR>
12,198.002a	yadā karmaguṇopetā buddhir manasi vartate<BR>
12,198.002c	tadā prajñāyate brahma dhyānayogasamādhinā<BR>
12,198.003a	seyaṃ guṇavatī buddhir guṇeṣv evābhivartate<BR>
12,198.003c	avatārābhiniḥsrotaṃ gireḥ śṛṅgād ivodakam<BR>
12,198.004a	yadā nirguṇam āpnoti dhyānaṃ manasi pūrvajam<BR>
12,198.004c	tadā prajñāyate brahma nikaṣyaṃ nikaṣe yathā<BR>
12,198.005a	manas tv apahṛtaṃ buddhim indriyārthanidarśanam<BR>
12,198.005c	na samakṣaṃ guṇāvekṣi nirguṇasya nidarśanam<BR>
12,198.006a	sarvāṇy etāni saṃvārya dvārāṇi manasi sthitaḥ<BR>
12,198.006c	manasy ekāgratāṃ kṛtvā tat paraṃ pratipadyate<BR>
12,198.007a	yathā mahānti bhūtāni nivartante guṇakṣaye<BR>
12,198.007c	tathendriyāṇy upādāya buddhir manasi vartate<BR>
12,198.008a	yadā manasi sā buddhir vartate 'ntaracāriṇī<BR>
12,198.008c	vyavasāyaguṇopetā tadā saṃpadyate manaḥ<BR>
12,198.009a	guṇavadbhir guṇopetaṃ yadā dhyānaguṇaṃ manaḥ<BR>
12,198.009c	tadā sarvaguṇān hitvā nirguṇaṃ pratipadyate<BR>
12,198.010a	avyaktasyeha vijñāne nāsti tulyaṃ nidarśanam<BR>
12,198.010c	yatra nāsti padanyāsaḥ kas taṃ viṣayam āpnuyāt<BR>
12,198.011a	tapasā cānumānena guṇair jātyā śrutena ca<BR>
12,198.011c	ninīṣet tat paraṃ brahma viśuddhenāntarātmanā<BR>
12,198.012a	guṇahīno hi taṃ mārgaṃ bahiḥ samanuvartate<BR>
12,198.012c	guṇābhāvāt prakṛtyā ca nistarkyaṃ jñeyasaṃmitam<BR>
12,198.013a	nairguṇyād brahma cāpnoti saguṇatvān nivartate<BR>
12,198.013c	guṇaprasāriṇī buddhir hutāśana ivendhane<BR>
12,198.014a	yathā pañca vimuktāni indriyāṇi svakarmabhiḥ<BR>
12,198.014c	tathā tat paramaṃ brahma vimuktaṃ prakṛteḥ param<BR>
12,198.015a	evaṃ prakṛtitaḥ sarve prabhavanti śarīriṇaḥ<BR>
12,198.015c	nivartante nivṛttau ca sargaṃ naivopayānti ca<BR>
12,198.016a	puruṣaḥ prakṛtir buddhir viśeṣāś cendriyāṇi ca<BR>
12,198.016c	ahaṃkāro 'bhimānaś ca saṃbhūto bhūtasaṃjñakaḥ<BR>
12,198.017a	ekasyādyā pravṛttis tu pradhānāt saṃpravartate<BR>
12,198.017c	dvitīyā mithunavyaktim aviśeṣān niyacchati<BR>
12,198.018a	dharmād utkṛṣyate śreyas tathāśreyo 'py adharmataḥ<BR>
12,198.018c	rāgavān prakṛtiṃ hy eti virakto jñānavān bhavet<BR>
12,199.001	manur uvāca<BR>
12,199.001@014_0001	tad eva satataṃ manye na śakyam anuvarṇitum<BR>
12,199.001@014_0002	yathānidarśanaṃ vastu na śakyam anubodhitum<BR>
12,199.001@014_0003	yathā hi sāraṃ jānāti na kathaṃ cana saṃsthitam<BR>
12,199.001@014_0004	parakāyacchavis tadvad dehe 'yaṃ cetanas tathā<BR>
12,199.001@014_0005	vinā kāyaṃ na sā chāyā tāṃ vinā kāyam asty uta<BR>
12,199.001@014_0006	tadvad eva vinā nāsti prakṛter iha vartanam<BR>
12,199.001@014_0007	idaṃ vinā paraṃ nāsti nedam asti paraṃ vinā<BR>
12,199.001@014_0008	jīvātmanā tv asau chinnas tv eṣa caiva parātmanā<BR>
12,199.001@014_0009	tat tatheti viduḥ ke cid atathyam iti cāpare<BR>
12,199.001@014_0010	ubhayaṃ me mataṃ vidvan muktihetau samāhitam<BR>
12,199.001@014_0011	vimuktaiś ca mṛgaḥ so 'pi dṛśyate saṃyatendriyaḥ<BR>
12,199.001@014_0012	sarveṣāṃ na hi dṛśyo hi taḍidvat sphurati hy asau<BR>
12,199.001@014_0013	brāhmaṇasya samādṛśyo vartate so 'pi kiṃ punaḥ<BR>
12,199.001@014_0014	vidyate paramaḥ śuddhaḥ sākṣibhūto vibhāvasuḥ<BR>
12,199.001@014_0015	śrutir eṣā tato nityā tasmād ekaḥ paro mataḥ<BR>
12,199.001@014_0016	na prayojanam uddiśya ceṣṭā tasya mahātmanaḥ<BR>
12,199.001@014_0017	tādṛśo 'stv iti mantavyas tathā satyaṃ mahātmanā<BR>
12,199.001@014_0018	nānāsaṃsthena bhedena sadā gativibhedavat<BR>
12,199.001@014_0019	tasya bhedaḥ samākhyāto bhedo hy asti tathāvidhaḥ<BR>
12,199.001@014_0020	evaṃ vidvan vijānīhi paramātmānam avyayam<BR>
12,199.001@014_0021	tattadguṇaviśeṣeṇa saṃjñānām anusaṃyutam<BR>
12,199.001@014_0022	sarveśvaraḥ sarvamayaḥ sa ca sarvapravartakaḥ<BR>
12,199.001@014_0023	sarvātmakaḥ sarvaśaktiḥ sarvakāraṇakāraṇam<BR>
12,199.001@014_0024	sarvasādhāraṇaḥ sarvair upāsyaś ca mahātmabhiḥ<BR>
12,199.001@014_0025	vāsudeveti vikhyātas taṃ viditvāśnute 'mṛtam<BR>
12,199.001a	yadā te pañcabhiḥ pañca vimuktā manasā saha<BR>
12,199.001c	atha tad drakṣyase brahma maṇau sūtram ivārpitam<BR>
12,199.002a	tad eva ca yathā sūtraṃ suvarṇe vartate punaḥ<BR>
12,199.002c	muktāsv atha pravāleṣu mṛnmaye rājate tathā<BR>
12,199.003a	tadvad goṣu manuṣyeṣu tadvad dhastimṛgādiṣu<BR>
12,199.003c	tadvat kīṭapataṃgeṣu prasaktātmā svakarmabhiḥ<BR>
12,199.004a	yena yena śarīreṇa yad yat karma karoty ayam<BR>
12,199.004c	tena tena śarīreṇa tat tat phalam upāśnute<BR>
12,199.005a	yathā hy ekarasā bhūmir oṣadhyātmānusāriṇī<BR>
12,199.005c	tathā karmānugā buddhir antarātmānudarśinī<BR>
12,199.006a	jñānapūrvodbhavā lipsā lipsāpūrvābhisaṃdhitā<BR>
12,199.006c	abhisaṃdhipūrvakaṃ karma karmamūlaṃ tataḥ phalam<BR>
12,199.007a	phalaṃ karmātmakaṃ vidyāt karma jñeyātmakaṃ tathā<BR>
12,199.007c	jñeyaṃ jñānātmakaṃ vidyāj jñānaṃ sadasadātmakam<BR>
12,199.007d*0541_01	tad evam iṣyate brahma saṃkhyānād vinibhidyate<BR>
12,199.008a	jñānānāṃ ca phalānāṃ ca jñeyānāṃ karmaṇāṃ tathā<BR>
12,199.008c	kṣayānte tat phalaṃ divyaṃ jñānaṃ jñeyapratiṣṭhitam<BR>
12,199.009a	mahad dhi paramaṃ bhūtaṃ yuktāḥ paśyanti yoginaḥ<BR>
12,199.009c	abudhās taṃ na paśyanti hy ātmasthā guṇabuddhayaḥ<BR>
12,199.010a	pṛthivīrūpato rūpam apām iha mahattaram<BR>
12,199.010c	adbhyo mahattaraṃ tejas tejasaḥ pavano mahān<BR>
12,199.011a	pavanāc ca mahad vyoma tasmāt parataraṃ manaḥ<BR>
12,199.011c	manaso mahatī buddhir buddheḥ kālo mahān smṛtaḥ<BR>
12,199.012a	kālāt sa bhagavān viṣṇur yasya sarvam idaṃ jagat<BR>
12,199.012c	nādir na madhyaṃ naivāntas tasya devasya vidyate<BR>
12,199.013a	anāditvād amadhyatvād anantatvāc ca so 'vyayaḥ<BR>
12,199.013c	atyeti sarvaduḥkhāni duḥkhaṃ hy antavad ucyate<BR>
12,199.014a	tad brahma paramaṃ proktaṃ tad dhāma paramaṃ smṛtam<BR>
12,199.014c	tad gatvā kālaviṣayād vimuktā mokṣam āśritāḥ<BR>
12,199.015a	guṇais tv etaiḥ prakāśante nirguṇatvāt tataḥ param<BR>
12,199.015c	nivṛttilakṣaṇo dharmas tathānantyāya kalpate<BR>
12,199.016a	ṛco yajūṃṣi sāmāni śarīrāṇi vyapāśritāḥ<BR>
12,199.016c	jihvāgreṣu pravartante yatnasādhyā vināśinaḥ<BR>
12,199.017a	na caivam iṣyate brahma śarīrāśrayasaṃbhavam<BR>
12,199.017c	na yatnasādhyaṃ tad brahma nādimadhyaṃ na cāntavat<BR>
12,199.018a	ṛcām ādis tathā sāmnāṃ yajuṣām ādir ucyate<BR>
12,199.018c	antaś cādimatāṃ dṛṣṭo na cādir brahmaṇaḥ smṛtaḥ<BR>
12,199.019a	anāditvād anantatvāt tad anantam athāvyayam<BR>
12,199.019c	avyayatvāc ca nirdvaṃdvaṃ dvaṃdvābhāvāt tataḥ param<BR>
12,199.020a	adṛṣṭato 'nupāyāc ca apy abhisaṃdheś ca karmaṇaḥ<BR>
12,199.020c	na tena martyāḥ paśyanti yena gacchanti tat param<BR>
12,199.021a	viṣayeṣu ca saṃsargāc chāśvatasya ca darśanāt<BR>
12,199.021c	manasā cānyad ākāṅkṣan paraṃ na pratipadyate<BR>
12,199.022a	guṇān yad iha paśyanti tad icchanty apare janāḥ<BR>
12,199.022c	paraṃ naivābhikāṅkṣanti nirguṇatvād guṇārthinaḥ<BR>
12,199.023a	guṇair yas tv avarair yuktaḥ kathaṃ vidyād guṇān imān<BR>
12,199.023c	anumānād dhi gantavyaṃ guṇair avayavaiḥ saha<BR>
12,199.024a	sūkṣmeṇa manasā vidmo vācā vaktuṃ na śaknumaḥ<BR>
12,199.024c	mano hi manasā grāhyaṃ darśanena ca darśanam<BR>
12,199.025a	jñānena nirmalīkṛtya buddhiṃ buddhyā tathā manaḥ<BR>
12,199.025c	manasā cendriyagrāmam anantaṃ pratipadyate<BR>
12,199.026a	buddhiprahīṇo manasāsamṛddhas; tathā nirāśīr guṇatām upaiti<BR>
12,199.026c	paraṃ tyajantīha vilobhyamānā; hutāśanaṃ vāyur ivendhanastham<BR>
12,199.027a	guṇādāne viprayoge ca teṣāṃ; manaḥ sadā buddhiparāvarābhyām<BR>
12,199.027c	anenaiva vidhinā saṃpravṛtto; guṇādāne brahmaśarīram eti<BR>
12,199.028a	avyaktātmā puruṣo 'vyaktakarmā; so 'vyaktatvaṃ gacchati hy antakāle<BR>
12,199.028c	tair evāyaṃ cendriyair vardhamānair; glāyadbhir vā vartate karmarūpaḥ<BR>
12,199.029a	sarvair ayaṃ cendriyaiḥ saṃprayukto; dehaḥ prāptaḥ pañcabhūtāśrayaḥ syāt<BR>
12,199.029c	nāsāmarthyād gacchati karmaṇeha; hīnas tena parameṇāvyayena<BR>
12,199.030a	pṛthvyā naraḥ paśyati nāntam asyā; hy antaś cāsyā bhavitā ceti viddhi<BR>
12,199.030c	paraṃ nayantīha vilobhyamānaṃ; yathā plavaṃ vāyur ivārṇavastham<BR>
12,199.031a	divākaro guṇam upalabhya nirguṇo; yathā bhaved vyapagataraśmimaṇḍalaḥ<BR>
12,199.031c	tathā hy asau munir iha nirviśeṣavān; sa nirguṇaṃ praviśati brahma cāvyayam<BR>
12,199.032a	anāgatiṃ sukṛtimatāṃ parāṃ gatiṃ; svayaṃbhuvaṃ prabhavanidhānam avyayam<BR>
12,199.032c	sanātanaṃ yad amṛtam avyayaṃ padaṃ; vicārya taṃ śamam amṛtatvam aśnute<BR>
12,199.032d@015_0000	yudhiṣṭhira uvāca<BR>
12,199.032d@015_0001	pitāmaha mahāprājña duḥkhaśokasamākule<BR>
12,199.032d@015_0002	saṃsāracakre lokānāṃ nirvedo nāsti kiṃ nv idam<BR>
12,199.032d@015_0002	bhīṣma uvāca<BR>
12,199.032d@015_0003	atrāpy udāharantīmam itihāsaṃ purātanam<BR>
12,199.032d@015_0004	nibandhanasya saṃvādaṃ bhogavatyā nṛpottama<BR>
12,199.032d@015_0005	muniṃ nibandhanaṃ śuṣkaṃ dhamanīyākṛtiṃ tathā<BR>
12,199.032d@015_0006	nirārambhaṃ nirālambam asajjantaṃ ca karmaṇi<BR>
12,199.032d@015_0007	putraṃ dṛṣṭvāpy uvācārtaṃ mātā bhogavatī tadā<BR>
12,199.032d@015_0008	uttiṣṭha mūḍha kiṃ śeṣe nirapekṣaḥ suhṛjjanaiḥ<BR>
12,199.032d@015_0009	nirālambo dhanopāye paitṛkaṃ tava kiṃ dhanam<BR>
12,199.032d@015_0009	nibandhana uvāca<BR>
12,199.032d@015_0010	paitṛkaṃ me mahan mātaḥ sarvaduḥkhālayaṃ tv iha<BR>
12,199.032d@015_0011	asty etat tadvighātāya yatiṣye tatra mā śucaḥ<BR>
12,199.032d@015_0012	idaṃ śarīram atyugraṃ pitrā dattam asaṃśayam<BR>
12,199.032d@015_0013	tam eva pitaraṃ gatvā dhanaṃ tiṣṭhati śāśvatam<BR>
12,199.032d@015_0014	kaś cin mahati saṃsāre vartamāno dhanecchayā<BR>
12,199.032d@015_0015	vanadurgam abhiprāpto mahat kravyādasaṃkulam<BR>
12,199.032d@015_0016	siṃhavyāghragajākārair atighorair mahāśanaiḥ<BR>
12,199.032d@015_0017	samantāt suparikṣiptaṃ sa dṛṣṭvā vyathate pumān<BR>
12,199.032d@015_0018	sa tad vanaṃ hy anucaran vipradhāvann itas tataḥ<BR>
12,199.032d@015_0019	vīkṣamāṇo diśaḥ sarvāḥ śaraṇārthaṃ pradhāvati<BR>
12,199.032d@015_0020	athāpaśyad vanaṃ rūḍhaṃ samantād vāgurāvṛtam<BR>
12,199.032d@015_0021	vanamadhye ca tatrāsīd udapānaḥ samāvṛtaḥ<BR>
12,199.032d@015_0022	vallibhis tṛṇasaṃchinnair gūḍhābhir abhisaṃvṛtaḥ<BR>
12,199.032d@015_0023	sa papāta dvijas tatra vijane salilāśaye<BR>
12,199.032d@015_0024	vilagnaś cābhavat tasmiṃl latāsaṃtānasaṃkule<BR>
12,199.032d@015_0025	bāhubhyāṃ saṃpariṣvaktas tayā paramasattvayā<BR>
12,199.032d@015_0026	sa tathā lambate tatra ūrdhvapādo hy adhaḥśirāḥ<BR>
12,199.032d@015_0027	adhas tatraiva jātaś ca jambūvṛkṣaḥ sudustaraḥ<BR>
12,199.032d@015_0028	kūpasya tasya velāyā apaśyat sumahāphalam<BR>
12,199.032d@015_0029	vṛkṣaṃ bahuvidhaṃ vyomavallīpuṣpasamākulam<BR>
12,199.032d@015_0030	nānārūpā madhukarās tasmin vṛkṣe 'bhavan kila<BR>
12,199.032d@015_0031	teṣāṃ madhūnāṃ bahudhā dhārā pravavṛte tadā<BR>
12,199.032d@015_0032	vilambamānaḥ sa pumān dhārāṃ pibati sarvadā<BR>
12,199.032d@015_0033	na tasya tṛṣṇā viratā pīyamānasya saṃkaṭe<BR>
12,199.032d@015_0034	parīpsati ca tāṃ nityam atṛptaḥ sa punaḥ punaḥ<BR>
12,199.032d@015_0035	evaṃ sa vasate tatra duḥkhiduḥkhī punaḥ punaḥ<BR>
12,199.032d@015_0036	mayā tu tad dhanaṃ deyaṃ tava dāsyāmi cecchasi<BR>
12,199.032d@015_0037	tasya ca prārthitaḥ so 'tha dattvā muktim avāpa saḥ<BR>
12,199.032d@015_0038	sā ca tyaktvārthasaṃkalpaṃ jagāma paramāṃ gatim<BR>
12,199.032d@015_0039	evaṃ saṃsāracakrasya svarūpajñā nṛpottama<BR>
12,199.032d@015_0040	yudhiṣṭhira uvāca<BR>
12,199.032d@015_0040	paraṃ vairāgyam āgamya gacchanti paramaṃ padam<BR>
12,199.032d@015_0041	evaṃ saṃsāracakrasya svarūpaṃ viditaṃ na me<BR>
12,199.032d@015_0042	paitṛkaṃ tu dhanaṃ proktaṃ kiṃ tad vidvan mahātmanā<BR>
12,199.032d@015_0043	kāntāram iti kiṃ proktaṃ ko hastī sa tu kūpakaḥ<BR>
12,199.032d@015_0044	kiṃsaṃjñiko mahāvṛkṣo madhu vāpi pitāmaha<BR>
12,199.032d@015_0045	etaṃ me saṃśayaṃ viddhi dhanaśabdaṃ kim ucyate<BR>
12,199.032d@015_0046	bhīṣma uvāca<BR>
12,199.032d@015_0046	kathaṃ labdhaṃ dhanaṃ tena tathā ca kim idaṃ tv iha<BR>
12,199.032d@015_0047	upākhyānam idaṃ sarvaṃ mokṣavidbhir udāhṛtam<BR>
12,199.032d@015_0048	sumatiṃ vindate yena bandhanāśaś ca bhārata<BR>
12,199.032d@015_0049	etad uktaṃ hi kāntāraṃ mahān saṃsāra eva saḥ<BR>
12,199.032d@015_0050	ye te pratiṣṭhitā vyālā vyādhayas te prakīrtitāḥ<BR>
12,199.032d@015_0051	yā sā nārī mahāghorā varṇarūpavināśinī<BR>
12,199.032d@015_0052	tām āhuś ca jarāṃ prājñāḥ pariṣvaktaṃ yayā jagat<BR>
12,199.032d@015_0053	yas tatra kūpe vasate mahāhiḥ kāla eva saḥ<BR>
12,199.032d@015_0054	yo vṛkṣaḥ sa ca mṛtyur hi svakṛtaṃ tasya tat phalam<BR>
12,199.032d@015_0055	ye tu kṛṣṇāḥ sitā rājan mūṣikā rātryahāni vai<BR>
12,199.032d@015_0056	dviṣaṭkapadasaṃyukto yo hastī ṣaṇmukhākṛtiḥ<BR>
12,199.032d@015_0057	sa ca saṃvatsaraḥ proktaḥ pādamāsartavo mukhāḥ<BR>
12,199.032d@015_0058	etat saṃsāracakrasya svarūpaṃ vyāhṛtaṃ mayā<BR>
12,199.032d@015_0059	evaṃ labdhadhanaṃ rājaṃs tat svarūpaṃ vināśaya<BR>
12,199.032d@015_0060	etaj jñātvā tu sā rājan paraṃ vairāgyam āsthitā<BR>
12,199.032d@015_0061	yathoktavidhinā bhūyaḥ paraṃ padam avāpa saḥ<BR>
12,199.032d@015_0062	dhatte dhārayate caiva etasmāt kāraṇād dhanam<BR>
12,199.032d@015_0063	tad gaccha cāmṛtaṃ śuddhaṃ hiraṇyam amṛtaṃ tapaḥ<BR>
12,199.032d@015_0064	tatsvarūpo mahādevaḥ kṛṣṇo devakinandanaḥ<BR>
12,199.032d@015_0065	tasya prasādād duḥkhasya nāśaṃ prāpsyasi mānada<BR>
12,199.032d@015_0066	ekaḥ kartā sa kṛṣṇaś ca jñānināṃ paramā gatiḥ<BR>
12,199.032d@015_0067	idam āśritya devendro devā rudrās tathāśvinau<BR>
12,199.032d@015_0068	sve sve pade viviśire bhuktimuktivido janāḥ<BR>
12,199.032d@015_0069	bhūtānām antarātmāsau sa nityapadasaṃvṛtaḥ<BR>
12,199.032d@015_0070	śrūyatām asya sadbhāvaḥ samyag jñānaṃ yathā tava<BR>
12,199.032d@015_0071	bhaved etan nibodha tvaṃ nāradāya purā hariḥ<BR>
12,199.032d@015_0072	darśayitvātmano rūpaṃ yad avocat svayaṃ vibhuḥ<BR>
12,199.032d@015_0073	purā deva ṛṣiḥ śrīmān nāradaḥ paramārthavān<BR>
12,199.032d@015_0074	cacāra pṛthivīṃ kṛtsnāṃ tīrthāny anucaran prabhuḥ<BR>
12,199.032d@015_0075	himavatpādam āśritya vicārya ca punaḥ punaḥ<BR>
12,199.032d@015_0076	sa dadarśa hradaṃ tatra padmotpalasamākulam<BR>
12,199.032d@015_0077	dadarśa kanyāṃ tattīre sarvābharaṇabhūṣitām<BR>
12,199.032d@015_0078	śobhamānāṃ śriyā rājan krīḍantīm utpalais tathā<BR>
12,199.032d@015_0079	sā mahātmānam ālokya nāradety āha bhāminī<BR>
12,199.032d@015_0080	tasyāḥ samīpam āsādya tasthau vismitamānasaḥ<BR>
12,199.032d@015_0081	vīkṣamāṇaṃ tam ājñāya sā kanyā cāruhāsinī<BR>
12,199.032d@015_0082	vijajṛmbhe mahābhāgā smayamānā punaḥ punaḥ<BR>
12,199.032d@015_0083	tasmāt samabhavad vaktrāt puruṣākṛtisaṃyutaḥ<BR>
12,199.032d@015_0084	ratnabinducitāṅgas tu sarvābharaṇabhūṣitaḥ<BR>
12,199.032d@015_0085	ādityasadṛśākāraḥ śirasā dhārayan maṇim<BR>
12,199.032d@015_0086	punar eva tadākārasadṛśaḥ samajāyata<BR>
12,199.032d@015_0087	tṛtīyas tu mahārāja vividhābharaṇair yutaḥ<BR>
12,199.032d@015_0088	pradakṣiṇaṃ tu tāṃ kṛtvā vividhadhvanayas tu tām<BR>
12,199.032d@015_0089	tataḥ sarveṇa viprarṣiḥ kanyāṃ papraccha tāṃ śubhām<BR>
12,199.032d@015_0090	kā tvaṃ paramakalyāṇi padmendusadṛśānane<BR>
12,199.032d@015_0091	kanyovāca<BR>
12,199.032d@015_0091	na jāne tvāṃ mahādevi brūhi satyam anindite<BR>
12,199.032d@015_0092	sāvitrī nāma viprarṣe śṛṇu bhadraṃ tavāstu vai<BR>
12,199.032d@015_0093	kiṃ kariṣyāmi tad brūhi tava yac cetasi sthitam<BR>
12,199.032d@015_0093	nārada uvāca<BR>
12,199.032d@015_0094	abhivādaye tvāṃ sāvitri kṛtārtho 'ham anindite<BR>
12,199.032d@015_0095	etaṃ me saṃśayaṃ devi vaktum arhasi śobhane<BR>
12,199.032d@015_0096	yas tu vai prathamotpannaḥ ko 'sau sa puruṣākṛtiḥ<BR>
12,199.032d@015_0097	kanyovāca<BR>
12,199.032d@015_0097	bindavas tu mahādevi mūrdhni jyotirmayākṛtiḥ<BR>
12,199.032d@015_0098	agrajaḥ prathamotpanno yajurvedas tathāparaḥ<BR>
12,199.032d@015_0099	tṛtīyaḥ sāmavedas tu saṃśayo vyetu te mune<BR>
12,199.032d@015_0100	vedāś ca bindusaṃyuktā yajñasya phalasaṃśritāḥ<BR>
12,199.032d@015_0101	yat tad dṛṣṭaṃ mahaj jyotir jyotir ity ucyate budhaiḥ<BR>
12,199.032d@015_0102	ṛṣe jñeyaṃ mayā cāpīty uktvā cāntaradhīyata<BR>
12,199.032d@015_0103	tataḥ sa vismayāviṣṭo nāradaḥ puruṣarṣabha<BR>
12,199.032d@015_0104	dhyānayuktaḥ sa tu ciraṃ na bubodha mahāmatiḥ<BR>
12,199.032d@015_0105	tataḥ snātvā mahātejā vāgyato niyatendriyaḥ<BR>
12,199.032d@015_0106	tuṣṭāva puruṣavyāghro jijñāsuś ca tad adbhutam<BR>
12,199.032d@015_0107	tato varṣaśate pūrṇe bhagavāṃl lokabhāvanaḥ<BR>
12,199.032d@015_0108	prāduś cakāra viśvātmā ṛṣeḥ paramasauhṛdāt<BR>
12,199.032d@015_0109	tam āgataṃ jagannāthaṃ sarvakāraṇakāraṇam<BR>
12,199.032d@015_0110	akhilāmaramaulyaṅgarukmāruṇapadadvayam<BR>
12,199.032d@015_0111	vainateyapadasparśakaṇaśobhitajānukam<BR>
12,199.032d@015_0112	pītāmbaralasatkāñcīdāmabaddhakaṭītaṭam<BR>
12,199.032d@015_0113	śrīvatsavakṣasaṃ cārumaṇikaustubhakaṃdharam<BR>
12,199.032d@015_0114	mandasmitamukhāmbhojaṃ caladāyatalocanam<BR>
12,199.032d@015_0115	namracāpānukaraṇanamrabhrūyugaśobhitam<BR>
12,199.032d@015_0116	nānāratnamaṇīvajrasphuranmakarakuṇḍalam<BR>
12,199.032d@015_0117	indranīlanibhābhaṃ taṃ keyūramakuṭojjvalam<BR>
12,199.032d@015_0118	devair indrapurogaiś ca ṛṣisaṃghair abhiṣṭutam<BR>
12,199.032d@015_0119	nārado jayaśabdena vavande śirasā harim<BR>
12,199.032d@015_0120	tataḥ sa bhagavāñ śrīmān meghagambhīrayā girā<BR>
12,199.032d@015_0121	prāheśaḥ sarvabhūtānāṃ nāradaṃ patitaṃ kṣitau<BR>
12,199.032d@015_0122	bhadram astu ṛṣe tubhyaṃ varaṃ varaya suvrata<BR>
12,199.032d@015_0123	yat te manasi suvyaktam asti ca pradadāmi tat<BR>
12,199.032d@015_0124	sa cemaṃ jayaśabdena prasīdety āturo muniḥ<BR>
12,199.032d@015_0125	provāca hṛdi saṃrūḍhaṃ śaṅkhacakragadādharam<BR>
12,199.032d@015_0126	vivakṣitaṃ jagannātha mayā jñātaṃ tvayācyuta<BR>
12,199.032d@015_0127	tat prasīda hṛṣīkeśa śrotum icchāmi tad dhare<BR>
12,199.032d@015_0128	tataḥ smayan mahāviṣṇur abhyabhāṣata nāradam<BR>
12,199.032d@015_0129	yad dṛṣṭaṃ mama rūpaṃ tu vedānāṃ śirasi tvayā<BR>
12,199.032d@015_0130	nirdvaṃdvā nirahaṃkārāḥ śucayaḥ śuddhalocanāḥ<BR>
12,199.032d@015_0131	taṃ māṃ paśyanti satataṃ tān pṛccha yad ihecchasi<BR>
12,199.032d@015_0132	ye yogino mahāprājñā madaṃśā ye vyavasthitāḥ<BR>
12,199.032d@015_0133	bhīṣma uvāca<BR>
12,199.032d@015_0133	teṣāṃ prasādaṃ devarṣe matprasādam avaihi tat<BR>
12,199.032d@015_0134	ity uktvā sa jagāmātha bhagavān bhūtabhāvanaḥ<BR>
12,199.032d@015_0135	tasmād vraja hṛṣīkeśaṃ kṛṣṇaṃ devakinandanam<BR>
12,199.032d@015_0136	etam ārādhya govindaṃ gatā muktiṃ maharṣayaḥ<BR>
12,199.032d@015_0137	eṣa kartā vikartā ca sarvakāraṇakāraṇam<BR>
12,199.032d@015_0138	mayāpy etac chrutaṃ rājan nāradāt tu nibodha tat<BR>
12,199.032d@015_0139	svayam eva samācaṣṭa nārado bhagavān muniḥ<BR>
12,199.032d@015_0140	samastasaṃsāravighātakāraṇaṃ<BR>
12,199.032d@015_0141	bhajanti ye viṣṇum ananyamānasāḥ<BR>
12,199.032d@015_0142	te yānti sāyujyam atīvadurlabham<BR>
12,199.032d@015_0143	itīva nityaṃ hṛdi varṇayanti<BR>
12,200.001	yudhiṣṭhira uvāca<BR>
12,200.001a	pitāmaha mahāprājña puṇḍarīkākṣam acyutam<BR>
12,200.001c	kartāram akṛtaṃ viṣṇuṃ bhūtānāṃ prabhavāpyayam<BR>
12,200.002a	nārāyaṇaṃ hṛṣīkeśaṃ govindam aparājitam<BR>
12,200.002c	tattvena bharataśreṣṭha śrotum icchāmi keśavam<BR>
12,200.003	bhīṣma uvāca<BR>
12,200.003a	śruto 'yam artho rāmasya jāmadagnyasya jalpataḥ<BR>
12,200.003c	nāradasya ca devarṣeḥ kṛṣṇadvaipāyanasya ca<BR>
12,200.004a	asito devalas tāta vālmīkiś ca mahātapāḥ<BR>
12,200.004c	mārkaṇḍeyaś ca govinde kathayaty adbhutaṃ mahat<BR>
12,200.004d*0542_01	keśavasya mayā rājan na śakyā varṇituṃ guṇāḥ<BR>
12,200.004d*0542_02	īdṛśo 'sau hṛṣīkeśo vāsudevaḥ parāt paraḥ<BR>
12,200.005a	keśavo bharataśreṣṭha bhagavān īśvaraḥ prabhuḥ<BR>
12,200.005c	puruṣaḥ sarvam ity eva śrūyate bahudhā vibhuḥ<BR>
12,200.006a	kiṃ tu yāni vidur loke brāhmaṇāḥ śārṅgadhanvanaḥ<BR>
12,200.006c	māhātmyāni mahābāho śṛṇu tāni yudhiṣṭhira<BR>
12,200.007a	yāni cāhur manuṣyendra ye purāṇavido janāḥ<BR>
12,200.007c	aśeṣeṇa hi govinde kīrtayiṣyāmi tāny aham<BR>
12,200.008a	mahābhūtāni bhūtātmā mahātmā puruṣottamaḥ<BR>
12,200.008c	vāyur jyotis tathā cāpaḥ khaṃ gāṃ caivānvakalpayat<BR>
12,200.009a	sa dṛṣṭvā pṛthivīṃ caiva sarvabhūteśvaraḥ prabhuḥ<BR>
12,200.009c	apsv eva śayanaṃ cakre mahātmā puruṣottamaḥ<BR>
12,200.010a	sarvatejomayas tasmiñ śayānaḥ śayane śubhe<BR>
12,200.010c	so 'grajaṃ sarvabhūtānāṃ saṃkarṣaṇam acintayat<BR>
12,200.011a	āśrayaṃ sarvabhūtānāṃ manaseti viśuśruma<BR>
12,200.011c	sa dhārayati bhūtātmā ubhe bhūtabhaviṣyatī<BR>
12,200.011d*0543_01	pradyumnam asṛjat tasmāt sarvatejaḥprakāśakam<BR>
12,200.011d*0543_02	aniruddhas tato jajñe sarvaśaktir mahādyutiḥ<BR>
12,200.011d*0543_03	apsu vyomagamaḥ śrīmān yoganidrām upeyivān<BR>
12,200.011d*0543_04	tasmāt saṃjajñire devā brahmaviṣṇumaheśvarāḥ<BR>
12,200.011d*0543_05	layasthityantakarmāṇas trayas te sumahaujasaḥ<BR>
12,200.012a	tatas tasmin mahābāho prādurbhūte mahātmani<BR>
12,200.012c	bhāskarapratimaṃ divyaṃ nābhyāṃ padmam ajāyata<BR>
12,200.013a	sa tatra bhagavān devaḥ puṣkare bhāsayan diśaḥ<BR>
12,200.013c	brahmā samabhavat tāta sarvabhūtapitāmahaḥ<BR>
12,200.014a	tasminn api mahābāho prādurbhūte mahātmani<BR>
12,200.014c	tamasaḥ pūrvajo jajñe madhur nāma mahāsuraḥ<BR>
12,200.015a	tam ugram ugrakarmāṇam ugrāṃ buddhiṃ samāsthitam<BR>
12,200.015c	brahmaṇopacitiṃ kurvañ jaghāna puruṣottamaḥ<BR>
12,200.016a	tasya tāta vadhāt sarve devadānavamānavāḥ<BR>
12,200.016c	madhusūdanam ity āhur vṛṣabhaṃ sarvasātvatām<BR>
12,200.017a	brahmā tu sasṛje putrān mānasān dakṣasaptamān<BR>
12,200.017c	marīcim atryaṅgirasau pulastyaṃ pulahaṃ kratum<BR>
12,200.018a	marīciḥ kaśyapaṃ tāta putraṃ cāsṛjad agrajam<BR>
12,200.018c	mānasaṃ janayām āsa taijasaṃ brahmasattamam<BR>
12,200.019a	aṅguṣṭhād asṛjad brahmā marīcer api pūrvajam<BR>
12,200.019c	so 'bhavad bharataśreṣṭha dakṣo nāma prajāpatiḥ<BR>
12,200.020a	tasya pūrvam ajāyanta daśa tisraś ca bhārata<BR>
12,200.020c	prajāpater duhitaras tāsāṃ jyeṣṭhābhavad ditiḥ<BR>
12,200.021a	sarvadharmaviśeṣajñaḥ puṇyakīrtir mahāyaśāḥ<BR>
12,200.021c	mārīcaḥ kaśyapas tāta sarvāsām abhavat patiḥ<BR>
12,200.022a	utpādya tu mahābhāgas tāsām avarajā daśa<BR>
12,200.022c	dadau dharmāya dharmajño dakṣa eva prajāpatiḥ<BR>
12,200.023a	dharmasya vasavaḥ putrā rudrāś cāmitatejasaḥ<BR>
12,200.023c	viśvedevāś ca sādhyāś ca marutvantaś ca bhārata<BR>
12,200.024a	aparās tu yavīyasyas tābhyo 'nyāḥ saptaviṃśatiḥ<BR>
12,200.024c	somas tāsāṃ mahābhāgaḥ sarvāsām abhavat patiḥ<BR>
12,200.025a	itarās tu vyajāyanta gandharvāṃs turagān dvijān<BR>
12,200.025c	gāś ca kiṃpuruṣān matsyān audbhidāṃś ca vanaspatīn<BR>
12,200.026a	ādityān aditir jajñe devaśreṣṭhān mahābalān<BR>
12,200.026c	teṣāṃ viṣṇur vāmano 'bhūd govindaś cābhavat prabhuḥ<BR>
12,200.027a	tasya vikramaṇād eva devānāṃ śrīr vyavardhata<BR>
12,200.027c	dānavāś ca parābhūtā daiteyī cāsurī prajā<BR>
12,200.028a	vipracittipradhānāṃś ca dānavān asṛjad danuḥ<BR>
12,200.028c	ditis tu sarvān asurān mahāsattvān vyajāyata<BR>
12,200.028d*0544_01	tataḥ sasarja bhagavān mṛtyuṃ lokabhayaṃkaram<BR>
12,200.028d*0544_02	hartāraṃ sarvabhūtānāṃ sasarja ca janārdanaḥ<BR>
12,200.029a	ahorātraṃ ca kālaṃ ca yathartu madhusūdanaḥ<BR>
12,200.029c	pūrvāhṇaṃ cāparāhṇaṃ ca sarvam evānvakalpayat<BR>
12,200.030a	buddyāpaḥ so 'sṛjan meghāṃs tathā sthāvarajaṅgamān<BR>
12,200.030c	pṛthivīṃ so 'sṛjad viśvāṃ sahitāṃ bhūritejasā<BR>
12,200.031a	tataḥ kṛṣṇo mahābāhuḥ punar eva yudhiṣṭhira<BR>
12,200.031c	brāhmaṇānāṃ śataṃ śreṣṭhaṃ mukhād asṛjata prabhuḥ<BR>
12,200.032a	bāhubhyāṃ kṣatriyaśataṃ vaiśyānām ūrutaḥ śatam<BR>
12,200.032c	padbhyāṃ śūdraśataṃ caiva keśavo bharatarṣabha<BR>
12,200.033a	sa evaṃ caturo varṇān samutpādya mahāyaśāḥ<BR>
12,200.033c	adhyakṣaṃ sarvabhūtānāṃ dhātāram akarot prabhuḥ<BR>
12,200.033d*0545_01	vedavidyāvidhātāraṃ brahmāṇam amitadyutim<BR>
12,200.033d*0545_02	bhūtamātṛgaṇādhyakṣaṃ virūpākṣaṃ ca so 'sṛjat<BR>
12,200.033d*0545_03	śāsitāraṃ ca pāpānāṃ pitṝṇāṃ samavartinam<BR>
12,200.033d*0545_04	asṛjat sarvabhūtātmā nidhipaṃ ca dhaneśvaram<BR>
12,200.033d*0545_05	yādasām asṛjan nāthaṃ varuṇaṃ ca jaleśvaram<BR>
12,200.033d*0545_06	vāsavaṃ sarvadevānām adhyakṣam akarot prabhuḥ<BR>
12,200.034a	yāvad yāvad abhūc chraddhā dehaṃ dhārayituṃ nṛṇām<BR>
12,200.034c	tāvat tāvad ajīvaṃs te nāsīd yamakṛtaṃ bhayam<BR>
12,200.035a	na caiṣāṃ maithuno dharmo babhūva bharatarṣabha<BR>
12,200.035c	saṃkalpād eva caiteṣām apatyam udapadyata<BR>
12,200.036a	tatra tretāyuge kāle saṃkalpāj jāyate prajā<BR>
12,200.036c	na hy abhūn maithuno dharmas teṣām api janādhipa<BR>
12,200.037a	dvāpare maithuno dharmaḥ prajānām abhavan nṛpa<BR>
12,200.037c	tathā kaliyuge rājan dvaṃdvam āpedire janāḥ<BR>
12,200.038a	eṣa bhūtapatis tāta svadhyakṣaś ca prakīrtitaḥ<BR>
12,200.038c	niradhyakṣāṃs tu kaunteya kīrtayiṣyāmi tān api<BR>
12,200.039a	dakṣiṇāpathajanmānaḥ sarve talavarāndhrakāḥ<BR>
12,200.039c	utsāḥ pulindāḥ śabarāś cūcupā maṇḍapaiḥ saha<BR>
12,200.040a	uttarāpathajanmānaḥ kīrtayiṣyāmi tān api<BR>
12,200.040c	yaunakāmbojagāndhārāḥ kirātā barbaraiḥ saha<BR>
12,200.041a	ete pāpakṛtas tāta caranti pṛthivīm imām<BR>
12,200.041c	śvakākabalagṛdhrāṇāṃ sadharmāṇo narādhipa<BR>
12,200.042a	naite kṛtayuge tāta caranti pṛthivīm imām<BR>
12,200.042c	tretāprabhṛti vartante te janā bharatarṣabha<BR>
12,200.043a	tatas tasmin mahāghore saṃdhyākāle yugāntike<BR>
12,200.043c	rājānaḥ samasajjanta samāsādyetaretaram<BR>
12,200.043d@016_0001	aindraṃ rūpaṃ samāsthāya hy asurebhyaś caran mahīm<BR>
12,200.043d@016_0002	sa eva bhagavān devo veditvaṃ ca gatā mahī<BR>
12,200.043d@016_0003	evaṃbhūte bhūtasṛṣṭir nārasiṃhādayaḥ kramāt<BR>
12,200.043d@016_0004	prādurbhāvāḥ smṛtā viṣṇor jagatīrakṣaṇāya vai<BR>
12,200.043d@016_0005	eṣa kṛṣṇo mahāyogī tattatkāryānurūpaṇam<BR>
12,200.043d@016_0006	hiraṇyakaśipuṃ daityaṃ hiraṇyākṣaṃ tathaiva ca<BR>
12,200.043d@016_0007	rāvaṇaṃ ca mahādaityaṃ hatvāsau puruṣottamaḥ<BR>
12,200.043d@016_0008	bhūmer duḥkhopanāśārthaṃ brahmaśakrādibhiḥ stutaḥ<BR>
12,200.043d@016_0009	ātmano 'ṅgān mahātejā udbabarha janārdanaḥ<BR>
12,200.043d@016_0010	sitakṛṣṇau mahārāja keśau harir udāradhīḥ<BR>
12,200.043d@016_0011	vasudevasya devakyām eṣa jāta ihottamaḥ<BR>
12,200.043d@016_0012	dehavān iha viśvātmā saṃbandhī te janārdanaḥ<BR>
12,200.043d@016_0013	āvirbabhūva yogīndro manotīto jagatpatiḥ<BR>
12,200.043d@016_0014	acintyaḥ puruṣavyāghra naiva kevalamānuṣaḥ<BR>
12,200.043d@016_0015	avyaktādiviśeṣāntaṃ parīmāṇārthasaṃyutam<BR>
12,200.043d@016_0016	krīḍā harer idaṃ sarvaṃ kṣaram ity eva dhāryatām<BR>
12,200.043d@016_0017	akṣaraṃ tatparaṃ nityaṃ vairūpyaṃ jagato hareḥ<BR>
12,200.043d@016_0018	tad viddhi rūpam atulam amṛtatvaṃ bhavajjitam<BR>
12,200.043d@016_0019	tad eva kṛṣṇo dāśārhaḥ śrīmāñ śrīvatsalakṣaṇaḥ<BR>
12,200.043d@016_0020	na bhūtasṛṣṭisaṃsthānaṃ deho 'sya paramātmanaḥ<BR>
12,200.043d@016_0021	dehavān iha yo viṣṇur asau māyāmayo hariḥ<BR>
12,200.043d@016_0022	ātmano lokarakṣārthaṃ dhyāhi nityaṃ sanātanam<BR>
12,200.043d@016_0023	aṅgāni caturo vedā mīmāṃsā nyāyavistaraḥ<BR>
12,200.043d@016_0024	itihāsapurāṇāni dharmāḥ svāyaṃbhuvādayaḥ<BR>
12,200.043d@016_0025	ya enaṃ prativartante vedāntāni ca sarvaśaḥ<BR>
12,200.043d@016_0026	bhaktihīnā na tair yānti nityam enaṃ kathaṃ cana<BR>
12,200.043d@016_0027	sarvabhūteṣu bhūtātmā tattadbuddhiṃ samāsthitaḥ<BR>
12,200.043d@016_0028	tasmād buddhas tvam evainaṃ dhyāhi nityam atandritaḥ<BR>
12,200.044a	evam eṣa kuruśreṣṭha prādurbhāvo mahātmanaḥ<BR>
12,200.044c	devadevarṣir ācaṣṭa nāradaḥ sarvalokadṛk<BR>
12,200.045a	nārado 'py atha kṛṣṇasya paraṃ mene narādhipa<BR>
12,200.045c	śāśvatatvaṃ mahābāho yathāvad bharatarṣabha<BR>
12,200.046a	evam eṣa mahābāhuḥ keśavaḥ satyavikramaḥ<BR>
12,200.046c	acintyaḥ puṇḍarīkākṣo naiṣa kevalamānuṣaḥ<BR>
12,200.046d*0546_01	evaṃvidho 'sau puruṣaḥ ko vainaṃ vetti sarvadā<BR>
12,200.046d*0546_02	etat te kathitaṃ rājan bhūyaḥ śrotuṃ kim icchasi<BR>
12,201.001	yudhiṣṭhira uvāca<BR>
12,201.001a	ke pūrvam āsan patayaḥ prajānāṃ bharatarṣabha<BR>
12,201.001c	ke carṣayo mahābhāgā dikṣu pratyekaśaḥ smṛtāḥ<BR>
12,201.002	bhīṣma uvāca<BR>
12,201.002a	śrūyatāṃ bharataśreṣṭha yan mā tvaṃ paripṛcchasi<BR>
12,201.002c	prajānāṃ patayo ye sma dikṣu pratyekaśaḥ smṛtāḥ<BR>
12,201.003a	ekaḥ svayaṃbhūr bhagavān ādyo brahmā sanātanaḥ<BR>
12,201.003c	brahmaṇaḥ sapta putrā vai mahātmānaḥ svayaṃbhuvaḥ<BR>
12,201.004a	marīcir atryaṅgirasau pulastyaḥ pulahaḥ kratuḥ<BR>
12,201.004c	vasiṣṭhaś ca mahābhāgaḥ sadṛśā vai svayaṃbhuvā<BR>
12,201.005a	sapta brahmāṇa ity eṣa purāṇe niścayo gataḥ<BR>
12,201.005c	ata ūrdhvaṃ pravakṣyāmi sarvān eva prajāpatīn<BR>
12,201.006a	atrivaṃśasamutpanno brahmayoniḥ sanātanaḥ<BR>
12,201.006c	prācīnabarhir bhagavāṃs tasmāt prācetaso daśa<BR>
12,201.007a	daśānāṃ tanayas tv eko dakṣo nāma prajāpatiḥ<BR>
12,201.007c	tasya dve nāmanī loke dakṣaḥ ka iti cocyate<BR>
12,201.008a	marīceḥ kaśyapaḥ putras tasya dve nāmanī śrute<BR>
12,201.008c	ariṣṭanemir ity ekaṃ kaśyapety aparaṃ viduḥ<BR>
12,201.009a	aṅgaś caivaurasaḥ śrīmān rājā bhaumaś ca vīryavān<BR>
12,201.009c	sahasraṃ yaś ca divyānāṃ yugānāṃ paryupāsitā<BR>
12,201.010a	aryamā caiva bhagavān ye cānye tanayā vibho<BR>
12,201.010c	ete pradeśāḥ kathitā bhuvanānāṃ prabhāvanāḥ<BR>
12,201.011a	śaśabindoś ca bhāryāṇāṃ sahasrāṇi daśācyuta<BR>
12,201.011c	ekaikasyāṃ sahasraṃ tu tanayānām abhūt tadā<BR>
12,201.012a	evaṃ śatasahasrāṇāṃ śataṃ tasya mahātmanaḥ<BR>
12,201.012c	putrāṇāṃ na ca te kaṃ cid icchanty anyaṃ prajāpatim<BR>
12,201.013a	prajām ācakṣate viprāḥ paurāṇīṃ śāśabindavīm<BR>
12,201.013c	sa vṛṣṇivaṃśaprabhavo mahān vaṃśaḥ prajāpateḥ<BR>
12,201.014a	ete prajānāṃ patayaḥ samuddiṣṭā yaśasvinaḥ<BR>
12,201.014b*0547_01	śaśabindus tu rājarṣir mahāyogī mahāmanāḥ<BR>
12,201.014b*0547_02	adhyātmavit sahasrāṇāṃ bhāryāṇāṃ daśamadhyagaḥ<BR>
12,201.014b*0547_03	sa yogī yogam āpannas tataḥ sāyujyatāṃ gataḥ<BR>
12,201.014c	ataḥ paraṃ pravakṣyāmi devāṃs tribhuvaneśvarān<BR>
12,201.015a	bhago 'ṃśaś cāryamā caiva mitro 'tha varuṇas tathā<BR>
12,201.015c	savitā caiva dhātā ca vivasvāṃś ca mahābalaḥ<BR>
12,201.016a	pūṣā tvaṣṭā tathaivendro dvādaśo viṣṇur ucyate<BR>
12,201.016c	ta ete dvādaśādityāḥ kaśyapasyātmasaṃbhavāḥ<BR>
12,201.017a	nāsatyaś caiva dasraś ca smṛtau dvāv aśvināv api<BR>
12,201.017c	mārtāṇḍasyātmajāv etāv aṣṭamasya prajāpateḥ<BR>
12,201.018a	tvaṣṭuś caivātmajaḥ śrīmān viśvarūpo mahāyaśāḥ<BR>
12,201.018c	ajaikapād ahirbudhnyo virūpākṣo 'tha raivataḥ<BR>
12,201.019a	haraś ca bahurūpaś ca tryambakaś ca sureśvaraḥ<BR>
12,201.019c	sāvitraś ca jayantaś ca pinākī cāparājitaḥ<BR>
12,201.019d*0548_01	ekādaśaite kathitā rudrās tribhuvaneśvarāḥ<BR>
12,201.019d*0549_01	dharo dhruvaś ca somaś ca āpaś caivānilo 'nalaḥ<BR>
12,201.019d*0549_02	pratyūṣaś ca mahābhāgaḥ sāvitraś cāṣṭamaḥ smṛtaḥ<BR>
12,201.019e	pūrvam eva mahābhāgā vasavo 'ṣṭau prakīrtitāḥ<BR>
12,201.020a	eta evaṃvidhā devā manor eva prajāpateḥ<BR>
12,201.020c	te ca pūrve surāś ceti dvividhāḥ pitaraḥ smṛtāḥ<BR>
12,201.021a	śīlarūparatās tv anye tathānye siddhasādhyayoḥ<BR>
12,201.021c	ṛbhavo marutaś caiva devānāṃ coditā gaṇāḥ<BR>
12,201.022a	evam ete samāmnātā viśvedevās tathāśvinau<BR>
12,201.022c	ādityāḥ kṣatriyās teṣāṃ viśas tu marutas tathā<BR>
12,201.023a	aśvinau tu matau śūdrau tapasy ugre samāhitau<BR>
12,201.023c	smṛtās tv aṅgiraso devā brāhmaṇā iti niścayaḥ<BR>
12,201.023e	ity etat sarvadevānāṃ cāturvarṇyaṃ prakīrtitam<BR>
12,201.024a	etān vai prātar utthāya devān yas tu prakīrtayet<BR>
12,201.024c	svajād anyakṛtāc caiva sarvapāpāt pramucyate<BR>
12,201.025a	yavakrīto 'tha raibhyaś ca arvāvasuparāvasū<BR>
12,201.025c	auśijaś caiva kakṣīvān nalaś cāṅgirasaḥ sutāḥ<BR>
12,201.026a	ṛṣer medhātitheḥ putraḥ kaṇvo barhiṣadas tathā<BR>
12,201.026c	trailokyabhāvanās tāta prācyāṃ saptarṣayas tathā<BR>
12,201.027a	unmuco vimucaś caiva svastyātreyaś ca vīryavān<BR>
12,201.027c	pramucaś cedhmavāhaś ca bhagavāṃś ca dṛḍhavrataḥ<BR>
12,201.028a	mitrāvaruṇayoḥ putras tathāgastyaḥ pratāpavān<BR>
12,201.028c	ete brahmarṣayo nityam āśritā dakṣiṇāṃ diśam<BR>
12,201.029a	ruṣadguḥ kavaṣo dhaumyaḥ parivyādhaś ca vīryavān<BR>
12,201.029c	ekataś ca dvitaś caiva tritaś caiva maharṣayaḥ<BR>
12,201.030a	atreḥ putraś ca bhagavāṃs tathā sārasvataḥ prabhuḥ<BR>
12,201.030c	ete nava mahātmānaḥ paścimām āśritā diśam<BR>
12,201.031a	ātreyaś ca vasiṣṭhaś ca kaśyapaś ca mahān ṛṣiḥ<BR>
12,201.031c	gautamaḥ sabharadvājo viśvāmitro 'tha kauśikaḥ<BR>
12,201.032a	tathaiva putro bhagavān ṛcīkasya mahātmanaḥ<BR>
12,201.032c	jamadagniś ca saptaite udīcīṃ diśam āśritāḥ<BR>
12,201.033a	ete pratidiśaṃ sarve kīrtitās tigmatejasaḥ<BR>
12,201.033c	sākṣibhūtā mahātmāno bhuvanānāṃ prabhāvanāḥ<BR>
12,201.034a	evam ete mahātmānaḥ sthitāḥ pratyekaśo diśaḥ<BR>
12,201.034c	eteṣāṃ kīrtanaṃ kṛtvā sarvapāpaiḥ pramucyate<BR>
12,201.035a	yasyāṃ yasyāṃ diśi hy ete tāṃ diśaṃ śaraṇaṃ gataḥ<BR>
12,201.035c	mucyate sarvapāpebhyaḥ svastimāṃś ca gṛhān vrajet<BR>
12,202.001	yudhiṣṭhira uvāca<BR>
12,202.001a	pitāmaha mahāprājña yudhi satyaparākrama<BR>
12,202.001c	śrotum icchāmi kārtsnyena kṛṣṇam avyayam īśvaram<BR>
12,202.002a	yac cāsya tejaḥ sumahad yac ca karma purātanam<BR>
12,202.002c	tan me sarvaṃ yathātattvaṃ prabrūhi bharatarṣabha<BR>
12,202.003a	tiryagyonigataṃ rūpaṃ kathaṃ dhāritavān hariḥ<BR>
12,202.003c	kena kāryavisargeṇa tan me brūhi pitāmaha<BR>
12,202.004	bhīṣma uvāca<BR>
12,202.004a	purāhaṃ mṛgayāṃ yāto mārkaṇḍeyāśrame sthitaḥ<BR>
12,202.004c	tatrāpaśyaṃ munigaṇān samāsīnān sahasraśaḥ<BR>
12,202.005a	tatas te madhuparkeṇa pūjāṃ cakrur atho mayi<BR>
12,202.005c	pratigṛhya ca tāṃ pūjāṃ pratyanandam ṛṣīn aham<BR>
12,202.006a	kathaiṣā kathitā tatra kaśyapena maharṣiṇā<BR>
12,202.006c	manaḥprahlādinīṃ divyāṃ tām ihaikamanāḥ śṛṇu<BR>
12,202.006d*0550_01	dharmo hi bhagavān viṣṇur varāho yajñarūpadhṛk<BR>
12,202.006d*0550_02	tanmayaṃ ca jagat sarvam ātmā sarvasya cātmavān<BR>
12,202.007a	purā dānavamukhyā hi krodhalobhasamanvitāḥ<BR>
12,202.007c	balena mattāḥ śataśo narakādyā mahāsurāḥ<BR>
12,202.008a	tathaiva cānye bahavo dānavā yuddhadurmadāḥ<BR>
12,202.008c	na sahante sma devānāṃ samṛddhiṃ tām anuttamām<BR>
12,202.008d*0551_01	narakādyā mahāghorā hiraṇyākṣam upāśritāḥ<BR>
12,202.008d*0551_02	udyogaṃ paramaṃ cakrur devānāṃ nigrahe tadā<BR>
12,202.008d*0551_03	niyutaṃ vatsarāṇāṃ tu vāyubhakṣo 'bhavat tadā<BR>
12,202.008d*0551_04	hiraṇyākṣo mahāraudro lebhe devāt pitāmahāt<BR>
12,202.008d*0551_05	varān acintyān atulāñ śataśo 'tha sahasraśaḥ<BR>
12,202.009a	dānavair ardyamānās tu devā devarṣayas tathā<BR>
12,202.009c	na śarma lebhire rājan viśamānās tatas tataḥ<BR>
12,202.010a	pṛthivīṃ cārtarūpāṃ te samapaśyan divaukasaḥ<BR>
12,202.010c	dānavair abhisaṃkīrṇāṃ ghorarūpair mahābalaiḥ<BR>
12,202.010e	bhārārtām apakṛṣṭāṃ ca duḥkhitāṃ saṃnimajjatīm<BR>
12,202.010f*0552_01	gṛhītvā pṛthivī devī pātāle nyavasat tadā<BR>
12,202.010f*0552_02	tatas trailokyam akhilaṃ niroṣadhigaṇānvitam<BR>
12,202.010f*0552_03	niḥsvādhyāyavaṣaṭkāram abhūt sarvaṃ samantataḥ<BR>
12,202.011a	athāditeyāḥ saṃtrastā brahmāṇam idam abruvan<BR>
12,202.011c	kathaṃ śakyāmahe brahman dānavair upamardanam<BR>
12,202.011d*0553_01	hiraṇyākṣeṇa bhagavan gṛhīteyaṃ vasuṃdharā<BR>
12,202.011d*0553_02	na śakṣyāmo vayaṃ tatra praveṣṭuṃ jaladurgamam<BR>
12,202.011d*0553_03	tān āha bhagavān brahmā munir eva prasādyatām<BR>
12,202.011d*0553_04	agastyo 'sau mahātejāḥ pātu taj jalam añjasā<BR>
12,202.011d*0553_05	tatheti coktvā te devā munim ūcur mudānvitāḥ<BR>
12,202.011d*0553_06	trāyasva lokān viprarṣe jalam etat kṣayaṃ naya<BR>
12,202.011d*0553_07	tatheti coktvā bhagavān kālānalasamadyutiḥ<BR>
12,202.011d*0553_08	dhyāyañ jalādanivahaṃ sa kṣaṇena papau jalam<BR>
12,202.011d*0553_09	śoṣite tu samudre ca devāḥ sarṣipurogamāḥ<BR>
12,202.011d*0553_10	brahmāṇaṃ praṇipatyocur muninā śoṣitaṃ jalam<BR>
12,202.011d*0553_11	iti bhūyaḥ samācakṣva kiṃ kariṣyāmahe vibho<BR>
12,202.012a	svayaṃbhūs tān uvācedaṃ nisṛṣṭo 'tra vidhir mayā<BR>
12,202.012c	te vareṇābhisaṃmattā balena ca madena ca<BR>
12,202.013a	nāvabhotsyanti saṃmūḍhā viṣṇum avyaktadarśanam<BR>
12,202.013c	varāharūpiṇaṃ devam adhṛṣyam amarair api<BR>
12,202.014a	eṣa vegena gatvā hi yatra te dānavādhamāḥ<BR>
12,202.014c	antarbhūmigatā ghorā nivasanti sahasraśaḥ<BR>
12,202.014e	śamayiṣyati śrutvā te jahṛṣuḥ surasattamāḥ<BR>
12,202.015a	tato viṣṇur mahātejā vārāhaṃ rūpam āśritaḥ<BR>
12,202.015c	antarbhūmiṃ saṃpraviśya jagāma ditijān prati<BR>
12,202.016a	dṛṣṭvā ca sahitāḥ sarve daityāḥ sattvam amānuṣam<BR>
12,202.016c	prasahya sahasā sarve saṃtasthuḥ kālamohitāḥ<BR>
12,202.017a	sarve ca samabhidrutya varāhaṃ jagṛhuḥ samam<BR>
12,202.017c	saṃkruddhāś ca varāhaṃ taṃ vyakarṣanta samantataḥ<BR>
12,202.018a	dānavendrā mahākāyā mahāvīryā balocchritāḥ<BR>
12,202.018c	nāśaknuvaṃś ca kiṃ cit te tasya kartuṃ tadā vibho<BR>
12,202.019a	tato 'gaman vismayaṃ te dānavendrā bhayāt tadā<BR>
12,202.019c	saṃśayaṃ gatam ātmānaṃ menire ca sahasraśaḥ<BR>
12,202.020a	tato devādidevaḥ sa yogātmā yogasārathiḥ<BR>
12,202.020c	yogam āsthāya bhagavāṃs tadā bharatasattama<BR>
12,202.021a	vinanāda mahānādaṃ kṣobhayan daityadānavān<BR>
12,202.021c	saṃnāditā yena lokāḥ sarvāś caiva diśo daśa<BR>
12,202.022a	tena saṃnādaśabdena lokāḥ saṃkṣobham āgaman<BR>
12,202.022c	saṃbhrāntāś ca diśaḥ sarvā devāḥ śakrapurogamāḥ<BR>
12,202.023a	nirviceṣṭaṃ jagac cāpi babhūvātibhṛśaṃ tadā<BR>
12,202.023c	sthāvaraṃ jaṅgamaṃ caiva tena nādena mohitam<BR>
12,202.024a	tatas te dānavāḥ sarve tena śabdena bhīṣitāḥ<BR>
12,202.024c	petur gatāsavaś caiva viṣṇutejovimohitāḥ<BR>
12,202.024d*0554_01	trastāṃś ca devān ālokya brahmā prāha pitāmahaḥ<BR>
12,202.024d*0554_02	yogeśvaro 'yaṃ bhagavān vārāhaṃ rūpam āsthitaḥ<BR>
12,202.024d*0554_03	nardamāno 'tra saṃyāti mā bhaiṣṭa surasattamāḥ<BR>
12,202.024d*0554_04	evam uktvā tato brahmā namaścakre pitāmahaḥ<BR>
12,202.024d*0554_05	devatā munayaś caiva viṣṇuṃ vai muktihetave<BR>
12,202.024d*0554_06	tato harir mahātejā brahmāṇam abhinandya ca<BR>
12,202.025a	rasātalagatāṃś caiva varāhas tridaśadviṣaḥ<BR>
12,202.025c	khuraiḥ saṃdārayām āsa māṃsamedosthisaṃcayam<BR>
12,202.026a	nādena tena mahatā sanātana iti smṛtaḥ<BR>
12,202.026c	padmanābho mahāyogī bhūtācāryaḥ sa bhūtarāṭ<BR>
12,202.027a	tato devagaṇāḥ sarve pitāmaham upābruvan<BR>
12,202.027b*0555_01	tatra gatvā mahātmānam ūcuś caiva jagatpatim<BR>
12,202.027c	nādo 'yaṃ kīdṛśo deva nainaṃ vidma vayaṃ vibho<BR>
12,202.027e	ko 'sau hi kasya vā nādo yena vihvalitaṃ jagat<BR>
12,202.027f*0556_01	devāś ca dānavāś caiva mohitās tasya tejasā<BR>
12,202.028a	etasminn antare viṣṇur vārāhaṃ rūpam āsthitaḥ<BR>
12,202.028c	udatiṣṭhan mahādevaḥ stūyamāno maharṣibhiḥ<BR>
12,202.028d*0557_00	pitāmaha uvāca<BR>
12,202.028d*0557_01	divyaṃ * * * * * * yuddham āsīn mahātmanoḥ<BR>
12,202.028d*0557_02	hiraṇyākṣasya viṣṇoś ca sarvasaṃkṣobhakāraṇam<BR>
12,202.028d*0557_03	jaghāna ca hiraṇyākṣam antarbhūmigataṃ hariḥ<BR>
12,202.028d*0557_04	tad ākarṇya mahātejā brahmā madhuram abravīt<BR>
12,202.029	pitāmaha uvāca<BR>
12,202.029a	nihatya dānavapatīn mahāvarṣmā mahābalaḥ<BR>
12,202.029c	eṣa devo mahāyogī bhūtātmā bhūtabhāvanaḥ<BR>
12,202.030a	sarvabhūteśvaro yogī yonir ātmā tathātmanaḥ<BR>
12,202.030c	sthirībhavata kṛṣṇo 'yaṃ sarvapāpapraṇāśanaḥ<BR>
12,202.031a	kṛtvā karmātisādhv etad aśakyam amitaprabhaḥ<BR>
12,202.031c	samāyātaḥ svam ātmānaṃ mahābhāgo mahādyutiḥ<BR>
12,202.031e	padmanābho mahāyogī bhūtātmā bhūtabhāvanaḥ<BR>
12,202.032a	na saṃtāpo na bhīḥ kāryā śoko vā surasattamāḥ<BR>
12,202.032c	vidhir eṣa prabhāvaś ca kālaḥ saṃkṣayakārakaḥ<BR>
12,202.032e	lokān dhārayatānena nādo mukto mahātmanā<BR>
12,202.033a	sa eva hi mahābhāgaḥ sarvalokanamaskṛtaḥ<BR>
12,202.033c	acyutaḥ puṇḍarīkākṣaḥ sarvabhūtasamudbhavaḥ<BR>
12,202.033d@017A_0000	yudhiṣṭhira uvāca<BR>
12,202.033d@017A_0001	pitāmaha mahāprājña keśavasya mahātmanaḥ<BR>
12,202.033d@017A_0002	vaktum arhasi tattvena māhātmyaṃ punar eva tu<BR>
12,202.033d@017A_0003	na tṛpyāmy aham apy enaṃ paśyañ śṛṇvaṃś ca bhārata<BR>
12,202.033d@017A_0004	bhīṣma uvāca<BR>
12,202.033d@017A_0004	evaṃ kṛṣṇaṃ mahābāho tasmād etad bravīhi me<BR>
12,202.033d@017A_0005	śṛṇu rājan kathām etāṃ vaiṣṇavīṃ pāpanāśanīm<BR>
12,202.033d@017A_0006	nārado māṃ purā prāha yām ahaṃ te vadāmi tām<BR>
12,202.033d@017A_0007	devarṣir nāradaḥ pūrvaṃ tattvaṃ vetsyāmi vai hareḥ<BR>
12,202.033d@017A_0008	iti saṃcintya manasā dadhyau brahma sanātanam<BR>
12,202.033d@017A_0009	himālaye śubhe divye divyaṃ varṣaśataṃ kila<BR>
12,202.033d@017A_0010	anucchvasan nirāhāraḥ saṃyatātmā jitendriyaḥ<BR>
12,202.033d@017A_0011	tato 'ntarikṣe vāg āsīt taṃ munipravaraṃ prati<BR>
12,202.033d@017A_0012	meghagambhīranirghoṣā divyā bāhyāśarīriṇī<BR>
12,202.033d@017A_0013	kimarthaṃ tvaṃ samāpanno dhyānaṃ munivarottama<BR>
12,202.033d@017A_0014	ahaṃ dadāmi te jñānaṃ dharmādyaṃ vā vṛṇīṣva mām<BR>
12,202.033d@017A_0015	tac chrutvā munir ālocya saṃbhramāviṣṭamānasaḥ<BR>
12,202.033d@017A_0016	kiṃ nu syād iti saṃcintya vākyam āhāparaṃ prati<BR>
12,202.033d@017A_0017	kasmād bhavān adya bibheda yānaṃ<BR>
12,202.033d@017A_0018	samāsthito vākyam udīrayan mām<BR>
12,202.033d@017A_0019	na rūpam anyat tava dṛśyate vai<BR>
12,202.033d@017A_0020	īdṛgvidhas tvaṃ samadhiṣṭhito 'si<BR>
12,202.033d@017A_0021	punas tam āha sa munim ananto 'haṃ bṛhattaraḥ<BR>
12,202.033d@017A_0022	na māṃ mūḍhā vijānanti jñānino māṃ vidanty uta<BR>
12,202.033d@017A_0023	taṃ pratyāha muniḥ śrīmān praṇato vinayānvitaḥ<BR>
12,202.033d@017A_0024	bhavantaṃ jñātum icchāmi tava tattvaṃ bravīhi me<BR>
12,202.033d@017A_0025	tasya tad vacanaṃ śrutvā nāradaṃ prāha lokapaḥ<BR>
12,202.033d@017A_0026	jñānena māṃ vijānīhi nānyathā śaktir asti te<BR>
12,202.033d@017A_0026	nārada uvāca<BR>
12,202.033d@017A_0027	kīdṛgvidhaṃ tu taj jñānaṃ yena jānāmi te tanum<BR>
12,202.033d@017A_0028	lokapāla uvāca<BR>
12,202.033d@017A_0028	ananta tan me brūhi tvaṃ yady anugrahavān aham<BR>
12,202.033d@017A_0029	vikalpahīnaṃ vipulaṃ tasya cū[?dū]raṃ śivaṃ param<BR>
12,202.033d@017A_0030	jñānaṃ tat tena jānāsi sādhanaṃ prati te mune<BR>
12,202.033d@017A_0031	atrāvṛtya sthitaṃ hy etat tac chuddham itaran mṛṣā<BR>
12,202.033d@017A_0032	etat te sarvam ākhyātaṃ saṃkṣepān munisattama<BR>
12,202.033d@017A_0032	nārada uvāca<BR>
12,202.033d@017A_0033	tvam eva tava tat tattvaṃ brūhi lokaguro mama<BR>
12,202.033d@017A_0034	bhavantaṃ jñātum icchāmi kīdṛgbhūtas tvam avyaya<BR>
12,202.033d@017A_0035	tataḥ prahasya bhagavān meghagambhīrayā girā<BR>
12,202.033d@017A_0036	prāheśaḥ sarvabhūtānāṃ na me cāsyaṃ śrutir na ca<BR>
12,202.033d@017A_0037	na ghrāṇajihve dṛk caiva tvacā nāsti tathā mune<BR>
12,202.033d@017A_0038	kathaṃ vakṣyāmi cātmānam aśarīras tathāpy aham<BR>
12,202.033d@017A_0039	taj jñātvā vismayāviṣṭo munir āha praṇamya tam<BR>
12,202.033d@017A_0040	yena tvaṃ pūrvam ātmānam ananto 'haṃ bṛhattaraḥ<BR>
12,202.033d@017A_0041	śakto 'ham iti māṃ prītaḥ proktavān asi tat katham<BR>
12,202.033d@017A_0042	punas tam āha bhagavāṃs tavāpy akṣāṇi santi vai<BR>
12,202.033d@017A_0043	tvam enaṃ brūhi cātmānaṃ yadi śaknoṣi nārada<BR>
12,202.033d@017A_0044	ātmā yathā tava mune viditas tu bhaviṣyati<BR>
12,202.033d@017A_0045	māṃ ca jānāsi tena tvam ekaṃ sādhanam āvayoḥ<BR>
12,202.033d@017A_0046	ity uktvā bhagavān devas tato novāca kiṃ cana<BR>
12,202.033d@017A_0047	nārado 'py utsmayan khinnaḥ kva gato 'sāv iti prabhuḥ<BR>
12,202.033d@017A_0048	sthitvā sa dīrghakālaṃ ca munir vyāmūḍhamānasaḥ<BR>
12,202.033d@017A_0049	āha māṃ bhagavān devas tv ananto 'haṃ bṛhattaraḥ<BR>
12,202.033d@017A_0050	tenāham iti sarvasya ko vānanto bṛhattaraḥ<BR>
12,202.033d@017A_0051	keyam urvī hy anantākhyā bṛhatī nūnam eva sā<BR>
12,202.033d@017A_0052	yasyāṃ jānanti bhūtāni vilīnāni tatas tataḥ<BR>
12,202.033d@017A_0053	enāṃ pṛcchāmi taruṇīṃ saiṣā nūnam uvāca mām<BR>
12,202.033d@017A_0054	ity evaṃ sa muniḥ śrīmān kṛtvā niścayam ātmanaḥ<BR>
12,202.033d@017A_0055	sa bhūtalaṃ samāviśya praṇipatyedam abravīt<BR>
12,202.033d@017A_0056	āścaryāsi ca dhanyāsi bṛhatī tvaṃ vasuṃdhare<BR>
12,202.033d@017A_0057	tvām atra vettum icchāmi yādṛgbhūtāsi śobhane<BR>
12,202.033d@017A_0058	tac chrutvā dharaṇī devī smayamānābravīd idam<BR>
12,202.033d@017A_0059	nāhaṃ hi bṛhatī vipra na cānantā ca sattama<BR>
12,202.033d@017A_0060	kāraṇaṃ mama yo gandho gandhātmānaṃ bravīhi tam<BR>
12,202.033d@017A_0061	tato munis tad dhi tattvaṃ praṇipatyedam abravīt<BR>
12,202.033d@017A_0062	āścaryo 'si ca dhanyo 'si hy ananto 'si bṛhattaraḥ<BR>
12,202.033d@017A_0063	bhavantaṃ vettum icchāmi kīdṛgbhūtas tvam avyaya<BR>
12,202.033d@017A_0064	[tato gandhātmakaḥ so 'nu pratyuvāca muniṃ prati]<BR>
12,202.033d@017A_0065	kāraṇaṃ me jalaṃ matto bṛhattaratamaṃ hi tat<BR>
12,202.033d@017A_0066	sa samudraṃ munir gatvā praṇipatyedam abravīt<BR>
12,202.033d@017A_0067	āścaryo 'si ca dhanyo 'si hy ananto 'si bṛhattaraḥ<BR>
12,202.033d@017A_0068	bhavantaṃ vettum icchāmi kīdṛgbhūtas tvam avyaya<BR>
12,202.033d@017A_0069	tac chrutvā saritāṃ nāthaḥ samudro munim abravīt<BR>
12,202.033d@017A_0070	kāraṇaṃ me 'tra saṃpṛccha rasātmānaṃ bṛhattaram<BR>
12,202.033d@017A_0071	tato bṛhattaraṃ vidvaṃs tvaṃ pṛccha munisattama<BR>
12,202.033d@017A_0072	tato munir yathāyogaṃ jalaṃ tattvam avekṣya tat<BR>
12,202.033d@017A_0073	jalātmānaṃ praṇamyāha jalatattvasthito muniḥ<BR>
12,202.033d@017A_0074	āścaryo 'si ca dhanyo 'si hy ananto 'si bṛhattaraḥ<BR>
12,202.033d@017A_0075	bhavantaṃ śrotum icchāmi kīdṛgbhūtas tvam avyaya<BR>
12,202.033d@017A_0076	tato rasātmakaḥ so 'nu munim āha punaḥ punaḥ<BR>
12,202.033d@017A_0077	mamāpi kāraṇaṃ pṛccha tejorūpaṃ vibhāvasum<BR>
12,202.033d@017A_0078	nāhaṃ bṛhattaro brahman nāpy anantaś ca sattama<BR>
12,202.033d@017A_0079	tato 'gniṃ praṇipatyāha munir vismitamānasaḥ<BR>
12,202.033d@017A_0080	yajñātmānaṃ mahāvāsaṃ sarvabhūtanamaskṛtam<BR>
12,202.033d@017A_0081	āścaryo 'si ca dhanyo 'si hy anantaś ca bṛhattaraḥ<BR>
12,202.033d@017A_0082	bhavantaṃ vettum icchāmi kīdṛgbhūtas tvam avyaya<BR>
12,202.033d@017A_0083	tataḥ prahasya bhagavān muniṃ sviṣṭakṛd abravīt<BR>
12,202.033d@017A_0084	nāhaṃ bṛhattaro brahman nāpy anantaś ca sattama<BR>
12,202.033d@017A_0085	kāraṇaṃ mama rūpaṃ yat taṃ pṛccha munisattama<BR>
12,202.033d@017A_0086	tato yogakrameṇaiva pratītaṃ taṃ praviśya saḥ<BR>
12,202.033d@017A_0087	rūpātmānaṃ praṇamyāha nārado vadatāṃ varaḥ<BR>
12,202.033d@017A_0088	āścaryo 'si ca dhanyo 'si hy ananto 'si bṛhattaraḥ<BR>
12,202.033d@017A_0089	bhavantaṃ vettum icchāmi kīdṛgbhūtas tvam avyaya<BR>
12,202.033d@017A_0090	utsmayitvā tu rūpātmā taṃ muniṃ pratyuvāca ha<BR>
12,202.033d@017A_0091	vāyur me kāraṇaṃ brahmaṃs taṃ pṛccha munisattama<BR>
12,202.033d@017A_0092	matto bahutaraḥ śrīmān anantaś ca mahābalim<BR>
12,202.033d@017A_0093	sa mārutaṃ praṇamyāha bhagavān munisattamaḥ<BR>
12,202.033d@017A_0094	yogasiddho mahāyogī jñānavijñānapāragaḥ<BR>
12,202.033d@017A_0095	āścaryo 'si ca dhanyo 'si hy ananto 'si bṛhattaraḥ<BR>
12,202.033d@017A_0096	bhavantaṃ vettum icchāmi kīdṛgbhūtas tvam avyaya<BR>
12,202.033d@017A_0097	tato vāyur hi saṃprāha nāradaṃ munisattamam<BR>
12,202.033d@017A_0098	kāraṇaṃ pṛccha bhagavan sparśātmānaṃ mamādya vai<BR>
12,202.033d@017A_0099	matto bṛhattaraḥ śrīmān anantaś ca tathaiva saḥ<BR>
12,202.033d@017A_0100	tato 'sya vacanaṃ śrutvā sparśātmānam uvāca saḥ<BR>
12,202.033d@017A_0101	āścaryo 'si ca dhanyo 'si hy ananto 'si bṛhattaraḥ<BR>
12,202.033d@017A_0102	bhavantaṃ vettum icchāmi kīdṛgbhūtas tvam avyaya<BR>
12,202.033d@017A_0103	tasya tad vacanaṃ śrutvā sparśātmā munim abravīt<BR>
12,202.033d@017A_0104	nāhaṃ bṛhattaro brahman nāpy anantaś ca sattama<BR>
12,202.033d@017A_0105	kāraṇaṃ mama caivemam ākāśaṃ ca bṛhattaram<BR>
12,202.033d@017A_0106	taṃ pṛccha muniśārdūla sarvavyāpinam avyayam<BR>
12,202.033d@017A_0107	tac chrutvā nāradaḥ śrīmān vākyaṃ vākyaviśāradaḥ<BR>
12,202.033d@017A_0108	ākāśaṃ samupāgamya praṇamyāha kṛtāñjaliḥ<BR>
12,202.033d@017A_0109	āścaryo 'si ca dhanyo 'si hy ananto 'si bṛhattaraḥ<BR>
12,202.033d@017A_0110	bhavantaṃ vettum icchāmi kīdṛgbhūtas tvam avyaya<BR>
12,202.033d@017A_0111	ākāśas tam uvācedaṃ prahasan munisattamam<BR>
12,202.033d@017A_0112	nāhaṃ bṛhattaro brahmañ śabdo vai kāraṇaṃ mama<BR>
12,202.033d@017A_0113	taṃ pṛccha muniśārdūla sa vai matto bṛhattaraḥ<BR>
12,202.033d@017A_0114	tato hy āviśya cākāśaṃ śabdātmānam uvāca ha<BR>
12,202.033d@017A_0115	svaravyañjanasaṃyuktaṃ nānāhetuvibhūṣitam<BR>
12,202.033d@017A_0116	vedākhyaṃ paramaṃ guhyaṃ vedakāraṇam acyutam<BR>
12,202.033d@017A_0117	āścaryo 'si ca dhanyo 'si hy ananto 'si bṛhattaraḥ<BR>
12,202.033d@017A_0118	bhavantaṃ śrotum icchāmi kīdṛgbhūtas tvam avyaya<BR>
12,202.033d@017A_0119	vedātmā pratyuvācedaṃ nāradaṃ munipuṃgavam<BR>
12,202.033d@017A_0120	mayā kāraṇabhūtena sarvavettā pitāmahaḥ<BR>
12,202.033d@017A_0121	brahmaṇo buddhisaṃsthānam āsthito 'haṃ mahāmune<BR>
12,202.033d@017A_0122	tasmād bṛhattaro mattaḥ padmayonir mahāmatiḥ<BR>
12,202.033d@017A_0123	taṃ pṛccha muniśārdūla sarvakāraṇakāraṇam<BR>
12,202.033d@017A_0124	brahmalokaṃ tato gatvā nārado munipuṃgavaiḥ<BR>
12,202.033d@017A_0125	sevyamānaṃ mahātmānaṃ lokapālair marudgaṇaiḥ<BR>
12,202.033d@017A_0126	samudraiś ca saridbhiś ca bhūtatattvaiḥ sabhūdharaiḥ<BR>
12,202.033d@017A_0127	gandharvair apsarobhiś ca jyotiṣāṃ ca gaṇais tathā<BR>
12,202.033d@017A_0128	stutistomagrahastobhais tathā vedair munīśvaraiḥ<BR>
12,202.033d@017A_0129	upāsyamānaṃ brahmāṇaṃ lokanāthaṃ parāt param<BR>
12,202.033d@017A_0130	hiraṇyagarbhaṃ viśveśaṃ caturvaktreṇa bhūṣitam<BR>
12,202.033d@017A_0131	praṇamya prāñjaliḥ prahvas tam āha munipuṃgavaḥ<BR>
12,202.033d@017A_0132	āścaryo 'si ca dhanyo 'si hy ananto 'si bṛhattaraḥ<BR>
12,202.033d@017A_0133	bhavantaṃ vettum icchāmi kīdṛgbhūtas tvam avyaya<BR>
12,202.033d@017A_0134	tac chrutvā bhagavān brahmā sarvalokapitāmahaḥ<BR>
12,202.033d@017A_0135	utsmayan munim āhedaṃ karmamūlasya lopakam<BR>
12,202.033d@017A_0136	nāhaṃ bṛhattaro brahman nāpy anantaś ca sattama<BR>
12,202.033d@017A_0137	lokānāṃ mama sarveṣāṃ nāthabhūto bṛhattaraḥ<BR>
12,202.033d@017A_0138	nandagopakule gopakumāraiḥ parivāritaḥ<BR>
12,202.033d@017A_0139	samastajagatāṃ goptā gopaveṣeṇa saṃsthitaḥ<BR>
12,202.033d@017A_0140	madrūpaṃ ca samāsthāya jagatsṛṣṭiṃ karoti saḥ<BR>
12,202.033d@017A_0141	aiśānam āsthitaḥ śrīmān hanti nityaṃ hi pāti ca<BR>
12,202.033d@017A_0142	viṣṇuḥ svarūparūpo 'sau kāraṇaṃ sa harir mama<BR>
12,202.033d@017A_0143	taṃ pṛccha muniśārdūla sa cānanto bṛhattaraḥ<BR>
12,202.033d@017A_0144	tato 'vatīrya bhagavān brahmalokān mahāmuniḥ<BR>
12,202.033d@017A_0145	nandagopakule viṣṇum enaṃ kṛṣṇaṃ jagatpatim<BR>
12,202.033d@017A_0146	bālakrīḍanakāsaktaṃ vatsajālavibhūṣitam<BR>
12,202.033d@017A_0147	pāyayitvātha badhnantaṃ dhūlidhūmrānanaṃ param<BR>
12,202.033d@017A_0148	gāhamānair hasadbhiś ca nṛtyadbhiś ca samantataḥ<BR>
12,202.033d@017A_0149	pāṇivādanakaiś caiva saṃvṛtaṃ veṇuvādakaiḥ<BR>
12,202.033d@017A_0150	praṇipatyābravīd enaṃ nārado bhagavān muniḥ<BR>
12,202.033d@017A_0151	āścaryo 'si ca dhanyo 'si hy anantaś ca bṛhattaraḥ<BR>
12,202.033d@017A_0152	vettāsi cāvyayaś cāsi vettum icchāmi yādṛśam<BR>
12,202.033d@017A_0153	tataḥ prahasya bhagavān nāradaṃ pratyuvāca ha<BR>
12,202.033d@017A_0154	mattaḥ parataraṃ nāsti mattaḥ sarvaṃ pratiṣṭhitam<BR>
12,202.033d@017A_0155	matto bṛhattaraṃ nānyad aham eva bṛhattaraḥ<BR>
12,202.033d@017A_0156	ākāśe ca sthitaḥ pūrvam uktavān aham eva te<BR>
12,202.033d@017A_0157	na māṃ vetti janaḥ kaś cin māyā mama duratyayā<BR>
12,202.033d@017A_0158	bhaktyā tv ananyayā yuktā māṃ vijānanti yoginaḥ<BR>
12,202.033d@017A_0159	priyo 'si mama bhakto 'si mama tattvaṃ vilokaya<BR>
12,202.033d@017A_0160	dadāmi tava taj jñānaṃ yena tattvaṃ prapaśyasi<BR>
12,202.033d@017A_0161	anyeṣāṃ caiva bhaktānāṃ mama yogaratātmanām<BR>
12,202.033d@017A_0162	dadāmi divyaṃ jñānaṃ ca tena te yānti matpadam<BR>
12,202.033d@017A_0163	bhīṣma uvāca<BR>
12,202.033d@017A_0163	evam uktvā yayau kṛṣṇo nandagopagṛhaṃ hariḥ<BR>
12,202.033d@017A_0164	etat te kathitaṃ rājan viṣṇutattvam anuttamam<BR>
12,202.033d@017A_0165	bhajasvainaṃ viśālākṣaṃ japan kṛṣṇeti sattama<BR>
12,202.033d@017A_0166	mohayan māṃ tathā tvāṃ ca śṛṇoty eṣa mayeritān<BR>
12,202.033d@017A_0167	dharmātmā ca mahābāho bhaktān rakṣati nānyathā<BR>
12,202.033d@017B_0000	yudhiṣṭhira uvāca<BR>
12,202.033d@017B_0001	pitāmaha mahāprājña sarvaśāstraviśārada<BR>
12,202.033d@017B_0002	prayāṇakāle kiṃ japyaṃ mokṣibhis tattvacintakaiḥ<BR>
12,202.033d@017B_0003	kim anusmaran kuruśreṣṭha maraṇe paryupasthite<BR>
12,202.033d@017B_0004	bhīṣma uvāca<BR>
12,202.033d@017B_0004	prāpnuyāt paramāṃ siddhiṃ śrotum icchāmi tattvataḥ<BR>
12,202.033d@017B_0005	tvadyuktaś ca hitaḥ sūkṣma uktaḥ praśnas tvayānagha<BR>
12,202.033d@017B_0006	śṛṇuṣvāvahito rājan nāradena purā śrutam<BR>
12,202.033d@017B_0007	śrīvatsāṅkaṃ jagadbījam anantaṃ lokasākṣiṇam<BR>
12,202.033d@017B_0008	purā nārāyaṇaṃ devaṃ nāradaḥ paripṛṣṭavān<BR>
12,202.033d@017B_0009	tvām akṣaraṃ paraṃ brahma nirguṇaṃ tamasaḥ param<BR>
12,202.033d@017B_0010	āhur vedyaṃ paraṃ dhāma brahmādikamalodbhavam<BR>
12,202.033d@017B_0011	bhagavan bhūtabhavyeśa śraddadhānair jitendriyaiḥ<BR>
12,202.033d@017B_0012	kathaṃ bhaktair vicintyo 'si yogibhir mokṣakāṅkṣibhiḥ<BR>
12,202.033d@017B_0013	kiṃ japyaṃ kiṃ japen nityaṃ kālyam utthāya mānavaḥ<BR>
12,202.033d@017B_0014	kathaṃ yuñjan sadā dhyāyed brūhi tattvaṃ sanātanam<BR>
12,202.033d@017B_0015	śrutvā ca nāradoktaṃ tu devānām īśvaraḥ svayam<BR>
12,202.033d@017B_0016	provāca bhagavān viṣṇur nāradaṃ varadaḥ prabhuḥ<BR>
12,202.033d@017B_0017	hanta te kathayiṣyāmi imāṃ divyām anusmṛtim<BR>
12,202.033d@017B_0018	yām adhītya prayāṇe tu madbhāvāyopapadyate<BR>
12,202.033d@017B_0019	oṃkāram agrataḥ kṛtvā māṃ namaskṛtya nārada<BR>
12,202.033d@017B_0020	ekāgraḥ prayato bhūtvā imaṃ mantram udīrayet<BR>
12,202.033d@017B_0021	oṃ namo bhagavate vāsudevāya iti<BR>
12,202.033d@017B_0022	ity ukto nāradaḥ prāha prāñjaliḥ praṇataḥ sthitaḥ<BR>
12,202.033d@017B_0023	sarvadeveśvaraṃ viṣṇuṃ sarvātmānaṃ hariṃ prabhum<BR>
12,202.033d@017B_0024	avyaktaṃ śāśvataṃ devaṃ prabhavaṃ puruṣottamam<BR>
12,202.033d@017B_0025	prapadye prāñjalir viṣṇum akṣaraṃ paramaṃ padam<BR>
12,202.033d@017B_0026	purāṇaṃ prabhavaṃ nityam akṣayaṃ lokasākṣiṇam<BR>
12,202.033d@017B_0027	prapadye puṇḍarīkākṣam īśaṃ bhaktānukampinam<BR>
12,202.033d@017B_0028	lokanāthaṃ sahasrākṣam adbhutaṃ paramaṃ padam<BR>
12,202.033d@017B_0029	bhagavantaṃ prapanno 'smi bhūtabhavyabhavatprabhum<BR>
12,202.033d@017B_0030	sraṣṭāraṃ sarvalokānām anantaṃ sarvatomukham<BR>
12,202.033d@017B_0031	padmanābhaṃ hṛṣīkeśaṃ prapadye satyam acyutam<BR>
12,202.033d@017B_0032	hiraṇyagarbham amṛtaṃ bhūgarbhaṃ parataḥ param<BR>
12,202.033d@017B_0033	prabhoḥ prabhum anādyantaṃ prapadye taṃ raviprabham<BR>
12,202.033d@017B_0034	sahasraśīrṣaṃ puruṣaṃ maharṣiṃ tattvabhāvanam<BR>
12,202.033d@017B_0035	prapadye sūkṣmam acalaṃ vareṇyam abhayapradam<BR>
12,202.033d@017B_0036	nārāyaṇaṃ purāṇarṣiṃ yogātmānaṃ sanātanam<BR>
12,202.033d@017B_0037	saṃsthānaṃ sarvatattvānāṃ prapadye dhruvam īśvaram<BR>
12,202.033d@017B_0038	yaḥ prabhuḥ sarvabhūtānāṃ yena sarvam idaṃ tatam<BR>
12,202.033d@017B_0039	carācaragurur viṣṇuḥ sa me devaḥ prasīdatu<BR>
12,202.033d@017B_0040	yasmād utpadyate brahmā padmayoniḥ sanātanaḥ<BR>
12,202.033d@017B_0041	brahmayonir hi viśvātmā sa me viṣṇuḥ prasīdatu<BR>
12,202.033d@017B_0042	yaḥ purā pralaye prāpte naṣṭe sthāvarajaṅgame<BR>
12,202.033d@017B_0043	brahmādiṣu pralīneṣu naṣṭe loke parāvare<BR>
12,202.033d@017B_0044	ābhūtasaṃplave caiva pralīne 'prākṛto mahān<BR>
12,202.033d@017B_0045	ekas tiṣṭhati viśvātmā sa me viṣṇuḥ prasīdatu<BR>
12,202.033d@017B_0046	caturbhiś ca caturbhiś ca dvābhyāṃ pañcabhir eva ca<BR>
12,202.033d@017B_0047	hūyate ca punar dvābhyāṃ sa me viṣṇuḥ prasīdatu<BR>
12,202.033d@017B_0048	parjanyaḥ pṛthivī sasyaṃ kālo dharmaḥ kriyākriye<BR>
12,202.033d@017B_0049	guṇākaraḥ sa me babhrur vāsudevaḥ prasīdatu<BR>
12,202.033d@017B_0050	agnīṣomārkatārāṇāṃ brahmarudrendrayoginām<BR>
12,202.033d@017B_0051	yas tejayati tejāṃsi sa me viṣṇuḥ prasīdatu<BR>
12,202.033d@017B_0052	yogāvāsa namas tubhyaṃ sarvāvāsa varaprada<BR>
12,202.033d@017B_0053	yajñagarbha hiraṇyāṅga pañcayajña namo 'stu te<BR>
12,202.033d@017B_0054	caturmūrte paraṃ dhāma lakṣmyāvāsa parārcita<BR>
12,202.033d@017B_0055	sarvāvāsa namas te 'stu vāsudeva pradhānakṛt<BR>
12,202.033d@017B_0056	ajas tv anāmayaḥ panthā hy amūrtir viśvamūrtidhṛk<BR>
12,202.033d@017B_0057	vikartaḥ pañcakālajña namas te jñānasāgara<BR>
12,202.033d@017B_0058	avyaktād vyaktam utpannam avyaktād yaḥ paro 'kṣaraḥ<BR>
12,202.033d@017B_0059	yasmāt parataraṃ nāsti tam asmi śaraṇaṃ gataḥ<BR>
12,202.033d@017B_0060	na pradhāno na ca mahān puruṣaś cetano hy ajaḥ<BR>
12,202.033d@017B_0061	anayor yaḥ parataras tam asmi śaraṇaṃ gataḥ<BR>
12,202.033d@017B_0062	cintayanto hi yaṃ nityaṃ brahmeśānādayaḥ prabhum<BR>
12,202.033d@017B_0063	niścayaṃ nādhigacchanti tam asmi śaraṇaṃ gataḥ<BR>
12,202.033d@017B_0064	jitendriyā mahātmāno jñānadhyānaparāyaṇāḥ<BR>
12,202.033d@017B_0065	yaṃ prāpya na nivartante tam asmi śaraṇaṃ gataḥ<BR>
12,202.033d@017B_0066	ekāṃśena jagat sarvam avaṣṭabhya vibhuḥ sthitaḥ<BR>
12,202.033d@017B_0067	agrāhyo nirguṇo nityaṃ tam asmi śaraṇaṃ gataḥ<BR>
12,202.033d@017B_0068	somārkāgnimayaṃ tejo yā ca tāramayī dyutiḥ<BR>
12,202.033d@017B_0069	divi saṃjāyate yo 'yaṃ sa mahātmā prasīdatu<BR>
12,202.033d@017B_0070	guṇādir nirguṇaś cādyo lakṣmīvāṃś cetano hy ajaḥ<BR>
12,202.033d@017B_0071	sūkṣmaḥ sarvagato yogī sa mahātmā prasīdatu<BR>
12,202.033d@017B_0072	avyaktaṃ samadhiṣṭhātā acintyaḥ sadasatparaḥ<BR>
12,202.033d@017B_0073	āsthitaḥ paramaṃ bhuṅkte sa mahātmā prasīdatu<BR>
12,202.033d@017B_0074	kṣetrajñaḥ pañcadhā bhuṅkte prakṛtiṃ pañcabhir mukhaiḥ<BR>
12,202.033d@017B_0075	mahān guṇāṃś ca yo bhuṅkte sa mahātmā prasīdatu<BR>
12,202.033d@017B_0076	sūryamadhye sthitaḥ somas tasya madhye ca yā sthitā<BR>
12,202.033d@017B_0077	bhūtabāhyā ca yā dīptiḥ sa mahātmā prasīdatu<BR>
12,202.033d@017B_0078	namas te sarvataḥ sarva sarvatokṣiśiromukha<BR>
12,202.033d@017B_0079	nirvikāra namas te 'stu sākṣī kṣetradhruvasthitiḥ<BR>
12,202.033d@017B_0080	atīndriya namas tubhyaṃ liṅgair vyaktair na mīyase<BR>
12,202.033d@017B_0081	ye ca tvāṃ nābhijānanti saṃsāre saṃsaranti te<BR>
12,202.033d@017B_0082	kāmakrodhavinirmuktā rāgadveṣavivarjitāḥ<BR>
12,202.033d@017B_0083	mānyabhaktā vijānanti na punar mārakā dvijāḥ<BR>
12,202.033d@017B_0084	ekākino hi nirdvaṃdvā nirāśīḥkarmakāriṇaḥ<BR>
12,202.033d@017B_0085	jñānāgnidagdhakarmāṇas tvāṃ viśanti viniścitāḥ<BR>
12,202.033d@017B_0086	aśarīraṃ śarīrasthaṃ samaṃ sarveṣu dehiṣu<BR>
12,202.033d@017B_0087	puṇyapāpavinirmuktā bhaktās tvāṃ praviśanty uta<BR>
12,202.033d@017B_0088	avyaktaṃ buddhyahaṃkārau manobhūtendriyāṇi ca<BR>
12,202.033d@017B_0089	tvayi tāni ca teṣu tvaṃ na teṣu tvaṃ na te tvayi<BR>
12,202.033d@017B_0090	ekatvānyatvanānātvaṃ ye vidur yānti te param<BR>
12,202.033d@017B_0091	samo 'si sarvabhūteṣu na te dveṣyo 'sti na priyaḥ<BR>
12,202.033d@017B_0092	samatvam abhikāṅkṣe 'haṃ bhaktyā vai nānyacetasā<BR>
12,202.033d@017B_0093	carācaram idaṃ sarvaṃ bhūtagrāmaṃ caturvidham<BR>
12,202.033d@017B_0094	tvayā tvayy eva tat protaṃ sūtre maṇigaṇā iva<BR>
12,202.033d@017B_0095	sraṣṭā bhoktāsi kūṭastho hy atattvas tattvasaṃjñitaḥ<BR>
12,202.033d@017B_0096	akartā hetur acalaḥ pṛthag ātmany avasthitaḥ<BR>
12,202.033d@017B_0097	na me bhūteṣu saṃyogo bhūtatattvaguṇādhikaḥ<BR>
12,202.033d@017B_0098	ahaṃkāreṇa buddhyā vā na me yogas tribhir guṇaiḥ<BR>
12,202.033d@017B_0099	na me dharmo 'sty adharmo vā nārambho janma vā punaḥ<BR>
12,202.033d@017B_0100	jarāmaraṇamokṣārthaṃ tvāṃ prapanno 'smi sarvaga<BR>
12,202.033d@017B_0101	viṣayair indriyair vāpi na me bhūyaḥ samāgamaḥ<BR>
12,202.033d@017B_0102	pṛthivīṃ yātu me ghrāṇaṃ yātu me rasanaṃ jalam<BR>
12,202.033d@017B_0103	rūpaṃ hutāśanaṃ yātu sparśo yātu ca mārutam<BR>
12,202.033d@017B_0104	śrotram ākāśam apy etu mano vaikārikaṃ punaḥ<BR>
12,202.033d@017B_0105	indriyāṇy api saṃyāntu svāsu svāsu ca yoniṣu<BR>
12,202.033d@017B_0106	pṛthivī yātu salilam āpo 'gnim analo 'nilam<BR>
12,202.033d@017B_0107	vāyur ākāśam apy etu manaś cākāśa eva ca<BR>
12,202.033d@017B_0108	ahaṃkāraṃ mano yātu mohanaṃ sarvadehinām<BR>
12,202.033d@017B_0109	ahaṃkāras tato buddhiṃ buddhir avyaktam acyuta<BR>
12,202.033d@017B_0110	pradhāne prakṛtiṃ yāte guṇasāmye vyavasthite<BR>
12,202.033d@017B_0111	viyogaḥ sarvakaraṇair guṇair bhūtaiś ca me bhavet<BR>
12,202.033d@017B_0112	niṣkevalaṃ padaṃ deva kāṅkṣe 'haṃ paramaṃ tava<BR>
12,202.033d@017B_0113	ekībhāvas tvayā me 'stu na me janma bhavet punaḥ<BR>
12,202.033d@017B_0114	tvadbuddhis tvadgataprāṇas tvadbhaktis tvatparāyaṇaḥ<BR>
12,202.033d@017B_0115	tvām evāhaṃ smariṣyāmi maraṇe paryupasthite<BR>
12,202.033d@017B_0116	pūrvadehakṛtā me tu vyādhayaḥ praviśantu mām<BR>
12,202.033d@017B_0117	ardayantu ca duḥkhāni ṛṇaṃ me pratimuñcatu<BR>
12,202.033d@017B_0118	anudhyāto 'si deveśa na me janma bhavet punaḥ<BR>
12,202.033d@017B_0119	tasmād bravīmi karmāṇi ṛṇaṃ me na bhaved iti<BR>
12,202.033d@017B_0120	nopatiṣṭhantu māṃ sarve vyādhayaḥ pūrvasaṃcitāḥ<BR>
12,202.033d@017B_0121	śrībhagavān uvāca<BR>
12,202.033d@017B_0121	anṛṇo gantum icchāmi tad viṣṇoḥ paramaṃ padam<BR>
12,202.033d@017B_0122	ahaṃ bhagavatas tasya mama cāsau sanātanaḥ<BR>
12,202.033d@017B_0123	tasyāhaṃ na praṇaśyāmi sa ca me na praṇaśyati<BR>
12,202.033d@017B_0124	karmendriyāṇi saṃyamya pañca buddhīndriyāṇi ca<BR>
12,202.033d@017B_0125	daśendriyāṇi manasi ahaṃkāre tathā manaḥ<BR>
12,202.033d@017B_0126	ahaṃkāraṃ tathā buddhau buddhim ātmani yojayet<BR>
12,202.033d@017B_0127	yatabuddhīndriyaḥ paśyed buddhyā budhyet parāt param<BR>
12,202.033d@017B_0128	mamāyam iti tasyāhaṃ yena sarvam idaṃ tatam<BR>
12,202.033d@017B_0129	ātmanātmani saṃyojya paramātmany anusmaret<BR>
12,202.033d@017B_0130	tato buddheḥ paraṃ buddhvā labhate na punarbhavam<BR>
12,202.033d@017B_0131	maraṇe samanuprāpte yaś caivaṃ mām anusmaret<BR>
12,202.033d@017B_0132	api pāpasamācāraḥ sa yāti paramāṃ gatim<BR>
12,202.033d@017B_0133	[oṃ] namo bhagavate tasmai dehināṃ paramātmane<BR>
12,202.033d@017B_0134	nārāyaṇāya bhaktānām ekaniṣṭhāya śāśvate<BR>
12,202.033d@017B_0135	imām anusmṛtiṃ divyāṃ vaiṣṇavīṃ susamāhitaḥ<BR>
12,202.033d@017B_0136	svapan vibudhyaṃś ca paṭhed yatra tatra samabhyaset<BR>
12,202.033d@017B_0137	paurṇamāsyām amāvāsyāṃ dvādaśyāṃ ca viśeṣataḥ<BR>
12,202.033d@017B_0138	śrāvayec chraddadhānāṃś ca madbhaktāṃś ca viśeṣataḥ<BR>
12,202.033d@017B_0139	yady ahaṃkāram āśritya yajñadānatapaḥkriyāḥ<BR>
12,202.033d@017B_0140	kurvaṃs tatphalam āpnoti punarāvartanaṃ tu tat<BR>
12,202.033d@017B_0141	abhyarcayan pitṝn devān paṭhañ juhvan baliṃ dadat<BR>
12,202.033d@017B_0142	jvalann agniṃ smared yo māṃ sa yāti paramāṃ gatim<BR>
12,202.033d@017B_0143	yajño dānaṃ tapaś caiva pāvanāni śarīriṇām<BR>
12,202.033d@017B_0144	yajñaṃ dānaṃ tapas tasmāt kuryād āśīrvivarjitaḥ<BR>
12,202.033d@017B_0145	nama ity eva yo brūyān madbhaktaḥ śraddhayānvitaḥ<BR>
12,202.033d@017B_0146	tasyākṣayo bhavel lokaḥ śvapākasyāpi nārada<BR>
12,202.033d@017B_0147	kiṃ punar ye yajante māṃ sādhakā vidhipūrvakam<BR>
12,202.033d@017B_0148	śraddhāvanto yatātmānas te māṃ yānti madāśritāḥ<BR>
12,202.033d@017B_0149	karmāṇy ādyantavantīha madbhakto nāntam aśnute<BR>
12,202.033d@017B_0150	mām eva tasmād devarṣe dhyāhi nityam atandritaḥ<BR>
12,202.033d@017B_0151	avāpsyasi tataḥ siddhiṃ drakṣyasy eva padaṃ mama<BR>
12,202.033d@017B_0152	ajñānāya ca yo jñānaṃ dadyād dharmopadeśanam<BR>
12,202.033d@017B_0153	kṛtsnāṃ vā pṛthivīṃ dadyāt tena tulyaṃ na tat phalam<BR>
12,202.033d@017B_0154	tasmāt pradeyaṃ sādhubhyo janmabandhabhayāpaham<BR>
12,202.033d@017B_0155	evaṃ dattvā naraśreṣṭha śreyo vīryaṃ ca vindati<BR>
12,202.033d@017B_0156	aśvamedhasahasrāṇāṃ sahasraṃ yaḥ samācaret<BR>
12,202.033d@017B_0157	bhīṣma uvāca<BR>
12,202.033d@017B_0157	nāsau padam avāpnoti madbhaktair yad avāpyate<BR>
12,202.033d@017B_0158	evaṃ pṛṣṭaḥ purā tena nāradena surarṣiṇā<BR>
12,202.033d@017B_0159	yad uvāca tadā śaṃbhus tad uktaṃ tava suvrata<BR>
12,202.033d@017B_0160	tvam apy ekamanā bhūtvā dhyāhi jñeyaṃ guṇātigam<BR>
12,202.033d@017B_0161	bhajasva sarvabhāvena paramātmānam avyayam<BR>
12,202.033d@017B_0162	śrutvaivaṃ nārado vākyaṃ divyaṃ nārāyaṇeritam<BR>
12,202.033d@017B_0163	atyantabhaktimān deva ekāntatvam upeyivān<BR>
12,202.033d@017B_0164	nārāyaṇam ṛṣiṃ devaṃ daśa varṣāṇy ananyabhāk<BR>
12,202.033d@017B_0165	idaṃ japan vai prāpnoti tad viṣṇoḥ paramaṃ padam<BR>
12,202.033d@017B_0166	kiṃ tasya bahubhir mantrair bhaktir yasya janārdane<BR>
12,202.033d@017B_0167	namo nārāyaṇāyeti mantraḥ sarvārthasādhakaḥ<BR>
12,202.033d@017B_0168	imāṃ rahasyāṃ paramām anusmṛtim<BR>
12,202.033d@017B_0169	adhītya buddhiṃ labhate ca naiṣṭhikīm<BR>
12,202.033d@017B_0170	vihāya duḥkhāny avamucya saṃkaṭāt<BR>
12,202.033d@017B_0171	sa vītarāgo vicaran mahīm imām<BR>
12,202.033d@017C_0000	yudhiṣṭhira uvāca<BR>
12,202.033d@017C_0001	devāsuramanuṣyeṣu ṛṣimukhyeṣu vā punaḥ<BR>
12,202.033d@017C_0002	viṣṇos tattvaṃ yathākhyātaṃ ko vidvān anuvetti tat<BR>
12,202.033d@017C_0003	etan me sarvam ācakṣva na me tṛptir hi tattvataḥ<BR>
12,202.033d@017C_0004	bhīṣma uvāca<BR>
12,202.033d@017C_0004	vartate bharataśreṣṭha sarvajño 'sīti me matiḥ<BR>
12,202.033d@017C_0005	kā[?smā]rito 'haṃ tvayā rājan yad vṛttaṃ ca purā mama<BR>
12,202.033d@017C_0006	garuḍena purā mahyaṃ saṃvādo bhūbhṛduttama<BR>
12,202.033d@017C_0007	purāhaṃ tapa āsthāya vāsudevaparāyaṇaḥ<BR>
12,202.033d@017C_0008	dhyāyan stuvan namasyaṃś ca yajamānas tam eva ca<BR>
12,202.033d@017C_0009	gaṅgādvīpe samāsīno daśa varṣāṇi bhārata<BR>
12,202.033d@017C_0010	mātā ca mama sā devī jananī lokapāvanī<BR>
12,202.033d@017C_0011	samāsīnā samīpe me rakṣaṇārthaṃ mamācyuta<BR>
12,202.033d@017C_0012	tasmin kāle 'dbhutaḥ śrīmān sarvavedamayaḥ prabhuḥ<BR>
12,202.033d@017C_0013	suparṇaḥ patatāṃ śreṣṭho merumandarasaṃnibhaḥ<BR>
12,202.033d@017C_0014	ājagāma viśuddhātmā gaṅgāṃ draṣṭuṃ mahāyaśāḥ<BR>
12,202.033d@017C_0015	tam āgataṃ mahātmānaṃ pratyudgamyāham arthitaḥ<BR>
12,202.033d@017C_0016	praṇipatya yathānyāyaṃ kṛtāñjalir avasthitaḥ<BR>
12,202.033d@017C_0017	so 'pi devo mahābhāgām abhinandya ca jāhnavīm<BR>
12,202.033d@017C_0018	tayā ca pūjitaḥ śrīmān upopāviśad āsane<BR>
12,202.033d@017C_0019	tataḥ kathāntare taṃ vai vacanaṃ cedam abravam<BR>
12,202.033d@017C_0020	vedaveda mahāvīrya vainateya mahābala<BR>
12,202.033d@017C_0021	nārāyaṇaṃ hṛṣīkeśaṃ sahamāno 'niśaṃ harim<BR>
12,202.033d@017C_0022	jānāsi taṃ yathā vaktuṃ yādṛgbhūto janārdanaḥ<BR>
12,202.033d@017C_0023	garuḍa uvāca<BR>
12,202.033d@017C_0023	mamāpi tasya sadbhāvaṃ vaktum arhasi sattama<BR>
12,202.033d@017C_0024	śṛṇu bhīṣma yathānyāyaṃ purā tva[?tvā]m iha sattamāḥ<BR>
12,202.033d@017C_0025	aneke munayaḥ siddhā mānasottaravāsinaḥ<BR>
12,202.033d@017C_0026	papracchur māṃ mahāprājñā vāsudevaparāyaṇāḥ<BR>
12,202.033d@017C_0027	pakṣīndra vāsudevasya tat tvaṃ vetsi paraṃ padam<BR>
12,202.033d@017C_0028	tvayā samo na tasyāsti saṃnikṛṣṭapriyo 'pi ca<BR>
12,202.033d@017C_0029	teṣām ahaṃ vacaḥ śrutvā praṇipatya mahāharim<BR>
12,202.033d@017C_0030	abravaṃ ca yathāvṛttaṃ mama nārāyaṇasya ca<BR>
12,202.033d@017C_0031	śṛṇudhvaṃ muniśārdūlā hṛtvā somam ahaṃ purā<BR>
12,202.033d@017C_0032	ākāśe patamānas tu vākyaṃ tatra śṛṇomi vai<BR>
12,202.033d@017C_0033	sādhu sādhu mahābāho prīto 'smi tava darśanāt<BR>
12,202.033d@017C_0034	vṛṇīṣva vacanaṃ mattaḥ pakṣīndra garuḍādhunā<BR>
12,202.033d@017C_0035	tvām ahaṃ bhaktitattvajño bravai vacanam uttamam<BR>
12,202.033d@017C_0036	ity āha sma dhruvaṃ tatra mām āha bhagavān punaḥ<BR>
12,202.033d@017C_0037	ṛṣir asmi mahāvīrya na māṃ jānāti vā mayi<BR>
12,202.033d@017C_0038	asūyati ca māṃ mūḍhas tac chrutvā garvam āsthitaḥ<BR>
12,202.033d@017C_0039	ahaṃ devanikāyānāṃ madhye vacanam abravam<BR>
12,202.033d@017C_0040	ṛṣe pūrvaṃ varaṃ mattas tvaṃ vṛṇīṣva tato hy aham<BR>
12,202.033d@017C_0041	vṛṇe tvatto varaṃ paścād ity evaṃ munisattamāḥ<BR>
12,202.033d@017C_0042	yasmāt tvāṃ bhagavān devaḥ śrīmāñ śrīvatsalakṣaṇaḥ<BR>
12,202.033d@017C_0043	adya paśyati pakṣīndra vāhanaṃ bhava me sadā<BR>
12,202.033d@017C_0044	vṛṇe 'haṃ varam etad dhi tvatto 'dya patageśvara<BR>
12,202.033d@017C_0045	tatheti taṃ vīkṣya mātāmanahaṃkāram āsthitam (sic)<BR>
12,202.033d@017C_0046	jetukāmo hy ahaṃ viṣṇuṃ māyayā māyinaṃ harim<BR>
12,202.033d@017C_0047	tvatto hy ahaṃ vṛṇe tv adya varam ṛṣivarottama<BR>
12,202.033d@017C_0048	tavopariṣṭāt sthāsyāmi varam etat prayaccha me<BR>
12,202.033d@017C_0049	tatheti ca hasan prāha harir nārāyaṇaḥ prabhuḥ<BR>
12,202.033d@017C_0050	dhvajaṃ ca me bhava sadā tvam eva vihageśvara<BR>
12,202.033d@017C_0051	upariṣṭāt sthitis te 'stu mama pakṣīndra sarvadā<BR>
12,202.033d@017C_0052	ity uktvā bhagavān devaḥ śaṅkhacakragadādharaḥ<BR>
12,202.033d@017C_0053	sahasracaraṇaḥ śrīmān sahasrādityasaṃnibhaḥ<BR>
12,202.033d@017C_0054	sahasraśīrṣā puruṣaḥ sahasranayano mahān<BR>
12,202.033d@017C_0055	sahasramakuṭo 'cintyaḥ sahasravadano vibhuḥ<BR>
12,202.033d@017C_0056	vidyunmālānibhair divyair nānābharaṇarājibhiḥ<BR>
12,202.033d@017C_0057	kva cit saṃdṛśyamānas tu caturbāhuḥ kva cid dhariḥ<BR>
12,202.033d@017C_0058	kva cij jyotirmayo 'cintyaḥ kva cit skandhe samāhitaḥ<BR>
12,202.033d@017C_0059	evaṃ mama jayan devas tatraivāntaradhīyata<BR>
12,202.033d@017C_0060	tato 'haṃ vismayāpannaḥ kṛtvā kāryam anuttamam<BR>
12,202.033d@017C_0061	asyā vimucya jananīṃ mayā saha munīśvarāḥ<BR>
12,202.033d@017C_0062	acintyo 'yam ahaṃ bhūyo ko 'sau mām abravīt purā<BR>
12,202.033d@017C_0063	kīdṛgvidhaḥ sa bhagavān iti matvā tam āsthitaḥ<BR>
12,202.033d@017C_0064	anantaraṃ devadevaṃ skandhe mama samāśritam<BR>
12,202.033d@017C_0065	adrākṣaṃ puṇḍarīkākṣaṃ vahamāno 'ham adbhutam<BR>
12,202.033d@017C_0066	avaśas tasya bhāvena yatra yatra sa cecchati<BR>
12,202.033d@017C_0067	vismayāpannahṛdayo hy ahaṃ kim iti cintayan<BR>
12,202.033d@017C_0068	antarjalam ahaṃ sarvaṃ vahamāno 'gamaṃ punaḥ<BR>
12,202.033d@017C_0069	sendrair devair mahābhāgair brahmādyaiḥ kalpajīvibhiḥ<BR>
12,202.033d@017C_0070	stūyamāno hy aham api tais tair abhyarcitaḥ pṛthak<BR>
12,202.033d@017C_0071	kṣīrodasyottare kūle divye maṇimaye śubhe<BR>
12,202.033d@017C_0072	vaikarṇaṃ nāma sadanaṃ hares tasya mahātmanaḥ<BR>
12,202.033d@017C_0073	divyaṃ tejomayaṃ śrīmad acintyam amarair api<BR>
12,202.033d@017C_0074	tejonilamayaiḥ stambhair nānāsaṃsthānasaṃsthitaiḥ<BR>
12,202.033d@017C_0075	vibhūṣitaṃ hiraṇyena bhāsvareṇa samantataḥ<BR>
12,202.033d@017C_0076	divyaṃ jyotiḥsamāyuktaṃ gītavāditraśobhitam<BR>
12,202.033d@017C_0077	śṛṇomi śabdaṃ tatrāhaṃ na paśyāmi śarīriṇam<BR>
12,202.033d@017C_0078	na ca sthalaṃ na cānyac ca pādayos taṃ samantataḥ<BR>
12,202.033d@017C_0079	vepamāno hy ahaṃ tatra viṣṭhito 'haṃ kṛtāñjaliḥ<BR>
12,202.033d@017C_0080	tato brahmādayo devā lokāpālās tathaiva ca<BR>
12,202.033d@017C_0081	sanandanādyā munayas tathānye parajīvinaḥ<BR>
12,202.033d@017C_0082	prāptās tatra sabhādvāri devagandharvasattamāḥ<BR>
12,202.033d@017C_0083	brahmāṇaṃ purataḥ kṛtvā kṛtāñjalipuṭās tadā<BR>
12,202.033d@017C_0084	tatas tadantare tasmin kṣīrodārṇavaśīkaraiḥ<BR>
12,202.033d@017C_0085	bodhyamāno mahāviṣṇur āvirbhūta ivābabhau<BR>
12,202.033d@017C_0086	phaṇāsahasramālāḍhyaṃ śeṣam avyaktasaṃsthitam<BR>
12,202.033d@017C_0087	paśyāmy ahaṃ mudākāśe yasyopari janārdanam<BR>
12,202.033d@017C_0088	dīrghavṛttaiḥ samaiḥ pīnaiḥ keyūravalayojjvalaiḥ<BR>
12,202.033d@017C_0089	caturbhir bāhubhir yuktaṃ * * * * * * * *<BR>
12,202.033d@017C_0090	pītāmbareṇa saṃvītaṃ kaustubhena virājitam<BR>
12,202.033d@017C_0091	vakṣaḥsthalena saṃyuktaṃ padmayādhiṣṭhitena ca<BR>
12,202.033d@017C_0092	īṣadunmīlitākṣaṃ taṃ sarvakāraṇakāraṇam<BR>
12,202.033d@017C_0093	kṣīrodasyopari babhau nīlābhraṃ paramaṃ yathā<BR>
12,202.033d@017C_0094	na kaś cid vadate kaś cin na vyāharati kaś cana<BR>
12,202.033d@017C_0095	brahmādistambaparyantaṃ mā śabdam iti roṣitam<BR>
12,202.033d@017C_0096	bhrukuṭīkuṭilākṣās te nānābhūtagaṇāḥ sthitāḥ<BR>
12,202.033d@017C_0097	tato 'cintyo hariḥ śrīmān ālokya ca pitāmaham<BR>
12,202.033d@017C_0098	kṛtvā ca prasthitaṃ tatra jagatāṃ hitakāmyayā<BR>
12,202.033d@017C_0099	gacchadhvam iti mām uktvā garuḍety āha māṃ tataḥ<BR>
12,202.033d@017C_0100	tato 'haṃ praṇipatyāgre kṛtāñjalir avasthitaḥ<BR>
12,202.033d@017C_0101	āgaccheti ca mām uktvā pūrvottarapathaṃ gataḥ<BR>
12,202.033d@017C_0102	atīva mṛdubhāvena gacchann iva sa dṛśyate<BR>
12,202.033d@017C_0103	ayutaṃ niyutaṃ cāhaṃ prayutaṃ cārbudaṃ tathā<BR>
12,202.033d@017C_0104	patamāno 'ham aniśaṃ yojanāni tatas tataḥ<BR>
12,202.033d@017C_0105	nanu tat tvām ahaṃ bhakto viṣṭhito 'smi praśāstu naḥ<BR>
12,202.033d@017C_0106	āgaccha garuḍety evaṃ punar āha sa mādhavaḥ<BR>
12,202.033d@017C_0107	tato bhūyo hy ahaṃ pātaṃ patamāno vihāyasam<BR>
12,202.033d@017C_0108	ājagāma tato ghoraṃ śatakoṭisamāvṛtam<BR>
12,202.033d@017C_0109	tāmasānīva bhūtāni parvatābhāni tatra ha<BR>
12,202.033d@017C_0110	samānānīva padmāni tato 'haṃ bhīta āsthitaḥ<BR>
12,202.033d@017C_0111	tato māṃ kiṃkaro ghoraḥ śatayojanam āyatam<BR>
12,202.033d@017C_0112	nigṛhya pāṇinā tasmāc cikṣepa ca sa loṣṭavat<BR>
12,202.033d@017C_0113	tat tamo 'ham atikramya hy āpaṃ caiva vihāyasam<BR>
12,202.033d@017C_0114	huṃkāraghoṣāṃs tatrāham aśanīpātasaṃnibhān<BR>
12,202.033d@017C_0115	karṇamūle hy aśṛṇavaṃ tato bhūtaiḥ samāsthitaḥ<BR>
12,202.033d@017C_0116	tato 'haṃ devadeveśa trāhi māṃ puṣkarekṣaṇa<BR>
12,202.033d@017C_0117	ity abravam ahaṃ tatra tato viṣṇur uvāca mām<BR>
12,202.033d@017C_0118	suṣirasya mukhe kaś cin māṃ cikṣepa bhayaṃkaraḥ<BR>
12,202.033d@017C_0119	atīto 'haṃ kṣaṇād agnim apaśyaṃ vāyumaṇḍalam<BR>
12,202.033d@017C_0120	ākāśam iva saṃprekṣya kṣeptukāmam upāgataḥ<BR>
12,202.033d@017C_0121	tatrāhaṃ duḥkhito bhūtaḥ krośamāno hy avasthitaḥ<BR>
12,202.033d@017C_0122	kṣaṇāntareṇa ghoreṇa kruddho hi paramātmanā<BR>
12,202.033d@017C_0123	svapakṣarājinā dṛṣṭvā māṃ cikṣepa bhayaṃkaraḥ<BR>
12,202.033d@017C_0124	* * * garuḍakulaṃ sahasrādityasaṃnibham<BR>
12,202.033d@017C_0125	māṃ dṛṣṭvāpy atha saṃsthe 'tha hy alpakālo 'tidurbalaḥ<BR>
12,202.033d@017C_0126	aho vihaṃgamaḥ prāpta iti vismayamānasāḥ<BR>
12,202.033d@017C_0127	māṃ dṛṣṭvocur ahaṃ tatra paśyāmi garuḍadhvajam<BR>
12,202.033d@017C_0128	sahasrayojanāyāmaṃ sahasrādityavarcasam<BR>
12,202.033d@017C_0129	sahasragaruḍārūḍhaṃ garuḍās te mahābalāḥ<BR>
12,202.033d@017C_0130	atyāścaryam imaṃ deva vapuṣāsmatkulodbhavaḥ<BR>
12,202.033d@017C_0131	svalpaprāṇaḥ svalpakāyaḥ ko 'sau pakṣī ihāgataḥ<BR>
12,202.033d@017C_0132	tac chrutvāhaṃ naṣṭagarvo bhīto lajjāsamanvitaḥ<BR>
12,202.033d@017C_0133	svayaṃ buddhaś ca saṃvignas tato hy aśṛṇavaṃ punaḥ<BR>
12,202.033d@017C_0134	āgaccha garuḍety eva tato 'haṃ yānam āsthitaḥ<BR>
12,202.033d@017C_0135	parārdhyaṃ ca tato gatvā yojanānāṃ śataṃ punaḥ<BR>
12,202.033d@017C_0136	tatrāpaśyam ahaṃ yo vai brahmāṇaṃ parameṣṭhinam<BR>
12,202.033d@017C_0137	tatrāpi cāparaṃ tatra śatakoṭipitāmahān<BR>
12,202.033d@017C_0138	punar ehīty uvācoccair bhagavān madhusūdanaḥ<BR>
12,202.033d@017C_0139	mahākulaṃ tato 'paśyaṃ pramāṇāni tam avyayam<BR>
12,202.033d@017C_0140	kapitthaphalasaṃkāśair aṇḍākāraiḥ samāśritam<BR>
12,202.033d@017C_0141	tatra sthito hariḥ śrīmān aṇḍam ekaṃ bibheda ha<BR>
12,202.033d@017C_0142	mahad bhūtaṃ hi māṃ gṛhya dattvā vai prākṣipat punaḥ<BR>
12,202.033d@017C_0143	tanmadhye sāgarān sapta brahmāṇaṃ ca tathā surān<BR>
12,202.033d@017C_0144	paśyāmy ahaṃ yathāyogaṃ mātaraṃ svakulaṃ tathā<BR>
12,202.033d@017C_0145	evaṃ mayānubhūtaṃ hi tattvānveṣaṇakāṅkṣiṇā<BR>
12,202.033d@017C_0146	śibikāsadṛśaṃ māṃ vai paśyadhvaṃ munisattamāḥ<BR>
12,202.033d@017C_0147	ity evam abravaṃ viprān bhīṣma yan me purābhavat<BR>
12,202.033d@017C_0148	tat te sarvaṃ yathānyāyam uktavān asmi sattama<BR>
12,202.033d@017C_0149	yoginas taṃ prapaśyanti jñānaṃ dṛṣṭvā paraṃ harim<BR>
12,202.033d@017C_0150	nānyathā śakyarūpo 'sau jñānagamyaḥ paraḥ pumān<BR>
12,202.033d@017C_0151	ananyayā ca bhaktyā ca prāptuṃ śakyo mahāhariḥ<BR>
12,202.033d@017C_0151	bhīṣma uvāca<BR>
12,202.033d@017C_0152	ity evam uktvā bhagavān suparṇaḥ pakṣirāṭ prabhuḥ<BR>
12,202.033d@017C_0153	āmantrya jananīṃ me vai tatraivāntaradhīyata<BR>
12,202.033d@017C_0154	tasmād rājendra sarvātmā vāsudevaḥ pradhānakṛt<BR>
12,202.033d@017C_0155	jñānena bhaktyā sulabho nānyatheti matir mama<BR>
12,203.001	yudhiṣṭhira uvāca<BR>
12,203.001a	yogaṃ me paramaṃ tāta mokṣasya vada bhārata<BR>
12,203.001c	tam ahaṃ tattvato jñātum icchāmi vadatāṃ vara<BR>
12,203.001d*0558_01	bhūyo 'pi jñānasadbhāve sthityarthaṃ tvāṃ bravīmy aham<BR>
12,203.001d*0558_02	acintyaṃ vāsudevākhyaṃ tasmāt prabrūhi sattama<BR>
12,203.002	bhīṣma uvāca<BR>
12,203.002a	atrāpy udāharantīmam itihāsaṃ purātanam<BR>
12,203.002c	saṃvādaṃ mokṣasaṃyuktaṃ śiṣyasya guruṇā saha<BR>
12,203.003a	kaś cid brāhmaṇam āsīnam ācāryam ṛṣisattamam<BR>
12,203.003b*0559_01	tejorāśiṃ mahātmānaṃ satyasaṃdhaṃ jitendriyam<BR>
12,203.003c	śiṣyaḥ paramamedhāvī śreyorthī susamāhitaḥ<BR>
12,203.003e	caraṇāv upasaṃgṛhya sthitaḥ prāñjalir abravīt<BR>
12,203.004a	upāsanāt prasanno 'si yadi vai bhagavan mama<BR>
12,203.004c	saṃśayo me mahān kaś cit tan me vyākhyātum arhasi<BR>
12,203.005a	kutaś cāhaṃ kutaś ca tvaṃ tat samyag brūhi yat param<BR>
12,203.005c	kathaṃ ca sarvabhūteṣu sameṣu dvijasattama<BR>
12,203.005e	samyagvṛttā nivartante viparītāḥ kṣayodayāḥ<BR>
12,203.006a	vedeṣu cāpi yad vākyaṃ laukikaṃ vyāpakaṃ ca yat<BR>
12,203.006c	etad vidvan yathātattvaṃ sarvaṃ vyākhyātum arhasi<BR>
12,203.007	gurur uvāca<BR>
12,203.007a	śṛṇu śiṣya mahāprājña brahmaguhyam idaṃ param<BR>
12,203.007c	adhyātmaṃ sarvabhūtānām āgamānāṃ ca yad vasu<BR>
12,203.008a	vāsudevaḥ sarvam idaṃ viśvasya brahmaṇo mukham<BR>
12,203.008b*0560_01	krīḍate bhagavān devo bālakrīḍanakair iva<BR>
12,203.008c	satyaṃ dānam atho yajñas titikṣā dama ārjavam<BR>
12,203.009a	puruṣaṃ sanātanaṃ viṣṇuṃ yat tad vedavido viduḥ<BR>
12,203.009c	sargapralayakartāram avyaktaṃ brahma śāśvatam<BR>
12,203.009e	tad idaṃ brahma vārṣṇeyam itihāsaṃ śṛṇuṣva me<BR>
12,203.010a	brāhmaṇo brāhmaṇaiḥ śrāvyo rājanyaḥ kṣatriyais tathā<BR>
12,203.010b*0561_01	vaiśyo vaiśyais tathā śrāvyaḥ śūdraḥ śūdrair mahāmanāḥ<BR>
12,203.010c	māhātmyaṃ devadevasya viṣṇor amitatejasaḥ<BR>
12,203.010e	arhas tvam asi kalyāṇa vārṣṇeyaṃ śṛṇu yat param<BR>
12,203.010f*0562_01	yam acyutaṃ paraṃ nityaṃ liṅgahīnaṃ ca nirmalam<BR>
12,203.010f*0562_02	nirvāṇam amṛtaṃ śrīmat tad viṣṇoḥ paramaṃ padam<BR>
12,203.010f*0562_03	bhave ca bhedavad bhinnaṃ pradānaṃ guṇakārakam<BR>
12,203.010f*0562_04	tasmin na sajjate nityaṃ sa eṣa puruṣo 'paraḥ<BR>
12,203.010f*0562_05	puruṣādhiṣṭhitaṃ nityaṃ pradhānaṃ brahma kāraṇam<BR>
12,203.010f*0562_06	kālasvarūpaṃ rūpeṇa viṣṇunā prabhaviṣṇunā<BR>
12,203.010f*0562_07	kṣobhyamāṇaṃ sṛjaty eva nānābhūtāni bhāgaśaḥ<BR>
12,203.010f*0562_08	tad dṛṣṭvā puruṣo 'tattvaṃ sākṣī bhūtvā pravartate<BR>
12,203.010f*0562_09	tat praviśya yathāyogam abhinno bhinnalakṣaṇaḥ<BR>
12,203.011a	kālacakram anādyantaṃ bhāvābhāvasvalakṣaṇam<BR>
12,203.011c	trailokyaṃ sarvabhūteṣu cakravat parivartate<BR>
12,203.012a	yat tad akṣaram avyaktam amṛtaṃ brahma śāśvatam<BR>
12,203.012c	vadanti puruṣavyāghraṃ keśavaṃ puruṣarṣabham<BR>
12,203.012d*0563_01	tad akṣaram acintyaṃ vai bhinnarūpeṇa dṛśyate<BR>
12,203.012d*0563_02	paśya kālākhyam aniśaṃ na coṣṇaṃ nātiśītalam<BR>
12,203.012d*0563_03	na santy ete guṇās tasmiṃs tathā tasmāt pravartate<BR>
12,203.012d*0563_04	śītalo 'yam anuprāptaḥ kālo grīṣmas tathaiva ca<BR>
12,203.012d*0563_05	vakṣyanti sarvabhūtāni hy ete sūryodayaṃ prati<BR>
12,203.012d*0563_06	āgacchanti nivartanti sa kālo guṇarāśayaḥ<BR>
12,203.012d*0563_07	na caiva prakṛtisthena kālayuktena nityaśaḥ<BR>
12,203.012d*0563_08	guṇaiḥ saṃbhogam aratis tattvavijñānakovidam<BR>
12,203.012d*0563_09	puruṣādhiṣṭhitā nityaṃ prakṛtiḥ sūyate parā<BR>
12,203.013a	pitṝn devān ṛṣīṃś caiva tathā vai yakṣadānavān<BR>
12,203.013c	nāgāsuramanuṣyāṃś ca sṛjate paramo 'vyayaḥ<BR>
12,203.014a	tathaiva vedaśāstrāṇi lokadharmāṃś ca śāśvatān<BR>
12,203.014c	pralaye prakṛtiṃ prāpya yugādau sṛjate prabhuḥ<BR>
12,203.015a	yathartuṣv ṛtuliṅgāni nānārūpāṇi paryaye<BR>
12,203.015c	dṛśyante tāni tāny eva tathā brahmāharātriṣu<BR>
12,203.016a	atha yad yad yadā bhāvi kālayogād yugādiṣu<BR>
12,203.016c	tat tad utpadyate jñānaṃ lokayātrāvidhānajam<BR>
12,203.016d*0564_01	śrutir eṣā samākhyātā tadarthaṃ kāraṇātmanā<BR>
12,203.016d*0564_02	anāmnāyavidhānād vai vedā hy antarhitā yathā<BR>
12,203.016d*0564_03	yugānte hy astabhūtāni śāstrāṇi vividhāni ca<BR>
12,203.016d*0564_04	sarvasattvavinā[śā]d vai jīvātmanityayā smṛtāḥ<BR>
12,203.016d*0564_05	anyasminn aṇḍasadbhāve vartamānāni nityaśaḥ<BR>
12,203.017a	yugānte 'ntarhitān vedān setihāsān maharṣayaḥ<BR>
12,203.017c	lebhire tapasā pūrvam anujñātāḥ svayaṃbhuvā<BR>
12,203.017d*0565_01	niyogād brahmaṇo viprā lokatantrapravartakāḥ<BR>
12,203.018a	vedavid veda bhagavān vedāṅgāni bṛhaspatiḥ<BR>
12,203.018c	bhārgavo nītiśāstraṃ ca jagāda jagato hitam<BR>
12,203.019a	gāndharvaṃ nārado vedaṃ bharadvājo dhanurgraham<BR>
12,203.019c	devarṣicaritaṃ gārgyaḥ kṛṣṇātreyaś cikitsitam<BR>
12,203.019d*0566_01	nyāyatantraṃ hi kārtsnyena gautamo veda tattvataḥ<BR>
12,203.019d*0566_02	vedāntakarmayogaṃ ca vedavid brahmavid vibhuḥ<BR>
12,203.019d*0566_03	dvaipāyano nijagrāha śilpaśāstraṃ bhṛguḥ punaḥ<BR>
12,203.020a	nyāyatantrāṇy anekāni tais tair uktāni vādibhiḥ<BR>
12,203.020c	hetvāgamasadācārair yad uktaṃ tad upāsyate<BR>
12,203.021a	anādyaṃ yat paraṃ brahma na devā narṣayo viduḥ<BR>
12,203.021c	ekas tad veda bhagavān dhātā nārāyaṇaḥ prabhuḥ<BR>
12,203.022a	nārāyaṇād ṛṣigaṇās tathā mukhyāḥ surāsurāḥ<BR>
12,203.022c	rājarṣayaḥ purāṇāś ca paramaṃ duḥkhabheṣajam<BR>
12,203.022d*0567_01	vakṣye 'haṃ tava yat prāptam ṛṣer dvaipāyanān mayā<BR>
12,203.023a	puruṣādhiṣṭhitaṃ bhāvaṃ prakṛtiḥ sūyate sadā<BR>
12,203.023c	hetuyuktam ataḥ sarvaṃ jagat saṃparivartate<BR>
12,203.024a	dīpād anye yathā dīpāḥ pravartante sahasraśaḥ<BR>
12,203.024c	prakṛtiḥ sṛjate tadvad ānantyān nāpacīyate<BR>
12,203.025a	avyaktakarmajā buddhir ahaṃkāraṃ prasūyate<BR>
12,203.025c	ākāśaṃ cāpy ahaṃkārād vāyur ākāśasaṃbhavaḥ<BR>
12,203.026a	vāyos tejas tataś cāpas tv adbhyo hi vasudhodgatā<BR>
12,203.026c	mūlaprakṛtayo 'ṣṭau tā jagad etāsv avasthitam<BR>
12,203.027a	jñānendriyāṇy ataḥ pañca pañca karmendriyāṇy api<BR>
12,203.027c	viṣayāḥ pañca caikaṃ ca vikāre ṣoḍaśaṃ manaḥ<BR>
12,203.028a	śrotraṃ tvak cakṣuṣī jihvā ghrāṇaṃ pañcendriyāṇy api<BR>
12,203.028c	pādau pāyur upasthaś ca hastau vāk karmaṇām api<BR>
12,203.029a	śabdaḥ sparśo 'tha rūpaṃ ca raso gandhas tathaiva ca<BR>
12,203.029c	vijñeyaṃ vyāpakaṃ cittaṃ teṣu sarvagataṃ manaḥ<BR>
12,203.029d*0568_01	buddhīndriyārthā ity uktā daśa saṃsargayonayaḥ<BR>
12,203.029d*0568_02	sadasadbhāvayoge ca mana ity abhidhīyate<BR>
12,203.029d*0568_03	vyavasāyaguṇā buddhir ahaṃkāro 'bhimānakaḥ<BR>
12,203.029d*0568_04	na bījaṃ dehayoge ca karmabījapravartanāt<BR>
12,203.030a	rasajñāne tu jihveyaṃ vyāhṛte vāk tathaiva ca<BR>
12,203.030c	indriyair vividhair yuktaṃ sarvaṃ vyastaṃ manas tathā<BR>
12,203.031a	vidyāt tu ṣoḍaśaitāni daivatāni vibhāgaśaḥ<BR>
12,203.031c	deheṣu jñānakartāram upāsīnam upāsate<BR>
12,203.032a	tadvat somaguṇā jihvā gandhas tu pṛthivīguṇaḥ<BR>
12,203.032c	śrotraṃ śabdaguṇaṃ caiva cakṣur agner guṇas tathā<BR>
12,203.032e	sparśaṃ vāyuguṇaṃ vidyāt sarvabhūteṣu sarvadā<BR>
12,203.033a	manaḥ sattvaguṇaṃ prāhuḥ sattvam avyaktajaṃ tathā<BR>
12,203.033c	sarvabhūtātmabhūtasthaṃ tasmād budhyeta buddhimān<BR>
12,203.034a	ete bhāvā jagat sarvaṃ vahanti sacarācaram<BR>
12,203.034c	śritā virajasaṃ devaṃ yam āhuḥ paramaṃ padam<BR>
12,203.035a	navadvāraṃ puraṃ puṇyam etair bhāvaiḥ samanvitam<BR>
12,203.035c	vyāpya śete mahān ātmā tasmāt puruṣa ucyate<BR>
12,203.036a	ajaraḥ so 'maraś caiva vyaktāvyaktopadeśavān<BR>
12,203.036c	vyāpakaḥ saguṇaḥ sūkṣmaḥ sarvabhūtaguṇāśrayaḥ<BR>
12,203.037a	yathā dīpaḥ prakāśātmā hrasvo vā yadi vā mahān<BR>
12,203.037c	jñānātmānaṃ tathā vidyāt puruṣaṃ sarvajantuṣu<BR>
12,203.038a	so 'tra vedayate vedyaṃ sa śṛṇoti sa paśyati<BR>
12,203.038c	kāraṇaṃ tasya deho 'yaṃ sa kartā sarvakarmaṇām<BR>
12,203.039a	agnir dārugato yadvad bhinne dārau na dṛśyate<BR>
12,203.039c	tathaivātmā śarīrastho yogenaivātra dṛśyate<BR>
12,203.039d*0569_01	agnir yathā hy upāyena mathitvā dāru dṛśyate<BR>
12,203.039d*0569_02	tathaivātmā śarīrastho yogenaivātra dṛśyate<BR>
12,203.040a	nadīṣv āpo yathā yuktā yathā sūrye marīcayaḥ<BR>
12,203.040c	saṃtanvānā yathā yānti tathā dehāḥ śarīriṇām<BR>
12,203.041a	svapnayoge yathaivātmā pañcendriyasamāgataḥ<BR>
12,203.041c	deham utsṛjya vai yāti tathaivātropalabhyate<BR>
12,203.042a	karmaṇā vyāpyate pūrvaṃ karmaṇā copapadyate<BR>
12,203.042c	karmaṇā nīyate 'nyatra svakṛtena balīyasā<BR>
12,203.043a	sa tu dehād yathā dehaṃ tyaktvānyaṃ pratipadyate<BR>
12,203.043c	tathā taṃ saṃpravakṣyāmi bhūtagrāmaṃ svakarmajam<BR>
12,204.001	gurur uvāca<BR>
12,204.001a	caturvidhāni bhūtāni sthāvarāṇi carāṇi ca<BR>
12,204.001c	avyaktaprabhavāny āhur avyaktanidhanāni ca<BR>
12,204.001e	avyaktanidhanaṃ vidyād avyaktātmātmakaṃ manaḥ<BR>
12,204.002a	yathāśvatthakaṇīkāyām antarbhūto mahādrumaḥ<BR>
12,204.002c	niṣpanno dṛśyate vyaktam avyaktāt saṃbhavas tathā<BR>
12,204.002d*0570_01	ātmānam anusaṃyāti buddhir avyaktajā tathā<BR>
12,204.002d*0570_02	tām anveti mano yadval lohavarmaṇi saṃnidhau<BR>
12,204.003a	abhidravaty ayaskāntamayo niścetanāv ubhau<BR>
12,204.003c	svabhāvahetujā bhāvā yadvad anyad apīdṛśam<BR>
12,204.004a	tadvad avyaktajā bhāvāḥ kartuḥ kāraṇalakṣaṇāḥ<BR>
12,204.004c	acetanāś cetayituḥ kāraṇād abhisaṃhitāḥ<BR>
12,204.005a	na bhūḥ khaṃ dyaur na bhūtāni narṣayo na surāsurāḥ<BR>
12,204.005c	nānyad āsīd ṛte jīvam āsedur na tu saṃhitam<BR>
12,204.006a	sarvanītyā sarvagataṃ manohetu salakṣaṇam<BR>
12,204.006c	ajñānakarma nirdiṣṭam etat kāraṇalakṣaṇam<BR>
12,204.007a	tat kāraṇair hi saṃyuktaṃ kāryasaṃgrahakārakam<BR>
12,204.007c	yenaitad vartate cakram anādinidhanaṃ mahat<BR>
12,204.007d*0571_01	yena svabhāvasadbhāvaṃ hetubhūtā sakāraṇā<BR>
12,204.007d*0571_02	evaṃ prākṛtavistāro hy āśritya puruṣaṃ param<BR>
12,204.008a	avyaktanābhaṃ vyaktāraṃ vikāraparimaṇḍalam<BR>
12,204.008c	kṣetrajñādhiṣṭhitaṃ cakraṃ snigdhākṣaṃ vartate dhruvam<BR>
12,204.009a	snigdhatvāt tilavat sarvaṃ cakre 'smin pīḍyate jagat<BR>
12,204.009c	tilapīḍair ivākramya bhogair ajñānasaṃbhavaiḥ<BR>
12,204.009d*0572_01	prāṇenāyaṃ hi śānte tu virodhāt pratipālanam<BR>
12,204.009d*0572_02	dehasyeṣūn ya āste yaḥ śuddho 'cintya sanātanaḥ<BR>
12,204.009d*0572_03	bhrāmayan neṣato (sic) yāti kālacakrasamanvitaḥ<BR>
12,204.009d*0572_04	bhūtāni mohayan nityaṃ cakrasya ca rayaṃ gataḥ<BR>
12,204.009d*0572_05	snehadravyasamāyoge kṣetrapācaṃ na vastuṣu<BR>
12,204.009d*0572_06	tilavat pīḍite cakre hy ādhiyantranipīḍite<BR>
12,204.009d*0572_07	bahiś cādhiṣṭhite yadvaj jñānināṃ karmasaṃbhavam<BR>
12,204.010a	karma tat kurute tarṣād ahaṃkāraparigraham<BR>
12,204.010c	kāryakāraṇasaṃyoge sa hetur upapāditaḥ<BR>
12,204.010d*0573_01	yathākarṇya ca tac chiṣyas tattvajñānam anuttamam<BR>
12,204.011a	nātyeti kāraṇaṃ kāryaṃ na kāryaṃ kāraṇaṃ tathā<BR>
12,204.011c	kāryāṇāṃ tūpakaraṇe kālo bhavati hetumān<BR>
12,204.012a	hetuyuktāḥ prakṛtayo vikārāś ca parasparam<BR>
12,204.012c	anyonyam abhivartante puruṣādhiṣṭhitāḥ sadā<BR>
12,204.013a	sarajas tāmasair bhāvaiś cyuto hetubalānvitaḥ<BR>
12,204.013c	kṣetrajñam evānuyāti pāṃsur vāterito yathā<BR>
12,204.013e	na ca taiḥ spṛśyate bhāvo na te tena mahātmanā<BR>
12,204.014a	sarajasko 'rajaskaś ca sa vai vāyur yathā bhavet<BR>
12,204.014c	tathaitad antaraṃ vidyāt kṣetrakṣetrajñayor budhaḥ<BR>
12,204.014e	abhyāsāt sa tathā yukto na gacchet prakṛtiṃ punaḥ<BR>
12,204.015a	saṃdeham etam utpannam acchinad bhagavān ṛṣiḥ<BR>
12,204.015c	tathā vārtāṃ samīkṣeta kṛtalakṣaṇasaṃmitām<BR>
12,204.016a	bījāny agnyupadagdhāni na rohanti yathā punaḥ<BR>
12,204.016c	jñānadagdhais tathā kleśair nātmā saṃbadhyate punaḥ<BR>
12,205.001	gurur uvāca<BR>
12,205.001a	pravṛttilakṣaṇo dharmo yathāyam upapadyate<BR>
12,205.001c	teṣāṃ vijñānaniṣṭhānām anyat tattvaṃ na rocate<BR>
12,205.002a	durlabhā vedavidvāṃso vedokteṣu vyavasthitāḥ<BR>
12,205.002c	prayojanam atas tv atra mārgam icchanti saṃstutam<BR>
12,205.002d*0574_01	vedasya na vidur bhāvaṃ jñānamārgapratiṣṭhitam<BR>
12,205.003a	sadbhir ācaritatvāt tu vṛttam etad agarhitam<BR>
12,205.003c	iyaṃ sā buddhir anyeyaṃ yayā yāti parāṃ gatim<BR>
12,205.004a	śarīravān upādatte mohāt sarvaparigrahān<BR>
12,205.004c	kāmakrodhādibhir bhāvair yukto rājasatāmasaiḥ<BR>
12,205.005a	nāśuddham ācaret tasmād abhīpsan dehayāpanam<BR>
12,205.005c	karmaṇo vivaraṃ kurvan na lokān āpnuyāc chubhān<BR>
12,205.006a	lohayuktaṃ yathā hema vipakvaṃ na virājate<BR>
12,205.006c	tathāpakvakaṣāyākhyaṃ vijñānaṃ na prakāśate<BR>
12,205.006d*0575_01	ke cid ātmaguṇaṃ prāptās te muktāś cakrabandhanāt<BR>
12,205.006d*0575_02	itare duḥkhasadvaṃdvās tathā duḥkhaparāyaṇāḥ<BR>
12,205.006d*0575_03	śukākarmānurūpaṃ te jāyamānāḥ punaḥ punaḥ<BR>
12,205.006d*0575_04	krodhalobhamadāviṣṭā mūḍhāntaḥkaraṇāḥ sadā<BR>
12,205.006d*0575_05	yathā.......saṃchāyā nāsti nityatayā purā<BR>
12,205.006d*0575_06	guṇān eva tathā cintyā santy eti ca vidur budhāḥ<BR>
12,205.007a	yaś cādharmaṃ caren mohāt kāmalobhāv anu plavan<BR>
12,205.007c	dharmyaṃ panthānam ākramya sānubandho vinaśyati<BR>
12,205.007d*0576_01	acalaṃ jñānam aprāpya calacittaś calān iyāt<BR>
12,205.008a	śandādīn viṣayāṃs tasmād asaṃrāgād anuplavet<BR>
12,205.008c	krodhaharṣau viṣādaś ca jāyante hi parasparam<BR>
12,205.008d*0577_01	guṇāḥ kāryāḥ krodhaharṣau sukhaduḥkhe priyāpriye<BR>
12,205.008d*0577_02	dvaṃdvāny athaivamādīni vijayec caiva sarvavit<BR>
12,205.009a	pañcabhūtātmake dehe sattvarājasatāmase<BR>
12,205.009c	kam abhiṣṭuvate cāyaṃ kaṃ vā krośati kiṃ vadet<BR>
12,205.010a	sparśarūparasādyeṣu saṅgaṃ gacchanti bāliśāḥ<BR>
12,205.010c	nāvagacchanty avijñānād ātmajaṃ pārthivaṃ guṇam<BR>
12,205.011a	mṛnmayaṃ śaraṇaṃ yadvan mṛdaiva parilipyate<BR>
12,205.011c	pārthivo 'yaṃ tathā deho mṛdvikārair vilipyate<BR>
12,205.012a	madhu tailaṃ payaḥ sarpir māṃsāni lavaṇaṃ guḍaḥ<BR>
12,205.012c	dhānyāni phalamūlāni mṛdvikārāḥ sahāmbhasā<BR>
12,205.013a	yadvat kāntāram ātiṣṭhan nautsukyaṃ samanuvrajet<BR>
12,205.013c	śramād āhāram ādadyād asvādv api hi yāpanam<BR>
12,205.014a	tadvat saṃsārakāntāram ātiṣṭhañ śramatatparaḥ<BR>
12,205.014c	yātrārtham adyād āhāraṃ vyādhito bheṣajaṃ yathā<BR>
12,205.014d*0578_01	bhakṣaṇe śvāpadair mārgād iti cāraṃ karoti cet<BR>
12,205.014d*0578_02	evaṃ saṃsāramārgeṇa yātrārthaṃ viṣayāṇi ca<BR>
12,205.014d*0578_03	na gacched bhogavijñānād unmārge padyate tadā<BR>
12,205.014d*0578_04	tasmād aduḥkhato mārgam āsthitas tam anusmaret<BR>
12,205.014d*0578_05	nānāparṇaphalā vṛkṣā bahavaḥ santi tatra hi<BR>
12,205.014d*0578_06	bhoktāro munayaś caiva tasmāt parataraṃ vanam<BR>
12,205.014d*0578_07	anumānais tathā śāstrair yaśasā vikrameṇa ca<BR>
12,205.015a	satyaśaucārjavatyāgair yaśasā vikrameṇa ca<BR>
12,205.015c	kṣāntyā dhṛtyā ca buddhyā ca manasā tapasaiva ca<BR>
12,205.016a	bhāvān sarvān yathāvṛttān saṃvaseta yathākramam<BR>
12,205.016c	śāntim icchann adīnātmā saṃyacched indriyāṇi ca<BR>
12,205.017a	sattvena rajasā caiva tamasā caiva mohitāḥ<BR>
12,205.017c	cakravat parivartante hy ajñānāj jantavo bhṛśam<BR>
12,205.018a	tasmāt samyak parīkṣeta doṣān ajñānasaṃbhavān<BR>
12,205.018c	ajñānaprabhavaṃ nityam ahaṃkāraṃ parityajet<BR>
12,205.019a	mahābhūtānīndriyāṇi guṇāḥ sattvaṃ rajas tamaḥ<BR>
12,205.019b*0579_01	dehamūlaṃ vijānīhi naitāni bhagavān ataḥ<BR>
12,205.019b*0579_02	upāyataḥ pravakṣyāmi taṃ ca mṛtyuṃ durāsadam<BR>
12,205.019c	trailokyaṃ seśvaraṃ sarvam ahaṃkāre pratiṣṭhitam<BR>
12,205.020a	yatheha niyataṃ kālo darśayaty ārtavān guṇān<BR>
12,205.020c	tadvad bhūteṣv ahaṃkāraṃ vidyād bhūtapravartakam<BR>
12,205.021a	saṃmohakaṃ tamo vidyāt kṛṣṇam ajñānasaṃbhavam<BR>
12,205.021b*0580_01	prakṛter guṇasaṃjāto mahān ahaṃkriyā tataḥ<BR>
12,205.021b*0580_02	ahaṃkārāt punaḥ paścād bhūtagrāmam udāhṛtam<BR>
12,205.021b*0580_03	avyaktasya guṇebhyas tu tadguṇāṃś ca nibodha tān<BR>
12,205.021c	prītiduḥkhanibaddhāṃś ca samastāṃs trīn atho guṇān<BR>
12,205.021e	sattvasya rajasaś caiva tamasaś ca nibodha tān<BR>
12,205.022a	pramoho harṣajaḥ prītir asaṃdeho dhṛtiḥ smṛtiḥ<BR>
12,205.022c	etān sattvaguṇān vidyād imān rājasatāmasān<BR>
12,205.022d*0581_01	asaṃtoṣo 'kṣamā dhairyam atṛptir viṣayādiṣu<BR>
12,205.022d*0581_02	rājasāś ca guṇā hy ete tatparaṃ tāmasāñ śṛṇu<BR>
12,205.022d*0581_03	mohas tandrī tathā duḥkhaṃ nidrālasyaṃ pramādatā<BR>
12,205.022d*0581_04	viṣādī dīrghasūtraś ca tat tāmasam udāhṛtam<BR>
12,205.023a	kāmakrodhau pramādaś ca lobhamohau bhayaṃ klamaḥ<BR>
12,205.023c	viṣādaśokāv aratir mānadarpāv anāryatā<BR>
12,205.024a	doṣāṇām evamādīnāṃ parīkṣya gurulāghavam<BR>
12,205.024c	vimṛśed ātmasaṃsthānām ekaikam anusaṃtatam<BR>
12,205.024d*0582_01	yasmin pratiṣṭhitaṃ cedaṃ yasmin sajjñānanirgatiḥ<BR>
12,205.024d*0582_02	sarvabhūtādhikaṃ nityam ahaṃkāraṃ vilokayet<BR>
12,205.024d*0582_03	vilokamānaḥ sa tadā svabuddhyā sūkṣmayā punaḥ<BR>
12,205.024d*0582_04	tad eva bhāti tad rūpam ātmanā yat sunirmalam<BR>
12,205.025	śiṣya uvāca<BR>
12,205.025a	ke doṣā manasā tyaktāḥ ke buddhyā śithilīkṛtāḥ<BR>
12,205.025c	ke punaḥ punar āyānti ke mohād aphalā iva<BR>
12,205.026a	keṣāṃ balābalaṃ buddhyā hetubhir vimṛśed budhaḥ<BR>
12,205.026c	etat sarvaṃ samācakṣva yathā vidyām ahaṃ prabho<BR>
12,205.026d*0583_01	mahyaṃ śuśrūṣave vidvan vakṣy etad buddhiniścitam<BR>
12,205.026d*0583_02	śāntatvād aparāntāc ca ārambhād api caikataḥ<BR>
12,205.026d*0583_03	prokto hy atra yathā hetur evam āhur manīṣiṇaḥ<BR>
12,205.027	gurur uvāca<BR>
12,205.027*0584_01	gauravaṃ tu guṇānāṃ syāt taddhetūnāṃ balābalāt<BR>
12,205.027a	doṣair mūlād avacchinnair viśuddhātmā vimucyate<BR>
12,205.027c	vināśayati saṃbhūtam ayasmayamayo yathā<BR>
12,205.027d*0585_01	sahajair aviśuddhātmā doṣair naśyati rājasaiḥ<BR>
12,205.027e	tathākṛtātmā sahajair doṣair naśyati rājasaiḥ<BR>
12,205.028a	rājasaṃ tāmasaṃ caiva śuddhātmākarmasaṃbhavam<BR>
12,205.028b*0586_01	śamayet sattvam āsthāya svabuddhyā kevalaṃ dvijaḥ<BR>
12,205.028b*0587_01	tyajec ca manasā caitau śuddhātmā buddhim āsthitaḥ<BR>
12,205.028c	tat sarvaṃ dehināṃ bījaṃ sarvam ātmavataḥ samam<BR>
12,205.029a	tasmād ātmavatā varjyaṃ rajaś ca tama eva ca<BR>
12,205.029c	rajastamobhyāṃ nirmuktaṃ sattvaṃ nirmalatām iyāt<BR>
12,205.029d*0588_01	āhārān varjayen nityaṃ rājasāṃs tāmasān api<BR>
12,205.029d*0589_01	te brahma punar āyānti na mohād acalā iva<BR>
12,205.030a	atha vā mantravad brūyur māṃsādānāṃ yajuṣkṛtam<BR>
12,205.030c	hetuḥ sa evānādāne śuddhadharmānupālane<BR>
12,205.031a	rajasā dharmayuktāni kāryāṇy api samāpnuyāt<BR>
12,205.031c	arthayuktāni cātyarthaṃ kāmān sarvāṃś ca sevate<BR>
12,205.032a	tamasā lobhayuktāni krodhajāni ca sevate<BR>
12,205.032c	hiṃsāvihārābhiratas tandrīnidrāsamanvitaḥ<BR>
12,205.033a	sattvasthaḥ sāttvikān bhāvāñ śuddhān paśyati saṃśritaḥ<BR>
12,205.033c	sa dehī vimalaḥ śrīmāñ śuddho vidyāsamanvitaḥ<BR>
12,206.001	gurur uvāca<BR>
12,206.001a	rajasā sādhyate mohas tamasā ca nararṣabha<BR>
12,206.001c	krodhalobhau bhayaṃ darpa eteṣāṃ sādhanāc chuciḥ<BR>
12,206.002a	paramaṃ paramātmānaṃ devam akṣayam avyayam<BR>
12,206.002c	viṣṇum avyaktasaṃsthānaṃ viśante devasattamam<BR>
12,206.003a	tasya māyāvidagdhāṅgā jñānabhraṣṭā nirāśiṣaḥ<BR>
12,206.003c	mānavā jñānasaṃmohāt tataḥ kāmaṃ prayānti vai<BR>
12,206.004a	kāmāt krodham avāpyātha lobhamohau ca mānavāḥ<BR>
12,206.004c	mānadarpād ahaṃkāram ahaṃkārāt tataḥ kriyāḥ<BR>
12,206.005a	kriyābhiḥ snehasaṃbandhaḥ snehāc chokam anantaram<BR>
12,206.005c	sukhaduḥkhasamārambhāj janmājanmakṛtakṣaṇāḥ<BR>
12,206.006a	janmato garbhavāsaṃ tu śukraśoṇitasaṃbhavam<BR>
12,206.006c	purīṣamūtravikledaśoṇitaprabhavāvilam<BR>
12,206.007a	tṛṣṇābhibhūtas tair baddhas tān evābhipariplavan<BR>
12,206.007b*0590_01	tathā narakagartasthas tṛṣṇārajjubhir ācitaḥ<BR>
12,206.007b*0590_02	puṇyapāpapraṇunnāṅgo jāyate sa yathā kṛmiḥ<BR>
12,206.007b*0590_03	maśakair matkuṇair daṣṭas tathā citravadhārditaḥ<BR>
12,206.007b*0590_04	nānāvyādhibhir ākīrṇaḥ kathaṃ cid yauvanaṃ gataḥ<BR>
12,206.007b*0590_05	kūrmotsṛjati bhūyaś ca rajjuḥ svasvamukhepsayā<BR>
12,206.007b*0590_06	yoṣitaṃ narakaṃ gṛhya janmakarmavaśānugaḥ<BR>
12,206.007b*0590_07	purakṣetranimittaṃ yad duḥkhaṃ vaktuṃ na śakyate<BR>
12,206.007b*0590_08	kas tatra nindakaś caiva narake pacyate bhṛśam<BR>
12,206.007b*0590_09	vārdhakyam anulaṅgheta tatra karmārabhet punaḥ<BR>
12,206.007b*0590_10	bhagavān saṃstutaḥ paścāt kiṃ pravakṣyāmi te bhṛśam<BR>
12,206.007c	saṃsāratantravāhinyas tatra budhyeta yoṣitaḥ<BR>
12,206.008a	prakṛtyā kṣetrabhūtās tā narāḥ kṣetrajñalakṣaṇāḥ<BR>
12,206.008c	tasmād etā viśeṣeṇa naro 'tīyur vipaścitaḥ<BR>
12,206.009a	kṛtyā hy etā ghorarūpā mohayanty avicakṣaṇān<BR>
12,206.009c	rajasy antarhitā mūrtir indriyāṇāṃ sanātanī<BR>
12,206.010a	tasmāt tarṣātmakād rāgād bījāj jāyanti jantavaḥ<BR>
12,206.010c	svadehajān asvasaṃjñān yadvad aṅgāt kṛmīṃs tyajet<BR>
12,206.010e	svasaṃjñān asvajāṃs tadvat sutasaṃjñān kṛmīṃs tyajet<BR>
12,206.011a	śukrato rasataś caiva snehāj jāyanti jantavaḥ<BR>
12,206.011c	svabhāvāt karmayogād vā tān upekṣeta buddhimān<BR>
12,206.012a	rajas tamasi paryastaṃ sattvaṃ tamasi saṃsthitam<BR>
12,206.012c	jñānādhiṣṭhānam ajñānaṃ buddhyahaṃkāralakṣaṇam<BR>
12,206.013a	tad bījaṃ dehinām āhus tad bījaṃ jīvasaṃjñitam<BR>
12,206.013c	karmaṇā kālayuktena saṃsāraparivartakam<BR>
12,206.014a	ramaty ayaṃ yathā svapne manasā dehavān iva<BR>
12,206.014c	karmagarbhair guṇair dehī garbhe tad upapadyate<BR>
12,206.015a	karmaṇā bījabhūtena codyate yad yad indriyam<BR>
12,206.015c	jāyate tad ahaṃkārād rāgayuktena cetasā<BR>
12,206.016a	śabdarāgāc chrotram asya jāyate bhāvitātmanaḥ<BR>
12,206.016b*0591_01	sparśarāgāt tvag evāsya jāyate bhāvitātmanaḥ<BR>
12,206.016c	rūparāgāt tathā cakṣur ghrāṇaṃ gandhacikīrṣayā<BR>
12,206.016d*0592_01	rasarāgāt tathā jihvā jāyate bhāvitātmanaḥ<BR>
12,206.017a	sparśanebhyas tathā vāyuḥ prāṇāpānavyapāśrayaḥ<BR>
12,206.017c	vyānodānau samānaś ca pañcadhā dehayāpanā<BR>
12,206.018a	saṃjātair jāyate gātraiḥ karmajair brahmaṇā vṛtaḥ<BR>
12,206.018c	duḥkhādyantair duḥkhamadhyair naraḥ śārīramānasaiḥ<BR>
12,206.019a	duḥkhaṃ vidyād upādānād abhimānāc ca vardhate<BR>
12,206.019c	tyāgāt tebhyo nirodhaḥ syān nirodhajño vimucyate<BR>
12,206.020a	indriyāṇāṃ rajasy eva prabhavapralayāv ubhau<BR>
12,206.020c	parīkṣya saṃcared vidvān yathāvac chāstracakṣuṣā<BR>
12,206.021a	jñānendriyāṇīndriyārthān nopasarpanty atarṣulam<BR>
12,206.021c	jñātaiś ca kāraṇair dehī na dehaṃ punar arhati<BR>
12,207.001	gurur uvāca<BR>
12,207.001a	atropāyaṃ pravakṣyāmi yathāvac chāstracakṣuṣā<BR>
12,207.001c	tad vijñānāc caran prājñaḥ prāpnuyāt paramāṃ gatim<BR>
12,207.002a	sarveṣām eva bhūtānāṃ puruṣaḥ śreṣṭha ucyate<BR>
12,207.002c	puruṣebhyo dvijān āhur dvijebhyo mantravādinaḥ<BR>
12,207.003a	sarvabhūtaviśiṣṭās te sarvajñāḥ sarvadarśinaḥ<BR>
12,207.003c	brāhmaṇā vedatattvajñās tattvārthagatiniścayāḥ<BR>
12,207.004a	netrahīno yathā hy ekaḥ kṛcchrāṇi labhate 'dhvani<BR>
12,207.004c	jñānahīnas tathā loke tasmāj jñānavido 'dhikāḥ<BR>
12,207.005a	tāṃs tān upāsate dharmān dharmakāmā yathāgamam<BR>
12,207.005c	na tv eṣām arthasāmānyam antareṇa guṇān imān<BR>
12,207.006a	vāgdehamanasāṃ śaucaṃ kṣamā satyaṃ dhṛtiḥ smṛtiḥ<BR>
12,207.006c	sarvadharmeṣu dharmajñā jñāpayanti guṇān imān<BR>
12,207.007a	yad idaṃ brahmaṇo rūpaṃ brahmacaryam iti smṛtam<BR>
12,207.007c	paraṃ tat sarvabhūtebhyas tena yānti parāṃ gatim<BR>
12,207.008a	liṅgasaṃyogahīnaṃ yac charīrasparśavarjitam<BR>
12,207.008c	śrotreṇa śravaṇaṃ caiva cakṣuṣā caiva darśanam<BR>
12,207.008d*0593_01	tvacā ca sparśanaṃ yac ca nāsayā ghrāṇam eva ca<BR>
12,207.009a	jihvayā rasanaṃ yac ca tad eva parivarjitam<BR>
12,207.009c	buddhyā ca vyavasāyena brahmacaryam akalmaṣam<BR>
12,207.010a	samyagvṛttir brahmalokaṃ prāpnuyān madhyamaḥ surān<BR>
12,207.010c	dvijāgryo jāyate vidvān kanyasīṃ vṛttim āsthitaḥ<BR>
12,207.011a	suduṣkaraṃ brahmacaryam upāyaṃ tatra me śṛṇu<BR>
12,207.011c	saṃpravṛttam udīrṇaṃ ca nigṛhṇīyād dvijo manaḥ<BR>
12,207.012a	yoṣitāṃ na kathāḥ śrāvyā na nirīkṣyā nirambarāḥ<BR>
12,207.012c	kadā cid darśanād āsāṃ durbalān āviśed rajaḥ<BR>
12,207.013a	rāgotpattau caret kṛcchram ahnas triḥ praviśed apaḥ<BR>
12,207.013c	magnaḥ svapne ca manasā trir japed aghamarṣaṇam<BR>
12,207.014a	pāpmānaṃ nirdahed evam antarbhūtaṃ rajomayam<BR>
12,207.014c	jñānayuktena manasā saṃtatena vicakṣaṇaḥ<BR>
12,207.015a	kuṇapāmedhyasaṃyuktaṃ yadvad acchidrabandhanam<BR>
12,207.015c	tadvad dehagataṃ vidyād ātmānaṃ dehabandhanam<BR>
12,207.015d*0594_01	amedhyapūrṇaṃ yad bhāṇḍaṃ śleṣmāntakalilāvṛtam<BR>
12,207.015d*0594_02	necchate vīkṣituṃ bhāṇḍaṃ kutaḥ spraṣṭuṃ pravartate<BR>
12,207.015d*0594_03	dehabhāṇḍaṃ malaiḥ pūrṇaṃ bahiḥ svedajalāvṛtam<BR>
12,207.015d*0594_04	bībhatsaṃ naranārīṇāṃ jñānināṃ narakaṃ matam<BR>
12,207.015d*0594_05	chidrakumbho yathā srāvaṃ sṛjate tadgataṃ dṛḍham<BR>
12,207.015d*0594_06	antaḥsthaṃ sraṃsate tadvaj jalaṃ deheṣu dehinām<BR>
12,207.015d*0594_07	śleṣmāśrumūtrakalilaṃ purīṣaṃ śuklam eva ca<BR>
12,207.015d*0594_08	kaphajālaviniryāsaḥ sarasaś citta muñcaya<BR>
12,207.016a	vātapittakaphān raktaṃ tvaṅmāṃsaṃ snāyum asthi ca<BR>
12,207.016c	majjāṃ caiva sirājālais tarpayanti rasā nṛṇām<BR>
12,207.017a	daśa vidyād dhamanyo 'tra pañcendriyaguṇāvahāḥ<BR>
12,207.017c	yābhiḥ sūkṣmāḥ pratāyante dhamanyo 'nyāḥ sahasraśaḥ<BR>
12,207.018a	evam etāḥ sirānadyo rasodā dehasāgaram<BR>
12,207.018c	tarpayanti yathākālam āpagā iva sāgaram<BR>
12,207.019a	madhye ca hṛdayasyaikā sirā tv atra manovahā<BR>
12,207.019c	śukraṃ saṃkalpajaṃ nṝṇāṃ sarvagātrair vimuñcati<BR>
12,207.020a	sarvagātrapratāyinyas tasyā hy anugatāḥ sirāḥ<BR>
12,207.020c	netrayoḥ pratipadyante vahantyas taijasaṃ guṇam<BR>
12,207.021a	payasy antarhitaṃ sarpir yadvan nirmathyate khajaiḥ<BR>
12,207.021c	śukraṃ nirmathyate tadvad dehasaṃkalpajaiḥ khajaiḥ<BR>
12,207.022a	svapne 'py evaṃ yathābhyeti manaḥsaṃkalpajaṃ rajaḥ<BR>
12,207.022c	śukram asparśajaṃ dehāt sṛjanty asya manovahā<BR>
12,207.023a	maharṣir bhagavān atrir veda tac chukrasaṃbhavam<BR>
12,207.023c	tribījam indradaivatyaṃ tasmād indriyam ucyate<BR>
12,207.024a	ye vai śukragatiṃ vidyur bhūtasaṃkarakārikām<BR>
12,207.024c	virāgā dagdhadoṣās te nāpnuyur dehasaṃbhavam<BR>
12,207.025a	guṇānāṃ sāmyam āgamya manasaiva manovaham<BR>
12,207.025c	dehakarma nudan prāṇān antakāle vimucyate<BR>
12,207.026a	bhavitā manaso jñānaṃ mana eva pratāyate<BR>
12,207.026c	jyotiṣmad virajo divyam atra siddhaṃ mahātmanām<BR>
12,207.027a	tasmāt tad avighātāya karma kuryād akalmaṣam<BR>
12,207.027c	rajas tamaś ca hitveha na tiryaggatim āpnuyāt<BR>
12,207.028a	taruṇādhigataṃ jñānaṃ jarādurbalatāṃ gatam<BR>
12,207.028c	paripakvabuddhiḥ kālena ādatte mānasaṃ balam<BR>
12,207.028d*0595_01	evaṃ putrakalatreṣu jñātisaṃbandhibandhuṣu<BR>
12,207.028d*0595_02	ādatte hṛdaye kāmaṃ vyādhā[dhyā]dibhir abhiplutaḥ<BR>
12,207.028d*0595_03	yatas tataḥ paripatann avindan sukham aṇv api<BR>
12,207.028d*0595_04	bahuduḥkhasamāpannaḥ paścān nirvedam āsthitaḥ<BR>
12,207.028d*0595_05	jñānavṛkṣaṃ samāśritya paścān nirvṛtim aśnute<BR>
12,207.029a	sudurgam iva panthānam atītya guṇabandhanam<BR>
12,207.029c	yadā paśyet tadā doṣān atītyāmṛtam aśnute<BR>
12,208.001	gurur uvāca<BR>
12,208.001a	duranteṣv indriyārtheṣu saktāḥ sīdanti jantavaḥ<BR>
12,208.001c	ye tv asaktā mahātmānas te yānti paramāṃ gatim<BR>
12,208.002a	janmamṛtyujarāduḥkhair vyādhibhir manasaḥ klamaiḥ<BR>
12,208.002c	dṛṣṭvemaṃ saṃtataṃ lokaṃ ghaṭen mokṣāya buddhimān<BR>
12,208.003a	vāṅmanobhyāṃ śarīreṇa śuciḥ syād anahaṃkṛtaḥ<BR>
12,208.003c	praśānto jñānavān bhikṣur nirapekṣaś caret sukham<BR>
12,208.003d*0596_01	vaśā mokṣavatāṃ pāśās tāsāṃ rūpaṃ pradarśakam<BR>
12,208.003d*0596_02	durgrahaṃ paśyamāno 'pi manyate mohitas tadā<BR>
12,208.003d*0596_03	evaṃ paśyantam ātmānam anudhyātaṃ hi bandhuṣu<BR>
12,208.003d*0596_04	ayathātvena jānāmi bhedarūpeṇa saṃsthitam<BR>
12,208.004a	atha vā manasaḥ saṅgaṃ paśyed bhūtānukampayā<BR>
12,208.004c	atrāpy upekṣāṃ kurvīta jñātvā karmaphalaṃ jagat<BR>
12,208.005a	yat kṛtaṃ prāk śubhaṃ karma pāpaṃ vā tad upāśnute<BR>
12,208.005c	tasmāc chubhāni karmāṇi kuryād vāgbuddhikarmabhiḥ<BR>
12,208.006a	ahiṃsā satyavacanaṃ sarvabhūteṣu cārjavam<BR>
12,208.006c	kṣamā caivāpramādaś ca yasyaite sa sukhī bhavet<BR>
12,208.006d*0597_01	anakṣasādhyaṃ tad brahma nirmalaṃ jagataḥ param<BR>
12,208.006d*0597_02	svātmaprakāśam agrāhyam ahetukam acañcalam<BR>
12,208.006d*0597_03	vivekajñānavācistho hy āśurūpeṇa saṃsthitaḥ<BR>
12,208.006d*0597_04	vaikārikāt pradṛśyete gairike madhudhāravat<BR>
12,208.007a	yaś cainaṃ paramaṃ dharmaṃ sarvabhūtasukhāvaham<BR>
12,208.007c	duḥkhān niḥsaraṇaṃ veda sa tattvajñaḥ sukhī bhavet<BR>
12,208.008a	tasmāt samāhitaṃ buddhyā mano bhūteṣu dhārayet<BR>
12,208.008c	nāpadhyāyen na spṛhayen nābaddhaṃ cintayed asat<BR>
12,208.009a	avāgyogaprayogeṇa manojñaṃ saṃpravartate<BR>
12,208.009c	vivakṣatā vā sadvākyaṃ dharmaṃ sūkṣmam avekṣatā<BR>
12,208.009e	satyāṃ vācam ahiṃsrāṃ ca vaded anapavādinīm<BR>
12,208.010a	kalkāpetām aparuṣām anṛśaṃsām apaiśunām<BR>
12,208.010c	īdṛg alpaṃ ca vaktavyam avikṣiptena cetasā<BR>
12,208.011a	vākprabuddho hi saṃrāgād virāgād vyāhared yadi<BR>
12,208.011c	buddhyā hy anigṛhītena manasā karma tāmasam<BR>
12,208.011e	rajobhūtair hi karaṇaiḥ karmaṇā pratipadyate<BR>
12,208.012a	sa duḥkhaṃ prāpya loke 'smin narakāyopapadyate<BR>
12,208.012c	tasmān manovākśarīrair ācared dhairyam ātmanaḥ<BR>
12,208.013a	prakīrṇameṣabhāro hi yadvad dhāryeta dasyubhiḥ<BR>
12,208.013c	pratilomāṃ diśaṃ buddhvā saṃsāram abudhās tathā<BR>
12,208.013d*0598_01	saṃsāramārgam āpannaḥ pratilomaṃ vivarjayet<BR>
12,208.014a	tān eva ca yathā dasyūn kṣiptvā gacchec chivāṃ diśam<BR>
12,208.014c	tathā rajastamaḥkarmāṇy utsṛjya prāpnuyāt sukham<BR>
12,208.015a	niḥsaṃdigdham anīho vai muktaḥ sarvaparigrahaiḥ<BR>
12,208.015c	viviktacārī laghvāśī tapasvī niyatendriyaḥ<BR>
12,208.016a	jñānadagdhaparikleśaḥ prayogaratir ātmavān<BR>
12,208.016c	niṣpracāreṇa manasā paraṃ tad adhigacchati<BR>
12,208.017a	dhṛtimān ātmavān buddhiṃ nigṛhṇīyād asaṃśayam<BR>
12,208.017c	mano buddhyā nigṛhṇīyād viṣayān manasātmanaḥ<BR>
12,208.017d*0599_01	yojayitvā manas tatra niścalaṃ paramātmani<BR>
12,208.017d*0599_02	yogābhisaṃdhiyuktasya brahma tat saṃprakāśate<BR>
12,208.017d*0599_03	aikāntyaṃ tad idaṃ viddhi sarvavastvantarasthitiḥ<BR>
12,208.017d*0599_04	viśeṣahīnaṃ gṛhṇanti viśeṣāṃ kāraṇātmikām<BR>
12,208.017d*0599_05	atha vā na prabhus tatra paramātmani vartitum<BR>
12,208.017d*0599_06	āgāmitattvaṃ yogātmā yogatantram upakramet<BR>
12,208.018a	nigṛhītendriyasyāsya kurvāṇasya mano vaśe<BR>
12,208.018c	devatās tāḥ prakāśante hṛṣṭā yānti tam īśvaram<BR>
12,208.019a	tābhiḥ saṃsaktamanaso brahmavat saṃprakāśate<BR>
12,208.019c	etaiś cāpagataiḥ sarvair brahmabhūyāya kalpate<BR>
12,208.020a	atha vā na pravarteta yogatantrair upakramet<BR>
12,208.020c	yena tantramayaṃ tantraṃ vṛttiḥ syāt tat tad ācaret<BR>
12,208.021a	kaṇapiṇyākakulmāṣaśākayāvakasaktavaḥ<BR>
12,208.021c	tathā mūlaphalaṃ bhaikṣaṃ paryāyeṇopayojayet<BR>
12,208.022a	āhāraṃ niyataṃ caiva deśe kāle ca sāttvikam<BR>
12,208.022c	tat parīkṣyānuvarteta yat pravṛtty anuvartakam<BR>
12,208.023a	pravṛttaṃ noparundheta śanair agnim ivendhayet<BR>
12,208.023c	jñānendhitaṃ tato jñānam arkavat saṃprakāśate<BR>
12,208.024a	jñānādhiṣṭhānam ajñānaṃ trīṃl lokān adhitiṣṭhati<BR>
12,208.024c	vijñānānugataṃ jñānam ajñānād apakṛṣyate<BR>
12,208.025a	pṛthaktvāt saṃprayogāc ca nāsūyur veda śāśvatam<BR>
12,208.025c	sa tayor apavargajño vītarāgo vimucyate<BR>
12,208.026a	vayotīto jarāmṛtyū jitvā brahma sanātanam<BR>
12,208.026c	amṛtaṃ tad avāpnoti yat tad akṣaram avyayam<BR>
12,209.001	gurur uvāca<BR>
12,209.001a	niṣkalmaṣaṃ brahmacaryam icchatā carituṃ sadā<BR>
12,209.001c	nidrā sarvātmanā tyājyā svapnadoṣān avekṣatā<BR>
12,209.002a	svapne hi rajasā dehī tamasā cābhibhūyate<BR>
12,209.002c	dehāntaram ivāpannaś caraty apagatasmṛtiḥ<BR>
12,209.003a	jñānābhyāsāj jāgarato jijñāsārtham anantaram<BR>
12,209.003c	vijñānābhiniveśāt tu jāgaraty aniśaṃ sadā<BR>
12,209.004a	atrāha ko nv ayaṃ bhāvaḥ svapne viṣayavān iva<BR>
12,209.004c	pralīnair indriyair dehī vartate dehavān iva<BR>
12,209.005a	atrocyate yathā hy etad veda yogeśvaro hariḥ<BR>
12,209.005c	tathaitad upapannārthaṃ varṇayanti maharṣayaḥ<BR>
12,209.006a	indriyāṇāṃ śramāt svapnam āhuḥ sarvagataṃ budhāḥ<BR>
12,209.006b*0600_01	tanmayānīndriyāṇy āhus tāvad gacchanti tāni vai<BR>
12,209.006b*0600_02	atrāhus tritayaṃ nityam atathyam iti cec ca na<BR>
12,209.006b*0600_03	prathame vartamāno 'sau tritayaṃ vetti sarvadā<BR>
12,209.006b*0600_04	netarāv upasaṃgamya vijānāti kathaṃ cana<BR>
12,209.006b*0600_05	svapnāvasthāgato hy eṣa svapna ity eva vetti ca<BR>
12,209.006b*0600_06	tad apy asadṛśaṃ yuktyā tritayaṃ mohalakṣaṇam<BR>
12,209.006b*0600_07	yadātmatritayān muktas tadā jānāty asatkṛtaḥ<BR>
12,209.006c	manasas tu pralīnatvāt tat tad āhur nidarśanam<BR>
12,209.007a	kāryavyāsaktamanasaḥ saṃkalpo jāgrato hy api<BR>
12,209.007c	yadvan manorathaiśvaryaṃ svapne tadvan manogatam<BR>
12,209.008a	saṃsārāṇām asaṃkhyānāṃ kāmātmā tad avāpnuyāt<BR>
12,209.008c	manasy antarhitaṃ sarvaṃ veda sottamapūruṣaḥ<BR>
12,209.009a	guṇānām api yad yat tat karma jānāty upasthitam<BR>
12,209.009c	tat tac chaṃsanti bhūtāni mano yad bhāvitaṃ yathā<BR>
12,209.010a	tatas tam upavartante guṇā rājasatāmasāḥ<BR>
12,209.010c	sāttviko vā yathāyogam ānantaryaphalodayaḥ<BR>
12,209.011a	tataḥ paśyaty asaṃbaddhān vātapittakaphottarān<BR>
12,209.011c	rajastamobhavair bhāvais tad apy āhur duranvayam<BR>
12,209.012a	prasannair indriyair yad yat saṃkalpayati mānasam<BR>
12,209.012c	tat tat svapne 'py uparate manodṛṣṭir nirīkṣate<BR>
12,209.013a	vyāpakaṃ sarvabhūteṣu vartate 'pratighaṃ manaḥ<BR>
12,209.013c	manasy antarhitaṃ dvāraṃ deham āsthāya mānasam<BR>
12,209.014a	yat tat sadasad avyaktaṃ svapity asmin nidarśanam<BR>
12,209.014b*0601_01	vyaktabhedam atīto 'sau cinmātraṃ paridṛśyate<BR>
12,209.014c	sarvabhūtātmabhūtasthaṃ tad adhyātmaguṇaṃ viduḥ<BR>
12,209.015a	lipseta manasā yaś ca saṃkalpād aiśvaraṃ guṇam<BR>
12,209.015c	ātmaprabhāvāt taṃ vidyāt sarvā hy ātmani devatāḥ<BR>
12,209.016a	evaṃ hi tapasā yuktam arkavat tamasaḥ param<BR>
12,209.016c	trailokyaprakṛtir dehī tapasā taṃ maheśvaram<BR>
12,209.017a	tapo hy adhiṣṭhitaṃ devais tapoghnam asurais tamaḥ<BR>
12,209.017c	etad devāsurair guptaṃ tad āhur jñānalakṣaṇam<BR>
12,209.018a	sattvaṃ rajas tamaś ceti devāsuraguṇān viduḥ<BR>
12,209.018c	sattvaṃ devaguṇaṃ vidyād itarāv āsurau guṇau<BR>
12,209.018d*0602_01	sattvaṃ manas tathā buddhir devā ity abhiśabditāḥ<BR>
12,209.018d*0602_02	tair eva hi vṛtas tasmāj jñātvaivaṃ paramaṃ * *<BR>
12,209.018d*0602_03	nidrāvikalpena satāṃ * * viśati lokavat<BR>
12,209.018d*0602_04	svastho bhavati gūḍhātmā kaluṣaiḥ parivarjitaḥ<BR>
12,209.018d*0602_05	niśādikā ye kathitā lokānāṃ kaluṣā matāḥ<BR>
12,209.018d*0602_06	tair hīnaṃ yat puraṃ śuddhaṃ bāhyābhyantaravartinam<BR>
12,209.018d*0602_07	sadānandamayaṃ nityaṃ bhūtvā tat param anviyāt<BR>
12,209.018d*0602_08	evam ākhyātam atyarthaṃ brahmacaryam akalmaṣam<BR>
12,209.018d*0602_09	sarvasaṃyogahīnaṃ tad viṣṇvākhyaṃ paramaṃ padam<BR>
12,209.018d*0602_10	acintyam adbhutaṃ loke jñānena parivartate<BR>
12,209.019a	brahma tat paramaṃ vedyam amṛtaṃ jyotir akṣaram<BR>
12,209.019c	ye vidur bhāvitātmānas te yānti paramāṃ gatim<BR>
12,209.020a	hetumac chakyam ākhyātum etāvaj jñānacakṣuṣā<BR>
12,209.020c	pratyāhāreṇa vā śakyam avyaktaṃ brahma veditum<BR>
12,210.001	gurur uvāca<BR>
12,210.001a	na sa veda paraṃ dharmaṃ yo na veda catuṣṭayam<BR>
12,210.001c	vyaktāvyakte ca yat tattvaṃ saṃprāptaṃ paramarṣiṇā<BR>
12,210.002a	vyaktaṃ mṛtyumukhaṃ vidyād avyaktam amṛtaṃ padam<BR>
12,210.002c	pravṛttilakṣaṇaṃ dharmam ṛṣir nārāyaṇo 'bravīt<BR>
12,210.003a	atraivāvasthitaṃ sarvaṃ trailokyaṃ sacarācaram<BR>
12,210.003c	nivṛttilakṣaṇaṃ dharmam avyaktaṃ brahma śāśvatam<BR>
12,210.004a	pravṛttilakṣaṇaṃ dharmaṃ prajāpatir athābravīt<BR>
12,210.004c	pravṛttiḥ punarāvṛttir nivṛttiḥ paramā gatiḥ<BR>
12,210.005a	tāṃ gatiṃ paramām eti nivṛttiparamo muniḥ<BR>
12,210.005c	jñānatattvaparo nityaṃ śubhāśubhanidarśakaḥ<BR>
12,210.006a	tad evam etau vijñeyāv avyaktapuruṣāv ubhau<BR>
12,210.006c	avyaktapuruṣābhyāṃ tu yat syād anyan mahattaram<BR>
12,210.007a	taṃ viśeṣam avekṣeta viśeṣeṇa vicakṣaṇaḥ<BR>
12,210.007c	anādyantāv ubhāv etāv aliṅgau cāpy ubhāv api<BR>
12,210.008a	ubhau nityau sūkṣmatarau mahadbhyaś ca mahattarau<BR>
12,210.008c	sāmānyam etad ubhayor evaṃ hy anyad viśeṣaṇam<BR>
12,210.009a	prakṛtyā sargadharmiṇyā tathā trividhasattvayā<BR>
12,210.009c	viparītam ato vidyāt kṣetrajñasya ca lakṣaṇam<BR>
12,210.010a	prakṛteś ca vikārāṇāṃ draṣṭāram aguṇānvitam<BR>
12,210.010b*0603_01	kṣetrajñam āhur jīvaṃ tu kartāraṃ guṇasaṃvṛtam<BR>
12,210.010b*0604_01	agrāhyaṃ yena jānanti taj jñanaṃ daṃśitaś ca tat<BR>
12,210.010b*0604_02	tenaiva daṃśito nityaṃ na guṇaḥ paribhūyate<BR>
12,210.010c	agrāhyau puruṣāv etāv aliṅgatvād asaṃhitau<BR>
12,210.011a	saṃyogalakṣaṇotpattiḥ karmajā gṛhyate yayā<BR>
12,210.011c	karaṇaiḥ karmanirvṛttaiḥ kartā yad yad viceṣṭate<BR>
12,210.011e	kīrtyate śabdasaṃjñābhiḥ ko 'ham eṣo 'py asāv iti<BR>
12,210.011f*0605_01	mamāpi kāyam iti ca tad ajño nityasaṃvṛtaḥ<BR>
12,210.012a	uṣṇīṣavān yathā vastrais tribhir bhavati saṃvṛtaḥ<BR>
12,210.012c	saṃvṛto 'yaṃ tathā dehī sattvarājasatāmasaiḥ<BR>
12,210.012d*0606_01	bhedavastu tv abhedena jānāti sa yadā pumān<BR>
12,210.012d*0606_02	tadā paraṃ parātmāsau bhavaty eva nirañjanaḥ<BR>
12,210.012d*0606_03	kriyāyoge ca bhedākhye bahu saṃkṣipyate kva cit<BR>
12,210.012d*0606_04	vasurudragaṇādyeṣu svānubhogena bhogataḥ<BR>
12,210.012d*0606_05	evam eṣa paraḥ sattvo nānārūpeṇa saṃsthitaḥ<BR>
12,210.012d*0606_06	saṃkṣipto dṛśyate paścād ekarūpeṇa viṣṭhitaḥ<BR>
12,210.013a	tasmāc catuṣṭayaṃ vedyam etair hetubhir ācitam<BR>
12,210.013c	yathāsaṃjño hy ayaṃ samyag antakāle na muhyati<BR>
12,210.013d*0607_01	vāyur vidho yathā bhānur viprakāśaṃ gamiṣyati<BR>
12,210.014a	śriyaṃ divyām abhiprepsur brahma vāṅmanasā śuciḥ<BR>
12,210.014c	śārīrair niyamair ugraiś caren niṣkalmaṣaṃ tapaḥ<BR>
12,210.015a	trailokyaṃ tapasā vyāptam antarbhūtena bhāsvatā<BR>
12,210.015c	sūryaś ca candramāś caiva bhāsatas tapasā divi<BR>
12,210.015d*0608_01	anyac ca dharmasāmyaṃ yat tapas tat kīrtyate punaḥ<BR>
12,210.016a	pratāpas tapaso jñānaṃ loke saṃśabditaṃ tapaḥ<BR>
12,210.016c	rajastamoghnaṃ yat karma tapasas tat svalakṣaṇam<BR>
12,210.016d*0609_01	tritayaṃ hy etad ākhyātaṃ yady asmād bhāsituṃ punaḥ<BR>
12,210.016d*0609_02	svabhāsā bhāsayaṃś cāpi candramā hy atra vartate<BR>
12,210.016d*0609_03	sūryayoge tu yaḥ saṃdhis tapaḥ sarvaṃ pradīpyate<BR>
12,210.017a	brahmacaryam ahiṃsā ca śārīraṃ tapa ucyate<BR>
12,210.017c	vāṅmanoniyamaḥ sāmyaṃ mānasaṃ tapa ucyate<BR>
12,210.018a	vidhijñebhyo dvijātibhyo grāhyam annaṃ viśiṣyate<BR>
12,210.018c	āhāraniyamenāsya pāpmā naśyati rājasaḥ<BR>
12,210.019a	vaimanasyaṃ ca viṣaye yānty asya karaṇāni ca<BR>
12,210.019c	tasmāt tanmātram ādadyād yāvad atra prayojanam<BR>
12,210.020a	antakāle vayotkarṣāc chanaiḥ kuryād anāturaḥ<BR>
12,210.020c	evaṃ yuktena manasā jñānaṃ tad upapadyate<BR>
12,210.021a	rajasā cāpy ayaṃ dehī dehavāñ śabdavac caret<BR>
12,210.021c	kāryair avyāhatamatir vairāgyāt prakṛtau sthitaḥ<BR>
12,210.021e	ā dehād apramādāc ca dehāntād vipramucyate<BR>
12,210.022a	hetuyuktaḥ sadotsargo bhūtānāṃ pralayas tathā<BR>
12,210.022c	parapratyayasarge tu niyataṃ nātivartate<BR>
12,210.023a	bhavāntaprabhavaprajñā āsate ye viparyayam<BR>
12,210.023c	dhṛtyā dehān dhārayanto buddhisaṃkṣiptamānasāḥ<BR>
12,210.023e	sthānebhyo dhvaṃsamānāś ca sūkṣmatvāt tān upāsate<BR>
12,210.024a	yathāgamaṃ ca tat sarvaṃ buddhyā tan naiva budhyate<BR>
12,210.024c	dehāntaṃ kaś cid anvāste bhāvitātmā nirāśrayaḥ<BR>
12,210.024e	yukto dhāraṇayā kaś cit sattāṃ ke cid upāsate<BR>
12,210.025a	abhyasyanti paraṃ devaṃ vidyutsaṃśabditākṣaram<BR>
12,210.025c	antakāle hy upāsannās tapasā dagdhakilbiṣāḥ<BR>
12,210.026a	sarva ete mahātmāno gacchanti paramāṃ gatim<BR>
12,210.026c	sūkṣmaṃ viśeṣaṇaṃ teṣām avekṣec chāstracakṣuṣā<BR>
12,210.027a	dehaṃ tu paramaṃ vidyād vimuktam aparigraham<BR>
12,210.027c	antarikṣād anyataraṃ dhāraṇāsaktamānasam<BR>
12,210.028a	martyalokād vimucyante vidyāsaṃyuktamānasāḥ<BR>
12,210.028c	brahmabhūtā virajasas tato yānti parāṃ gatim<BR>
12,210.028d*0610_01	evam ekāyanaṃ dharmam āhur vedavido janāḥ<BR>
12,210.028d*0610_02	yathājñānam upāsantaḥ sarve yānti parāṃ gatim<BR>
12,210.029a	kaṣāyavarjitaṃ jñānaṃ yeṣām utpadyate 'calam<BR>
12,210.029c	te yānti paramāṃl lokān viśudhyanto yathābalam<BR>
12,210.030a	bhagavantam ajaṃ divyaṃ viṣṇum avyaktasaṃjñitam<BR>
12,210.030c	bhāvena yānti śuddhā ye jñānatṛptā nirāśiṣaḥ<BR>
12,210.031a	jñātvātmasthaṃ hariṃ caiva nivartante na te 'vyayāḥ<BR>
12,210.031c	prāpya tat paramaṃ sthānaṃ modante 'kṣaram avyayam<BR>
12,210.032a	etāvad etad vijñānam etad asti ca nāsti ca<BR>
12,210.032c	tṛṣṇābaddhaṃ jagat sarvaṃ cakravat parivartate<BR>
12,210.033a	bisatantur yathaivāyam antaḥsthaḥ sarvato bise<BR>
12,210.033c	tṛṣṇātantur anādyantas tathā dehagataḥ sadā<BR>
12,210.034a	sūcyā sūtraṃ yathā vastre saṃsārayati vāyakaḥ<BR>
12,210.034c	tadvat saṃsārasūtraṃ hi tṛṣṇāsūcyā nibadhyate<BR>
12,210.034d*0611_01	itas tataḥ samāhṛtya rūpaṃ nirvartayiṣyati<BR>
12,210.035a	vikāraṃ prakṛtiṃ caiva puruṣaṃ ca sanātanam<BR>
12,210.035c	yo yathāvad vijānāti sa vitṛṣṇo vimucyate<BR>
12,210.036a	prakāśaṃ bhagavān etad ṛṣir nārāyaṇo 'mṛtam<BR>
12,210.036c	bhūtānām anukampārthaṃ jagāda jagato hitam<BR>
12,211.001	yudhiṣṭhira uvāca<BR>
12,211.001a	kena vṛttena vṛttajño janako mithilādhipaḥ<BR>
12,211.001c	jagāma mokṣaṃ dharmajño bhogān utsṛjya mānuṣān<BR>
12,211.002	bhīṣma uvāca<BR>
12,211.002a	atrāpy udāharantīmam itihāsaṃ purātanam<BR>
12,211.002c	yena vṛttena vṛttajñaḥ sa jagāma mahat sukham<BR>
12,211.003a	janako janadevas tu mithilāyāṃ janādhipaḥ<BR>
12,211.003c	aurdhvadehikadharmāṇām āsīd yukto vicintane<BR>
12,211.004a	tasya sma śatam ācāryā vasanti satataṃ gṛhe<BR>
12,211.004c	darśayantaḥ pṛthag dharmān nānāpāṣaṇḍavādinaḥ<BR>
12,211.005a	sa teṣāṃ pretyabhāve ca pretyajātau viniścaye<BR>
12,211.005c	āgamasthaḥ sa bhūyiṣṭham ātmatattve na tuṣyati<BR>
12,211.006a	tatra pañcaśikho nāma kāpileyo mahāmuniḥ<BR>
12,211.006c	paridhāvan mahīṃ kṛtsnāṃ jagāma mithilām api<BR>
12,211.007a	sarvasaṃnyāsadharmāṇāṃ tattvajñānaviniścaye<BR>
12,211.007c	suparyavasitārthaś ca nirdvaṃdvo naṣṭasaṃśayaḥ<BR>
12,211.008a	ṛṣīṇām āhur ekaṃ yaṃ kāmād avasitaṃ nṛṣu<BR>
12,211.008c	śāśvataṃ sukham atyantam anvicchan sa sudurlabham<BR>
12,211.009a	yam āhuḥ kapilaṃ sāṃkhyāḥ paramarṣiṃ prajāpatim<BR>
12,211.009c	sa manye tena rūpeṇa vismāpayati hi svayam<BR>
12,211.010a	āsureḥ prathamaṃ śiṣyaṃ yam āhuś cirajīvinam<BR>
12,211.010c	pañcasrotasi yaḥ satram āste varṣasahasrikam<BR>
12,211.011a	taṃ samāsīnam āgamya maṇḍalaṃ kāpilaṃ mahat<BR>
12,211.011b*0612_01	pañcasrotasi niṣṇātaḥ pañcarātraviśāradaḥ<BR>
12,211.011b*0612_02	pañcajñaḥ pañcakṛt pañcaguṇaḥ pañcaśikhaḥ smṛtaḥ<BR>
12,211.011c	puruṣāvastham avyaktaṃ paramārthaṃ nibodhayat<BR>
12,211.012a	iṣṭisatreṇa saṃsiddho bhūyaś ca tapasā muniḥ<BR>
12,211.012c	kṣetrakṣetrajñayor vyaktiṃ bubudhe devadarśanaḥ<BR>
12,211.013a	yat tad ekākṣaraṃ brahma nānārūpaṃ pradṛśyate<BR>
12,211.013b*0613_01	tan me brūhi dvijaśreṣṭha tvaṃ hi vettāsya tattvataḥ<BR>
12,211.013b*0613_02	evaṃ pṛṣṭaḥ pañcaśikhaḥ saṃprahṛṣṭatanūruhaḥ<BR>
12,211.013b*0614_01	bodhāyanaparān viprān ṛṣibhāvam upāgataḥ<BR>
12,211.013c	āsurir maṇḍale tasmin pratipede tad avyayam<BR>
12,211.014a	tasya pañcaśikhaḥ śiṣyo mānuṣyā payasā bhṛtaḥ<BR>
12,211.014c	brāhmaṇī kapilā nāma kā cid āsīt kuṭumbinī<BR>
12,211.015a	tasyāḥ putratvam āgamya striyāḥ sa pibati stanau<BR>
12,211.015c	tataḥ sa kāpileyatvaṃ lebhe buddhiṃ ca naiṣṭhikīm<BR>
12,211.016a	etan me bhagavān āha kāpileyāya saṃbhavam<BR>
12,211.016c	tasya tat kāpileyatvaṃ sarvavittvam anuttamam<BR>
12,211.017a	sāmānyaṃ kapilo jñātvā dharmajñānām anuttamam<BR>
12,211.017c	upetya śatam ācāryān mohayām āsa hetubhiḥ<BR>
12,211.017d*0615_01	nirākariṣṇus tān sarvāṃs teṣāṃ hetuguṇān bahūn<BR>
12,211.017d*0615_02	śrāvayām āsa matimān muniḥ pañcaśikho nṛpa<BR>
12,211.018a	janakas tv abhisaṃraktaḥ kāpileyānudarśanāt<BR>
12,211.018c	utsṛjya śatam ācāryān pṛṣṭhato 'nujagāma tam<BR>
12,211.019a	tasmai paramakalpāya praṇatāya ca dharmataḥ<BR>
12,211.019c	abravīt paramaṃ mokṣaṃ yat tat sāṃkhyaṃ vidhīyate<BR>
12,211.020a	jātinirvedam uktvā hi karmanirvedam abravīt<BR>
12,211.020c	karmanirvedam uktvā ca sarvanirvedam abravīt<BR>
12,211.021a	yadarthaṃ karmasaṃsargaḥ karmaṇāṃ ca phalodayaḥ<BR>
12,211.021c	tad anāśvāsikaṃ moghaṃ vināśi calam adhruvam<BR>
12,211.022a	dṛśyamāne vināśe ca pratyakṣe lokasākṣike<BR>
12,211.022c	āgamāt param astīti bruvann api parājitaḥ<BR>
12,211.023a	anātmā hy ātmano mṛtyuḥ kleśo mṛtyur jarāmayaḥ<BR>
12,211.023c	ātmānaṃ manyate mohāt tad asamyak paraṃ matam<BR>
12,211.024a	atha ced evam apy asti yal loke nopapadyate<BR>
12,211.024c	ajaro 'yam amṛtyuś ca rājāsau manyate tathā<BR>
12,211.025a	asti nāstīti cāpy etat tasminn asati lakṣaṇe<BR>
12,211.025c	kim adhiṣṭhāya tad brūyāl lokayātrāviniścayam<BR>
12,211.026a	pratyakṣaṃ hy etayor mūlaṃ kṛtāntaitihyayor api<BR>
12,211.026c	pratyakṣo hy āgamo 'bhinnaḥ kṛtānto vā na kiṃ cana<BR>
12,211.027a	yatra tatrānumāne 'sti kṛtaṃ bhāvayate 'pi vā<BR>
12,211.027c	anyo jīvaḥ śarīrasya nāstikānāṃ mate smṛtaḥ<BR>
12,211.028a	reto vaṭakaṇīkāyāṃ ghṛtapākādhivāsanam<BR>
12,211.028c	jātismṛtir ayaskāntaḥ sūryakānto 'mbubhakṣaṇam<BR>
12,211.029a	pretya bhūtātyayaś caiva devatābhyupayācanam<BR>
12,211.029c	mṛte karmanivṛttiś ca pramāṇam iti niścayaḥ<BR>
12,211.030a	na tv ete hetavaḥ santi ye ke cin mūrtisaṃsthitāḥ<BR>
12,211.030c	amartyasya hi martyena sāmānyaṃ nopapadyate<BR>
12,211.031a	avidyākarmaceṣṭānāṃ ke cid āhuḥ punarbhavam<BR>
12,211.031c	kāraṇaṃ lobhamohau tu doṣāṇāṃ ca niṣevaṇam<BR>
12,211.032a	avidyāṃ kṣetram āhur hi karma bījaṃ tathā kṛtam<BR>
12,211.032c	tṛṣṇāsaṃjananaṃ sneha eṣa teṣāṃ punarbhavaḥ<BR>
12,211.033a	tasmin vyūḍhe ca dagdhe ca citte maraṇadharmiṇi<BR>
12,211.033c	anyo 'nyāj jāyate dehas tam āhuḥ sattvasaṃkṣayam<BR>
12,211.034a	yadā sa rūpataś cānyo jātitaḥ śrutito 'rthataḥ<BR>
12,211.034c	katham asmin sa ity eva saṃbandhaḥ syād asaṃhitaḥ<BR>
12,211.035a	evaṃ sati ca kā prītir dānavidyātapobalaiḥ<BR>
12,211.035c	yad anyācaritaṃ karma sarvam anyaḥ prapadyate<BR>
12,211.036a	yadā hy ayam ihaivānyaiḥ prākṛtair duḥkhito bhavet<BR>
12,211.036c	sukhitair duḥkhitair vāpi dṛśyo 'py asya vinirṇayaḥ<BR>
12,211.037a	tathā hi musalair hanyuḥ śarīraṃ tat punar bhavet<BR>
12,211.037c	pṛthag jñānaṃ yad anyac ca yenaitan nopalabhyate<BR>
12,211.038a	ṛtuḥ saṃvatsaras tithyaḥ śītoṣṇe ca priyāpriye<BR>
12,211.038c	yathātītāni paśyanti tādṛśaḥ sattvasaṃkṣayaḥ<BR>
12,211.039a	jarayā hi parītasya mṛtyunā vā vināśinā<BR>
12,211.039c	durbalaṃ durbalaṃ pūrvaṃ gṛhasyeva vinaśyati<BR>
12,211.040a	indriyāṇi mano vāyuḥ śoṇitaṃ māṃsam asthi ca<BR>
12,211.040c	ānupūrvyā vinaśyanti svaṃ dhātum upayānti ca<BR>
12,211.041a	lokayātrāvidhānaṃ ca dānadharmaphalāgamaḥ<BR>
12,211.041c	yadarthaṃ vedaśabdāś ca vyavahārāś ca laukikāḥ<BR>
12,211.042a	iti samyaṅ manasy ete bahavaḥ santi hetavaḥ<BR>
12,211.042c	etad astīdam astīti na kiṃ cit pratipadyate<BR>
12,211.043a	teṣāṃ vimṛśatām evaṃ tat tat samabhidhāvatām<BR>
12,211.043c	kva cin niviśate buddhis tatra jīryati vṛkṣavat<BR>
12,211.044a	evam arthair anarthaiś ca duḥkhitāḥ sarvajantavaḥ<BR>
12,211.044c	āgamair apakṛṣyante hastipair hastino yathā<BR>
12,211.044d*0616_01	na jātu kāmaḥ kāmānām upabhogena śāmyati<BR>
12,211.044d*0616_02	haviṣā kṛṣṇavartmeva bhūya evābhivardhate<BR>
12,211.045a	arthāṃs tathātyantasukhāvahāṃś ca; lipsanta ete bahavo viśulkāḥ<BR>
12,211.045c	mahattaraṃ duḥkham abhiprapannā; hitvāmiṣaṃ mṛtyuvaśaṃ prayānti<BR>
12,211.046a	vināśino hy adhruvajīvitasya; kiṃ bandhubhir mitraparigrahaiś ca<BR>
12,211.046c	vihāya yo gacchati sarvam eva; kṣaṇena gatvā na nivartate ca<BR>
12,211.047a	bhūvyomatoyānalavāyavo hi; sadā śarīraṃ paripālayanti<BR>
12,211.047c	itīdam ālakṣya kuto ratir bhaved; vināśino hy asya na śarma vidyate<BR>
12,211.048a	idam anupadhi vākyam acchalaṃ; paramanirāmayam ātmasākṣikam<BR>
12,211.048c	narapatir abhivīkṣya vismitaḥ; punar anuyoktum idaṃ pracakrame<BR>
12,211.048d@018_0000	bhīṣma uvāca<BR>
12,211.048d@018_0001	janako naradevas tu jñāpitaḥ paramarṣiṇā<BR>
12,211.048d@018_0002	punar evānupapraccha sāṃparāye bhavābhavau<BR>
12,211.048d@018_0003	bhagavan yad idaṃ pretya saṃjñā bhavati kasya cit<BR>
12,211.048d@018_0004	evaṃ sati kim ajñānaṃ jñānaṃ vā kiṃ kariṣyati<BR>
12,211.048d@018_0005	vivādād eva siddho 'sau kāraṇasyeva vedanā<BR>
12,211.048d@018_0005	pañcaśikha uvāca<BR>
12,211.048d@018_0006	cetano vidyate hy atra haitukaṃ ca manogatam<BR>
12,211.048d@018_0007	āgamād eva siddho 'sau svataḥsiddha iti śrutiḥ<BR>
12,211.048d@018_0008	vartate pṛthag anyonyaṃ na hy apāśritya karmasu<BR>
12,211.048d@018_0009	cetano hy aṃśavas tatra svamūrtaṃ dhārayanty ataḥ<BR>
12,211.048d@018_0010	svabhāvaṃ pauruṣaṃ karma hy ātmānaṃ tam upāśritāḥ<BR>
12,211.048d@018_0011	tam āśritya pravartante dehino dehabandhanāḥ<BR>
12,211.048d@018_0012	guṇajñānam abhijñānaṃ yasya liṅgā na śabdavat<BR>
12,211.048d@018_0013	pṛthivyādiṣu bhūteṣu tat tad āhur nidarśanam<BR>
12,211.048d@018_0014	ātmāsau vartate bhinnas tatra tatra samanvitaḥ<BR>
12,211.048d@018_0015	paramātmā tathaivaiko dehe 'sminn iti vai śrutiḥ<BR>
12,211.048d@018_0016	ākāśaṃ vāyur ūṣmā ca sneho yac cāpi pārthivam<BR>
12,211.048d@018_0017	yathā tridhā pravartante tathāsau puruṣaḥ smṛtaḥ<BR>
12,211.048d@018_0018	payasy antarhitaṃ yadvat tadvad vyāptaṃ mahātmakam<BR>
12,211.048d@018_0019	pūrvaṃ naiśvaryayogena tasmād etan na śeṣavān<BR>
12,211.048d@018_0020	śabdaḥ kālaḥ kriyā deho mamaikasyaiva kalpanā<BR>
12,211.048d@018_0021	svabhāvaṃ tanmayaṃ tv etan māyārūpaṃ tu bhedavat<BR>
12,211.048d@018_0022	nānākhyaṃ paramaṃ śuddhaṃ nirvikalpaṃ parātmakam<BR>
12,211.048d@018_0023	liṅgādi devamadhyās te jñānaṃ devasya tat tathā<BR>
12,211.048d@018_0024	cinmayo 'yaṃ hi nādākhyaḥ śabdaś cāsau mano mahān<BR>
12,211.048d@018_0025	gatimān uta saṃdhatte varṇavat tat padānvitam<BR>
12,211.048d@018_0026	kāyo nāsti ca teṣāṃ vai avakāśas tathā param<BR>
12,211.048d@018_0027	ete noḍhā iti cākhyātāḥ sarve te dharmadūṣakāḥ<BR>
12,211.048d@018_0028	anubandhān na vijñānaṃ jñānato dhruvam avyayam<BR>
12,211.048d@018_0029	nānābhedavikalpena yeṣām ātmā smṛtaḥ sadā<BR>
12,211.048d@018_0030	prakṛter aparas teṣāṃ bahavo hy ātmavādinaḥ<BR>
12,211.048d@018_0031	virodho hy ātmasanmāyāṃ na teṣāṃ siddha eva hi<BR>
12,211.048d@018_0032	anyadā ca gṛhītai* vedabāhyās tataḥ smṛtāḥ<BR>
12,211.048d@018_0033	ekānekātmakaṃ teṣāṃ pratiṣedho hi bhedanut<BR>
12,211.048d@018_0034	tasmād vedasya hṛdayam advaidhyam iti viddhi tat<BR>
12,211.048d@018_0035	vedādṛṣṭer ayaṃ lokaḥ sarvārtheṣu pravartate<BR>
12,211.048d@018_0036	tasmāc ca smṛtayo jātāḥ setihāsāḥ pṛthagvidhāḥ<BR>
12,211.048d@018_0037	na yan na sādhyaṃ tad brahma nādimadhyaṃ na cāntavat<BR>
12,211.048d@018_0038	indriyāṇi sabhūtāni parā ca prakṛtir manaḥ<BR>
12,211.048d@018_0039	ātmā ca paramaḥ śuddhaḥ prokto 'sau paramaḥ pumān<BR>
12,211.048d@018_0040	utpattilakṣaṇaṃ cedaṃ viparītam athobhayoḥ<BR>
12,211.048d@018_0041	yo vetti prakṛtiṃ nityaṃ tathā caivātmanas tu tām<BR>
12,211.048d@018_0042	pradahaty eṣa karmākhyaṃ dāvodbhūta ivānalaḥ<BR>
12,211.048d@018_0043	cinmātraparamaḥ śuddhaḥ sarvākṛtiṣu vartate<BR>
12,211.048d@018_0044	ākāśakalpaṃ vimalaṃ nānāśaktisamanvitam<BR>
12,211.048d@018_0045	tāpanaṃ sarvabhūtānāṃ jyotiṣāṃ madhyamasthitim<BR>
12,211.048d@018_0046	duḥkham āste sa nirduḥkhas tad vidvān na ca lipyati<BR>
12,211.048d@018_0047	asāv aśnāti yadvat tad bhramaro 'śnāti yan madhu<BR>
12,211.048d@018_0048	evam eṣa mahān ātmā nātmā tad avabudhyate<BR>
12,211.048d@018_0049	evaṃbhūtas tvam ity atra svādhīto budhyate param<BR>
12,211.048d@018_0050	budhasya bodhanaṃ tatra kriyate sadbhir ity uta<BR>
12,211.048d@018_0051	na budhasyeti vai kaś cin na tathāvac chruṇuṣva me<BR>
12,211.048d@018_0052	śokam asya na gatvā te śāstrāṇāṃ śāstradasyavaḥ<BR>
12,211.048d@018_0053	lokaṃ nighnanti saṃbhinnā jñātino 'tra vadanty uta<BR>
12,211.048d@018_0054	evaṃ tasya vibhoḥ kṛtyaṃ dhātur asya mahātmanaḥ<BR>
12,211.048d@018_0055	kṣamanti te mahātmānaḥ sarvadvaṃdvavivarjitāḥ<BR>
12,211.048d@018_0056	ato 'nyathā mahātmānam anyathā pratipadyate<BR>
12,211.048d@018_0057	kiṃ tena na kṛtaṃ pāpaṃ coreṇātmāpahāriṇā<BR>
12,211.048d@018_0058	tasya saṃyogayogena śucir apy aśucir bhavet<BR>
12,211.048d@018_0059	aśuciś ca śuciś cāpi jñānād dehādayo yathā<BR>
12,211.048d@018_0060	dṛśyaṃ na caiva dṛṣṭaṃ syād dṛṣṭaṃ dṛśyaṃ tu naiva ca<BR>
12,211.048d@018_0061	atītatritayaḥ siddho jñānarūpeṇa sarvadā<BR>
12,211.048d@018_0062	evaṃ na pratipadyante rāgamohamadānvitāḥ<BR>
12,211.048d@018_0063	vedabāhyā durātmānaḥ saṃsāre duḥkhabhāginaḥ<BR>
12,211.048d@018_0064	āgamānugatajñānā buddhiyuktā bhavanti te<BR>
12,211.048d@018_0065	buddhyā bhavati buddhyāttaṃ yad buddhaṃ cātmarūpavat<BR>
12,211.048d@018_0066	tamasy andhe na saṃdehāt paraṃ yānti na saṃśayaḥ<BR>
12,211.048d@018_0067	nityanaimittikān kṛtvā pāpahānim avāpya ca<BR>
12,211.048d@018_0068	śuddhasattvā mahātmāno jñānanirdhūtakalmaṣāḥ<BR>
12,211.048d@018_0069	asaktāḥ parivartante saṃsaranty atha vāyuvat<BR>
12,211.048d@018_0070	na yujyante 'tha vā kleśair ahaṃbhāvodbhavaiḥ saha<BR>
12,211.048d@018_0071	itas tataḥ samāhṛtya jñānaṃ nirvarṇayanty uta<BR>
12,211.048d@018_0072	jñānānvitas tamo hanyād arkavat sa mahāmatiḥ<BR>
12,211.048d@018_0073	evam ātmānam anvīkṣya nānāduḥkhasamanvitam<BR>
12,211.048d@018_0074	dehaṃ paṅkamale magnaṃ nirmalaṃ paramārthataḥ<BR>
12,211.048d@018_0075	tam eva sarvaduḥkhāt tu mocayet paramātmavān<BR>
12,211.048d@018_0076	brahmacaryavratopetaḥ sarvasaṅgabahiṣkṛtaḥ<BR>
12,211.048d@018_0077	laghvāhāro viśuddhātmā paraṃ nirvāṇam ṛcchati<BR>
12,211.048d@018_0078	indriyāṇi mano vāyuḥ śoṇitaṃ māṃsam asthi ca<BR>
12,211.048d@018_0079	ānupūrvyād vinaśyanti svaṃ dhātum upayānti ca<BR>
12,211.048d@018_0080	kāraṇānugataṃ kāryaṃ yadi tac ca vinaśyati<BR>
12,211.048d@018_0081	aliṅgasya kathaṃ liṅgaṃ yujyate tan mṛṣā dṛḍham<BR>
12,211.048d@018_0082	na tv eva hetavaḥ santi ye ke cin mūrtisaṃsthitāḥ<BR>
12,211.048d@018_0083	amartyasya ca martyena sāmānyaṃ nopapadyate<BR>
12,211.048d@018_0084	lokadṛṣṭo yathā jāteḥ svedajaḥ puruṣaḥ striyām<BR>
12,211.048d@018_0085	kṛtānusmaraṇāt siddho vedagamyaḥ paraḥ pumān<BR>
12,211.048d@018_0086	pratyakṣānugato vedo nāmahetubhir iṣyate<BR>
12,211.048d@018_0087	yathā śākhā hi vai śākhā taroḥ saṃbadhyate tadā<BR>
12,211.048d@018_0088	śrutyā tathā paro 'py ātmā dṛśyate so 'py aliṅgavān<BR>
12,211.048d@018_0089	aliṅgasādhyaṃ tad brahma bahavaḥ santi hetavaḥ<BR>
12,211.048d@018_0090	lokayātrāvidhānaṃ ca dānadharmaphalāgamaḥ<BR>
12,211.048d@018_0091	tadarthaṃ vedaśabdāś ca vyavahārāś ca laukikāḥ<BR>
12,211.048d@018_0092	iti samyaṅ manasy ete bahavaḥ santi hetavaḥ<BR>
12,211.048d@018_0093	etad astīdam astīti na kiṃ cit pratidṛśyate<BR>
12,211.048d@018_0094	teṣāṃ vimṛśatām evaṃ tat tat samabhidhāvatām<BR>
12,211.048d@018_0095	kva cin niviśate buddhis tatra jīryati vṛkṣavat<BR>
12,211.048d@018_0096	evam arthair anarthaiś ca duḥkhitāḥ sarvajantavaḥ<BR>
12,211.048d@018_0097	āgamair apakṛṣyanti hastino hastipair yathā<BR>
12,211.048d@018_0098	na jātu kāmaḥ kāmānām upabhogena śāmyati<BR>
12,211.048d@018_0099	haviṣā kṛṣṇavartmeva bhūya evābhivardhate<BR>
12,211.048d@018_0100	arthāṃs tathātyantaduḥkhāvahāṃś ca<BR>
12,211.048d@018_0101	lipsanta eke bahavo viśuṣkāḥ<BR>
12,211.048d@018_0102	mahattaraṃ duḥkham abhiprapannā<BR>
12,211.048d@018_0103	hitvā sukhaṃ mṛtyuvaśaṃ prayānti<BR>
12,211.048d@018_0104	vināśino hy adhruvajīvitasya<BR>
12,211.048d@018_0105	kiṃ bandhubhir mantraparigrahaiś ca<BR>
12,211.048d@018_0106	vihāya yo gacchati sarvam eva<BR>
12,211.048d@018_0107	kṣaṇena gatvā na nivartate ca<BR>
12,211.048d@018_0108	khaṃ bhūmitoyānalavāyavo hi<BR>
12,211.048d@018_0109	sadā śarīraṃ pratipālayanti<BR>
12,211.048d@018_0110	itīdam ālakṣya kuto ratir bhaved<BR>
12,211.048d@018_0111	vināśino hy asya na karma vidyate<BR>
12,211.048d@018_0111	bhīṣma uvāca<BR>
12,211.048d@018_0112	idam anupadhivākyam acchalaṃ<BR>
12,211.048d@018_0113	paramanirāmayam ātmasākṣikam<BR>
12,211.048d@018_0114	narapatir anuvīkṣya vismitaḥ<BR>
12,211.048d@018_0115	punar anuyoktum idaṃ pracakrame<BR>
12,212.001	bhīṣma uvāca<BR>
12,212.001a	janako janadevas tu jñāpitaḥ paramarṣiṇā<BR>
12,212.001c	punar evānupapraccha sāṃparāye bhavābhavau<BR>
12,212.002a	bhagavan yad idaṃ pretya saṃjñā bhavati kasya cit<BR>
12,212.002c	evaṃ sati kim ajñānaṃ jñānaṃ vā kiṃ kariṣyati<BR>
12,212.003a	sarvam ucchedaniṣṭhaṃ syāt paśya caitad dvijottama<BR>
12,212.003c	apramattaḥ pramatto vā kiṃ viśeṣaṃ kariṣyati<BR>
12,212.004a	asaṃsargo hi bhūteṣu saṃsargo vā vināśiṣu<BR>
12,212.004c	kasmai kriyeta kalpena niścayaḥ ko 'tra tattvataḥ<BR>
12,212.005a	tamasā hi praticchannaṃ vibhrāntam iva cāturam<BR>
12,212.005c	punaḥ praśamayan vākyaiḥ kaviḥ pañcaśikho 'bravīt<BR>
12,212.006a	ucchedaniṣṭhā nehāsti bhāvaniṣṭhā na vidyate<BR>
12,212.006c	ayaṃ hy api samāhāraḥ śarīrendriyacetasām<BR>
12,212.006e	vartate pṛthag anyonyam apy apāśritya karmasu<BR>
12,212.007a	dhātavaḥ pañcaśākho 'yaṃ khaṃ vāyur jyotir ambu bhūḥ<BR>
12,212.007c	te svabhāvena tiṣṭhanti viyujyante svabhāvataḥ<BR>
12,212.008a	ākāśaṃ vāyur ūṣmā ca sneho yac cāpi pārthivam<BR>
12,212.008c	eṣa pañcasamāhāraḥ śarīram iti naikadhā<BR>
12,212.008d*0617_01	ahaṃvācyaṃ dvijānāṃ yad viśiṣṭaṃ buddhirūpavat<BR>
12,212.008d*0617_02	vācām agocaraṃ nityaṃ jñeyam evaṃ bhaviṣyati<BR>
12,212.008d*0617_03	jñānaṃ jñeyaṃ tathājñānaṃ trividhaṃ jñānam ucyate<BR>
12,212.008e	jñānam ūṣmā ca vāyuś ca trividhaḥ karmasaṃgrahaḥ<BR>
12,212.009a	indriyāṇīndriyārthāś ca svabhāvaś cetanā manaḥ<BR>
12,212.009c	prāṇāpānau vikāraś ca dhātavaś cātra niḥsṛtāḥ<BR>
12,212.009d*0618_01	prāṇādayas tathā sparśā na saṃbādhagatās tathā<BR>
12,212.009d*0618_02	putrādhīnaṃ bhaviṣyeta cinmātraḥ sa paraḥ pumān<BR>
12,212.010a	śravaṇaṃ sparśanaṃ jihvā dṛṣṭir nāsā tathaiva ca<BR>
12,212.010c	indriyāṇīti pañcaite cittapūrvaṃgamā guṇāḥ<BR>
12,212.011a	tatra vijñānasaṃyuktā trividhā vedanā dhruvā<BR>
12,212.011c	sukhaduḥkheti yām āhur aduḥkhety asukheti ca<BR>
12,212.012a	śabdaḥ sparśaś ca rūpaṃ ca raso gandhaś ca mūrty atha<BR>
12,212.012c	ete hy āmaraṇāt pañca ṣaḍguṇā jñānasiddhaye<BR>
12,212.013a	teṣu karmanisargaś ca sarvatattvārthaniścayaḥ<BR>
12,212.013c	tam āhuḥ paramaṃ śukraṃ buddhir ity avyayaṃ mahat<BR>
12,212.013c*0619_01	**** **** pāre ca rajasaḥ prabhum<BR>
12,212.013c*0619_02	virāgād vartate tasmin mano rajasi nityagam<BR>
12,212.013c*0619_03	tasmin prasanne saṃpaśyed<BR>
12,212.014a	imaṃ guṇasamāhāram ātmabhāvena paśyataḥ<BR>
12,212.014c	asamyag darśanair duḥkham anantaṃ nopaśāmyati<BR>
12,212.014d*0620_01	tasmād eteṣu medhāvī na prasajyeta buddhimān<BR>
12,212.015a	anātmeti ca yad dṛṣṭaṃ tenāhaṃ na mamety api<BR>
12,212.015c	vartate kim adhiṣṭhānā prasaktā duḥkhasaṃtatiḥ<BR>
12,212.016a	tatra samyaṅ mano nāma tyāgaśāstram anuttamam<BR>
12,212.016c	śṛṇu yat tava mokṣāya bhāṣyamāṇaṃ bhaviṣyati<BR>
12,212.017a	tyāga eva hi sarveṣām uktānām api karmaṇām<BR>
12,212.017c	nityaṃ mithyāvinītānāṃ kleśo duḥkhāvaho mataḥ<BR>
12,212.018a	dravyatyāge tu karmāṇi bhogatyāge vratāny api<BR>
12,212.018c	sukhatyāge tapoyogaḥ sarvatyāge samāpanā<BR>
12,212.019a	tasya mārgo 'yam advaidhaḥ sarvatyāgasya darśitaḥ<BR>
12,212.019c	viprahāṇāya duḥkhasya durgatir hy anyathā bhavet<BR>
12,212.019d*0621_01	śete jarāmṛtyubhayair vimuktaḥ<BR>
12,212.019d*0621_02	kṣīṇe puṇye vigate ca pāpe<BR>
12,212.019d*0621_03	taponimitte vigate ca niṣṭhe<BR>
12,212.019d*0621_04	phale yathākāśam aliṅga eva<BR>
12,212.020a	pañca jñānendriyāṇy uktvā manaḥṣaṣṭhāni cetasi<BR>
12,212.020c	manaḥṣaṣṭhāni vakṣyāmi pañca karmendriyāṇi tu<BR>
12,212.021a	hastau karmendriyaṃ jñeyam atha pādau gatīndriyam<BR>
12,212.021c	prajanānandayoḥ śepho visarge pāyur indriyam<BR>
12,212.022a	vāk tu śabdaviśeṣārthaṃ gatiṃ pañcānvitāṃ viduḥ<BR>
12,212.022c	evam ekādaśaitāni buddhyā tv avasṛjen manaḥ<BR>
12,212.023a	karṇau śabdaś ca cittaṃ ca trayaḥ śravaṇasaṃgrahe<BR>
12,212.023c	tathā sparśe tathā rūpe tathaiva rasagandhayoḥ<BR>
12,212.023d*0622_01	cakṣū rūpaṃ tathā cittaṃ trayo darśanasaṃgrahe<BR>
12,212.023d*0622_02	nāsā gandhas tathā cittaṃ trayo ghrāṇasya saṃgrahe<BR>
12,212.023d*0622_03	tvacaḥ sparśaṃ tathā cittaṃ trayaḥ sparśanasaṃgrahe<BR>
12,212.023d*0622_04	jihvā rasas tathā cittaṃ trayo rasanasaṃgrahe<BR>
12,212.024a	evaṃ pañcatrikā hy ete guṇās tad upalabdhaye<BR>
12,212.024c	yena yas trividho bhāvaḥ paryāyāt samupasthitaḥ<BR>
12,212.025a	sāttviko rājasaś caiva tāmasaś caiva te trayaḥ<BR>
12,212.025c	trividhā vedanā yeṣu prasūtā sarvasādhanā<BR>
12,212.026a	praharṣaḥ prītir ānandaḥ sukhaṃ saṃśāntacittatā<BR>
12,212.026c	akutaś cit kutaś cid vā cittataḥ sāttviko guṇaḥ<BR>
12,212.027a	atuṣṭiḥ paritāpaś ca śoko lobhas tathākṣamā<BR>
12,212.027c	liṅgāni rajasas tāni dṛśyante hetvahetutaḥ<BR>
12,212.028a	avivekas tathā mohaḥ pramādaḥ svapnatandritā<BR>
12,212.028c	kathaṃ cid api vartante vividhās tāmasā guṇāḥ<BR>
12,212.029a	tatra yat prītisaṃyuktaṃ kāye manasi vā bhavet<BR>
12,212.029c	vartate sāttviko bhāva ity apekṣeta tat tathā<BR>
12,212.030a	yat tu saṃtāpasaṃyuktam aprītikaram ātmanaḥ<BR>
12,212.030c	pravṛttaṃ raja ity eva tatas tad abhicintayet<BR>
12,212.031a	atha yan mohasaṃyuktaṃ kāye manasi vā bhavet<BR>
12,212.031c	apratarkyam avijñeyaṃ tamas tad upadhārayet<BR>
12,212.032a	tad dhi śrotrāśrayaṃ bhūtaṃ śabdaḥ śrotraṃ samāśritaḥ<BR>
12,212.032c	nobhayaṃ śabdavijñāne vijñānasyetarasya vā<BR>
12,212.033a	evaṃ tvak cakṣuṣī jihvā nāsikā caiva pañcamī<BR>
12,212.033c	sparśe rūpe rase gandhe tāni ceto manaś ca tat<BR>
12,212.034a	svakarmayugapadbhāvo daśasv eteṣu tiṣṭhati<BR>
12,212.034c	cittam ekādaśaṃ viddhi buddhir dvādaśamī bhavet<BR>
12,212.035a	teṣām ayugapadbhāve ucchedo nāsti tāmasaḥ<BR>
12,212.035c	āsthito yugapadbhāve vyavahāraḥ sa laukikaḥ<BR>
12,212.036a	indriyāṇy avasṛjyāpi dṛṣṭvā pūrvaṃ śrutāgamam<BR>
12,212.036c	cintayan nānuparyeti tribhir evānvito guṇaiḥ<BR>
12,212.037a	yat tamopahataṃ cittam āśu saṃcāram adhruvam<BR>
12,212.037c	karoty uparamaṃ kāle tad āhus tāmasaṃ sukham<BR>
12,212.038a	yad yad āgamasaṃyuktaṃ na kṛtsnam upaśāmyati<BR>
12,212.038c	atha tatrāpy upādatte tamo vyaktam ivānṛtam<BR>
12,212.039a	evam eṣa prasaṃkhyātaḥ svakarmapratyayī guṇaḥ<BR>
12,212.039c	kathaṃ cid vartate samyak keṣāṃ cid vā na vartate<BR>
12,212.039d*0623_01	aham ity eṣa vai bhāvo nānyatra pratitiṣṭhati<BR>
12,212.039d*0623_02	yasya bhāvo dṛḍho nityaṃ sa vai vidvāṃs tathetaraḥ<BR>
12,212.039d*0623_03	dehadharmas tathā nityaṃ sarvabhūteṣu vai dṛḍhaḥ<BR>
12,212.039d*0623_04	etenaivānumānena tyājyo dharmas tathā hy asau<BR>
12,212.039d*0623_05	jñānena mucyate jantur dharmātmā jñānavān bhavet<BR>
12,212.039d*0623_06	dharmeṇa dhāryate lokaḥ sarvaṃ dharme pratiṣṭhitam<BR>
12,212.039d*0623_07	sarvārthajanakaś caiva dharmaḥ sarvasya kāraṇam<BR>
12,212.039d*0623_08	sarvo hi dṛśyate loke na sarvārthaḥ kathaṃ cana<BR>
12,212.039d*0623_09	sarvatyāge kṛte tasmāt paramātmā prasīdati<BR>
12,212.039d*0623_10	vyaktād avyaktam atulaṃ lokeṣu parivartate<BR>
12,212.040a	evam āhuḥ samāhāraṃ kṣetram adhyātmacintakāḥ<BR>
12,212.040c	sthito manasi yo bhāvaḥ sa vai kṣetrajña ucyate<BR>
12,212.041a	evaṃ sati ka ucchedaḥ śāśvato vā kathaṃ bhavet<BR>
12,212.041c	svabhāvād vartamāneṣu sarvabhūteṣu hetutaḥ<BR>
12,212.042a	yathārṇavagatā nadyo vyaktīr jahati nāma ca<BR>
12,212.042c	na ca svatāṃ niyacchanti tādṛśaḥ sattvasaṃkṣayaḥ<BR>
12,212.043a	evaṃ sati kutaḥ saṃjñā pretyabhāve punar bhavet<BR>
12,212.043c	pratisaṃmiśrite jīve gṛhyamāṇe ca madhyataḥ<BR>
12,212.044a	imāṃ tu yo veda vimokṣabuddhim; ātmānam anvicchati cāpramattaḥ<BR>
12,212.044c	na lipyate karmaphalair aniṣṭaiḥ; patraṃ bisasyeva jalena siktam<BR>
12,212.045a	dṛḍhaiś ca pāśair bahubhir vimuktaḥ; prajānimittair api daivataiś ca<BR>
12,212.045c	yadā hy asau sukhaduḥkhe jahāti; muktas tadāgryāṃ gatim ety aliṅgaḥ<BR>
12,212.045e	śrutipramāṇāgamamaṅgalaiś ca; śete jarāmṛtyubhayād atītaḥ<BR>
12,212.046a	kṣīṇe ca puṇye vigate ca pāpe; tatonimitte ca phale vinaṣṭe<BR>
12,212.046c	alepam ākāśam aliṅgam evam; āsthāya paśyanti mahad dhy asaktāḥ<BR>
12,212.047a	yathorṇanābhiḥ parivartamānas; tantukṣaye tiṣṭhati pātyamānaḥ<BR>
12,212.047c	tathā vimuktaḥ prajahāti duḥkhaṃ; vidhvaṃsate loṣṭa ivādrim arcchan<BR>
12,212.048a	yathā ruruḥ śṛṅgam atho purāṇaṃ; hitvā tvacaṃ vāpy urago yathāvat<BR>
12,212.048c	vihāya gacchaty anavekṣamāṇas; tathā vimukto vijahāti duḥkham<BR>
12,212.049a	drumaṃ yathā vāpy udake patantam; utsṛjya pakṣī prapataty asaktaḥ<BR>
12,212.049c	tathā hy asau sukhaduḥkhe vihāya; muktaḥ parārdhyāṃ gatim ety aliṅgaḥ<BR>
12,212.049d*0624_01	imān svalokān anupaśya sarvān<BR>
12,212.049d*0624_02	vrajan yathākāśam ivāptakāmaḥ<BR>
12,212.049d*0624_03	imāṃ hi gāthāṃ pralapan yathāsti<BR>
12,212.049d*0624_04	samastasaṃkalpaviśeṣamuktaḥ<BR>
12,212.049d*0624_05	ahaṃ hi sarvaṃ kila sarvabhāve<BR>
12,212.049d*0624_06	hy ahaṃ tadantar hy aham eva bhoktā<BR>
12,212.050a	api ca bhavati maithilena gītaṃ; nagaram upāhitam agninābhivīkṣya<BR>
12,212.050c	na khalu mama tuṣo 'pi dahyate 'tra; svayam idam āha kila sma bhūmipālaḥ<BR>
12,212.051a	idam amṛtapadaṃ videharājaḥ; svayam iha pañcaśikhena bhāṣyamāṇaḥ<BR>
12,212.051c	nikhilam abhisamīkṣya niścitārthaṃ; paramasukhī vijahāra vītaśokaḥ<BR>
12,212.052a	imaṃ hi yaḥ paṭhati vimokṣaniścayaṃ; na hīyate satatam avekṣate tathā<BR>
12,212.052c	upadravān nānubhavaty aduḥkhitaḥ; pramucyate kapilam ivaitya maithilaḥ<BR>
12,212.052d@019_0000	yudhiṣṭhira uvāca<BR>
12,212.052d@019_0001	kiṃkāraṇaṃ mahāprājña dahyamānaś ca maithilaḥ<BR>
12,212.052d@019_0002	bhīṣma uvāca<BR>
12,212.052d@019_0002	mithilāṃ neha dharmātmā prāha vīkṣya vidāhitām<BR>
12,212.052d@019_0003	śrūyatāṃ nṛpaśārdūla yadarthaṃ dīpitā purā<BR>
12,212.052d@019_0004	vahninā dīpitā sā tu tan me śṛṇu mahāmate<BR>
12,212.052d@019_0005	janako janadevas tu karmāṇy ādhāya cātmani<BR>
12,212.052d@019_0006	sarvabhāvam anuprāpya bhāvena vicacāra saḥ<BR>
12,212.052d@019_0007	yajan dadaṃs tathā juhvan pālayan pṛthivīm imām<BR>
12,212.052d@019_0008	adhyātmavin mahāprājñas tanmayatvena niṣṭhitaḥ<BR>
12,212.052d@019_0009	sa tasya hṛdi saṃkalpaṃ jñātum aicchat svayaṃ prabhuḥ<BR>
12,212.052d@019_0010	sarvalokādhipas tatra dvijarūpeṇa saṃyutaḥ<BR>
12,212.052d@019_0011	mithilāyāṃ mahābuddhir vyalīkaṃ kiṃ cid ācaran<BR>
12,212.052d@019_0012	sa gṛhītvā dvijaśreṣṭhair nṛpāya prativeditaḥ<BR>
12,212.052d@019_0013	aparādhaṃ samuddiśya taṃ rājā pratyabhāṣata<BR>
12,212.052d@019_0014	na tvāṃ brāhmaṇa daṇḍena niyokṣyāmi kathaṃ cana<BR>
12,212.052d@019_0015	mama rājyād vinirgaccha yāvat sīmā bhuvo mama<BR>
12,212.052d@019_0016	tac chrutvā brāhmaṇo gatvā rājānaṃ pratyuvāca ha<BR>
12,212.052d@019_0017	kariṣye vacanaṃ rājan bravīhi mama jānataḥ<BR>
12,212.052d@019_0018	kā sīmā tava bhūmes tu brūhi dharmaṃ mamādya vai<BR>
12,212.052d@019_0019	tac chrutvā maithilo rājā lajjayāvanatānanaḥ<BR>
12,212.052d@019_0020	novāca vacanaṃ vipraṃ tattvabuddhyā samīkṣya tat<BR>
12,212.052d@019_0021	punaḥ punaś ca taṃ vipraś codayām āsa satvaram<BR>
12,212.052d@019_0022	brūhi rājendra gacchāmi tava rājyād vivāsitaḥ<BR>
12,212.052d@019_0023	tato nṛpo vicāryaivam āha brāhmaṇapuṃgavam<BR>
12,212.052d@019_0024	āvāso vā na me 'sty atra sarvā vā pṛthivī mama<BR>
12,212.052d@019_0025	gaccha vā tiṣṭha vā brahmann iti me niścitā matiḥ<BR>
12,212.052d@019_0026	ity uktaḥ sa tathā tena maithilena dvijottamaḥ<BR>
12,212.052d@019_0027	abravīt taṃ mahātmānaṃ rājānaṃ mantribhir vṛtam<BR>
12,212.052d@019_0028	tam evaṃ padmanābhasya nityaṃ pakṣapadāhitam<BR>
12,212.052d@019_0029	aho siddhārtharūpo 'si gamiṣye svasti te 'stu vai<BR>
12,212.052d@019_0030	ity uktvā prayayau vipras taj jijñāsur dvijottamaḥ<BR>
12,212.052d@019_0031	adahac cāgninā tasya mithilāṃ bhagavān svayam<BR>
12,212.052d@019_0032	pradīpyamānāṃ mithilāṃ dṛṣṭvā rājā na kampitaḥ<BR>
12,212.052d@019_0033	janaiḥ sa paripṛṣṭas tu vākyam etad uvāca ha<BR>
12,212.052d@019_0034	anantaṃ bata me vittaṃ bhāvyaṃ me nāsti kiṃ cana<BR>
12,212.052d@019_0035	mithilāyāṃ pradīptāyāṃ na me kiṃ cana dahyate<BR>
12,212.052d@019_0036	tad asya bhāṣamāṇasya śrutvā śrutvā hṛdi sthitam<BR>
12,212.052d@019_0037	punaḥ saṃjīvayām āsa mithilāṃ tāṃ dvijottamaḥ<BR>
12,212.052d@019_0038	ātmānaṃ darśayām āsa varaṃ cāsmai dadau punaḥ<BR>
12,212.052d@019_0039	dharme tiṣṭhatu sadbhāvo buddhis te 'rthe narādhipa<BR>
12,212.052d@019_0040	satye tiṣṭhasva nirviṇṇaḥ svasti te 'stu vrajāmy aham<BR>
12,212.052d@019_0041	ity uktvā bhagavāṃś cainaṃ tatraivāntaradhīyata<BR>
12,212.052d@019_0042	etat te kathitaṃ rājan kiṃ bhūyaḥ śrotum icchasi<BR>
12,212.052d@019_0042	yudhiṣṭhira uvāca<BR>
12,212.052d@019_0043	asti kaś cid yadi vibho sadāro niyato gṛhe<BR>
12,212.052d@019_0044	atītasarvasaṃsāraḥ sarvadvaṃdvavivarjitaḥ<BR>
12,212.052d@019_0045	taṃ me brūhi mahāprājña durlabhaḥ puruṣo mahān<BR>
12,212.052d@019_0045	bhīṣma uvāca<BR>
12,212.052d@019_0046	śṛṇu rājan yathāvṛttaṃ yan māṃ tvaṃ pṛṣṭavān asi<BR>
12,212.052d@019_0047	itihāsam imaṃ śuddhaṃ saṃsārabhayabheṣajam<BR>
12,212.052d@019_0048	devalo nāma viprarṣiḥ sarvaśāstrārthakovidaḥ<BR>
12,212.052d@019_0049	kriyāvān dhārmiko nityaṃ devabrāhmaṇapūjakaḥ<BR>
12,212.052d@019_0050	sutā suvarcalā nāma tasya kalyāṇalakṣaṇā<BR>
12,212.052d@019_0051	nātihrasvā nātikṛśā nātidīrghā yaśasvinī<BR>
12,212.052d@019_0052	pradānasamayaṃ prāptā pitā tasya hy acintayat<BR>
12,212.052d@019_0053	asyāḥ patiḥ kuto veti brāhmaṇaḥ śrotriyaḥ paraḥ<BR>
12,212.052d@019_0054	vidvān vipro hy akuṭumbaḥ priyavādī mahātapāḥ<BR>
12,212.052d@019_0055	ity evaṃ cintayānaṃ taṃ rahasy āha suvarcalā<BR>
12,212.052d@019_0056	andhāya māṃ mahāprājña dehy anandhāya vai pitaḥ<BR>
12,212.052d@019_0057	pitovāca<BR>
12,212.052d@019_0057	evaṃ smara sadā vidvan mamedaṃ prārthitaṃ mune<BR>
12,212.052d@019_0058	na śakyaṃ prārthitaṃ vatse tvayādya pratibhāti me<BR>
12,212.052d@019_0059	andhatānandhatā ceti vikāro mama jāyate<BR>
12,212.052d@019_0060	suvarcalovāca<BR>
12,212.052d@019_0060	unmattevāśubhaṃ vākyaṃ bhāṣase śubhalocane<BR>
12,212.052d@019_0061	nāham unmattabhūtādya buddhipūrvaṃ bravīmi te<BR>
12,212.052d@019_0062	vidyate cet patis tādṛk sa māṃ bharati vedavit<BR>
12,212.052d@019_0063	yebhyas tvaṃ manyase dātuṃ mām ihānaya tān dvijān<BR>
12,212.052d@019_0064	bhīṣma uvāca<BR>
12,212.052d@019_0064	tādṛśaṃ taṃ patiṃ teṣu varayiṣye yathātatham<BR>
12,212.052d@019_0065	tatheti coktvā tāṃ kanyām ṛṣiḥ śiṣyān uvāca ha<BR>
12,212.052d@019_0066	brāhmaṇān vedasaṃpannān yonigotraviśodhitān<BR>
12,212.052d@019_0067	mātṛtaḥ pitṛtaḥ śuddhāñ śuddhān ācārataḥ śubhān<BR>
12,212.052d@019_0068	arogān buddhisaṃpannāñ śīlasattvaguṇānvitān<BR>
12,212.052d@019_0069	asaṃkīrṇāṃś ca gotreṣu vedavratasamanvitān<BR>
12,212.052d@019_0070	brāhmaṇān snātakāñ śīghraṃ mātāpitṛsamanvitān<BR>
12,212.052d@019_0071	niveṣṭukāmān kanyāṃ me dṛṣṭvānayata śiṣyakāḥ<BR>
12,212.052d@019_0072	tac chrutvā tvaritāḥ śiṣyā hy āśrameṣu tatas tataḥ<BR>
12,212.052d@019_0073	grāmeṣu ca tato gatvā brāhmaṇebhyo nyavedayan<BR>
12,212.052d@019_0074	ṛṣeḥ prabhāvaṃ matvā te kanyāyāś ca dvijottamāḥ<BR>
12,212.052d@019_0075	anekamunayo rājan saṃprāptā devalāśramam<BR>
12,212.052d@019_0076	anumānya yathānyāyaṃ munīn munikumārakān<BR>
12,212.052d@019_0077	abhyarcya vidhivat tatra kanyāṃ prāha pitā mahān<BR>
12,212.052d@019_0078	ete 'pi munayo vatse svaputraikamatā iha<BR>
12,212.052d@019_0079	vedavedāṅgasaṃpannāḥ kulīnāḥ śīlasaṃmatāḥ<BR>
12,212.052d@019_0080	ye 'mī teṣu varaṃ bhadre tvam icchasi mahāvratam<BR>
12,212.052d@019_0081	taṃ kumāraṃ vṛṇīṣvādya tasmai dāsyām ahaṃ śubhe<BR>
12,212.052d@019_0082	tatheti coktvā kalyāṇī taptahemanibhā tadā<BR>
12,212.052d@019_0083	sarvalakṣaṇasaṃpannā vākyam āha yaśasvinī<BR>
12,212.052d@019_0084	viprāṇāṃ samitīr dṛṣṭvā praṇipatya tapodhanān<BR>
12,212.052d@019_0085	yady asti samitau vipro hy andho 'nandhaḥ sa me varaḥ<BR>
12,212.052d@019_0086	tac chrutvā munayas tatra vīkṣamāṇāḥ parasparam<BR>
12,212.052d@019_0087	nocur viprā mahābhāgāḥ kanyāṃ matvā hy avedikām<BR>
12,212.052d@019_0088	kutsayitvā muniṃ tatra manasā munisattamāḥ<BR>
12,212.052d@019_0089	yathāgataṃ yayuḥ kruddhā nānādeśanivāsinaḥ<BR>
12,212.052d@019_0090	kanyā ca saṃsthitā tatra pitṛveśmani bhāminī<BR>
12,212.052d@019_0091	tataḥ kadā cid brahmaṇyo vidvān nyāyaviśāradaḥ<BR>
12,212.052d@019_0092	ūhāpohavidhānajño brahmacaryasamanvitaḥ<BR>
12,212.052d@019_0093	vedavid vedatattvajñaḥ kriyākalpaviśāradaḥ<BR>
12,212.052d@019_0094	ātmatattvavibhāgajñaḥ pitṛmān guṇasāgaraḥ<BR>
12,212.052d@019_0095	śvetaketur iti khyātaḥ śrutvā vṛttāntam ādarāt<BR>
12,212.052d@019_0096	kanyārthaṃ devalaṃ cāpi śīghraṃ tatrāgato 'bhavat<BR>
12,212.052d@019_0097	uddālakasutaṃ dṛṣṭvā śvetaketuṃ mahāvratam<BR>
12,212.052d@019_0098	yathānyāyaṃ ca saṃpūjya devalaḥ pratyabhāṣata<BR>
12,212.052d@019_0099	kanye eṣa mahābhāge prāpto ṛṣikumārakaḥ<BR>
12,212.052d@019_0100	varayainaṃ mahāprājñaṃ vedavedāṅgapāragam<BR>
12,212.052d@019_0101	tac chrutvā kupitā kanyā ṛṣiputram udaikṣata<BR>
12,212.052d@019_0102	tāṃ kanyām āha viprarṣiḥ so 'haṃ bhadre samāgataḥ<BR>
12,212.052d@019_0103	andho 'ham atra tattvaṃ hi tathā manye ca sarvadā<BR>
12,212.052d@019_0104	viśālanayanaṃ viddhi tathā māṃ hīnasaṃśayam<BR>
12,212.052d@019_0105	vṛṇīṣva māṃ varārohe bhaje ca tvām anindite<BR>
12,212.052d@019_0106	yenedaṃ vīkṣate nityaṃ śṛṇoti spṛśate 'tha vā<BR>
12,212.052d@019_0107	ghrāyate vakti satataṃ yenedaṃ rasayate punaḥ<BR>
12,212.052d@019_0108	yenedaṃ manyate tattvaṃ yena budhyati vā punaḥ<BR>
12,212.052d@019_0109	na cakṣur vidyate hy etat sa vai bhūtāndha ucyate<BR>
12,212.052d@019_0110	yasmin pravartate cedaṃ paśyañ śṛṇvan spṛśann api<BR>
12,212.052d@019_0111	jighraṃś ca rasayaṃs tadvad vartate yena cakṣuṣā<BR>
12,212.052d@019_0112	tan me nāsti tato hy andho vṛṇu bhadre 'dya mām ataḥ<BR>
12,212.052d@019_0113	lokadṛṣṭyā karomīha nityanaimittikādikam<BR>
12,212.052d@019_0114	ātmadṛṣṭyā ca tat sarvaṃ vilipyāmi ca nityaśaḥ<BR>
12,212.052d@019_0115	sthito 'haṃ nirbharaḥ śāntaḥ kāryakāraṇabhāvanaḥ<BR>
12,212.052d@019_0116	avidyayā taran mṛtyuṃ vidyayā taṃ tathāmṛtam<BR>
12,212.052d@019_0117	yathāprāptaṃ tu saṃdṛśya vasāmīha vimatsaraḥ<BR>
12,212.052d@019_0118	bhīṣma uvāca<BR>
12,212.052d@019_0118	krīte vyavasitaṃ bhadre bhartāhaṃ te vṛṇīṣva mām<BR>
12,212.052d@019_0119	tataḥ suvarcalā dṛṣṭvā prāha taṃ dvijasattamam<BR>
12,212.052d@019_0120	manasāsi vṛto vidvañ śeṣakartā pitā mama<BR>
12,212.052d@019_0121	vṛṇīṣva pitaraṃ mahyam eṣa vedavidhikramaḥ<BR>
12,212.052d@019_0122	tad vijñāya pitā tasyā devalo munisattamaḥ<BR>
12,212.052d@019_0123	śvetaketuṃ ca saṃpūjya tathaivoddālakena tam<BR>
12,212.052d@019_0124	munīnām agrataḥ kanyāṃ pradadau jalapūrvakam<BR>
12,212.052d@019_0125	udāharanti vai tatra śvetaketuṃ nirīkṣya tam<BR>
12,212.052d@019_0126	hṛtpuṇḍarīkanilayaḥ sarvabhūtātmako hariḥ<BR>
12,212.052d@019_0127	śvetaketusvarūpeṇa sthito 'sau madhusūdanaḥ<BR>
12,212.052d@019_0128	prīyatāṃ mādhavo devaḥ patnī ceyaṃ sutā mama<BR>
12,212.052d@019_0129	pratipādayāmi te kanyāṃ sahadharmacarīṃ śubhām<BR>
12,212.052d@019_0130	ity uktvā pradadau tasmai devalo munipuṃgavaḥ<BR>
12,212.052d@019_0131	pratigṛhya ca tāṃ kanyāṃ śvetaketur mahāyaśāḥ<BR>
12,212.052d@019_0132	upayamya yathānyāyam atra kṛtvā yathāvidhi<BR>
12,212.052d@019_0133	samāpya tantraṃ munibhir vaivāhikam anuttamam<BR>
12,212.052d@019_0134	sa gārhasthye vasan dhīmān bhāryāṃ tām idam abravīt<BR>
12,212.052d@019_0135	yāni coktāni vedeṣu tat sarvaṃ kuru śobhane<BR>
12,212.052d@019_0136	mayā saha yathānyāyaṃ sahadharmacarī mama<BR>
12,212.052d@019_0137	aham ity eva bhāvena sthito 'haṃ tvaṃ tathaiva ca<BR>
12,212.052d@019_0138	tasmāt karmāṇi kurvīthāḥ kuryāṃ te ca tataḥ param<BR>
12,212.052d@019_0139	na mameti ca bhāvena jñānāgninilayena ca<BR>
12,212.052d@019_0140	anantaraṃ tathā kuryās tāni karmāṇi bhasmasāt<BR>
12,212.052d@019_0141	evaṃ tvayā ca kartavyaṃ sarvadādurbhagā mayā<BR>
12,212.052d@019_0142	yad yad ācarati śreṣṭhas tat tad evetaro janaḥ<BR>
12,212.052d@019_0143	tasmāl lokasya siddhyarthaṃ kartavyaṃ cātmasiddhaye<BR>
12,212.052d@019_0144	uktvaivaṃ sa mahāprājñaḥ sarvajñānaikabhājanaḥ<BR>
12,212.052d@019_0145	putrān utpādya tasyāṃ ca yajñaiḥ saṃtarpya devatāḥ<BR>
12,212.052d@019_0146	ātmayogaparo nityaṃ nirdvaṃdvo niṣparigrahaḥ<BR>
12,212.052d@019_0147	bhāryāṃ tāṃ sadṛśīṃ prāpya buddhiṃ kṣetrajñayor iva<BR>
12,212.052d@019_0148	lokam anyam anuprāptau bhāryā bhartā tathaiva ca<BR>
12,212.052d@019_0149	sākṣibhūtau jagaty asmiṃś caramāṇau mudānvitau<BR>
12,212.052d@019_0150	tataḥ kadā cid bhartāraṃ śvetaketuṃ suvarcalā<BR>
12,212.052d@019_0151	papraccha ko bhavān atra brūhi me tad dvijottama<BR>
12,212.052d@019_0152	tām āha bhagavān vāgmī tvayā jñāto na saṃśayaḥ<BR>
12,212.052d@019_0153	dvijottameti mām uktvā punaḥ kam anupṛcchasi<BR>
12,212.052d@019_0154	sā tam āha mahātmānaṃ pṛcchāmi hṛdi śāyinam<BR>
12,212.052d@019_0155	tac chrutvā pratyuvācaināṃ sa na vakṣyati bhāmini<BR>
12,212.052d@019_0156	nāmagotrasamāyuktam ātmānaṃ manyase yadi<BR>
12,212.052d@019_0157	tan mithyāgotrasadbhāve vartate dehabandhanam<BR>
12,212.052d@019_0158	aham ity eṣa bhāvo 'tra tvayi cāpi samāhitaḥ<BR>
12,212.052d@019_0159	tvam apy aham ahaṃ sarvam aham ity eva vartate<BR>
12,212.052d@019_0160	nātra tat paramārthaṃ vai kimartham anupṛcchasi<BR>
12,212.052d@019_0161	tataḥ prahasya sā hṛṣṭā bhartāraṃ dharmacāriṇī<BR>
12,212.052d@019_0162	uvāca vacanaṃ kāle smayamānā tadā nṛpa<BR>
12,212.052d@019_0163	kim anekaprakāreṇa virodhena prayojanam<BR>
12,212.052d@019_0164	kriyākalāpair brahmarṣe jñānanaṣṭo 'si sarvadā<BR>
12,212.052d@019_0165	śvetaketur uvāca<BR>
12,212.052d@019_0165	tan me brūhi mahāprājña yathāhaṃ tvām anuvratā<BR>
12,212.052d@019_0166	yad yad ācarati śreṣṭhas tat tad evetaro janaḥ<BR>
12,212.052d@019_0167	vartate tena loko 'yaṃ saṃkīrṇaś ca bhaviṣyati<BR>
12,212.052d@019_0168	saṃkīrṇe ca tathā dharme varṇaḥ saṃkaram eti ca<BR>
12,212.052d@019_0169	saṃkare ca pravṛtte tu mātsyo nyāyaḥ pravartate<BR>
12,212.052d@019_0170	tad aniṣṭaṃ harer bhadre dhātur asya mahātmanaḥ<BR>
12,212.052d@019_0171	parameśvarasaṃkrīḍā lokasṛṣṭir iyaṃ śubhe<BR>
12,212.052d@019_0172	yāvatpāṃsava uddiṣṭās tāvatyo 'sya vibhūtayaḥ<BR>
12,212.052d@019_0173	tāvatyaś caiva māyās tu tāvatyo 'syāś ca śaktayaḥ<BR>
12,212.052d@019_0174	evaṃ sugahvare yukto yatra me tad bhavābhavam<BR>
12,212.052d@019_0175	chittvā jñānāsinā gacchet sa vidvān sa ca me priyaḥ<BR>
12,212.052d@019_0176	so 'ham eva na saṃdehaḥ pratijñā iti tasya vai<BR>
12,212.052d@019_0177	ye mūḍhās te durātmāno dharmasaṃkarakārakāḥ<BR>
12,212.052d@019_0178	maryādābhedakā nīcā narake yānti jantavaḥ<BR>
12,212.052d@019_0179	āsurīṃ yonim āpannā iti devānuśāsanam<BR>
12,212.052d@019_0180	bhagavatyā tathā loke rakṣitavyaṃ na saṃśayaḥ<BR>
12,212.052d@019_0181	suvarcalovāca<BR>
12,212.052d@019_0181	maryādālokarakṣārtham evam asmi tathā sthitaḥ<BR>
12,212.052d@019_0182	śabdaḥ ko 'tra iti khyātas tathārthaṃ ca mahāmune<BR>
12,212.052d@019_0183	śvetaketur uvāca<BR>
12,212.052d@019_0183	ākṛtiṃ ca tayor brūhi lakṣaṇena pṛthak pṛthak<BR>
12,212.052d@019_0184	vyatyayena ca varṇānāṃ parivādikṛto hi yaḥ<BR>
12,212.052d@019_0185	sa śabda iti vijñeyas tannipāto 'rtha ucyate<BR>
12,212.052d@019_0185	suvarcalovāca<BR>
12,212.052d@019_0186	śabdārthayor hi saṃbandhas tv anayor asti vā na vā<BR>
12,212.052d@019_0187	śvetaketur uvāca<BR>
12,212.052d@019_0187	tan me brūhi yathātattvaṃ śabdasthāne 'rtha eva cet<BR>
12,212.052d@019_0188	śabdārthayor na caivāsti saṃbandho 'tyanta eva hi<BR>
12,212.052d@019_0189	suvarcalovāca<BR>
12,212.052d@019_0189	puṣkare ca yathā toyaṃ tathāstīti ca vettha tat<BR>
12,212.052d@019_0190	arthe sthitir hi śabdasya nānyathā ca sthitir bhavet<BR>
12,212.052d@019_0191	śvetaketur uvāca<BR>
12,212.052d@019_0191	vidyate cen mahāprājña vinārthaṃ brūhi sattama<BR>
12,212.052d@019_0192	sasaṃsargo 'timātras tu vācakatvena vartate<BR>
12,212.052d@019_0193	asti ced vartate nityaṃ vikāroccāraṇena vai<BR>
12,212.052d@019_0193	suvarcalovāca<BR>
12,212.052d@019_0194	śabdasthāno 'tra ity uktas tathārtha iti me kṛtam<BR>
12,212.052d@019_0195	śvetaketur uvāca<BR>
12,212.052d@019_0195	arthāsthito na tiṣṭhec ca virūḍham iha bhāṣitam<BR>
12,212.052d@019_0196	na vikūlo 'tra kathito nākāśaṃ hi vinā jagat<BR>
12,212.052d@019_0197	suvarcalovāca<BR>
12,212.052d@019_0197	saṃbandhas tatra nāsty eva tadvad ity eṣa manyatām<BR>
12,212.052d@019_0198	sadāhaṃkāraśabdo 'yaṃ vyaktam ātmani saṃśritaḥ<BR>
12,212.052d@019_0199	śvetaketur uvāca<BR>
12,212.052d@019_0199	na vācas tatra vartante iti mithyā bhaviṣyati<BR>
12,212.052d@019_0200	ahaṃśabdo hy ahaṃbhāve nātmabhāve śubhavrate<BR>
12,212.052d@019_0201	suvarcalovāca<BR>
12,212.052d@019_0201	na vartate pare 'cintye vācaḥ saguṇalakṣaṇāḥ<BR>
12,212.052d@019_0202	ahaṃ gātraikataḥ śyāmā bhavān api tathaiva ca<BR>
12,212.052d@019_0203	tan me brūhi yathānyāyam evaṃ cen munisattama<BR>
12,212.052d@019_0203	śvetaketur uvāca<BR>
12,212.052d@019_0204	mṛnmaye hi ghaṭe bhāvas tādṛg bhāva iheṣyate<BR>
12,212.052d@019_0205	ayaṃ bhāvaḥ pare 'cintye hy ātmabhāvo yathā ca mṛt<BR>
12,212.052d@019_0206	ahaṃ tvam etad ity eva pare saṃkalpanāma tat<BR>
12,212.052d@019_0207	tasmād vāco na vartante iti naiva virudhyate<BR>
12,212.052d@019_0208	tasmād vāmena vartante manasā bhīru sarvaśaḥ<BR>
12,212.052d@019_0209	yathākāśagataṃ viśvaṃ saṃsaktam iva lakṣyate<BR>
12,212.052d@019_0210	saṃsarge sati saṃbandhāt tadvikāraṃ bhaviṣyati<BR>
12,212.052d@019_0211	anākāśagataṃ sarvaṃ vikāre ca sadā gatam<BR>
12,212.052d@019_0212	tad brahma paramaṃ śuddham anaupamyaṃ na śakyate<BR>
12,212.052d@019_0213	na dṛśyate tathā tac ca dṛśyate ca matir mama<BR>
12,212.052d@019_0213	suvarcalovāca<BR>
12,212.052d@019_0214	nirvikāraṃ hy amūrtiṃ ca nirayaṃ sarvagaṃ tathā<BR>
12,212.052d@019_0215	śvetaketur uvāca<BR>
12,212.052d@019_0215	dṛśyate ca viyan nityaṃ dṛgātmā tena dṛśyate<BR>
12,212.052d@019_0216	tvacā spṛśati vai vāyum ākāśasthaṃ punaḥ punaḥ<BR>
12,212.052d@019_0217	tatsthaṃ gandhaṃ tathāghrāti jyotiḥ paśyati cakṣuṣā<BR>
12,212.052d@019_0218	tamoraśmiguṇaś caiva meghajālaṃ tathaiva ca<BR>
12,212.052d@019_0219	varṣaṃ tārāgaṇaṃ caiva nākāśaṃ dṛśyate punaḥ<BR>
12,212.052d@019_0220	ākāśasyāpy athākāśaṃ sadrūpam iti niścitam<BR>
12,212.052d@019_0221	tadarthe kalpitā hy ete tatsatyo viṣṇur eva ca<BR>
12,212.052d@019_0222	yāni nāmāni gauṇāni hy upacārāt parātmani<BR>
12,212.052d@019_0223	na cakṣuṣā na manasā na cānyena paro vibhuḥ<BR>
12,212.052d@019_0224	cintyate sūkṣmayā buddhyā vācā vaktuṃ na śakyate<BR>
12,212.052d@019_0225	etat prapannam akhilaṃ tasmin sarvaṃ pratiṣṭhitam<BR>
12,212.052d@019_0226	mahāghaṭo 'lpakaś caiva yathā mahyāṃ pratiṣṭhitau<BR>
12,212.052d@019_0227	na ca strī na pumāṃś caiva yathaiva na napuṃsakaḥ<BR>
12,212.052d@019_0228	kevalajñānamātraṃ tat tasmin sarvaṃ pratiṣṭhitam<BR>
12,212.052d@019_0229	bhūmisaṃsthānayogena vastusaṃsthānayogataḥ<BR>
12,212.052d@019_0230	rasabhedā yathā toye prakṛtyām ātmanas tathā<BR>
12,212.052d@019_0231	tadvākyasmaraṇān nityaṃ tṛptiṃ vāri pibann iva<BR>
12,212.052d@019_0232	suvarcalovāca<BR>
12,212.052d@019_0232	prāpnoti jñānam akhilaṃ tena tat sukham edhate<BR>
12,212.052d@019_0233	anena sādhyaṃ kiṃ syād bai śabdeneti matir mama<BR>
12,212.052d@019_0234	vedagamyaḥ paro 'cintya iti paurāṇikā viduḥ<BR>
12,212.052d@019_0235	nirarthako yathā loke tadvat syād iti me matiḥ<BR>
12,212.052d@019_0236	śvetaketur uvāca<BR>
12,212.052d@019_0236	nirīkṣyaivaṃ yathānyāyaṃ vaktum arhasi me 'nagha<BR>
12,212.052d@019_0237	vedagamyaṃ paraṃ śuddham iti satyā parā śrutiḥ<BR>
12,212.052d@019_0238	vyāvṛttyā naitad ity āha upaliṅge ca vartate<BR>
12,212.052d@019_0239	nirarthako na caivāsti śabdo laukika uttame<BR>
12,212.052d@019_0240	ananvayāḥ smṛtāḥ śabdā nirarthā iti laukikaiḥ<BR>
12,212.052d@019_0241	gṛhyante tadvad ity eva na vartante parātmani<BR>
12,212.052d@019_0242	agocaratvaṃ vacasāṃ yuktam evaṃ tathā śubhe<BR>
12,212.052d@019_0243	sādhanasyopadeśāc ca hy upāyasya ca sūcanāt<BR>
12,212.052d@019_0244	upalakṣaṇayogena vyāvṛttyā ca pradarśanāt<BR>
12,212.052d@019_0245	vedagamyaḥ paraḥ śuddha iti me dhīyate matiḥ<BR>
12,212.052d@019_0246	adhyātmadhyānasaṃbhūtam abhūtaṃ bhūtavat sphuṭam<BR>
12,212.052d@019_0247	jñānaṃ viddhi śubhācāre tena yānti parāṃ gatim<BR>
12,212.052d@019_0248	yadi me vyāhṛtaṃ guhyaṃ śrutaṃ na tu tvayā śubhe<BR>
12,212.052d@019_0249	tathyam ity eva vā śuddhe jñānaṃ jñānavilocane<BR>
12,212.052d@019_0250	nānārūpavad asyaivam aiśvaryaṃ dṛśyate śubhe<BR>
12,212.052d@019_0251	na vāyus tan na sūryas tan nāgnis tat tu paraṃ padam<BR>
12,212.052d@019_0252	anena pūrṇam etad dhi hṛdi bhūtam iheṣyate<BR>
12,212.052d@019_0253	etāvad ātmavijñānam etāvad yad ahaṃ smṛtam<BR>
12,212.052d@019_0254	bhīṣma uvāca<BR>
12,212.052d@019_0254	āvayor na ca sattve vai tasmād ajñānabandhanam<BR>
12,212.052d@019_0255	evaṃ suvarcalā hṛṣṭā proktā bhartrā yathārthavat<BR>
12,212.052d@019_0256	paricaryamāṇā hy aniśaṃ tattvabuddhisamanvitā<BR>
12,212.052d@019_0257	bhartā ca tām anuprekṣya nityanaimittikānvitaḥ<BR>
12,212.052d@019_0258	paramātmani govinde vāsudeve mahātmani<BR>
12,212.052d@019_0259	samādhāya ca karmāṇi tanmayatvena bhāvitaḥ<BR>
12,212.052d@019_0260	kālena mahatā rājan prāpnoti paramāṃ gatim<BR>
12,212.052d@019_0261	etat te kathitaṃ rājan yasmāt tvaṃ paripṛcchasi<BR>
12,212.052d@019_0262	gārhasthyaṃ ca samāsthāya gatau jāyāpatī param<BR>
12,213.001	yudhiṣṭhira uvāca<BR>
12,213.001a	kiṃ kurvan sukham āpnoti kiṃ kurvan duḥkham āpnute<BR>
12,213.001c	kiṃ kurvan nirbhayo loke siddhaś carati bhārata<BR>
12,213.002	bhīṣma uvāca<BR>
12,213.002a	damam eva praśaṃsanti vṛddhāḥ śrutisamādhayaḥ<BR>
12,213.002c	sarveṣām eva varṇānāṃ brāhmaṇasya viśeṣataḥ<BR>
12,213.003a	nādāntasya kriyāsiddhir yathāvad upalabhyate<BR>
12,213.003c	kriyā tapaś ca vedāś ca dame sarvaṃ pratiṣṭhitam<BR>
12,213.004a	damas tejo vardhayati pavitraṃ dama ucyate<BR>
12,213.004c	vipāpmā nirbhayo dāntaḥ puruṣo vindate mahat<BR>
12,213.005a	sukhaṃ dāntaḥ prasvapiti sukhaṃ ca pratibudhyate<BR>
12,213.005c	sukhaṃ loke viparyeti manaś cāsya prasīdati<BR>
12,213.006a	tejo damena dhriyate na tat tīkṣṇo 'dhigacchati<BR>
12,213.006c	amitrāṃś ca bahūn nityaṃ pṛthag ātmani paśyati<BR>
12,213.007a	kravyādbhya iva bhūtānām adāntebhyaḥ sadā bhayam<BR>
12,213.007c	teṣāṃ vipratiṣedhārthaṃ rājā sṛṣṭaḥ svayaṃbhuvā<BR>
12,213.008a	āśrameṣu ca sarveṣu dama eva viśiṣyate<BR>
12,213.008b*0625_01	dharmaḥ saṃrakṣyate tais tu yatas te dharmasetavaḥ<BR>
12,213.008c	yac ca teṣu phalaṃ dharme bhūyo dānte tad ucyate<BR>
12,213.009a	teṣāṃ liṅgāni vakṣyāmi yeṣāṃ samudayo damaḥ<BR>
12,213.009c	akārpaṇyam asaṃrambhaḥ saṃtoṣaḥ śraddadhānatā<BR>
12,213.010a	akrodha ārjavaṃ nityaṃ nātivādo na mānitā<BR>
12,213.010c	gurupūjānasūyā ca dayā bhūteṣv apaiśunam<BR>
12,213.011a	janavādamṛṣāvādastutinindāvivarjanam<BR>
12,213.011c	sādhukāmaś cāspṛhayann āyāti pratyayaṃ nṛṣu<BR>
12,213.012a	avairakṛt sūpacāraḥ samo nindāpraśaṃsayoḥ<BR>
12,213.012c	suvṛttaḥ śīlasaṃpannaḥ prasannātmātmavān budhaḥ<BR>
12,213.012e	prāpya loke ca satkāraṃ svargaṃ vai pretya gacchati<BR>
12,213.012f*0626_01	durgamaṃ sarvabhūtānāṃ prāpya yan modate sukhī<BR>
12,213.013a	sarvabhūtahite yukto na smayād dveṣṭi vai janam<BR>
12,213.013c	mahāhrada ivākṣobhya prajñātṛptaḥ prasīdati<BR>
12,213.014a	abhayaṃ sarvabhūtebhyaḥ sarveṣām abhayaṃ yataḥ<BR>
12,213.014c	namasyaḥ sarvabhūtānāṃ dānto bhavati jñānavān<BR>
12,213.015a	na hṛṣyati mahaty arthe vyasane ca na śocati<BR>
12,213.015c	sa vai parimitaprajñaḥ sa dānto dvija ucyate<BR>
12,213.016a	karmabhiḥ śrutasaṃpannaḥ sadbhir ācaritaiḥ śubhaiḥ<BR>
12,213.016c	sadaiva damasaṃyuktas tasya bhuṅkte mahat phalam<BR>
12,213.017a	anasūyā kṣamā śāntiḥ saṃtoṣaḥ priyavāditā<BR>
12,213.017c	satyaṃ dānam anāyāso naiṣa mārgo durātmanām<BR>
12,213.017d*0627_01	kāmakrodhau ca lobhaś ca parasyerṣyā vikatthanā<BR>
12,213.017d*0628_01	dambho darpaś ca mānaś ca naiṣa mārgo mahātmanām<BR>
12,213.017d*0629_01	atuṣṭir anṛtaṃ moha eṣa mārgo durātmanām<BR>
12,213.018a	kāmakrodhau vaśe kṛtvā brahmacārī jitendriyaḥ<BR>
12,213.018c	vikramya ghore tapasi brāhmaṇaḥ saṃśitavrataḥ<BR>
12,213.018e	kālākāṅkṣī carel lokān nirapāya ivātmavān<BR>
12,214.001	yudhiṣṭhira uvāca<BR>
12,214.001a	dvijātayo vratopetā yad idaṃ bhuñjate haviḥ<BR>
12,214.001c	annaṃ brāhmaṇakāmāya katham etat pitāmaha<BR>
12,214.002	bhīṣma uvāca<BR>
12,214.002a	avedoktavratopetā bhuñjānāḥ kāryakāriṇaḥ<BR>
12,214.002c	vedokteṣu ca bhuñjānā vrataluptā yudhiṣṭhira<BR>
12,214.002d*0630_01	upetavrataśaucā ye bhuñjante brāhmaṇāḥ kva cit<BR>
12,214.002d*0630_02	tad annam amṛtaṃ bhūtvā yajamānaṃ prapadyate<BR>
12,214.003	yudhiṣṭhira uvāca<BR>
12,214.003a	yad idaṃ tapa ity āhur upavāsaṃ pṛthagjanāḥ<BR>
12,214.003c	etat tapo mahārāja utāho kiṃ tapo bhavet<BR>
12,214.004	bhīṣma uvāca<BR>
12,214.004a	māsapakṣopavāsena manyante yat tapo janāḥ<BR>
12,214.004c	ātmatantropaghātaḥ sa na tapas tat satāṃ matam<BR>
12,214.004e	tyāgaś ca sannatiś caiva śiṣyate tapa uttamam<BR>
12,214.005a	sadopavāsī ca bhaved brahmacārī sadaiva ca<BR>
12,214.005c	muniś ca syāt sadā vipro daivataṃ ca sadā bhajet<BR>
12,214.006a	kuṭumbiko dharmakāmaḥ sadāsvapnaś ca bhārata<BR>
12,214.006c	amāṃsāśī sadā ca syāt pavitraṃ ca sadā japet<BR>
12,214.007a	amṛtāśī sadā ca syān na ca syād viṣabhojanaḥ<BR>
12,214.007c	vighasāśī sadā ca syāt sadā caivātithipriyaḥ<BR>
12,214.007d*0631_01	śraddadhānaḥ sadā ca syād daivatadvijapūjakaḥ<BR>
12,214.008	yudhiṣṭhira uvāca<BR>
12,214.008a	kathaṃ sadopavāsī syād brahmacārī kathaṃ bhavet<BR>
12,214.008c	vighasāśī kathaṃ ca syāt sadā caivātithipriyaḥ<BR>
12,214.009	bhīṣma uvāca<BR>
12,214.009a	antarā prātarāśaṃ ca sāyamāśaṃ tathaiva ca<BR>
12,214.009c	sadopavāsī ca bhaved yo na bhuṅkte kathaṃ cana<BR>
12,214.010a	bhāryāṃ gacchan brahmacārī ṛtau bhavati brāhmaṇaḥ<BR>
12,214.010c	ṛtavādī sadā ca syāj jñānanityaś ca yo naraḥ<BR>
12,214.011a	abhakṣayan vṛthāmāṃsam amāṃsāśī bhavaty uta<BR>
12,214.011c	dānanityaḥ pavitraś ca asvapnaś ca divāsvapan<BR>
12,214.012a	bhṛtyātithiṣu yo bhuṅkte bhuktavatsu sadā sa ha<BR>
12,214.012c	amṛtaṃ sakalaṃ bhuṅkta iti viddhi yudhiṣṭhira<BR>
12,214.013a	abhuktavatsu nāśnānaḥ satataṃ yas tu vai dvijaḥ<BR>
12,214.013b*0632_01	adattvā yo 'tithibhyo 'nnaṃ na bhuṅkte so 'tithipriyaḥ<BR>
12,214.013b*0632_02	adattvānnaṃ daivatebhyo yo na bhuṅkte sa daivatam<BR>
12,214.013c	abhojanena tenāsya jitaḥ svargo bhavaty uta<BR>
12,214.014a	devatābhyaḥ pitṛbhyaś ca bhṛtyebhyo 'tithibhiḥ saha<BR>
12,214.014c	avaśiṣṭaṃ tu yo 'śnāti tam āhur vighasāśinam<BR>
12,214.015a	teṣāṃ lokā hy aparyantāḥ sadane brahmaṇā saha<BR>
12,214.015c	upasthitāś cāpsarobhiḥ pariyānti divaukasaḥ<BR>
12,214.016a	devatābhiś ca ye sārdhaṃ pitṛbhiś copabhuñjate<BR>
12,214.016c	ramante putrapautraiś ca teṣāṃ gatir anuttamā<BR>
12,214.016d@020_0000	yudhiṣṭhira uvāca<BR>
12,214.016d@020_0001	ke cid āhur dvidhā loke tridhā rājann anekadhā<BR>
12,214.016d@020_0002	na pratyayo na cānyac ca dṛśyate brahma naiva tat<BR>
12,214.016d@020_0003	nānāvidhāni śāstrāṇi yuktāś caiva pṛthagvidhāḥ<BR>
12,214.016d@020_0004	bhīṣma uvāca<BR>
12,214.016d@020_0004	kim adhiṣṭhāya tiṣṭhāmi tan me brūhi pitāmaha<BR>
12,214.016d@020_0005	sve sve yuktā mahātmānaḥ śāstreṣu prabhaviṣṇavaḥ<BR>
12,214.016d@020_0006	vartante paṇḍitā loke ko vidvān kaś ca paṇḍitaḥ<BR>
12,214.016d@020_0007	sarveṣāṃ tattvam ajñāya yathāruci tathā bhavet<BR>
12,214.016d@020_0008	asminn arthe purābhūtam itihāsaṃ purātanam<BR>
12,214.016d@020_0009	mahāvivādasaṃyuktam ṛṣīṇāṃ bhāvitātmanām<BR>
12,214.016d@020_0010	himavatpārśva āsīnā ṛṣayaḥ saṃśitavratāḥ<BR>
12,214.016d@020_0011	ṣaṇṇāṃ tāni sahasrāṇi ṛṣīṇāṃ gaṇam āhitam<BR>
12,214.016d@020_0012	tatra ke cid dhruvaṃ viśvaṃ seśvaraṃ tu nirīśvaram<BR>
12,214.016d@020_0013	prākṛtaṃ kāraṇaṃ nāsti sarvaṃ naivam idaṃ jagat<BR>
12,214.016d@020_0014	anena cāpare viprāḥ svabhāvaṃ karma cāpare<BR>
12,214.016d@020_0015	pauruṣaṃ karma daivaṃ ca yat svabhāvādir eva tam<BR>
12,214.016d@020_0016	nānāhetuśatair yuktā nānāśāstrapravartakāḥ<BR>
12,214.016d@020_0017	svabhāvād brāhmaṇā rājañ jigīṣantaḥ parasparam<BR>
12,214.016d@020_0018	tatas tu mūlam udbhūtaṃ vādipratyarthisaṃyutam<BR>
12,214.016d@020_0019	pātradaṇḍavighātaṃ ca valkalājinavāsasām<BR>
12,214.016d@020_0020	eke manyusamāpannās tataḥ śāntā dvijottamāḥ<BR>
12,214.016d@020_0021	vasiṣṭham abruvan sarve tvaṃ no brūhi sanātanam<BR>
12,214.016d@020_0022	nāhaṃ jānāmi viprendrāḥ pratyuvāca sa tān prabhuḥ<BR>
12,214.016d@020_0023	te sarve sahitā viprā nāradam ṛṣim abruvan<BR>
12,214.016d@020_0024	tvaṃ no brūhi mahābhāga tattvavic ca bhavān asi<BR>
12,214.016d@020_0025	nāhaṃ dvijā vijānāmi kva hi gacchāma saṃgatāḥ<BR>
12,214.016d@020_0026	iti tān āha bhagavāṃs tataḥ prāha ca sa dvijān<BR>
12,214.016d@020_0027	ko vidvān iha loke 'sminn amoho 'mṛtam adbhutam<BR>
12,214.016d@020_0028	tac ca te śuśruvur vākyaṃ brāhmaṇā hy aśarīriṇaḥ<BR>
12,214.016d@020_0029	sanaddhāma dvijā gatvā pṛcchadhvaṃ sa ca vakṣyati<BR>
12,214.016d@020_0030	tam āha kaś cid dvijavaryasattamo<BR>
12,214.016d@020_0031	vibhāṇḍako maṇḍitavedarāśiḥ<BR>
12,214.016d@020_0032	kas tvaṃ bhavān arthavibhedamadhye<BR>
12,214.016d@020_0033	na dṛśyase vākyam udīrayaṃś ca<BR>
12,214.016d@020_0034	athāhedaṃ taṃ bhagavān sanantaṃ<BR>
12,214.016d@020_0035	mahāmune viddhi māṃ paṇḍito 'si<BR>
12,214.016d@020_0036	ṛṣiṃ purāṇaṃ satataikarūpaṃ<BR>
12,214.016d@020_0037	yam akṣayaṃ vedavido vadanti<BR>
12,214.016d@020_0038	punas tam āhedam asau mahātmā<BR>
12,214.016d@020_0039	svarūpasaṃsthaṃ vada āha pārtha<BR>
12,214.016d@020_0040	tvam eko 'smadṛṣipuṃgavādya<BR>
12,214.016d@020_0041	na satsvarūpam atha vā punaḥ kim<BR>
12,214.016d@020_0042	athāha gambhīratarānuvādaṃ<BR>
12,214.016d@020_0043	vākyaṃ mahātmā hy aśarīra ādiḥ<BR>
12,214.016d@020_0044	na te mune śrotramukhe 'pi cāsyaṃ<BR>
12,214.016d@020_0045	na pādahastau prapadātmake na<BR>
12,214.016d@020_0046	bruvan munīn satyam atho nirīkṣya<BR>
12,214.016d@020_0047	svam āha vidvān manasā nigamya<BR>
12,214.016d@020_0048	ṛṣe kathaṃ vākyam idaṃ bravīṣi<BR>
12,214.016d@020_0049	na cāsya mantā na ca vidyate cet<BR>
12,214.016d@020_0050	na śuśruvus tatas tat tu prativākyaṃ dvijottamāḥ<BR>
12,214.016d@020_0051	nirīkṣamāṇā ākāśaṃ prahasantas tatas tataḥ<BR>
12,214.016d@020_0052	āścaryam iti matvā te yayur haimaṃ mahāgirim<BR>
12,214.016d@020_0053	sanatkumārasaṃkāśaṃ sagaṇā munisattamāḥ<BR>
12,214.016d@020_0054	taṃ parvataṃ samāruhya dadṛśur dhyānam āśritāḥ<BR>
12,214.016d@020_0055	kumāraṃ devam arhantaṃ vedapārāvivarjitam<BR>
12,214.016d@020_0056	tataḥ saṃvatsare pūrṇe prakṛtisthaṃ mahāmunim<BR>
12,214.016d@020_0057	sanatkumāraṃ rājendra praṇipatya dvijāḥ sthitāḥ<BR>
12,214.016d@020_0058	āgatān bhagavān āha jñānanirdhūtakalmaṣaḥ<BR>
12,214.016d@020_0059	jñātaṃ mayā munigaṇā vākyaṃ tad aśarīriṇaḥ<BR>
12,214.016d@020_0060	kāryam adya yathākāmaṃ pṛcchadhvaṃ munipuṃgavāḥ<BR>
12,214.016d@020_0061	tam abruvan prāñjalayo mahāmuniṃ<BR>
12,214.016d@020_0062	dvijottamaṃ jñānanidhiṃ sunirmalam<BR>
12,214.016d@020_0063	kathaṃ vayaṃ jñānanidhiṃ vareṇyaṃ<BR>
12,214.016d@020_0064	yakṣyāmahe viśvarūpaṃ kumāra<BR>
12,214.016d@020_0065	prasīda no bhagavañ jñānaleśaṃ<BR>
12,214.016d@020_0066	madhuprayātāya sukhāya santaḥ<BR>
12,214.016d@020_0067	yat tat padaṃ viśvarūpaṃ mahāmune<BR>
12,214.016d@020_0068	tatra brūhi kiṃ kutra mahānubhāva<BR>
12,214.016d@020_0069	sa tair viyukto bhagavān mahātmā<BR>
12,214.016d@020_0070	yo 'saṃgavān satyavit tac chṛṇuṣva<BR>
12,214.016d@020_0071	anekasāhasrakaleṣu caiva<BR>
12,214.016d@020_0072	prasannadhātuṃ ca śubhājñayā sat<BR>
12,214.016d@020_0073	yathāha pūrvaṃ yuṣmāsu hy aśarīrī dvijottamāḥ<BR>
12,214.016d@020_0074	tathaiva vākyaṃ tat satyam ajānantaś ca kīrtitam<BR>
12,214.016d@020_0075	śṛṇudhvaṃ paramaṃ kāraṇam asti | katham avagamyate | ahany ahani<BR>
12,214.016d@020_0076	pākaviśeṣo dṛśyate | tena miśraṃ sarvaṃ miśrayate | yathā<BR>
12,214.016d@020_0077	maṇḍalī dṛśi sarveṣām asti nidarśanam | asti cakṣuṣmatām asti<BR>
12,214.016d@020_0078	jñāne svarūpaṃ paśyati | yathā darpaṇāntarnidarśanam | sa eva sarvaṃ<BR>
12,214.016d@020_0079	vidvān na bibheti na gacchati | kutrāhaṃ kasya nāhaṃ kenety avartamāno<BR>
12,214.016d@020_0080	vijānāti | sa yugato vyāpī | sa pṛthak sthitaḥ |<BR>
12,214.016d@020_0081	tad aparamārtham | yathā vāyur ekaḥ san bahudheritaḥ | āśrayaviśeṣo<BR>
12,214.016d@020_0082	vā yasyāśrayo vā | yathāvad dvije mṛge vyāghre ca | manuje veṇu saṃśrayo<BR>
12,214.016d@020_0083	bhidyate vāyur athaikaḥ | ātmā tathāsau paramātmāsāv anya<BR>
12,214.016d@020_0084	iva bhāti | evam ātmā sa eva gacchati | sarvam ātmā paśyañ<BR>
12,214.016d@020_0085	śṛṇoti na jighrati na bhāṣate |<BR>
12,214.016d@020_0086	cakre 'sya taṃ mahātmānaṃ parito daśa raśmayaḥ<BR>
12,214.016d@020_0087	viniṣkramya yathā sūryam anugacchati taṃ prabhum<BR>
12,214.016d@020_0088	dine dine 'stam abhyeti punar udgacchate diśaḥ<BR>
12,214.016d@020_0089	tāv ubhau na ravau cāstāṃ tathā vitta śarīriṇam<BR>
12,214.016d@020_0090	patite vitta viprendrāḥ bhakṣaṇe caraṇe paraḥ<BR>
12,214.016d@020_0091	ūrdhvam ekas tathādhastād ekas tiṣṭhati cāparaḥ<BR>
12,214.016d@020_0092	hiraṇyasadanaṃ jñeyaṃ sametya paramaṃ padam<BR>
12,214.016d@020_0093	ātmanā hy ātmadīpaṃ tam ātmani hy ātmapūruṣam<BR>
12,214.016d@020_0094	saṃcitaṃ saṃcitaṃ pūrvaṃ bhramaro vartate bhraman<BR>
12,214.016d@020_0095	yo 'bhimānīva jānāti na muhyati na hīyate<BR>
12,214.016d@020_0096	na cakṣuṣā paśyati kaś canainaṃ<BR>
12,214.016d@020_0097	hṛdā manīṣā paśyati rūpam asya<BR>
12,214.016d@020_0098	na śuklaṃ na kṛṣṇaṃ paramārthabhāvaṃ<BR>
12,214.016d@020_0099	guhāśayaṃ jñānadevīkarastham<BR>
12,214.016d@020_0100	brāhmaṇasya na sādṛśye vartate so 'pi kiṃ punaḥ<BR>
12,214.016d@020_0101	ijyate yas tu mantreṇa yajamāno dvijottamaḥ<BR>
12,214.016d@020_0102	naiva dharmī na cādharmī dvaṃdvātīto vimatsaraḥ<BR>
12,214.016d@020_0103	jñānatṛptaḥ sukhaṃ śete hy amṛtātmā na saṃśayaḥ<BR>
12,214.016d@020_0104	evam eṣa jagatsṛṣṭiṃ kurute māyayā prabhuḥ<BR>
12,214.016d@020_0105	na jānāti virūḍhātmā kāraṇaṃ cātmano hy asau<BR>
12,214.016d@020_0106	dhyātā draṣṭā tathā mantā boddhā dṛṣṭān sa eva saḥ<BR>
12,214.016d@020_0107	ko vidvān paramātmānam anantaṃ lokabhāvanam<BR>
12,214.016d@020_0108	yat tu śakyaṃ mayā proktaṃ gacchadhvaṃ munipuṃgavāḥ<BR>
12,214.016d@020_0108	bhīṣma uvāca<BR>
12,214.016d@020_0109	evaṃ praṇamya viprendrā jñānasāgarasaṃbhavam<BR>
12,214.016d@020_0110	sanatkumāraṃ saṃdṛṣṭvā jagmus te ruciraṃ punaḥ<BR>
12,214.016d@020_0111	tasmāt tvam api kaunteya jñānayogaparo bhava<BR>
12,214.016d@020_0112	jñānam eva mahārāja sarvaduḥkhavināśanam<BR>
12,214.016d@020_0113	idaṃ mahāduḥkhasamākarāṇāṃ<BR>
12,214.016d@020_0114	nṛṇāṃ paritrāṇavinirmitaṃ purā<BR>
12,214.016d@020_0115	purāṇapuṃsā ṛṣiṇā mahātmanā<BR>
12,214.016d@020_0116	yudhiṣṭhira uvāca<BR>
12,214.016d@020_0116	mahāmunīnāṃ pravareṇa tad dhruvam<BR>
12,214.016d@020_0117	yad idaṃ tapa ity āhuḥ kiṃ tapaḥ saṃprakīrtitam<BR>
12,214.016d@020_0118	upavāsam athānyat tu vedācāram atho nu kim<BR>
12,214.016d@020_0119	bhīṣma uvāca<BR>
12,214.016d@020_0119	śāstraṃ tapo mahāprājña tan me brūhi pitāmaha<BR>
12,214.016d@020_0120	pakṣamāsopavāsādīn manyante vai tapodhanāḥ<BR>
12,214.016d@020_0121	vedavratādīni tapaḥ apare vedapāragāḥ<BR>
12,214.016d@020_0122	vedapārāyaṇaṃ cānye cāhus tattvam athāpare<BR>
12,214.016d@020_0123	yathāvihitam ācāras tapaḥ sarvaṃ vrataṃ gatāḥ<BR>
12,214.016d@020_0124	ātmavidyāvidhānaṃ yat tat tapaḥ parikīrtitam<BR>
12,214.016d@020_0125	tyāgas tapas tathā śāntis tapa indriyanigrahaḥ<BR>
12,214.016d@020_0126	brahmacaryaṃ tapaḥ proktam āhur evaṃ dvijātayaḥ<BR>
12,214.016d@020_0127	sadopavāso yo vidvān brahmacārī sadā bhavet<BR>
12,214.016d@020_0128	yo muniś ca sadā dhīmān vighasāśī vimatsaraḥ<BR>
12,214.016d@020_0129	tatas tv anantam apy āhur yo nityam atithipriyaḥ<BR>
12,214.016d@020_0130	nāntarāśīs tato nityam upavāsī mahāvrataḥ<BR>
12,214.016d@020_0131	ṛtugāmī tathā prokto vighasāśī smṛto budhaiḥ<BR>
12,214.016d@020_0132	bhṛtyaśeṣaṃ tu yo bhuṅkte yajñaśeṣaṃ tathāmṛtam<BR>
12,214.016d@020_0133	evaṃ nānārthasaṃyogaṃ tapaḥ śaśvad udāhṛtam<BR>
12,214.016d@020_0134	keṣāṃ lokā hy aparyantāḥ sarve satyavrate sthitāḥ<BR>
12,214.016d@020_0135	ye 'pi karmamayaṃ prāhus te dvijā brāhmaṇāḥ smṛtāḥ<BR>
12,214.016d@020_0136	ramante divyabhogaiś ca pūjitā hy apsarogaṇaiḥ<BR>
12,214.016d@020_0137	jñānātmakaṃ tapaḥśabdaṃ ye vadanti viniścitāḥ<BR>
12,214.016d@020_0138	te hy antarātmasadbhāvaṃ prapannā nṛpasattama<BR>
12,214.016d@020_0139	etat te nṛpaśārdūla proktaṃ yat pṛṣṭavān asi<BR>
12,214.016d@020_0140	yathāvastūni saṃjñāni vividhāni bhavanty uta<BR>
12,214.016d@020_0140	yudhiṣṭhira uvāca<BR>
12,214.016d@020_0141	pitāmaha mahāprājña rājādhīnā nṛpāḥ punaḥ<BR>
12,214.016d@020_0142	anyāni ca sahasrāṇi nāmāni vividhāni ca<BR>
12,214.016d@020_0143	pratiyogīni vai teṣāṃ channāny astamitāni ca<BR>
12,214.016d@020_0144	dṛḍhaṃ sarvaṃ prākṛtakam idaṃ sarvatra paśya vai<BR>
12,214.016d@020_0145	bhīṣma uvāca<BR>
12,214.016d@020_0145	tasmād yathāgataṃ rājan yathāruci nṛṇāṃ bhavet<BR>
12,214.016d@020_0146	asminn arthe purāvṛttaṃ śṛṇu rājan yudhiṣṭhira<BR>
12,214.016d@020_0147	brāhmaṇānāṃ samūhe tu yad uvāca suvarcalā<BR>
12,214.016d@020_0148	devalasya sutā vidvan sarvalakṣaṇaśobhitā<BR>
12,214.016d@020_0149	kanyā suvarcalā nāma yogabhāvitacetanā<BR>
12,214.016d@020_0150	hetunā kena jātā sā nirdvaṃdvā naṣṭasaṃśayā<BR>
12,214.016d@020_0151	sābravīt pitaraṃ vipraṃ varānveṣaṇatatparā<BR>
12,214.016d@020_0152	andhāya māṃ mahāprājña dehi vīkṣya sulocanam<BR>
12,214.016d@020_0153	pitovāca<BR>
12,214.016d@020_0153	evaṃ sma ca pitaḥ śaśvan mayedaṃ [prārthitaṃ] mune<BR>
12,214.016d@020_0154	na śakyaṃ prārthituṃ vatse tvayādya pratibhāti me<BR>
12,214.016d@020_0155	andhatānandhatā ceti vicāro mama jāyate<BR>
12,214.016d@020_0156	kanyovāca<BR>
12,214.016d@020_0156	unmatteva sute vākyaṃ bhāṣase pṛthulocane<BR>
12,214.016d@020_0157	nāham unmattabhūtādya buddhipūrvaṃ bravīmi te<BR>
12,214.016d@020_0158	viddhi vai tādṛśaṃ loke sa māṃ bhajati vedavit<BR>
12,214.016d@020_0159	yān yāṃs tvaṃ manyase dātuṃ māṃ dvijottama tān iha<BR>
12,214.016d@020_0160	ānayānyān mahābhāga hy ahaṃ drakṣyāmi teṣu tam<BR>
12,214.016d@020_0161	tatheti coktvā tāṃ vipraḥ preṣayām āsa śiṣyakān<BR>
12,214.016d@020_0162	ṛṣeḥ prabhāvaṃ dṛṣṭvā te kanyāyāś ca dvijottamāḥ<BR>
12,214.016d@020_0163	anekamunayo rājan saṃprāptā devalāśramam<BR>
12,214.016d@020_0164	tān āgatān athābhyarcya kanyām āha pitā mahān<BR>
12,214.016d@020_0165	yadīcchasi varaṃ bhadre taṃ vipraṃ varaya svayam<BR>
12,214.016d@020_0166	tatheti coktvā kalyāṇī taptahemanibhānanā<BR>
12,214.016d@020_0167	karasaṃmitamadhyāṅgī vākyam āha tapodhanāḥ<BR>
12,214.016d@020_0168	yady asti saṃmato vipro hy andho 'nandhaḥ sa me varaḥ<BR>
12,214.016d@020_0169	nocur viprā mahābhāgāṃ prativākyaṃ yayuś ca te<BR>
12,214.016d@020_0170	kanyā ca tiṣṭhatām atra pitur veśmani bhārata<BR>
12,214.016d@020_0171	śvetaketuḥ kahālasya śyālaḥ paramadharmavit<BR>
12,214.016d@020_0172	śrutvā brahmā tadāgamya kanyām āha mahīpate<BR>
12,214.016d@020_0173	so 'haṃ bhadre samāvṛttas tvayokto yaḥ purā dvijaḥ<BR>
12,214.016d@020_0174	suvarcalovāca<BR>
12,214.016d@020_0174	viśālanayanaṃ viddhi mām andho 'haṃ vṛṇīṣva mām<BR>
12,214.016d@020_0175	kathaṃ viśālanetro 'si kathaṃ vā tvam alocanaḥ<BR>
12,214.016d@020_0176	dvija uvāca<BR>
12,214.016d@020_0176	brūhi paścād ahaṃ vidvan parīkṣe tvāṃ dvijottama<BR>
12,214.016d@020_0177	pratiyogīni nāmāni channāny astamitāni ca<BR>
12,214.016d@020_0178	śabde sparśe tathā rūpe rase gandhe sahetukam<BR>
12,214.016d@020_0179	na me pravartate ceto na pratyakṣaṃ hi teṣu me<BR>
12,214.016d@020_0180	alocano 'haṃ tasmād dhi na gatir vidyate yataḥ<BR>
12,214.016d@020_0181	yena paśyati suśroṇi bhāṣate spṛśate punaḥ<BR>
12,214.016d@020_0182	bhujyate ghrāyate nityaṃ śṛṇoti manute tathā<BR>
12,214.016d@020_0183	tac cakṣur vidyate mahyaṃ yena paśyati vai sphuṭam<BR>
12,214.016d@020_0184	sulocano 'haṃ bhadre vai pṛccha vā kiṃ vadāmi te<BR>
12,214.016d@020_0185	sarvam asmin na me 'vidyā vidvān hi paramārthataḥ<BR>
12,214.016d@020_0186	sā viśuddhā tato bhūtvā śvetaketuṃ mahāmunim<BR>
12,214.016d@020_0187	praṇamya pūjayām āsa tāṃ bhāryāṃ sa ca labdhavān<BR>
12,214.016d@020_0188	vairāgyasaṃyutā kanyā tādṛśaṃ patim uttamam<BR>
12,214.016d@020_0189	prāptā rājan mahāprājña tasmād arthaḥ pṛthak pṛthak<BR>
12,214.016d@020_0190	etat te kathitaṃ rājan kiṃ bhūyaḥ śrotum icchasi<BR>
12,215.001	yudhiṣṭhira uvāca<BR>
12,215.001a	yad idaṃ karma loke 'smiñ śubhaṃ vā yadi vāśubham<BR>
12,215.001c	puruṣaṃ yojayaty eva phalayogena bhārata<BR>
12,215.002a	kartā svit tasya puruṣa utāho neti saṃśayaḥ<BR>
12,215.002c	etad icchāmi tattvena tvattaḥ śrotuṃ pitāmaha<BR>
12,215.003	bhīṣma uvāca<BR>
12,215.003a	atrāpy udāharantīmam itihāsaṃ purātanam<BR>
12,215.003c	prahrādasya ca saṃvādam indrasya ca yudhiṣṭhira<BR>
12,215.004a	asaktaṃ dhūtapāpmānaṃ kule jātaṃ bahuśrutam<BR>
12,215.004c	astambham anahaṃkāraṃ sattvasthaṃ samaye ratam<BR>
12,215.005a	tulyanindāstutiṃ dāntaṃ śūnyāgāraniveśanam<BR>
12,215.005c	carācarāṇāṃ bhūtānāṃ viditaprabhavāpyayam<BR>
12,215.006a	akrudhyantam ahṛṣyantam apriyeṣu priyeṣu ca<BR>
12,215.006c	kāñcane vātha loṣṭe vā ubhayoḥ samadarśanam<BR>
12,215.007a	ātmaniḥśreyasajñāne dhīraṃ niścitaniścayam<BR>
12,215.007c	parāvarajñaṃ bhūtānāṃ sarvajñaṃ samadarśanam<BR>
12,215.007d*0633_01	avyaktātmani govinde vāsudeve mahātmani<BR>
12,215.007d*0633_02	hṛdayena samāviṣṭaṃ sarvabhāvapriyaṃkaram<BR>
12,215.007d*0634_01	bhaktaṃ bhāgavataṃ nityaṃ nārāyaṇaparāyaṇam<BR>
12,215.007d*0634_02	dhyāyantaṃ paramātmānaṃ hiraṇyakaśipoḥ sutam<BR>
12,215.008a	śakraḥ prahrādam āsīnam ekānte saṃyatendriyam<BR>
12,215.008c	bubhutsamānas tat prajñām abhigamyedam abravīt<BR>
12,215.009a	yaiḥ kaiś cit saṃmato loke guṇaiḥ syāt puruṣo nṛṣu<BR>
12,215.009c	bhavaty anapagān sarvāṃs tān guṇāṃl lakṣayāmahe<BR>
12,215.010a	atha te lakṣyate buddhiḥ samā bālajanair iha<BR>
12,215.010c	ātmānaṃ manyamānaḥ sañ śreyaḥ kim iha manyase<BR>
12,215.011a	baddhaḥ pāśaiś cyutaḥ sthānād dviṣatāṃ vaśam āgataḥ<BR>
12,215.011c	śriyā vihīnaḥ prahrāda śocitavye na śocasi<BR>
12,215.012a	prajñālābhāt tu daiteya utāho dhṛtimattayā<BR>
12,215.012c	prahrāda svastharūpo 'si paśyan vyasanam ātmanaḥ<BR>
12,215.013a	iti saṃcoditas tena dhīro niścitaniścayaḥ<BR>
12,215.013c	uvāca ślakṣṇayā vācā svāṃ prajñām anuvarṇayan<BR>
12,215.014a	pravṛttiṃ ca nivṛttiṃ ca bhūtānāṃ yo na budhyate<BR>
12,215.014c	tasya stambho bhaved bālyān nāsti stambho 'nupaśyataḥ<BR>
12,215.014d*0635_01	gahanaṃ sarvabhūtānāṃ dhyeyaṃ nityaṃ sanātanam<BR>
12,215.014d*0635_02	anigraham anaupamyaṃ sarvākāraṃ parātparam<BR>
12,215.014d*0635_03	sarvāvaraṇasaṃbhūtaṃ tasmād etat pravartate<BR>
12,215.014d*0635_04	tanmayā api saṃpaśya nānālakṣaṇalakṣitāḥ<BR>
12,215.014d*0635_05	sa vai pāti jagatsraṣṭā viṣṇur ity abhiśabditaḥ<BR>
12,215.014d*0635_06	punar darśati saṃprāpte ........ sureśvaraḥ (sic)<BR>
12,215.015a	svabhāvāt saṃpravartante nivartante tathaiva ca<BR>
12,215.015c	sarve bhāvās tathābhāvāḥ puruṣārtho na vidyate<BR>
12,215.016a	puruṣārthasya cābhāve nāsti kaś cit svakārakaḥ<BR>
12,215.016c	svayaṃ tu kurvatas tasya jātu māno bhaved iha<BR>
12,215.017a	yas tu kartāram ātmānaṃ manyate sādhvasādhunoḥ<BR>
12,215.017c	tasya doṣavatī prajñā svamūrtyajñeti me matiḥ<BR>
12,215.018a	yadi syāt puruṣaḥ kartā śakrātmaśreyase dhruvam<BR>
12,215.018c	ārambhās tasya sidhyeran na ca jātu parābhavet<BR>
12,215.019a	aniṣṭasya hi nirvṛttir anivṛttiḥ priyasya ca<BR>
12,215.019c	lakṣyate yatamānānāṃ puruṣārthas tataḥ kutaḥ<BR>
12,215.020a	aniṣṭasyābhinirvṛttim iṣṭasaṃvṛttim eva ca<BR>
12,215.020c	aprayatnena paśyāmaḥ keṣāṃ cit tat svabhāvataḥ<BR>
12,215.021a	pratirūpadharāḥ ke cid dṛśyante buddhisattamāḥ<BR>
12,215.021c	virūpebhyo 'lpabuddhibhyo lipsamānā dhanāgamam<BR>
12,215.022a	svabhāvapreritāḥ sarve niviśante guṇā yadā<BR>
12,215.022c	śubhāśubhās tadā tatra tasya kiṃ mānakāraṇam<BR>
12,215.023a	svabhāvād eva tat sarvam iti me niścitā matiḥ<BR>
12,215.023c	ātmapratiṣṭhitā prajñā mama nāsti tato 'nyathā<BR>
12,215.024a	karmajaṃ tv iha manye 'haṃ phalayogaṃ śubhāśubham<BR>
12,215.024c	karmaṇāṃ viṣayaṃ kṛtsnam ahaṃ vakṣyāmi tac chṛṇu<BR>
12,215.025a	yathā vedayate kaś cid odanaṃ vāyaso vadan<BR>
12,215.025c	evaṃ sarvāṇi karmāṇi svabhāvasyaiva lakṣaṇam<BR>
12,215.026a	vikārān eva yo veda na veda prakṛtiṃ parām<BR>
12,215.026c	tasya stambho bhaved bālyān nāsti stambho 'nupaśyataḥ<BR>
12,215.027a	svabhāvabhāvino bhāvān sarvān eveha niścaye<BR>
12,215.027c	budhyamānasya darpo vā māno vā kiṃ kariṣyati<BR>
12,215.028a	veda dharmavidhiṃ kṛtsnaṃ bhūtānāṃ cāpy anityatām<BR>
12,215.028c	tasmāc chakra na śocāmi sarvaṃ hy evedam antavat<BR>
12,215.029a	nirmamo nirahaṃkāro nirīho muktabandhanaḥ<BR>
12,215.029c	svastho 'vyapetaḥ paśyāmi bhūtānāṃ prabhavāpyayau<BR>
12,215.030a	kṛtaprajñasya dāntasya vitṛṣṇasya nirāśiṣaḥ<BR>
12,215.030c	nāyāso vidyate śakra paśyato lokavidyayā<BR>
12,215.031a	prakṛtau ca vikāre ca na me prītir na ca dviṣe<BR>
12,215.031c	dveṣṭāraṃ na ca paśyāmi yo mamādya mamāyate<BR>
12,215.032a	nordhvaṃ nāvāṅ na tiryak ca na kva cic chakra kāmaye<BR>
12,215.032c	na vijñāne na vijñeye nājñāne śarma vidyate<BR>
12,215.033	śakra uvāca<BR>
12,215.033a	yenaiṣā labhyate prajñā yena śāntir avāpyate<BR>
12,215.033c	prabrūhi tam upāyaṃ me samyak prahrāda pṛcchate<BR>
12,215.034	prahrāda uvāca<BR>
12,215.034a	ārjavenāpramādena prasādenātmavattayā<BR>
12,215.034c	vṛddhaśuśrūṣayā śakra puruṣo labhate mahat<BR>
12,215.035a	svabhāvāl labhate prajñāṃ śāntim eti svabhāvataḥ<BR>
12,215.035c	svabhāvād eva tat sarvaṃ yat kiṃ cid anupaśyasi<BR>
12,215.035d@021_0001	naivāntaraṃ vijānāti śrutvā gurumukhāt tataḥ<BR>
12,215.035d@021_0002	vākyaṃ vākyārthavijñānam ālokya manasā yatiḥ<BR>
12,215.035d@021_0003	vivekapratyayāpannam ātmānam anupaśyati<BR>
12,215.035d@021_0004	virajyati tato bhītyā parameśvaram ṛcchati<BR>
12,215.035d@021_0005	trātāraṃ sarvaduḥkhānāṃ tat sukhānveṣaṇaṃ yathā<BR>
12,215.035d@021_0006	karoti sadbhiḥ saṃsargamalaṃ santaḥ sukhāya vai<BR>
12,215.035d@021_0007	satāṃ sakāśād ājñāya mārgaṃ lakṣaṇavattayā<BR>
12,215.035d@021_0008	sarvasaṅgavinirmuktaḥ paramātmānam ṛcchati<BR>
12,215.035d@021_0009	viṣayecchākṛto dharmaṃ[rmaḥ] sarajasko bhayāvahaḥ<BR>
12,215.035d@021_0010	dharmahānim avāpnoti kramāt tena naraḥ punaḥ<BR>
12,215.035d@021_0011	bhaktihīno bhavaty eva paramātmani cācyuta<BR>
12,215.035d@021_0012	vācake vāpi ca sthānaṃ na hanty eva vimocitaḥ<BR>
12,215.035d@021_0013	sārkṣye (sic) cāsya ratir nityaṃ saṃsāre ca ratir bhavet<BR>
12,215.035d@021_0014	tasya nityam avijñānād ātmā caiva na sidhyati<BR>
12,215.035d@021_0015	unmattavṛttir bhavati kramād evaṃ pravartate<BR>
12,215.035d@021_0016	āśaucaṃ vardhate nityaṃ na śāmyati kathaṃ cana<BR>
12,215.035d@021_0017	viṣaye cānvitasyāsya mokṣavāñchā na jāyate<BR>
12,215.035d@021_0018	hetvābhāseṣu saṃlīnaḥ stauti vaiṣayikān guṇān<BR>
12,215.035d@021_0019	na śāstrāṇi śṛṇoty eva mānadarpasamanvitaḥ<BR>
12,215.035d@021_0020	svataḥsiddhaṃ na bhogas taṃ svataḥsiddhaṃ na vetti ca<BR>
12,215.035d@021_0021	cidrūpadhāraṇaṃ caiva paraṃ vastu athāvyayam<BR>
12,215.035d@021_0022	nānāyonigatas tena bhrāmyamāṇaḥ svakarmabhiḥ<BR>
12,215.035d@021_0023	tīrṇapāraṃ na jānāti mahāmohasamanvitaḥ<BR>
12,215.035d@021_0024	ācāryasaṃśrayād vidyād vinayaṃ samupāgataḥ<BR>
12,215.035d@021_0025	anukūleṣu dharmeṣu cinoty enaṃ tatas tataḥ<BR>
12,215.035d@021_0026	ācārya iti ca khyātas tenāsau balavṛtrahan<BR>
12,215.035d@021_0027	niyatenaiva sadbhāvas tena janmāntarādiṣu<BR>
12,215.035d@021_0028	karmasaṃcayatūlaughaḥ kṣipyate jñānavāyunā<BR>
12,215.035d@021_0029	evaṃ yuktasamācāraḥ saṃsāravinivartakaḥ<BR>
12,215.035d@021_0030	anukūlavṛttiṃ satataṃ chinatty eva bhṛgur yathā<BR>
12,215.035d@021_0031	yena cāyaṃ samāpanno vaitṛṣṇyaṃ nādhigacchati<BR>
12,215.035d@021_0032	abhyantaraḥ smṛtaḥ śakra tatsāmyaṃ parivarjayet<BR>
12,215.035d@021_0033	prathamaṃ tatkṛtenaiva karmaṇā parimṛ[ga]cchati<BR>
12,215.035d@021_0034	dvitīyaṃ svapnayogaṃ ca karmaṇā parigacchati<BR>
12,215.035d@021_0035	etair akṣaiḥ samāpannaḥ pratyakṣo 'sau samāsthitaḥ<BR>
12,215.035d@021_0036	suṣuptyākhyas turīyo 'sau na ca hy āvaraṇānvitaḥ<BR>
12,215.035d@021_0037	lokavṛttyā tam īśānaṃ yajañ juhvan yamī bhavet<BR>
12,215.035d@021_0038	ātmany āyāsayogena niṣkriyaḥ sa parāt param<BR>
12,215.035d@021_0039	āyāme tāṃ vijānāti māyaiṣā paramātmanaḥ<BR>
12,215.035d@021_0040	prātibhāsikasāmānyād buddher yā saṃvidātmikā<BR>
12,215.035d@021_0041	sphuliṅgasattvasadṛśād agnibhāvo yathā bhavet<BR>
12,215.035d@021_0042	śiśūnām evam ajñānām ātmabhāvo 'nyathā smṛtaḥ<BR>
12,215.035d@021_0043	sādhye 'py avastubhūtākhye mitrāmitrādayaḥ kutaḥ<BR>
12,215.035d@021_0044	tadabhāve tu śokādyā na vartante sureśvara<BR>
12,215.035d@021_0045	evaṃ budhyasva bhagavan samabuddhiṃ samanviyāt<BR>
12,215.035d@021_0046	upāyam etad ākhyātaṃ mā vakraṃ gaccha devapa<BR>
12,215.035d@021_0047	jñānena paśyate karma jñānināṃ na pravartakam<BR>
12,215.035d@021_0048	yāvad ārabdham asyeha tāvan naivopaśāmyati<BR>
12,215.035d@021_0049	tadante taṃ prayāty eva na vidvān iti me matiḥ<BR>
12,215.035d@021_0050	yad asya vācakaṃ vakṣye tasmād etad bhavet sadā<BR>
12,215.035d@021_0051	tena tena ca bhāvena apāyaṃ tatra paśyati<BR>
12,215.035d@021_0052	sthānabhedeṣu vāg eṣā tālusaṃsthā yathā tathā<BR>
12,215.035d@021_0053	tadvad buddhigatā hy arthā buddhim ātmagataṃ sadā<BR>
12,215.035d@021_0054	samastasaṃkalpaviśeṣamuktaṃ<BR>
12,215.035d@021_0055	paraṃ parāṇāṃ paramaṃ mahātmā<BR>
12,215.035d@021_0056	trayyantavidbhiḥ parigīyate 'sau<BR>
12,215.035d@021_0057	viṣṇur vibhur vāsti guṇo na nityam<BR>
12,215.035d@021_0058	varṇeṣu lokeṣu viśeṣaṇeṣu<BR>
12,215.035d@021_0059	sa vāsudevo vasanān mahātmā<BR>
12,215.035d@021_0060	guṇānurūpaṃ sa ca karmarūpaṃ<BR>
12,215.035d@021_0061	dadāti sarvasya samastarūpam<BR>
12,215.035d@021_0062	na saṃdṛśe tiṣṭhati rūpam asya<BR>
12,215.035d@021_0063	na cakṣuṣā paśyati kaś cid enam<BR>
12,215.035d@021_0064	bhaktyā ca dhṛtyā sa samāhitātmā<BR>
12,215.035d@021_0065	jñānasvarūpaṃ paripaśyatīha<BR>
12,215.035d@021_0066	vadanti tan me bhagavān dadau sa<BR>
12,215.035d@021_0067	sa eva śeṣaṃ maghavān mahātmā<BR>
12,215.035d@021_0068	evaṃ mamopāyam avehi śakra<BR>
12,215.035d@021_0069	tasmāl loko nāsti mahyaṃ sadaiva<BR>
12,215.036	bhīṣma uvāca<BR>
12,215.036a	ity ukto daityapatinā śakro vismayam āgamat<BR>
12,215.036c	prītimāṃś ca tadā rājaṃs tad vākyaṃ pratyapūjayat<BR>
12,215.037a	sa tadābhyarcya daityendraṃ trailokyapatir īśvaraḥ<BR>
12,215.037c	asurendram upāmantrya jagāma svaṃ niveśanam<BR>
12,216.001	yudhiṣṭhira uvāca<BR>
12,216.001a	yayā buddhyā mahīpālo bhraṣṭaśrīr vicaren mahīm<BR>
12,216.001c	kāladaṇḍaviniṣpiṣṭas tan me brūhi pitāmaha<BR>
12,216.002	bhīṣma uvāca<BR>
12,216.002a	atrāpy udāharantīmam itihāsaṃ purātanam<BR>
12,216.002c	vāsavasya ca saṃvādaṃ baler vairocanasya ca<BR>
12,216.003a	pitāmaham upāgatya praṇipatya kṛtāñjaliḥ<BR>
12,216.003c	sarvān evāsurāñ jitvā baliṃ papraccha vāsavaḥ<BR>
12,216.004a	yasya sma dadato vittaṃ na kadā cana hīyate<BR>
12,216.004c	taṃ baliṃ nādhigacchāmi brahmann ācakṣva me balim<BR>
12,216.005a	sa eva hy astam ayate sa sma vidyotate diśaḥ<BR>
12,216.005c	sa varṣati sma varṣāṇi yathākālam atandritaḥ<BR>
12,216.005e	taṃ baliṃ nādhigacchāmi brahmann ācakṣva me balim<BR>
12,216.006a	sa vāyur varuṇaś caiva sa raviḥ sa ca candramāḥ<BR>
12,216.006c	so 'gnis tapati bhūtāni pṛthivī ca bhavaty uta<BR>
12,216.006e	taṃ baliṃ nādhigacchāmi brahmann ācakṣva me balim<BR>
12,216.007	brahmovāca<BR>
12,216.007a	naitat te sādhu maghavan yad etad anupṛcchasi<BR>
12,216.007c	pṛṣṭas tu nānṛtaṃ brūyāt tasmād vakṣyāmi te balim<BR>
12,216.008a	uṣṭreṣu yadi vā goṣu khareṣv aśveṣu vā punaḥ<BR>
12,216.008c	variṣṭho bhavitā jantuḥ śūnyāgāre śacīpate<BR>
12,216.009	śakra uvāca<BR>
12,216.009a	yadi sma balinā brahmañ śūnyāgāre sameyivān<BR>
12,216.009c	hanyām enaṃ na vā hanyāṃ tad brahmann anuśādhi mām<BR>
12,216.010	brahmovāca<BR>
12,216.010a	mā sma śakra baliṃ hiṃsīr na balir vadham arhati<BR>
12,216.010c	nyāyāṃs tu śakra praṣṭavyas tvayā vāsava kāmyayā<BR>
12,216.011	bhīṣma uvāca<BR>
12,216.011a	evam ukto bhagavatā mahendraḥ pṛthivīṃ tadā<BR>
12,216.011c	cacārairāvataskandham adhiruhya śriyā vṛtaḥ<BR>
12,216.012a	tato dadarśa sa baliṃ kharaveṣeṇa saṃvṛtam<BR>
12,216.012c	yathākhyātaṃ bhagavatā śūnyāgārakṛtālayam<BR>
12,216.013	śakra uvāca<BR>
12,216.013a	kharayonim anuprāptas tuṣabhakṣo 'si dānava<BR>
12,216.013c	iyaṃ te yonir adhamā śocasy āho na śocasi<BR>
12,216.014a	adṛṣṭaṃ bata paśyāmi dviṣatāṃ vaśam āgatam<BR>
12,216.014c	śriyā vihīnaṃ mitraiś ca bhraṣṭavīryaparākramam<BR>
12,216.015a	yat tad yānasahasreṇa jñātibhiḥ parivāritaḥ<BR>
12,216.015c	lokān pratāpayan sarvān yāsy asmān avitarkayan<BR>
12,216.016a	tvanmukhāś caiva daiteyā vyatiṣṭhaṃs tava śāsane<BR>
12,216.016c	akṛṣṭapacyā pṛthivī tavaiśvarye babhūva ha<BR>
12,216.016e	idaṃ ca te 'dya vyasanaṃ śocasy āho na śocasi<BR>
12,216.017a	yadātiṣṭhaḥ samudrasya pūrvakūle vilelihan<BR>
12,216.017c	jñātibhyo vibhajan vittaṃ tadāsīt te manaḥ katham<BR>
12,216.018a	yat te sahasrasamitā nanṛtur devayoṣitaḥ<BR>
12,216.018c	bahūni varṣapūgāni vihāre dīpyataḥ śriyā<BR>
12,216.019a	sarvāḥ puṣkaramālinyaḥ sarvāḥ kāñcanasaprabhāḥ<BR>
12,216.019c	katham adya tadā caiva manas te dānaveśvara<BR>
12,216.020a	chatraṃ tavāsīt sumahat sauvarṇaṃ maṇibhūṣitam<BR>
12,216.020c	nanṛtur yatra gandharvāḥ ṣaṭsahasrāṇi saptadhā<BR>
12,216.021a	yūpas tavāsīt sumahān yajataḥ sarvakāñcanaḥ<BR>
12,216.021c	yatrādadaḥ sahasrāṇām ayutāni gavāṃ daśa<BR>
12,216.021d*0636_01	anantaraṃ sahasreṇa tadāsīd daitya kā matiḥ<BR>
12,216.022a	yadā tu pṛthivīṃ sarvāṃ yajamāno 'nuparyayāḥ<BR>
12,216.022c	śamyākṣepeṇa vidhinā tadāsīt kiṃ nu te hṛdi<BR>
12,216.023a	na te paśyāmi bhṛṅgāraṃ na chatraṃ vyajanaṃ na ca<BR>
12,216.023c	brahmadattāṃ ca te mālāṃ na paśyāmy asurādhipa<BR>
12,216.023d*0637_00	bhīṣma uvāca<BR>
12,216.023d*0637_01	tataḥ prahasya sa balir vāsavena samīritam<BR>
12,216.023d*0637_02	niśamya mānagambhīraṃ surarājam athābravīt<BR>
12,216.023d*0637_03	aho hi tava bāliśyam iha devagaṇādhipa<BR>
12,216.023d*0637_04	ayuktaṃ devarājasya tava kaṣṭam idaṃ vacaḥ<BR>
12,216.024	balir uvāca<BR>
12,216.024a	na tvaṃ paśyasi bhṛṅgāraṃ na chatraṃ vyajanaṃ na ca<BR>
12,216.024c	brahmadattāṃ ca me mālāṃ na tvaṃ drakṣyasi vāsava<BR>
12,216.025a	guhāyāṃ nihitāni tvaṃ mama ratnāni pṛcchasi<BR>
12,216.025c	yadā me bhavitā kālas tadā tvaṃ tāni drakṣyasi<BR>
12,216.025d*0638_01	na jānīṣe bhavān siddhiṃ śubhāṅgasvarūparūpiṇīm<BR>
12,216.025d*0638_02	kālena bhavitā sarvo nātra gacchati vāsava<BR>
12,216.026a	na tv etad anurūpaṃ te yaśaso vā kulasya vā<BR>
12,216.026c	samṛddhārtho 'samṛddhārthaṃ yan māṃ katthitum icchasi<BR>
12,216.027a	na hi duḥkheṣu śocanti na prahṛṣyanti carddhiṣu<BR>
12,216.027c	kṛtaprajñā jñānatṛptāḥ kṣāntāḥ santo manīṣiṇaḥ<BR>
12,216.028a	tvaṃ tu prākṛtayā buddhyā puraṃdara vikatthase<BR>
12,216.028c	yadāham iva bhāvī tvaṃ tadā naivaṃ vadiṣyasi<BR>
12,216.028d*0639_01	aiśvaryamadamohena sa tvaṃ kiṃ nānubudhyase<BR>
12,216.028d*0639_02	kālena budhyase rājan vinipātena yojitaḥ<BR>
12,217.001	bhīṣma uvāca<BR>
12,217.001a	punar eva tu taṃ śakraḥ prahasann idam abravīt<BR>
12,217.001c	niḥśvasantaṃ yathā nāgaṃ pravyāhārāya bhārata<BR>
12,217.002a	yat tad yānasahasreṇa jñātibhiḥ parivāritaḥ<BR>
12,217.002c	lokān pratāpayan sarvān yāsy asmān avitarkayan<BR>
12,217.003a	dṛṣṭvā sukṛpaṇāṃ cemām avasthām ātmano bale<BR>
12,217.003c	jñātimitraparityaktaḥ śocasy āho na śocasi<BR>
12,217.004a	prītiṃ prāpyātulāṃ pūrvaṃ lokāṃś cātmavaśe sthitān<BR>
12,217.004c	vinipātam imaṃ cādya śocasy āho na śocasi<BR>
12,217.005	balir uvāca<BR>
12,217.005*0640_01	garvaṃ hitvā tathā mānaṃ devarāja śṛṇuṣva me<BR>
12,217.005*0640_02	mayā ca tvānu sadbhāvaṃ pūrvam ācaritaṃ mahat<BR>
12,217.005*0640_03	avaśyakālaparyāyam ātmanaḥ parivartanam<BR>
12,217.005*0640_04	avidaṃl lokamāhātmya * * * * * * * *<BR>
12,217.005a	anityam upalakṣyedaṃ kālaparyāyam ātmanaḥ<BR>
12,217.005c	tasmāc chakra na śocāmi sarvaṃ hy evedam antavat<BR>
12,217.006a	antavanta ime dehā bhūtānām amarādhipa<BR>
12,217.006c	tena śakra na śocāmi nāparādhād idaṃ mama<BR>
12,217.007a	jīvitaṃ ca śarīraṃ ca pretya vai saha jāyate<BR>
12,217.007c	ubhe saha vivardhete ubhe saha vinaśyataḥ<BR>
12,217.008a	tad īdṛśam idaṃ bhāvam avaśaḥ prāpya kevalam<BR>
12,217.008c	yady evam abhijānāmi kā vyathā me vijānataḥ<BR>
12,217.009a	bhūtānāṃ nidhanaṃ niṣṭhā srotasām iva sāgaraḥ<BR>
12,217.009c	naitat samyag vijānanto narā muhyanti vajrabhṛt<BR>
12,217.010a	ye tv evaṃ nābhijānanti rajomohaparāyaṇāḥ<BR>
12,217.010c	te kṛcchraṃ prāpya sīdanti buddhir yeṣāṃ praṇaśyati<BR>
12,217.011a	buddhilābhe hi puruṣaḥ sarvaṃ nudati kilbiṣam<BR>
12,217.011c	vipāpmā labhate sattvaṃ sattvasthaḥ saṃprasīdati<BR>
12,217.012a	tatas tu ye nivartante jāyante vā punaḥ punaḥ<BR>
12,217.012c	kṛpaṇāḥ paritapyante te 'narthaiḥ paricoditāḥ<BR>
12,217.013a	arthasiddhim anarthaṃ ca jīvitaṃ maraṇaṃ tathā<BR>
12,217.013c	sukhaduḥkhaphalaṃ caiva na dveṣmi na ca kāmaye<BR>
12,217.014a	hataṃ hanti hato hy eva yo naro hanti kaṃ cana<BR>
12,217.014c	ubhau tau na vijānīto yaś ca hanti hataś ca yaḥ<BR>
12,217.015a	hatvā jitvā ca maghavan yaḥ kaś cit puruṣāyate<BR>
12,217.015c	akartā hy eva bhavati kartā tv eva karoti tat<BR>
12,217.016a	ko hi lokasya kurute vināśaprabhavāv ubhau<BR>
12,217.016c	kṛtaṃ hi tat kṛtenaiva kartā tasyāpi cāparaḥ<BR>
12,217.017a	pṛthivī vāyur ākāśam āpo jyotiś ca pañcamam<BR>
12,217.017c	etadyonīni bhūtāni tatra kā paridevanā<BR>
12,217.018a	mahāvidyo 'lpavidyaś ca balavān durbalaś ca yaḥ<BR>
12,217.018c	darśanīyo virūpaś ca subhago durbhagaś ca yaḥ<BR>
12,217.019a	sarvaṃ kālaḥ samādatte gambhīraḥ svena tejasā<BR>
12,217.019c	tasmin kālavaśaṃ prāpte kā vyathā me vijānataḥ<BR>
12,217.020a	dagdham evānudahati hatam evānuhanti ca<BR>
12,217.020c	naśyate naṣṭam evāgre labdhavyaṃ labhate naraḥ<BR>
12,217.021a	nāsya dvīpaḥ kutaḥ pāraṃ nāvāraḥ saṃpradṛśyate<BR>
12,217.021c	nāntam asya prapaśyāmi vidher divyasya cintayan<BR>
12,217.022a	yadi me paśyataḥ kālo bhūtāni na vināśayet<BR>
12,217.022c	syān me harṣaś ca darpaś ca krodhaś caiva śacīpate<BR>
12,217.023a	tuṣabhakṣaṃ tu māṃ jñātvā praviviktajane gṛhe<BR>
12,217.023c	bibhrataṃ gārdabhaṃ rūpam ādiśya parigarhase<BR>
12,217.024a	icchann ahaṃ vikuryāṃ hi rūpāṇi bahudhātmanaḥ<BR>
12,217.024c	vibhīṣaṇāni yānīkṣya palāyethās tvam eva me<BR>
12,217.025a	kālaḥ sarvaṃ samādatte kālaḥ sarvaṃ prayacchati<BR>
12,217.025c	kālena vidhṛtaṃ sarvaṃ mā kṛthāḥ śakra pauruṣam<BR>
12,217.026a	purā sarvaṃ pravyathate mayi kruddhe puraṃdara<BR>
12,217.026b*0641_01	vidravanti tvayā sārdhaṃ sarva eva divaukasaḥ<BR>
12,217.026c	avaimi tv asya lokasya dharmaṃ śakra sanātanam<BR>
12,217.027a	tvam apy evam apekṣasva mātmanā vismayaṃ gamaḥ<BR>
12,217.027c	prabhavaś ca prabhāvaś ca nātmasaṃsthaḥ kadā cana<BR>
12,217.028a	kaumāram eva te cittaṃ tathaivādya yathā purā<BR>
12,217.028c	samavekṣasva maghavan buddhiṃ vindasva naiṣṭhikīm<BR>
12,217.029a	devā manuṣyāḥ pitaro gandharvoragarākṣasāḥ<BR>
12,217.029c	āsan sarve mama vaśe tat sarvaṃ vettha vāsava<BR>
12,217.030a	namas tasyai diśe 'py astu yasyāṃ vairocano baliḥ<BR>
12,217.030c	iti mām abhyapadyanta buddhimātsaryamohitāḥ<BR>
12,217.031a	nāhaṃ tad anuśocāmi nātmabhraṃśaṃ śacīpate<BR>
12,217.031c	evaṃ me niścitā buddhiḥ śāstus tiṣṭhāmy ahaṃ vaśe<BR>
12,217.032a	dṛśyate hi kule jāto darśanīyaḥ pratāpavān<BR>
12,217.032c	duḥkhaṃ jīvan sahāmātyo bhavitavyaṃ hi tat tathā<BR>
12,217.033a	dauṣkuleyas tathā mūḍho durjātaḥ śakra dṛśyate<BR>
12,217.033c	sukhaṃ jīvan sahāmātyo bhavitavyaṃ hi tat tathā<BR>
12,217.034a	kalyāṇī rūpasaṃpannā durbhagā śakra dṛśyate<BR>
12,217.034c	alakṣaṇā virūpā ca subhagā śakra dṛśyate<BR>
12,217.035a	naitad asmatkṛtaṃ śakra naitac chakra tvayā kṛtam<BR>
12,217.035c	yat tvam evaṃgato vajrin yad vāpy evaṃgatā vayam<BR>
12,217.036a	na karma tava nānyeṣāṃ kuto mama śatakrato<BR>
12,217.036c	ṛddhir vāpy atha vā narddhiḥ paryāyakṛtam eva tat<BR>
12,217.037a	paśyāmi tvā virājantaṃ devarājam avasthitam<BR>
12,217.037c	śrīmantaṃ dyutimantaṃ ca garjantaṃ ca mamopari<BR>
12,217.038a	etac caivaṃ na cet kālo mām ākramya sthito bhavet<BR>
12,217.038c	pātayeyam ahaṃ tvādya savajram api muṣṭinā<BR>
12,217.039a	na tu vikramakālo 'yaṃ kṣamākālo 'yam āgataḥ<BR>
12,217.039c	kālaḥ sthāpayate sarvaṃ kālaḥ pacati vai tathā<BR>
12,217.040a	māṃ ced abhyāgataḥ kālo dānaveśvaram ūrjitam<BR>
12,217.040c	garjantaṃ pratapantaṃ ca kam anyaṃ nāgamiṣyati<BR>
12,217.041a	dvādaśānāṃ hi bhavatām ādityānāṃ mahātmanām<BR>
12,217.041c	tejāṃsy ekena sarveṣāṃ devarāja hṛtāni me<BR>
12,217.042a	aham evodvahāmy āpo visṛjāmi ca vāsava<BR>
12,217.042c	tapāmi caiva trailokyaṃ vidyotāmy aham eva ca<BR>
12,217.043a	saṃrakṣāmi vilumpāmi dadāmy aham athādade<BR>
12,217.043c	saṃyacchāmi niyacchāmi lokeṣu prabhur īśvaraḥ<BR>
12,217.044a	tad adya vinivṛttaṃ me prabhutvam amarādhipa<BR>
12,217.044c	kālasainyāvagāḍhasya sarvaṃ na pratibhāti me<BR>
12,217.045a	nāhaṃ kartā na caiva tvaṃ nānyaḥ kartā śacīpate<BR>
12,217.045c	paryāyeṇa hi bhujyante lokāḥ śakra yadṛcchayā<BR>
12,217.046a	māsārdhamāsaveśmānam ahorātrābhisaṃvṛtam<BR>
12,217.046c	ṛtudvāraṃ varṣamukham āhur vedavido janāḥ<BR>
12,217.047a	āhuḥ sarvam idaṃ cintyaṃ janāḥ ke cin manīṣayā<BR>
12,217.047b*0642_01	anityaṃ pañcavarṣāṇi ṣaṣṭho dṛśyati dehinām<BR>
12,217.047c	asyāḥ pañcaiva cintāyāḥ paryeṣyāmi ca pañcadhā<BR>
12,217.047d*0643_01	tatas tāni na paśyāmi kāle tam api vṛtrahan<BR>
12,217.048a	gambhīraṃ gahanaṃ brahma mahat toyārṇavaṃ yathā<BR>
12,217.048c	anādinidhanaṃ cāhur akṣaraṃ param eva ca<BR>
12,217.049a	sattveṣu liṅgam āveśya naliṅgam api tat svayam<BR>
12,217.049c	manyante dhruvam evainaṃ ye narās tattvadarśinaḥ<BR>
12,217.050a	bhūtānāṃ tu viparyāsaṃ manyate gatavān iti<BR>
12,217.050c	na hy etāvad bhaved gamyaṃ na yasmāt prakṛteḥ paraḥ<BR>
12,217.051a	gatiṃ hi sarvabhūtānām agatvā kva gamiṣyasi<BR>
12,217.051c	yo dhāvatā na hātavyas tiṣṭhann api na hīyate<BR>
12,217.051e	tam indriyāṇi sarvāṇi nānupaśyanti pañcadhā<BR>
12,217.052a	āhuś cainaṃ ke cid agniṃ ke cid āhuḥ prajāpatim<BR>
12,217.052c	ṛtumāsārdhamāsāṃś ca divasāṃs tu kṣaṇāṃs tathā<BR>
12,217.053a	pūrvāhṇam aparāhṇaṃ ca madhyāhnam api cāpare<BR>
12,217.053c	muhūrtam api caivāhur ekaṃ santam anekadhā<BR>
12,217.053e	taṃ kālam avajānīhi yasya sarvam idaṃ vaśe<BR>
12,217.054a	bahūnīndrasahasrāṇi samatītāni vāsava<BR>
12,217.054c	balavīryopapannāni yathaiva tvaṃ śacīpate<BR>
12,217.055a	tvām apy atibalaṃ śakraṃ devarājaṃ balotkaṭam<BR>
12,217.055c	prāpte kāle mahāvīryaḥ kālaḥ saṃśamayiṣyati<BR>
12,217.056a	ya idaṃ sarvam ādatte tasmāc chakra sthiro bhava<BR>
12,217.056c	mayā tvayā ca pūrvaiś ca na sa śakyo 'tivartitum<BR>
12,217.057a	yām etāṃ prāpya jānīṣe rājaśriyam anuttamām<BR>
12,217.057c	sthitā mayīti tan mithyā naiṣā hy ekatra tiṣṭhati<BR>
12,217.058a	sthitā hīndrasahasreṣu tvad viśiṣṭatameṣv iyam<BR>
12,217.058c	māṃ ca lolā parityajya tvām agād vibudhādhipa<BR>
12,217.059a	maivaṃ śakra punaḥ kārṣīḥ śānto bhavitum arhasi<BR>
12,217.059c	tvām apy evaṃgataṃ tyaktvā kṣipram anyaṃ gamiṣyati<BR>
12,217.059d*0644_01	kālena coditā śakra mā te garvaḥ śatakrato<BR>
12,217.059d*0644_02	kṣamasva kālayogaṃ tam āgataṃ viddhi devapa<BR>
12,217.059d*0644_03	nirlajjaś caiva kasmāt tvaṃ devarāja vikatthase<BR>
12,217.059d*0644_04	sarvāsurāṇām adhipaḥ sarvadevabhayaṃkaraḥ<BR>
12,217.059d*0644_05	jitavān brahmaṇo lokaṃ ko vidyād āgataṃ gatim<BR>
12,218.001	bhīṣma uvāca<BR>
12,218.001a	śatakratur athāpaśyad baler dīptāṃ mahātmanaḥ<BR>
12,218.001c	svarūpiṇīṃ śarīrād dhi tadā niṣkrāmatīṃ śriyam<BR>
12,218.002a	tāṃ dīptāṃ prabhayā dṛṣṭvā bhagavān pākaśāsanaḥ<BR>
12,218.002c	vismayotphullanayano baliṃ papraccha vāsavaḥ<BR>
12,218.003a	bale keyam apakrāntā rocamānā śikhaṇḍinī<BR>
12,218.003c	tvattaḥ sthitā sakeyūrā dīpyamānā svatejasā<BR>
12,218.004	balir uvāca<BR>
12,218.004a	na hīmām āsurīṃ vedmi na daivīṃ na ca mānuṣīm<BR>
12,218.004c	tvam evaināṃ pṛccha mā vā yatheṣṭaṃ kuru vāsava<BR>
12,218.005	śakra uvāca<BR>
12,218.005a	kā tvaṃ baler apakrāntā rocamānā śikhaṇḍinī<BR>
12,218.005c	ajānato mamācakṣva nāmadheyaṃ śucismite<BR>
12,218.006a	kā tvaṃ tiṣṭhasi māyeva dīpyamānā svatejasā<BR>
12,218.006c	hitvā daityeśvaraṃ subhru tan mamācakṣva tattvataḥ<BR>
12,218.007	śrīr uvāca<BR>
12,218.007a	na mā virocano veda na mā vairocano baliḥ<BR>
12,218.007c	āhur māṃ duḥsahety evaṃ vidhitseti ca māṃ viduḥ<BR>
12,218.008a	bhūtir lakṣmīti mām āhuḥ śrīr ity evaṃ ca vāsava<BR>
12,218.008c	tvaṃ māṃ śakra na jānīṣe sarve devā na māṃ viduḥ<BR>
12,218.009	śakra uvāca<BR>
12,218.009a	kim idaṃ tvaṃ mama kṛte utāho balinaḥ kṛte<BR>
12,218.009b*0645_01	yad guṇeṣu ca lubdhāsi baler apanayas tu kaḥ<BR>
12,218.009c	duḥsahe vijahāsy enaṃ cirasaṃvāsinī satī<BR>
12,218.010	śrīr uvāca<BR>
12,218.010a	na dhātā na vidhātā māṃ vidadhāti kathaṃ cana<BR>
12,218.010c	kālas tu śakra paryāyān mainaṃ śakrāvamanyathāḥ<BR>
12,218.011	śakra uvāca<BR>
12,218.011a	kathaṃ tvayā balis tyaktaḥ kimarthaṃ vā śikhaṇḍini<BR>
12,218.011c	kathaṃ ca māṃ na jahyās tvaṃ tan me brūhi śucismite<BR>
12,218.012	śrīr uvāca<BR>
12,218.012a	satye sthitāsmi dāne ca vrate tapasi caiva hi<BR>
12,218.012c	parākrame ca dharme ca parācīnas tato baliḥ<BR>
12,218.013a	brahmaṇyo 'yaṃ sadā bhūtvā satyavādī jitendriyaḥ<BR>
12,218.013c	abhyasūyad brāhmaṇān vai ucchiṣṭaś cāspṛśad ghṛtam<BR>
12,218.014a	yajñaśīlaḥ purā bhūtvā mām eva yajatety ayam<BR>
12,218.014c	provāca lokān mūḍhātmā kālenopanipīḍitaḥ<BR>
12,218.015a	apākṛtā tataḥ śakra tvayi vatsyāmi vāsava<BR>
12,218.015c	apramattena dhāryāsmi tapasā vikrameṇa ca<BR>
12,218.016	śakra uvāca<BR>
12,218.016a	asti devamanuṣyeṣu sarvabhūteṣu vā pumān<BR>
12,218.016c	yas tvām eko viṣahituṃ śaknuyāt kamalālaye<BR>
12,218.017	śrīr uvāca<BR>
12,218.017a	naiva devo na gandharvo nāsuro na ca rākṣasaḥ<BR>
12,218.017c	yo mām eko viṣahituṃ śaktaḥ kaś cit puraṃdara<BR>
12,218.018	śakra uvāca<BR>
12,218.018a	tiṣṭhethā mayi nityaṃ tvaṃ yathā tad brūhi me śubhe<BR>
12,218.018c	tat kariṣyāmi te vākyam ṛtaṃ tvaṃ vaktum arhasi<BR>
12,218.019	śrīr uvāca<BR>
12,218.019a	sthāsyāmi nityaṃ devendra yathā tvayi nibodha tat<BR>
12,218.019c	vidhinā vedadṛṣṭena caturdhā vibhajasva mām<BR>
12,218.020	śakra uvāca<BR>
12,218.020a	ahaṃ vai tvā nidhāsyāmi yathāśakti yathābalam<BR>
12,218.020c	na tu me 'tikramaḥ syād vai sadā lakṣmi tavāntike<BR>
12,218.021a	bhūmir eva manuṣyeṣu dhāraṇī bhūtabhāvinī<BR>
12,218.021c	sā te pādaṃ titikṣeta samarthā hīti me matiḥ<BR>
12,218.022	śrīr uvāca<BR>
12,218.022a	eṣa me nihitaḥ pādo yo 'yaṃ bhūmau pratiṣṭhitaḥ<BR>
12,218.022c	dvitīyaṃ śakra pādaṃ me tasmāt sunihitaṃ kuru<BR>
12,218.023	śakra uvāca<BR>
12,218.023a	āpa eva manuṣyeṣu dravantyaḥ paricārikāḥ<BR>
12,218.023c	tās te pādaṃ titikṣantām alam āpas titikṣitum<BR>
12,218.024	śrīr uvāca<BR>
12,218.024a	eṣa me nihitaḥ pādo yo 'yam apsu pratiṣṭhitaḥ<BR>
12,218.024c	tṛtīyaṃ śakra pādaṃ me tasmāt sunihitaṃ kuru<BR>
12,218.025	śakra uvāca<BR>
12,218.025a	yasmin devāś ca yajñāś ca yasmin vedāḥ pratiṣṭhitāḥ<BR>
12,218.025c	tṛtīyaṃ pādam agnis te sudhṛtaṃ dhārayiṣyati<BR>
12,218.026	śrīr uvāca<BR>
12,218.026a	eṣa me nihitaḥ pādo yo 'yam agnau pratiṣṭhitaḥ<BR>
12,218.026c	caturthaṃ śakra pādaṃ me tasmāt sunihitaṃ kuru<BR>
12,218.027	śakra uvāca<BR>
12,218.027a	ye vai santo manuṣyeṣu brahmaṇyāḥ satyavādinaḥ<BR>
12,218.027c	te te pādaṃ titikṣantām alaṃ santas titikṣitum<BR>
12,218.028	śrīr uvāca<BR>
12,218.028a	eṣa me nihitaḥ pādo yo 'yaṃ satsu pratiṣṭhitaḥ<BR>
12,218.028c	evaṃ vinihitāṃ śakra bhūteṣu paridhatsva mām<BR>
12,218.029	śakra uvāca<BR>
12,218.029*0646_01	bhūmiśuddhiṃ tataḥ kṛtvā adbhiḥ saṃtarpayanti ye<BR>
12,218.029*0646_02	bhūtāni ca yajanty agnau teṣāṃ tvam anapāyinī<BR>
12,218.029*0646_03	ye kriyābhiḥ suraktābhir hetuyuktāḥ samāhitāḥ<BR>
12,218.029*0646_04	jñānavanto vivatsāyāṃ labdhā mādyanti yoginaḥ<BR>
12,218.029a	bhūtānām iha vai yas tvā mayā vinihitāṃ satīm<BR>
12,218.029c	upahanyāt sa me dviṣyāt tathā śṛṇvantu me vacaḥ<BR>
12,218.030	bhīṣma uvāca<BR>
12,218.030*0647_01	tatheti coktvā sā bhraṣṭā sarvalokanamaskṛtā<BR>
12,218.030*0647_02	vāsavaṃ pālayām āsa sā devī kamalālayā<BR>
12,218.030a	tatas tyaktaḥ śriyā rājā daityānāṃ balir abravīt<BR>
12,218.030c	yāvat purastāt pratapet tāvad vai dakṣiṇāṃ diśam<BR>
12,218.031a	paścimāṃ tāvad evāpi tathodīcīṃ divākaraḥ<BR>
12,218.031c	tathā madhyaṃdine sūryo astam eti yadā tadā<BR>
12,218.031e	punar devāsuraṃ yuddhaṃ bhāvi jetāsmi vas tadā<BR>
12,218.032a	sarvāṃl lokān yadāditya ekasthas tāpayiṣyati<BR>
12,218.032c	tadā devāsure yuddhe jetāhaṃ tvāṃ śatakrato<BR>
12,218.033	śakra uvāca<BR>
12,218.033a	brahmaṇāsmi samādiṣṭo na hantavyo bhavān iti<BR>
12,218.033c	tena te 'haṃ bale vajraṃ na vimuñcāmi mūrdhani<BR>
12,218.034a	yatheṣṭaṃ gaccha daityendra svasti te 'stu mahāsura<BR>
12,218.034c	ādityo nāvatapitā kadā cin madhyataḥ sthitaḥ<BR>
12,218.035a	sthāpito hy asya samayaḥ pūrvam eva svayaṃbhuvā<BR>
12,218.035c	ajasraṃ pariyāty eṣa satyenāvatapan prajāḥ<BR>
12,218.036a	ayanaṃ tasya ṣaṇmāsā uttaraṃ dakṣiṇaṃ tathā<BR>
12,218.036c	yena saṃyāti lokeṣu śītoṣṇe visṛjan raviḥ<BR>
12,218.037	bhīṣma uvāca<BR>
12,218.037a	evam uktas tu daityendro balir indreṇa bhārata<BR>
12,218.037c	jagāma dakṣiṇām āśām udīcīṃ tu puraṃdaraḥ<BR>
12,218.038a	ity etad balinā gītam anahaṃkārasaṃjñitam<BR>
12,218.038c	vākyaṃ śrutvā sahasrākṣaḥ kham evāruruhe tadā<BR>
12,219.001	bhīṣma uvāca<BR>
12,219.001*0648_00	yudhiṣṭhira uvāca<BR>
12,219.001*0648_01	vyasaneṣu nimagnasya kiṃ śreyas tad bravīhi me<BR>
12,219.001*0648_02	bhūya eva mahābāho sthityarthaṃ taṃ bravīhi me<BR>
12,219.001a	atraivodāharantīmam itihāsaṃ purātanam<BR>
12,219.001c	śatakratoś ca saṃvādaṃ namuceś ca yudhiṣṭhira<BR>
12,219.002a	śriyā vihīnam āsīnam akṣobhyam iva sāgaram<BR>
12,219.002c	bhavābhavajñaṃ bhūtānām ity uvāca puraṃdaraḥ<BR>
12,219.003a	baddhaḥ pāśaiś cyutaḥ sthānād dviṣatāṃ vaśam āgataḥ<BR>
12,219.003c	śriyā vihīno namuce śocasy āho na śocasi<BR>
12,219.004	namucir uvāca<BR>
12,219.004a	anavāpyaṃ ca śokena śarīraṃ copatapyate<BR>
12,219.004c	amitrāś ca prahṛṣyanti nāsti śoke sahāyatā<BR>
12,219.005a	tasmāc chakra na śocāmi sarvaṃ hy evedam antavat<BR>
12,219.005c	saṃtāpād bhraśyate rūpaṃ dharmaś caiva sureśvara<BR>
12,219.005c*0649_01	**** **** saṃtāpād bhraśyate śriyaḥ<BR>
12,219.005c*0649_02	saṃtāpād bhraśyate cāyur<BR>
12,219.006a	vinīya khalu tad duḥkham āgataṃ vaimanasyajam<BR>
12,219.006c	dhyātavyaṃ manasā hṛdyaṃ kalyāṇaṃ saṃvijānatā<BR>
12,219.007a	yathā yathā hi puruṣaḥ kalyāṇe kurute manaḥ<BR>
12,219.007c	tadaivāsya prasīdanti sarvārthā nātra saṃśayaḥ<BR>
12,219.008a	ekaḥ śāstā na dvitīyo 'sti śāstā; garbhe śayānaṃ puruṣaṃ śāsti śāstā<BR>
12,219.008c	tenānuśiṣṭaḥ pravaṇād ivodakaṃ; yathā niyukto 'smi tathā vahāmi<BR>
12,219.009a	bhāvābhāvāv abhijānan garīyo; jānāmi śreyo na tu tat karomi<BR>
12,219.009c	āśāḥ suśarmyāḥ suhṛdāṃ sukurvan; yathā niyukto 'smi tathā vahāmi<BR>
12,219.010a	yathā yathāsya prāptavyaṃ prāpnoty eva tathā tathā<BR>
12,219.010c	bhavitavyaṃ yathā yac ca bhavaty eva tathā tathā<BR>
12,219.011a	yatra yatraiva saṃyuṅkte dhātā garbhaṃ punaḥ punaḥ<BR>
12,219.011c	tatra tatraiva vasati na yatra svayam icchati<BR>
12,219.012a	bhāvo yo 'yam anuprāpto bhavitavyam idaṃ mama<BR>
12,219.012c	iti yasya sadā bhāvo na sa muhyet kadā cana<BR>
12,219.013a	paryāyair hanyamānānām abhiyoktā na vidyate<BR>
12,219.013c	duḥkham etat tu yad dveṣṭā kartāham iti manyate<BR>
12,219.014a	ṛṣīṃś ca devāṃś ca mahāsurāṃś ca; traividyavṛddhāṃś ca vane munīṃś ca<BR>
12,219.014c	kān nāpado nopanamanti loke; parāvarajñās tu na saṃbhramanti<BR>
12,219.015a	na paṇḍitaḥ krudhyati nāpi sajjate; na cāpi saṃsīdati na prahṛṣyati<BR>
12,219.015c	na cārthakṛcchravyasaneṣu śocati; sthitaḥ prakṛtyā himavān ivācalaḥ<BR>
12,219.016a	yam arthasiddhiḥ paramā na harṣayet; tathaiva kāle vyasanaṃ na mohayet<BR>
12,219.016c	sukhaṃ ca duḥkhaṃ ca tathaiva madhyamaṃ; niṣevate yaḥ sa dhuraṃdharo naraḥ<BR>
12,219.017a	yāṃ yām avasthāṃ puruṣo 'dhigacchet; tasyāṃ rametāparitapyamānaḥ<BR>
12,219.017c	evaṃ pravṛddhaṃ praṇuden manojaṃ; saṃtāpam āyāsakaraṃ śarīrāt<BR>
12,219.018a	tat sadaḥ sa pariṣatsabhāsadaḥ; prāpya yo na kurute sabhābhayam<BR>
12,219.018c	dharmatattvam avagāhya buddhimān; yo 'bhyupaiti sa pumān dhuraṃdharaḥ<BR>
12,219.019a	prājñasya karmāṇi duranvayāni; na vai prājño muhyati mohakāle<BR>
12,219.019c	sthānāc cyutaś cen na mumoha gautamas; tāvat kṛcchrām āpadaṃ prāpya vṛddhaḥ<BR>
12,219.020a	na mantrabalavīryeṇa prajñayā pauruṣeṇa vā<BR>
12,219.020b*0650_01	na śīlena na vṛttena tathā naivārthasaṃpadā<BR>
12,219.020c	alabhyaṃ labhate martyas tatra kā paridevanā<BR>
12,219.021a	yad evam anujātasya dhātāro vidadhuḥ purā<BR>
12,219.021c	tad evānubhaviṣyāmi kiṃ me mṛtyuḥ kariṣyati<BR>
12,219.022a	labdhavyāny eva labhate gantavyāny eva gacchati<BR>
12,219.022c	prāptavyāny eva prāpnoti duḥkhāni ca sukhāni ca<BR>
12,219.023a	etad viditvā kārtsnyena yo na muhyati mānavaḥ<BR>
12,219.023c	kuśalaḥ sukhaduḥkheṣu sa vai sarvadhaneśvaraḥ<BR>
12,220.001	yudhiṣṭhira uvāca<BR>
12,220.001a	magnasya vyasane kṛcchre kiṃ śreyaḥ puruṣasya hi<BR>
12,220.001c	bandhunāśe mahīpāla rājyanāśe 'pi vā punaḥ<BR>
12,220.002a	tvaṃ hi naḥ paramo vaktā loke 'smin bharatarṣabha<BR>
12,220.002c	etad bhavantaṃ pṛcchāmi tan me vaktum ihārhasi<BR>
12,220.003	bhīṣma uvāca<BR>
12,220.003a	putradāraiḥ sukhaiś caiva viyuktasya dhanena ca<BR>
12,220.003c	magnasya vyasane kṛcchre dhṛtiḥ śreyaskarī nṛpa<BR>
12,220.004a	dhairyeṇa yuktasya sataḥ śarīraṃ na viśīryate<BR>
12,220.004b*0651_01	viśokatā sukhaṃ dhatte dhatte cārogyam uttamam<BR>
12,220.004b*0652_01	vaśyā bhavanti dhairyeṇa na vā rājño na saṃśayaḥ<BR>
12,220.004b*0652_02	dhairyavāñ śriyam āpnoti dhairyād dharmo vivardhate<BR>
12,220.004c	ārogyāc ca śarīrasya sa punar vindate śriyam<BR>
12,220.005a	yasya rājño narās tāta sāttvikīṃ vṛttim āsthitāḥ<BR>
12,220.005c	tasya sthairyaṃ ca dhairyaṃ ca vyavasāyaś ca karmasu<BR>
12,220.006a	atraivodāharantīmam itihāsaṃ purātanam<BR>
12,220.006c	balivāsavasaṃvādaṃ punar eva yudhiṣṭhira<BR>
12,220.007a	vṛtte devāsure yuddhe daityadānavasaṃkṣaye<BR>
12,220.007c	viṣṇukrānteṣu lokeṣu devarāje śatakratau<BR>
12,220.008a	ijyamāneṣu deveṣu cāturvarṇye vyavasthite<BR>
12,220.008c	samṛdhyamāne trailokye prītiyukte svayaṃbhuvi<BR>
12,220.009a	rudrair vasubhir ādityair aśvibhyām api carṣibhiḥ<BR>
12,220.009c	gandharvair bhujagendraiś ca siddhaiś cānyair vṛtaḥ prabhuḥ<BR>
12,220.010a	caturdantaṃ sudāntaṃ ca vāraṇendraṃ śriyā vṛtam<BR>
12,220.010c	āruhyairāvataṃ śakras trailokyam anusaṃyayau<BR>
12,220.011a	sa kadā cit samudrānte kasmiṃś cid girigahvare<BR>
12,220.011c	baliṃ vairocaniṃ vajrī dadarśopasasarpa ca<BR>
12,220.012a	tam airāvatamūrdhasthaṃ prekṣya devagaṇair vṛtam<BR>
12,220.012c	surendram indraṃ daityendro na śuśoca na vivyathe<BR>
12,220.013a	dṛṣṭvā tam avikārasthaṃ tiṣṭhantaṃ nirbhayaṃ balim<BR>
12,220.013c	adhirūḍho dvipaśreṣṭham ity uvāca śatakratuḥ<BR>
12,220.014a	daitya na vyathase śauryād atha vā vṛddhasevayā<BR>
12,220.014c	tapasā bhāvitatvād vā sarvathaitat suduṣkaram<BR>
12,220.015a	śatrubhir vaśam ānīto hīnaḥ sthānād anuttamāt<BR>
12,220.015c	vairocane kim āśritya śocitavye na śocasi<BR>
12,220.016a	śraiṣṭhyaṃ prāpya svajātīnāṃ bhuktvā bhogān anuttamān<BR>
12,220.016c	hṛtasvabalarājyas tvaṃ brūhi kasmān na śocasi<BR>
12,220.017a	īśvaro hi purā bhūtvā pitṛpaitāmahe pade<BR>
12,220.017c	tat tvam adya hṛtaṃ dṛṣṭvā sapatnaiḥ kiṃ na śocasi<BR>
12,220.018a	baddhaś ca vāruṇaiḥ pāśair vajreṇa ca samāhataḥ<BR>
12,220.018c	hṛtadāro hṛtadhano brūhi kasmān na śocasi<BR>
12,220.019a	bhraṣṭaśrīr vibhavabhraṣṭo yan na śocasi duṣkaram<BR>
12,220.019c	trailokyarājyanāśe hi ko 'nyo jīvitum utsahet<BR>
12,220.020a	etac cānyac ca paruṣaṃ bruvantaṃ paribhūya tam<BR>
12,220.020c	śrutvā sukham asaṃbhrānto balir vairocano 'bravīt<BR>
12,220.021a	nigṛhīte mayi bhṛśaṃ śakra kiṃ katthitena te<BR>
12,220.021c	vajram udyamya tiṣṭhantaṃ paśyāmi tvāṃ puraṃdara<BR>
12,220.022a	aśaktaḥ pūrvam āsīs tvaṃ kathaṃ cic chaktatāṃ gataḥ<BR>
12,220.022c	kas tvad anya imā vācaḥ sukrūrā vaktum arhati<BR>
12,220.023a	yas tu śatror vaśasthasya śakto 'pi kurute dayām<BR>
12,220.023c	hastaprāptasya vīrasya taṃ caiva puruṣaṃ viduḥ<BR>
12,220.024a	aniścayo hi yuddheṣu dvayor vivadamānayoḥ<BR>
12,220.024c	ekaḥ prāpnoti vijayam ekaś caiva parābhavam<BR>
12,220.025a	mā ca te bhūt svabhāvo 'yaṃ mayā daivatapuṃgava<BR>
12,220.025c	īśvaraḥ sarvabhūtānāṃ vikrameṇa jito balāt<BR>
12,220.026a	naitad asmatkṛtaṃ śakra naitac chakra tvayā kṛtam<BR>
12,220.026c	yat tvam evaṃgato vajrin yad vāpy evaṃgatā vayam<BR>
12,220.027a	aham āsaṃ yathādya tvaṃ bhavitā tvaṃ yathā vayam<BR>
12,220.027c	māvamaṃsthā mayā karma duṣkṛtaṃ kṛtam ity uta<BR>
12,220.028a	sukhaduḥkhe hi puruṣaḥ paryāyeṇādhigacchati<BR>
12,220.028c	paryāyeṇāsi śakratvaṃ prāptaḥ śakra na karmaṇā<BR>
12,220.029a	kālaḥ kāle nayati māṃ tvāṃ ca kālo nayaty ayam<BR>
12,220.029c	tenāhaṃ tvaṃ yathā nādya tvaṃ cāpi na yathā vayam<BR>
12,220.030a	na mātṛpitṛśuśrūṣā na ca daivatapūjanam<BR>
12,220.030c	nānyo guṇasamācāraḥ puruṣasya sukhāvahaḥ<BR>
12,220.031a	na vidyā na tapo dānaṃ na mitrāṇi na bāndhavāḥ<BR>
12,220.031c	śaknuvanti paritrātuṃ naraṃ kālena pīḍitam<BR>
12,220.032a	nāgāminam anarthaṃ hi pratighātaśatair api<BR>
12,220.032c	śaknuvanti prativyoḍhum ṛte buddhibalān narāḥ<BR>
12,220.033a	paryāyair hanyamānānāṃ paritrātā na vidyate<BR>
12,220.033c	idaṃ tu duḥkhaṃ yac chakra kartāham iti manyate<BR>
12,220.034a	yadi kartā bhavet kartā na kriyeta kadā cana<BR>
12,220.034c	yasmāt tu kriyate kartā tasmāt kartāpy anīśvaraḥ<BR>
12,220.035a	kālena tvāham ajayaṃ kālenāhaṃ jitas tvayā<BR>
12,220.035c	gantā gatimatāṃ kālaḥ kālaḥ kalayati prajāḥ<BR>
12,220.036a	indra prākṛtayā buddhyā pralapan nāvabudhyase<BR>
12,220.036c	ke cit tvāṃ bahu manyante śraiṣṭhyaṃ prāptaṃ svakarmaṇā<BR>
12,220.037a	katham asmadvidho nāma jānaṃl lokapravṛttayaḥ<BR>
12,220.037c	kālenābhyāhataḥ śocen muhyed vāpy arthasaṃbhrame<BR>
12,220.038a	nityaṃ kālaparītasya mama vā madvidhasya vā<BR>
12,220.038c	buddhir vyasanam āsādya bhinnā naur iva sīdati<BR>
12,220.039a	ahaṃ ca tvaṃ ca ye cānye bhaviṣyanti surādhipāḥ<BR>
12,220.039c	te sarve śakra yāsyanti mārgam indraśatair gatam<BR>
12,220.040a	tvām apy evaṃ sudurdharṣaṃ jvalantaṃ parayā śriyā<BR>
12,220.040c	kāle pariṇate kālaḥ kālayiṣyati mām iva<BR>
12,220.041a	bahūnīndrasahasrāṇi daiteyānāṃ yuge yuge<BR>
12,220.041c	abhyatītāni kālena kālo hi duratikramaḥ<BR>
12,220.042a	idaṃ tu labdhvā tvaṃ sthānam ātmānaṃ bahu manyase<BR>
12,220.042c	sarvabhūtabhavaṃ devaṃ brahmāṇam iva śāśvatam<BR>
12,220.043a	na cedam acalaṃ sthānam anantaṃ vāpi kasya cit<BR>
12,220.043c	tvaṃ tu bāliśayā buddhyā mamedam iti manyase<BR>
12,220.044a	aviśvāsye viśvasiṣi manyase cādhruvaṃ dhruvam<BR>
12,220.044b*0653_01	nityaṃ kālaparītātmā bhavaty evaṃ sureśvara<BR>
12,220.044c	mameyam iti mohāt tvaṃ rājaśriyam abhīpsasi<BR>
12,220.045a	neyaṃ tava na cāsmākaṃ na cānyeṣāṃ sthirā matā<BR>
12,220.045c	atikramya bahūn anyāṃs tvayi tāvad iyaṃ sthitā<BR>
12,220.046a	kaṃ cit kālam iyaṃ sthitvā tvayi vāsava cañcalā<BR>
12,220.046c	gaur nipānam ivotsṛjya punar anyaṃ gamiṣyati<BR>
12,220.047a	rājalokā hy atikrāntā yān na saṃkhyātum utsahe<BR>
12,220.047c	tvatto bahutarāś cānye bhaviṣyanti puraṃdara<BR>
12,220.048a	savṛkṣauṣadhiratneyaṃ sasaritparvatākarā<BR>
12,220.048c	tān idānīṃ na paśyāmi yair bhukteyaṃ purā mahī<BR>
12,220.049a	pṛthur ailo mayo bhaumo narakaḥ śambaras tathā<BR>
12,220.049c	aśvagrīvaḥ pulomā ca svarbhānur amitadhvajaḥ<BR>
12,220.050a	prahrādo namucir dakṣo vipracittir virocanaḥ<BR>
12,220.050c	hrīniṣedhaḥ suhotraś ca bhūrihā puṣpavān vṛṣaḥ<BR>
12,220.051a	satyeṣur ṛṣabho rāhuḥ kapilāśvo virūpakaḥ<BR>
12,220.051c	bāṇaḥ kārtasvaro vahnir viśvadaṃṣṭro 'tha nairṛtaḥ<BR>
12,220.052a	ritthāhutthau vīratāmrau varāhāśvo ruciḥ prabhuḥ<BR>
12,220.052c	viśvajit pratiśauriś ca vṛṣāṇḍo viṣkaro madhuḥ<BR>
12,220.053a	hiraṇyakaśipuś caiva kaiṭabhaś caiva dānavaḥ<BR>
12,220.053c	daityāś ca kālakhañjāś ca sarve te nairṛtaiḥ saha<BR>
12,220.054a	ete cānye ca bahavaḥ pūrve pūrvatarāś ca ye<BR>
12,220.054c	daityendrā dānavendrāś ca yāṃś cānyān anuśuśruma<BR>
12,220.055a	bahavaḥ pūrvadaityendrāḥ saṃtyajya pṛthivīṃ gatāḥ<BR>
12,220.055c	kālenābhyāhatāḥ sarve kālo hi balavattaraḥ<BR>
12,220.056a	sarvaiḥ kratuśatair iṣṭaṃ na tvam ekaḥ śatakratuḥ<BR>
12,220.056c	sarve dharmaparāś cāsan sarve satatasatriṇaḥ<BR>
12,220.057a	antarikṣacarāḥ sarve sarve 'bhimukhayodhinaḥ<BR>
12,220.057c	sarve saṃhananopetāḥ sarve parighabāhavaḥ<BR>
12,220.058a	sarve māyāśatadharāḥ sarve te kāmacāriṇaḥ<BR>
12,220.058c	sarve samaram āsādya na śrūyante parājitāḥ<BR>
12,220.059a	sarve satyavrataparāḥ sarve kāmavihāriṇaḥ<BR>
12,220.059c	sarve vedavrataparāḥ sarve cāsan bahuśrutāḥ<BR>
12,220.060a	sarve saṃhatam aiśvaryam īśvarāḥ pratipedire<BR>
12,220.060c	na caiśvaryamadas teṣāṃ bhūtapūrvo mahātmanām<BR>
12,220.061a	sarve yathārthadātāraḥ sarve vigatamatsarāḥ<BR>
12,220.061c	sarve sarveṣu bhūteṣu yathāvat pratipedire<BR>
12,220.062a	sarve dākṣāyaṇīputrāḥ prājāpatyā mahābalāḥ<BR>
12,220.062c	jvalantaḥ pratapantaś ca kālena pratisaṃhṛtāḥ<BR>
12,220.063a	tvaṃ caivemāṃ yadā bhuktvā pṛthivīṃ tyakṣyase punaḥ<BR>
12,220.063c	na śakṣyasi tadā śakra niyantuṃ śokam ātmanaḥ<BR>
12,220.064a	muñcecchāṃ kāmabhogeṣu muñcemaṃ śrībhavaṃ madam<BR>
12,220.064c	evaṃ svarājyanāśe tvaṃ śokaṃ saṃprasahiṣyasi<BR>
12,220.065a	śokakāle śuco mā tvaṃ harṣakāle ca mā hṛṣaḥ<BR>
12,220.065c	atītānāgate hitvā pratyutpannena vartaya<BR>
12,220.066a	māṃ ced abhyāgataḥ kālaḥ sadāyuktam atandritam<BR>
12,220.066c	kṣamasva nacirād indra tvām apy upagamiṣyati<BR>
12,220.067a	trāsayann iva devendra vāgbhis takṣasi mām iha<BR>
12,220.067c	saṃyate mayi nūnaṃ tvam ātmānaṃ bahu manyase<BR>
12,220.068a	kālaḥ prathamam āyān māṃ paścāt tvām anudhāvati<BR>
12,220.068c	tena garjasi devendra pūrvaṃ kālahate mayi<BR>
12,220.069a	ko hi sthātum alaṃ loke kruddhasya mama saṃyuge<BR>
12,220.069c	kālas tu balavān prāptas tena tiṣṭhasi vāsava<BR>
12,220.070a	yat tad varṣasahasrāntaṃ pūrṇaṃ bhavitum arhati<BR>
12,220.070c	yathā me sarvagātrāṇi nasvasthāni hataujasaḥ<BR>
12,220.071a	aham aindrac cyutaḥ sthānāt tvam indraḥ prakṛto divi<BR>
12,220.071c	sucitre jīvaloke 'sminn upāsyaḥ kālaparyayāt<BR>
12,220.072a	kiṃ hi kṛtvā tvam indro 'dya kiṃ hi kṛtvā cyutā vayam<BR>
12,220.072c	kālaḥ kartā vikartā ca sarvam anyad akāraṇam<BR>
12,220.073a	nāśaṃ vināśam aiśvaryaṃ sukhaduḥkhe bhavābhavau<BR>
12,220.073c	vidvān prāpyaivam atyarthaṃ na prahṛṣyen na ca vyathet<BR>
12,220.074a	tvam eva hīndra vetthāsmān vedāhaṃ tvāṃ ca vāsava<BR>
12,220.074c	vikatthase māṃ kiṃ baddhaṃ kālena nirapatrapa<BR>
12,220.075a	tvam eva hi purā vettha yat tadā pauruṣaṃ mama<BR>
12,220.075c	samareṣu ca vikrāntaṃ paryāptaṃ tan nidarśanam<BR>
12,220.076a	ādityāś caiva rudrāś ca sādhyāś ca vasubhiḥ saha<BR>
12,220.076c	mayā vinirjitāḥ sarve marutaś ca śacīpate<BR>
12,220.077a	tvam eva śakra jānāsi devāsurasamāgame<BR>
12,220.077c	sametā vibudhā bhagnās tarasā samare mayā<BR>
12,220.078a	parvatāś cāsakṛt kṣiptāḥ savanāḥ savanaukasaḥ<BR>
12,220.078c	saṭaṅkaśikharā ghorāḥ samare mūrdhni te mayā<BR>
12,220.079a	kiṃ nu śakyaṃ mayā kartuṃ yat kālo duratikramaḥ<BR>
12,220.079c	na hi tvāṃ notsahe hantuṃ savajram api muṣṭinā<BR>
12,220.080a	na tu vikramakālo 'yaṃ kṣamākālo 'yam āgataḥ<BR>
12,220.080c	tena tvā marṣaye śakra durmarṣaṇataras tvayā<BR>
12,220.081a	tvaṃ mā pariṇate kāle parītaṃ kālavahninā<BR>
12,220.081c	niyataṃ kālapāśena baddhaṃ śakra vikatthase<BR>
12,220.082a	ayaṃ sa puruṣaḥ śyāmo lokasya duratikramaḥ<BR>
12,220.082c	baddhvā tiṣṭhati māṃ raudraḥ paśuṃ raśanayā yathā<BR>
12,220.083a	lābhālābhau sukhaṃ duḥkhaṃ kāmakrodhau bhavābhavau<BR>
12,220.083c	vadho bandhaḥ pramokṣaś ca sarvaṃ kālena labhyate<BR>
12,220.084a	nāhaṃ kartā na kartā tvaṃ kartā yas tu sadā prabhuḥ<BR>
12,220.084c	so 'yaṃ pacati kālo māṃ vṛkṣe phalam ivāgatam<BR>
12,220.085a	yāny eva puruṣaḥ kurvan sukhaiḥ kālena yujyate<BR>
12,220.085c	punas tāny eva kurvāṇo duḥkhaiḥ kālena yujyate<BR>
12,220.086a	na ca kālena kālajñaḥ spṛṣṭaḥ śocitum arhati<BR>
12,220.086c	tena śakra na śocāmi nāsti śoke sahāyatā<BR>
12,220.087a	yadā hi śocatāṃ śoko vyasanaṃ nāpakarṣati<BR>
12,220.087c	sāmarthyaṃ śocato nāsti nādya śocāmy ahaṃ tataḥ<BR>
12,220.088a	evam uktaḥ sahasrākṣo bhagavān pākaśāsanaḥ<BR>
12,220.088c	pratisaṃhṛtya saṃrambham ity uvāca śatakratuḥ<BR>
12,220.089a	savajram udyataṃ bāhuṃ dṛṣṭvā pāśāṃś ca vāruṇān<BR>
12,220.089c	kasyeha na vyathed buddhir mṛtyor api jighāṃsataḥ<BR>
12,220.090a	sā te na vyathate buddhir acalā tattvadarśinī<BR>
12,220.090c	bruvan na vyathase sa tvaṃ vākyaṃ satyaparākrama<BR>
12,220.091a	ho hi viśvāsam artheṣu śarīre vā śarīrabhṛt<BR>
12,220.091c	kartum utsahate loke dṛṣṭvā saṃprasthitaṃ jagat<BR>
12,220.092a	aham apy evam evainaṃ lokaṃ jānāmy aśāśvatam<BR>
12,220.092c	kālāgnāv āhitaṃ ghore guhye satatage 'kṣare<BR>
12,220.093a	na cātra parihāro 'sti kālaspṛṣṭasya kasya cit<BR>
12,220.093c	sūkṣmāṇāṃ mahatāṃ caiva bhūtānāṃ paripacyatām<BR>
12,220.094a	anīśasyāpramattasya bhūtāni pacataḥ sadā<BR>
12,220.094c	anivṛttasya kālasya kṣayaṃ prāpto na mucyate<BR>
12,220.095a	apramattaḥ pramatteṣu kālo jāgarti dehiṣu<BR>
12,220.095c	prayatnenāpy atikrānto dṛṣṭapūrvo na kena cit<BR>
12,220.096a	purāṇaḥ śāśvato dharmaḥ sarvaprāṇabhṛtāṃ samaḥ<BR>
12,220.096c	kālo na parihāryaś ca na cāsyāsti vyatikramaḥ<BR>
12,220.097a	ahorātrāṃś ca māsāṃś ca kṣaṇān kāṣṭhāḥ kalā lavān<BR>
12,220.097c	saṃpiṇḍayati naḥ kālo vṛddhiṃ vārdhuṣiko yathā<BR>
12,220.098a	idam adya kariṣyāmi śvaḥ kartāsmīti vādinam<BR>
12,220.098c	kālo harati saṃprāpto nadīvega ivoḍupam<BR>
12,220.099a	idānīṃ tāvad evāsau mayā dṛṣṭaḥ kathaṃ mṛtaḥ<BR>
12,220.099c	iti kālena hriyatāṃ pralāpaḥ śrūyate nṛṇām<BR>
12,220.100a	naśyanty arthās tathā bhogāḥ sthānam aiśvaryam eva ca<BR>
12,220.100c	anityam adhruvaṃ sarvaṃ vyavasāyo hi duṣkaraḥ<BR>
12,220.100d*0654_01	jīvitaṃ jīvalokasya kālenāgamya nīyate<BR>
12,220.100d*0655_01	ahaṃ sukhīti nityaṃ ca manasāpi na cintayet<BR>
12,220.100e	ucchrāyā vinipātāntā bhāvo 'bhāvastha eva ca<BR>
12,220.101a	sā te na vyathate buddhir acalā tattvadarśinī<BR>
12,220.101c	aham āsaṃ purā ceti manasāpi na budhyase<BR>
12,220.102a	kālenākramya loke 'smin pacyamāne balīyasā<BR>
12,220.102c	ajyeṣṭham akaniṣṭhaṃ ca kṣipyamāṇo na budhyase<BR>
12,220.103a	īrṣyābhimānalobheṣu kāmakrodhabhayeṣu ca<BR>
12,220.103c	spṛhāmohābhimāneṣu lokaḥ sakto vimuhyati<BR>
12,220.104a	bhavāṃs tu bhāvatattvajño vidvāñ jñānataponvitaḥ<BR>
12,220.104c	kālaṃ paśyati suvyaktaṃ pāṇāv āmalakaṃ yathā<BR>
12,220.105a	kālacāritratattvajñaḥ sarvaśāstraviśāradaḥ<BR>
12,220.105c	vairocane kṛtātmāsi spṛhaṇīyo vijānatām<BR>
12,220.106a	sarvaloko hy ayaṃ manye buddhyā parigatas tvayā<BR>
12,220.106c	viharan sarvatomukto na kva cit pariṣajjase<BR>
12,220.107a	rajaś ca hi tamaś ca tvā spṛśato na jitendriyam<BR>
12,220.107c	niṣprītiṃ naṣṭasaṃtāpaṃ tvam ātmānam upāsase<BR>
12,220.108a	suhṛdaṃ sarvabhūtānāṃ nirvairaṃ śāntamānasam<BR>
12,220.108c	dṛṣṭvā tvāṃ mama saṃjātā tvayy anukrośinī matiḥ<BR>
12,220.109a	nāham etādṛśaṃ buddhaṃ hantum icchāmi bandhane<BR>
12,220.109c	ānṛśaṃsyaṃ paro dharmo anukrośas tathā tvayi<BR>
12,220.110a	mokṣyante vāruṇāḥ pāśās taveme kālaparyayāt<BR>
12,220.110c	prajānām apacāreṇa svasti te 'stu mahāsura<BR>
12,220.111a	yadā śvaśrūṃ snuṣā vṛddhāṃ paricāreṇa yokṣyate<BR>
12,220.111c	putraś ca pitaraṃ mohāt preṣayiṣyati karmasu<BR>
12,220.112a	brāhmaṇaiḥ kārayiṣyanti vṛṣalāḥ pādadhāvanam<BR>
12,220.112c	śūdrāś ca brāhmaṇīṃ bhāryām upayāsyanti nirbhayāḥ<BR>
12,220.112d*0656_01	brāhmaṇāś cāpi śūdrāś ca bhogārthe kalpayanty uta<BR>
12,220.113a	viyoniṣu ca bījāni mokṣyante puruṣā yadā<BR>
12,220.113c	saṃkaraṃ kāṃsyabhāṇḍaiś ca baliṃ cāpi kupātrakaiḥ<BR>
12,220.114a	cāturvarṇyaṃ yadā kṛtsnam unmaryādaṃ bhaviṣyati<BR>
12,220.114c	ekaikas te tadā pāśaḥ kramaśaḥ pratimokṣyate<BR>
12,220.115a	asmattas te bhayaṃ nāsti samayaṃ pratipālaya<BR>
12,220.115c	sukhī bhava nirābādhaḥ svasthacetā nirāmayaḥ<BR>
12,220.116a	tam evam uktvā bhagavāñ śatakratuḥ; pratiprayāto gajarājavāhanaḥ<BR>
12,220.116c	vijitya sarvān asurān surādhipo; nananda harṣeṇa babhūva caikarāṭ<BR>
12,220.117a	maharṣayas tuṣṭuvur añjasā ca taṃ; vṛṣākapiṃ sarvacarācareśvaram<BR>
12,220.117c	himāpaho havyam udāvahaṃs tvaraṃs; tathāmṛtaṃ cārpitam īśvarāya ha<BR>
12,220.118a	dvijottamaiḥ sarvagatair abhiṣṭuto; vidīptatejā gatamanyur īśvaraḥ<BR>
12,220.118c	praśāntacetā muditaḥ svam ālayaṃ; triviṣṭapaṃ prāpya mumoda vāsavaḥ<BR>
12,221.001	yudhiṣṭhira uvāca<BR>
12,221.001a	pūrvarūpāṇi me rājan puruṣasya bhaviṣyataḥ<BR>
12,221.001c	parābhaviṣyataś caiva tvaṃ me brūhi pitāmaha<BR>
12,221.002	bhīṣma uvāca<BR>
12,221.002a	mana eva manuṣyasya pūrvarūpāṇi śaṃsati<BR>
12,221.002c	bhaviṣyataś ca bhadraṃ te tathaiva nabhaviṣyataḥ<BR>
12,221.003a	atrāpy udāharantīmam itihāsaṃ purātanam<BR>
12,221.003c	śriyā śakrasya saṃvādaṃ tan nibodha yudhiṣṭhira<BR>
12,221.004a	mahatas tapaso vyuṣṭyā paśyaṃl lokau parāvarau<BR>
12,221.004c	sāmānyam ṛṣibhir gatvā brahmalokanivāsibhiḥ<BR>
12,221.005a	brahmaivāmitadīptaujāḥ śāntapāpmā mahātapāḥ<BR>
12,221.005c	vicacāra yathākāmaṃ triṣu lokeṣu nāradaḥ<BR>
12,221.006a	kadā cit prātar utthāya pispṛkṣuḥ salilaṃ śuci<BR>
12,221.006c	dhruvadvārabhavāṃ gaṅgāṃ jagāmāvatatāra ca<BR>
12,221.006d*0657_01	merupādodbhavāṃ gaṅgāṃ nārāyaṇapadacyutām<BR>
12,221.006d*0657_02	sa vīkṣamāṇo hṛṣṭātmā taṃ deśam abhijagmivān<BR>
12,221.006d*0657_03	yaṃ * devajavā[?nā]kīrṇaṃ sūkṣmakāñcanavālukam<BR>
12,221.006d*0657_04	gaṅgādvīpaṃ samāsādya nānāvṛkṣair alaṃkṛtam<BR>
12,221.006d*0657_05	sālatālāśvakarṇānāṃ candanānāṃ ca rājibhiḥ<BR>
12,221.006d*0657_06	maṇḍitaṃ vividhaiḥ puṣpair haṃsakāraṇḍavāyutam<BR>
12,221.006d*0657_07	nadīpulinam āsādya snātvā saṃtarpya devatāḥ<BR>
12,221.006d*0657_08	jajāpa japyaṃ dharmātmā tanmayatvena bhāsvatā<BR>
12,221.007a	sahasranayanaś cāpi vajrī śambarapākahā<BR>
12,221.007c	tasyā devarṣijuṣṭāyās tīram abhyājagāma ha<BR>
12,221.008a	tāv āplutya yatātmānau kṛtajapyau samāsatuḥ<BR>
12,221.008c	nadyāḥ pulinam āsādya sūkṣmakāñcanavālukam<BR>
12,221.009a	puṇyakarmabhir ākhyātā devarṣikathitāḥ kathāḥ<BR>
12,221.009c	cakratus tau kathāśīlau śucisaṃhṛṣṭamānasau<BR>
12,221.009e	pūrvavṛttavyapetāni kathayantau samāhitau<BR>
12,221.010a	atha bhāskaram udyantaṃ raśmijālapuraskṛtam<BR>
12,221.010c	pūrṇamaṇḍalam ālokya tāv utthāyopatasthatuḥ<BR>
12,221.010d*0658_01	vivikte puṇyadeśe tu ramamāṇau mudā yutau<BR>
12,221.010d*0658_02	dadṛśāte 'ntarikṣe tau sūryasyodayanaṃ prati<BR>
12,221.010d*0658_03	jyotir jvālasamākīrṇaṃ jyotiṣāṃ gaṇamaṇḍitam<BR>
12,221.011a	abhitas tūdayantaṃ tam arkam arkam ivāparam<BR>
12,221.011c	ākāśe dadṛśe jyotir udyatārciḥsamaprabham<BR>
12,221.011d*0659_01	arkasya tejasā tulyaṃ tad bhāskarasamaprabham<BR>
12,221.012a	tayoḥ samīpaṃ saṃprāptaṃ pratyadṛśyata bhārata<BR>
12,221.012c	tat suparṇārkacaritam āsthitaṃ vaiṣṇavaṃ padam<BR>
12,221.012e	bhābhir apratimaṃ bhāti trailokyam avabhāsayat<BR>
12,221.012f*0660_01	taṃ dṛṣṭvā tau tu vikrāntau prāñjalī samupasthitau<BR>
12,221.012f*0660_02	kramāt saṃprekṣyamāṇau tau vimānaṃ divyam adbhutam<BR>
12,221.012f*0660_03	tasmiṃs tadā satīṃ kāntāṃ lokakāntāṃ parāṃ śubhām<BR>
12,221.012f*0660_04	dhātrīṃ lokasya ramaṇīṃ lokamātaram acyutām<BR>
12,221.013a	divyābhirūpaśobhābhir apsarobhiḥ puraskṛtām<BR>
12,221.013c	bṛhatīm aṃśumatprakhyāṃ bṛhadbhānor ivārciṣam<BR>
12,221.014a	nakṣatrakalpābharaṇāṃ tārābhaktisamasrajam<BR>
12,221.014c	śriyaṃ dadṛśatuḥ padmāṃ sākṣāt padmatalasthitām<BR>
12,221.015a	sāvaruhya vimānāgrād aṅganānām anuttamā<BR>
12,221.015c	abhyagacchat trilokeśaṃ śakraṃ carṣiṃ ca nāradam<BR>
12,221.016a	nāradānugataḥ sākṣān maghavāṃs tām upāgamat<BR>
12,221.016c	kṛtāñjalipuṭo devīṃ nivedyātmānam ātmanā<BR>
12,221.017a	cakre cānupamāṃ pūjāṃ tasyāś cāpi sa sarvavit<BR>
12,221.017c	devarājaḥ śriyaṃ rājan vākyaṃ cedam uvāca ha<BR>
12,221.018a	kā tvaṃ kena ca kāryeṇa saṃprāptā cāruhāsini<BR>
12,221.018c	kutaś cāgamyate subhru gantavyaṃ kva ca te śubhe<BR>
12,221.019	śrīr uvāca<BR>
12,221.019a	puṇyeṣu triṣu lokeṣu sarve sthāvarajaṅgamāḥ<BR>
12,221.019c	mamātmabhāvam icchanto yatante paramātmanā<BR>
12,221.020a	sāhaṃ vai paṅkaje jātā sūryaraśmivibodhite<BR>
12,221.020c	bhūtyarthaṃ sarvabhūtānāṃ padmā śrīḥ padmamālinī<BR>
12,221.021a	ahaṃ lakṣmīr ahaṃ bhūtiḥ śrīś cāhaṃ balasūdana<BR>
12,221.021c	ahaṃ śraddhā ca medhā ca sannatir vijitiḥ sthitiḥ<BR>
12,221.022a	ahaṃ dhṛtir ahaṃ siddhir ahaṃ tviḍ bhūtir eva ca<BR>
12,221.022c	ahaṃ svāhā svadhā caiva saṃstutir niyatiḥ kṛtiḥ<BR>
12,221.023a	rājñāṃ vijayamānānāṃ senāgreṣu dhvajeṣu ca<BR>
12,221.023c	nivāse dharmaśīlānāṃ viṣayeṣu pureṣu ca<BR>
12,221.024a	jitakāśini śūre ca saṃgrāmeṣv anivartini<BR>
12,221.024c	nivasāmi manuṣyendre sadaiva balasūdana<BR>
12,221.025a	dharmanitye mahābuddhau brahmaṇye satyavādini<BR>
12,221.025c	praśrite dānaśīle ca sadaiva nivasāmy aham<BR>
12,221.025d*0661_01	ahiṃsānirate nityaṃ satyavākye yatendriye<BR>
12,221.026a	asureṣv avasaṃ pūrvaṃ satyadharmanibandhanā<BR>
12,221.026c	viparītāṃs tu tān buddhvā tvayi vāsam arocayam<BR>
12,221.027	śakra uvāca<BR>
12,221.027a	kathaṃvṛtteṣu daityeṣu tvam avātsīr varānane<BR>
12,221.027c	dṛṣṭvā ca kim ihāgās tvaṃ hitvā daiteyadānavān<BR>
12,221.028	śrīr uvāca<BR>
12,221.028a	svadharmam anutiṣṭhatsu dhairyād acaliteṣu ca<BR>
12,221.028c	svargamārgābhirāmeṣu sattveṣu niratā hy aham<BR>
12,221.029a	dānādhyayanayajñejyā gurudaivatapūjanam<BR>
12,221.029c	viprāṇām atithīnāṃ ca teṣāṃ nityam avartata<BR>
12,221.030a	susaṃmṛṣṭagṛhāś cāsañ jitastrīkā hutāgnayaḥ<BR>
12,221.030c	guruśuśrūṣavo dāntā brahmaṇyāḥ satyavādinaḥ<BR>
12,221.031a	śraddadhānā jitakrodhā dānaśīlānasūyakāḥ<BR>
12,221.031c	bhṛtaputrā bhṛtāmātyā bhṛtadārā hy anīrṣavaḥ<BR>
12,221.032a	amarṣaṇā na cānyonyaṃ spṛhayanti kadā cana<BR>
12,221.032c	na ca jātūpatapyante dhīrāḥ parasamṛddhibhiḥ<BR>
12,221.033a	dātāraḥ saṃgṛhītāra āryāḥ karuṇavedinaḥ<BR>
12,221.033c	mahāprasādā ṛjavo dṛḍhabhaktā jitendriyāḥ<BR>
12,221.034a	saṃtuṣṭabhṛtyasacivāḥ kṛtajñāḥ priyavādinaḥ<BR>
12,221.034c	yathārthamānārthakarā hrīniṣedhā yatavratāḥ<BR>
12,221.035a	nityaṃ parvasu susnātāḥ svanuliptāḥ svalaṃkṛtāḥ<BR>
12,221.035c	upavāsatapaḥśīlāḥ pratītā brahmavādinaḥ<BR>
12,221.036a	nainān abhyudiyāt sūryo na cāpy āsan prageniśāḥ<BR>
12,221.036c	rātrau dadhi ca saktūṃś ca nityam eva vyavarjayan<BR>
12,221.037a	kālyaṃ ghṛtaṃ cānvavekṣan prayatā brahmacāriṇaḥ<BR>
12,221.037c	maṅgalān api cāpaśyan brāhmaṇāṃś cāpy apūjayan<BR>
12,221.038a	sadā hi dadatāṃ dharmaḥ sadā cāpratigṛhṇatām<BR>
12,221.038c	ardhaṃ ca rātryāḥ svapatāṃ divā cāsvapatāṃ tathā<BR>
12,221.039a	kṛpaṇānāthavṛddhānāṃ durbalāturayoṣitām<BR>
12,221.039c	dāyaṃ ca saṃvibhāgaṃ ca nityam evānumodatām<BR>
12,221.039d*0662_01	kālo yātaḥ sukhe caiva dharmamārge ca vartatām<BR>
12,221.040a	viṣaṇṇaṃ trastam udvignaṃ bhayārtaṃ vyādhipīḍitam<BR>
12,221.040c	hṛtasvaṃ vyasanārtaṃ ca nityam āśvāsayanti te<BR>
12,221.041a	dharmam evānvavartanta na hiṃsanti parasparam<BR>
12,221.041c	anukūlāś ca kāryeṣu guruvṛddhopasevinaḥ<BR>
12,221.042a	pitṛdevātithīṃś caiva yathāvat te 'bhyapūjayan<BR>
12,221.042c	avaśeṣāṇi cāśnanti nityaṃ satyataporatāḥ<BR>
12,221.043a	naike 'śnanti susaṃpannaṃ na gacchanti parastriyam<BR>
12,221.043c	sarvabhūteṣv avartanta yathātmani dayāṃ prati<BR>
12,221.044a	naivākāśe na paśuṣu nāyonau na ca parvasu<BR>
12,221.044c	indriyasya visargaṃ te 'rocayanta kadā cana<BR>
12,221.045a	nityaṃ dānaṃ tathā dākṣyam ārjavaṃ caiva nityadā<BR>
12,221.045c	utsāhaś cānahaṃkāraḥ paramaṃ sauhṛdaṃ kṣamā<BR>
12,221.046a	satyaṃ dānaṃ tapaḥ śaucaṃ kāruṇyaṃ vāg aniṣṭhurā<BR>
12,221.046c	mitreṣu cānabhidrohaḥ sarvaṃ teṣv abhavat prabho<BR>
12,221.047a	nidrā tandrīr asaṃprītir asūyā cānavekṣitā<BR>
12,221.047c	aratiś ca viṣādaś ca na spṛhā cāviśanta tān<BR>
12,221.048a	sāham evaṃguṇeṣv eva dānaveṣv avasaṃ purā<BR>
12,221.048c	prajāsargam upādāya naikaṃ yugaviparyayam<BR>
12,221.049a	tataḥ kālaviparyāse teṣāṃ guṇaviparyayāt<BR>
12,221.049c	apaśyaṃ vigataṃ dharmaṃ kāmakrodhavaśātmanām<BR>
12,221.050a	sabhāsadāṃ te vṛddhānāṃ satyāḥ kathayatāṃ kathāḥ<BR>
12,221.050c	prāhasann abhyasūyaṃś ca sarvavṛddhān guṇāvarāḥ<BR>
12,221.051a	yūnaḥ sahasamāsīnān vṛddhān abhigatān sataḥ<BR>
12,221.051c	nābhyutthānābhivādābhyāṃ yathāpūrvam apūjayan<BR>
12,221.052a	vartayanty eva pitari putrāḥ prabhavatā ''tmanaḥ<BR>
12,221.052c	amitrabhṛtyatāṃ prāpya khyāpayanto 'napatrapāḥ<BR>
12,221.053a	tathā dharmād apetena karmaṇā garhitena ye<BR>
12,221.053c	mahataḥ prāpnuvanty arthāṃs teṣv eṣām abhavat spṛhā<BR>
12,221.054a	ucchaiś cāpy avadan rātrau nīcais tatrāgnir ajvalat<BR>
12,221.054c	putrāḥ pitṝn abhyavadan bhāryāś cābhyavadan patīn<BR>
12,221.055a	mātaraṃ pitaraṃ vṛddham ācāryam atithiṃ gurum<BR>
12,221.055c	guruvan nābhyanandanta kumārān nānvapālayan<BR>
12,221.056a	bhikṣāṃ balim adattvā ca svayam annāni bhuñjate<BR>
12,221.056c	aniṣṭvā saṃvibhajyātha pitṛdevātithīn gurūn<BR>
12,221.057a	na śaucam anurudhyanta teṣāṃ sūdajanās tathā<BR>
12,221.057c	manasā karmaṇā vācā bhaktam āsīd anāvṛtam<BR>
12,221.057d@022_0001	bālānāṃ prekṣamāṇānāṃ bhaktāny aśnanti mohitāḥ<BR>
12,221.057d@022_0002	eko dāso bhavet teṣāṃ teṣāṃ dāsīdvayaṃ tathā<BR>
12,221.057d@022_0003	trigavā dānavāḥ ke cic caturojās tathāpare<BR>
12,221.057d@022_0004	ṣaḍaśvāḥ saptamātaṅgāḥ pañcamāhiṣikāḥ pare<BR>
12,221.057d@022_0005	rātrau dadhi ca saktūṃś ca nityam evāvivarjitā<BR>
12,221.057d@022_0006	antardaśāhe cāśnanti gavāṃ kṣīraṃ vicetanāḥ<BR>
12,221.057d@022_0007	kramadohaṃ na kurvanti vatsastanyāni bhuñjate<BR>
12,221.057d@022_0008	anāthāṃ kṛpaṇāṃ bhāryāṃ ghnanti nityaṃ śapanti ca<BR>
12,221.057d@022_0009	śūdrānnapuṣṭā viprās tu nirlajjāś ca bhavanty uta<BR>
12,221.057d@022_0010	saṃkīrṇāni ca dhānyāni nātyavekṣat kuṭumbinī<BR>
12,221.057d@022_0011	mārjārakukkuṭaśvānaiḥ krīḍāṃ kurvanti mānavāḥ<BR>
12,221.057d@022_0012	gṛhe kaṇṭakino vṛkṣās tathā niṣpāva[?ṣparṇa]vallarī<BR>
12,221.057d@022_0013	yajñiyāś ca tathā vṛścyās teṣām āsan durātmanām<BR>
12,221.057d@022_0014	kūpasnānaratā nityaṃ parvamaithunagāminaḥ<BR>
12,221.057d@022_0015	tilān aśnanti rātrau ca tailābhyaktāś ca śerate<BR>
12,221.057d@022_0016	vibhītakakarañjānāṃ chāyāmūlanivāsinaḥ<BR>
12,221.057d@022_0017	karavīraṃ ca te puṣpaṃ dhārayanti ca mohitāḥ<BR>
12,221.057d@022_0018	padmabījāni khādanti puṣpaṃ jighranti mohitāḥ<BR>
12,221.057d@022_0019	na bhokṣyanti tathā nityaṃ daityāḥ kālena mohitāḥ<BR>
12,221.057d@022_0020	nindanti stavanaṃ viṣṇos tasya nityadviṣo janāḥ<BR>
12,221.057d@022_0021	homadhūmo na tatrāsīd vedaghoṣas tathaiva ca<BR>
12,221.057d@022_0022	yajñāś ca na pravartante yathāpūrvaṃ gṛhe gṛhe<BR>
12,221.057d@022_0023	śiṣyācāryakramo nāsīt putrair ātmapituḥ pitā<BR>
12,221.057d@022_0024	viṣṇuṃ brahmaṇyadeveśaṃ hitvā pāṣaṇḍam āśritāḥ<BR>
12,221.057d@022_0025	havyakavyavihīnāś ca jñānādhyayanavarjitāḥ<BR>
12,221.057d@022_0026	devasvādānarucayo brahmasvarucayas tathā<BR>
12,221.057d@022_0027	stutimaṅgalahīnāni devasthānāni sarvaśaḥ<BR>
12,221.058a	viprakīrṇāni dhānyāni kākamūṣakabhojanam<BR>
12,221.058c	apāvṛtaṃ payo 'tiṣṭhad ucchiṣṭāś cāspṛśan ghṛtam<BR>
12,221.059a	kuddālapāṭīpiṭakaṃ prakīrṇaṃ kāṃsyabhājanam<BR>
12,221.059c	dravyopakaraṇaṃ sarvaṃ nānvavaikṣat kuṭumbinī<BR>
12,221.060a	prākārāgāravidhvaṃsān na sma te pratikurvate<BR>
12,221.060b*0663_01	kṣudrāḥ saṃskārahīnāś ca nāryo hy udarapoṣaṇāḥ<BR>
12,221.060b*0663_02	śaucācāraparibhraṣṭā nirlajjā bhogavañcitāḥ<BR>
12,221.060b*0663_03	ubhābhyām eva pāṇibhyāṃ śiraḥkaṇḍūyanānvitāḥ<BR>
12,221.060b*0663_04	gṛhajālābhisaṃsthānā hy āsaṃs tatra striyaḥ punaḥ<BR>
12,221.060b*0663_05	śvaśrūśvaśurayor madhye bhartāraṃ kṛtakaṃ yathā<BR>
12,221.060b*0663_06	prekṣayanti ca nirlajjā nāryaḥ kulajalakṣaṇāḥ<BR>
12,221.060c	nādriyante paśūn baddhvā yavasenodakena ca<BR>
12,221.061a	bālānāṃ prekṣamāṇānāṃ svayaṃ bhakṣān abhakṣayan<BR>
12,221.061c	tathā bhṛtyajanaṃ sarvaṃ paryaśnanti ca dānavāḥ<BR>
12,221.062a	pāyasaṃ kṛsaraṃ māṃsam apūpān atha śaṣkulīḥ<BR>
12,221.062c	apācayann ātmano 'rthe vṛthāmāṃsāny abhakṣayan<BR>
12,221.063a	utsūryaśāyinaś cāsan sarve cāsan prageniśāḥ<BR>
12,221.063c	avartan kalahāś cātra divārātraṃ gṛhe gṛhe<BR>
12,221.064a	anāryāś cāryam āsīnaṃ paryupāsan na tatra ha<BR>
12,221.064c	āśramasthān vikarmasthāḥ pradviṣanti parasparam<BR>
12,221.064e	saṃkarāś cāpy avartanta na ca śaucam avartata<BR>
12,221.065a	ye ca vedavido viprā vispaṣṭam anṛcaś ca ye<BR>
12,221.065c	nirantaraviśeṣās te bahumānāvamānayoḥ<BR>
12,221.066a	hāvam ābharaṇaṃ veṣaṃ gatiṃ sthitim avekṣitum<BR>
12,221.066c	asevanta bhujiṣyā vai durjanācaritaṃ vidhim<BR>
12,221.067a	striyaḥ puruṣaveṣeṇa puṃsaḥ strīveṣadhāriṇaḥ<BR>
12,221.067c	krīḍārativihāreṣu parāṃ mudam avāpnuvan<BR>
12,221.068a	prabhavadbhiḥ purā dāyān arhebhyaḥ pratipāditān<BR>
12,221.068c	nābhyavartanta nāstikyād vartantaḥ saṃbhaveṣv api<BR>
12,221.069a	mitreṇābhyarthitaṃ mitram arthe saṃśayite kva cit<BR>
12,221.069c	vālakoṭyagramātreṇa svārthenāghnata tad vasu<BR>
12,221.070a	parasvādānarucayo vipaṇyavyavahāriṇaḥ<BR>
12,221.070c	adṛśyantāryavarṇeṣu śūdrāś cāpi tapodhanāḥ<BR>
12,221.071a	adhīyante 'vratāḥ ke cid vṛthāvratam athāpare<BR>
12,221.071c	aśuśrūṣur guroḥ śiṣyaḥ kaś cic chiṣyasakho guruḥ<BR>
12,221.072a	pitā caiva janitrī ca śrāntau vṛttotsavāv iva<BR>
12,221.072c	aprabhutve sthitau vṛddhāv annaṃ prārthayataḥ sutān<BR>
12,221.073a	tatra vedavidaḥ prājñā gāmbhīrye sāgaropamāḥ<BR>
12,221.073c	kṛṣyādiṣv abhavan saktā mūrkhāḥ śrāddhāny abhuñjata<BR>
12,221.074a	prātaḥ prātaś ca supraśnaṃ kalpanaṃ preṣaṇakriyāḥ<BR>
12,221.074c	śiṣyānuprahitās tasminn akurvan guravaś ca ha<BR>
12,221.075a	śvaśrūśvaśurayor agre vadhūḥ preṣyān aśāsata<BR>
12,221.075c	anvaśāsac ca bhartāraṃ samāhūyābhijalpatī<BR>
12,221.076a	prayatnenāpi cārakṣac cittaṃ putrasya vai pitā<BR>
12,221.076c	vyabhajaṃś cāpi saṃrambhād duḥkhavāsaṃ tathāvasan<BR>
12,221.077a	agnidāhena corair vā rājabhir vā hṛtaṃ dhanam<BR>
12,221.077c	dṛṣṭvā dveṣāt prāhasanta suhṛtsaṃbhāvitā hy api<BR>
12,221.078a	kṛtaghnā nāstikāḥ pāpā gurudārābhimarśinaḥ<BR>
12,221.078c	abhakṣyabhakṣaṇaratā nirmaryādā hatatviṣaḥ<BR>
12,221.078d*0664_01	śvaśurānugatāḥ sarve hy utsṛjya pitarau sutāḥ<BR>
12,221.078d*0664_02	svakarmaṇā ca jāto 'ham ity evaṃvādinas tathā<BR>
12,221.079a	teṣv evamādīn ācārān ācaratsu viparyaye<BR>
12,221.079c	nāhaṃ devendra vatsyāmi dānaveṣv iti me matiḥ<BR>
12,221.080a	tāṃ māṃ svayam anuprāptām abhinanda śacīpate<BR>
12,221.080c	tvayārcitāṃ māṃ deveśa purodhāsyanti devatāḥ<BR>
12,221.081a	yatrāhaṃ tatra matkāntā madviśiṣṭā madarpaṇāḥ<BR>
12,221.081c	sapta devyo mayāṣṭamyo vāsaṃ ceṣyanti me 'ṣṭadhā<BR>
12,221.082a	āśā śraddhā dhṛtiḥ kāntir vijitiḥ sannatiḥ kṣamā<BR>
12,221.082c	aṣṭamī vṛttir etāsāṃ purogā pākaśāsana<BR>
12,221.083a	tāś cāhaṃ cāsurāṃs tyaktvā yuṣmadviṣayam āgatā<BR>
12,221.083c	tridaśeṣu nivatsyāmo dharmaniṣṭhāntarātmasu<BR>
12,221.084	bhīṣma uvāca<BR>
12,221.084a	ity uktavacanāṃ devīm atyarthaṃ tau nanandatuḥ<BR>
12,221.084c	nāradaś ca trilokarṣir vṛtrahantā ca vāsavaḥ<BR>
12,221.085a	tato 'nalasakho vāyuḥ pravavau devaveśmasu<BR>
12,221.085c	iṣṭagandhaḥ sukhasparśaḥ sarvendriyasukhāvahaḥ<BR>
12,221.086a	śucau cābhyarcite deśe tridaśāḥ prāyaśaḥ sthitāḥ<BR>
12,221.086c	lakṣmyā sahitam āsīnaṃ maghavantaṃ didṛkṣavaḥ<BR>
12,221.087a	tato divaṃ prāpya sahasralocanaḥ; śriyopapannaḥ suhṛdā surarṣiṇā<BR>
12,221.087c	rathena haryaśvayujā surarṣabhaḥ; sadaḥ surāṇām abhisatkṛto yayau<BR>
12,221.088a	atheṅgitaṃ vajradharasya nāradaḥ; śriyāś ca devyā manasā vicārayan<BR>
12,221.088c	śriyai śaśaṃsāmaradṛṣṭapauruṣaḥ; śivena tatrāgamanaṃ maharddhimat<BR>
12,221.089a	tato 'mṛtaṃ dyauḥ pravavarṣa bhāsvatī; pitāmahasyāyatane svayaṃbhuvaḥ<BR>
12,221.089c	anāhatā dundubhayaś ca nedire; tathā prasannāś ca diśaś cakāśire<BR>
12,221.090a	yathartu sasyeṣu vavarṣa vāsavo; na dharmamārgād vicacāla kaś cana<BR>
12,221.090c	anekaratnākarabhūṣaṇā ca bhūḥ; sughoṣaghoṣā bhuvanaukasāṃ jaye<BR>
12,221.091a	kriyābhirāmā manujā yaśasvino; babhuḥ śubhe puṇyakṛtāṃ pathi sthitāḥ<BR>
12,221.091c	narāmarāḥ kiṃnarayakṣarākṣasāḥ; samṛddhimantaḥ sukhino yaśasvinaḥ<BR>
12,221.092a	na jātv akāle kusumaṃ kutaḥ phalaṃ; papāta vṛkṣāt pavaneritād api<BR>
12,221.092c	rasapradāḥ kāmadughāś ca dhenavo; na dāruṇā vāg vicacāra kasya cit<BR>
12,221.093a	imāṃ saparyāṃ saha sarvakāmadaiḥ; śriyāś ca śakrapramukhaiś ca daivataiḥ<BR>
12,221.093c	paṭhanti ye viprasadaḥ samāgame; samṛddhakāmāḥ śriyam āpnuvanti te<BR>
12,221.094a	tvayā kurūṇāṃ vara yat pracoditaṃ; bhavābhavasyeha paraṃ nidarśanam<BR>
12,221.094c	tad adya sarvaṃ parikīrtitaṃ mayā; parīkṣya tattvaṃ parigantum arhasi<BR>
12,221.094d@023_0001	saṃsmṛtya buddhīndriyagocarātigaṃ<BR>
12,221.094d@023_0002	svagocare sarvakṛtālayaṃ tam<BR>
12,221.094d@023_0003	hariṃ mahāpāpaharaṃ janās te<BR>
12,221.094d@023_0004	saṃsmṛtya saṃpūjya vidhūtapāpāḥ<BR>
12,221.094d@023_0005	yamaiś ca nityaṃ niyamaiś ca saṃyatās<BR>
12,221.094d@023_0006	tattvaṃ ca viṣṇoḥ paripaśyamānāḥ<BR>
12,221.094d@023_0007	devānusāreṇa vimuktiyogaṃ<BR>
12,221.094d@023_0008	te gāhamānāḥ param āpnuvanti<BR>
12,221.094d@023_0009	evaṃ rājendra satataṃ japahomaparāyaṇaḥ<BR>
12,221.094d@023_0010	vāsudevaparo nityaṃ jñānadhyānaparāyaṇaḥ<BR>
12,221.094d@023_0011	dānadharmaratir nityaṃ prajās tvaṃ paripālaya<BR>
12,221.094d@023_0012	vāsudevaparo nityaṃ jñānadhyānaparāyaṇān<BR>
12,221.094d@023_0013	viśeṣeṇārcayethās tvaṃ satataṃ paryupāssva ca<BR>
12,222.001	yudhiṣṭhira uvāca<BR>
12,222.001a	kiṃśīlaḥ kiṃsamācāraḥ kiṃvidyaḥ kiṃparāyaṇaḥ<BR>
12,222.001c	prāpnoti brahmaṇaḥ sthānaṃ yat paraṃ prakṛter dhruvam<BR>
12,222.002	bhīṣma uvāca<BR>
12,222.002a	mokṣadharmeṣu niyato laghvāhāro jitendriyaḥ<BR>
12,222.002c	prāpnoti brahmaṇaḥ sthānaṃ yat paraṃ prakṛter dhruvam<BR>
12,222.003a	atrāpy udāharantīmam itihāsaṃ purātanam<BR>
12,222.003c	jaigīṣavyasya saṃvādam asitasya ca bhārata<BR>
12,222.003d*0665_01	mahādevāntare vṛttaṃ devyāś caivāntare tathā<BR>
12,222.003d*0665_02	yathāvac chṛṇu rājendra jñānadaṃ pāpanāśanam<BR>
12,222.004a	jaigīṣavyaṃ mahāprājñaṃ dharmāṇām āgatāgamam<BR>
12,222.004c	akrudhyantam ahṛṣyantam asito devalo 'bravīt<BR>
12,222.005a	na prīyase vandyamāno nindyamāno na kupyasi<BR>
12,222.005c	kā te prajñā kutaś caiṣā kiṃ caitasyāḥ parāyaṇam<BR>
12,222.006a	iti tenānuyuktaḥ sa tam uvāca mahātapāḥ<BR>
12,222.006c	mahad vākyam asaṃdigdhaṃ puṣkalārthapadaṃ śuci<BR>
12,222.007a	yā gatir yā parā niṣṭhā yā śāntiḥ puṇyakarmaṇām<BR>
12,222.007c	tāṃ te 'haṃ saṃpravakṣyāmi yan māṃ pṛcchasi vai dvija<BR>
12,222.008a	nindatsu ca samo nityaṃ praśaṃsatsu ca devala<BR>
12,222.008c	nihnuvanti ca ye teṣāṃ samayaṃ sukṛtaṃ ca ye<BR>
12,222.009a	uktāś ca na vivakṣanti vaktāram ahite ratam<BR>
12,222.009c	pratihantuṃ na cecchanti hantāraṃ vai manīṣiṇaḥ<BR>
12,222.010a	nāprāptam anuśocanti prāptakālāni kurvate<BR>
12,222.010c	na cātītāni śocanti na cainān pratijānate<BR>
12,222.011a	saṃprāptānāṃ ca pūjyānāṃ kāmād artheṣu devala<BR>
12,222.011c	yathopapattiṃ kurvanti śaktimantaḥ kṛtavratāḥ<BR>
12,222.012a	pakvavidyā mahāprājñā jitakrodhā jitendriyāḥ<BR>
12,222.012c	manasā karmaṇā vācā nāparādhyanti kasya cit<BR>
12,222.013a	anīrṣavo na cānyonyaṃ vihiṃsanti kadā cana<BR>
12,222.013c	na ca jātūpatapyante dhīrāḥ parasamṛddhibhiḥ<BR>
12,222.014a	nindāpraśaṃse cātyarthaṃ na vadanti parasya ye<BR>
12,222.014c	na ca nindāpraśaṃsābhyāṃ vikriyante kadā cana<BR>
12,222.015a	sarvataś ca praśāntā ye sarvabhūtahite ratāḥ<BR>
12,222.015c	na krudhyanti na hṛṣyanti nāparādhyanti kasya cit<BR>
12,222.015e	vimucya hṛdayagranthīṃś caṅkamyante yathāsukham<BR>
12,222.016a	na yeṣāṃ bāndhavāḥ santi ye cānyeṣāṃ na bāndhavāḥ<BR>
12,222.016c	amitrāś ca na santy eṣāṃ ye cāmitrā na kasya cit<BR>
12,222.017a	ya evaṃ kurvate martyāḥ sukhaṃ jīvanti sarvadā<BR>
12,222.017c	dharmam evānuvartante dharmajñā dvijasattama<BR>
12,222.017e	ye hy ato vicyutā mārgāt te hṛṣyanty udvijanti ca<BR>
12,222.018a	āsthitas tam ahaṃ mārgam asūyiṣyāmi kaṃ katham<BR>
12,222.018c	nindyamānaḥ praśasto vā hṛṣyeyaṃ kena hetunā<BR>
12,222.019a	yad yad icchanti tan mārgam abhigacchanti mānavāḥ<BR>
12,222.019c	na me nindāpraśaṃsābhyāṃ hrāsavṛddhī bhaviṣyataḥ<BR>
12,222.020a	amṛtasyeva saṃtṛpyed avamānasya tattvavit<BR>
12,222.020c	viṣasyevodvijen nityaṃ saṃmānasya vicakṣaṇaḥ<BR>
12,222.021a	avajñātaḥ sukhaṃ śete iha cāmutra cobhayoḥ<BR>
12,222.021c	vimuktaḥ sarvapāpebhyo yo 'vamantā sa badhyate<BR>
12,222.022a	parāṃ gatiṃ ca ye ke cit prārthayanti manīṣiṇaḥ<BR>
12,222.022c	etad vrataṃ samāśritya sukham edhanti te janāḥ<BR>
12,222.023a	sarvataś ca samāhṛtya kratūn sarvāñ jitendriyaḥ<BR>
12,222.023c	prāpnoti brahmaṇaḥ sthānaṃ yat paraṃ prakṛter dhruvam<BR>
12,222.024a	nāsya devā na gandharvā na piśācā na rākṣasāḥ<BR>
12,222.024c	padam anvavarohanti prāptasya paramāṃ gatim<BR>
12,222.024d@024_0001	etac chrutvā munes tasya vacanaṃ devalas tathā<BR>
12,222.024d@024_0002	tadadhīno 'bhavac chiṣyaḥ sarvadvaṃdvaviniṣṭhitaḥ<BR>
12,222.024d@024_0003	athānyat tu purā vṛttaṃ jaigīṣavyasya dhīmataḥ<BR>
12,222.024d@024_0004	śṛṇu rājann avahitaḥ sarvajñānasamanvitaḥ<BR>
12,222.024d@024_0005	yam āhuḥ sarvalokeśaṃ sarvalokanamaskṛtam<BR>
12,222.024d@024_0006	aṣṭamūrtiṃ jaganmūrtim iṣṭasaṃdhivibhūṣitam<BR>
12,222.024d@024_0007	yaṃ prāptā na viṣīdanti na śocanty udvijanti ca<BR>
12,222.024d@024_0008	yasya svābhāvikī śaktir idaṃ viśvaṃ carācaram<BR>
12,222.024d@024_0009	yāti sajjati sarvātmā sa devaḥ parameśvaraḥ<BR>
12,222.024d@024_0010	meror uttarapūrve tu sarvaratnavibhūṣite<BR>
12,222.024d@024_0011	acintye vimale sthāne sarvartukusumānvite<BR>
12,222.024d@024_0012	vṛkṣaiś ca śobhate nityaṃ divyavāyusamīrite<BR>
12,222.024d@024_0013	nānābhūtagaṇair yuktaḥ sarvadevanamaskṛtaḥ<BR>
12,222.024d@024_0014	tatra vidyādharagaṇā gandharvāpsarasāṃ gaṇāḥ<BR>
12,222.024d@024_0015	lokapālāḥ samudrāś ca nadyaḥ śailāḥ sarāṃsi ca<BR>
12,222.024d@024_0016	ṛṣayo vālakhilyāś ca yajñāḥ stobhāhvayās tathā<BR>
12,222.024d@024_0017	upāsāṃ cakrire devaṃ prajānāṃ patayas tathā<BR>
12,222.024d@024_0018	tatra rudro mahādevo devyā caiva sahomayā<BR>
12,222.024d@024_0019	āste vṛṣadhvajaḥ śrīmān somasūryāgnilocanaḥ<BR>
12,222.024d@024_0020	tatraivaṃ devam ālokya devī dhātrī vibhāvarī<BR>
12,222.024d@024_0021	umā devī pareśānam apṛcchad vinayānvitā<BR>
12,222.024d@024_0022	arthaḥ ko 'thārthaśaktiḥ kā bhagavan brūhi me 'rthitaḥ<BR>
12,222.024d@024_0023	tayaivaṃ paripṛṣṭo 'sau prāha devo maheśvaraḥ<BR>
12,222.024d@024_0024	artho 'ham arthaśaktis tvaṃ bhoktāhaṃ bhojyam eva ca<BR>
12,222.024d@024_0025	rūpaṃ viddhi mahābhāge prakṛtis tvaṃ paro hy aham<BR>
12,222.024d@024_0026	ahaṃ viṣṇur ahaṃ brahmā hy ahaṃ yajñas tathaiva ca<BR>
12,222.024d@024_0027	āvayor na ca bhedo 'sti paramārthas tato 'bale<BR>
12,222.024d@024_0028	tathāpi vidmas te bhedaṃ kiṃ māṃ tvaṃ paripṛcchasi<BR>
12,222.024d@024_0029	evam uktā tataḥ prāha hy adhikaṃ hy etayor vada<BR>
12,222.024d@024_0030	śreṣṭhaṃ veda mahādeva nama ity eva bhāminī<BR>
12,222.024d@024_0031	tadantare sthito vidvān vasurūpo mahāmuniḥ<BR>
12,222.024d@024_0032	jaigīṣavyaḥ smayan prāha hy artha ity eva nādayan<BR>
12,222.024d@024_0033	śreṣṭho 'nyo 'smān mahīpiṇḍā tallīnā śaktir āparā<BR>
12,222.024d@024_0034	mudrikādiviśeṣeṇa vistṛtā saṃbhṛteti ca<BR>
12,222.024d@024_0035	tac chrutvā vacanaṃ devī ko 'sāv ity abravīd ruṣā<BR>
12,222.024d@024_0036	vākyam asyādya saṃbhaṅktvā proktavān iti śaṃkaram<BR>
12,222.024d@024_0037	tac chrutvā nirgato dhīmān āśramaṃ svaṃ mahāmuniḥ<BR>
12,222.024d@024_0038	sthānāt svargagaṇe vidvān yogaiśvaryasamanvitaḥ<BR>
12,222.024d@024_0039	tataḥ prahasya bhagavān sarvapāpaharo haraḥ<BR>
12,222.024d@024_0040	prāha devīṃ praśāntātmā jaigīṣavyo mahāmuniḥ<BR>
12,222.024d@024_0041	bhakto mama sakhā caiva śiṣyaś cātra mahāmuniḥ<BR>
12,222.024d@024_0042	jaigīṣavya iti khyātaḥ proktvāsau nirgataḥ śubhe<BR>
12,222.024d@024_0043	tac chrutvā sātha saṃkruddhā na nyāyyaṃ tena vai kṛtam<BR>
12,222.024d@024_0044	vikṛtāhaṃ tvayā deva muninā ca tathā kṛtā<BR>
12,222.024d@024_0045	atajjñād atha deveśa madhye prāptaṃ na tac chrutam<BR>
12,222.024d@024_0046	tac chrutvā bhagavān āha mahādevaḥ pinākabhṛt<BR>
12,222.024d@024_0047	nirapekṣo munir yogī mām upāśritya saṃsthitaḥ<BR>
12,222.024d@024_0048	nirdvaṃdvaḥ satataṃ dhīmān samarūpasvabhāvadhṛt<BR>
12,222.024d@024_0049	tasmāt kṣamasva taṃ devi rakṣitavyas tvayā ca saḥ<BR>
12,222.024d@024_0050	ity uktā prāha sā devī munes tasya mahātmanaḥ<BR>
12,222.024d@024_0051	nirāśatvam ahaṃ draṣṭum icchāmy antakanāśana<BR>
12,222.024d@024_0052	tatheti coktvā tāṃ devo vṛṣam āruhya satvaram<BR>
12,222.024d@024_0053	devagandharvasaṃghaiś ca stūyamāno jagatpatiḥ<BR>
12,222.024d@024_0054	ajarāmaraśuddhātmā yatrāste sa mahāmuniḥ<BR>
12,222.024d@024_0055	itas tataḥ samāhṛtya vīrasaṃghair mahāyaśāḥ<BR>
12,222.024d@024_0056	dehaprāvaraṇārthaṃ vai saṃsaran sa tadā muniḥ<BR>
12,222.024d@024_0057	pratyudgamya mahādevaṃ yathārhaṃ pratipūjya ca<BR>
12,222.024d@024_0058	punaḥ sa pūrvavat kanthāṃ sūcyā sūtreṇa sūcayat<BR>
12,222.024d@024_0059	tam āha bhagavāñ śaṃbhuḥ kiṃ pradāsyāmi te mune<BR>
12,222.024d@024_0060	vṛṇīṣva mattaḥ sarvaṃ tvaṃ jaigīṣavya yadīcchasi<BR>
12,222.024d@024_0061	nāvalokayamānas tu devadevaṃ mahāmunim<BR>
12,222.024d@024_0062	anavāptaṃ na paśyāmi tvatto govṛṣabhadhvaja<BR>
12,222.024d@024_0063	kṛtārthaḥ paripūrṇo 'haṃ yat te kāryaṃ tu gamyatām<BR>
12,222.024d@024_0064	prahasaṃs tu punaḥ śarvo vṛṇīṣveti tam abravīt<BR>
12,222.024d@024_0065	avaśyaṃ hi varo mattaḥ śrāvyaṃ varam anuttamam<BR>
12,222.024d@024_0066	jaigīṣavyas tam āhedaṃ śrotavyaṃ ca tvayā mama<BR>
12,222.024d@024_0067	sūcīm anu mahādeva sūtraṃ samanugacchataḥ[tu]<BR>
12,222.024d@024_0068	tataḥ prahasya bhagavān gaurīm ālokya śaṃkaraḥ<BR>
12,222.024d@024_0069	svasthānaṃ prayayau hṛṣṭaḥ sarvadevanamaskṛtaḥ<BR>
12,222.024d@024_0070	etat te kathitaṃ rājan yasmāt tvaṃ paripṛcchasi<BR>
12,222.024d@024_0071	nirdvaṃdvā yogino nityāḥ sarvaśas te svayaṃbhuvaḥ<BR>
12,223.001	yudhiṣṭhira uvāca<BR>
12,223.001a	priyaḥ sarvasya lokasya sarvasattvābhinanditā<BR>
12,223.001c	guṇaiḥ sarvair upetaś ca ko nv asti bhuvi mānavaḥ<BR>
12,223.002	bhīṣma uvāca<BR>
12,223.002a	atra te vartayiṣyāmi pṛcchato bharatarṣabha<BR>
12,223.002c	ugrasenasya saṃvādaṃ nārade keśavasya ca<BR>
12,223.003	ugrasena uvāca<BR>
12,223.003a	paśya saṃkalpate loko nāradasya prakīrtane<BR>
12,223.003c	manye sa guṇasaṃpanno brūhi tan mama pṛcchataḥ<BR>
12,223.004	vāsudeva uvāca<BR>
12,223.004a	kukurādhipa yān manye śṛṇu tān me vivakṣataḥ<BR>
12,223.004b*0666_01	yac chrutvā pārameṣṭhyena bhavec cāpy amalā matiḥ<BR>
12,223.004c	nāradasya guṇān sādhūn saṃkṣepeṇa narādhipa<BR>
12,223.005a	na cāritranimitto 'syāhaṃkāro dehapātanaḥ<BR>
12,223.005c	abhinnaśrutacāritras tasmāt sarvatra pūjitaḥ<BR>
12,223.005d*0667_01	aratiḥ krodhacāpalye bhayaṃ naitāni nārade<BR>
12,223.005d*0667_02	adīrghasūtraḥ śūraś ca tasmāt sarvatra pūjitaḥ<BR>
12,223.006a	tapasvī nārado bāḍhaṃ vāci nāsya vyatikramaḥ<BR>
12,223.006c	kāmād vā yadi vā lobhāt tasmāt sarvatra pūjitaḥ<BR>
12,223.007a	adhyātmavidhitattvajñaḥ kṣāntaḥ śakto jitendriyaḥ<BR>
12,223.007c	ṛjuś ca satyavādī ca tasmāt sarvatra pūjitaḥ<BR>
12,223.008a	tejasā yaśasā buddhyā nayena vinayena ca<BR>
12,223.008c	janmanā tapasā vṛddhas tasmāt sarvatra pūjitaḥ<BR>
12,223.009a	sukhaśīlaḥ susaṃbhogaḥ subhojyaḥ svādaraḥ śuciḥ<BR>
12,223.009c	suvākyaś cāpy anīrṣyaś ca tasmāt sarvatra pūjitaḥ<BR>
12,223.010a	kalyānaṃ kurute bāḍhaṃ pāpam asmin na vidyate<BR>
12,223.010c	na prīyate parān arthais tasmāt sarvatra pūjitaḥ<BR>
12,223.011a	vedaśrutibhir ākhyānair arthān abhijigīṣate<BR>
12,223.011c	titikṣur anavajñaś ca tasmāt sarvatra pūjitaḥ<BR>
12,223.012a	samatvād dhi priyo nāsti nāpriyaś ca kathaṃ cana<BR>
12,223.012c	manonukūlavādī ca tasmāt sarvatra pūjitaḥ<BR>
12,223.013a	bahuśrutaś caitrakathaḥ paṇḍito 'nalaso 'śaṭhaḥ<BR>
12,223.013c	adīno 'krodhano 'lubdhas tasmāt sarvatra pūjitaḥ<BR>
12,223.014a	nārthe na dharme kāme vā bhūtapūrvo 'sya vigrahaḥ<BR>
12,223.014c	doṣāś cāsya samucchinnās tasmāt sarvatra pūjitaḥ<BR>
12,223.015a	dṛḍhabhaktir anindyātmā śrutavān anṛśaṃsavān<BR>
12,223.015c	vītasaṃmohadoṣaś ca tasmāt sarvatra pūjitaḥ<BR>
12,223.016a	asaktaḥ sarvasaṅgeṣu saktātmeva ca lakṣyate<BR>
12,223.016c	adīrghasaṃśayo vāgmī tasmāt sarvatra pūjitaḥ<BR>
12,223.017a	samādhir nāsya mānārthe nātmānaṃ stauti karhi cit<BR>
12,223.017c	anīrṣyur dṛḍhasaṃbhāṣas tasmāt sarvatra pūjitaḥ<BR>
12,223.018a	lokasya vividhaṃ vṛttaṃ prakṛteś cāpy akutsayan<BR>
12,223.018c	saṃsargavidyākuśalas tasmāt sarvatra pūjitaḥ<BR>
12,223.019a	nāsūyaty āgamaṃ kaṃ cit svaṃ tapo nopajīvati<BR>
12,223.019c	avandhyakālo vaśyātmā tasmāt sarvatra pūjitaḥ<BR>
12,223.020a	kṛtaśramaḥ kṛtaprajño na ca tṛptaḥ samādhitaḥ<BR>
12,223.020c	niyamastho 'pramattaś ca tasmāt sarvatra pūjitaḥ<BR>
12,223.021a	sāpatrapaś ca yuktaś ca suneyaḥ śreyase paraiḥ<BR>
12,223.021c	abhettā paraguhyānāṃ tasmāt sarvatra pūjitaḥ<BR>
12,223.022a	na hṛṣyaty arthalābheṣu nālābheṣu vyathaty api<BR>
12,223.022c	sthirabuddhir asaktātmā tasmāt sarvatra pūjitaḥ<BR>
12,223.023a	taṃ sarvaguṇasaṃpannaṃ dakṣaṃ śucim akātaram<BR>
12,223.023c	kālajñaṃ ca nayajñaṃ ca kaḥ priyaṃ na kariṣyati<BR>
12,223.023d@025_0001	ity uktaḥ saṃpraśasyainam ugraseno gato gṛhāt<BR>
12,223.023d@025_0002	āste kṛṣṇas tathaikānte paryaṅke ratnabhūṣite<BR>
12,223.023d@025_0003	kadā cit tatra bhagavān praviveśa mahāmuniḥ<BR>
12,223.023d@025_0004	tam abhyarcya yathānyāyaṃ tūṣṇīm āste janārdanaḥ<BR>
12,223.023d@025_0005	taṃ khinnam iva saṃlakṣya keśavaṃ vākyam abravīt<BR>
12,223.023d@025_0006	kim idaṃ keśava tava vaimanasyaṃ janārdana<BR>
12,223.023d@025_0007	śrīvāsudeva uvāca<BR>
12,223.023d@025_0007	abhūtapūrvaṃ govinda tan me vyākhyātum arhasi<BR>
12,223.023d@025_0008	nāsuhṛt paramaṃ me 'dya nāpado 'rhati veditum<BR>
12,223.023d@025_0009	apaṇḍito vāpi suhṛt paṇḍito vāpy anātmavān<BR>
12,223.023d@025_0010	sa tvaṃ suhṛc ca vidvāṃś ca jitātmā śrotum arhasi<BR>
12,223.023d@025_0011	apy etad dhṛdi yad duḥkhaṃ tad bhavāñ śrotum arhati<BR>
12,223.023d@025_0012	dāsyam aiśvaryavādena jñātīnāṃ ca karomy aham<BR>
12,223.023d@025_0013	dviṣanti satataṃ kruddhā jñātisaṃbandhibāndhavāḥ<BR>
12,223.023d@025_0014	divyā api tathā bhogā dattās teṣāṃ mayā pṛthak<BR>
12,223.023d@025_0015	nārada uvāca<BR>
12,223.023d@025_0015	tathāpi ca dviṣanto māṃ vartante ca parasparam<BR>
12,223.023d@025_0016	anāyasena śastreṇa parimṛjyānumṛjya ca<BR>
12,223.023d@025_0017	bhagavān uvāca<BR>
12,223.023d@025_0017	jihvām uddhara caiteṣāṃ na vakṣyanti tataḥ param<BR>
12,223.023d@025_0018	anāyasaṃ kathaṃ vindyāṃ śastraṃ munivarottama<BR>
12,223.023d@025_0019	nārada uvāca<BR>
12,223.023d@025_0019	yenaiṣām uddhare jihvāṃ brūhi tan me yathātatham<BR>
12,223.023d@025_0020	gohiraṇyaṃ ca vāsāṃsi ratnādyaṃ yad dhanaṃ bahu<BR>
12,223.023d@025_0021	āsye prakṣipa caiteṣāṃ śastram etad anāyasam<BR>
12,223.023d@025_0022	suhṛtsaṃbandhimitrāṇāṃ gurūṇāṃ svajanasya ca<BR>
12,223.023d@025_0023	ākhyātaṃ śastram etad dhi tena chindhi punaḥ punaḥ<BR>
12,223.023d@025_0024	tavaiśvaryapradānāni ślāghyam eṣāṃ vacāṃsi ca<BR>
12,223.023d@025_0025	bhīṣma uvāca<BR>
12,223.023d@025_0025	samarthaṃ tvām abhijñāya pravadanti ca te narāḥ<BR>
12,223.023d@025_0026	tataḥ prahasya bhagavān saṃpūjya ca mahāmunim<BR>
12,223.023d@025_0027	tathākaron mahātejā munivākyena coditaḥ<BR>
12,223.023d@025_0028	evaṃprabhāvo brahmarṣir nārado munisattamaḥ<BR>
12,223.023d@025_0029	pṛṣṭavān asi yan māṃ tvaṃ tad uktaṃ rājasattama<BR>
12,223.023d@025_0030	sarvadharmahite yuktāḥ satyadharmaparāyaṇāḥ<BR>
12,223.023d@025_0031	lokapriyatvaṃ gacchanti jñānavijñānakovidāḥ<BR>
12,224.001	yudhiṣṭhira uvāca<BR>
12,224.001a	ādyantaṃ sarvabhūtānāṃ śrotum icchāmi kaurava<BR>
12,224.001c	dhyānaṃ karma ca kālaṃ ca tathaivāyur yuge yuge<BR>
12,224.002a	lokatattvaṃ ca kārtsnyena bhūtānām āgatiṃ gatim<BR>
12,224.002c	sargaś ca nidhanaṃ caiva kuta etat pravartate<BR>
12,224.002d*0668_01	bhedakaṃ bhedatattvaṃ ca tathānyeṣāṃ mataṃ tathā<BR>
12,224.002d*0668_02	avasthātritayaṃ caiva yādṛśaṃ ca pitāmaha<BR>
12,224.003a	yadi te 'nugrahe buddhir asmāsv iha satāṃ vara<BR>
12,224.003c	etad bhavantaṃ pṛcchāmi tad bhavān prabravītu me<BR>
12,224.004a	pūrvaṃ hi kathitaṃ śrutvā bhṛgubhāṣitam uttamam<BR>
12,224.004c	bharadvājasya viprarṣes tato me buddhir uttamā<BR>
12,224.005a	jātā paramadharmiṣṭhā divyasaṃsthānasaṃsthitā<BR>
12,224.005c	tato bhūyas tu pṛcchāmi tad bhavān vaktum arhati<BR>
12,224.006	bhīṣma uvāca<BR>
12,224.006a	atra te vartayiṣye 'ham itihāsaṃ purātanam<BR>
12,224.006c	jagau yad bhagavān vyāsaḥ putrāya paripṛcchate<BR>
12,224.007a	adhītya vedān akhilān sāṅgopaniṣadas tathā<BR>
12,224.007c	anvicchan naiṣṭhikaṃ karma dharmanaipuṇadarśanāt<BR>
12,224.008a	kṛṣṇadvaipāyanaṃ vyāsaṃ putro vaiyāsakiḥ śukaḥ<BR>
12,224.008c	papraccha saṃdeham imaṃ chinnadharmārthasaṃśayam<BR>
12,224.009a	bhūtagrāmasya kartāraṃ kālajñāne ca niścayam<BR>
12,224.009b*0669_01	jñānaṃ brahma ca yogaṃ ca gavātmakam idaṃ jagat<BR>
12,224.009b*0669_02	tritaye tv enam āyāti tathā hy eṣo 'pi vā punaḥ<BR>
12,224.009b*0669_03	kenaiva ca vibhāgaḥ syāt turīyo lakṣaṇair vinā<BR>
12,224.009b*0669_04	jñānajñeyāntare ko 'sau ko 'yaṃ bhāvas tu bhedavat<BR>
12,224.009b*0669_05	yaj jñānaṃ lakṣaṇaṃ caiva teṣāṃ kartāram eva ca<BR>
12,224.009c	brāhmaṇasya ca yat kṛtyaṃ tad bhavān vaktum arhati<BR>
12,224.010a	tasmai provāca tat sarvaṃ pitā putrāya pṛcchate<BR>
12,224.010c	atītānāgate vidvān sarvajñaḥ sarvadharmavit<BR>
12,224.010d@026_0001	pṛcchatas tava satputra yathāvat kīrtayāmy aham<BR>
12,224.010d@026_0002	śṛṇuṣvāvahito bhūtvā yathāvṛtam idaṃ jagat<BR>
12,224.010d@026_0003	kāryādi kāraṇāntaṃ yat kāryāntaṃ kāraṇādikam<BR>
12,224.010d@026_0004	jñānaṃ tad ubhayaṃ vittvā satyaṃ ca paramaṃ śubham<BR>
12,224.010d@026_0005	brahmeti cābhivikhyātaṃ tad vai paśyanti sūrayaḥ<BR>
12,224.010d@026_0006	brahma tejomayaṃ bhūtaṃ bhūtakāraṇam adbhutam<BR>
12,224.010d@026_0007	āsīd ādau tatas tv āhuḥ prādhānyam iti tadvidaḥ<BR>
12,224.010d@026_0008	triguṇāṃ tāṃ mahāmāyāṃ vaiṣṇavīṃ prakṛtiṃ viduḥ<BR>
12,224.010d@026_0009	tad īdṛśam anādyantam avyaktam ajaraṃ dhruvam<BR>
12,224.010d@026_0010	apratarkyam avijñeyaṃ brahmāgre vikṛtaṃ ca tat<BR>
12,224.010d@026_0011	tad vai pradhānam uddiṣṭaṃ trisūkṣmaṃ triguṇātmakam<BR>
12,224.010d@026_0012	samyag yogaguṇaṃ svasthaṃ tad icchākṣobhitaṃ mahat<BR>
12,224.010d@026_0013	śaktitrayātmikā tasya prakṛtiḥ kāraṇātmikā<BR>
12,224.010d@026_0014	asvatantrā ca satataṃ vidadhiṣṭhānasaṃyutā<BR>
12,224.010d@026_0015	svabhāvākhyaṃ samāpannā mohavigrahadhāriṇī<BR>
12,224.010d@026_0016	vividhasyāsya jīvasya bhogārthaṃ samupāgatā<BR>
12,224.010d@026_0017	yathā saṃnidhimātreṇa gandhaḥ kṣobhāya jāyate<BR>
12,224.010d@026_0018	manas tadvad aśeṣasya parāt para iti smṛtaḥ<BR>
12,224.010d@026_0019	sṛṣṭvā praviśya tat tasmin kṣobhayām āsa viṣṭhitaḥ<BR>
12,224.010d@026_0020	sāttviko rājasaś caiva tāmasaś ca tridhā mahān<BR>
12,224.010d@026_0021	pradhānatattvād udbhūto mahattvāc ca mahān smṛtaḥ<BR>
12,224.010d@026_0022	pradhānatattvam udbhūtaṃ mahattattvaṃ samāvṛṇot<BR>
12,224.010d@026_0023	kālātmanābhibhūtaṃ tat kālo 'ṃśaḥ paramātmanaḥ<BR>
12,224.010d@026_0024	puruṣaś cāprameyātmā sa eva iti gīyate<BR>
12,224.010d@026_0025	triguṇo 'sau mahājñātaḥ pradhāna iti vai śrutiḥ<BR>
12,224.010d@026_0026	sāttviko rājasaś caiva tāmasaś ca tridhātmakaḥ<BR>
12,224.010d@026_0027	trividho 'yam ahaṃkāro mahattattvād ajāyata<BR>
12,224.010d@026_0028	tāmaso 'sāv ahaṃkāro bhūtādir iti saṃjñitaḥ<BR>
12,224.010d@026_0029	bhūtānām ādibhūtatvād raktāhis tāmasaḥ smṛtaḥ<BR>
12,224.010d@026_0030	bhūtādiḥ sa vikurvāṇaḥ śiṣṭaṃ tanmātrakaṃ tataḥ<BR>
12,224.010d@026_0031	sasarja śabdaṃ tanmātram ākāśaṃ śabdalakṣaṇam<BR>
12,224.010d@026_0032	śabdalakṣaṇam ākāśaṃ śabdatanmātram āvṛṇot<BR>
12,224.010d@026_0033	tena saṃpīḍyamānas tu sparśamātraṃ sasarja ha<BR>
12,224.010d@026_0034	śabdamātraṃ tadākāśaṃ sparśamātraṃ samāvṛṇot<BR>
12,224.010d@026_0035	sasarja vāyus tenāsau pīḍyamāna iti śrutiḥ<BR>
12,224.010d@026_0036	sparśamātraṃ tadā vāyū rūpamātraṃ samāvṛṇot<BR>
12,224.010d@026_0037	tena saṃpīḍyamānas tu sasarjāgnim iti śrutiḥ<BR>
12,224.010d@026_0038	rūpamātraṃ tato vahniṃ samutsṛjya samāvṛṇot<BR>
12,224.010d@026_0039	tena saṃpīḍyamānas tu rasamātraṃ sasarja ha<BR>
12,224.010d@026_0040	rūpamātragataṃ tejo rasamātraṃ samāvṛṇot<BR>
12,224.010d@026_0041	tena saṃpīḍyamānas tu sasarjāmbha iti śrutiḥ<BR>
12,224.010d@026_0042	rasamātrātmakaṃ bhūyo rasaṃ tanmātram āvṛṇot<BR>
12,224.010d@026_0043	tena saṃpīḍyamānas tu gandhaṃ tanmātrakaṃ tataḥ<BR>
12,224.010d@026_0044	sasarja gandhaṃ tanmātram āvṛṇot karakaṃ tathā<BR>
12,224.010d@026_0045	tena saṃpīḍyamānas tu kāṭhinyaṃ ca sasarja ha<BR>
12,224.010d@026_0046	pṛthivī jāyate tasmād gandhatanmātrajāt tathā<BR>
12,224.010d@026_0047	ammayaṃ sarvam evedam āpas tastambhire punaḥ<BR>
12,224.010d@026_0048	bhūtānīmāni jātāni pṛthivyādīni vai śrutiḥ<BR>
12,224.010d@026_0049	bhūtānāṃ mūrtir evaiṣām annaṃ caiṣāṃ matā budhaiḥ<BR>
12,224.010d@026_0050	tasmiṃs tasmiṃs tu tanmātrā tanmātrā iti te smṛtāḥ<BR>
12,224.010d@026_0051	taijasānīndriyāṇy āhur devā vaikārikā daśa<BR>
12,224.010d@026_0052	ekādaśaṃ manaś cātra devā vaikārikāḥ smṛtāḥ<BR>
12,224.010d@026_0053	eṣām uddhartakaḥ kālo nānābhedavad āsthitaḥ<BR>
12,224.010d@026_0054	paramātmā ca bhūtātmā guṇabhedena saṃsthitaḥ<BR>
12,224.010d@026_0055	eka eva tridhā bhinnaḥ karoti vividhāḥ kriyāḥ<BR>
12,224.010d@026_0056	brahmā sṛjati bhūtāni pāti nārāyaṇo 'vyayaḥ<BR>
12,224.010d@026_0057	rudro hanti jaganmūrtiḥ kāla eṣa kriyābudhaḥ<BR>
12,224.010d@026_0058	kālo 'pi tanmayo 'cintyas triguṇātmā sanātanaḥ<BR>
12,224.010d@026_0059	avyakto 'sāv acintyo 'sau vartate bhinnalakṣaṇaḥ<BR>
12,224.010d@026_0060	kālātmanā tv idaṃ bhinnam abhinnaṃ śrūyate hi yat<BR>
12,224.011a	anādyantam ajaṃ divyam ajaraṃ dhruvam avyayam<BR>
12,224.011c	apratarkyam avijñeyaṃ brahmāgre samavartata<BR>
12,224.012a	kāṣṭhā nimeṣā daśa pañca caiva; triṃśat tu kāṣṭhā gaṇayet kalāṃ tām<BR>
12,224.012c	triṃśat kalāś cāpi bhaven muhūrto; bhāgaḥ kalāyā daśamaś ca yaḥ syāt<BR>
12,224.013a	triṃśan muhūrtaś ca bhaved ahaś ca; rātriś ca saṃkhyā munibhiḥ praṇītā<BR>
12,224.013c	māsaḥ smṛto rātryahanī ca triṃśat; saṃvatsaro dvādaśamāsa uktaḥ<BR>
12,224.013e	saṃvatsaraṃ dve ayane vadanti; saṃkhyāvido dakṣiṇam uttaraṃ ca<BR>
12,224.014a	ahorātre vibhajate sūryo mānuṣalaukike<BR>
12,224.014c	rātriḥ svapnāya bhūtānāṃ ceṣṭāyai karmaṇām ahaḥ<BR>
12,224.015a	pitrye rātryahanī māsaḥ pravibhāgas tayoḥ punaḥ<BR>
12,224.015c	kṛṣṇo 'haḥ karmaceṣṭāyāṃ śuklaḥ svapnāya śarvarī<BR>
12,224.016a	daive rātryahanī varṣaṃ pravibhāgas tayoḥ punaḥ<BR>
12,224.016c	ahas tatrodagayanaṃ rātriḥ syād dakṣiṇāyanam<BR>
12,224.017a	ye te rātryahanī pūrve kīrtite daivalaukike<BR>
12,224.017c	tayoḥ saṃkhyāya varṣāgraṃ brāhme vakṣyāmy ahaḥkṣape<BR>
12,224.018a	teṣāṃ saṃvatsarāgrāṇi pravakṣyāmy anupūrvaśaḥ<BR>
12,224.018c	kṛte tretāyuge caiva dvāpare ca kalau tathā<BR>
12,224.019a	catvāry āhuḥ sahasrāṇi varṣāṇāṃ tat kṛtaṃ yugam<BR>
12,224.019c	tasya tāvac chatī saṃdhyā saṃdhyāṃśaś ca tathāvidhaḥ<BR>
12,224.020a	itareṣu sasaṃdhyeṣu sasaṃdhyāṃśeṣu ca triṣu<BR>
12,224.020c	ekāpāyena saṃyānti sahasrāṇi śatāni ca<BR>
12,224.021a	etāni śāśvatāṃl lokān dhārayanti sanātanān<BR>
12,224.021c	etad brahmavidāṃ tāta viditaṃ brahma śāśvatam<BR>
12,224.022a	catuṣpāt sakalo dharmaḥ satyaṃ caiva kṛte yuge<BR>
12,224.022c	nādharmeṇāgamaḥ kaś cit paras tasya pravartate<BR>
12,224.023a	itareṣv āgamād dharmaḥ pādaśas tv avaropyate<BR>
12,224.023b*0670_01	satyaṃ śaucaṃ tathāyuś ca dharmaś cāpaiti pādaśaḥ<BR>
12,224.023c	caurikānṛtamāyābhir adharmaś copacīyate<BR>
12,224.024a	arogāḥ sarvasiddhārthāś caturvarṣaśatāyuṣaḥ<BR>
12,224.024c	kṛte tretādiṣv eteṣāṃ pādaśo hrasate vayaḥ<BR>
12,224.025a	vedavādāś cānuyugaṃ hrasantīti ca naḥ śrutam<BR>
12,224.025c	āyūṃṣi cāśiṣaś caiva vedasyaiva ca yat phalam<BR>
12,224.026a	anye kṛtayuge dharmās tretāyāṃ dvāpare 'pare<BR>
12,224.026c	anye kaliyuge dharmā yathāśaktikṛtā iva<BR>
12,224.027a	tapaḥ paraṃ kṛtayuge tretāyāṃ jñānam uttamam<BR>
12,224.027c	dvāpare yajñam evāhur dānam eva kalau yuge<BR>
12,224.028a	etāṃ dvādaśasāhasrīṃ yugākhyāṃ kavayo viduḥ<BR>
12,224.028c	sahasraṃ parivṛttaṃ tad brāhmaṃ divasam ucyate<BR>
12,224.029a	rātris tāvat tithī brāhmī tadādau viśvam īśvaraḥ<BR>
12,224.029c	pralaye 'dhyātmam āviśya suptvā so 'nte vibudhyate<BR>
12,224.030a	sahasrayugaparyantam ahar yad brahmaṇo viduḥ<BR>
12,224.030c	rātriṃ yugasahasrāntāṃ te 'horātravido janāḥ<BR>
12,224.031a	pratibuddho vikurute brahmākṣayyaṃ kṣapākṣaye<BR>
12,224.031c	sṛjate ca mahad bhūtaṃ tasmād vyaktātmakaṃ manaḥ<BR>
12,224.032a	brahma tejomayaṃ śukraṃ yasya sarvam idaṃ jagat<BR>
12,224.032c	ekasya bhūtaṃ bhūtasya dvayaṃ sthāvarajaṅgamam<BR>
12,224.033a	ahar mukhe vibuddhaḥ san sṛjate vidyayā jagat<BR>
12,224.033c	agra eva mahābhūtam āśu vyaktātmakaṃ manaḥ<BR>
12,224.034a	abhibhūyeha cārciṣmad vyasṛjat sapta mānasān<BR>
12,224.034c	dūragaṃ bahudhāgāmi prārthanāsaṃśayātmakam<BR>
12,224.035a	manaḥ sṛṣṭiṃ vikurute codyamānaṃ sisṛkṣayā<BR>
12,224.035c	ākāśaṃ jāyate tasmāt tasya śabdo guṇo mataḥ<BR>
12,224.036a	ākāśāt tu vikurvāṇāt sarvagandhavahaḥ śuciḥ<BR>
12,224.036c	balavāñ jāyate vāyus tasya sparśo guṇo mataḥ<BR>
12,224.037a	vāyor api vikurvāṇāj jyotir bhūtaṃ tamonudam<BR>
12,224.037c	rociṣṇu jāyate tatra tad rūpaguṇam ucyate<BR>
12,224.038a	jyotiṣo 'pi vikurvāṇād bhavanty āpo rasātmikāḥ<BR>
12,224.038c	adbhyo gandhaguṇā bhūmiḥ pūrvaiṣā sṛṣṭir ucyate<BR>
12,224.039a	guṇāḥ pūrvasya pūrvasya prāpnuvanty uttarottaram<BR>
12,224.039c	teṣāṃ yāvat tithaṃ yad yat tat tat tāvad guṇaṃ smṛtam<BR>
12,224.040a	upalabhyāpsu ced gandhaṃ ke cid brūyur anaipuṇāt<BR>
12,224.040c	pṛthivyām eva taṃ vidyād āpo vāyuṃ ca saṃśritam<BR>
12,224.041a	ete tu sapta puruṣā nānāviryāḥ pṛthak pṛthak<BR>
12,224.041c	nāśaknuvan prajāḥ sraṣṭum asamāgamya sarvataḥ<BR>
12,224.042a	te sametya mahātmānam anyonyam abhisaṃśritāḥ<BR>
12,224.042c	śarīrāśrayaṇaṃ prāptās tataḥ puruṣa ucyate<BR>
12,224.043a	śrayaṇāc charīraṃ bhavati mūrtimat ṣoḍaśātmakam<BR>
12,224.043c	tad āviśanti bhūtāni mahānti saha karmaṇā<BR>
12,224.044a	sarvabhūtāni cādāya tapasaś caraṇāya ca<BR>
12,224.044c	ādikartā mahābhūtaṃ tam evāhuḥ prajāpatim<BR>
12,224.045a	sa vai sṛjati bhūtāni sa eva puruṣaḥ paraḥ<BR>
12,224.045c	ajo janayate brahmā devarṣipitṛmānavān<BR>
12,224.046a	lokān nadīḥ samudrāṃś ca diśaḥ śailān vanaspatīn<BR>
12,224.046c	narakiṃnararakṣāṃsi vayaḥpaśumṛgoragān<BR>
12,224.046e	avyayaṃ ca vyayaṃ caiva dvayaṃ sthāvarajaṅgamam<BR>
12,224.047a	teṣāṃ ye yāni karmāṇi prāk sṛṣṭyāṃ pratipedire<BR>
12,224.047c	tāny eva pratipadyante sṛjyamānāḥ punaḥ punaḥ<BR>
12,224.048a	hiṃsrāhiṃsre mṛdukrūre dharmādharme ṛtānṛte<BR>
12,224.048c	ato yan manyate dhātā tasmāt tat tasya rocate<BR>
12,224.049a	mahābhūteṣu nānātvam indriyārtheṣu mūrtiṣu<BR>
12,224.049c	viniyogaṃ ca bhūtānāṃ dhātaiva vidadhāty uta<BR>
12,224.050a	ke cit puruṣakāraṃ tu prāhuḥ karmavido janāḥ<BR>
12,224.050c	daivam ity apare viprāḥ svabhāvaṃ bhūtacintakāḥ<BR>
12,224.051a	pauruṣaṃ karma daivaṃ ca phalavṛttisvabhāvataḥ<BR>
12,224.051c	traya ete 'pṛthagbhūtā navivekaṃ tu ke cana<BR>
12,224.052a	evam etac ca naivaṃ ca yad bhūtaṃ sṛjate jagat<BR>
12,224.052c	karmasthā viṣamaṃ brūyuḥ sattvasthāḥ samadarśinaḥ<BR>
12,224.053a	tapo niḥśreyasaṃ jantos tasya mūlaṃ damaḥ śamaḥ<BR>
12,224.053c	tena sarvān avāpnoti yān kāmān manasecchati<BR>
12,224.054a	tapasā tad avāpnoti yad bhūtaṃ sṛjate jagat<BR>
12,224.054c	sa tadbhūtaś ca sarveṣāṃ bhūtānāṃ bhavati prabhuḥ<BR>
12,224.055a	ṛṣayas tapasā vedān adhyaiṣanta divāniśam<BR>
12,224.055c	anādinidhanā nityā vāg utsṛṣṭā svayaṃbhuvā<BR>
12,224.055d*0671_01	ādau vedamayī divyā yataḥ sarvāḥ pravṛttayaḥ<BR>
12,224.056a	ṛṣīṇāṃ nāmadheyāni yāś ca vedeṣu sṛṣṭayaḥ<BR>
12,224.056b*0672_01	nānārūpaṃ ca bhūtānāṃ karmaṇāṃ ca pravartanam<BR>
12,224.056b*0672_02	vedaśabdebhya evādau nirmimīte sa īśvaraḥ<BR>
12,224.056b*0672_03	nāmadheyāni carṣīṇāṃ yāś ca vedeṣu sṛṣṭayaḥ<BR>
12,224.056c	śarvaryanteṣu jātānāṃ tāny evaibhyo dadāti saḥ<BR>
12,224.057a	nāmabhedas tapaḥkarmayajñākhyā lokasiddhayaḥ<BR>
12,224.057c	ātmasiddhis tu vedeṣu procyate daśabhiḥ kramaiḥ<BR>
12,224.058a	yad uktaṃ vedavādeṣu gahanaṃ vedadṛṣṭibhiḥ<BR>
12,224.058c	tadanteṣu yathāyuktaṃ kramayogena lakṣyate<BR>
12,224.059a	karmajo 'yaṃ pṛthagbhāvo dvaṃdvayukto viyoginaḥ<BR>
12,224.059c	ātmasiddhis tu vijñātā jahāti prāyaśo balam<BR>
12,224.060a	dve brahmaṇī veditavye śabdabrahma paraṃ ca yat<BR>
12,224.060c	śabdabrahmaṇi niṣṇātaḥ paraṃ brahmādhigacchati<BR>
12,224.061a	ārambhayajñāḥ kṣatrasya haviryajñā viśas tathā<BR>
12,224.061c	paricārayajñāḥ śūdrās tu tapoyajñā dvijātayaḥ<BR>
12,224.062a	tretāyuge vidhis tv eṣāṃ yajñānāṃ na kṛte yuge<BR>
12,224.062c	dvāpare viplavaṃ yānti yajñāḥ kaliyuge tathā<BR>
12,224.063a	apṛthagdharmiṇo martyā ṛksāmāni yajūṃṣi ca<BR>
12,224.063c	kāmyāṃ puṣṭiṃ pṛthag dṛṣṭvā tapobhis tapa eva ca<BR>
12,224.064a	tretāyāṃ tu samastās te prādurāsan mahābalāḥ<BR>
12,224.064c	saṃyantāraḥ sthāvarāṇāṃ jaṅgamānāṃ ca sarvaśaḥ<BR>
12,224.065a	tretāyāṃ saṃhatā hy ete yajñā varṇās tathaiva ca<BR>
12,224.065c	saṃrodhād āyuṣas tv ete vyasyante dvāpare yuge<BR>
12,224.066a	dṛśyante nāpi dṛśyante vedāḥ kaliyuge 'khilāḥ<BR>
12,224.066c	utsīdante sayajñāś ca kevalā dharmasetavaḥ<BR>
12,224.067a	kṛte yuge yas tu dharmo brāhmaṇeṣu pradṛśyate<BR>
12,224.067c	ātmavatsu tapovatsu śrutavatsu pratiṣṭhitaḥ<BR>
12,224.068a	adharmavratasaṃyogaṃ yathādharmaṃ yuge yuge<BR>
12,224.068c	vikriyante svadharmasthā vedavādā yathāyugam<BR>
12,224.069a	yathā viśvāni bhūtāni vṛṣṭyā bhūyāṃsi prāvṛṣi<BR>
12,224.069c	sṛjyante jaṅgamasthāni tathā dharmā yuge yuge<BR>
12,224.070a	yathartuṣv ṛtuliṅgāni nānārūpāṇi paryaye<BR>
12,224.070c	dṛśyante tāni tāny eva tathā brahmāharātriṣu<BR>
12,224.071a	vihitaṃ kālanānātvam anādinidhanaṃ tathā<BR>
12,224.071c	kīrtitaṃ yat purastāt te tat sūte cātti ca prajāḥ<BR>
12,224.072a	dadhāti prabhave sthānaṃ bhūtānāṃ saṃyamo yamaḥ<BR>
12,224.072c	svabhāvenaiva vartante dvaṃdvayuktāni bhūriśaḥ<BR>
12,224.073a	sargaḥ kālaḥ kriyā vedāḥ kartā kāryaṃ kriyā phalam<BR>
12,224.073c	proktaṃ te putra sarvaṃ vai yan māṃ tvaṃ paripṛcchasi<BR>
12,224.074a	pratyāhāraṃ tu vakṣyāmi śarvaryādau gate 'hani<BR>
12,224.074c	yathedaṃ kurute 'dhyātmaṃ susūkṣmaṃ viśvam īśvaraḥ<BR>
12,224.075a	divi sūryās tathā sapta dahanti śikhino 'rciṣā<BR>
12,224.075c	sarvam etat tadārcirbhiḥ pūrṇaṃ jājvalyate jagat<BR>
12,225.001	vyāsa uvāca<BR>
12,225.001a	pṛthivyāṃ yāni bhūtāni jaṅgamāni dhruvāṇi ca<BR>
12,225.001c	tāny evāgre pralīyante bhūmitvam upayānti ca<BR>
12,225.002a	tataḥ pralīne sarvasmin sthāvare jaṅgame tathā<BR>
12,225.002c	akāṣṭhā nistṛṇā bhūmir dṛśyate kūrmapṛṣṭhavat<BR>
12,225.003a	bhūmer api guṇaṃ gandham āpa ādadate yadā<BR>
12,225.003c	āttagandhā tadā bhūmiḥ pralayatvāya kalpate<BR>
12,225.004a	āpas tataḥ pratiṣṭhanti ūrmimatyo mahāsvanāḥ<BR>
12,225.004c	sarvam evedam āpūrya tiṣṭhanti ca caranti ca<BR>
12,225.005a	apām api guṇāṃs tāta jyotir ādadate yadā<BR>
12,225.005c	āpas tadā āttaguṇā jyotiṣy uparamanti ca<BR>
12,225.006a	yadādityaṃ sthitaṃ madhye gūhanti śikhino 'rciṣaḥ<BR>
12,225.006c	sarvam evedam arcirbhiḥ pūrṇaṃ jājvalyate nabhaḥ<BR>
12,225.007a	jyotiṣo 'pi guṇaṃ rūpaṃ vāyur ādadate yadā<BR>
12,225.007c	praśāmyati tadā jyotir vāyur dodhūyate mahān<BR>
12,225.008a	tatas tu mūlam āsādya vāyuḥ saṃbhavam ātmanaḥ<BR>
12,225.008c	adhaś cordhvaṃ ca tiryak ca dodhavīti diśo daśa<BR>
12,225.009a	vāyor api guṇaṃ sparśam ākāśaṃ grasate yadā<BR>
12,225.009c	praśāmyati tadā vāyuḥ khaṃ tu tiṣṭhati nānadat<BR>
12,225.009d*0673_01	arūpam arasasparśam agandhaṃ na ca mūrtimat<BR>
12,225.009d*0673_02	sarvalokapraṇaditaṃ svaṃ tu tiṣṭhati nānadat<BR>
12,225.010a	ākāśasya guṇaṃ śabdam abhivyaktātmakaṃ manaḥ<BR>
12,225.010b*0674_01	grasate ca yadā so 'pi śāmyati pratisaṃcare<BR>
12,225.010c	manaso vyaktam avyaktaṃ brāhmaḥ sa pratisaṃcaraḥ<BR>
12,225.011a	tad ātmaguṇam āviśya mano grasati candramāḥ<BR>
12,225.011c	manasy uparate 'dhyātmā candramasy avatiṣṭhate<BR>
12,225.012a	taṃ tu kālena mahatā saṃkalpaḥ kurute vaśe<BR>
12,225.012c	cittaṃ grasati saṃkalpas tac ca jñānam anuttamam<BR>
12,225.013a	kālo girati vijñānaṃ kālo balam iti śrutiḥ<BR>
12,225.013c	balaṃ kālo grasati tu taṃ vidvān kurute vaśe<BR>
12,225.014a	ākāśasya tadā ghoṣaṃ taṃ vidvān kurute ''tmani<BR>
12,225.014c	tad avyaktaṃ paraṃ brahma tac chāśvatam anuttamam<BR>
12,225.014e	evaṃ sarvāṇi bhūtāni brahmaiva pratisaṃcaraḥ<BR>
12,225.015a	yathāvat kīrtitaṃ samyag evam etad asaṃśayam<BR>
12,225.015c	bodhyaṃ vidyāmayaṃ dṛṣṭvā yogibhiḥ paramātmabhiḥ<BR>
12,225.016a	evaṃ vistārasaṃkṣepau brahmāvyakte punaḥ punaḥ<BR>
12,225.016c	yugasāhasrayor ādāv ahno rātryās tathaiva ca<BR>
12,226.001	vyāsa uvāca<BR>
12,226.001a	bhūtagrāme niyuktaṃ yat tad etat kīrtitaṃ mayā<BR>
12,226.001c	brāhmaṇasya tu yat kṛtyaṃ tat te vakṣyāmi pṛcchate<BR>
12,226.002a	jātakarmaprabhṛty asya karmaṇāṃ dakṣiṇāvatām<BR>
12,226.002c	kriyā syād ā samāvṛtter ācārye vedapārage<BR>
12,226.003a	adhītya vedān akhilān guruśuśrūṣaṇe rataḥ<BR>
12,226.003c	gurūṇām anṛṇo bhūtvā samāvarteta yajñavit<BR>
12,226.004a	ācāryeṇābhyanujñātaś caturṇām ekam āśramam<BR>
12,226.004c	ā vimokṣāc charīrasya so 'nutiṣṭhed yathāvidhi<BR>
12,226.005a	prajāsargeṇa dāraiś ca brahmacaryeṇa vā punaḥ<BR>
12,226.005c	vane gurusakāśe vā yatidharmeṇa vā punaḥ<BR>
12,226.006a	gṛhasthas tv eva sarveṣāṃ caturṇāṃ mūlam ucyate<BR>
12,226.006c	tatra pakvakaṣāyo hi dāntaḥ sarvatra sidhyati<BR>
12,226.007a	prajāvāñ śrotriyo yajvā mukto divyais tribhir ṛṇaiḥ<BR>
12,226.007c	athānyān āśramān paścāt pūto gacchati karmabhiḥ<BR>
12,226.008a	yat pṛthivyāṃ puṇyatamaṃ vidyāsthānaṃ tadāvaset<BR>
12,226.008c	yateta tasmin prāmāṇyaṃ gantuṃ yaśasi cottame<BR>
12,226.009a	tapasā vā sumahatā vidyānāṃ pāraṇena vā<BR>
12,226.009c	ijyayā vā pradānair vā viprāṇāṃ vardhate yaśaḥ<BR>
12,226.010a	yāvad asya bhavaty asmiṃl loke kīrtir yaśaskarī<BR>
12,226.010c	tāvat puṇyakṛtāṃl lokān anantān puruṣo 'śnute<BR>
12,226.011a	adhyāpayed adhīyīta yājayeta yajeta ca<BR>
12,226.011c	na vṛthā pratigṛhṇīyān na ca dadyāt kathaṃ cana<BR>
12,226.012a	yājyataḥ śiṣyato vāpi kanyayā vā dhanaṃ mahat<BR>
12,226.012c	yady āgacched yajed dadyān naiko 'śnīyāt kathaṃ cana<BR>
12,226.013a	gṛham āvasato hy asya nānyat tīrthaṃ pratigrahāt<BR>
12,226.013c	devarṣipitṛgurvarthaṃ vṛddhāturabubhukṣatām<BR>
12,226.014a	antarhitābhitaptānāṃ yathāśakti bubhūṣatām<BR>
12,226.014c	dravyāṇām atiśaktyāpi deyam eṣāṃ kṛtād api<BR>
12,226.015a	arhatām anurūpāṇāṃ nādeyaṃ hy asti kiṃ cana<BR>
12,226.015c	uccaiḥśravasam apy aśvaṃ prāpaṇīyaṃ satāṃ viduḥ<BR>
12,226.015d*0674A_01	dattvā jagāma brahmādau lokān daivair abhiṣṭutān<BR>
12,226.016a	anunīya tathā kāvyaḥ satyasaṃdho mahāvrataḥ<BR>
12,226.016c	svaiḥ prāṇair brāhmaṇaprāṇān paritrāya divaṃ gataḥ<BR>
12,226.017a	rantidevaś ca sāṃkṛtyo vasiṣṭhāya mahātmane<BR>
12,226.017c	apaḥ pradāya śītoṣṇā nākapṛṣṭhe mahīyate<BR>
12,226.018a	ātreyaś candradamayor arhator vividhaṃ dhanam<BR>
12,226.018c	dattvā lokān yayau dhīmān anantān sa mahīpatiḥ<BR>
12,226.019a	śibirauśīnaro 'ṅgāni sutaṃ ca priyam aurasam<BR>
12,226.019c	brāhmaṇārtham upākṛtya nākapṛṣṭham ito gataḥ<BR>
12,226.020a	pratardanaḥ kāśipatiḥ pradāya nayane svake<BR>
12,226.020c	brāhmaṇāyātulāṃ kīrtim iha cāmutra cāśnute<BR>
12,226.021a	divyaṃ mṛṣṭaśalākaṃ tu sauvarṇaṃ paramarddhimat<BR>
12,226.021c	chatraṃ devāvṛdho dattvā sarāṣṭro 'bhyapatad divam<BR>
12,226.022a	sāṃkṛtiś ca tathātreyaḥ śiṣyebhyo brahma nirguṇam<BR>
12,226.022c	upadiśya mahātejā gato lokān anuttamān<BR>
12,226.023a	ambarīṣo gavāṃ dattvā brāhmaṇebhyaḥ pratāpavān<BR>
12,226.023c	arbudāni daśaikaṃ ca sarāṣṭro 'bhyapatad divam<BR>
12,226.024a	sāvitrī kuṇḍale divye śarīraṃ janamejayaḥ<BR>
12,226.024c	brāhmaṇārthe parityajya jagmatur lokam uttamam<BR>
12,226.025a	sarvaratnaṃ vṛṣādarbho yuvanāśvaḥ priyāḥ striyaḥ<BR>
12,226.025c	ramyam āvasathaṃ caiva dattvāmuṃ lokam āsthitaḥ<BR>
12,226.026a	nimī rāṣṭraṃ ca vaideho jāmadagnyo vasuṃdharām<BR>
12,226.026c	brāhmaṇebhyo dadau cāpi gayaś corvīṃ sapattanām<BR>
12,226.027a	avarṣati ca parjanye sarvabhūtāni cāsakṛt<BR>
12,226.027c	vasiṣṭho jīvayām āsa prajāpatir iva prajāḥ<BR>
12,226.028a	karaṃdhamasya putras tu marutto nṛpatis tathā<BR>
12,226.028c	kanyām aṅgirase dattvā divam āśu jagāma ha<BR>
12,226.029a	brahmadattaś ca pāñcālyo rājā buddhimatāṃ varaḥ<BR>
12,226.029c	nidhiṃ śaṅkhaṃ dvijāgryebhyo dattvā lokān avāptavān<BR>
12,226.030a	rājā mitrasahaś cāpi vasiṣṭhāya mahātmane<BR>
12,226.030c	madayantīṃ priyāṃ dattvā tayā saha divaṃ gataḥ<BR>
12,226.031a	sahasrajic ca rājarṣiḥ prāṇān iṣṭān mahāyaśāḥ<BR>
12,226.031c	brāhmaṇārthe parityajya gato lokān anuttamān<BR>
12,226.032a	sarvakāmaiś ca saṃpūrṇaṃ dattvā veśma hiraṇmayam<BR>
12,226.032c	mudgalāya gataḥ svargaṃ śatadyumno mahīpatiḥ<BR>
12,226.033a	nāmnā ca dyutimān nāma śālvarājaḥ pratāpavān<BR>
12,226.033c	dattvā rājyam ṛcīkāya gato lokān anuttamān<BR>
12,226.034a	madirāśvaś ca rājarṣir dattvā kanyāṃ sumadhyamām<BR>
12,226.034c	hiraṇyahastāya gato lokān devair abhiṣṭutān<BR>
12,226.035a	lomapādaś ca rājarṣiḥ śāntāṃ dattvā sutāṃ prabhuḥ<BR>
12,226.035c	ṛśyaśṛṅgāya vipulaiḥ sarvakāmair ayujyata<BR>
12,226.036a	dattvā śatasahasraṃ tu gavāṃ rājā prasenajit<BR>
12,226.036c	savatsānāṃ mahātejā gato lokān anuttamān<BR>
12,226.037a	ete cānye ca bahavo dānena tapasā ca ha<BR>
12,226.037c	mahātmāno gatāḥ svargaṃ śiṣṭātmāno jitendriyāḥ<BR>
12,226.038a	teṣāṃ pratiṣṭhitā kīrtir yāvat sthāsyati medinī<BR>
12,226.038c	dānayajñaprajāsargair ete hi divam āpnuvan<BR>
12,227.001	vyāsa uvāca<BR>
12,227.001a	trayīvidyām avekṣeta vedeṣūktām athāṅgataḥ<BR>
12,227.001c	ṛksāmavarṇākṣarato yajuṣo 'tharvaṇas tathā<BR>
12,227.001d*0675_01	tiṣṭhaty eteṣu bhagavān ṣaṭsu karmasu saṃsthitaḥ<BR>
12,227.002a	vedavādeṣu kuśalā hy adhyātmakuśalāś ca ye<BR>
12,227.002c	sattvavanto mahābhāgāḥ paśyanti prabhavāpyayau<BR>
12,227.003a	evaṃ dharmeṇa varteta kriyāḥ śiṣṭavad ācaret<BR>
12,227.003c	asaṃrodhena bhūtānāṃ vṛttiṃ lipseta vai dvijaḥ<BR>
12,227.004a	sadbhya āgatavijñānaḥ śiṣṭaḥ śāstravicakṣaṇaḥ<BR>
12,227.004c	svadharmeṇa kriyā loke kurvāṇaḥ satyasaṃgaraḥ<BR>
12,227.005a	tiṣṭhaty eteṣu gṛhavān ṣaṭsu karmasu sa dvijaḥ<BR>
12,227.005c	pañcabhiḥ satataṃ yajñaiḥ śraddadhāno yajeta ca<BR>
12,227.006a	dhṛtimān apramattaś ca dānto dharmavid ātmavān<BR>
12,227.006c	vītaharṣabhayakrodho brāhmaṇo nāvasīdati<BR>
12,227.007a	dānam adhyayanaṃ yajñas tapo hrīr ārjavaṃ damaḥ<BR>
12,227.007c	etair vardhayate tejaḥ pāpmānaṃ cāpakarṣati<BR>
12,227.008a	dhūtapāpmā tu medhāvī laghvāhāro jitendriyaḥ<BR>
12,227.008c	kāmakrodhau vaśe kṛtvā ninīṣed brahmaṇaḥ padam<BR>
12,227.009a	agnīṃś ca brāhmaṇāṃś cārced devatāḥ praṇameta ca<BR>
12,227.009c	varjayed ruṣatīṃ vācaṃ hiṃsāṃ cādharmasaṃhitām<BR>
12,227.010a	eṣā pūrvatarā vṛttir brāhmaṇasya vidhīyate<BR>
12,227.010c	jñānāgamena karmāṇi kurvan karmasu sidhyati<BR>
12,227.011a	pañcendriyajalāṃ ghorāṃ lobhakūlāṃ sudustarām<BR>
12,227.011c	manyupaṅkām anādhṛṣyāṃ nadīṃ tarati buddhimān<BR>
12,227.012a	kāmamanyūddhataṃ yat syān nityam atyantamohitam<BR>
12,227.012c	mahatā vidhidṛṣṭena balenāpratighātinā<BR>
12,227.012e	svabhāvasrotasā vṛttam uhyate satataṃ jagat<BR>
12,227.013a	kālodakena mahatā varṣāvartena saṃtatam<BR>
12,227.013c	māsormiṇartuvegena pakṣolapatṛṇena ca<BR>
12,227.014a	nimeṣonmeṣaphenena ahorātrajavena ca<BR>
12,227.014c	kāmagrāheṇa ghoreṇa vedayajñaplavena ca<BR>
12,227.015a	dharmadvīpena bhūtānāṃ cārthakāmaraveṇa ca<BR>
12,227.015c	ṛtasopānatīreṇa vihiṃsātaruvāhinā<BR>
12,227.016a	yugahradaughamadhyena brahmaprāyabhavena ca<BR>
12,227.016c	dhātrā sṛṣṭāni bhūtāni kṛṣyante yamasādanam<BR>
12,227.017a	etat prajñāmayair dhīrā nistaranti manīṣiṇaḥ<BR>
12,227.017c	plavair aplavavanto hi kiṃ kariṣyanty acetasaḥ<BR>
12,227.018a	upapannaṃ hi yat prājño nistaren netaro janaḥ<BR>
12,227.018c	dūrato guṇadoṣau hi prājñaḥ sarvatra paśyati<BR>
12,227.019a	saṃśayātmā sa kāmātmā calacitto 'lpacetanaḥ<BR>
12,227.019c	aprājño na taraty eva yo hy āste na sa gacchati<BR>
12,227.020a	aplavo hi mahādoṣam uhyamāno 'dhigacchati<BR>
12,227.020c	kāmagrāhagṛhītasya jñānam apy asya na plavaḥ<BR>
12,227.021a	tasmād unmajjanasyārthe prayateta vicakṣaṇaḥ<BR>
12,227.021c	etad unmajjanaṃ tasya yad ayaṃ brāhmaṇo bhavet<BR>
12,227.022a	tryavadāte kule jātas trisaṃdehas trikarmakṛt<BR>
12,227.022c	tasmād unmajjanas tiṣṭhen nistaret prajñayā yathā<BR>
12,227.023a	saṃskṛtasya hi dāntasya niyatasya kṛtātmanaḥ<BR>
12,227.023c	prājñasyānantarā siddhir iha loke paratra ca<BR>
12,227.024a	vartate teṣu gṛhavān akrudhyann anasūyakaḥ<BR>
12,227.024c	pañcabhiḥ satataṃ yajñair vighasāśī yajeta ca<BR>
12,227.025a	satāṃ vṛttena varteta kriyāḥ śiṣṭavad ācaret<BR>
12,227.025c	asaṃrodhena dharmasya vṛttiṃ lipsed agarhitām<BR>
12,227.026a	śrutivijñānatattvajñaḥ śiṣṭācāro vicakṣaṇaḥ<BR>
12,227.026c	svadharmeṇa kriyāvāṃś ca karmaṇā so 'py asaṃkaraḥ<BR>
12,227.027a	kriyāvāñ śraddadhānaś ca dātā prājño 'nasūyakaḥ<BR>
12,227.027c	dharmādharmaviśeṣajñaḥ sarvaṃ tarati dustaram<BR>
12,227.028a	dhṛtimān apramattaś ca dānto dharmavid ātmavān<BR>
12,227.028c	vītaharṣabhayakrodho brāhmaṇo nāvasīdati<BR>
12,227.029a	eṣā pūrvatarā vṛttir brāhmaṇasya vidhīyate<BR>
12,227.029c	jñānavittvena karmāṇi kurvan sarvatra sidhyati<BR>
12,227.030a	adharmaṃ dharmakāmo hi karotīhāvicakṣaṇaḥ<BR>
12,227.030c	dharmaṃ cādharmasaṃkāśaṃ śocann iva karoti saḥ<BR>
12,227.031a	dharmaṃ karomīti karoty adharmam; adharmakāmaś ca karoti dharmam<BR>
12,227.031c	ubhe bālaḥ karmaṇī na prajānan; sa jāyate mriyate cāpi dehī<BR>
12,228.001	vyāsa uvāca<BR>
12,228.001a	atha ced rocayed etad druhyeta manasā tathā<BR>
12,228.001c	unmajjaṃś ca nimajjaṃś ca jñānavān plavavān bhavet<BR>
12,228.002a	prajñayā nirmitair dhīrās tārayanty abudhān plavaiḥ<BR>
12,228.002c	nābudhās tārayanty anyān ātmānaṃ vā kathaṃ cana<BR>
12,228.003a	chinnadoṣo munir yogān yukto yuñjīta dvādaśa<BR>
12,228.003c	daśakarmasukhān arthān upāyāpāyanirbhayaḥ<BR>
12,228.004a	cakṣur ācāravit prājño manasā darśanena ca<BR>
12,228.004c	yacched vāṅmanasī buddhyā ya icchej jñānam uttamam<BR>
12,228.004e	jñānena yacched ātmānaṃ ya icchec chāntim ātmanaḥ<BR>
12,228.005a	eteṣāṃ ced anudraṣṭā puruṣo 'pi sudāruṇaḥ<BR>
12,228.005c	yadi vā sarvavedajño yadi vāpy anṛco 'japaḥ<BR>
12,228.006a	yadi vā dhārmiko yajvā yadi vā pāpakṛttamaḥ<BR>
12,228.006c	yadi vā puruṣavyāghro yadi vā klaibyadhāritā<BR>
12,228.007a	taraty eva mahādurgaṃ jarāmaraṇasāgaram<BR>
12,228.007c	evaṃ hy etena yogena yuñjāno 'py ekam antataḥ<BR>
12,228.007e	api jijñāsamāno hi śabdabrahmātivartate<BR>
12,228.008a	dharmopastho hrīvarūtha upāyāpāyakūbaraḥ<BR>
12,228.008c	apānākṣaḥ prāṇayugaḥ prajñāyur jīvabandhanaḥ<BR>
12,228.009a	cetanābandhuraś cārur ācāragrahanemivān<BR>
12,228.009c	darśanasparśanavaho ghrāṇaśravaṇavāhanaḥ<BR>
12,228.010a	prajñānābhiḥ sarvatantrapratodo jñānasārathiḥ<BR>
12,228.010c	kṣetrajñādhiṣṭhito dhīraḥ śraddhādamapuraḥsaraḥ<BR>
12,228.011a	tyāgavartmānugaḥ kṣemyaḥ śaucago dhyānagocaraḥ<BR>
12,228.011c	jīvayukto ratho divyo brahmaloke virājate<BR>
12,228.012a	atha saṃtvaramāṇasya ratham etaṃ yuyukṣataḥ<BR>
12,228.012c	akṣaraṃ gantumanaso vidhiṃ vakṣyāmi śīghragam<BR>
12,228.013a	sapta yo dhāraṇāḥ kṛtsnā vāgyataḥ pratipadyate<BR>
12,228.013c	pṛṣṭhataḥ pārśvataś cānyā yāvatyas tāḥ pradhāraṇāḥ<BR>
12,228.014a	kramaśaḥ pārthivaṃ yac ca vāyavyaṃ khaṃ tathā payaḥ<BR>
12,228.014c	jyotiṣo yat tad aiśvaryam ahaṃkārasya buddhitaḥ<BR>
12,228.015a	avyaktasya tathaiśvaryaṃ kramaśaḥ pratipadyate<BR>
12,228.015c	vikramāś cāpi yasyaite tathā yuṅkte sa yogataḥ<BR>
12,228.016a	athāsya yogayuktasya siddhim ātmani paśyataḥ<BR>
12,228.016c	nirmathyamānaḥ sūkṣmatvād rūpāṇīmāni darśayet<BR>
12,228.017a	śaiśiras tu yathā dhūmaḥ sūkṣmaḥ saṃśrayate nabhaḥ<BR>
12,228.017c	tathā dehād vimuktasya pūrvarūpaṃ bhavaty uta<BR>
12,228.018a	atha dhūmasya virame dvitīyaṃ rūpadarśanam<BR>
12,228.018c	jalarūpam ivākāśe tatraivātmani paśyati<BR>
12,228.019a	apāṃ vyatikrame cāpi vahnirūpaṃ prakāśate<BR>
12,228.019c	tasminn uparate cāsya pītavastravad iṣyate<BR>
12,228.019c*0676_01	**** **** vāyavyaṃ sūkṣmam apy atha<BR>
12,228.019c*0676_02	rūpaṃ prakāśate tatra<BR>
12,228.019d*0677_01	tasminn uparate rūpam ākāśasya prakāśate<BR>
12,228.019e	ūrṇārūpasavarṇaṃ ca tasya rūpaṃ prakāśate<BR>
12,228.020a	atha śvetāṃ gatiṃ gatvā vāyavyaṃ sūkṣmam apy ajaḥ<BR>
12,228.020b*0678_01	tasminn uparate cāsya buddhirūpaṃ prakāśate<BR>
12,228.020c	aśuklaṃ cetasaḥ saukṣmyam avyaktaṃ brahmaṇo 'sya vai<BR>
12,228.021a	eteṣv api hi jāteṣu phalajātāni me śṛṇu<BR>
12,228.021c	jātasya pārthivaiśvarye sṛṣṭir iṣṭā vidhīyate<BR>
12,228.022a	prajāpatir ivākṣobhyaḥ śarīrāt sṛjati prajāḥ<BR>
12,228.022c	aṅgulyaṅguṣṭhamātreṇa hastapādena vā tathā<BR>
12,228.023a	pṛthivīṃ kampayaty eko guṇo vāyor iti smṛtaḥ<BR>
12,228.023c	ākāśabhūtaś cākāśe savarṇatvāt praṇaśyati<BR>
12,228.024a	varṇato gṛhyate cāpi kāmāt pibati cāśayān<BR>
12,228.024c	na cāsya tejasā rūpaṃ dṛśyate śāmyate tathā<BR>
12,228.025a	ahaṃkārasya vijiteḥ pañcaite syur vaśānugāḥ<BR>
12,228.025c	ṣaṇṇām ātmani buddhau ca jitāyāṃ prabhavaty atha<BR>
12,228.026a	nirdoṣā pratibhā hy enaṃ kṛtsnā samabhivartate<BR>
12,228.026c	tathaiva vyaktam ātmānam avyaktaṃ pratipadyate<BR>
12,228.027a	yato niḥsarate loko bhavati vyaktasaṃjñakaḥ<BR>
12,228.027c	tatrāvyaktamayīṃ vyākhyāṃ śṛṇu tvaṃ vistareṇa me<BR>
12,228.027e	tathā vyaktamayīṃ caiva saṃkhyāṃ pūrvaṃ nibodha me<BR>
12,228.028a	pañcaviṃśatitattvāni tulyāny ubhayataḥ samam<BR>
12,228.028c	yoge sāṃkhye 'pi ca tathā viśeṣāṃs tatra me śṛṇu<BR>
12,228.029a	proktaṃ tad vyaktam ity eva jāyate vardhate ca yat<BR>
12,228.029c	jīryate mriyate caiva caturbhir lakṣaṇair yutam<BR>
12,228.030a	viparītam ato yat tu tad avyaktam udāhṛtam<BR>
12,228.030c	dvāv ātmānau ca vedeṣu siddhānteṣv apy udāhṛtau<BR>
12,228.031a	caturlakṣaṇajaṃ tv anyaṃ caturvargaṃ pracakṣate<BR>
12,228.031c	vyaktam avyaktajaṃ caiva tathā buddham athetarat<BR>
12,228.031e	sattvaṃ kṣetrajña ity etad dvayam apy anudarśitam<BR>
12,228.032a	dvāv ātmānau ca vedeṣu viṣayeṣu ca rajyataḥ<BR>
12,228.032c	viṣayāt pratisaṃhāraḥ sāṃkhyānāṃ siddhilakṣaṇam<BR>
12,228.033a	nirmamaś cānahaṃkāro nirdvaṃdvaś chinnasaṃśayaḥ<BR>
12,228.033c	naiva krudhyati na dveṣṭi nānṛtā bhāṣate giraḥ<BR>
12,228.034a	ākruṣṭas tāḍitaś caiva maitreṇa dhyāti nāśubham<BR>
12,228.034c	vāgdaṇḍakarmamanasāṃ trayāṇāṃ ca nivartakaḥ<BR>
12,228.035a	samaḥ sarveṣu bhūteṣu brahmāṇam abhivartate<BR>
12,228.035c	naivecchati na cāniccho yātrāmātravyavasthitaḥ<BR>
12,228.036a	alolupo 'vyatho dānto na kṛtī na nirākṛtiḥ<BR>
12,228.036c	nāsyendriyam anekāgraṃ nātikṣiptamanorathaḥ<BR>
12,228.036d*0679_01	sarvabhūtahito maitraḥ samaloṣṭāśmakāñcanaḥ<BR>
12,228.036d*0679_02	tulyapriyāpriyo dhīras tulyanindātmasaṃstutiḥ<BR>
12,228.036d*0679_03	aspṛhaḥ sarvakāmebhyo brahmacarye dṛḍhaś ca yaḥ<BR>
12,228.036e	ahiṃsraḥ sarvabhūtānām īdṛk sāṃkhyo vimucyate<BR>
12,228.037a	atha yogād vimucyante kāraṇair yair nibodha me<BR>
12,228.037c	yogaiśvaryam atikrānto yo 'tikrāmati mucyate<BR>
12,228.038a	ity eṣā bhāvajā buddhiḥ kathitā te na saṃśayaḥ<BR>
12,228.038c	evaṃ bhavati nirdvaṃdvo brahmāṇaṃ cādhigacchati<BR>
12,229.001	vyāsa uvāca<BR>
12,229.001a	atha jñānaplavaṃ dhīro gṛhītvā śāntim āsthitaḥ<BR>
12,229.001c	unmajjaṃś ca nimajjaṃś ca jñānam evābhisaṃśrayet<BR>
12,229.002	śuka uvāca<BR>
12,229.002a	kiṃ taj jñānam atho vidyā yayā nistarati dvayam<BR>
12,229.002c	pravṛttilakṣaṇo dharmo nivṛttir iti caiva hi<BR>
12,229.003	vyāsa uvāca<BR>
12,229.003a	yas tu paśyet svabhāvena vinā bhāvam acetanaḥ<BR>
12,229.003c	puṣyate ca punaḥ sarvān prajñayā muktahetukaḥ<BR>
12,229.004a	yeṣāṃ caikāntabhāvena svabhāvaḥ kāraṇaṃ matam<BR>
12,229.004c	pūtvā tṛṇabusīkāṃ vai te labhante na kiṃ cana<BR>
12,229.005a	ye cainaṃ pakṣam āśritya vartayanty alpacetasaḥ<BR>
12,229.005c	svabhāvaṃ kāraṇaṃ jñātvā na śreyaḥ prāpnuvanti te<BR>
12,229.006a	svabhāvo hi vināśāya mohakarmamanobhavaḥ<BR>
12,229.006c	niruktam etayor etat svabhāvaparabhāvayoḥ<BR>
12,229.007a	kṛṣyādīni hi karmāṇi sasyasaṃharaṇāni ca<BR>
12,229.007c	prajñāvadbhiḥ prakḷptāni yānāsanagṛhāṇi ca<BR>
12,229.008a	ākrīḍānāṃ gṛhāṇāṃ ca gadānām agadasya ca<BR>
12,229.008c	prajñāvantaḥ pravaktāro jñānavadbhir anuṣṭhitāḥ<BR>
12,229.009a	prajñā saṃyojayaty arthaiḥ prajñā śreyo 'dhigacchati<BR>
12,229.009c	rājāno bhuñjate rājyaṃ prajñayā tulyalakṣaṇāḥ<BR>
12,229.010a	pārāvaryaṃ tu bhūtānāṃ jñānenaivopalabhyate<BR>
12,229.010c	vidyayā tāta sṛṣṭānāṃ vidyaiva paramā gatiḥ<BR>
12,229.011a	bhūtānāṃ janma sarveṣāṃ vividhānāṃ caturvidham<BR>
12,229.011c	jarāyvaṇḍam athodbhedaṃ svedaṃ cāpy upalakṣayet<BR>
12,229.012a	sthāvarebhyo viśiṣṭāni jaṅgamāny upalakṣayet<BR>
12,229.012c	upapannaṃ hi yac ceṣṭā viśiṣyeta viśeṣyayoḥ<BR>
12,229.013a	āhur dvibahupādāni jaṅgamāni dvayāni ca<BR>
12,229.013c	bahupādbhyo viśiṣṭāni dvipādāni bahūny api<BR>
12,229.014a	dvipadāni dvayāny āhuḥ pārthivānītarāṇi ca<BR>
12,229.014c	pārthivāni viśiṣṭāni tāni hy annāni bhuñjate<BR>
12,229.015a	pārthivāni dvayāny āhur madhyamāny uttamāni ca<BR>
12,229.015c	madhyamāni viśiṣṭāni jātidharmopadhāraṇāt<BR>
12,229.016a	madhyamāni dvayāny āhur dharmajñānītarāṇi ca<BR>
12,229.016c	dharmajñāni viśiṣṭāni kāryākāryopadhāraṇāt<BR>
12,229.017a	dharmajñāni dvayāny āhur vedajñānītarāṇi ca<BR>
12,229.017c	vedajñāni viśiṣṭāni vedo hy eṣu pratiṣṭhitaḥ<BR>
12,229.018a	vedajñāni dvayāny āhuḥ pravaktṝṇītarāṇi ca<BR>
12,229.018c	pravaktṝṇi viśiṣṭāni sarvadharmopadhāraṇāt<BR>
12,229.019a	vijñāyante hi yair vedāḥ sarvadharmakriyāphalāḥ<BR>
12,229.019c	sayajñāḥ sakhilā vedāḥ pravaktṛbhyo viniḥsṛtāḥ<BR>
12,229.020a	pravaktṝṇi dvayāny āhur ātmajñānītarāṇi ca<BR>
12,229.020c	ātmajñāni viśiṣṭāni janmājanmopadhāraṇāt<BR>
12,229.021a	dharmadvayaṃ hi yo veda sa sarvaḥ sarvadharmavid<BR>
12,229.021c	sa tyāgī satyasaṃkalpaḥ sa tu kṣāntaḥ sa īśvaraḥ<BR>
12,229.022a	dharmajñānapratiṣṭhaṃ hi taṃ devā brāhmaṇaṃ viduḥ<BR>
12,229.022c	śabdabrahmaṇi niṣṇātaṃ pare ca kṛtaniścayam<BR>
12,229.023a	antaḥsthaṃ ca bahiṣṭhaṃ ca ye ''dhiyajñādhidaivatam<BR>
12,229.023c	jānanti tān namasyāmas te devās tāta te dvijāḥ<BR>
12,229.024a	teṣu viśvam idaṃ bhūtaṃ sāgraṃ ca jagad āhitam<BR>
12,229.024c	teṣāṃ māhātmyabhāvasya sadṛśaṃ nāsti kiṃ cana<BR>
12,229.025a	ādiṃ te nidhanaṃ caiva karma cātītya sarvaśaḥ<BR>
12,229.025c	caturvidhasya bhūtasya sarvasyeśāḥ svayaṃbhuvaḥ<BR>
12,230.001	vyāsa uvāca<BR>
12,230.001a	eṣā pūrvatarā vṛttir brāhmaṇasya vidhīyate<BR>
12,230.001c	jñānavān eva karmāṇi kurvan sarvatra sidhyati<BR>
12,230.002a	tatra cen na bhaved evaṃ saṃśayaḥ karmaniścaye<BR>
12,230.002c	kiṃ nu karma svabhāvo 'yaṃ jñānaṃ karmeti vā punaḥ<BR>
12,230.003a	tatra ceha vivitsā syāj jñānaṃ cet puruṣaṃ prati<BR>
12,230.003c	upapattyupalabdhibhyāṃ varṇayiṣyāmi tac chṛṇu<BR>
12,230.004a	pauruṣaṃ kāraṇaṃ ke cid āhuḥ karmasu mānavāḥ<BR>
12,230.004c	daivam eke praśaṃsanti svabhāvaṃ cāpare janāḥ<BR>
12,230.005a	pauruṣaṃ karma daivaṃ ca phalavṛttisvabhāvataḥ<BR>
12,230.005c	trayam etat pṛthagbhūtam avivekaṃ tu ke cana<BR>
12,230.006a	evam etan na cāpy evam ubhe cāpi na cāpy ubhe<BR>
12,230.006c	karmasthā viṣamaṃ brūyuḥ sattvasthāḥ samadarśinaḥ<BR>
12,230.007a	tretāyāṃ dvāpare caiva kalijāś ca sasaṃśayāḥ<BR>
12,230.007b*0680_01	tretāyuge vidhis tv eṣa dharmāṇāṃ na kṛte yuge<BR>
12,230.007c	tapasvinaḥ praśāntāś ca sattvasthāś ca kṛte yuge<BR>
12,230.008a	apṛthagdarśinaḥ sarve ṛksāmasu yajuḥṣu ca<BR>
12,230.008c	kāmadveṣau pṛthag dṛṣṭvā tapaḥ kṛta upāsate<BR>
12,230.009a	tapodharmeṇa saṃyuktas taponityaḥ susaṃśitaḥ<BR>
12,230.009c	tena sarvān avāpnoti kāmān yān manasecchati<BR>
12,230.010a	tapasā tad avāpnoti yad bhūtvā sṛjate jagat<BR>
12,230.010c	tadbhūtaś ca tataḥ sarvo bhūtānāṃ bhavati prabhuḥ<BR>
12,230.011a	tad uktaṃ vedavādeṣu gahanaṃ vedadarśibhiḥ<BR>
12,230.011c	vedānteṣu punar vyaktaṃ kramayogena lakṣyate<BR>
12,230.012a	ārambhayajñāḥ kṣatrasya haviryajñā viśaḥ smṛtāḥ<BR>
12,230.012c	paricārayajñāḥ śūdrāś ca japayajñā dvijātayaḥ<BR>
12,230.013a	pariniṣṭhitakāryo hi svādhyāyena dvijo bhavet<BR>
12,230.013c	kuryād anyan na vā kuryān maitro brāhmaṇa ucyate<BR>
12,230.014a	tretādau sakalā vedā yajñā varṇāśramās tathā<BR>
12,230.014c	saṃrodhād āyuṣas tv ete vyasyante dvāpare yuge<BR>
12,230.015a	dvāpare viplavaṃ yānti vedāḥ kaliyuge tathā<BR>
12,230.015c	dṛśyante nāpi dṛśyante kaler ante punaḥ punaḥ<BR>
12,230.016a	utsīdanti svadharmāś ca tatrādharmeṇa pīḍitāḥ<BR>
12,230.016c	gavāṃ bhūmeś ca ye cāpām oṣadhīnāṃ ca ye rasāḥ<BR>
12,230.017a	adharmāntarhitā vedā vedadharmās tathāśramāḥ<BR>
12,230.017c	vikriyante svadharmasthāḥ sthāvarāṇi carāṇi ca<BR>
12,230.018a	yathā sarvāṇi bhūtāni vṛṣṭir bhaumāni varṣati<BR>
12,230.018c	sṛjate sarvato 'ṅgāni tathā vedā yuge yuge<BR>
12,230.019a	visṛtaṃ kālanānātvam anādinidhanaṃ ca yat<BR>
12,230.019c	kīrtitaṃ tat purastān me yataḥ saṃyānti yānti ca<BR>
12,230.020a	dhātedaṃ prabhavasthānaṃ bhūtānāṃ saṃyamo yamaḥ<BR>
12,230.020c	svabhāvena pravartante dvaṃdvasṛṣṭāni bhūriśaḥ<BR>
12,230.021a	sargaḥ kālo dhṛtir vedāḥ kartā kāryaṃ kriyā phalam<BR>
12,230.021c	etat te kathitaṃ tāta yan māṃ tvaṃ paripṛcchasi<BR>
12,231.001	bhīṣma uvāca<BR>
12,231.001a	ity ukto 'bhipraśasyaitat paramarṣes tu śāsanam<BR>
12,231.001c	mokṣadharmārthasaṃyuktam idaṃ praṣṭuṃ pracakrame<BR>
12,231.002	śuka uvāca<BR>
12,231.002a	prajāvāñ śrotriyo yajvā vṛddhaḥ prajño 'nasūyakaḥ<BR>
12,231.002c	anāgatam anaitihyaṃ kathaṃ brahmādhigacchati<BR>
12,231.003a	tapasā brahmacaryeṇa sarvatyāgena medhayā<BR>
12,231.003c	sāṃkhye vā yadi vā yoge etat pṛṣṭo 'bhidhatsva me<BR>
12,231.004a	manasaś cendriyāṇāṃ cāpy aikāgryaṃ samavāpyate<BR>
12,231.004c	yenopāyena puruṣais tac ca vyākhyātum arhasi<BR>
12,231.005	vyāsa uvāca<BR>
12,231.005a	nānyatra vidyātapasor nānyatrendriyanigrahāt<BR>
12,231.005c	nānyatra sarvasaṃtyāgāt siddhiṃ vindati kaś cana<BR>
12,231.006a	mahābhūtāni sarvāṇi pūrvasṛṣṭiḥ svayaṃbhuvaḥ<BR>
12,231.006c	bhūyiṣṭhaṃ prāṇabhṛdgrāme niviṣṭāni śarīriṣu<BR>
12,231.007a	bhūmer deho jalāt sāro jyotiṣaś cakṣuṣī smṛte<BR>
12,231.007c	prāṇāpānāśrayo vāyuḥ kheṣv ākāśaṃ śarīriṇām<BR>
12,231.008a	krānte viṣṇur bale śakraḥ koṣṭhe 'gnir bhuktam archati<BR>
12,231.008c	karṇayoḥ pradiśaḥ śrotre jihvāyāṃ vāk sarasvatī<BR>
12,231.009a	karṇau tvak cakṣuṣī jihvā nāsikā caiva pañcamī<BR>
12,231.009c	darśanānīndriyoktāni dvārāṇy āhārasiddhaye<BR>
12,231.010a	śabdaṃ sparśaṃ tathā rūpaṃ rasaṃ gandhaṃ ca pañcamam<BR>
12,231.010c	indriyāṇi pṛthak tv arthān manaso darśayanty uta<BR>
12,231.011a	indriyāṇi mano yuṅkte vaśyān yanteva vājinaḥ<BR>
12,231.011c	manaś cāpi sadā yuṅkte bhūtātmā hṛdayāśritaḥ<BR>
12,231.012a	indriyāṇāṃ tathaiveṣāṃ sarveṣām īśvaraṃ manaḥ<BR>
12,231.012c	niyame ca visarge ca bhūtātmā manasas tathā<BR>
12,231.013a	indriyāṇīndriyārthāś ca svabhāvaś cetanā manaḥ<BR>
12,231.013c	prāṇāpānau ca jīvaś ca nityaṃ deheṣu dehinām<BR>
12,231.014a	āśrayo nāsti sattvasya guṇaśabdo na cetanā<BR>
12,231.014c	sattvaṃ hi tejaḥ sṛjati na guṇān vai kadā cana<BR>
12,231.015a	evaṃ saptadaśaṃ dehe vṛtaṃ ṣoḍaśabhir guṇaiḥ<BR>
12,231.015c	manīṣī manasā vipraḥ paśyaty ātmānam ātmani<BR>
12,231.016a	na hy ayaṃ cakṣuṣā dṛśyo na ca sarvair apīndriyaiḥ<BR>
12,231.016c	manasā saṃpradīptena mahān ātmā prakāśate<BR>
12,231.017a	aśabdasparśarūpaṃ tad arasāgandham avyayam<BR>
12,231.017c	aśarīraṃ śarīre sve nirīkṣeta nirindriyam<BR>
12,231.018a	avyaktaṃ vyaktadeheṣu martyeṣv amaram āśritam<BR>
12,231.018c	yo 'nupaśyati sa pretya kalpate brahmabhūyase<BR>
12,231.019a	vidyābhijanasaṃpanne brāhmaṇe gavi hastini<BR>
12,231.019c	śuni caiva śvapāke ca paṇḍitāḥ samadarśinaḥ<BR>
12,231.020a	sa hi sarveṣu bhūteṣu jaṅgameṣu dhruveṣu ca<BR>
12,231.020c	vasaty eko mahān ātmā yena sarvam idaṃ tatam<BR>
12,231.021a	sarvabhūteṣu cātmānaṃ sarvabhūtāni cātmani<BR>
12,231.021c	yadā paśyati bhūtātmā brahma saṃpadyate tadā<BR>
12,231.022a	yāvān ātmani vedātmā tāvān ātmā parātmani<BR>
12,231.022c	ya evaṃ satataṃ veda so 'mṛtatvāya kalpate<BR>
12,231.023a	sarvabhūtātmabhūtasya sarvabhūtahitasya ca<BR>
12,231.023c	devāpi mārge muhyanti apadasya padaiṣiṇaḥ<BR>
12,231.024a	śakunīnām ivākāśe jale vāricarasya vā<BR>
12,231.024c	yathā gatir na dṛśyeta tathaiva sumahātmanaḥ<BR>
12,231.025a	kālaḥ pacati bhūtāni sarvāṇy evātmanātmani<BR>
12,231.025c	yasmiṃs tu pacyate kālas taṃ na vedeha kaś cana<BR>
12,231.026a	na tad ūrdhvaṃ na tiryak ca nādho na ca tiraḥ punaḥ<BR>
12,231.026b*0681_01	indriyair api buddhyā vā gṛhyate na kadā cana<BR>
12,231.026c	na madhye pratigṛhṇīte naiva kaś cit kutaś cana<BR>
12,231.027a	sarve 'ntaḥsthā ime lokā bāhyam eṣāṃ na kiṃ cana<BR>
12,231.027c	yaḥ sahasraṃ samāgacched yathā bāṇo guṇacyutaḥ<BR>
12,231.028a	naivāntaṃ kāraṇasyeyād yady api syān manojavaḥ<BR>
12,231.028c	tasmāt sūkṣmāt sūkṣmataraṃ nāsti sthūlataraṃ tataḥ<BR>
12,231.029a	sarvataḥpāṇipādāntaṃ sarvatokṣiśiromukham<BR>
12,231.029c	sarvataḥśrutimal loke sarvam āvṛtya tiṣṭhati<BR>
12,231.030a	tad evāṇor aṇutaraṃ tan mahadbhyo mahattaram<BR>
12,231.030c	tad antaḥ sarvabhūtānāṃ dhruvaṃ tiṣṭhan na dṛśyate<BR>
12,231.031a	akṣaraṃ ca kṣaraṃ caiva dvaidhībhāvo 'yam ātmanaḥ<BR>
12,231.031c	kṣaraḥ sarveṣu bhūteṣu divyaṃ hy amṛtam akṣaram<BR>
12,231.032a	navadvāraṃ puraṃ gatvā haṃso hi niyato vaśī<BR>
12,231.032c	īśaḥ sarvasya bhūtasya sthāvarasya carasya ca<BR>
12,231.033a	hānibhaṅgavikalpānāṃ navānāṃ saṃśrayeṇa ca<BR>
12,231.033c	śarīrāṇām ajasyāhur haṃsatvaṃ pāradarśinaḥ<BR>
12,231.034a	haṃsoktaṃ cākṣaraṃ caiva kūṭasthaṃ yat tad akṣaram<BR>
12,231.034c	tad vidvān akṣaraṃ prāpya jahāti prāṇajanmanī<BR>
12,232.001	vyāsa uvāca<BR>
12,232.001a	pṛcchatas tava satputra yathāvad iha tattvataḥ<BR>
12,232.001c	sāṃkhyanyāyena saṃyuktaṃ yad etat kīrtitaṃ mayā<BR>
12,232.002a	yogakṛtyaṃ tu te kṛtsnaṃ vartayiṣyāmi tac chṛṇu<BR>
12,232.002c	ekatvaṃ buddhimanasor indriyāṇāṃ ca sarvaśaḥ<BR>
12,232.002e	ātmano dhyāyinas tāta jñānam etad anuttamam<BR>
12,232.003a	tad etad upaśāntena dāntenādhyātmaśīlinā<BR>
12,232.003c	ātmārāmeṇa buddhena boddhavyaṃ śucikarmaṇā<BR>
12,232.004a	yogadoṣān samucchidya pañca yān kavayo viduḥ<BR>
12,232.004c	kāmaṃ krodhaṃ ca lobhaṃ ca bhayaṃ svapnaṃ ca pañcamam<BR>
12,232.005a	krodhaṃ śamena jayati kāmaṃ saṃkalpavarjanāt<BR>
12,232.005c	sattvasaṃsevanād dhīro nidrām ucchettum arhati<BR>
12,232.006a	dhṛtyā śiśnodaraṃ rakṣet pāṇipādaṃ ca cakṣuṣā<BR>
12,232.006c	cakṣuḥ śrotre ca manasā mano vācaṃ ca karmaṇā<BR>
12,232.007a	apramādād bhayaṃ jahyāl lobhaṃ prājñopasevanāt<BR>
12,232.007c	evam etān yogadoṣāñ jayen nityam atandritaḥ<BR>
12,232.008a	agnīṃś ca brāhmaṇāṃś cārced devatāḥ praṇameta ca<BR>
12,232.008c	varjayed ruṣitāṃ vācaṃ hiṃsāyuktāṃ manonugām<BR>
12,232.009a	brahma tejomayaṃ śukraṃ yasya sarvam idaṃ rasaḥ<BR>
12,232.009c	ekasya bhūtaṃ bhūtasya dvayaṃ sthāvarajaṅgamam<BR>
12,232.010a	dhyānam adhyayanaṃ dānaṃ satyaṃ hrīr ārjavaṃ kṣamā<BR>
12,232.010c	śaucam āhārasaṃśuddhir indriyāṇāṃ ca nigrahaḥ<BR>
12,232.011a	etair vivardhate tejaḥ pāpmānaṃ cāpakarṣati<BR>
12,232.011c	sidhyanti cāsya sarvārthā vijñānaṃ ca pravartate<BR>
12,232.012a	samaḥ sarveṣu bhūteṣu labdhālabdhena vartayan<BR>
12,232.012c	dhutapāpmā tu tejasvī laghvāhāro jitendriyaḥ<BR>
12,232.012e	kāmakrodhau vaśe kṛtvā ninīṣed brahmaṇaḥ padam<BR>
12,232.013a	manasaś cendriyāṇāṃ ca kṛtvaikāgryaṃ samāhitaḥ<BR>
12,232.013c	prāg rātrāpararātreṣu dhārayen mana ātmanā<BR>
12,232.014a	jantoḥ pañcendriyasyāsya yad ekaṃ chidram indriyam<BR>
12,232.014c	tato 'sya sravati prajñā dṛteḥ pādād ivodakam<BR>
12,232.015a	manas tu pūrvam ādadyāt kumīnān iva matsyahā<BR>
12,232.015c	tataḥ śrotraṃ tataś cakṣur jihvāṃ ghrāṇaṃ ca yogavit<BR>
12,232.016a	tata etāni saṃyamya manasi sthāpayed yatiḥ<BR>
12,232.016c	tathaivāpohya saṃkalpān mano hy ātmani dhārayet<BR>
12,232.017a	pañca jñānena saṃdhāya manasi sthāpayed yatiḥ<BR>
12,232.017c	yadaitāny avatiṣṭhante manaḥṣaṣṭhāni cātmani<BR>
12,232.017e	prasīdanti ca saṃsthāya tadā brahma prakāśate<BR>
12,232.018a	vidhūma iva dīptārcir āditya iva dīptimān<BR>
12,232.018c	vaidyuto 'gnir ivākāśe paśyaty ātmānam ātmanā<BR>
12,232.018e	sarvaṃ ca tatra sarvatra vyāpakatvāc ca dṛśyate<BR>
12,232.019a	taṃ paśyanti mahātmāno brāhmaṇā ye manīṣiṇaḥ<BR>
12,232.019c	dhṛtimanto mahāprājñāḥ sarvabhūtahite ratāḥ<BR>
12,232.020a	evaṃ parimitaṃ kālam ācaran saṃśitavrataḥ<BR>
12,232.020c	āsīno hi rahasy eko gacched akṣarasātmyatām<BR>
12,232.021a	pramoho bhrama āvarto ghrāṇaśravaṇadarśane<BR>
12,232.021c	adbhutāni rasasparśe śītoṣṇe mārutākṛtiḥ<BR>
12,232.022a	pratibhām upasargāṃś cāpy upasaṃgṛhya yogataḥ<BR>
12,232.022c	tāṃs tattvavid anādṛtya svātmanaiva nivartayet<BR>
12,232.023a	kuryāt paricayaṃ yoge traikālyaṃ niyato muniḥ<BR>
12,232.023c	giriśṛṅge tathā caitye vṛkṣāgreṣu ca yojajet<BR>
12,232.024a	saṃniyamyendriyagrāmaṃ goṣṭhe bhāṇḍamanā iva<BR>
12,232.024c	ekāgraś cintayen nityaṃ yogān nodvejayen manaḥ<BR>
12,232.025a	yenopāyena śakyeta saṃniyantuṃ calaṃ manaḥ<BR>
12,232.025c	taṃ taṃ yukto niṣeveta na caiva vicalet tataḥ<BR>
12,232.026a	śūnyā giriguhāś caiva devatāyatanāni ca<BR>
12,232.026c	śūnyāgārāṇi caikāgro nivāsārtham upakramet<BR>
12,232.027a	nābhiṣvajet paraṃ vācā karmaṇā manasāpi vā<BR>
12,232.027c	upekṣako yatāhāro labdhālabdhe samo bhavet<BR>
12,232.028a	yaś cainam abhinandeta yaś cainam apavādayet<BR>
12,232.028c	samas tayoś cāpy ubhayor nābhidhyāyec chubhāśubham<BR>
12,232.029a	na prahṛṣyeta lābheṣu nālābheṣu ca cintayet<BR>
12,232.029c	samaḥ sarveṣu bhūteṣu sadharmā mātariśvanaḥ<BR>
12,232.030a	evaṃ sarvātmanaḥ sādhoḥ sarvatra samadarśinaḥ<BR>
12,232.030c	ṣaṇmāsān nityayuktasya śabdabrahmātivartate<BR>
12,232.031a	vedanārtāḥ prajā dṛṣṭvā samaloṣṭāśmakāñcanaḥ<BR>
12,232.031c	etasmin nirato mārge viramen na vimohitaḥ<BR>
12,232.032a	api varṇāv akṛṣṭas tu nārī vā dharmakāṅkṣiṇī<BR>
12,232.032c	tāv apy etena mārgeṇa gacchetāṃ paramāṃ gatim<BR>
12,232.033a	ajaṃ purāṇam ajaraṃ sanātanaṃ; yad indriyair upalabhate naro 'calaḥ<BR>
12,232.033c	aṇor aṇīyo mahato mahattaraṃ; tadātmanā paśyati yukta ātmavān<BR>
12,232.034a	idaṃ maharṣer vacanaṃ mahātmano; yathāvad uktaṃ manasānudṛśya ca<BR>
12,232.034c	avekṣya ceyāt parameṣṭhisātmyatāṃ; prayānti yāṃ bhūtagatiṃ manīṣiṇaḥ<BR>
12,233.001	śuka uvāca<BR>
12,233.001a	yad idaṃ vedavacanaṃ kuru karma tyajeti ca<BR>
12,233.001c	kāṃ diśaṃ vidyayā yānti kāṃ ca gacchanti karmaṇā<BR>
12,233.002a	etad vai śrotum icchāmi tad bhavān prabravītu me<BR>
12,233.002c	etat tv anyonyavairūpye vartate pratikūlataḥ<BR>
12,233.003	bhīṣma uvāca<BR>
12,233.003a	ity uktaḥ pratyuvācedaṃ parāśarasutaḥ sutam<BR>
12,233.003c	karmavidyāmayāv etau vyākhyāsyāmi kṣarākṣarau<BR>
12,233.004a	yāṃ diśaṃ vidyayā yānti yāṃ ca gacchanti karmaṇā<BR>
12,233.004c	śṛṇuṣvaikamanāḥ putra gahvaraṃ hy etad antaram<BR>
12,233.005a	asti dharma iti proktaṃ nāstīty atraiva yo vadet<BR>
12,233.005c	tasya pakṣasya sadṛśam idaṃ mama bhaved atha<BR>
12,233.006a	dvāv imāv atha panthānau yatra vedāḥ pratiṣṭhitāḥ<BR>
12,233.006c	pravṛttilakṣaṇo dharmo nivṛttau ca subhāṣitaḥ<BR>
12,233.007a	karmaṇā badhyate jantur vidyayā tu pramucyate<BR>
12,233.007c	tasmāt karma na kurvanti yatayaḥ pāradarśinaḥ<BR>
12,233.008a	karmaṇā jāyate pretya mūrtimān ṣoḍaśātmakaḥ<BR>
12,233.008c	vidyayā jāyate nityam avyayo hy avyayātmakaḥ<BR>
12,233.009a	karma tv eke praśaṃsanti svalpabuddhitarā narāḥ<BR>
12,233.009c	tena te dehajālāni ramayanta upāsate<BR>
12,233.010a	ye tu buddhiṃ parāṃ prāptā dharmanaipuṇyadarśinaḥ<BR>
12,233.010c	na te karma praśaṃsanti kūpaṃ nadyāṃ pibann iva<BR>
12,233.011a	karmaṇaḥ phalam āpnoti sukhaduḥkhe bhavābhavau<BR>
12,233.011c	vidyayā tad avāpnoti yatra gatvā na śocati<BR>
12,233.012a	yatra gatvā na mriyate yatra gatvā na jāyate<BR>
12,233.012c	na jīryate yatra gatvā yatra gatvā na vardhate<BR>
12,233.013a	yatra tad brahma paramam avyaktam ajaraṃ dhruvam<BR>
12,233.013c	avyāhatam anāyāsam amṛtaṃ cāviyogi ca<BR>
12,233.014a	dvaṃdvair yatra na bādhyante mānasena ca karmaṇā<BR>
12,233.014c	samāḥ sarvatra maitrāś ca sarvabhūtahite ratāḥ<BR>
12,233.015a	vidyāmayo 'nyaḥ puruṣas tāta karmamayo 'paraḥ<BR>
12,233.015c	viddhi candramasaṃ darśe sūkṣmayā kalayā sthitam<BR>
12,233.015d*0682_01	vidyāmayaṃ taṃ puruṣaṃ nityaṃ jñānaguṇātmakam<BR>
12,233.016a	tad etad ṛṣiṇā proktaṃ vistareṇānumīyate<BR>
12,233.016c	navajaṃ śaśinaṃ dṛṣṭvā vakraṃ tantum ivāmbare<BR>
12,233.017a	ekādaśavikārātmā kalāsaṃbhārasaṃbhṛtaḥ<BR>
12,233.017c	mūrtimān iti taṃ viddhi tāta karmaguṇātmakam<BR>
12,233.017d*0683_01	tasmin yaḥ saṃsthito hy agnir nityaṃ sthālyām ivāhitaḥ<BR>
12,233.017d*0683_02	ātmānaṃ taṃ vijānīhi nityaṃ tyāgajitātmakam<BR>
12,233.018a	devo yaḥ saṃśritas tasminn abbindur iva puṣkare<BR>
12,233.018c	kṣetrajñaṃ taṃ vijānīyān nityaṃ tyāgajitātmakam<BR>
12,233.019a	tamo rajaś ca sattvaṃ ca viddhi jīvaguṇān imān<BR>
12,233.019c	jīvam ātmaguṇaṃ vidyād ātmānaṃ paramātmanaḥ<BR>
12,233.020a	sacetanaṃ jīvaguṇaṃ vadanti; sa ceṣṭate ceṣṭayate ca sarvam<BR>
12,233.020c	tataḥ paraṃ kṣetravido vadanti; prāvartayad yo bhuvanāni sapta<BR>
12,234.001	śuka uvāca<BR>
12,234.001a	kṣarāt prabhṛti yaḥ sargaḥ saguṇānīndriyāṇi ca<BR>
12,234.001c	buddhyaiśvaryābhisargārthaṃ yad dhyānaṃ cātmanaḥ śubham<BR>
12,234.002a	bhūya eva tu loke 'smin sadvṛttiṃ vṛttihaitukīm<BR>
12,234.002c	yayā santaḥ pravartante tad icchāmy anuvarṇitam<BR>
12,234.003a	vede vacanam uktaṃ tu kuru karma tyajeti ca<BR>
12,234.003c	katham etad vijānīyāṃ tac ca vyākhyātum arhasi<BR>
12,234.004a	lokavṛttāntatattvajñaḥ pūto 'haṃ guruśāsanāt<BR>
12,234.004c	kṛtvā buddhiṃ viyuktātmā tyakṣyāmy ātmānam avyathaḥ<BR>
12,234.005	vyāsa uvāca<BR>
12,234.005a	yaiṣā vai vihitā vṛttiḥ purastād brahmaṇā svayam<BR>
12,234.005c	eṣā pūrvataraiḥ sadbhir ācīrṇā paramarṣibhiḥ<BR>
12,234.006a	brahmacaryeṇa vai lokāñ jayanti paramarṣayaḥ<BR>
12,234.006c	ātmanaś ca hṛdi śreyas tv anviccha manasātmani<BR>
12,234.007a	vane mūlaphalāśī ca tapyan suvipulaṃ tapaḥ<BR>
12,234.007c	puṇyāyatanacārī ca bhūtānām avihiṃsakaḥ<BR>
12,234.008a	vidhūme sannamusale vānaprasthapratiśraye<BR>
12,234.008c	kāle prāpte caran bhaikṣaṃ kalpate brahmabhūyase<BR>
12,234.009a	niḥstutir nirnamaskāraḥ parityajya śubhāśubhe<BR>
12,234.009c	araṇye vicaraikākī yena kena cid āśitaḥ<BR>
12,234.010	śuka uvāca<BR>
12,234.010a	yad idaṃ vedavacanaṃ lokavāde virudhyate<BR>
12,234.010c	pramāṇe cāpramāṇe ca viruddhe śāstratā kutaḥ<BR>
12,234.011a	ity etac chrotum icchāmi bhagavān prabravītu me<BR>
12,234.011c	karmaṇām avirodhena katham etat pravartate<BR>
12,234.012	bhīṣma uvāca<BR>
12,234.012a	ity uktaḥ pratyuvācedaṃ gandhavatyāḥ sutaḥ sutam<BR>
12,234.012c	ṛṣis tat pūjayan vākyaṃ putrasyāmitatejasaḥ<BR>
12,234.013a	gṛhastho brahmacārī ca vānaprastho 'tha bhikṣukaḥ<BR>
12,234.013c	yathoktakāriṇaḥ sarve gacchanti paramāṃ gatim<BR>
12,234.014a	eko ya āśramān etān anutiṣṭhed yathāvidhi<BR>
12,234.014c	akāmadveṣasaṃyuktaḥ sa paratra mahīyate<BR>
12,234.015a	catuṣpadī hi niḥśreṇī brahmaṇy eṣā pratiṣṭhitā<BR>
12,234.015c	etām āśritya niḥśreṇīṃ brahmaloke mahīyate<BR>
12,234.016a	āyuṣas tu caturbhāgaṃ brahmacāryanasūyakaḥ<BR>
12,234.016c	gurau vā guruputre vā vased dharmārthakovidaḥ<BR>
12,234.017a	karmātirekeṇa guror adhyetavyaṃ bubhūṣatā<BR>
12,234.017c	dakṣiṇo nāpavādī syād āhūto gurum āśrayet<BR>
12,234.018a	jaghanyaśāyī pūrvaṃ syād utthāyī guruveśmani<BR>
12,234.018c	yac ca śiṣyeṇa kartavyaṃ kāryaṃ dāsena vā punaḥ<BR>
12,234.019a	kṛtam ity eva tat sarvaṃ kṛtvā tiṣṭheta pārśvataḥ<BR>
12,234.019c	kiṃkaraḥ sarvakārī ca sarvakarmasu kovidaḥ<BR>
12,234.020a	śucir dakṣo guṇopeto brūyād iṣur ivātvaraḥ<BR>
12,234.020c	cakṣuṣā gurum avyagro nirīkṣeta jitendriyaḥ<BR>
12,234.021a	nābhuktavati cāśnīyād apītavati no pibet<BR>
12,234.021c	na tiṣṭhati tathāsīta nāsupte prasvapeta ca<BR>
12,234.022a	uttānābhyāṃ ca pāṇibhyāṃ pādāv asya mṛdu spṛśet<BR>
12,234.022c	dakṣiṇaṃ dakṣiṇenaiva savyaṃ savyena pīḍayet<BR>
12,234.023a	abhivādya guruṃ brūyād adhīṣva bhagavann iti<BR>
12,234.023c	idaṃ kariṣye bhagavann idaṃ cāpi kṛtaṃ mayā<BR>
12,234.023d*0684_01	brahmaṃs tad api kartāsmi yad bhavān vakṣyate punaḥ<BR>
12,234.024a	iti sarvam anujñāpya nivedya gurave dhanam<BR>
12,234.024c	kuryāt kṛtvā ca tat sarvam ākhyeyaṃ gurave punaḥ<BR>
12,234.025a	yāṃs tu gandhān rasān vāpi brahmacārī na sevate<BR>
12,234.025c	seveta tān samāvṛtta iti dharmeṣu niścayaḥ<BR>
12,234.026a	ye ke cid vistareṇoktā niyamā brahmacāriṇaḥ<BR>
12,234.026c	tān sarvān anugṛhṇīyād bhavec cānapago guroḥ<BR>
12,234.027a	sa evaṃ gurave prītim upahṛtya yathābalam<BR>
12,234.027c	āśrameṣv āśrameṣv evaṃ śiṣyo varteta karmaṇā<BR>
12,234.028a	vedavratopavāsena caturthe cāyuṣo gate<BR>
12,234.028c	gurave dakṣiṇāṃ dattvā samāvarted yathāvidhi<BR>
12,234.029a	dharmalabdhair yuto dārair agnīn utpādya dharmataḥ<BR>
12,234.029c	dvitīyam āyuṣo bhāgaṃ gṛhamedhivratī bhavet<BR>
12,235.001	vyāsa uvāca<BR>
12,235.001a	dvitīyam āyuṣo bhāgaṃ gṛhamedhī gṛhe vaset<BR>
12,235.001c	dharmalabdhair yuto dārair agnīn utpādya suvrataḥ<BR>
12,235.002a	gṛhasthavṛttayaś caiva catasraḥ kavibhiḥ smṛtāḥ<BR>
12,235.002c	kusūladhānyaḥ prathamaḥ kumbhīdhānyas tv anantaram<BR>
12,235.003a	aśvastano 'tha kāpotīm āśrito vṛttim āharet<BR>
12,235.003c	teṣāṃ paraḥ paro jyāyān dharmato lokajittamaḥ<BR>
12,235.004a	ṣaṭkarmā vartayaty ekas tribhir anyaḥ pravartate<BR>
12,235.004c	dvābhyām ekaś caturthas tu brahmasatre vyavasthitaḥ<BR>
12,235.004e	gṛhamedhivratāny atra mahāntīha pracakṣate<BR>
12,235.005a	nātmārthaṃ pācayed annaṃ na vṛthā ghātayet paśūn<BR>
12,235.005c	prāṇī vā yadi vāprāṇī saṃskāraṃ yajuṣārhati<BR>
12,235.006a	na divā prasvapej jātu na pūrvāpararātrayoḥ<BR>
12,235.006c	na bhuñjītāntarākāle nānṛtāv āhvayet striyam<BR>
12,235.007a	nāsyānaśnan vased vipro gṛhe kaś cid apūjitaḥ<BR>
12,235.007c	tathāsyātithayaḥ pūjyā havyakavyavahāḥ sadā<BR>
12,235.008a	vedavidyāvratasnātāḥ śrotriyā vedapāragāḥ<BR>
12,235.008c	svadharmajīvino dāntāḥ kriyāvantas tapasvinaḥ<BR>
12,235.008e	teṣāṃ havyaṃ ca kavyaṃ cāpy arhaṇārthaṃ vidhīyate<BR>
12,235.009a	na kharaiḥ saṃprayātasya svadharmājñānakasya ca<BR>
12,235.009c	apaviddhāgnihotrasya guror vālīkakāriṇaḥ<BR>
12,235.010a	saṃvibhāgo 'tra bhūtānāṃ sarveṣām eva śiṣyate<BR>
12,235.010c	tathaivāpacamānebhyaḥ pradeyaṃ gṛhamedhinā<BR>
12,235.011a	vighasāśī bhaven nityaṃ nityaṃ cāmṛtabhojanaḥ<BR>
12,235.011c	amṛtaṃ yajñaśeṣaṃ syād bhojanaṃ haviṣā samam<BR>
12,235.011e	bhṛtyaśeṣaṃ tu yo 'śnāti tam āhur vighasāśinam<BR>
12,235.011f*0685_01	vighasaṃ bhṛtyaśeṣaṃ tu yajñaśeṣam athāmṛtam<BR>
12,235.012a	svadāranirato dānto hy anasūyur jitendriyaḥ<BR>
12,235.012c	ṛtvikpurohitācāryair mātulātithisaṃśritaiḥ<BR>
12,235.013a	vṛddhabālāturair vaidyair jñātisaṃbandhibāndhavaiḥ<BR>
12,235.013c	mātāpitṛbhyāṃ jāmībhir bhrātrā putreṇa bhāryayā<BR>
12,235.014a	duhitrā dāsavargeṇa vivādaṃ na samācaret<BR>
12,235.014c	etān vimucya saṃvādān sarvapāpaiḥ pramucyate<BR>
12,235.015a	etair jitais tu jayati sarvāṃl lokān na saṃśayaḥ<BR>
12,235.015c	ācāryo brahmalokeśaḥ prājāpatye pitā prabhuḥ<BR>
12,235.016a	atithis tv indralokeśo devalokasya cartvijaḥ<BR>
12,235.016c	jāmayo 'psarasāṃ loke vaiśvadeve tu jñātayaḥ<BR>
12,235.017a	saṃbandhibāndhavā dikṣu pṛthivyāṃ mātṛmātulau<BR>
12,235.017c	vṛddhabālāturakṛśās tv ākāśe prabhaviṣṇavaḥ<BR>
12,235.018a	bhrātā jyeṣṭhaḥ samaḥ pitrā bhāryā putraḥ svakā tanuḥ<BR>
12,235.018c	chāyā svā dāśavargas tu duhitā kṛpaṇaṃ param<BR>
12,235.019a	tasmād etair adhikṣiptaḥ sahen nityam asaṃjvaraḥ<BR>
12,235.019c	gṛhadharmarato vidvān dharmanityo jitaklamaḥ<BR>
12,235.020a	na cārthabaddhaḥ karmāṇi dharmaṃ vā kaṃ cid ācaret<BR>
12,235.020c	gṛhasthavṛttayas tisras tāsāṃ niḥśreyasaṃ param<BR>
12,235.021a	parasparaṃ tathaivāhuś cāturāśramyam eva tat<BR>
12,235.021c	ye coktā niyamās teṣāṃ sarvaṃ kāryaṃ bubhūṣatā<BR>
12,235.022a	kumbhīdhānyair uñchaśilaiḥ kāpotīṃ cāsthitais tathā<BR>
12,235.022c	yasmiṃś caite vasanty arhās tad rāṣṭram abhivardhate<BR>
12,235.023a	daśa pūrvān daśa parān punāti ca pitāmahān<BR>
12,235.023c	gṛhasthavṛttayas tv etā vartayed yo gatavyathaḥ<BR>
12,235.024a	sa cakracaralokānāṃ sadṛśīṃ prāpnuyād gatim<BR>
12,235.024c	yatendriyāṇām atha vā gatir eṣā vidhīyate<BR>
12,235.025a	svargaloko gṛhasthānām udāramanasāṃ hitaḥ<BR>
12,235.025c	svargo vimānasaṃyukto vedadṛṣṭaḥ supuṣpitaḥ<BR>
12,235.026a	svargaloke gṛhasthānāṃ pratiṣṭhā niyatātmanām<BR>
12,235.026c	brahmaṇā vihitā śreṇir eṣā yasmāt pramucyate<BR>
12,235.026e	dvitīyaṃ kramaśaḥ prāpya svargaloke mahīyate<BR>
12,235.027a	ataḥ paraṃ paramam udāram āśramaṃ; tṛtīyam āhus tyajatāṃ kalevaram<BR>
12,235.027c	vanaukasāṃ gṛhapatinām anuttamaṃ; śṛṇuṣvaitat kliṣṭaśarīrakāriṇām<BR>
12,236.001	bhīṣma uvāca<BR>
12,236.001a	proktā gṛhasthavṛttis te vihitā yā manīṣiṇām<BR>
12,236.001c	tadanantaram uktaṃ yat tan nibodha yudhiṣṭhira<BR>
12,236.001d*0686_01	vyāsena kathitaṃ pūrvaṃ putrāya sumahātmane<BR>
12,236.002a	kramaśas tv avadhūyaināṃ tṛtīyāṃ vṛttim uttamām<BR>
12,236.002c	saṃyogavratakhinnānāṃ vānaprasthāśramaukasām<BR>
12,236.003a	śrūyatāṃ pārtha bhadraṃ te sarvalokāśrayātmanām<BR>
12,236.003c	prekṣāpūrvaṃ pravṛttānāṃ puṇyadeśanivāsinām<BR>
12,236.004	vyāsa uvāca<BR>
12,236.004a	gṛhasthas tu yadā paśyed valīpalitam ātmanaḥ<BR>
12,236.004c	apatyasyaiva cāpatyaṃ vanam eva tadāśrayet<BR>
12,236.005a	tṛtīyam āyuṣo bhāgaṃ vānaprasthāśrame vaset<BR>
12,236.005c	tān evāgnīn paricared yajamāno divaukasaḥ<BR>
12,236.006a	niyato niyatāhāraḥ ṣaṣṭhabhakto 'pramādavān<BR>
12,236.006c	tad agnihotraṃ tā gāvo yajñāṅgāni ca sarvaśaḥ<BR>
12,236.007a	akṛṣṭaṃ vai vrīhiyavaṃ nīvāraṃ vighasāni ca<BR>
12,236.007c	havīṃṣi saṃprayaccheta makheṣv atrāpi pañcasu<BR>
12,236.008a	vānaprasthāśrame 'py etāś catasro vṛttayaḥ smṛtāḥ<BR>
12,236.008c	sadyaḥprakṣālakāḥ ke cit ke cin māsikasaṃcayāḥ<BR>
12,236.009a	vārṣikaṃ saṃcayaṃ ke cit ke cid dvādaśavārṣikam<BR>
12,236.009c	kurvanty atithipūjārthaṃ yajñatantrārthasiddhaye<BR>
12,236.010a	abhrāvakāśā varṣāsu hemante jalasaṃśrayāḥ<BR>
12,236.010c	grīṣme ca pañcatapasaḥ śaśvac ca mitabhojanāḥ<BR>
12,236.011a	bhūmau viparivartante tiṣṭhed vā prapadair api<BR>
12,236.011c	sthānāsanair vartayanti savaneṣv abhiṣiñcate<BR>
12,236.012a	dantolūkhalinaḥ ke cid aśmakuṭṭās tathāpare<BR>
12,236.012c	śuklapakṣe pibanty eke yavāgūṃ kvathitāṃ sakṛt<BR>
12,236.013a	kṛṣṇapakṣe pibanty eke bhuñjate ca yathākramam<BR>
12,236.013c	mūlair eke phalair eke puṣpair eke dṛḍhavratāḥ<BR>
12,236.014a	vartayanti yathānyāyaṃ vaikhānasamataṃ śritāḥ<BR>
12,236.014c	etāś cānyāś ca vividhā dīkṣās teṣāṃ manīṣiṇām<BR>
12,236.015a	caturthaś caupaniṣado dharmaḥ sādhāraṇaḥ smṛtaḥ<BR>
12,236.015c	vānaprastho gṛhasthaś ca tato 'nyaḥ saṃpravartate<BR>
12,236.016a	asminn eva yuge tāta vipraiḥ sarvārthadarśibhiḥ<BR>
12,236.016c	agastyaḥ sapta ṛṣayo madhucchando 'ghamarṣaṇaḥ<BR>
12,236.017a	sāṃkṛtiḥ sudivā taṇḍir yavānno 'tha kṛtaśramaḥ<BR>
12,236.017c	ahovīryas tathā kāvyas tāṇḍyo medhātithir budhaḥ<BR>
12,236.018a	śalo vākaś ca nirvākaḥ śūnyapālaḥ kṛtaśramaḥ<BR>
12,236.018c	evaṃdharmasu vidvāṃsas tataḥ svargam upāgaman<BR>
12,236.019a	tāta pratyakṣadharmāṇas tathā yāyāvarā gaṇāḥ<BR>
12,236.019c	ṛṣīṇām ugratapasāṃ dharmanaipuṇadarśinām<BR>
12,236.020a	avācyāparimeyāś ca brāhmaṇā vanam āśritāḥ<BR>
12,236.020c	vaikhānasā vālakhilyāḥ sikatāś ca tathāpare<BR>
12,236.021a	karmabhis te nirānandā dharmanityā jitendriyāḥ<BR>
12,236.021c	gatāḥ pratyakṣadharmāṇas te sarve vanam āśritāḥ<BR>
12,236.021e	anakṣatrā anādhṛṣyā dṛśyante jyotiṣāṃ gaṇāḥ<BR>
12,236.022a	jarayā ca paridyūno vyādhinā ca prapīḍitaḥ<BR>
12,236.022c	caturthe cāyuṣaḥ śeṣe vānaprasthāśramaṃ tyajet<BR>
12,236.022e	sadyaskārāṃ nirūpyeṣṭiṃ sarvavedasadakṣiṇām<BR>
12,236.023a	ātmayājī so ''tmaratir ātmakrīḍātmasaṃśrayaḥ<BR>
12,236.023c	ātmany agnīn samāropya tyaktvā sarvaparigrahān<BR>
12,236.024a	sadyaskrāṃś ca yajed yajñān iṣṭīś caiveha sarvadā<BR>
12,236.024c	sadaiva yājināṃ yajñād ātmanījyā nivartate<BR>
12,236.025a	trīṃś caivāgnīn yajet samyag ātmany evātmamokṣaṇāt<BR>
12,236.025c	prāṇebhyo yajuṣā pañca ṣaṭ prāśnīyād akutsayan<BR>
12,236.026a	keśalomanakhān vāpya vānaprastho munis tataḥ<BR>
12,236.026c	āśramād āśramaṃ sadyaḥ pūto gacchati karmabhiḥ<BR>
12,236.027a	abhayaṃ sarvabhūtebhyo yo dattvā pravrajed dvijaḥ<BR>
12,236.027c	lokās tejomayās tasya pretya cānantyam aśnute<BR>
12,236.028a	suśīlavṛtto vyapanītakalmaṣo; na ceha nāmutra ca kartum īhate<BR>
12,236.028c	aroṣamoho gatasaṃdhivigraho; bhaved udāsīnavad ātmavin naraḥ<BR>
12,236.029a	yameṣu caivātmagateṣu na vyathet; svaśāstrasūtrāhutimantravikramaḥ<BR>
12,236.029c	bhaved yatheṣṭā gatir ātmayājino; na saṃśayo dharmapare jītendriye<BR>
12,236.030a	tataḥ paraṃ śreṣṭham atīva sadguṇair; adhiṣṭhitaṃ trīn adhivṛttam uttamam<BR>
12,236.030c	caturtham uktaṃ paramāśramaṃ śṛṇu; prakīrtyamānaṃ paramaṃ parāyaṇam<BR>
12,237.001	śuka uvāca<BR>
12,237.001a	vartamānas tathaivātra vānaprasthāśrame yathā<BR>
12,237.001c	yoktavyo ''tmā yathā śaktyā paraṃ vai kāṅkṣatā padam<BR>
12,237.002	vyāsa uvāca<BR>
12,237.002a	prāpya saṃskāram etābhyām āśramābhyāṃ tataḥ param<BR>
12,237.002c	yat kāryaṃ paramārthārthaṃ tad ihaikamanāḥ śṛṇu<BR>
12,237.003a	kaṣāyaṃ pācayitvā tu śreṇisthāneṣu ca triṣu<BR>
12,237.003c	pravrajec ca paraṃ sthānaṃ parivrajyām anuttamām<BR>
12,237.004a	tad bhavān evam abhyasya vartatāṃ śrūyatāṃ tathā<BR>
12,237.004c	eka eva caren nityaṃ siddhyartham asahāyavān<BR>
12,237.005a	ekaś carati yaḥ paśyan na jahāti na hīyate<BR>
12,237.005c	anagnir aniketaḥ syād grāmam annārtham āśrayet<BR>
12,237.006a	aśvastanavidhānaḥ syān munir bhāvasamanvitaḥ<BR>
12,237.006c	laghvāśī niyatāhāraḥ sakṛd annaniṣevitā<BR>
12,237.007a	kapālaṃ vṛkṣamūlāni kucelam asahāyatā<BR>
12,237.007c	upekṣā sarvabhūtānām etāvad bhikṣulakṣaṇam<BR>
12,237.008a	yasmin vācaḥ praviśanti kūpe prāptāḥ śilā iva<BR>
12,237.008c	na vaktāraṃ punar yānti sa kaivalyāśrame vaset<BR>
12,237.009a	naiva paśyen na śṛṇuyād avācyaṃ jātu kasya cit<BR>
12,237.009c	brāhmaṇānāṃ viśeṣeṇa naiva brūyāt kathaṃ cana<BR>
12,237.010a	yad brāhmaṇasya kuśalaṃ tad eva satataṃ vadet<BR>
12,237.010c	tūṣṇīm āsīta nindāyāṃ kurvan bheṣajam ātmanaḥ<BR>
12,237.011a	yena pūrṇam ivākāśaṃ bhavaty ekena sarvadā<BR>
12,237.011c	śūnyaṃ yena janākīrṇaṃ taṃ devā brāhmaṇaṃ viduḥ<BR>
12,237.012a	yena kena cid ācchanno yena kena cid āśitaḥ<BR>
12,237.012c	yatrakvacanaśāyī ca taṃ devā brāhmaṇaṃ viduḥ<BR>
12,237.013a	aher iva gaṇād bhītaḥ sauhityān narakād iva<BR>
12,237.013c	kuṇapād iva ca strībhyas taṃ devā brāhmaṇaṃ viduḥ<BR>
12,237.014a	na krudhyen na prahṛṣyec ca mānito 'mānitaś ca yaḥ<BR>
12,237.014c	sarvabhūteṣv abhayadas taṃ devā brāhmaṇaṃ viduḥ<BR>
12,237.015a	nābhinandeta maraṇaṃ nābhinandeta jīvitam<BR>
12,237.015c	kālam eva pratīkṣeta nideśaṃ bhṛtako yathā<BR>
12,237.016a	anabhyāhatacittaḥ syād anabhyāhatavāk tathā<BR>
12,237.016c	nirmuktaḥ sarvapāpebhyo niramitrasya kiṃ bhayam<BR>
12,237.017a	abhayaṃ sarvabhūtebhyo bhūtānām abhayaṃ yataḥ<BR>
12,237.017c	tasya dehād vimuktasya bhayaṃ nāsti kutaś cana<BR>
12,237.018a	yathā nāgapade 'nyāni padāni padagāminām<BR>
12,237.018c	sarvāṇy evāpidhīyante padajātāni kauñjare<BR>
12,237.019a	evaṃ sarvam ahiṃsāyāṃ dharmārtham apidhīyate<BR>
12,237.019c	amṛtaḥ sa nityaṃ vasati yo 'hiṃsāṃ pratipadyate<BR>
12,237.020a	ahiṃsakaḥ samaḥ satyo dhṛtimān niyatendriyaḥ<BR>
12,237.020c	śaraṇyaḥ sarvabhūtānāṃ gatim āpnoty anuttamām<BR>
12,237.021a	evaṃ prajñānatṛptasya nirbhayasya manīṣiṇaḥ<BR>
12,237.021c	na mṛtyur atigo bhāvaḥ sa mṛtyum adhigacchati<BR>
12,237.022a	vimuktaṃ sarvasaṅgebhyo munim ākāśavat sthitam<BR>
12,237.022c	asvam ekacaraṃ śāntaṃ taṃ devā brāhmaṇaṃ viduḥ<BR>
12,237.023a	jīvitaṃ yasya dharmārthaṃ dharmo 'ratyartham eva ca<BR>
12,237.023c	ahorātrāś ca puṇyārthaṃ taṃ devā brāhmaṇaṃ viduḥ<BR>
12,237.024a	nirāśiṣam anārambhaṃ nirnamaskāram astutim<BR>
12,237.024c	akṣīṇaṃ kṣīṇakarmāṇaṃ taṃ devā brāhmaṇaṃ viduḥ<BR>
12,237.025a	sarvāṇi bhūtāni sukhe ramante; sarvāṇi duḥkhasya bhṛśaṃ trasanti<BR>
12,237.025c	teṣāṃ bhayotpādanajātakhedaḥ; kuryān na karmāṇi hi śraddadhānaḥ<BR>
12,237.026a	dānaṃ hi bhūtābhayadakṣiṇāyāḥ; sarvāṇi dānāny adhitiṣṭhatīha<BR>
12,237.026c	tīkṣṇāṃ tanuṃ yaḥ prathamaṃ jahāti; so 'nantam āpnoty abhayaṃ prajābhyaḥ<BR>
12,237.027a	uttāna āsyena havir juhoti; lokasya nābhir jagataḥ pratiṣṭhā<BR>
12,237.027c	tasyāṅgam aṅgāni kṛtākṛtaṃ ca; vaiśvānaraḥ sarvam eva prapede<BR>
12,237.028a	prādeśamātre hṛdi niśritaṃ yat; tasmin prāṇān ātmayājī juhoti<BR>
12,237.028c	tasyāgnihotraṃ hutam ātmasaṃsthaṃ; sarveṣu lokeṣu sadaivateṣu<BR>
12,237.029a	daivaṃ tridhātuṃ trivṛtaṃ suparṇaṃ; ye vidyur agryaṃ paramārthatāṃ ca<BR>
12,237.029c	te sarvalokeṣu mahīyamānā; devāḥ samarthāḥ sukṛtaṃ vrajanti<BR>
12,237.030a	vedāṃś ca vedyaṃ ca vidhiṃ ca kṛtsnam; atho niruktaṃ paramārthatāṃ ca<BR>
12,237.030c	sarvaṃ śarīrātmani yaḥ praveda; tasmai sma devāḥ spṛhayanti nityam<BR>
12,237.031a	bhūmāv asaktaṃ divi cāprameyaṃ; hiraṇmayaṃ yo 'ṇḍajam aṇḍamadhye<BR>
12,237.031c	patatriṇaṃ pakṣiṇam antarikṣe; yo veda bhogyātmani dīptaraśmiḥ<BR>
12,237.032a	āvartamānam ajaraṃ vivartanaṃ; ṣaṇṇemikaṃ dvādaśāraṃ suparva<BR>
12,237.032c	yasyedam āsye pariyāti viśvaṃ; tat kālacakraṃ nihitaṃ guhāyām<BR>
12,237.033a	yaḥ saṃprasādaṃ jagataḥ śarīraṃ; sarvān sa lokān adhigacchatīha<BR>
12,237.033c	tasmin hutaṃ tarpayatīha devāṃs; te vai tṛptās tarpayanty āsyam asya<BR>
12,237.034a	tejomayo nityatanuḥ purāṇo; lokān anantān abhayān upaiti<BR>
12,237.034c	bhūtāni yasmān na trasante kadā cit; sa bhūtebhyo na trasate kadā cit<BR>
12,237.035a	agarhaṇīyo na ca garhate 'nyān; sa vai vipraḥ paramātmānam īkṣet<BR>
12,237.035c	vinītamoho vyapanītakalmaṣo; na ceha nāmutra ca yo 'rtham ṛcchati<BR>
12,237.036a	aroṣamohaḥ samaloṣṭakāñcanaḥ; prahīṇaśoko gatasaṃdhivigrahaḥ<BR>
12,237.036c	apetanindāstutir apriyāpriyaś; carann udāsīnavad eṣa bhikṣukaḥ<BR>
12,238.001	vyāsa uvāca<BR>
12,238.001a	prakṛtes tu vikārā ye kṣetrajñas taiḥ pariśritaḥ<BR>
12,238.001c	te cainaṃ na prajānanti sa tu jānāti tān api<BR>
12,238.002a	taiś caiṣa kurute kāryaṃ manaḥṣaṣṭhair ihendriyaiḥ<BR>
12,238.002c	sudāntair iva saṃyantā dṛḍhaiḥ paramavājibhiḥ<BR>
12,238.003a	indriyebhyaḥ parā hy arthā arthebhyaḥ paramaṃ manaḥ<BR>
12,238.003c	manasas tu parā buddhir buddher ātmā mahān paraḥ<BR>
12,238.004a	mahataḥ param avyaktam avyaktāt parato 'mṛtam<BR>
12,238.004c	amṛtān na paraṃ kiṃ cit sā kāṣṭhā sā parā gatiḥ<BR>
12,238.005a	evaṃ sarveṣu bhūteṣu gūḍho ''tmā na prakāśate<BR>
12,238.005c	dṛśyate tvagryayā buddhyā sūkṣmayā tattvadarśibhiḥ<BR>
12,238.006a	antarātmani saṃlīya manaḥṣaṣṭhāni medhayā<BR>
12,238.006c	indriyāṇīndriyārthāṃś ca bahu cintyam acintayan<BR>
12,238.007a	dhyānoparamaṇaṃ kṛtvā vidyāsaṃpāditaṃ manaḥ<BR>
12,238.007c	anīśvaraḥ praśāntātma tato 'rchaty amṛtaṃ padam<BR>
12,238.008a	indriyāṇāṃ tu sarveṣāṃ vaśyātmā calitasmṛtiḥ<BR>
12,238.008c	ātmanaḥ saṃpradānena martyo mṛtyum upāśnute<BR>
12,238.009a	hitvā tu sarvasaṃkalpān sattve cittaṃ niveśayet<BR>
12,238.009c	sattve cittaṃ samāveśya tataḥ kālaṃjaro bhavet<BR>
12,238.010a	cittaprasādena yatir jahāti hi śubhāśubham<BR>
12,238.010c	prasannātmātmani sthitvā sukham ānantyam aśnute<BR>
12,238.011a	lakṣaṇaṃ tu prasādasya yathā tṛptaḥ sukhaṃ svapet<BR>
12,238.011c	nivāte vā yathā dīpo dīpyamāno na kampate<BR>
12,238.012a	evaṃ pūrvāpare rātre yuñjann ātmānam ātmanā<BR>
12,238.012c	sattvāhāraviśuddhātmā paśyaty ātmānam ātmani<BR>
12,238.013a	rahasyaṃ sarvavedānām anaitihyam anāgamam<BR>
12,238.013c	ātmapratyayikaṃ śāstram idaṃ putrānuśāsanam<BR>
12,238.014a	dharmākhyāneṣu sarveṣu satyākhyāneṣu yad vasu<BR>
12,238.014c	daśedam ṛk sahasrāṇi nirmathyāmṛtam uddhṛtam<BR>
12,238.015a	navanītaṃ yathā dadhnaḥ kāṣṭhād agnir yathaiva ca<BR>
12,238.015c	tathaiva viduṣāṃ jñānaṃ putrahetoḥ samuddhṛtam<BR>
12,238.015e	snātakānām idaṃ śāstraṃ vācyaṃ putrānuśāsanam<BR>
12,238.016a	tad idaṃ nāpraśāntāya nādāntāyātapasvine<BR>
12,238.016c	nāvedaviduṣe vācyaṃ tathā nānugatāya ca<BR>
12,238.017a	nāsūyakāyānṛjave na cānirdiṣṭakāriṇe<BR>
12,238.017c	na tarkaśāstradagdhāya tathaiva piśunāya ca<BR>
12,238.018a	ślāghate ślāghanīyāya praśāntāya tapasvine<BR>
12,238.018c	idaṃ priyāya putrāya śiṣyāyānugatāya ca<BR>
12,238.018e	rahasyadharmaṃ vaktavyaṃ nānyasmai tu kathaṃ cana<BR>
12,238.019a	yady apy asya mahīṃ dadyād ratnapūrṇām imāṃ naraḥ<BR>
12,238.019c	idam eva tataḥ śreya iti manyeta tattvavit<BR>
12,238.020a	ato guhyatarārthaṃ tad adhyātmam atimānuṣam<BR>
12,238.020c	yat tan maharṣibhir dṛṣṭaṃ vedānteṣu ca gīyate<BR>
12,238.020e	tat te 'haṃ saṃpravakṣyāmi yan māṃ tvaṃ paripṛcchasi<BR>
12,238.020f*0687_01	yac ca te manasi vartate paraṃ<BR>
12,238.020f*0687_02	yatra cāsti tava saṃśayaḥ kva cit<BR>
12,238.020f*0687_03	śrūyatām ayam ahaṃ tavāgrataḥ<BR>
12,238.020f*0687_04	putra kiṃ hi kathayāmi te punaḥ<BR>
12,239.001	śuka uvāca<BR>
12,239.001a	adhyātmaṃ vistareṇeha punar eva vadasva me<BR>
12,239.001c	yad adhyātmaṃ yathā cedaṃ bhagavann ṛṣisattama<BR>
12,239.002	vyāsa uvāca<BR>
12,239.002a	adhyātmaṃ yad idaṃ tāta puruṣasyeha vidyate<BR>
12,239.002c	tat te 'haṃ saṃpravakṣyāmi tasya vyākhyām imāṃ śṛṇu<BR>
12,239.003a	bhūmir āpas tathā jyotir vāyur ākāśam eva ca<BR>
12,239.003c	mahābhūtāni bhūtānāṃ sāgarasyormayo yathā<BR>
12,239.004a	prasāryeha yathāṅgāni kūrmaḥ saṃharate punaḥ<BR>
12,239.004c	tadvan mahānti bhūtāni yavīyaḥsu vikurvate<BR>
12,239.005a	iti tanmayam evedaṃ sarvaṃ sthāvarajaṅgamam<BR>
12,239.005c	sarge ca pralaye caiva tasmān nirdiśyate tathā<BR>
12,239.006a	mahābhūtāni pañcaiva sarvabhūteṣu bhūtakṛt<BR>
12,239.006c	akarot tāta vaiṣamyaṃ yasmin yad anupaśyati<BR>
12,239.007	śuka uvāca<BR>
12,239.007a	akarod yac charīreṣu kathaṃ tad upalakṣayet<BR>
12,239.007c	indriyāṇi guṇāḥ ke cit kathaṃ tān upalakṣayet<BR>
12,239.008	vyāsa uvāca<BR>
12,239.008a	etat te vartayiṣyāmi yathāvad iha darśanam<BR>
12,239.008c	śṛṇu tattvam ihaikāgro yathātattvaṃ yathā ca tat<BR>
12,239.009a	śabdaḥ śrotraṃ tathā khāni trayam ākāśasaṃbhavam<BR>
12,239.009c	prāṇaś ceṣṭā tathā sparśa ete vāyuguṇās trayaḥ<BR>
12,239.010a	rūpaṃ cakṣur vipākaś ca tridhā jyotir vidhīyate<BR>
12,239.010c	raso 'tha rasanaṃ sneho guṇās tv ete trayo 'mbhasām<BR>
12,239.011a	ghreyaṃ ghrāṇaṃ śarīraṃ ca bhūmer ete guṇās trayaḥ<BR>
12,239.011b*0688_01	śrotraṃ tvakcakṣuṣī jihvā nāsikā caiva pañcamī<BR>
12,239.011c	etāvān indriyagrāmo vyākhyātaḥ pāñcabhautikaḥ<BR>
12,239.012a	vāyoḥ sparśo raso 'dbhyaś ca jyotiṣo rūpam ucyate<BR>
12,239.012c	ākāśaprabhavaḥ śabdo gandho bhūmiguṇaḥ smṛtaḥ<BR>
12,239.013a	mano buddhiś ca bhāvaś ca traya ete ''tmayonijāḥ<BR>
12,239.013c	na guṇān ativartante guṇebhyaḥ paramā matāḥ<BR>
12,239.014a	indriyāṇi nare pañca ṣaṣṭhaṃ tu mana ucyate<BR>
12,239.014c	saptamīṃ buddhim evāhuḥ kṣetrajñaṃ punar aṣṭamam<BR>
12,239.015a	cakṣur ālocanāyaiva saṃśayaṃ kurute manaḥ<BR>
12,239.015c	buddhir adhyavasānāya sākṣī kṣetrajña ucyate<BR>
12,239.016a	rajas tamaś ca sattvaṃ ca traya ete svayonijāḥ<BR>
12,239.016c	samāḥ sarveṣu bhūteṣu tadguṇeṣūpalakṣayet<BR>
12,239.017a	yathā kūrma ihāṅgāni prasārya viniyacchati<BR>
12,239.017c	evam evendriyagrāmaṃ buddhiḥ sṛṣṭvā niyacchati<BR>
12,239.018a	yad ūrdhvaṃ pādatalayor avāṅmūrdhnaś ca paśyati<BR>
12,239.018c	etasminn eva kṛtye vai vartate buddhir uttamā<BR>
12,239.019a	guṇān nenīyate buddhir buddhir evendriyāṇy api<BR>
12,239.019c	manaḥṣaṣṭhāni sarvāṇi buddhyabhāve kuto guṇāḥ<BR>
12,239.020a	tatra yat prītisaṃyuktaṃ kiṃ cid ātmani lakṣayet<BR>
12,239.020c	praśāntam iva saṃśuddhaṃ sattvaṃ tad upadhārayet<BR>
12,239.021a	yat tu saṃtāpasaṃyuktaṃ kāye manasi vā bhavet<BR>
12,239.021c	rajaḥ pravartakaṃ tat syāt satataṃ hāri dehinām<BR>
12,239.021d*0689_01	pravṛttaṃ raja ity evaṃ tatra cāpy upalakṣayet<BR>
12,239.022a	yat tu saṃmohasaṃyuktam avyaktaviṣayaṃ bhavet<BR>
12,239.022c	apratarkyam avijñeyaṃ tamas tad upadhāryatām<BR>
12,239.023a	praharṣaḥ prītir ānandaḥ sāmyaṃ svasthātmacittatā<BR>
12,239.023c	akasmād yadi vā kasmād vartate sāttviko guṇaḥ<BR>
12,239.024a	abhimāno mṛṣāvādo lobho mohas tathākṣamā<BR>
12,239.024c	liṅgāni rajasas tāni vartante hetvahetutaḥ<BR>
12,239.025a	tathā mohaḥ pramādaś ca tandrī nidrāprabodhitā<BR>
12,239.025c	kathaṃ cid abhivartante vijñeyās tāmasā guṇāḥ<BR>
12,240.001	vyāsa uvāca<BR>
12,240.001a	manaḥ prasṛjate bhāvaṃ buddhir adhyavasāyinī<BR>
12,240.001c	hṛdayaṃ priyāpriye veda trividhā karmacodanā<BR>
12,240.002a	indriyebhyaḥ parā hy arthā arthebhyaḥ paramaṃ manaḥ<BR>
12,240.002c	manasas tu parā buddhir buddher ātmā paro mataḥ<BR>
12,240.003a	buddhir ātmā manuṣyasya buddhir evātmano ''tmikā<BR>
12,240.003c	yadā vikurute bhāvaṃ tadā bhavati sā manaḥ<BR>
12,240.004a	indriyāṇāṃ pṛthagbhāvād buddhir vikriyate hy aṇu<BR>
12,240.004c	śṛṇvatī bhavati śrotraṃ spṛśatī sparśa ucyate<BR>
12,240.005a	paśyantī bhavate dṛṣṭī rasatī rasanaṃ bhavet<BR>
12,240.005c	jighratī bhavati ghrāṇaṃ buddhir vikriyate pṛthak<BR>
12,240.006a	indriyāṇīti tāny āhus teṣv adṛśyādhitiṣṭhati<BR>
12,240.006c	tiṣṭhatī puruṣe buddhis triṣu bhāveṣu vartate<BR>
12,240.007a	kadā cil labhate prītiṃ kadā cid api śocate<BR>
12,240.007c	na sukhena na duḥkhena kadā cid iha yujyate<BR>
12,240.008a	seyaṃ bhāvātmikā bhāvāṃs trīn etān ativartate<BR>
12,240.008c	saritāṃ sāgaro bhartā mahāvelām ivormimān<BR>
12,240.009a	yadā prārthayate kiṃ cit tadā bhavati sā manaḥ<BR>
12,240.009c	adhiṣṭhānāni vai buddhyā pṛthag etāni saṃsmaret<BR>
12,240.009e	indriyāṇy eva medhyāni vijetavyāni kṛtsnaśaḥ<BR>
12,240.010a	sarvāṇy evānupūrvyeṇa yad yan nānuvidhīyate<BR>
12,240.010c	avibhāgagatā buddhir bhāve manasi vartate<BR>
12,240.010e	pravartamānaṃ tu rajaḥ sattvam apy anuvartate<BR>
12,240.011a	ye caiva bhāvā vartante sarva eṣv eva te triṣu<BR>
12,240.011c	anvarthāḥ saṃpravartante rathanemim arā iva<BR>
12,240.012a	pradīpārthaṃ naraḥ kuryād indriyair buddhisattamaiḥ<BR>
12,240.012c	niścaradbhir yathāyogam udāsīnair yadṛcchayā<BR>
12,240.013a	evaṃsvabhāvam evedam iti vidvān na muhyati<BR>
12,240.013c	aśocann aprahṛṣyaṃś ca nityaṃ vigatamatsaraḥ<BR>
12,240.014a	na hy ātmā śakyate draṣṭum indriyaiḥ kāmagocaraiḥ<BR>
12,240.014c	pravartamānair anaye durdharair akṛtātmabhiḥ<BR>
12,240.015a	teṣāṃ tu manasā raśmīn yadā samyaṅ niyacchati<BR>
12,240.015c	tadā prakāśate hy ātmā ghaṭe dīpa iva jvalan<BR>
12,240.015e	sarveṣām eva bhūtānāṃ tamasy apagate yathā<BR>
12,240.015f*0690_01	prakāśaṃ bhavate sarvaṃ tathedam upadhāryatām<BR>
12,240.016a	yathā vāricaraḥ pakṣī na lipyati jale caran<BR>
12,240.016b*0691_01	vimuktātmā tathā yogī guṇadoṣair na lipyate<BR>
12,240.016c	evam eva kṛtaprajño na doṣair viṣayāṃś caran<BR>
12,240.016e	asajjamānaḥ sarveṣu na kathaṃ cana lipyate<BR>
12,240.017a	tyaktvā pūrvakṛtaṃ karma ratir yasya sadātmani<BR>
12,240.017c	sarvabhūtātmabhūtasya guṇamārgeṣv asajjataḥ<BR>
12,240.018a	sattvam ātmā prasavati guṇān vāpi kadā ca na<BR>
12,240.018c	na guṇā vidur ātmānaṃ guṇān veda sa sarvadā<BR>
12,240.019a	paridraṣṭā guṇānāṃ sa sraṣṭā caiva yathātatham<BR>
12,240.019c	sattvakṣetrajñayor etad antaraṃ viddhi sūkṣmayoḥ<BR>
12,240.020a	sṛjate tu guṇān eka eko na sṛjate guṇān<BR>
12,240.020c	pṛthagbhūtau prakṛtyā tau saṃprayuktau ca sarvadā<BR>
12,240.021a	yathā matsyo 'dbhir anyaḥ san saṃprayuktau tathaiva tau<BR>
12,240.021c	maśakodumbarau cāpi saṃprayuktau yathā saha<BR>
12,240.022a	iṣīkā vā yathā muñje pṛthak ca saha caiva ca<BR>
12,240.022c	tathaiva sahitāv etāv anyonyasmin pratiṣṭhitau<BR>
12,241.001	vyāsa uvāca<BR>
12,241.001a	sṛjate tu guṇān sattvaṃ kṣetrajñas tv anutiṣṭhati<BR>
12,241.001c	guṇān vikriyataḥ sarvān udāsīnavad īśvaraḥ<BR>
12,241.002a	svabhāvayuktaṃ tat sarvaṃ yad imān sṛjate guṇān<BR>
12,241.002c	ūrṇanābhir yathā sūtraṃ sṛjate tantuvad guṇān<BR>
12,241.003a	pradhvastā na nivartante pravṛttir nopalabhyate<BR>
12,241.003b*0692_01	pratyakṣeṇa parokṣaṃ tad anumānena sidhyati<BR>
12,241.003c	evam eke vyavasyanti nivṛttir iti cāpare<BR>
12,241.004a	ubhayaṃ saṃpradhāryaitad adhyavasyed yathāmati<BR>
12,241.004c	anenaiva vidhānena bhaved garbhaśayo mahān<BR>
12,241.005a	anādinidhanaṃ nityam āsādya vicaren naraḥ<BR>
12,241.005b@027_0001	jayayukto ratho divyo brahmaloke mahīyate<BR>
12,241.005b@027_0002	atha satvaram āsādya ratham evaṃ yuyuṅkṣataḥ<BR>
12,241.005b@027_0003	akṣaraṃ gantumanaso vidhiṃ vakṣyāmi śīghragam<BR>
12,241.005b@027_0004	saptayodhāyanaṃ kṛtsnā vānyataḥ pratipadyate<BR>
12,241.005b@027_0005	pṛṣṭhataḥ pārśvataś cānyā yāvantyāsyāḥ prasāraṇāt<BR>
12,241.005b@027_0006	kramaśaḥ pārthivaṃ yac ca vāyavyaṃ khaṃ tathā payaḥ<BR>
12,241.005b@027_0007	jyotiṣo yat tad aiśvaryam ahaṃkārasya buddhitaḥ<BR>
12,241.005b@027_0008	avyaktasya yad aiśvaryaṃ kramaśaḥ pratipadyate<BR>
12,241.005b@027_0009	vyaktamāś cāpi (sic) yasyaite tathā yuktena yogataḥ<BR>
12,241.005b@027_0010	tathāsyaṃ bhavayuktasya vidhim ātmani paśyataḥ<BR>
12,241.005b@027_0011	nirmathyamānaṃ sūkṣmātmā rūpāṇīmāni darśayet<BR>
12,241.005b@027_0012	śaiśiras tu yathā dhūmaḥ sūkṣmaṃ saṃśrayate nabhaḥ<BR>
12,241.005b@027_0013	tathā dehād vimuktasya pūrvarūpaṃ tad apy uta<BR>
12,241.005b@027_0014	atha dhūmasya virame dvitīyaṃ rūpadarśanam<BR>
12,241.005b@027_0015	jalarūpam ivākāśaṃ tatraivātmani paśyati<BR>
12,241.005b@027_0016	aparaṃ vyatikramec cāpi vahnirūpaṃ prakāśate<BR>
12,241.005b@027_0017	tasminn uparate vāsya vāyavyaṃ sūkṣmam apy atha<BR>
12,241.005b@027_0018	rūpaṃ prakāśate tatra pītavarṇavad apy ajaḥ<BR>
12,241.005b@027_0019	tasminn uparate rūpam ākāśasya prakāśate<BR>
12,241.005b@027_0020	ūhyā savarṇarūpaṃ tat tasya rūpaṃ prakāśate<BR>
12,241.005b@027_0021	tasminn uparate vāsya buddhirūpaṃ prakāśate<BR>
12,241.005b@027_0022	suśuklaṃ cetasaḥ samyag avyakte brāhmaṇasya vai<BR>
12,241.005b@027_0023	eteṣv apīha jāteṣu phalajātāni me śṛṇu<BR>
12,241.005b@027_0024	jātasya pārthivaiśvaryaiḥ sṛṣṭir eṣā vidhīyate<BR>
12,241.005b@027_0025	prajāpatir ivākṣobhyaḥ śarīrāt sṛjati prajāḥ<BR>
12,241.005b@027_0026	varṇato gṛhyate vāpsu nāyaṃ pibati cāśayāḥ<BR>
12,241.005b@027_0027	snācāsya (sic) tejasā rūpaṃ dahyate śāmyate tathā<BR>
12,241.005b@027_0028	aṅgulyāṅguṣṭhamātreṇa vastapāṭenavat tathā (sic)<BR>
12,241.005b@027_0029	pṛthivīṃ kampayanty ete guṇāpāyād iti smṛtaḥ<BR>
12,241.005b@027_0030	ākāśabhūtaś cākāśe svarṇastvān na ca dṛśyate<BR>
12,241.005b@027_0031	ahaṃkārasya vijaye pañca te syur vaśānugāḥ<BR>
12,241.005b@027_0032	ṣaṇṇām ātmani buddhau tu nitāyaṃ (sic) prabhavaty uta<BR>
12,241.005b@027_0033	nirdoṣaprabhavā hy eṣā kṛtsnā samabhivartate<BR>
12,241.005b@027_0034	tathaiva vyaktam ātmānam avyaktaṃ pratipadyate<BR>
12,241.005b@027_0035	yato niḥsarate loko bhavati vyaktasaṃjñakaḥ<BR>
12,241.005b@027_0036	tatrāsannamayīṃ vyākhyāṃ śṛṇu tvaṃ vistareṇa vai<BR>
12,241.005b@027_0037	tathā vyaktamayīṃ caiva vyākhyāṃ pūrvaṃ nibodha me<BR>
12,241.005b@027_0038	pañcaviṃśatitattvāni tulyāny ubhayataḥ samam<BR>
12,241.005b@027_0039	yoge sāṃkhye 'pi ca tathā viśeṣāṃs tatra me śṛṇu<BR>
12,241.005b@027_0040	proktaṃ tad vyartham ity eva jāyate vartate ca yat<BR>
12,241.005b@027_0041	jīvate mriyate caiva caturbhir lakṣaṇair yutam<BR>
12,241.005b@027_0042	viparītam ato yat tad avyaktaṃ samudāhṛtam<BR>
12,241.005b@027_0043	pāpātmānau ca deveṣu siddhānteṣv apy udāhṛtau<BR>
12,241.005b@027_0044	caturlakṣaṇajantur yaś caturvargaḥ pracakṣate<BR>
12,241.005b@027_0045	vyaktam avyaktajaṃ caiva tathā buddhir athetarat<BR>
12,241.005b@027_0046	sattvaṃ kṣetrajña ity etad dvayam avyaktadarśanam<BR>
12,241.005b@027_0047	dvāv ātmānau ca deveṣu viṣayeṣu ca rājataḥ<BR>
12,241.005b@027_0048	viṣayān pratisaṃhāraḥ sālokaṃ siddhilakṣaṇam<BR>
12,241.005b@027_0049	nirmamaś cānahaṃkāro nirdvaṃdvaś chinnasaṃśayaḥ<BR>
12,241.005b@027_0050	naiva krudhyati na dveṣṭi nātmatā bhavato giraḥ<BR>
12,241.005b@027_0051	ākruṣṭas tāḍitaś cāpi maitraṃ dhyāyati nāśubham<BR>
12,241.005b@027_0052	vāṅmanaḥkāyadaṇḍānāṃ trayāṇāṃ ca nivartakam<BR>
12,241.005b@027_0053	samaḥ sarveṣu bhūteṣu brahmāṇam ativartate<BR>
12,241.005b@027_0054	naivecchati na cānicchan yātrāmātravyavasthitaḥ<BR>
12,241.005b@027_0055	alolupo 'py atho dānto nākṛtir na nirākṛtiḥ<BR>
12,241.005b@027_0056	nāsyendriyamanaḥprāṇabuddhayaḥ sarvasākṣiṇaḥ<BR>
12,241.005c	akrudhyann aprahṛṣyaṃś ca nityaṃ vigatamatsaraḥ<BR>
12,241.006a	ity evaṃ hṛdayagranthiṃ buddhicintāmayaṃ dṛḍham<BR>
12,241.006c	atītya sukham āsīta aśocaṃś chinnasaṃśayaḥ<BR>
12,241.007a	tapyeyuḥ pracyutāḥ pṛthvyā yathā pūrṇāṃ nadīṃ narāḥ<BR>
12,241.007c	avagāḍhā hy avidvāṃso viddhi lokam imaṃ tathā<BR>
12,241.008a	na tu tāmyati vai vidvān sthale carati tattvavit<BR>
12,241.008c	evaṃ yo vindate ''tmānaṃ kevalaṃ jñānam ātmanaḥ<BR>
12,241.009a	evaṃ buddhvā naraḥ sarvāṃ bhūtānām āgatiṃ gatim<BR>
12,241.009c	samavekṣya śanaiḥ samyag labhate śamam uttamam<BR>
12,241.010a	etad vai janmasāmarthyaṃ brāhmaṇasya viśeṣataḥ<BR>
12,241.010c	ātmajñānaṃ śamaś caiva paryāptaṃ tatparāyaṇam<BR>
12,241.011a	etad buddhvā bhaved buddhaḥ kim anyad buddhalakṣaṇam<BR>
12,241.011c	vijñāyaitad vimucyante kṛtakṛtyā manīṣiṇaḥ<BR>
12,241.012a	na bhavati viduṣāṃ mahad bhayaṃ; yad aviduṣāṃ sumahad bhayaṃ bhavet<BR>
12,241.012c	na hi gatir adhikāsti kasya cid; bhavati hi yā viduṣaḥ sanātanī<BR>
12,241.013a	lokamāturam asūyate janas; tat tad eva ca nirīkṣya śocate<BR>
12,241.013c	tatra paśya kuśalān aśocato; ye vidus tad ubhayaṃ kṛtākṛtam<BR>
12,241.014a	yat karoty anabhisaṃdhipūrvakaṃ; tac ca nirṇudati yat purā kṛtam<BR>
12,241.014c	na priyaṃ tad ubhayaṃ na cāpriyaṃ; tasya taj janayatīha kurvataḥ<BR>
12,242.001	śuka uvāca<BR>
12,242.001a	yasmād dharmāt paro dharmo vidyate neha kaś cana<BR>
12,242.001c	yo viśiṣṭaś ca dharmebhyas taṃ bhavān prabravītu me<BR>
12,242.002	vyāsa uvāca<BR>
12,242.002a	dharmaṃ te saṃpravakṣyāmi purāṇam ṛṣisaṃstutam<BR>
12,242.002c	viśiṣṭaṃ sarvadharmebhyas tam ihaikamanāḥ śṛṇu<BR>
12,242.003a	indriyāṇi pramāthīni buddhyā saṃyamya yatnataḥ<BR>
12,242.003c	sarvato niṣpatiṣṇūni pitā bālān ivātmajān<BR>
12,242.004a	manasaś cendriyāṇāṃ ca hy aikāgryaṃ paramaṃ tapaḥ<BR>
12,242.004c	taj jyāyaḥ sarvadharmebhyaḥ sa dharmaḥ para ucyate<BR>
12,242.005a	tāni sarvāṇi saṃdhāya manaḥṣaṣṭhāni medhayā<BR>
12,242.005c	ātmatṛpta ivāsīta bahu cintyam acintayan<BR>
12,242.006a	gocarebhyo nivṛttāni yadā sthāsyanti veśmani<BR>
12,242.006c	tadā tvam ātmanātmānaṃ paraṃ drakṣyasi śāśvatam<BR>
12,242.007a	sarvātmānaṃ mahātmānaṃ vidhūmam iva pāvakam<BR>
12,242.007c	taṃ paśyanti mahātmāno brāhmaṇā ye manīṣiṇaḥ<BR>
12,242.008a	yathā puṣpaphalopeto bahuśākho mahādrumaḥ<BR>
12,242.008c	ātmano nābhijānīte kva me puṣpaṃ kva me phalam<BR>
12,242.009a	evam ātmā na jānīte kva gamiṣye kuto nv aham<BR>
12,242.009c	anyo hy atrāntar ātmāsti yaḥ sarvam anupaśyati<BR>
12,242.010a	jñānadīpena dīptena paśyaty ātmānam ātmanā<BR>
12,242.010c	dṛṣṭvā tvam ātmanātmānaṃ nirātmā bhava sarvavit<BR>
12,242.011a	vimuktaḥ sarvapāpebhyo muktatvaca ivoragaḥ<BR>
12,242.011c	parāṃ buddhim avāpyeha vipāpmā vigatajvaraḥ<BR>
12,242.012a	sarvataḥsrotasaṃ ghorāṃ nadīṃ lokapravāhinīm<BR>
12,242.012c	pañcendriyagrāhavatīṃ manaḥsaṃkalparodhasam<BR>
12,242.013a	lobhamohatṛṇacchannāṃ kāmakrodhasarīsṛpām<BR>
12,242.013c	satyatīrthānṛtakṣobhāṃ krodhapaṅkāṃ saridvarām<BR>
12,242.014a	avyaktaprabhavāṃ śīghrāṃ dustarām akṛtātmabhiḥ<BR>
12,242.014c	pratarasva nadīṃ buddhyā kāmagrāhasamākulām<BR>
12,242.015a	saṃsārasāgaragamāṃ yonipātāladustarām<BR>
12,242.015c	ātmajanmodbhavāṃ tāta jihvāvartāṃ durāsadām<BR>
12,242.016a	yāṃ taranti kṛtaprajñā dhṛtimanto manīṣiṇaḥ<BR>
12,242.016c	tāṃ tīrṇaḥ sarvatomukto vipūtātmātmavic chuciḥ<BR>
12,242.017a	uttamāṃ buddhim āsthāya brahmabhūyaṃ gamiṣyasi<BR>
12,242.017c	saṃtīrṇaḥ sarvasaṃkleśān prasannātmā vikalmaṣaḥ<BR>
12,242.018a	bhūmiṣṭhānīva bhūtāni parvatastho niśāmaya<BR>
12,242.018c	akrudhyann aprahṛṣyaṃś ca nanṛśaṃsamatis tathā<BR>
12,242.018e	tato drakṣyasi bhūtānāṃ sarveṣāṃ prabhavāpyayau<BR>
12,242.019a	evaṃ vai sarvadharmebhyo viśiṣṭaṃ menire budhāḥ<BR>
12,242.019c	dharmaṃ dharmabhṛtāṃ śreṣṭha munayas tattvadarśinaḥ<BR>
12,242.020a	ātmano 'vyayino jñātvā idaṃ putrānuśāsanam<BR>
12,242.020c	prayatāya pravaktavyaṃ hitāyānugatāya ca<BR>
12,242.021a	ātmajñānam idaṃ guhyaṃ sarvaguhyatamaṃ mahat<BR>
12,242.021c	abruvaṃ yad ahaṃ tāta ātmasākṣikam añjasā<BR>
12,242.022a	naiva strī na pumān etan naiva cedaṃ napuṃsakam<BR>
12,242.022c	aduḥkham asukhaṃ brahma bhūtabhavyabhavātmakam<BR>
12,242.023a	naitaj jñātvā pumān strī vā punarbhavam avāpnuyāt<BR>
12,242.023c	abhavapratipattyartham etad vartma vidhīyate<BR>
12,242.024a	yathā matāni sarvāṇi na caitāni yathā tathā<BR>
12,242.024c	kathitāni mayā putra bhavanti na bhavanti ca<BR>
12,242.025a	tat prītiyuktena guṇānvitena; putreṇa satputraguṇānvitena<BR>
12,242.025c	pṛṣṭo hīdaṃ prītimatā hitārthaṃ; brūyāt sutasyeha yad uktam etat<BR>
12,243.001	vyāsa uvāca<BR>
12,243.001a	gandhān rasān nānurundhyāt sukhaṃ vā; nālaṃkārāṃś cāpnuyāt tasya tasya<BR>
12,243.001c	mānaṃ ca kīrtiṃ ca yaśaś ca necchet; sa vai pracāraḥ paśyato brāhmaṇasya<BR>
12,243.002a	sarvān vedān adhīyīta śuśrūṣur brahmacaryavān<BR>
12,243.002c	ṛco yajūṃṣi sāmāni na tena na sa brāhmaṇaḥ<BR>
12,243.003a	jñātivat sarvabhūtānāṃ sarvavit sarvavedavit<BR>
12,243.003c	nākāmo mriyate jātu na tena na ca brāhmaṇaḥ<BR>
12,243.004a	iṣṭīś ca vividhāḥ prāpya kratūṃś caivāptadakṣiṇān<BR>
12,243.004c	naiva prāpnoti brāhmaṇyam abhidhyānāt kathaṃ cana<BR>
12,243.005a	yadā cāyaṃ na bibheti yadā cāsmān na bibhyati<BR>
12,243.005c	yadā necchati na dveṣṭi brahma saṃpadyate tadā<BR>
12,243.006a	yadā na kurute bhāvaṃ sarvabhūteṣu pāpakam<BR>
12,243.006c	karmaṇā manasā vācā brahma saṃpadyate tadā<BR>
12,243.007a	kāmabandhanam evaikaṃ nānyad astīha bandhanam<BR>
12,243.007c	kāmabandhanamukto hi brahmabhūyāya kalpate<BR>
12,243.008a	kāmato mucyamānas tu dhūmrābhrād iva candramāḥ<BR>
12,243.008c	virajāḥ kālam ākāṅkṣan dhīro dhairyeṇa vartate<BR>
12,243.009a	āpūryamāṇam acalapratiṣṭhaṃ; samudram āpaḥ praviśanti yadvat<BR>
12,243.009c	sa kāmakānto na tu kāmakāmaḥ; sa vai lokāt svargam upaiti dehī<BR>
12,243.009c*0693_01	tadvat kāmā yaṃ praviśanti sarve<BR>
12,243.009c*0693_02	sa śāntim āpnoti na kāmakāmaḥ<BR>
12,243.010a	vedasyopaniṣat satyaṃ satyasyopaniṣad damaḥ<BR>
12,243.010c	damasyopaniṣad dānaṃ dānasyopaniṣat tapaḥ<BR>
12,243.011a	tapasopaniṣat tyāgas tyāgasyopaniṣat sukham<BR>
12,243.011c	sukhasyopaniṣat svargaḥ svargasyopaniṣac chamaḥ<BR>
12,243.012a	kledanaṃ śokamanasoḥ saṃtāpaṃ tṛṣṇayā saha<BR>
12,243.012c	sattvam icchasi saṃtoṣāc chāntilakṣaṇam uttamam<BR>
12,243.013a	viśoko nirmamaḥ śāntaḥ prasannātmātmavittamaḥ<BR>
12,243.013c	ṣaḍbhir lakṣaṇavān etaiḥ samagraḥ punar eṣyati<BR>
12,243.014a	ṣaḍbhiḥ sattvaguṇopetaiḥ prājñair adhikamantribhiḥ<BR>
12,243.014c	ye viduḥ pretya cātmānam ihasthāṃs tāṃs tathā viduḥ<BR>
12,243.015a	akṛtrimam asaṃhāryaṃ prākṛtaṃ nirupaskṛtam<BR>
12,243.015c	adhyātmaṃ sukṛtaprajñaḥ sukham avyayam aśnute<BR>
12,243.016a	niṣpracāraṃ manaḥ kṛtvā pratiṣṭhāpya ca sarvataḥ<BR>
12,243.016c	yām ayaṃ labhate tuṣṭiṃ sā na śakyam ato 'nyathā<BR>
12,243.017a	yena tṛpyaty abhuñjāno yena tuṣyaty avittavān<BR>
12,243.017c	yenāsneho balaṃ dhatte yas taṃ veda sa vedavit<BR>
12,243.018a	saṃgopya hy ātmano dvārāṇy apidhāya vicintayan<BR>
12,243.018c	yo hy āste brāhmaṇaḥ śiṣṭaḥ sa ātmaratir ucyate<BR>
12,243.019a	samāhitaṃ pare tattve kṣīṇakāmam avasthitam<BR>
12,243.019c	sarvataḥ sukham anveti vapuś cāndramasaṃ yathā<BR>
12,243.020a	saviśeṣāṇi bhūtāni guṇāṃś cābhajato muneḥ<BR>
12,243.020c	sukhenāpohyate duḥkhaṃ bhāskareṇa tamo yathā<BR>
12,243.021a	tam atikrāntakarmāṇam atikrāntaguṇakṣayam<BR>
12,243.021c	brāhmaṇaṃ viṣayāśliṣṭaṃ jarāmṛtyū na vindataḥ<BR>
12,243.022a	sa yadā sarvato muktaḥ samaḥ paryavatiṣṭhate<BR>
12,243.022c	indriyāṇīndriyārthāṃś ca śarīrastho 'tivartate<BR>
12,243.023a	kāraṇaṃ paramaṃ prāpya atikrāntasya kāryatām<BR>
12,243.023c	punarāvartanaṃ nāsti saṃprāptasya parāt param<BR>
12,244.001	vyāsa uvāca<BR>
12,244.001a	dvaṃdvāni mokṣajijñāsur arthadharmāv anuṣṭhitaḥ<BR>
12,244.001c	vaktrā guṇavatā śiṣyaḥ śrāvyaḥ pūrvam idaṃ mahat<BR>
12,244.002a	ākāśaṃ māruto jyotir āpaḥ pṛthvī ca pañcamī<BR>
12,244.002c	bhāvābhāvau ca kālaś ca sarvabhūteṣu pañcasu<BR>
12,244.003a	antarātmakam ākāśaṃ tanmayaṃ śrotram indriyam<BR>
12,244.003c	tasya śabdaṃ guṇaṃ vidyān mūrtiśāstravidhānavit<BR>
12,244.004a	caraṇaṃ mārutātmeti prāṇāpānau ca tanmayau<BR>
12,244.004c	sparśanaṃ cendriyaṃ vidyāt tathā sparśaṃ ca tanmayam<BR>
12,244.005a	tataḥ pākaḥ prakāśaś ca jyotiś cakṣuś ca tanmayam<BR>
12,244.005c	tasya rūpaṃ guṇaṃ vidyāt tamo 'nvavasitātmakam<BR>
12,244.006a	prakledaḥ kṣudratā sneha ity āpo hy upadiśyate<BR>
12,244.006b*0694_01	asṛṅ majjā ca yac cānyat snigdhaṃ vidyāt tadātmakam<BR>
12,244.006c	rasanaṃ cendriyaṃ jihvā rasaś cāpāṃ guṇo mataḥ<BR>
12,244.007a	saṃghātaḥ pārthivo dhātur asthidantanakhāni ca<BR>
12,244.007c	śmaśru loma ca keśāś ca sirāḥ snāyu ca carma ca<BR>
12,244.008a	indriyaṃ ghrāṇasaṃjñānaṃ nāsikety abhidhīyate<BR>
12,244.008c	gandhaś caivendriyārtho 'yaṃ vijñeyaḥ pṛthivīmayaḥ<BR>
12,244.009a	uttareṣu guṇāḥ santi sarve sarveṣu cottarāḥ<BR>
12,244.009c	pañcānāṃ bhūtasaṃghānāṃ saṃtatiṃ munayo viduḥ<BR>
12,244.010a	mano navamam eṣāṃ tu buddhis tu daśamī smṛtā<BR>
12,244.010c	ekādaśo 'ntarātmā ca sarvataḥ para ucyate<BR>
12,244.011a	vyavasāyātmikā buddhir mano vyākaraṇātmakam<BR>
12,244.011c	karmānumānād vijñeyaḥ sa jīvaḥ kṣetrasaṃjñakaḥ<BR>
12,244.012a	ebhiḥ kālāṣṭamair bhāvair yaḥ sarvaiḥ sarvam anvitam<BR>
12,244.012c	paśyaty akaluṣaṃ prājñaḥ sa mohaṃ nānuvartate<BR>
12,245.001	vyāsa uvāca<BR>
12,245.001a	śarīrād vipramuktaṃ hi sūkṣmabhūtaṃ śarīriṇam<BR>
12,245.001c	karmabhiḥ paripaśyanti śāstroktaiḥ śāstracetasaḥ<BR>
12,245.002a	yathā marīcyaḥ sahitāś caranti; gacchanti tiṣṭhanti ca dṛśyamānāḥ<BR>
12,245.002c	dehair vimuktā vicaranti lokāṃs; tathaiva sattvāny atimānuṣāṇi<BR>
12,245.003a	pratirūpaṃ yathaivāpsu tāpaḥ sūryasya lakṣyate<BR>
12,245.003c	sattvavāṃs tu tathā sattvaṃ pratirūpaṃ prapaśyati<BR>
12,245.004a	tāni sūkṣmāṇi sattvasthā vimuktāni śarīrataḥ<BR>
12,245.004c	svena tattvena tattvajñāḥ paśyanti niyatendriyāḥ<BR>
12,245.005a	svapatāṃ jāgratāṃ caiva sarveṣām ātmacintitam<BR>
12,245.005c	pradhānadvaidhayuktānāṃ jahatāṃ karmajaṃ rajaḥ<BR>
12,245.006a	yathāhani tathā rātrau yathā rātrau tathāhani<BR>
12,245.006c	vaśe tiṣṭhati sattvātmā satataṃ yogayoginām<BR>
12,245.007a	teṣāṃ nityaṃ sadānityo bhūtātmā satataṃ guṇaiḥ<BR>
12,245.007c	saptabhis tv anvitaḥ sūkṣmaiś cariṣṇur ajarāmaraḥ<BR>
12,245.008a	manobuddhiparābhūtaḥ svadehaparadehavit<BR>
12,245.008c	svapneṣv api bhavaty eṣa vijñātā sukhaduḥkhayoḥ<BR>
12,245.009a	tatrāpi labhate duḥkhaṃ tatrāpi labhate sukham<BR>
12,245.009c	krodhalobhau tu tatrāpi kṛtvā vyasanam archati<BR>
12,245.010a	prīṇitaś cāpi bhavati mahato 'rthān avāpya ca<BR>
12,245.010c	karoti puṇyaṃ tatrāpi jāgrann iva ca paśyati<BR>
12,245.010d*0695_01	mahoṣmāntargataś cāpi garbhatvaṃ samupeyivān<BR>
12,245.010d*0695_02	daśa māsān vasan kukṣau naiṣo 'nnam iva jīryate<BR>
12,245.011a	tam evam atitejoṃśaṃ bhūtātmānaṃ hṛdi sthitam<BR>
12,245.011c	tamorajobhyām āviṣṭā nānupaśyanti mūrtiṣu<BR>
12,245.012a	śāstrayogaparā bhūtvā svam ātmānaṃ parīpsavaḥ<BR>
12,245.012c	anucchvāsāny amūrtīni yāni vajropamāny api<BR>
12,245.013a	pṛthagbhūteṣu sṛṣṭeṣu caturṣv āśramakarmasu<BR>
12,245.013c	samādhau yogam evaitac chāṇḍilyaḥ śamam abravīt<BR>
12,245.014a	viditvā sapta sūkṣmāṇi ṣaḍaṅgaṃ ca maheśvaram<BR>
12,245.014c	pradhānaviniyogasthaḥ paraṃ brahmādhigacchati<BR>
12,246.001	vyāsa uvāca<BR>
12,246.001a	hṛdi kāmadrumaś citro mohasaṃcayasaṃbhavaḥ<BR>
12,246.001c	krodhamānamahāskandho vivitsāparimocanaḥ<BR>
12,246.002a	tasya cājñānam ādhāraḥ pramādaḥ pariṣecanam<BR>
12,246.002c	so 'bhyasūyāpalāśo hi purāduṣkṛtasāravān<BR>
12,246.003a	saṃmohacintāviṭapaḥ śokaśākho bhayaṃkaraḥ<BR>
12,246.003c	mohanībhiḥ pipāsābhir latābhiḥ pariveṣṭitaḥ<BR>
12,246.004a	upāsate mahāvṛkṣaṃ sulubdhās taṃ phalepsavaḥ<BR>
12,246.004c	āyāsaiḥ saṃyataḥ pāśaiḥ phalāni pariveṣṭayan<BR>
12,246.005a	yas tān pāśān vaśe kṛtvā taṃ vṛkṣam apakarṣati<BR>
12,246.005c	gataḥ sa duḥkhayor antaṃ yatamānas tayor dvayoḥ<BR>
12,246.006a	saṃrohaty akṛtaprajñaḥ saṃtāpena hi pādapam<BR>
12,246.006c	sa tam eva tato hanti viṣaṃ grastam ivāturam<BR>
12,246.007a	tasyānuśayamūlasya mūlam uddhriyate balāt<BR>
12,246.007c	tyāgāpramādākṛtinā sāmyena paramāsinā<BR>
12,246.008a	evaṃ yo veda kāmasya kevalaṃ parikarṣaṇam<BR>
12,246.008c	vadhaṃ vai kāmaśāstrasya sa duḥkhāny ativartate<BR>
12,246.009a	śarīraṃ puram ity āhuḥ svāminī buddhir iṣyate<BR>
12,246.009c	tatra buddheḥ śarīrasthaṃ mano nāmārthacintakam<BR>
12,246.010a	indriyāṇi janāḥ paurās tadarthaṃ tu parā kṛtiḥ<BR>
12,246.010c	tatra dvau dāruṇau doṣau tamo nāma rajas tathā<BR>
12,246.011a	yadartham upajīvanti paurāḥ sahapureśvarāḥ<BR>
12,246.011c	advāreṇa tam evārthaṃ dvau doṣāv upajīvataḥ<BR>
12,246.012a	tatra buddhir hi durdharṣā manaḥ sādharmyam ucyate<BR>
12,246.012c	paurāś cāpi manas trastās teṣām api calā sthitiḥ<BR>
12,246.013a	yadarthaṃ buddhir adhyāste na so 'rthaḥ pariṣīdati<BR>
12,246.013b*0696_01	pauramantraviyuktāyāḥ so 'rthaḥ saṃsīdati kramāt<BR>
12,246.013c	yadarthaṃ pṛthag adhyāste manas tat pariṣīdati<BR>
12,246.014a	pṛthagbhūtaṃ yadā buddhyā mano bhavati kevalam<BR>
12,246.014c	tatrainaṃ vivṛtaṃ śūnyaṃ rajaḥ paryavatiṣṭhate<BR>
12,246.015a	tan manaḥ kurute sakhyaṃ rajasā saha saṃgatam<BR>
12,246.015c	taṃ cādāya janaṃ pauraṃ rajase saṃprayacchati<BR>
12,247.001	bhīṣma uvāca<BR>
12,247.001a	bhūtānāṃ guṇasaṃkhyānaṃ bhūyaḥ putra niśāmaya<BR>
12,247.001c	dvaipāyanamukhād bhraṣṭaṃ ślāghayā parayānagha<BR>
12,247.002a	dīptānalanibhaḥ prāha bhagavān dhūmravarcase<BR>
12,247.002c	tato 'ham api vakṣyāmi bhūyaḥ putra nidarśanam<BR>
12,247.003a	bhūmeḥ sthairyaṃ pṛthutvaṃ ca kāṭhinyaṃ prasavātmatā<BR>
12,247.003c	gandho gurutvaṃ śaktiś ca saṃghātaḥ sthāpanā dhṛtiḥ<BR>
12,247.004a	apāṃ śaityaṃ rasaḥ kledo dravatvaṃ snehasaumyatā<BR>
12,247.004c	jihvā viṣyandinī caiva bhaumāpyāsravaṇaṃ tathā<BR>
12,247.005a	agner durdharṣatā tejas tāpaḥ pākaḥ prakāśanam<BR>
12,247.005c	śaucaṃ rāgo laghus taikṣṇyaṃ daśamaṃ cordhvabhāgitā<BR>
12,247.006a	vāyor aniyamaḥ sparśo vādasthānaṃ svatantratā<BR>
12,247.006c	balaṃ śaighryaṃ ca mohaś ca ceṣṭā karmakṛtā bhavaḥ<BR>
12,247.007a	ākāśasya guṇaḥ śabdo vyāpitvaṃ chidratāpi ca<BR>
12,247.007c	anāśrayam anālambam avyaktam avikāritā<BR>
12,247.008a	apratīghātatā caiva bhūtatvaṃ vikṛtāni ca<BR>
12,247.008c	guṇāḥ pañcāśataṃ proktāḥ pañcabhūtātmabhāvitāḥ<BR>
12,247.009a	calopapattir vyaktiś ca visargaḥ kalpanā kṣamā<BR>
12,247.009c	sad asac cāśutā caiva manaso nava vai guṇāḥ<BR>
12,247.010a	iṣṭāniṣṭavikalpaś ca vyavasāyaḥ samādhitā<BR>
12,247.010c	saṃśayaḥ pratipattiś ca buddhau pañceha ye guṇāḥ<BR>
12,247.011	yudhiṣṭhira uvāca<BR>
12,247.011a	kathaṃ pañcaguṇā buddhiḥ kathaṃ pañcendriyā guṇāḥ<BR>
12,247.011b*0697_01	etebhya ete nirvṛttāḥ svaguṇāyātmanopi vā<BR>
12,247.011c	etan me sarvam ācakṣva sūkṣmajñānaṃ pitāmaha<BR>
12,247.012	bhīṣma uvāca<BR>
12,247.012a	āhuḥ ṣaṣṭiṃ bhūtaguṇān vai; bhūtaviśiṣṭā nityaviṣaktāḥ<BR>
12,247.012c	bhūtaviṣaktāś cākṣarasṛṣṭāḥ; putra na nityaṃ tad iha vadanti<BR>
12,247.013a	tat putra cintākalitaṃ yad uktam; anāgataṃ vai tava saṃpratīha<BR>
12,247.013c	bhūtārthatattvaṃ tad avāpya sarvaṃ; bhūtaprabhāvād bhava śāntabuddhiḥ<BR>
12,248.001	yudhiṣṭhira uvāca<BR>
12,248.001a	ya ime pṛthivīpālāḥ śerate pṛthivītale<BR>
12,248.001c	pṛtanāmadhya ete hi gatasattvā mahābalāḥ<BR>
12,248.002a	ekaikaśo bhīmabalā nāgāyutabalās tathā<BR>
12,248.002c	ete hi nihatāḥ saṃkhye tulyatejobalair naraiḥ<BR>
12,248.003a	naiṣāṃ paśyāmi hantāraṃ prāṇināṃ saṃyuge purā<BR>
12,248.003c	vikrameṇopasaṃpannās tejobalasamanvitāḥ<BR>
12,248.004a	atha ceme mahāprājña śerate hi gatāsavaḥ<BR>
12,248.004c	mṛtā iti ca śabdo 'yaṃ vartaty eṣu gatāsuṣu<BR>
12,248.005a	ime mṛtā nṛpatayaḥ prāyaśo bhīmavikramāḥ<BR>
12,248.005c	tatra me saṃśayo jātaḥ kutaḥ saṃjñā mṛtā iti<BR>
12,248.006a	kasya mṛtyuḥ kuto mṛtyuḥ kena mṛtyur iha prajāḥ<BR>
12,248.006c	haraty amarasaṃkāśa tan me brūhi pitāmaha<BR>
12,248.007	bhīṣma uvāca<BR>
12,248.007a	purā kṛtayuge tāta rājāsīd avikampakaḥ<BR>
12,248.007c	sa śatruvaśam āpannaḥ saṃgrāme kṣīṇavāhanaḥ<BR>
12,248.008a	tatra putro harir nāma nārāyaṇasamo bale<BR>
12,248.008c	sa śatrubhir hataḥ saṃkhye sabalaḥ sapadānugaḥ<BR>
12,248.009a	sa rājā śatruvaśagaḥ putraśokasamanvitaḥ<BR>
12,248.009c	yadṛcchayāśāntiparo dadarśa bhuvi nāradam<BR>
12,248.010a	sa tasmai sarvam ācaṣṭa yathā vṛttaṃ janeśvaraḥ<BR>
12,248.010c	śatrubhir grahaṇaṃ saṃkhye putrasya maraṇaṃ tathā<BR>
12,248.011a	tasya tad vacanaṃ śrutvā nārado 'tha tapodhanaḥ<BR>
12,248.011c	ākhyānam idam ācaṣṭa putraśokāpahaṃ tadā<BR>
12,248.012a	rājañ śṛṇu samākhyānam adyedaṃ bahuvistaram<BR>
12,248.012c	yathā vṛttaṃ śrutaṃ caiva mayāpi vasudhādhipa<BR>
12,248.013a	prajāḥ sṛṣṭvā mahātejāḥ prajāsarge pitāmahaḥ<BR>
12,248.013c	atīva vṛddhā bahulā nāmṛṣyata punaḥ prajāḥ<BR>
12,248.014a	na hy antaram abhūt kiṃ cit kva cij jantubhir acyuta<BR>
12,248.014c	nirucchvāsam ivonnaddhaṃ trailokyam abhavan nṛpa<BR>
12,248.015a	tasya cintā samutpannā saṃhāraṃ prati bhūpate<BR>
12,248.015c	cintayan nādhyagacchac ca saṃhāre hetukāraṇam<BR>
12,248.016a	tasya roṣān mahārāja khebhyo 'gnir udatiṣṭhata<BR>
12,248.016c	tena sarvā diśo rājan dadāha sa pitāmahaḥ<BR>
12,248.017a	tato divaṃ bhuvaṃ khaṃ ca jagac ca sacarācaram<BR>
12,248.017c	dadāha pāvako rājan bhagavatkopasaṃbhavaḥ<BR>
12,248.018a	tatrādahyanta bhūtāni jaṅgamāni dhruvāṇi ca<BR>
12,248.018c	mahatā kopavegena kupite prapitāmahe<BR>
12,248.019a	tato harijaṭaḥ sthāṇur vedādhvarapatiḥ śivaḥ<BR>
12,248.019c	jagāda śaraṇaṃ devo brahmāṇaṃ paravīrahā<BR>
12,248.020a	tasminn abhigate sthāṇau prajānāṃ hitakāmyayā<BR>
12,248.020c	abravīd varado devo jvalann iva tadā śivam<BR>
12,248.021a	karavāṇy adya kaṃ kāmaṃ varārho 'si mato mama<BR>
12,248.021c	kartā hy asmi priyaṃ śambho tava yad dhṛdi vartate<BR>
12,249.001	sthāṇur uvāca<BR>
12,249.001a	prajāsarganimittaṃ me kāryavattām imāṃ prabho<BR>
12,249.001c	viddhi sṛṣṭās tvayā hīmā mā kupyāsāṃ pitāmaha<BR>
12,249.002a	tava tejogninā deva prajā dahyanti sarvaśaḥ<BR>
12,249.002c	tā dṛṣṭvā mama kāruṇyaṃ mā kupyāsāṃ jagatprabho<BR>
12,249.003	prajāpatir uvāca<BR>
12,249.003a	na kupye na ca me kāmo na bhaveran prajā iti<BR>
12,249.003c	lāghavārthaṃ dharaṇyās tu tataḥ saṃhāra iṣyate<BR>
12,249.004a	iyaṃ hi māṃ sadā devī bhārārtā samacodayat<BR>
12,249.004c	saṃhārārthaṃ mahādeva bhāreṇāpsu nimajjati<BR>
12,249.005a	yadāhaṃ nādhigacchāmi buddhyā bahu vicārayan<BR>
12,249.005c	saṃhāram āsāṃ vṛddhānāṃ tato māṃ krodha āviśat<BR>
12,249.006	sthāṇur uvāca<BR>
12,249.006a	saṃhārāntaṃ prasīdasva mā krudhas tridaśeśvara<BR>
12,249.006c	mā prajāḥ sthāvaraṃ vaica jaṅgamaṃ ca vinīnaśaḥ<BR>
12,249.007a	palvalāni ca sarvāṇi sarvaṃ caiva tṛṇolapam<BR>
12,249.007c	sthāvaraṃ jaṅgamaṃ caiva bhūtagrāmaṃ caturvidham<BR>
12,249.008a	tad etad bhasmasād bhūtaṃ jagat sarvam upaplutam<BR>
12,249.008c	prasīda bhagavan sādho vara eṣa vṛto mayā<BR>
12,249.009a	naṣṭā na punar eṣyanti prajā hy etāḥ kathaṃ cana<BR>
12,249.009c	tasmān nivartyatām etat tejaḥ svenaiva tejasā<BR>
12,249.010a	upāyam anyaṃ saṃpaśya prajānāṃ hitakāmyayā<BR>
12,249.010c	yatheme jantavaḥ sarve nivarteran paraṃtapa<BR>
12,249.011a	abhāvam abhigaccheyur utsannaprajanāḥ prajāḥ<BR>
12,249.011b*0698_01	paryāyeṇābhyupāyena neyā mṛtyuvaśaṃ tataḥ<BR>
12,249.011b*0699_01	putratvenānusaṃkalpya tvayāhaṃ tapasāpy aja<BR>
12,249.011c	adhidaivaniyukto 'smi tvayā lokeṣv iheśvara<BR>
12,249.012a	tvad bhavaṃ hi jagannātha jagat sthāvarajaṅgamam<BR>
12,249.012c	prasādya tvāṃ mahādeva yācāmy āvṛttijāḥ prajāḥ<BR>
12,249.013	nārada uvāca<BR>
12,249.013a	śrutvā tu vacanaṃ devaḥ sthāṇor niyatavāṅmanāḥ<BR>
12,249.013c	tejas tat svaṃ nijagrāha punar evāntar ātmanā<BR>
12,249.014a	tato 'gnim upasaṃgṛhya bhagavāṃl lokapūjitaḥ<BR>
12,249.014c	pravṛttiṃ ca nivṛttiṃ ca kalpayām āsa vai prabhuḥ<BR>
12,249.015a	upasaṃharatas tasya tam agniṃ roṣajaṃ tadā<BR>
12,249.015c	prādurbabhūva viśvebhyaḥ khebhyo nārī mahātmanaḥ<BR>
12,249.016a	kṛṣṇā raktāmbaradharā raktanetratalāntarā<BR>
12,249.016c	divyakuṇḍalasaṃpannā divyābharaṇabhūṣitā<BR>
12,249.017a	sā viniḥsṛtya vai khebhyo dakṣiṇām āśritā diśam<BR>
12,249.017c	dadṛśāte 'tha tau kanyāṃ devau viśveśvarāv ubhau<BR>
12,249.018a	tām āhūya tadā devo lokānām ādir īśvaraḥ<BR>
12,249.018c	mṛtyo iti mahīpāla jahi cemāḥ prajā iti<BR>
12,249.019a	tvaṃ hi saṃhārabuddhyā me cintitā ruṣitena ca<BR>
12,249.019c	tasmāt saṃhara sarvās tvaṃ prajāḥ sajaḍapaṇḍitāḥ<BR>
12,249.020a	aviśeṣeṇa caiva tvaṃ prajāḥ saṃhara bhāmini<BR>
12,249.020c	mama tvaṃ hi niyogena śreyaḥ param avāpsyasi<BR>
12,249.021a	evam uktā tu sā devī mṛtyuḥ kamalamālinī<BR>
12,249.021c	pradadhyau duḥkhitā bālā sāśrupātam atīva hi<BR>
12,249.022a	pāṇibhyāṃ caiva jagrāha tāny aśrūṇi janeśvaraḥ<BR>
12,249.022c	mānavānāṃ hitārthāya yayāce punar eva ca<BR>
12,250.001	nārada uvāca<BR>
12,250.001a	vinīya duḥkham abalā sā tv atīvāyatekṣaṇā<BR>
12,250.001c	uvāca prāñjalir bhūtvā latevāvarjitā tadā<BR>
12,250.002a	tvayā sṛṣṭā kathaṃ nārī mādṛśī vadatāṃ vara<BR>
12,250.002c	raudrakarmābhijāyeta sarvaprāṇibhayaṃkarī<BR>
12,250.003a	bibhemy aham adharmasya dharmyam ādiśa karma me<BR>
12,250.003c	tvaṃ māṃ bhītām avekṣasva śiveneśvara cakṣuṣā<BR>
12,250.004a	bālān vṛddhān vayaḥsthāṃś ca na hareyam anāgasaḥ<BR>
12,250.004c	prāṇinaḥ prāṇinām īśa namas te 'bhiprasīda me<BR>
12,250.005a	priyān putrān vayasyāṃś ca bhrātṝn mātṝḥ pitṝn api<BR>
12,250.005c	apadhyāsyanti yad deva mṛtāṃs teṣāṃ bibhemy aham<BR>
12,250.006a	kṛpaṇāśruparikledo dahen māṃ śāśvatīḥ samāḥ<BR>
12,250.006c	tebhyo 'haṃ balavad bhītā śaraṇaṃ tvām upāgatā<BR>
12,250.007a	yamasya bhavane deva yāty ante pāpakarmiṇaḥ<BR>
12,250.007c	prasādaye tvā varada prasādaṃ kuru me prabho<BR>
12,250.008a	etam icchāmy ahaṃ kāmaṃ tvatto lokapitāmaha<BR>
12,250.008c	iccheyaṃ tvatprasādāc ca tapas taptuṃ sureśvara<BR>
12,250.009	pitāmaha uvāca<BR>
12,250.009a	mṛtyo saṃkalpitā me tvaṃ prajāsaṃhārahetunā<BR>
12,250.009b*0700_01	tvaṃ hi saṃhārabuddhyā me cintitā ruṣitena ca<BR>
12,250.009c	gaccha saṃhara sarvās tvaṃ prajā mā ca vicāraya<BR>
12,250.010a	etad evam avaśyaṃ hi bhavitā naitad anyathā<BR>
12,250.010c	kriyatām anavadyāṅgi yathoktaṃ madvaco 'naghe<BR>
12,250.011	nārada uvāca<BR>
12,250.011a	evam uktā mahābāho mṛtyuḥ parapuraṃjaya<BR>
12,250.011c	na vyājahāra tasthau ca prahvā bhagavadunmukhī<BR>
12,250.012a	punaḥ punar athoktā sā gatasattveva bhāminī<BR>
12,250.012c	tūṣṇīm āsīt tato devo devānām īśvareśvaraḥ<BR>
12,250.013a	prasasāda kila brahmā svayam evātmanātmavān<BR>
12,250.013c	smayamānaś ca lokeśo lokān sarvān avaikṣata<BR>
12,250.014a	nivṛttaroṣe tasmiṃs tu bhagavaty aparājite<BR>
12,250.014c	sā kanyāpajagāmāsya samīpād iti naḥ śrutam<BR>
12,250.015a	apasṛtyāpratiśrutya prajāsaṃharaṇaṃ tadā<BR>
12,250.015c	tvaramāṇeva rājendra mṛtyur dhenukam abhyayāt<BR>
12,250.016a	sā tatra paramaṃ devī tapo 'carata duścaram<BR>
12,250.016c	samā hy ekapade tasthau daśa padmāni pañca ca<BR>
12,250.017a	tāṃ tathā kurvatīṃ tatra tapaḥ paramaduścaram<BR>
12,250.017c	punar eva mahātejā brahmā vacanam abravīt<BR>
12,250.018a	kuruṣva me vaco mṛtyo tad anādṛtya satvarā<BR>
12,250.018c	tathaivaikapade tāta punar anyāni sapta sā<BR>
12,250.019a	tasthau padmāni ṣaṭ caiva pañca dve caiva mānada<BR>
12,250.019c	bhūyaḥ padmāyutaṃ tāta mṛgaiḥ saha cacāra sā<BR>
12,250.019d*0701_01	dve cāyute naraśreṣṭha vāyvāhārā mahāmate<BR>
12,250.020a	punar gatvā tato rājan maunam ātiṣṭhad uttamam<BR>
12,250.020c	apsu varṣasahasrāṇi sapta caikaṃ ca pārthiva<BR>
12,250.021a	tato jagāma sā kanyā kauśikīṃ bharatarṣabha<BR>
12,250.021c	tatra vāyujalāhārā cacāra niyamaṃ punaḥ<BR>
12,250.022a	tato yayau mahābhāgā gaṅgāṃ meruṃ ca kevalam<BR>
12,250.022c	tasthau dārv iva niśceṣṭā bhūtānāṃ hitakāmyayā<BR>
12,250.023a	tato himavato mūrdhni yatra devāḥ samījire<BR>
12,250.023c	tatrāṅguṣṭhena rājendra nikharvam aparaṃ tataḥ<BR>
12,250.023e	tasthau pitāmahaṃ caiva toṣayām āsa yatnataḥ<BR>
12,250.024a	tatas tām abravīt tatra lokānāṃ prabhavāpyayaḥ<BR>
12,250.024c	kim idaṃ vartate putri kriyatāṃ tad vaco mama<BR>
12,250.025a	tato 'bravīt punar mṛtyur bhagavantaṃ pitāmaham<BR>
12,250.025c	na hareyaṃ prajā deva punas tvāhaṃ prasādaye<BR>
12,250.026a	tām adharmabhayatrastāṃ punar eva ca yācatīm<BR>
12,250.026c	tadābravīd devadevo nigṛhyedaṃ vacas tataḥ<BR>
12,250.027a	adharmo nāsti te mṛtyo saṃyacchemāḥ prajāḥ śubhe<BR>
12,250.027c	mayā hy uktaṃ mṛṣā bhadre bhavitā neha kiṃ cana<BR>
12,250.028a	dharmaḥ sanātanaś ca tvām ihaivānupravekṣyate<BR>
12,250.028c	ahaṃ ca vibudhāś caiva tvaddhite niratāḥ sadā<BR>
12,250.029a	imam anyaṃ ca te kāmaṃ dadāmi manasepsitam<BR>
12,250.029c	na tvā doṣeṇa yāsyanti vyādhisaṃpīḍitāḥ prajāḥ<BR>
12,250.030a	puruṣeṣu ca rūpeṇa puruṣas tvaṃ bhaviṣyasi<BR>
12,250.030c	strīṣu strīrūpiṇī caiva tṛtīyeṣu napuṃsakam<BR>
12,250.031a	saivam uktā mahārāja kṛtāñjalir uvāca ha<BR>
12,250.031c	punar eva mahātmānaṃ neti deveśam avyayam<BR>
12,250.032a	tām abravīt tadā devo mṛtyo saṃhara mānavān<BR>
12,250.032c	adharmas te na bhavitā tathā dhyāsyāmy ahaṃ śubhe<BR>
12,250.032d*0702_01	tvaṃ hi yattā ca yuktā ca pūrvotpannā ca bhāminī<BR>
12,250.032d*0702_02	anuśiṣṭā ca nirdoṣā tasmāt tvaṃ kuru me matam<BR>
12,250.033a	yān aśrubindūn patitān apaśyaṃ; ye pāṇibhyāṃ dhāritās te purastāt<BR>
12,250.033c	te vyādhayo mānavān ghorarūpāḥ; prāpte kāle pīḍayiṣyanti mṛtyo<BR>
12,250.034a	sarveṣāṃ tvaṃ prāṇinām antakāle; kāmakrodhau sahitau yojayethāḥ<BR>
12,250.034c	evaṃ dharmas tvām upaiṣyaty ameyo; na cādharmaṃ lapsyase tulyavṛttiḥ<BR>
12,250.035a	evaṃ dharmaṃ pālayiṣyasy athoktaṃ; na cātmānaṃ majjayiṣyasy adharme<BR>
12,250.035c	tasmāt kāmaṃ rocayābhyāgataṃ tvaṃ; saṃyojyātho saṃharasveha jantūn<BR>
12,250.036a	sā vai tadā mṛtyusaṃjñāpadeśāc; chāpād bhītā bāḍham ity abravīt tam<BR>
12,250.036c	atho prāṇān prāṇinām antakāle; kāmakrodhau prāpya nirmohya hanti<BR>
12,250.037a	mṛtyor ye te vyādhayaś cāśrupātā; manuṣyāṇāṃ rujyate yaiḥ śarīram<BR>
12,250.037c	sarveṣāṃ vai prāṇināṃ prāṇanānte; tasmāc chokaṃ mā kṛthā budhya buddhyā<BR>
12,250.038a	sarve devāḥ prāṇināṃ prāṇanānte; gatvā vṛttāḥ saṃnivṛttās tathaiva<BR>
12,250.038c	evaṃ sarve mānavāḥ prāṇanānte; gatvāvṛttā devavad rājasiṃha<BR>
12,250.039a	vāyur bhīmo bhīmanādo mahaujāḥ; sarveṣāṃ ca prāṇināṃ prāṇabhūtaḥ<BR>
12,250.039c	nānāvṛttir dehināṃ dehabhede; tasmād vāyur devadevo viśiṣṭaḥ<BR>
12,250.040a	sarve devā martyasaṃjñāviśiṣṭāḥ; sarve martyā devasaṃjñāviśiṣṭāḥ<BR>
12,250.040c	tasmāt putraṃ mā śuco rājasiṃha; putraḥ svargaṃ prāpya te modate ha<BR>
12,250.041a	evaṃ mṛtyur devasṛṣṭā prajānāṃ; prāpte kāle saṃharantī yathāvat<BR>
12,250.041c	tasyāś caiva vyādhayas te 'śrupātāḥ; prāpte kāle saṃharantīha jantūn<BR>
12,251.001	yudhiṣṭhira uvāca<BR>
12,251.001a	ime vai mānavāḥ sarve dharmaṃ prati viśaṅkitāḥ<BR>
12,251.001c	ko 'yaṃ dharmaḥ kuto dharmas tan me brūhi pitāmaha<BR>
12,251.002a	dharmo nv ayam ihārthaḥ kim amutrārtho 'pi vā bhavet<BR>
12,251.002c	ubhayārtho 'pi vā dharmas tan me brūhi pitāmaha<BR>
12,251.003	bhīṣma uvāca<BR>
12,251.003a	sadācāraḥ smṛtir vedās trividhaṃ dharmalakṣaṇam<BR>
12,251.003c	caturtham artham ity āhuḥ kavayo dharmalakṣaṇam<BR>
12,251.004a	api hy uktāni karmāṇi vyavasyanty uttarāvare<BR>
12,251.004c	lokayātrārtham eveha dharmasya niyamaḥ kṛtaḥ<BR>
12,251.004e	ubhayatra sukhodarka iha caiva paratra ca<BR>
12,251.005a	alabdhvā nipuṇaṃ dharmaṃ pāpaḥ pāpe prasajjati<BR>
12,251.005c	na ca pāpakṛtaḥ pāpān mucyante ke cid āpadi<BR>
12,251.006a	apāpavādī bhavati yadā bhavati dharmavit<BR>
12,251.006c	dharmasya niṣṭhā svācāras tam evāśritya bhotsyase<BR>
12,251.007a	yadādharmasamāviṣṭo dhanaṃ gṛhṇāti taskaraḥ<BR>
12,251.007c	ramate nirharan stenaḥ paravittam arājake<BR>
12,251.008a	yadāsya tad dharanty anye tadā rājānam icchati<BR>
12,251.008c	tadā teṣāṃ spṛhayate ye vai tuṣṭāḥ svakair dhanaiḥ<BR>
12,251.009a	abhītaḥ śucir abhyeti rājadvāram aśaṅkitaḥ<BR>
12,251.009c	na hi duścaritaṃ kiṃ cid antarātmani paśyati<BR>
12,251.010a	satyasya vacanaṃ sādhu na satyād vidyate param<BR>
12,251.010c	satyena vidhṛtaṃ sarvaṃ sarvaṃ satye pratiṣṭhitam<BR>
12,251.011a	api pāpakṛto raudrāḥ satyaṃ kṛtvā pṛthak pṛthak<BR>
12,251.011c	adroham avisaṃvādaṃ pravartante tadāśrayāḥ<BR>
12,251.011e	te cen mitho 'dhṛtiṃ kuryur vinaśyeyur asaṃśayam<BR>
12,251.012a	na hartavyaṃ paradhanam iti dharmaḥ sanātanaḥ<BR>
12,251.012c	manyante balavantas taṃ durbalaiḥ saṃpravartitam<BR>
12,251.012e	yadā niyatidaurbalyam athaiṣām eva rocate<BR>
12,251.013a	na hy atyantaṃ balayutā bhavanti sukhino 'pi vā<BR>
12,251.013c	tasmād anārjave buddhir na kāryā te kathaṃ cana<BR>
12,251.014a	asādhubhyo 'sya na bhayaṃ na corebhyo na rājataḥ<BR>
12,251.014c	na kiṃ cit kasya cit kurvan nirbhayaḥ śucir āvaset<BR>
12,251.015a	sarvataḥ śaṅkate steno mṛgo grāmam iveyivān<BR>
12,251.015c	bahudhācaritaṃ pāpam anyatraivānupaśyati<BR>
12,251.016a	muditaḥ śucir abhyeti sarvato nirbhayaḥ sadā<BR>
12,251.016c	na hi duścaritaṃ kiṃ cid ātmano 'nyeṣu paśyati<BR>
12,251.017a	dātavyam ity ayaṃ dharma ukto bhūtahite rataiḥ<BR>
12,251.017c	taṃ manyante dhanayutāḥ kṛpaṇaiḥ saṃpravartitam<BR>
12,251.018a	yadā niyatikārpaṇyam athaiṣām eva rocate<BR>
12,251.018c	na hy atyantaṃ dhanavanto bhavanti sukhino 'pi vā<BR>
12,251.019a	yad anyair vihitaṃ necched ātmanaḥ karma pūruṣaḥ<BR>
12,251.019c	na tat pareṣu kurvīta jānann apriyam ātmanaḥ<BR>
12,251.020a	yo 'nyasya syād upapatiḥ sa kaṃ kiṃ vaktum arhati<BR>
12,251.020c	yad anyas tasya tat kuryān na mṛṣyed iti me matiḥ<BR>
12,251.021a	jīvituṃ yaḥ svayaṃ cecchet kathaṃ so 'nyaṃ praghātayet<BR>
12,251.021c	yad yad ātmana iccheta tat parasyāpi cintayet<BR>
12,251.022a	atiriktaiḥ saṃvibhajed bhogair anyān akiṃcanān<BR>
12,251.022c	etasmāt kāraṇād dhātrā kusīdaṃ saṃpravartitam<BR>
12,251.023a	yasmiṃs tu devāḥ samaye saṃtiṣṭheraṃs tathā bhavet<BR>
12,251.023c	atha cel lābhasamaye sthitir dharme 'pi śobhanā<BR>
12,251.024a	sarvaṃ priyābhyupagataṃ dharmam āhur manīṣiṇaḥ<BR>
12,251.024c	paśyaitaṃ lakṣaṇoddeśaṃ dharmādharme yudhiṣṭhira<BR>
12,251.025a	lokasaṃgrahasaṃyuktaṃ vidhātrā vihitaṃ purā<BR>
12,251.025c	sūkṣmadharmārthaniyataṃ satāṃ caritam uttamam<BR>
12,251.026a	dharmalakṣaṇam ākhyātam etat te kurusattama<BR>
12,251.026c	tasmād anārjave buddhir na kāryā te kathaṃ cana<BR>
12,252.001	yudhiṣṭhira uvāca<BR>
12,252.001a	sūkṣmaṃ sādhu samādiṣṭaṃ bhavatā dharmalakṣaṇam<BR>
12,252.001c	pratibhā tv asti me kā cit tāṃ brūyām anumānataḥ<BR>
12,252.002a	bhūyāṃso hṛdaye ye me praśnās te vyāhṛtās tvayā<BR>
12,252.002c	imam anyaṃ pravakṣyāmi na rājan vigrahād iva<BR>
12,252.003a	imāni hi prāpayanti sṛjanty uttārayanti ca<BR>
12,252.003c	na dharmaḥ paripāṭhena śakyo bhārata veditum<BR>
12,252.004a	anyo dharmaḥ samasthasya viṣamasthasya cāparaḥ<BR>
12,252.004c	āpadas tu kathaṃ śakyāḥ paripāṭhena veditum<BR>
12,252.005a	sadācāro mato dharmaḥ santas tv ācāralakṣaṇāḥ<BR>
12,252.005c	sādhyāsādhyaṃ kathaṃ śakyaṃ sadācāro hy alakṣaṇam<BR>
12,252.006a	dṛśyate dharmarūpeṇa adharmaṃ prākṛtaś caran<BR>
12,252.006c	dharmaṃ cādharmarūpeṇa kaś cid aprākṛtaś caran<BR>
12,252.007a	punar asya pramāṇaṃ hi nirdiṣṭaṃ śāstrakovidaiḥ<BR>
12,252.007c	vedavādāś cānuyugaṃ hrasantīti ha naḥ śrutam<BR>
12,252.008a	anye kṛtayuge dharmās tretāyāṃ dvāpare 'pare<BR>
12,252.008c	anye kaliyuge dharmā yathāśaktikṛtā iva<BR>
12,252.009a	āmnāyavacanaṃ satyam ity ayaṃ lokasaṃgrahaḥ<BR>
12,252.009c	āmnāyebhyaḥ paraṃ vedāḥ prasṛtā viśvatomukhāḥ<BR>
12,252.010a	te cet sarve pramāṇaṃ vai pramāṇaṃ tan na vidyate<BR>
12,252.010c	pramāṇe cāpramāṇe ca viruddhe śāstratā kutaḥ<BR>
12,252.011a	dharmasya hriyamāṇasya balavadbhir durātmabhiḥ<BR>
12,252.011c	yā yā vikriyate saṃsthā tataḥ sāpi praṇaśyati<BR>
12,252.012a	vidma caivaṃ na vā vidma śakyaṃ vā vedituṃ na vā<BR>
12,252.012c	aṇīyān kṣuradhārāyā garīyān parvatād api<BR>
12,252.013a	gandharvanagarākāraḥ prathamaṃ saṃpradṛśyate<BR>
12,252.013c	anvīkṣyamāṇaḥ kavibhiḥ punar gacchaty adarśanam<BR>
12,252.014a	nipānānīva gobhyāśe kṣetre kulyeva bhārata<BR>
12,252.014c	smṛto 'pi śāśvato dharmo viprahīṇo na dṛśyate<BR>
12,252.015a	kāmād anye kṣayād anye kāraṇair aparais tathā<BR>
12,252.015c	asanto hi vṛthācāraṃ bhajante bahavo 'pare<BR>
12,252.016a	dharmo bhavati sa kṣipraṃ vilīnas tv eva sādhuṣu<BR>
12,252.016c	anye tān āhur unmattān api cāvahasanty uta<BR>
12,252.017a	mahājanā hy upāvṛttā rājadharmaṃ samāśritāḥ<BR>
12,252.017c	na hi sarvahitaḥ kaś cid ācāraḥ saṃpradṛśyate<BR>
12,252.018a	tenaivānyaḥ prabhavati so 'paraṃ bādhate punaḥ<BR>
12,252.018c	dṛśyate caiva sa punas tulyarūpo yadṛcchayā<BR>
12,252.019a	yenaivānyaḥ prabhavati so 'parān api bādhate<BR>
12,252.019c	ācārāṇām anaikāgryaṃ sarveṣām eva lakṣayet<BR>
12,252.020a	cirābhipannaḥ kavibhiḥ pūrvaṃ dharma udāhṛtaḥ<BR>
12,252.020c	tenācāreṇa pūrveṇa saṃsthā bhavati śāśvatī<BR>
12,253.001	bhīṣma uvāca<BR>
12,253.001a	atrāpy udāharantīmam itihāsaṃ purātanam<BR>
12,253.001c	tulādhārasya vākyāni dharme jājalinā saha<BR>
12,253.002a	vane vanacaraḥ kaś cij jājalir nāma vai dvijaḥ<BR>
12,253.002c	sāgaroddeśam āgamya tapas tepe mahātapāḥ<BR>
12,253.003a	niyato niyatāhāraś cīrājinajaṭādharaḥ<BR>
12,253.003c	malapaṅkadharo dhīmān bahūn varṣagaṇān muniḥ<BR>
12,253.004a	sa kadā cin mahātejā jalavāso mahīpate<BR>
12,253.004c	cacāra lokān viprarṣiḥ prekṣamāṇo manojavaḥ<BR>
12,253.005a	sa cintayām āsa munir jalamadhye kadā cana<BR>
12,253.005c	viprekṣya sāgarāntāṃ vai mahīṃ savanakānanām<BR>
12,253.006a	na mayā sadṛśo 'stīha loke sthāvarajaṅgame<BR>
12,253.006c	apsu vaihāyasaṃ gacchen mayā yo 'nyaḥ saheti vai<BR>
12,253.007a	sa dṛśyamāno rakṣobhir jalamadhye 'vadat tataḥ<BR>
12,253.007c	abruvaṃś ca piśācās taṃ naivaṃ tvaṃ vaktum arhasi<BR>
12,253.008a	tulādhāro vaṇigdharmā vārāṇasyāṃ mahāyaśāḥ<BR>
12,253.008c	so 'py evaṃ nārhate vaktuṃ yathā tvaṃ dvijasattama<BR>
12,253.009a	ity ukto jājalir bhūtaiḥ pratyuvāca mahātapāḥ<BR>
12,253.009c	paśyeyaṃ tam ahaṃ prājñaṃ tulādhāraṃ yaśasvinam<BR>
12,253.010a	iti bruvāṇaṃ tam ṛṣiṃ rakṣāṃsy uddhṛtya sāgarāt<BR>
12,253.010c	abruvan gaccha panthānam āsthāyemaṃ dvijottama<BR>
12,253.011a	ity ukto jājalir bhūtair jagāma vimanās tadā<BR>
12,253.011c	vārāṇasyāṃ tulādhāraṃ samāsādyābravīd vacaḥ<BR>
12,253.012	yudhiṣṭhira uvāca<BR>
12,253.012a	kiṃ kṛtaṃ sukṛtaṃ karma tāta jājalinā purā<BR>
12,253.012c	yena siddhiṃ parāṃ prāptas tan no vyākhyātum arhasi<BR>
12,253.013	bhīṣma uvāca<BR>
12,253.013a	atīva tapasā yukto ghoreṇa sa babhūva ha<BR>
12,253.013c	nadyupasparśanarataḥ sāyaṃ prātar mahātapāḥ<BR>
12,253.014a	agnīn paricaran samyak svādhyāyaparamo dvijaḥ<BR>
12,253.014c	vānaprasthavidhānajño jājalir jvalitaḥ śriyā<BR>
12,253.015a	satye tapasi tiṣṭhan sa na ca dharmam avaikṣata<BR>
12,253.015c	varṣāsv ākāśaśāyī sa hemante jalasaṃśrayaḥ<BR>
12,253.016a	vatātapasaho grīṣme na ca dharmam avindata<BR>
12,253.016c	duḥkhaśayyāś ca vividhā bhūmau ca parivartanam<BR>
12,253.017a	tataḥ kadā cit sa munir varṣāsv ākāśam āsthitaḥ<BR>
12,253.017c	antarikṣāj jalaṃ mūrdhnā pratyagṛhṇān muhur muhuḥ<BR>
12,253.018a	atha tasya jaṭāḥ klinnā babhūvur grathitāḥ prabho<BR>
12,253.018b*0703_01	klinnā babhūvur grathitā āplutasya jaṭāḥ prabho<BR>
12,253.018c	araṇyagamanān nityaṃ malino malasaṃyutāḥ<BR>
12,253.019a	sa kadā cin nirāhāro vāyubhakṣo mahātapāḥ<BR>
12,253.019c	tasthau kāṣṭhavad avyagro na cacāla ca karhi cit<BR>
12,253.020a	tasya sma sthāṇubhūtasya nirviceṣṭasya bhārata<BR>
12,253.020c	kuliṅgaśakunau rājan nīḍaṃ śirasi cakratuḥ<BR>
12,253.021a	sa tau dayāvān viprarṣir upapraikṣata dampatī<BR>
12,253.021c	kurvāṇaṃ nīḍakaṃ tatra jaṭāsu tṛṇatantubhiḥ<BR>
12,253.022a	yadā sa na calaty eva sthāṇubhūto mahātapāḥ<BR>
12,253.022c	tatas tau pariviśvastau sukhaṃ tatroṣatus tadā<BR>
12,253.023a	atītāsv atha varṣāsu śaratkāla upasthite<BR>
12,253.023c	prājāpatyena vidhinā viśvāsāt kāmamohitau<BR>
12,253.024a	tatrāpātayatāṃ rājañ śirasy aṇḍāni khecarau<BR>
12,253.024c	tāny abudhyata tejasvī sa vipraḥ saṃśitavrataḥ<BR>
12,253.025a	buddhvā ca sa mahātejā na cacālaiva jājaliḥ<BR>
12,253.025c	dharme dhṛtamanā nityaṃ nādharmaṃ sa tv arocayat<BR>
12,253.026a	ahany ahani cāgamya tatas tau tasya mūrdhani<BR>
12,253.026c	āśvāsitau vai vasataḥ saṃprahṛṣṭau tadā vibho<BR>
12,253.027a	aṇḍebhyas tv atha puṣṭebhyaḥ prajāyanta śakuntakāḥ<BR>
12,253.027c	vyavardhanta ca tatraiva na cākampata jājaliḥ<BR>
12,253.028a	sa rakṣamāṇas tv aṇḍāni kuliṅgānāṃ yatavrataḥ<BR>
12,253.028c	tathaiva tasthau dharmātmā nirviceṣṭaḥ samāhitaḥ<BR>
12,253.029a	tatas tu kālasamaye babhūvus te 'tha pakṣiṇaḥ<BR>
12,253.029c	bubudhe tāṃś ca sa munir jātapakṣāñ śakuntakān<BR>
12,253.030a	tataḥ kadā cit tāṃs tatra paśyan pakṣīn yatavrataḥ<BR>
12,253.030c	babhūva paramaprītas tadā matimatāṃ varaḥ<BR>
12,253.031a	tathā tān abhisaṃvṛddhān dṛṣṭvā cāpnuvatāṃ mudam<BR>
12,253.031c	śakunau nirbhayau tatra ūṣatuś cātmajaiḥ saha<BR>
12,253.032a	jātapakṣāṃś ca so 'paśyad uḍḍīnān punarāgatān<BR>
12,253.032c	sāyaṃ sāyaṃ dvijān vipro na cākampata jājaliḥ<BR>
12,253.033a	kadā cit punar abhyetya punar gacchanti saṃtatam<BR>
12,253.033c	tyaktā mātṛpitṛbhyāṃ te na cākampata jājaliḥ<BR>
12,253.034a	atha te divasaṃ cārīṃ gatvā sāyaṃ punar nṛpa<BR>
12,253.034c	upāvartanta tatraiva nivāsārthaṃ śakuntakāḥ<BR>
12,253.035a	kadā cid divasān pañca samutpatya vihaṃgamāḥ<BR>
12,253.035c	ṣaṣṭhe 'hani samājagmur na cākampata jājaliḥ<BR>
12,253.036a	krameṇa ca punaḥ sarve divasāni bahūny api<BR>
12,253.036c	nopāvartanta śakunā jātaprāṇāḥ sma te yadā<BR>
12,253.037a	kadā cin māsamātreṇa samutpatya vihaṃgamāḥ<BR>
12,253.037c	naivāgacchaṃs tato rājan prātiṣṭhata sa jājaliḥ<BR>
12,253.038a	tatas teṣu pralīneṣu jājalir jātavismayaḥ<BR>
12,253.038c	siddho 'smīti matiṃ cakre tatas taṃ māna āviśat<BR>
12,253.039a	sa tathā nirgatān dṛṣṭvā śakuntān niyatavrataḥ<BR>
12,253.039c	saṃbhāvitātmā saṃbhāvya bhṛśaṃ prītas tadābhavan<BR>
12,253.040a	sa nadyāṃ samupaspṛśya tarpayitvā hutāśanam<BR>
12,253.040c	udayantam athādityam abhyagacchan mahātapāḥ<BR>
12,253.041a	saṃbhāvya caṭakān mūrdhni jājalir japatāṃ varaḥ<BR>
12,253.041c	āsphoṭayat tadākāśe dharmaḥ prāpto mayeti vai<BR>
12,253.042a	athāntarikṣe vāg āsīt tāṃ sa śuśrāva jājaliḥ<BR>
12,253.042c	dharmeṇa na samas tvaṃ vai tulādhārasya jājale<BR>
12,253.043a	vārāṇasyāṃ mahāprājñas tulādhāraḥ pratiṣṭhitaḥ<BR>
12,253.043c	so 'py evaṃ nārhate vaktuṃ yathā tvaṃ bhāṣase dvija<BR>
12,253.044a	so 'marṣavaśam āpannas tulādhāradidṛkṣayā<BR>
12,253.044c	pṛthivīm acarad rājan yatrasāyaṃgṛho muniḥ<BR>
12,253.045a	kālena mahatāgacchat sa tu vārāṇasīṃ purīm<BR>
12,253.045c	vikrīṇantaṃ ca paṇyāni tulādhāraṃ dadarśa saḥ<BR>
12,253.046a	so 'pi dṛṣṭvaiva taṃ vipram āyāntaṃ bhāṇḍajīvanaḥ<BR>
12,253.046c	samutthāya susaṃhṛṣṭaḥ svāgatenābhyapūjayat<BR>
12,253.047	tulādhāra uvāca<BR>
12,253.047a	āyān evāsi vidito mama brahman na saṃśayaḥ<BR>
12,253.047c	bravīmi yat tu vacanaṃ tac chṛṇuṣva dvijottama<BR>
12,253.048a	sāgarānūpam āśritya tapas taptaṃ tvayā mahat<BR>
12,253.048c	na ca dharmasya saṃjñāṃ tvaṃ purā vettha kathaṃ cana<BR>
12,253.049a	tataḥ siddhasya tapasā tava vipra śakuntakāḥ<BR>
12,253.049c	kṣipraṃ śirasy ajāyanta te ca saṃbhāvitās tvayā<BR>
12,253.050a	jātapakṣā yadā te ca gatāś cārīm itas tataḥ<BR>
12,253.050c	manyamānas tato dharmaṃ caṭakaprabhavaṃ dvija<BR>
12,253.050e	khe vācaṃ tvam athāśrauṣīr māṃ prati dvijasattama<BR>
12,253.051a	amarṣavaśam āpannas tataḥ prāpto bhavān iha<BR>
12,253.051c	karavāṇi priyaṃ kiṃ te tad brūhi dvijasattama<BR>
12,254.001	bhīṣma uvāca<BR>
12,254.001a	ity uktaḥ sa tadā tena tulādhāreṇa dhīmatā<BR>
12,254.001c	provāca vacanaṃ dhīmāñ jājalir japatāṃ varaḥ<BR>
12,254.002a	vikrīṇānaḥ sarvarasān sarvagandhāṃś ca vāṇija<BR>
12,254.002c	vanaspatīn oṣadhīś ca teṣāṃ mūlaphalāni ca<BR>
12,254.003a	adhyagā naiṣṭhikīṃ buddhiṃ kutas tvām idam āgatam<BR>
12,254.003c	etad ācakṣva me sarvaṃ nikhilena mahāmate<BR>
12,254.004a	evam uktas tulādhāro brāhmaṇena yaśasvinā<BR>
12,254.004c	uvāca dharmasūkṣmāṇi vaiśyo dharmārthatattvavit<BR>
12,254.004e	jājaliṃ kaṣṭatapasaṃ jñānatṛptas tadā nṛpa<BR>
12,254.005a	vedāhaṃ jājale dharmaṃ sarahasyaṃ sanātanam<BR>
12,254.005c	sarvabhūtahitaṃ maitraṃ purāṇaṃ yaṃ janā viduḥ<BR>
12,254.006a	adroheṇaiva bhūtānām alpadroheṇa vā punaḥ<BR>
12,254.006c	yā vṛttiḥ sa paro dharmas tena jīvāmi jājale<BR>
12,254.007a	paricchinnaiḥ kāṣṭhatṛṇair mayedaṃ śaraṇaṃ kṛtam<BR>
12,254.007c	alaktaṃ padmakaṃ tuṅgaṃ gandhāṃś coccāvacāṃs tathā<BR>
12,254.008a	rasāṃś ca tāṃs tān viprarṣe madyavarjān ahaṃ bahūn<BR>
12,254.008c	krītvā vai prativikrīṇe parahastād amāyayā<BR>
12,254.009a	sarveṣāṃ yaḥ suhṛn nityaṃ sarveṣāṃ ca hite rataḥ<BR>
12,254.009c	karmaṇā manasā vācā sa dharmaṃ veda jājale<BR>
12,254.010a	nāhaṃ pareṣāṃ karmāṇi praśaṃsāmi śapāmi vā<BR>
12,254.010c	ākāśasyeva viprarṣe paśyaṃl lokasya citratām<BR>
12,254.011a	nānurudhye virudhye vā na dveṣmi na ca kāmaye<BR>
12,254.011c	samo 'smi sarvabhūteṣu paśya me jājale vratam<BR>
12,254.012a	iṣṭāniṣṭavimuktasya prītirāgabahiṣkṛtaḥ<BR>
12,254.012c	tulā me sarvabhūteṣu samā tiṣṭhati jājale<BR>
12,254.013a	iti māṃ tvaṃ vijānīhi sarvalokasya jājale<BR>
12,254.013c	samaṃ matimatāṃ śreṣṭha samaloṣṭāśmakāñcanam<BR>
12,254.014a	yathāndhabadhironmattā ucchvāsaparamāḥ sadā<BR>
12,254.014c	devair apihitadvārāḥ sopamā paśyato mama<BR>
12,254.015a	yathā vṛddhāturakṛśā niḥspṛhā viṣayān prati<BR>
12,254.015c	tathārthakāmabhogeṣu mamāpi vigatā spṛhā<BR>
12,254.016a	yadā cāyaṃ na bibheti yadā cāsmān na bibhyati<BR>
12,254.016c	yadā necchati na dveṣṭi tadā sidhyati vai dvijaḥ<BR>
12,254.017a	yadā na kurute bhāvaṃ sarvabhūteṣu pāpakam<BR>
12,254.017c	karmaṇā manasā vācā brahma saṃpadyate tadā<BR>
12,254.018a	na bhūto na bhaviṣyaś ca na ca dharmo 'sti kaś cana<BR>
12,254.018c	yo 'bhayaḥ sarvabhūtānāṃ sa prāpnoty abhayaṃ padam<BR>
12,254.019a	yasmād udvijate lokaḥ sarvo mṛtyumukhād iva<BR>
12,254.019c	vākkrūrād daṇḍapāruṣyāt sa prāpnoti mahad bhayam<BR>
12,254.020a	yathāvad vartamānānāṃ vṛddhānāṃ putrapautriṇām<BR>
12,254.020c	anuvartāmahe vṛttam ahiṃsrāṇāṃ mahātmanām<BR>
12,254.021a	pranaṣṭaḥ śāśvato dharmaḥ sadācāreṇa mohitaḥ<BR>
12,254.021c	tena vaidyas tapasvī vā balavān vā vimohyate<BR>
12,254.022a	ācārāj jājale prājñaḥ kṣipraṃ dharmam avāpnuyāt<BR>
12,254.022c	evaṃ yaḥ sādhubhir dāntaś cared adrohacetasā<BR>
12,254.023a	nadyāṃ yathā ceha kāṣṭham uhyamānaṃ yadṛcchayā<BR>
12,254.023c	yadṛcchayaiva kāṣṭhena saṃdhiṃ gaccheta kena cit<BR>
12,254.024a	tatrāparāṇi dārūṇi saṃsṛjyante tatas tataḥ<BR>
12,254.024c	tṛṇakāṣṭhakarīṣāṇi kadā cinn asamīkṣayā<BR>
12,254.024e	evam evāyam ācāraḥ prādurbhūto yatas tataḥ<BR>
12,254.025a	yasmān nodvijate bhūtaṃ jātu kiṃ cit kathaṃ cana<BR>
12,254.025c	abhayaṃ sarvabhūtebhyaḥ sa prāpnoti sadā mune<BR>
12,254.026a	yasmād udvijate vidvan sarvaloko vṛkād iva<BR>
12,254.026c	krośatas tīram āsādya yathā sarve jalecarāḥ<BR>
12,254.027a	sahāyavān dravyavān yaḥ subhago 'nyo 'paras tathā<BR>
12,254.027c	tatas tān eva kavayaḥ śāstreṣu pravadanty uta<BR>
12,254.027e	kīrtyartham alpahṛllekhāḥ paṭavaḥ kṛtsnanirṇayāḥ<BR>
12,254.028a	tapobhir yajñadānaiś ca vākyaiḥ prajñāśritais tathā<BR>
12,254.028c	prāpnoty abhayadānasya yad yat phalam ihāśnute<BR>
12,254.029a	loke yaḥ sarvabhūtebhyo dadāty abhayadakṣiṇām<BR>
12,254.029c	sa sarvayajñair ījānaḥ prāpnoty abhayadakṣiṇām<BR>
12,254.029e	na bhūtānām ahiṃsāyā jyāyān dharmo 'sti kaś cana<BR>
12,254.030a	yasmān nodvijate bhūtaṃ jātu kiṃ cit kathaṃ cana<BR>
12,254.030c	so 'bhayaṃ sarvabhūtebhyaḥ saṃprāpnoti mahāmune<BR>
12,254.031a	yasmād udvijate lokaḥ sarpād veśmagatād iva<BR>
12,254.031c	na sa dharmam avāpnoti iha loke paratra ca<BR>
12,254.032a	sarvabhūtātmabhūtasya samyag bhūtāni paśyataḥ<BR>
12,254.032c	devāpi mārge muhyanti apadasya padaiṣiṇaḥ<BR>
12,254.033a	dānaṃ bhūtābhayasyāhuḥ sarvadānebhya uttamam<BR>
12,254.033c	bravīmi te satyam idaṃ śraddadhasva ca jājale<BR>
12,254.034a	sa eva subhago bhūtvā punar bhavati durbhagaḥ<BR>
12,254.034c	vyāpattiṃ karmaṇāṃ dṛṣṭvā jugupsanti janāḥ sadā<BR>
12,254.035a	akāraṇo hi nehāsti dharmaḥ sūkṣmo 'pi jājale<BR>
12,254.035c	bhūtabhavyārtham eveha dharmapravacanaṃ kṛtam<BR>
12,254.036a	sūkṣmatvān na sa vijñātuṃ śakyate bahunihnavaḥ<BR>
12,254.036c	upalabhyāntarā cānyān ācārān avabudhyate<BR>
12,254.037a	ye ca chindanti vṛṣaṇān ye ca bhindanti nastakān<BR>
12,254.037c	vahanti mahato bhārān badhnanti damayanti ca<BR>
12,254.038a	hatvā sattvāni khādanti tān kathaṃ na vigarhase<BR>
12,254.038c	mānuṣā mānuṣān eva dāsabhogena buñjate<BR>
12,254.039a	vadhabandhavirodhena kārayanti divāniśam<BR>
12,254.039c	ātmanā cāpi jānāsi yad duḥkhaṃ vadhatāḍane<BR>
12,254.040a	pañcendriyeṣu bhūteṣu sarvaṃ vasati daivatam<BR>
12,254.040c	ādityaś candramā vāyur brahmā prāṇaḥ kratur yamaḥ<BR>
12,254.041a	tāni jīvāni vikrīya kā mṛteṣu vicāraṇā<BR>
12,254.041b*0704_01	ajo 'gnir varuṇo meṣaḥ sūryo 'śvaḥ pṛthivī virāṭ<BR>
12,254.041b*0704_02	dhenur vatsaś ca somo vai vikrīyaitan na sidhyati<BR>
12,254.041c	kā taile kā ghṛte brahman madhuny apsv auṣadheṣu vā<BR>
12,254.042a	adaṃśamaśake deśe sukhaṃ saṃvardhitān paśūn<BR>
12,254.042c	tāṃś ca mātuḥ priyāñ jānann ākramya bahudhā narāḥ<BR>
12,254.042e	bahudaṃśakuśān deśān nayanti bahukardamān<BR>
12,254.043a	vāhasaṃpīḍitā dhuryāḥ sīdanty avidhināpare<BR>
12,254.043c	na manye bhrūṇahatyāpi viśiṣṭā tena karmaṇā<BR>
12,254.044a	kṛṣiṃ sādhv iti manyante sā ca vṛttiḥ sudāruṇā<BR>
12,254.044c	bhūmiṃ bhūmiśayāṃś caiva hanti kāṣṭham ayomukham<BR>
12,254.044e	tathaivānaḍuho yuktān samavekṣasva jājale<BR>
12,254.045a	aghnyā iti gavāṃ nāma ka enān hantum arhati<BR>
12,254.045c	mahac cakārākuśalaṃ pṛṣadhro gālabhann iva<BR>
12,254.046a	ṛṣayo yatayo hy etan nahuṣe pratyavedayan<BR>
12,254.046c	gāṃ mātaraṃ cāpy avadhīr vṛṣabhaṃ ca prajāpatim<BR>
12,254.046e	akāryaṃ nahuṣākārṣīr lapsyāmas tvatkṛte bhayam<BR>
12,254.047a	śataṃ caikaṃ ca rogāṇāṃ sarvabhūteṣv apātayan<BR>
12,254.047c	ṛṣayas te mahābhāgāḥ prajāsv eva hi jājale<BR>
12,254.047e	bhrūṇahaṃ nahuṣaṃ tv āhur na te hoṣyāmahe haviḥ<BR>
12,254.048a	ity uktvā te mahātmānaḥ sarve tattvārthadarśinaḥ<BR>
12,254.048c	ṛṣayo yatayaḥ śāntās tarasā pratyavedayan<BR>
12,254.049a	īdṛśān aśivān ghorān ācārān iha jājale<BR>
12,254.049c	kevalācaritatvāt tu nipuṇān nāvabudhyase<BR>
12,254.050a	kāraṇād dharmam anvicchen na lokacaritaṃ caret<BR>
12,254.050c	yo hanyād yaś ca māṃ stauti tatrāpi śṛṇu jājale<BR>
12,254.051a	samau tāv api me syātāṃ na hi me staḥ priyāpriye<BR>
12,254.051c	etad īdṛśakaṃ dharmaṃ praśaṃsanti manīṣiṇaḥ<BR>
12,254.052a	upapattyā hi saṃpanno yatibhiś caiva sevyate<BR>
12,254.052c	satataṃ dharmaśīlaiś ca naipuṇyenopalakṣitaḥ<BR>
12,255.001	jājalir uvāca<BR>
12,255.001a	yathā pravartito dharmas tulāṃ dhārayatā tvayā<BR>
12,255.001c	svargadvāraṃ ca vṛttiṃ ca bhūtānām avarotsyate<BR>
12,255.002a	kṛṣyā hy annaṃ prabhavati tatas tvam api jīvasi<BR>
12,255.002c	paśubhiś cauṣadhībhiś ca martyā jīvanti vāṇija<BR>
12,255.003a	yato yajñaḥ prabhavati nāstikyam api jalpasi<BR>
12,255.003c	na hi varted ayaṃ loko vārtām utsṛjya kevalam<BR>
12,255.004	tulādhāra uvāca<BR>
12,255.004a	vakṣyāmi jājale vṛttiṃ nāsmi brāhmaṇa nāstikaḥ<BR>
12,255.004c	na ca yajñaṃ vinindāmi yajñavit tu sudurlabhaḥ<BR>
12,255.005a	namo brāhmaṇayajñāya ye ca yajñavido janāḥ<BR>
12,255.005c	svayajñaṃ brāhmaṇā hitvā kṣātraṃ yajñam ihāsthitāḥ<BR>
12,255.006a	lubdhair vittaparair brahman nāstikaiḥ saṃpravartitam<BR>
12,255.006c	vedavādān avijñāya satyābhāsam ivānṛtam<BR>
12,255.007a	idaṃ deyam idaṃ deyam iti nāntaṃ cikīrṣati<BR>
12,255.007b*0705_01	devaiḥ pravartitaṃ hy etaṃ viddhi dharmaṃ ca jājale<BR>
12,255.007b*0705_02	aparā hy anavasthaiṣā nāsmākaṃ buddhir īdṛśī<BR>
12,255.007c	ataḥ stainyaṃ prabhavati vikarmāṇi ca jājale<BR>
12,255.007e	tad eva sukṛtaṃ havyaṃ yena tuṣyanti devatāḥ<BR>
12,255.008a	namaskāreṇa haviṣā svādhyāyair auṣadhais tathā<BR>
12,255.008c	pūjā syād devatānāṃ hi yathā śāstranidarśanam<BR>
12,255.009a	iṣṭāpūrtād asādhūnāṃ viṣamā jāyate prajā<BR>
12,255.009c	lubdhebhyo jāyate lubdhaḥ samebhyo jāyate samaḥ<BR>
12,255.010a	yajamāno yathātmānam ṛtvijaś ca tathā prajāḥ<BR>
12,255.010c	yajñāt prajā prabhavati nabhaso 'mbha ivāmalam<BR>
12,255.011a	agnau prāstāhutir brahmann ādityam upatiṣṭhati<BR>
12,255.011c	ādityāj jāyate vṛṣṭir vṛṣṭer annaṃ tataḥ prajāḥ<BR>
12,255.012a	tasmāt svanuṣṭhitāt pūrve sarvān kāmāṃś ca lebhire<BR>
12,255.012c	akṛṣṭapacyā pṛthivī āśīrbhir vīrudho 'bhavan<BR>
12,255.012e	na te yajñeṣv ātmasu vā phalaṃ paśyanti kiṃ cana<BR>
12,255.013a	śaṅkamānāḥ phalaṃ yajñe ye yajeran kathaṃ cana<BR>
12,255.013c	jāyante 'sādhavo dhūrtā lubdhā vittaprayojanāḥ<BR>
12,255.014a	sa sma pāpakṛtāṃ lokān gacched aśubhakarmaṇā<BR>
12,255.014c	pramāṇam apramāṇena yaḥ kuryād aśubhaṃ naraḥ<BR>
12,255.014e	pāpātmā so 'kṛtaprajñaḥ sadaiveha dvijottama<BR>
12,255.015a	kartavyam iti kartavyaṃ vetti yo brāhmaṇobhayam<BR>
12,255.015c	brahmaiva vartate loke naiti kartavyatāṃ punaḥ<BR>
12,255.016a	viguṇaṃ ca punaḥ karma jyāya ity anuśuśruma<BR>
12,255.016c	sarvabhūtopaghātaś ca phalabhāve ca saṃyamaḥ<BR>
12,255.017a	satyayajñā damayajñā alubdhāś cātmatṛptayaḥ<BR>
12,255.017c	utpannatyāginaḥ sarve janā āsannamatsarāḥ<BR>
12,255.018a	kṣetrakṣetrajñatattvajñāḥ svayajñapariniṣṭhitāḥ<BR>
12,255.018c	brāhmaṃ vedam adhīyantas toṣayanty amarān api<BR>
12,255.019a	akhilaṃ daivataṃ sarvaṃ brahma brāhmaṇasaṃśritam<BR>
12,255.019c	tṛpyanti tṛpyato devās tṛptās tṛptasya jājale<BR>
12,255.020a	yathā sarvarasais tṛpto nābhinandati kiṃ cana<BR>
12,255.020c	tathā prajñānatṛptasya nityaṃ tṛptiḥ sukhodayā<BR>
12,255.021a	dharmārāmā dharmasukhāḥ kṛtsnavyavasitās tathā<BR>
12,255.021c	asti nas tattvato bhūya iti prajñāgaveṣiṇaḥ<BR>
12,255.022a	jñānavijñāninaḥ ke cit paraṃ pāraṃ titīrṣavaḥ<BR>
12,255.022c	atīva tat sadā puṇyaṃ puṇyābhijanasaṃhitam<BR>
12,255.023a	yatra gatvā na śocanti na cyavanti vyathanti ca<BR>
12,255.023c	te tu tad brahmaṇaḥ sthānaṃ prāpnuvantīha sāttvikāḥ<BR>
12,255.024a	naiva te svargam icchanti na yajanti yaśodhanaiḥ<BR>
12,255.024c	satāṃ vartmānuvartante yathābalam ahiṃsayā<BR>
12,255.025a	vanaspatīn oṣadhīś ca phalamūlaṃ ca te viduḥ<BR>
12,255.025c	na caitān ṛtvijo lubdhā yājayanti dhanārthinaḥ<BR>
12,255.026a	svam eva cārthaṃ kurvāṇā yajñaṃ cakruḥ punar dvijāḥ<BR>
12,255.026c	pariniṣṭhitakarmāṇaḥ prajānugrahakāmyayā<BR>
12,255.026d*0706_01	tasmāt tān ṛtvijo lubdhā yājayanty aśubhān narān<BR>
12,255.027a	prāpayeyuḥ prajāḥ svargaṃ svadharmacaraṇena vai<BR>
12,255.027c	iti me vartate buddhiḥ samā sarvatra jājale<BR>
12,255.028a	prayuñjate yāni yajñe sadā prājñā dvijarṣabha<BR>
12,255.028c	tena te devayānena pathā yānti mahāmune<BR>
12,255.029a	āvṛttis tatra caikasya nāsty āvṛttir manīṣiṇām<BR>
12,255.029c	ubhau tau devayānena gacchato jājale pathā<BR>
12,255.030a	svayaṃ caiṣām anaḍuho yujyanti ca vahanti ca<BR>
12,255.030c	svayam usrāś ca duhyante manaḥsaṃkalpasiddhibhiḥ<BR>
12,255.031a	svayaṃ yūpān upādāya yajante svāptadakṣiṇaiḥ<BR>
12,255.031c	yas tathābhāvitātmā syāt sa gām ālabdhum arhati<BR>
12,255.032a	oṣadhībhis tathā brahman yajeraṃs te natādṛśāḥ<BR>
12,255.032c	buddhityāgaṃ puraskṛtya tādṛśaṃ prabravīmi te<BR>
12,255.033a	nirāśiṣam anārambhaṃ nirnamaskāram astutim<BR>
12,255.033c	akṣīṇaṃ kṣīṇakarmāṇaṃ taṃ devā brāhmaṇaṃ viduḥ<BR>
12,255.034a	nāśrāvayan na ca yajan na dadad brāhmaṇeṣu ca<BR>
12,255.034c	grāmyāṃ vṛttiṃ lipsamānaḥ kāṃ gatiṃ yāti jājale<BR>
12,255.034e	idaṃ tu daivataṃ kṛtvā yathā yajñam avāpnuyāt<BR>
12,255.035	jājalir uvāca<BR>
12,255.035a	na vai munīnāṃ śṛṇumaḥ sma tattvaṃ; pṛcchāmi tvā vāṇija kaṣṭam etat<BR>
12,255.035c	pūrve pūrve cāsya nāvekṣamāṇā; nātaḥ paraṃ tam ṛṣayaḥ sthāpayanti<BR>
12,255.036a	asminn evātmatīrthe na paśavaḥ prāpnuyuḥ sukham<BR>
12,255.036c	atha svakarmaṇā kena vāṇija prāpnuyāt sukham<BR>
12,255.036e	śaṃsa me tan mahāprājña bhṛśaṃ vai śraddadhāmi te<BR>
12,255.037	tulādhāra uvāca<BR>
12,255.037a	uta yajñā utāyajñā makhaṃ nārhanti te kva cit<BR>
12,255.037c	ājyena payasā dadhnā pūrṇāhutyā viśeṣataḥ<BR>
12,255.037e	vālaiḥ śṛṅgeṇa pādena saṃbhavaty eva gaurmakham<BR>
12,255.038a	patnīṃ cānena vidhinā prakaroti niyojayan<BR>
12,255.038c	puroḍāśo hi sarveṣāṃ paśūnāṃ medhya ucyate<BR>
12,255.039a	sarvā nadyaḥ sarasvatyaḥ sarve puṇyāḥ śiloccayāḥ<BR>
12,255.039c	jājale tīrtham ātmaiva mā sma deśātithir bhava<BR>
12,255.040a	etān īdṛśakān dharmān ācarann iha jājale<BR>
12,255.040c	kāraṇair dharmam anvicchan na lokān āpnute śubhān<BR>
12,255.041	bhīṣma uvāca<BR>
12,255.041a	etān īdṛśakān dharmāṃs tulādhāraḥ praśaṃsati<BR>
12,255.041c	upapattyā hi saṃpannān nityaṃ sadbhir niṣevitān<BR>
12,256.001	tulādhāra uvāca<BR>
12,256.001a	sadbhir vā yadi vāsadbhir ayaṃ panthāḥ samāśritaḥ<BR>
12,256.001c	pratyakṣaṃ kriyatāṃ sādhu tato jñāsyasi tad yathā<BR>
12,256.002a	ete śakuntā bahavaḥ samantād vicaranti hi<BR>
12,256.002c	tavottamāṅge saṃbhūtāḥ śyenāś cānyāś ca jātayaḥ<BR>
12,256.003a	āhvayainān mahābrahman viśamānāṃs tatas tataḥ<BR>
12,256.003c	paśyemān hastapādeṣu śliṣṭān dehe ca sarvaśaḥ<BR>
12,256.004a	saṃbhāvayanti pitaraṃ tvayā saṃbhāvitāḥ khagāḥ<BR>
12,256.004c	asaṃśayaṃ pitā ca tvaṃ putrān āhvaya jājale<BR>
12,256.005	bhīṣma uvāca<BR>
12,256.005a	tato jājalinā tena samāhūtāḥ patatriṇaḥ<BR>
12,256.005c	vācam uccārayan divyāṃ dharmasya vacanāt kila<BR>
12,256.006a	ahiṃsādikṛtaṃ karma iha caiva paratra ca<BR>
12,256.006c	spardhā nihanti vai brahman sāhatā hanti taṃ naram<BR>
12,256.007a	śraddhāvṛddhaṃ vāṅmanasī na yajñas trātum arhati<BR>
12,256.007c	atra gāthā brahmagītāḥ kīrtayanti purāvidaḥ<BR>
12,256.008a	śucer aśraddadhānasya śraddadhānasya cāśuceḥ<BR>
12,256.008c	devāś cittam amanyanta sadṛśaṃ yajñakarmaṇi<BR>
12,256.009a	śrotriyasya kadaryasya vadānyasya ca vārdhuṣeḥ<BR>
12,256.009c	mīmāṃsitvobhayaṃ devāḥ samam annam akalpayan<BR>
12,256.010a	prajāpatis tān uvāca viṣamaṃ kṛtam ity uta<BR>
12,256.010c	śraddhāpūtaṃ vadānyasya hatam aśraddhayetarat<BR>
12,256.010e	bhojyam annaṃ vadānyasya kadaryasya na vārdhuṣeḥ<BR>
12,256.011a	aśraddadhāna evaiko devānāṃ nārhate haviḥ<BR>
12,256.011c	tasyaivānnaṃ na bhoktavyam iti dharmavido viduḥ<BR>
12,256.012a	aśraddhā paramaṃ pāpaṃ śraddhā pāpapramocanī<BR>
12,256.012c	jahāti pāpaṃ śraddhāvān sarpo jīrṇām iva tvacam<BR>
12,256.013a	jyāyasī yā pavitrāṇāṃ nivṛttiḥ śraddhayā saha<BR>
12,256.013c	nivṛttaśīladoṣo yaḥ śraddhāvān pūta eva saḥ<BR>
12,256.014a	kiṃ tasya tapasā kāryaṃ kiṃ vṛttena kim ātmanā<BR>
12,256.014c	śraddhāmayo 'yaṃ puruṣo yo yacchraddhaḥ sa eva saḥ<BR>
12,256.015a	iti dharmaḥ samākhyātaḥ sadbhir dharmārthadarśibhiḥ<BR>
12,256.015c	vayaṃ jijñāsamānās tvā saṃprāptā dharmadarśanāt<BR>
12,256.016a	spardhāṃ jahi mahāprājña tataḥ prāpsyasi yat param<BR>
12,256.016c	śraddhāvāñ śraddadhānaś ca dharmāṃś caiveha vāṇijaḥ<BR>
12,256.016e	svavartmani sthitaś caiva garīyān eṣa jājale<BR>
12,256.017a	evaṃ bahumatārthaṃ ca tulādhāreṇa bhāṣitam<BR>
12,256.017c	samyak caivam upālabdho dharmaś coktaḥ sanātanaḥ<BR>
12,256.018a	tasya vikhyātavīryasya śrutvā vākyāni sa dvijaḥ<BR>
12,256.018c	tulādhārasya kaunteya śāntim evānvapadyata<BR>
12,256.019a	tato 'cireṇa kālena tulādhāraḥ sa eva ca<BR>
12,256.019c	divaṃ gatvā mahāprājñau viharetāṃ yathāsukham<BR>
12,256.019e	svaṃ svaṃ sthānam upāgamya svakarmaphalanirjitam<BR>
12,256.020a	samānāṃ śraddadhānānāṃ saṃyatānāṃ sucetasām<BR>
12,256.020c	kurvatāṃ yajña ity eva na yajño jātu neṣyate<BR>
12,256.021a	śraddhā vai sāttvikī devī sūryasya duhitā nṛpa<BR>
12,256.021c	sāvitrī prasavitrī ca jīvaviśvāsinī tathā<BR>
12,256.022a	vāgvṛddhaṃ trāyate śraddhā manovṛddhaṃ ca bhārata<BR>
12,256.022c	yathaupamyopadeśena kiṃ bhūyaḥ śrotum icchasi<BR>
12,257.001	bhīṣma uvāca<BR>
12,257.001a	atrāpy udāharantīmam itihāsaṃ purātanam<BR>
12,257.001c	prajānām anukampārthaṃ gītaṃ rājñā vicakhnunā<BR>
12,257.002a	chinnasthūṇaṃ vṛṣaṃ dṛṣṭvā virāvaṃ ca gavāṃ bhṛśam<BR>
12,257.002c	gograhe yajñavāṭasya prekṣamāṇaḥ sa pārthivaḥ<BR>
12,257.003a	svasti gobhyo 'stu lokeṣu tato nirvacanaṃ kṛtam<BR>
12,257.003c	hiṃsāyāṃ hi pravṛttāyām āśīr eṣānukalpitā<BR>
12,257.004a	avyavasthitamaryādair vimūḍhair nāstikair naraiḥ<BR>
12,257.004c	saṃśayātmabhir avyaktair hiṃsā samanukīrtitā<BR>
12,257.005a	sarvakarmasv ahiṃsā hi dharmātmā manur abravīt<BR>
12,257.005c	kāmarāgād vihiṃsanti bahir vedyāṃ paśūn narāḥ<BR>
12,257.006a	tasmāt pramāṇataḥ kāryo dharmaḥ sūkṣmo vijānatā<BR>
12,257.006c	ahiṃsaiva hi sarvebhyo dharmebhyo jyāyasī matā<BR>
12,257.007a	upoṣya saṃśito bhūtvā hitvā vedakṛtāḥ śrutīḥ<BR>
12,257.007c	ācāra ity anācārāḥ kṛpaṇāḥ phalahetavaḥ<BR>
12,257.008a	yadi yajñāṃś ca vṛkṣāṃś ca yūpāṃś coddiśya mānavāḥ<BR>
12,257.008c	vṛthā māṃsāni khādanti naiṣa dharmaḥ praśasyate<BR>
12,257.009a	māṃsaṃ madhu surā matsyā āsavaṃ kṛsaraudanam<BR>
12,257.009c	dhūrtaiḥ pravartitaṃ hy etan naitad vedeṣu kalpitam<BR>
12,257.010a	kāmān mohāc ca lobhāc ca laulyam etat pravartitam<BR>
12,257.010c	viṣṇum evābhijānanti sarvayajñeṣu brāhmaṇāḥ<BR>
12,257.010e	pāyasaiḥ sumanobhiś ca tasyāpi yajanaṃ smṛtam<BR>
12,257.011a	yajñiyāś caiva ye vṛkṣā vedeṣu parikalpitāḥ<BR>
12,257.011c	yac cāpi kiṃ cit kartavyam anyac cokṣaiḥ susaṃskṛtam<BR>
12,257.011e	mahāsattvaiḥ śuddhabhāvaiḥ sarvaṃ devārham eva tat<BR>
12,257.012	yudhiṣṭhira uvāca<BR>
12,257.012a	śarīram āpadaś cāpi vivadanty avihiṃsataḥ<BR>
12,257.012c	kathaṃ yātrā śarīrasya nirārambhasya setsyati<BR>
12,257.013	bhīṣma uvāca<BR>
12,257.013a	yathā śarīraṃ na glāyen neyān mṛtyuvaśaṃ yathā<BR>
12,257.013c	tathā karmasu varteta samartho dharmam ācaret<BR>
12,258.001	yudhiṣṭhira uvāca<BR>
12,258.001a	kathaṃ kāryaṃ parīkṣeta śīghraṃ vātha cireṇa vā<BR>
12,258.001c	sarvathā kāryadurge 'smin bhavān naḥ paramo guruḥ<BR>
12,258.002	bhīṣma uvāca<BR>
12,258.002a	atrāpy udāharantīmam itihāsaṃ purātanam<BR>
12,258.002c	cirakāres tu yat pūrvaṃ vṛttam āṅgirase kule<BR>
12,258.003a	cirakārika bhadraṃ te bhadraṃ te cirakārika<BR>
12,258.003c	cirakārī hi medhāvī nāparādhyati karmasu<BR>
12,258.004a	cirakārī mahāprājño gautamasyābhavat sutaḥ<BR>
12,258.004c	ciraṃ hi sarvakāryāṇi samekṣāvān prapadyate<BR>
12,258.005a	ciraṃ saṃcintayann arthāṃś ciraṃ jāgrac ciraṃ svapan<BR>
12,258.005c	cirakāryābhisaṃpatteś cirakārī tathocyate<BR>
12,258.006a	alasagrahaṇaṃ prāpto durmedhāvī tathocyate<BR>
12,258.006c	buddhilāghavayuktena janenādīrghadarśinā<BR>
12,258.007a	vyabhicāre tu kasmiṃś cid vyatikramyāparān sutān<BR>
12,258.007c	pitroktaḥ kupitenātha jahīmāṃ jananīm iti<BR>
12,258.007d*0707_01	ity uktvā sa tadā vipro gautamas tapatāṃ varaḥ<BR>
12,258.007d*0707_02	avimṛśya mahābhāgo vanam eva jagāma ha<BR>
12,258.008a	sa tatheti cireṇoktvā svabhāvāc cirakārikaḥ<BR>
12,258.008c	vimṛśya cirakāritvāc cintayām āsa vai ciram<BR>
12,258.009a	pitur ājñāṃ kathaṃ kuryāṃ na hanyāṃ mātaraṃ katham<BR>
12,258.009c	kathaṃ dharmacchale nāsmin nimajjeyam asādhuvat<BR>
12,258.010a	pitur ājñā paro dharmaḥ svadharmo mātṛrakṣaṇam<BR>
12,258.010c	asvatantraṃ ca putratvaṃ kiṃ nu māṃ nātra pīḍayet<BR>
12,258.011a	striyaṃ hatvā mātaraṃ ca ko hi jātu sukhī bhavet<BR>
12,258.011c	pitaraṃ cāpy avajñāya kaḥ pratiṣṭhām avāpnuyāt<BR>
12,258.012a	anavajñā pitur yuktā dhāraṇaṃ mātṛrakṣaṇam<BR>
12,258.012c	yuktakṣamāv ubhāv etau nātivartetamāṃ katham<BR>
12,258.013a	pitā hy ātmānam ādhatte jāyāyāṃ jajñiyām iti<BR>
12,258.013c	śīlacāritragotrasya dhāraṇārthaṃ kulasya ca<BR>
12,258.014a	so 'ham ātmā svayaṃ pitrā putratve prakṛtaḥ punaḥ<BR>
12,258.014c	vijñānaṃ me kathaṃ na syād bubudhe cātmasaṃbhavam<BR>
12,258.015a	jātakarmaṇi yat prāha pitā yac copakarmaṇi<BR>
12,258.015c	paryāptaḥ sa dṛḍhīkāraḥ pitur gauravaniścaye<BR>
12,258.016a	gurur agryaḥ paro dharmaḥ poṣaṇādhyayanād dhitaḥ<BR>
12,258.016c	pitā yad āha dharmaḥ sa vedeṣv api suniścitaḥ<BR>
12,258.017a	prītimātraṃ pituḥ putraḥ sarvaṃ putrasya vai pitā<BR>
12,258.017c	śarīrādīni deyāni pitā tv ekaḥ prayacchati<BR>
12,258.018a	tasmāt pitur vacaḥ kāryaṃ na vicāryaṃ kathaṃ cana<BR>
12,258.018c	pātakāny api pūyante pitur vacanakāriṇaḥ<BR>
12,258.019a	bhoge bhāgye prasavane sarvalokanidarśane<BR>
12,258.019c	bhartrā caiva samāyoge sīmantonnayane tathā<BR>
12,258.020a	pitā svargaḥ pitā dharmaḥ pitā paramakaṃ tapaḥ<BR>
12,258.020c	pitari prītim āpanne sarvāḥ prīyanti devatāḥ<BR>
12,258.021a	āśiṣas tā bhajanty enaṃ puruṣaṃ prāha yāḥ pitā<BR>
12,258.021c	niṣkṛtiḥ sarvapāpānāṃ pitā yad abhinandati<BR>
12,258.022a	mucyate bandhanāt puṣpaṃ phalaṃ vṛntāt pramucyate<BR>
12,258.022c	kliśyann api sutasnehaiḥ pitā snehaṃ na muñcati<BR>
12,258.023a	etad vicintitaṃ tāvat putrasya pitṛgauravam<BR>
12,258.023c	pitā hy alpataraṃ sthānaṃ cintayiṣyāmi mātaram<BR>
12,258.024a	yo hy ayaṃ mayi saṃghāto martyatve pāñcabhautikaḥ<BR>
12,258.024c	asya me jananī hetuḥ pāvakasya yathāraṇiḥ<BR>
12,258.024e	mātā dehāraṇiḥ puṃsāṃ sarvasyārtasya nirvṛtiḥ<BR>
12,258.024f*0708_01	mātṛlābhe sanāthatvam anāthatvaṃ viparyaye<BR>
12,258.025a	na ca śocati nāpy enaṃ sthāviryam apakarṣati<BR>
12,258.025c	śriyā hīno 'pi yo gehe ambeti pratipadyate<BR>
12,258.025d*0709_01	prāpnuyād eva harṣaṃ sa cintātmā mānuṣaḥ svayam<BR>
12,258.026a	putrapautrasamākīrṇo jananīṃ yaḥ samāśritaḥ<BR>
12,258.026c	api varṣaśatasyānte sa dvihāyanavac caret<BR>
12,258.027a	samarthaṃ vāsamarthaṃ vā kṛśaṃ vāpy akṛśaṃ tathā<BR>
12,258.027c	rakṣaty eva sutaṃ mātā nānyaḥ poṣṭā vidhānataḥ<BR>
12,258.028a	tadā sa vṛddho bhavati yadā bhavati duḥkhitaḥ<BR>
12,258.028c	tadā śūnyaṃ jagat tasya yadā mātrā viyujyate<BR>
12,258.029a	nāsti mātṛsamā chāyā nāsti mātṛsamā gatiḥ<BR>
12,258.029c	nāsti mātṛsamaṃ trāṇaṃ nāsti mātṛsamā prapā<BR>
12,258.030a	kukṣisaṃdhāraṇād dhātrī jananāj jananī smṛtā<BR>
12,258.030c	aṅgānāṃ vardhanād ambā vīrasūtvena vīrasūḥ<BR>
12,258.031a	śiśoḥ śuśrūṣaṇāc chuśrūr mātā deham anantaram<BR>
12,258.031c	cetanāvān naro hanyād yasya nāsuṣiraṃ śiraḥ<BR>
12,258.032a	dampatyoḥ prāṇasaṃśleṣe yo 'bhisaṃdhiḥ kṛtaḥ kila<BR>
12,258.032c	taṃ mātā vā pitā veda bhūtārtho mātari sthitaḥ<BR>
12,258.033a	mātā jānāti yad gotraṃ mātā jānāti yasya saḥ<BR>
12,258.033c	mātur bharaṇamātreṇa prītiḥ snehaḥ pituḥ prajāḥ<BR>
12,258.034a	pāṇibandhaṃ svayaṃ kṛtvā sahadharmam upetya ca<BR>
12,258.034c	yadi yāpyanti puruṣāḥ striyo nārhanti yāpyatām<BR>
12,258.035a	bharaṇād dhi striyo bhartā pātyāc caiva striyāḥ patiḥ<BR>
12,258.035c	guṇasyāsya nivṛttau tu na bhartā na patiḥ patiḥ<BR>
12,258.036a	evaṃ strī nāparādhnoti nara evāparādhyati<BR>
12,258.036c	vyuccaraṃś ca mahādoṣaṃ nara evāparādhyati<BR>
12,258.037a	striyā hi paramo bhartā daivataṃ paramaṃ smṛtam<BR>
12,258.037c	tasyātmanā tu sadṛśam ātmānaṃ paramaṃ dadau<BR>
12,258.037e	sarvakāryāparādhyatvān nāparādhyanti cāṅganāḥ<BR>
12,258.038a	yaś canokto hi nirdeśaḥ striyā maithunatṛptaye<BR>
12,258.038c	tasya smārayato vyaktam adharmo nātra saṃśayaḥ<BR>
12,258.039a	yāvan nārīṃ mātaraṃ ca gaurave cādhike sthitām<BR>
12,258.039c	avadhyāṃ tu vijānīyuḥ paśavo 'py avicakṣaṇāḥ<BR>
12,258.040a	devatānāṃ samāvāyam ekasthaṃ pitaraṃ viduḥ<BR>
12,258.040c	martyānāṃ devatānāṃ ca snehād abhyeti mātaram<BR>
12,258.041a	evaṃ vimṛśatas tasya cirakāritayā bahu<BR>
12,258.041c	dīrghaḥ kālo vyatikrāntas tatas tasyāgamat pitā<BR>
12,258.042a	medhātithir mahāprājño gautamas tapasi sthitaḥ<BR>
12,258.042c	vimṛśya tena kālena patnyāḥ saṃsthāvyatikramam<BR>
12,258.043a	so 'bravīd duḥkhasaṃtapto bhṛśam aśrūṇi vartayan<BR>
12,258.043c	śrutadhairyaprasādena paścāttāpam upāgataḥ<BR>
12,258.044a	āśramaṃ mama saṃprāptas trilokeśaḥ puraṃdaraḥ<BR>
12,258.044c	atithivratam āsthāya brāhmaṇaṃ rūpam āsthitaḥ<BR>
12,258.045a	samayā sāntvito vāgbhiḥ svāgatenābhipūjitaḥ<BR>
12,258.045c	arghyaṃ pādyaṃ ca nyāyena tayābhipratipāditaḥ<BR>
12,258.046a	paravaty asmi cāpy uktaḥ praṇayiṣye nayena ca<BR>
12,258.046c	atra cākuśale jāte striyo nāsti vyatikramaḥ<BR>
12,258.047a	evaṃ na strī na caivāhaṃ nādhvagas tridaśeśvaraḥ<BR>
12,258.047c	aparādhyati dharmasya pramādas tv aparādhyati<BR>
12,258.048a	īrṣyājaṃ vyasanaṃ prāhus tena caivordhvaretasaḥ<BR>
12,258.048c	īrṣyayā tv aham ākṣipto magno duṣkṛtasāgare<BR>
12,258.049a	hatvā sādhvīṃ ca nārīṃ ca vyasanitvāc ca śāsitām<BR>
12,258.049c	bhartavyatvena bhāryāṃ ca ko nu māṃ tārayiṣyati<BR>
12,258.050a	antareṇa mayājñaptaś cirakārī hy udāradhīḥ<BR>
12,258.050c	yady adya cirakārī syāt sa māṃ trāyeta pātakāt<BR>
12,258.051a	cirakārika bhadraṃ te bhadraṃ te cirakārika<BR>
12,258.051c	yady adya cirakārī tvaṃ tato 'si cirakārikaḥ<BR>
12,258.052a	trāhi māṃ mātaraṃ caiva tapo yac cārjitaṃ mayā<BR>
12,258.052c	ātmānaṃ pātakebhyaś ca bhavādya cirakārikaḥ<BR>
12,258.053a	sahajaṃ cirakāritvaṃ ciraprājñatayā tava<BR>
12,258.053b*0710_01	āvayoś cittasaṃtāpaḥ na hy asatphalatas tathā<BR>
12,258.053c	saphalaṃ tat tavādyāstu bhavādya cirakārikaḥ<BR>
12,258.054a	ciram āśaṃsito mātrā ciraṃ garbheṇa dhāritaḥ<BR>
12,258.054c	saphalaṃ cirakāritvaṃ kuru tvaṃ cirakārika<BR>
12,258.055a	cirāyate ca saṃtāpāc ciraṃ svapiti vāritaḥ<BR>
12,258.055c	āvayoś cirasaṃtāpād avekṣya cirakārika<BR>
12,258.056a	evaṃ sa duḥkhito rājan maharṣir gautamas tadā<BR>
12,258.056c	cirakāriṃ dadarśātha putraṃ sthitam athāntike<BR>
12,258.057a	cirakārī tu pitaraṃ dṛṣṭvā paramaduḥkhitaḥ<BR>
12,258.057c	śastraṃ tyaktvā tato mūrdhnā prasādāyopacakrame<BR>
12,258.058a	gautamas tu sutaṃ dṛṣṭvā śirasā patitaṃ bhuvi<BR>
12,258.058c	patnīṃ caiva nirākārāṃ parām abhyagaman mudam<BR>
12,258.059a	na hi sā tena saṃbhedaṃ patnī nītā mahātmanā<BR>
12,258.059c	vijane cāśramasthena putraś cāpi samāhitaḥ<BR>
12,258.060a	hanyāt tv anapavādena śastrapāṇau sute sthite<BR>
12,258.060c	vinītaṃ praśnayitvā ca vyavasyed ātmakarmasu<BR>
12,258.061a	buddhiś cāsīt sutaṃ dṛṣṭvā pituś caraṇayor natam<BR>
12,258.061c	śastragrahaṇacāpalyaṃ saṃvṛṇoti bhayād iti<BR>
12,258.062a	tataḥ pitrā ciraṃ stutvā ciraṃ cāghrāya mūrdhani<BR>
12,258.062c	ciraṃ dorbhyāṃ pariṣvajya ciraṃ jīvety udāhṛtaḥ<BR>
12,258.063a	evaṃ sa gautamaḥ putraṃ prītiharṣasamanvitaḥ<BR>
12,258.063c	abhinandya mahāprājña idaṃ vacanam abravīt<BR>
12,258.064a	cirakārika bhadraṃ te cirakārī ciraṃ bhava<BR>
12,258.064c	cirāyamāṇe tvayi ca ciram asmi suduḥkhitaḥ<BR>
12,258.065a	gāthāś cāpy abravīd vidvān gautamo munisattamaḥ<BR>
12,258.065c	cirakāriṣu dhīreṣu guṇoddeśasamāśrayāt<BR>
12,258.066a	cireṇa mitraṃ badhnīyāc cireṇa ca kṛtaṃ tyajet<BR>
12,258.066c	cireṇa hi kṛtaṃ mitraṃ ciraṃ dhāraṇam arhati<BR>
12,258.067a	rāge darpe ca māne ca drohe pāpe ca karmaṇi<BR>
12,258.067c	apriye caiva kartavye cirakārī praśasyate<BR>
12,258.068a	bandhūnāṃ suhṛdāṃ caiva bhṛtyānāṃ strījanasya ca<BR>
12,258.068c	avyakteṣv aparādheṣu cirakārī praśasyate<BR>
12,258.069a	evaṃ sa gautamas tasya prītaḥ putrasya bhārata<BR>
12,258.069c	karmaṇā tena kauravya cirakāritayā tayā<BR>
12,258.070a	evaṃ sarveṣu kāryeṣu vimṛśya puruṣas tataḥ<BR>
12,258.070c	cireṇa niścayaṃ kṛtvā ciraṃ na paritapyate<BR>
12,258.071a	ciraṃ dhārayate roṣaṃ ciraṃ karma niyacchati<BR>
12,258.071c	paścāttāpakaraṃ karma na kiṃ cid upapadyate<BR>
12,258.072a	ciraṃ vṛddhān upāsīta ciram anvāsya pūjayet<BR>
12,258.072c	ciraṃ dharmān niṣeveta kuryāc cānveṣaṇaṃ ciram<BR>
12,258.073a	ciram anvāsya viduṣaś ciraṃ śiṣṭān niṣevya ca<BR>
12,258.073c	ciraṃ vinīya cātmānaṃ ciraṃ yāty anavajñatām<BR>
12,258.074a	bruvataś ca parasyāpi vākyaṃ dharmopasaṃhitam<BR>
12,258.074c	ciraṃ pṛcchec ciraṃ brūyāc ciraṃ na paribhūyate<BR>
12,258.075a	upāsya bahulās tasminn āśrame sumahātapāḥ<BR>
12,258.075c	samāḥ svargaṃ gato vipraḥ putreṇa sahitas tadā<BR>
12,259.001	yudhiṣṭhira uvāca<BR>
12,259.001a	kathaṃ rājā prajā rakṣen na ca kiṃ cit pratāpayet<BR>
12,259.001c	pṛcchāmi tvāṃ satāṃ śreṣṭha tan me brūhi pitāmaha<BR>
12,259.002	bhīṣma uvāca<BR>
12,259.002a	atrāpy udāharantīmam itihāsaṃ purātanam<BR>
12,259.002c	dyumatsenasya saṃvādaṃ rājñā satyavatā saha<BR>
12,259.003a	avyāhṛtaṃ vyājahāra satyavān iti naḥ śrutam<BR>
12,259.003c	vadhāya nīyamāneṣu pitur evānuśāsanāt<BR>
12,259.004a	adharmatāṃ yāti dharmo yāty adharmaś ca dharmatām<BR>
12,259.004c	vadho nāma bhaved dharmo naitad bhavitum arhati<BR>
12,259.005	dyumatsena uvāca<BR>
12,259.005a	atha ced avadho dharmo dharmaḥ ko jātu cid bhavet<BR>
12,259.005c	dasyavaś cen na hanyeran satyavan saṃkaro bhavet<BR>
12,259.006a	mamedam iti nāsyaitat pravarteta kalau yuge<BR>
12,259.006c	lokayātrā na caiva syād atha ced vettha śaṃsa naḥ<BR>
12,259.007	satyavān uvāca<BR>
12,259.007a	sarva eva trayo varṇāḥ kāryā brāhmaṇabandhanāḥ<BR>
12,259.007c	dharmapāśanibaddhānām alpo vyapacariṣyati<BR>
12,259.008a	yo yas teṣām apacaret tam ācakṣīta vai dvijaḥ<BR>
12,259.008c	ayaṃ me na śṛṇotīti tasmin rājā pradhārayet<BR>
12,259.009a	tattvābhedena yac chāstraṃ tat kāryaṃ nānyathā vadhaḥ<BR>
12,259.009c	asamīkṣyaiva karmāṇi nītiśāstraṃ yathāvidhi<BR>
12,259.010a	dasyūn hinasti vai rājā bhūyaso vāpy anāgasaḥ<BR>
12,259.010c	bhāryā mātā pitā putro hanyate puruṣe hate<BR>
12,259.010e	pareṇāpakṛte rājā tasmāt samyak pradhārayet<BR>
12,259.011a	asādhuś caiva puruṣo labhate śīlam ekadā<BR>
12,259.011c	sādhoś cāpi hy asādhubhyo jāyate 'śobhanā prajā<BR>
12,259.012a	na mūlaghātaḥ kartavyo naiṣa dharmaḥ sanātanaḥ<BR>
12,259.012c	api khalv avadhenaiva prāyaścittaṃ vidhīyate<BR>
12,259.013a	udvejanena bandhena virūpakaraṇena ca<BR>
12,259.013c	vadhadaṇḍena te kleśyā na puro 'hitasaṃpadā<BR>
12,259.014a	yadā purohitaṃ vā te paryeyuḥ śaraṇaiṣiṇaḥ<BR>
12,259.014c	kariṣyāmaḥ punar brahman na pāpam iti vādinaḥ<BR>
12,259.015a	tadā visargam arhāḥ syur itīdaṃ nṛpaśāsanam<BR>
12,259.015c	bibhrad daṇḍājinaṃ muṇḍo brāhmaṇo 'rhati vāsasam<BR>
12,259.016a	garīyāṃso garīyāṃsam aparādhe punaḥ punaḥ<BR>
12,259.016c	tathā visargam arhanti na yathā prathame tathā<BR>
12,259.017	dyumatsena uvāca<BR>
12,259.017a	yatra yatraiva śakyeran saṃyantuṃ samaye prajāḥ<BR>
12,259.017c	sa tāvat procyate dharmo yāvan na pratilaṅghyate<BR>
12,259.018a	ahanyamāneṣu punaḥ sarvam eva parābhavet<BR>
12,259.018c	pūrve pūrvatare caiva suśāsyā abhavañ janāḥ<BR>
12,259.019a	mṛdavaḥ satyabhūyiṣṭhā alpadrohālpamanyavaḥ<BR>
12,259.019c	purā dhigdaṇḍa evāsīd vāgdaṇḍas tadanantaram<BR>
12,259.020a	āsīd ādānadaṇḍo 'pi vadhadaṇḍo 'dya vartate<BR>
12,259.020c	vadhenāpi na śakyante niyantum apare janāḥ<BR>
12,259.021a	naiva dasyur manuṣyāṇāṃ na devānām iti śrutiḥ<BR>
12,259.021c	na gandharvapitṝṇāṃ ca kaḥ kasyeha na kaś cana<BR>
12,259.022a	padmaṃ śmaśānād ādatte piśācāc cāpi daivatam<BR>
12,259.022c	teṣu yaḥ samayaṃ kuryād ajñeṣu hatabuddhiṣu<BR>
12,259.023	satyavān uvāca<BR>
12,259.023a	tān na śaknoṣi cet sādhūn paritrātum ahiṃsayā<BR>
12,259.023c	kasya cid bhūtabhavyasya lābhenāntaṃ tathā kuru<BR>
12,259.024	dyumatsena uvāca<BR>
12,259.024a	rājāno lokayātrārthaṃ tapyante paramaṃ tapaḥ<BR>
12,259.024c	apatrapanti tādṛgbhyas tathāvṛttā bhavanti ca<BR>
12,259.025a	vitrāsyamānāḥ sukṛto na kāmād ghnanti duṣkṛtīn<BR>
12,259.025c	sukṛtenaiva rājāno bhūyiṣṭhaṃ śāsate prajāḥ<BR>
12,259.026a	śreyasaḥ śreyasīm evaṃ vṛttiṃ loko 'nuvartate<BR>
12,259.026c	sadaiva hi guror vṛttam anuvartanti mānavāḥ<BR>
12,259.027a	ātmānam asamādhāya samādhitsati yaḥ parān<BR>
12,259.027c	viṣayeṣv indriyavaśaṃ mānavāḥ prahasanti tam<BR>
12,259.028a	yo rājño dambhamohena kiṃ cit kuryād asāṃpratam<BR>
12,259.028c	sarvopāyair niyamyaḥ sa tathā pāpān nivartate<BR>
12,259.029a	ātmaivādau niyantavyo duṣkṛtaṃ saṃniyacchatā<BR>
12,259.029c	daṇḍayec ca mahādaṇḍair api bandhūn anantarān<BR>
12,259.030a	yatra vai pāpakṛt kleśyo na mahad duḥkham archati<BR>
12,259.030c	vardhante tatra pāpāni dharmo hrasati ca dhruvam<BR>
12,259.030e	iti kāruṇyaśīlas tu vidvān vai brāhmaṇo 'nvaśāt<BR>
12,259.031a	iti caivānuśiṣṭo 'smi pūrvais tāta pitāmahaiḥ<BR>
12,259.031c	āśvāsayadbhiḥ subhṛśam anukrośāt tathaiva ca<BR>
12,259.032a	etat prathamakalpena rājā kṛtayuge 'bhajat<BR>
12,259.032c	pādonenāpi dharmeṇa gacchet tretāyuge tathā<BR>
12,259.032e	dvāpare tu dvipādena pādena tv apare yuge<BR>
12,259.033a	tathā kaliyuge prāpte rājñāṃ duścaritena ha<BR>
12,259.033c	bhavet kālaviśeṣeṇa kalā dharmasya ṣoḍaśī<BR>
12,259.034a	atha prathamakalpena satyavan saṃkaro bhavet<BR>
12,259.034c	āyuḥ śaktiṃ ca kālaṃ ca nirdiśya tapa ādiśet<BR>
12,259.035a	satyāya hi yathā neha jahyād dharmaphalaṃ mahat<BR>
12,259.035c	bhūtānām anukampārthaṃ manuḥ svāyaṃbhuvo 'bravīt<BR>
12,260.001	yudhiṣṭhira uvāca<BR>
12,260.001a	avirodhena bhūtānāṃ tyāgaḥ ṣāḍguṇyakārakaḥ<BR>
12,260.001c	yaḥ syād ubhayabhāg dharmas tan me brūhi pitāmaha<BR>
12,260.002a	gārhasthyasya ca dharmasya tyāgadharmasya cobhayoḥ<BR>
12,260.002c	adūrasaṃprasthitayoḥ kiṃ svic chreyaḥ pitāmaha<BR>
12,260.003	bhīṣma uvāca<BR>
12,260.003a	ubhau dharmau mahābhāgāv ubhau paramaduścarau<BR>
12,260.003c	ubhau mahāphalau tāta sadbhir ācaritāv ubhau<BR>
12,260.004a	atra te vartayiṣyāmi prāmāṇyam ubhayos tayoḥ<BR>
12,260.004c	śṛṇuṣvaikamanāḥ pārtha chinnadharmārthasaṃśayam<BR>
12,260.005a	atrāpy udāharantīmam itihāsaṃ purātanam<BR>
12,260.005c	kapilasya goś ca saṃvādaṃ tan nibodha yudhiṣṭhira<BR>
12,260.006a	āmnāyam anupaśyan hi purāṇaṃ śāśvataṃ dhruvam<BR>
12,260.006c	nahuṣaḥ pūrvam ālebhe tvaṣṭur gām iti naḥ śrutam<BR>
12,260.007a	tāṃ niyuktām adīnātmā sattvasthaḥ samaye rataḥ<BR>
12,260.007c	jñānavān niyatāhāro dadarśa kapilas tadā<BR>
12,260.008a	sa buddhim uttamāṃ prāpto naiṣṭhikīm akutobhayām<BR>
12,260.008c	smarāmi śithilaṃ satyaṃ vedā ity abravīt sakṛt<BR>
12,260.009a	tāṃ gām ṛṣiḥ syūmaraśmiḥ praviśya yatim abravīt<BR>
12,260.009c	haṃho vedā yadi matā dharmāḥ kenāpare matāḥ<BR>
12,260.010a	tapasvino dhṛtimataḥ śrutivijñānacakṣuṣaḥ<BR>
12,260.010c	sarvam ārṣaṃ hi manyante vyāhṛtaṃ viditātmanaḥ<BR>
12,260.011a	tasyaivaṃ gatatṛṣṇasya vijvarasya nirāśiṣaḥ<BR>
12,260.011c	kā vivakṣāsti vedeṣu nirārambhasya sarvaśaḥ<BR>
12,260.012	kapila uvāca<BR>
12,260.012a	nāhaṃ vedān vinindāmi na vivakṣāmi karhi cit<BR>
12,260.012c	pṛthag āśramiṇāṃ karmāṇy ekārthānīti naḥ śrutam<BR>
12,260.013a	gacchaty eva parityāgī vānaprasthaś ca gacchati<BR>
12,260.013c	gṛhastho brahmacārī ca ubhau tāv api gacchataḥ<BR>
12,260.014a	devayānā hi panthānaś catvāraḥ śāśvatā matāḥ<BR>
12,260.014c	teṣāṃ jyāyaḥkanīyastvaṃ phaleṣūktaṃ balābalam<BR>
12,260.015a	evaṃ viditvā sarvārthān ārabhed iti vaidikam<BR>
12,260.015c	nārabhed iti cānyatra naiṣṭhikī śrūyate śrutiḥ<BR>
12,260.016a	anārambhe hy adoṣaḥ syād ārambhe 'doṣa uttamaḥ<BR>
12,260.016c	evaṃ sthitasya śāstrasya durvijñeyaṃ balābalam<BR>
12,260.017a	yady atra kiṃ cit pratyakṣam ahiṃsāyāḥ paraṃ matam<BR>
12,260.017c	ṛte tv āgamaśāstrebhyo brūhi tad yadi paśyasi<BR>
12,260.018	syūmaraśmir uvāca<BR>
12,260.018a	svargakāmo yajeteti satataṃ śrūyate śrutiḥ<BR>
12,260.018c	phalaṃ prakalpya pūrvaṃ hi tato yajñaḥ pratāyate<BR>
12,260.019a	ajaś cāśvaś ca meṣaś ca gauś ca pakṣigaṇāś ca ye<BR>
12,260.019c	grāmyāraṇyā oṣadhayaḥ prāṇasyānnam iti śrutiḥ<BR>
12,260.020a	tathaivānnaṃ hy aharahaḥ sāyaṃ prātar nirupyate<BR>
12,260.020c	paśavaś cātha dhānyaṃ ca yajñasyāṅgam iti śrutiḥ<BR>
12,260.021a	etāni saha yajñena prajāpatir akalpayat<BR>
12,260.021c	tena prajāpatir devān yajñenāyajata prabhuḥ<BR>
12,260.022a	te smānyonyaṃcarāḥ sarve prāṇinaḥ sapta sapta ca<BR>
12,260.022b*0711_01	gaurajo manujo meṣaḥ aśvāśvataragardabhāḥ<BR>
12,260.022b*0711_02	ete grāmyāḥ samākhyātāḥ paśavaḥ sapta sādhubhiḥ<BR>
12,260.022b*0711_03	siṃhā vyāghrā varāhāś ca mahiṣā vāraṇās tathā<BR>
12,260.022b*0711_04	mahiṣī vānarāś caiva saptāraṇyās tathā smṛtāḥ<BR>
12,260.022c	yajñeṣūpākṛtaṃ viśvaṃ prāhur uttamasaṃjñitam<BR>
12,260.023a	etac caivābhyanujñātaṃ pūrvaiḥ pūrvatarais tathā<BR>
12,260.023c	ko jātu na vicinvīta vidvān svāṃ śaktim ātmanaḥ<BR>
12,260.024a	paśavaś ca manuṣyāś ca drumāś cauṣadhibhiḥ saha<BR>
12,260.024c	svargam evābhikāṅkṣante na ca svargas tv ṛte makham<BR>
12,260.025a	oṣadhyaḥ paśavo vṛkṣā vīrud ājyaṃ payo dadhi<BR>
12,260.025c	havir bhūmir diśaḥ śraddhā kālaś caitāni dvādaśa<BR>
12,260.026a	ṛco yajūṃṣi sāmāni yajamānaś ca ṣoḍaśaḥ<BR>
12,260.026c	agnir jñeyo gṛhapatiḥ sa saptadaśa ucyate<BR>
12,260.026e	aṅgāny etāni yajñasya yajño mūlam iti śrutiḥ<BR>
12,260.027a	ājyena payasā dadhnā śakṛtāmikṣayā tvacā<BR>
12,260.027c	vālaiḥ śṛṅgeṇa pādena saṃbhavaty eva gaur makham<BR>
12,260.027e	evaṃ pratyekaśaḥ sarvaṃ yad yad asya vidhīyate<BR>
12,260.028a	yajñaṃ vahanti saṃbhūya sahartvigbhiḥ sadakṣiṇaiḥ<BR>
12,260.028c	saṃhatyaitāni sarvāṇi yajñaṃ nirvartayanty uta<BR>
12,260.029a	yajñārthāni hi sṛṣṭāni yathā vai śrūyate śrutiḥ<BR>
12,260.029c	evaṃ pūrve pūrvatarāḥ pravṛttāś caiva mānavāḥ<BR>
12,260.030a	na hinasti hy ārabhate nābhidruhyati kiṃ cana<BR>
12,260.030c	yajño yaṣṭavya ity eva yo yajaty aphalepsayā<BR>
12,260.031a	yajñāṅgāny api caitāni yathoktāni nasaṃśayaḥ<BR>
12,260.031c	vidhinā vidhiyuktāni tārayanti parasparam<BR>
12,260.032a	āmnāyam ārṣaṃ paśyāmi yasmin vedāḥ pratiṣṭhitāḥ<BR>
12,260.032c	taṃ vidvāṃso 'nupaśyanti brāhmaṇasyānudarśanāt<BR>
12,260.033a	brāhmaṇaprabhavo yajño brāhmaṇārpaṇa eva ca<BR>
12,260.033c	anu yajñaṃ jagat sarvaṃ yajñaś cānu jagat sadā<BR>
12,260.034a	om iti brahmaṇo yonir namaḥ svāhā svadhā vaṣaṭ<BR>
12,260.034c	yasyaitāni prayujyante yathāśakti kṛtāny api<BR>
12,260.035a	na tasya triṣu lokeṣu paralokabhayaṃ viduḥ<BR>
12,260.035c	iti vedā vadantīha siddhāś ca paramarṣayaḥ<BR>
12,260.036a	ṛco yajūṃṣi sāmāni stobhāś ca vidhicoditāḥ<BR>
12,260.036c	yasminn etāni sarvāṇi bahir eva sa vai dvijaḥ<BR>
12,260.037a	agnyādheye yad bhavati yac ca some sute dvija<BR>
12,260.037c	yac cetarair mahāyajñair veda tad bhagavān svataḥ<BR>
12,260.038a	tasmād brahman yajetaiva yājayec cāvicārayan<BR>
12,260.038c	yajataḥ svargavidhinā pretya svargaphalaṃ mahat<BR>
12,260.039a	nāyaṃ loko 'sty ayajñānāṃ paraś ceti viniścayaḥ<BR>
12,260.039c	vedavādavidaś caiva pramāṇam ubhayaṃ tadā<BR>
12,261.001	kapila uvāca<BR>
12,261.001a	etāvad anupaśyanto yatayo yānti mārgagāḥ<BR>
12,261.001c	naiṣāṃ sarveṣu lokeṣu kaś cid asti vyatikramaḥ<BR>
12,261.002a	nirdvaṃdvā nirnamaskārā nirāśīrbandhanā budhāḥ<BR>
12,261.002c	vimuktāḥ sarvapāpebhyaś caranti śucayo 'malāḥ<BR>
12,261.003a	apavarge 'tha saṃtyāge buddhau ca kṛtaniścayāḥ<BR>
12,261.003c	brahmiṣṭhā brahmabhūtāś ca brahmaṇy eva kṛtālayāḥ<BR>
12,261.004a	viśokā naṣṭarajasas teṣāṃ lokāḥ sanātanāḥ<BR>
12,261.004c	teṣāṃ gatiṃ parāṃ prāpya gārhasthye kiṃ prayojanam<BR>
12,261.005	syūmaraśmir uvāca<BR>
12,261.005a	yady eṣā paramā niṣṭhā yady eṣā paramā gatiḥ<BR>
12,261.005c	gṛhasthān avyapāśritya nāśramo 'nyaḥ pravartate<BR>
12,261.006a	yathā mātaram āśritya sarve jīvanti jantavaḥ<BR>
12,261.006c	evaṃ gṛhastham āśritya vartanta itare ''śramāḥ<BR>
12,261.007a	gṛhastha eva yajate gṛhasthas tapyate tapaḥ<BR>
12,261.007c	gārhasthyam asya dharmasya mūlaṃ yat kiṃ cid ejate<BR>
12,261.008a	prajanād dhy abhinirvṛttāḥ sarve prāṇabhṛto mune<BR>
12,261.008c	prajanaṃ cāpy utānyatra na kathaṃ cana vidyate<BR>
12,261.009a	yās tāḥ syur bahir oṣadhyo bahv araṇyās tathā dvija<BR>
12,261.009c	oṣadhibhyo bahir yasmāt prāṇī kaś cin na vidyate<BR>
12,261.009e	kasyaiṣā vāg bhavet satyā mokṣo nāsti gṛhād iti<BR>
12,261.010a	aśraddadhānair aprājñaiḥ sūkṣmadarśanavarjitaiḥ<BR>
12,261.010c	nirāśair alasaiḥ śrāntais tapyamānaiḥ svakarmabhiḥ<BR>
12,261.010e	śramasyoparamo dṛṣṭaḥ pravrajyā nāma paṇḍitaiḥ<BR>
12,261.011a	trailokyasyaiva hetur hi maryādā śāśvatī dhruvā<BR>
12,261.011c	brāhmaṇo nāma bhagavāñ janmaprabhṛti pūjyate<BR>
12,261.012a	prāg garbhādhānān mantrā hi pravartante dvijātiṣu<BR>
12,261.012c	aviśrambheṣu vartante viśrambheṣv apy asaṃśayam<BR>
12,261.013a	dāhaḥ punaḥ saṃśrayaṇe saṃsthite pātrabhojanam<BR>
12,261.013c	dānaṃ gavāṃ paśūnāṃ vā piṇḍānāṃ cāpsu majjanam<BR>
12,261.014a	arciṣmanto barhiṣadaḥ kravyādāḥ pitaraḥ smṛtāḥ<BR>
12,261.014c	mṛtasyāpy anumanyante mantrā mantrāś ca kāraṇam<BR>
12,261.015a	evaṃ krośatsu vedeṣu kuto mokṣo 'sti kasya cit<BR>
12,261.015c	ṛṇavanto yadā martyāḥ pitṛdevadvijātiṣu<BR>
12,261.016a	śriyā vihīnair alasaiḥ paṇḍitair apalāpitam<BR>
12,261.016c	vedavādāparijñānaṃ satyābhāsam ivānṛtam<BR>
12,261.017a	na vai pāpair hriyate kṛṣyate vā; yo brāhmaṇo yajate vedaśāstraiḥ<BR>
12,261.017c	ūrdhvaṃ yajñaḥ paśubhiḥ sārdham eti; saṃtarpitas tarpayate ca kāmaiḥ<BR>
12,261.018a	na vedānāṃ paribhavān na śāṭhyena na māyayā<BR>
12,261.018c	mahat prāpnoti puruṣo brahma brahmaṇi vindati<BR>
12,261.019	kapila uvāca<BR>
12,261.019a	darśaṃ ca paurṇamāsaṃ ca agnihotraṃ ca dhīmatām<BR>
12,261.019c	cāturmāsyāni caivāsaṃs teṣu yajñaḥ sanātanaḥ<BR>
12,261.020a	anārambhāḥ sudhṛtayaḥ śucayo brahmasaṃśritāḥ<BR>
12,261.020c	brahmaṇaiva sma te devāṃs tarpayanty amṛtaiṣiṇaḥ<BR>
12,261.021a	sarvabhūtātmabhūtasya sarvabhūtāni paśyataḥ<BR>
12,261.021c	devāpi mārge muhyanti apadasya padaiṣiṇaḥ<BR>
12,261.022a	caturdvāraṃ puruṣaṃ caturmukhaṃ; caturdhā cainam upayāti nindā<BR>
12,261.022c	bāhubhyāṃ vāca udarād upasthāt; teṣāṃ dvāraṃ dvārapālo bubhūṣet<BR>
12,261.023a	nākṣair dīvyen nādadītānyavittaṃ; na vāyonīyasya śṛtaṃ pragṛhṇet<BR>
12,261.023c	kruddho na caiva prahareta dhīmāṃs; tathāsya tat pāṇipādaṃ suguptam<BR>
12,261.024a	nākrośam archen na mṛṣā vadec ca; na paiśunaṃ janavādaṃ ca kuryāt<BR>
12,261.024c	satyavrato mitabhāṣo 'pramattas; tathāsya vāgdvāram atho suguptam<BR>
12,261.025a	nānāśanaḥ syān na mahāśanaḥ syād; alolupaḥ sādhubhir āgataḥ syāt<BR>
12,261.025c	yātrārtham āhāram ihādadīta; tathāsya syāj jāṭharī dvāraguptiḥ<BR>
12,261.026a	na vīrapatnīṃ vihareta nārīṃ; na cāpi nārīm anṛtāv āhvayīta<BR>
12,261.026c	bhāryāvrataṃ hy ātmani dhārayīta; tathāsyopasthadvāraguptir bhaveta<BR>
12,261.027a	dvārāṇi yasya sarvāṇi suguptāni manīṣiṇaḥ<BR>
12,261.027c	upastham udaraṃ bāhū vāk caturthī sa vai dvijaḥ<BR>
12,261.028a	moghāny aguptadvārasya sarvāṇy eva bhavanty uta<BR>
12,261.028c	kiṃ tasya tapasā kāryaṃ kiṃ yajñena kim ātmanā<BR>
12,261.029a	anuttarīyavasanam anupastīrṇaśāyinam<BR>
12,261.029c	bāhūpadhānaṃ śāmyantaṃ taṃ devā brāhmaṇaṃ viduḥ<BR>
12,261.030a	dvaṃdvārāmeṣu sarveṣu ya eko ramate muniḥ<BR>
12,261.030c	pareṣām ananudhyāyaṃs taṃ devā brāhmaṇaṃ viduḥ<BR>
12,261.031a	yena sarvam idaṃ buddhaṃ prakṛtir vikṛtiś ca yā<BR>
12,261.031c	gatijñaḥ sarvabhūtānāṃ taṃ devā brāhmaṇaṃ viduḥ<BR>
12,261.032a	abhayaṃ sarvabhūtebhyaḥ sarveṣām abhayaṃ yataḥ<BR>
12,261.032c	sarvabhūtātmabhūto yas taṃ devā brāhmaṇaṃ viduḥ<BR>
12,261.033a	nāntareṇānujānanti vedānāṃ yat kriyāphalam<BR>
12,261.033c	anujñāya ca tat sarvam anyad rocayate 'phalam<BR>
12,261.034a	phalavanti ca karmāṇi vyuṣṭimanti dhruvāṇi ca<BR>
12,261.034c	viguṇāni ca paśyanti tathānaikāntikāni ca<BR>
12,261.035a	guṇāś cātra sudurjñeyā jñātāś cāpi suduṣkarāḥ<BR>
12,261.035c	anuṣṭhitāś cāntavanta iti tvam anupaśyasi<BR>
12,261.036	syūmaraśmir uvāca<BR>
12,261.036a	yathā ca vedaprāmāṇyaṃ tyāgaś ca saphalo yathā<BR>
12,261.036c	tau panthānāv ubhau vyaktau bhagavaṃs tad bravīhi me<BR>
12,261.037	kapila uvāca<BR>
12,261.037a	pratyakṣam iha paśyanti bhavantaḥ satpathe sthitāḥ<BR>
12,261.037c	pratyakṣaṃ tu kim atrāsti yad bhavanta upāsate<BR>
12,261.038	syūmaraśmir uvāca<BR>
12,261.038a	syūmaraśmir ahaṃ brahmañ jijñāsārtham ihāgataḥ<BR>
12,261.038c	śreyaskāmaḥ pratyavocam ārjavān na vivakṣayā<BR>
12,261.038e	imaṃ ca saṃśayaṃ ghoraṃ bhagavān prabravītu me<BR>
12,261.039a	pratyakṣam iha paśyanto bhavantaḥ satpathe sthitāḥ<BR>
12,261.039c	kim atra pratyakṣatamaṃ bhavanto yad upāsate<BR>
12,261.039e	anyatra tarkaśāstrebhya āgamāc ca yathāgamam<BR>
12,261.040a	āgamo vedavādas tu tarkaśāstrāṇi cāgamaḥ<BR>
12,261.040c	yathāgamam upāsīta āgamas tatra sidhyati<BR>
12,261.040e	siddhiḥ pratyakṣarūpā ca dṛśyaty āgamaniścayāt<BR>
12,261.041a	naur nāvīva nibaddhā hi srotasā sanibandhanā<BR>
12,261.041c	hriyamāṇā kathaṃ vipra kubuddhīṃs tārayiṣyati<BR>
12,261.041e	etad bravītu bhagavān upapanno 'smy adhīhi bhoḥ<BR>
12,261.042a	naiva tyāgī na saṃtuṣṭo nāśoko na nirāmayaḥ<BR>
12,261.042c	na nirvivitso nāvṛtto nāpavṛtto 'sti kaś cana<BR>
12,261.043a	bhavanto 'pi ca hṛṣyanti śocanti ca yathā vayam<BR>
12,261.043c	indriyārthāś ca bhavatāṃ samānāḥ sarvajantuṣu<BR>
12,261.044a	evaṃ caturṇāṃ varṇānām āśramāṇāṃ pravṛttiṣu<BR>
12,261.044c	ekam ālambamānānāṃ nirṇaye kiṃ nirāmayam<BR>
12,261.045	kapila uvāca<BR>
12,261.045a	yad yad ācarate śāstram atha sarvapravṛttiṣu<BR>
12,261.045c	yasya yatra hy anuṣṭhānaṃ tatra tatra nirāmayam<BR>
12,261.046a	sarvaṃ pāvayate jñānaṃ yo jñānaṃ hy anuvartate<BR>
12,261.046c	jñānād apetya yā vṛttiḥ sā vināśayati prajāḥ<BR>
12,261.047a	bhavanto jñānino nityaṃ sarvataś ca nirāgamāḥ<BR>
12,261.047c	aikātmyaṃ nāma kaś cid dhi kadā cid abhipadyate<BR>
12,261.048a	śāstraṃ hy abuddhvā tattvena ke cid vādabalā janāḥ<BR>
12,261.048c	kāmadveṣābhibhūtatvād ahaṃkāravaśaṃ gatāḥ<BR>
12,261.049a	yāthātathyam avijñāya śāstrāṇāṃ śāstradasyavaḥ<BR>
12,261.049c	brahmastenā nirārambhā apakvamatayo 'śivāḥ<BR>
12,261.050a	vaiguṇyam eva paśyanti na guṇān anuyuñjate<BR>
12,261.050c	teṣāṃ tamaḥśarīrāṇāṃ tama eva parāyaṇam<BR>
12,261.051a	yo yathāprakṛtir jantuḥ prakṛteḥ syād vaśānugaḥ<BR>
12,261.051c	tasya dveṣaś ca kāmaś ca krodho dambho 'nṛtaṃ madaḥ<BR>
12,261.051e	nityam evābhivartante guṇāḥ prakṛtisaṃbhavāḥ<BR>
12,261.052a	etad buddhyānupaśyantaḥ saṃtyajeyuḥ śubhāśubham<BR>
12,261.052c	parāṃ gatim abhīpsanto yatayaḥ saṃyame ratāḥ<BR>
12,261.052d*0712_01	yataḥ svarūpataś cānyo jātitaḥ śrutito 'rthataḥ<BR>
12,261.052d*0712_02	katham asmin sa ity eva saṃbandhaḥ syād asaṃhitaḥ<BR>
12,261.053	syūmaraśmir uvāca<BR>
12,261.053a	sarvam etan mayā brahmañ śāstrataḥ parikīrtitam<BR>
12,261.053c	na hy avijñāya śātrārthaṃ pravartante pravṛttayaḥ<BR>
12,261.054a	yaḥ kaś cin nyāyya ācāraḥ sarvaṃ śāstram iti śrutiḥ<BR>
12,261.054c	yad anyāyyam aśāstraṃ tad ity eṣā śrūyate śrutiḥ<BR>
12,261.055a	na pravṛttir ṛte śāstrāt kā cid astīti niścayaḥ<BR>
12,261.055c	yad anyad vedavādebhyas tad aśāstram iti śrutiḥ<BR>
12,261.056a	śāstrād apetaṃ paśyanti bahavo vyaktamāninaḥ<BR>
12,261.056c	śāstradoṣān na paśyanti iha cāmutra cāpare<BR>
12,261.056d*0713_01	indriyārthāś ca bhavatāṃ samānāḥ sarvajantuṣu<BR>
12,261.056d*0713_02	evaṃ caturṇāṃ varṇānām āśramāṇāṃ pravṛttiṣu<BR>
12,261.056d*0713_03	evam ālambamānānāṃ nirṇaye sarvatodiśam<BR>
12,261.056e	avijñānahataprajñā hīnaprajñās tamovṛtāḥ<BR>
12,261.057a	śakyaṃ tv ekena muktena kṛtakṛtyena sarvaśaḥ<BR>
12,261.057c	piṇḍamātraṃ vyapāśritya carituṃ sarvatodiśam<BR>
12,261.057d*0714_01	ānantyaṃ vadamānena śaktena vijitātmanā<BR>
12,261.057e	vedavādaṃ vyapāśritya mokṣo 'stīti prabhāṣitum<BR>
12,261.057f*0715_01	apetanyāyaśāstreṇa sarvalokavigarhiṇā<BR>
12,261.058a	idaṃ tu duṣkaraṃ karma kuṭumbam abhisaṃśritam<BR>
12,261.058c	dānam adhyayanaṃ yajñaḥ prajāsaṃtānam ārjavam<BR>
12,261.059a	yady etad evaṃ kṛtvāpi na vimokṣo 'sti kasya cit<BR>
12,261.059c	dhik kartāraṃ ca kāryaṃ ca śramaś cāyaṃ nirarthakaḥ<BR>
12,261.060a	nāstikyam anyathā ca syād vedānāṃ pṛṣṭhataḥkriyā<BR>
12,261.060c	etasyānantyam icchāmi bhagavañ śrotum añjasā<BR>
12,261.061a	tathyaṃ vadasva me brahmann upasanno 'smy adhīhi bhoḥ<BR>
12,261.061c	yathā te vidito mokṣas tathecchāmy upaśikṣitum<BR>
12,262.001	kapila uvāca<BR>
12,262.001a	vedāḥ pramāṇaṃ lokānāṃ na vedāḥ pṛṣṭhataḥkṛtāḥ<BR>
12,262.001c	dve brahmaṇī veditavye śabdabrahma paraṃ ca yat<BR>
12,262.001e	śabdabrahmaṇi niṣṇātaḥ paraṃ brahmādhigacchati<BR>
12,262.002a	śarīram etat kurute yad vede kurute tanum<BR>
12,262.002c	kṛtaśuddhaśarīro hi pātraṃ bhavati brāhmaṇaḥ<BR>
12,262.003a	ānantyam anuyuṅkte yaḥ karmaṇā tad bravīmi te<BR>
12,262.003c	nirāgamam anaitihyaṃ pratyakṣaṃ lokasākṣikam<BR>
12,262.004a	dharma ity eva ye yajñān vitanvanti nirāśiṣaḥ<BR>
12,262.004c	utpannatyāgino 'lubdhāḥ kṛpāsūyāvivarjitāḥ<BR>
12,262.004e	dhanānām eṣa vai panthās tīrtheṣu pratipādanam<BR>
12,262.005a	anāśritāḥ pāpakṛtyāḥ kadā cit karmayonitaḥ<BR>
12,262.005c	manaḥsaṃkalpasaṃsiddhā viśuddhajñānaniścayāḥ<BR>
12,262.006a	akrudhyanto 'nasūyanto nirahaṃkāramatsarāḥ<BR>
12,262.006c	jñānaniṣṭhās triśuklāś ca sarvabhūtahite ratāḥ<BR>
12,262.007a	āsan gṛhasthā bhūyiṣṭham avyutkrāntāḥ svakarmasu<BR>
12,262.007c	rājānaś ca tathā yuktā brāhmaṇāś ca yathāvidhi<BR>
12,262.008a	samā hy ārjavasaṃpannāḥ saṃtuṣṭā jñānaniścayāḥ<BR>
12,262.008c	pratyakṣadharmāḥ śucayaḥ śraddadhānāḥ parāvare<BR>
12,262.009a	purastād bhāvitātmāno yathāvac caritavratāḥ<BR>
12,262.009c	caranti dharmaṃ kṛcchre 'pi durge caivādhisaṃhatāḥ<BR>
12,262.010a	saṃhatya dharmaṃ caratāṃ purāsīt sukham eva tat<BR>
12,262.010c	teṣāṃ nāsīd vidhātavyaṃ prāyaścittaṃ kadā cana<BR>
12,262.011a	satyaṃ hi dharmam āsthāya durādharṣatamā matāḥ<BR>
12,262.011c	na mātrām anurudhyante na dharmacchalam antataḥ<BR>
12,262.012a	ya eva prathamaḥ kalpas tam evābhyācaran saha<BR>
12,262.012c	asyāṃ sthitau sthitānāṃ hi prāyaścittaṃ na vidyate<BR>
12,262.012e	durbalātmana utpannaṃ prāyaścittam iti śrutiḥ<BR>
12,262.013a	yata evaṃvidhā viprāḥ purāṇā yajñavāhanāḥ<BR>
12,262.013c	traividyavṛddhāḥ śucayo vṛttavanto yaśasvinaḥ<BR>
12,262.013e	yajanto 'har ahar yajñair nirāśīrbandhanā budhāḥ<BR>
12,262.014a	teṣāṃ yajñāś ca vedāś ca karmāṇi ca yathāgamam<BR>
12,262.014c	āgamāś ca yathākālaṃ saṃkalpāś ca yathāvratam<BR>
12,262.015a	apetakāmakrodhānāṃ prakṛtyā saṃśitātmanām<BR>
12,262.015c	ṛjūnāṃ śamanityānāṃ sthitānāṃ sveṣu karmasu<BR>
12,262.015e	sarvam ānantyam evāsīd iti naḥ śāśvatī śrutiḥ<BR>
12,262.016a	teṣām adīnasattvānāṃ duścarācārakarmaṇām<BR>
12,262.016c	svakarmabhiḥ saṃvṛtānāṃ tapo ghoratvam āgatam<BR>
12,262.017a	taṃ sadācāram āścaryaṃ purāṇaṃ śāśvataṃ dhruvam<BR>
12,262.017c	aśaknuvadbhiś carituṃ kiṃ cid dharmeṣu sūcitam<BR>
12,262.018a	nirāpaddharma ācāras tv apramādo 'parābhavaḥ<BR>
12,262.018c	sarvavarṇeṣu yat teṣu nāsīt kaś cid vyatikramaḥ<BR>
12,262.019a	dharmam ekaṃ catuṣpādam āśritās te nararṣabhāḥ<BR>
12,262.019c	taṃ santo vidhivat prāpya gacchanti paramāṃ gatim<BR>
12,262.020a	gṛhebhya eva niṣkramya vanam anye samāśritāḥ<BR>
12,262.020c	gṛham evābhisaṃśritya tato 'nye brahmacāriṇaḥ<BR>
12,262.021a	dharmam etaṃ catuṣpādam āśramaṃ brāhmaṇā viduḥ<BR>
12,262.021c	ānantyaṃ brahmaṇaḥ sthānaṃ brāhmaṇā nāma niścayaḥ<BR>
12,262.022a	ata evaṃvidhā viprāḥ purāṇā dharmacāriṇaḥ<BR>
12,262.022c	ta ete divi dṛśyante jyotirbhūtā dvijātayaḥ<BR>
12,262.023a	nakṣatrāṇīva dhiṣṇyeṣu bahavas tārakāgaṇāḥ<BR>
12,262.023c	ānantyam upasaṃprāptāḥ saṃtoṣād iti vaidikam<BR>
12,262.024a	yady āgacchanti saṃsāraṃ punar yoniṣu tādṛśāḥ<BR>
12,262.024c	na lipyante pāpakṛtyaiḥ kadā cit karmayonitaḥ<BR>
12,262.024d*0716_01	ekam eva brahmacārī śuśrūṣur ghoraniścayaḥ<BR>
12,262.025a	evaṃ yukto brāhmaṇaḥ syād anyo brāhmaṇako bhavet<BR>
12,262.025c	karmaiva puruṣasyāha śubhaṃ vā yadi vāśubham<BR>
12,262.026a	evaṃ pakvakaṣāyāṇām ānantyena śrutena ca<BR>
12,262.026c	sarvam ānantyam evāsīd evaṃ naḥ śāśvatī śrutiḥ<BR>
12,262.027a	teṣām apetatṛṣṇānāṃ nirṇiktānāṃ śubhātmanām<BR>
12,262.027c	caturtha aupaniṣado dharmaḥ sādhāraṇaḥ smṛtaḥ<BR>
12,262.028a	sa siddhaiḥ sādhyate nityaṃ brāhmaṇair niyatātmabhiḥ<BR>
12,262.028c	saṃtoṣamūlas tyāgātmā jñānādhiṣṭhānam ucyate<BR>
12,262.029a	apavargagatir nityo yatidharmaḥ sanātanaḥ<BR>
12,262.029c	sādhāraṇaḥ kevalo vā yathābalam upāsyate<BR>
12,262.030a	gacchato gacchataḥ kṣemaṃ durbalo 'trāvasīdati<BR>
12,262.030c	brahmaṇaḥ padam anvicchan saṃsārān mucyate śuciḥ<BR>
12,262.031	syūmaraśmir uvāca<BR>
12,262.031a	ye bhuñjate ye dadate yajante 'dhīyate ca ye<BR>
12,262.031c	mātrābhir dharmalabdhābhir ye vā tyāgaṃ samāśritāḥ<BR>
12,262.032a	eteṣāṃ pretyabhāve tu katamaḥ svargajittamaḥ<BR>
12,262.032c	etad ācakṣva me brahman yathātathyena pṛcchataḥ<BR>
12,262.033	kapila uvāca<BR>
12,262.033a	parigrahāḥ śubhāḥ sarve guṇato 'bhyudayāś ca ye<BR>
12,262.033c	na tu tyāgasukhaṃ prāptā etat tvam api paśyasi<BR>
12,262.034	syūmaraśmir uvāca<BR>
12,262.034a	bhavanto jñānaniṣṭhā vai gṛhasthāḥ karmaniścayāḥ<BR>
12,262.034c	āśramāṇāṃ ca sarveṣāṃ niṣṭhāyām aikyam ucyate<BR>
12,262.035a	ekatve ca pṛthaktve ca viśeṣo nānya ucyate<BR>
12,262.035c	tad yathāvad yathānyāyaṃ bhagavān prabravītu me<BR>
12,262.036	kapila uvāca<BR>
12,262.036a	śarīrapaktiḥ karmāṇi jñānaṃ tu paramā gatiḥ<BR>
12,262.036c	pakve kaṣāye vamanai rasajñāne na tiṣṭhati<BR>
12,262.037a	ānṛśaṃsyaṃ kṣamā śāntir ahiṃsā satyam ārjavam<BR>
12,262.037c	adroho nābhimānaś ca hrīs titikṣā śamas tathā<BR>
12,262.038a	panthāno brahmaṇas tv ete etaiḥ prāpnoti yat param<BR>
12,262.038c	tad vidvān anubudhyeta manasā karmaniścayam<BR>
12,262.039a	yāṃ viprāḥ sarvataḥ śāntā viśuddhā jñānaniścayāḥ<BR>
12,262.039c	gatiṃ gacchanti saṃtuṣṭās tām āhuḥ paramāṃ gatim<BR>
12,262.040a	vedāṃś ca veditavyaṃ ca viditvā ca yathāsthiti<BR>
12,262.040c	evaṃ vedavid ity āhur ato 'nyo vātareṭakaḥ<BR>
12,262.041a	sarvaṃ vidur vedavido vede sarvaṃ pratiṣṭhitam<BR>
12,262.041c	vede hi niṣṭhā sarvasya yad yad asti ca nāsti ca<BR>
12,262.042a	eṣaiva niṣṭhā sarvasya yad yad asti ca nāsti ca<BR>
12,262.042c	etad antaṃ ca madhyaṃ ca sac cāsac ca vijānataḥ<BR>
12,262.043a	samastatyāga ity eva śama ity eva niṣṭhitaḥ<BR>
12,262.043c	saṃtoṣa ity atra śubham apavarge pratiṣṭhitam<BR>
12,262.044a	ṛtaṃ satyaṃ viditaṃ veditavyaṃ; sarvasyātmā jaṅgamaṃ sthāvaraṃ ca<BR>
12,262.044c	sarvaṃ sukhaṃ yac chivam uttamaṃ ca; brahmāvyaktaṃ prabhavaś cāvyayaś ca<BR>
12,262.045a	tejaḥ kṣamā śāntir anāmayaṃ śubhaṃ; tathāvidhaṃ vyoma sanātanaṃ dhruvam<BR>
12,262.045c	etaiḥ śabdair gamyate buddhinetrais; tasmai namo brahmaṇe brāhmaṇāya<BR>
12,263.001	yudhiṣṭhira uvāca<BR>
12,263.001a	dharmam arthaṃ ca kāmaṃ ca vedāḥ śaṃsanti bhārata<BR>
12,263.001c	kasya lābho viśiṣṭo 'tra tan me brūhi pitāmaha<BR>
12,263.002	bhīṣma uvāca<BR>
12,263.002a	atra te vartayiṣyāmi itihāsaṃ purātanam<BR>
12,263.002c	kuṇḍadhāreṇa yat prītyā bhaktāyopakṛtaṃ purā<BR>
12,263.003a	adhano brāhmaṇaḥ kaś cit kāmād dharmam avaikṣata<BR>
12,263.003c	yajñārthaṃ sa tato 'rthārthī tapo 'tapyata dāruṇam<BR>
12,263.004a	sa niścayam atho kṛtvā pūjayām āsa devatāḥ<BR>
12,263.004c	bhaktyā na caivādhyagacchad dhanaṃ saṃpūjya devatāḥ<BR>
12,263.005a	tataś cintāṃ punaḥ prāptaḥ katamad daivataṃ nu tat<BR>
12,263.005c	yan me drutaṃ prasīdeta mānuṣair ajaḍīkṛtam<BR>
12,263.006a	atha saumyena vapuṣā devānucaram antike<BR>
12,263.006c	pratyapaśyaj jaladharaṃ kuṇḍadhāram avasthitam<BR>
12,263.007a	dṛṣṭvaiva taṃ mahātmānaṃ tasya bhaktir ajāyata<BR>
12,263.007c	ayaṃ me dhāsyati śreyo vapur etad dhi tādṛśam<BR>
12,263.008a	saṃnikṛṣṭaś ca devasya na cānyair mānuṣair vṛtaḥ<BR>
12,263.008c	eṣa me dāsyati dhanaṃ prabhūtaṃ śīghram eva ca<BR>
12,263.009a	tato dhūpaiś ca gandhaiś ca mālyair uccāvacair api<BR>
12,263.009c	balibhir vividhaiś cāpi pūjayām āsa taṃ dvijaḥ<BR>
12,263.010a	tataḥ svalpena kālena tuṣṭo jaladharas tadā<BR>
12,263.010c	tasyopakāre niyatām imāṃ vācam uvāca ha<BR>
12,263.011a	brahmaghne ca surāpe ca core bhagnavrate tathā<BR>
12,263.011c	niṣkṛtir vihitā sadbhiḥ kṛtaghne nāsti niṣkṛtiḥ<BR>
12,263.012a	āśāyās tanayo 'dharmaḥ krodho 'sūyāsutaḥ smṛtaḥ<BR>
12,263.012c	putro lobho nikṛtyās tu kṛtaghno nārhati prajām<BR>
12,263.013a	tataḥ sa brāhmaṇaḥ svapne kuṇḍadhārasya tejasā<BR>
12,263.013c	apaśyat sarvabhūtāni kuśeṣu śayitas tadā<BR>
12,263.014a	śamena tapasā caiva bhaktyā ca nirupaskṛtaḥ<BR>
12,263.014c	śuddhātmā brāhmaṇo rātrau nidarśanam apaśyata<BR>
12,263.015a	maṇibhadraṃ sa tatrasthaṃ devatānāṃ mahādyutim<BR>
12,263.015c	apaśyata mahātmānaṃ vyādiśantaṃ yudhiṣṭhira<BR>
12,263.016a	tatra devāḥ prayacchanti rājyāni ca dhanāni ca<BR>
12,263.016c	śubhaiḥ karmabhir ārabdhāḥ pracchidanty aśubheṣu ca<BR>
12,263.017a	paśyatām atha yakṣāṇāṃ kuṇḍadhāro mahādyutiḥ<BR>
12,263.017c	niṣpatya patito bhūmau devānāṃ bharatarṣabha<BR>
12,263.018a	tatas tu devavacanān maṇibhadro mahāyaśāḥ<BR>
12,263.018c	uvāca patitaṃ bhūmau kuṇḍadhāra kim iṣyate<BR>
12,263.019	kuṇḍadhāra uvāca<BR>
12,263.019a	yadi prasannā devā me bhakto 'yaṃ brāhmaṇo mama<BR>
12,263.019c	asyānugraham icchāmi kṛtaṃ kiṃ cit sukhodayam<BR>
12,263.020	bhīṣma uvāca<BR>
12,263.020a	tatas taṃ maṇibhadras tu punar vacanam abravīt<BR>
12,263.020c	devānām eva vacanāt kuṇḍadhāraṃ mahādyutim<BR>
12,263.021a	uttiṣṭhottiṣṭha bhadraṃ te kṛtakāryaḥ sukhī bhava<BR>
12,263.021b*0717_01	dhanārthī yadi vipro 'yaṃ dhanam asmai pradīyatām<BR>
12,263.021c	yāvad dhanaṃ prārthayate brāhmaṇo 'yaṃ sakhā tava<BR>
12,263.021e	devānāṃ śāsanāt tāvad asaṃkhyeyaṃ dadāmy aham<BR>
12,263.022a	vicārya kuṇḍadhāras tu mānuṣyaṃ calam adhruvam<BR>
12,263.022c	tapase matim ādhatta brāhmaṇasya yaśasvinaḥ<BR>
12,263.023	kuṇḍadhāra uvāca<BR>
12,263.023a	nāhaṃ dhanāni yācāmi brāhmaṇāya dhanaprada<BR>
12,263.023c	anyam evāham icchāmi bhaktāyānugrahaṃ kṛtam<BR>
12,263.024a	pṛthivīṃ ratnapūrṇāṃ vā mahad vā dhanasaṃcayam<BR>
12,263.024c	bhaktāya nāham icchāmi bhaved eṣa tu dhārmikaḥ<BR>
12,263.025a	dharme 'sya ramatāṃ buddhir dharmaṃ caivopajīvatu<BR>
12,263.025c	dharmapradhāno bhavatu mamaiṣo 'nugraho mataḥ<BR>
12,263.026	maṇibhadra uvāca<BR>
12,263.026a	yadā dharmaphalaṃ rājyaṃ sukhāni vividhāni ca<BR>
12,263.026c	phalāny evāyam aśnātu kāyakleśavivarjitaḥ<BR>
12,263.027	bhīṣma uvāca<BR>
12,263.027a	tatas tad eva bahuśaḥ kuṇḍadhāro mahāyaśāḥ<BR>
12,263.027c	abhyāsam akarod dharme tatas tuṣṭāsya devatāḥ<BR>
12,263.028	maṇibhadra uvāca<BR>
12,263.028a	prītās te devatāḥ sarvā dvijasyāsya tathaiva ca<BR>
12,263.028c	bhaviṣyaty eṣa dharmātmā dharme cādhāsyate matiḥ<BR>
12,263.029	bhīṣma uvāca<BR>
12,263.029a	tataḥ prīto jaladharaḥ kṛtakāryo yudhiṣṭhira<BR>
12,263.029b*0718_01	brāhmaṇaḥ sa ca saṃtapto rājyalobhād ariṃdama<BR>
12,263.029c	īpsitaṃ manaso labdhvā varam anyaiḥ sudurlabham<BR>
12,263.030a	tato 'paśyata cīrāṇi sūkṣmāṇi dvijasattamaḥ<BR>
12,263.030c	pārśvato 'bhyāgato nyastāny atha nirvedam āgataḥ<BR>
12,263.031	brāhmaṇa uvāca<BR>
12,263.031a	ayaṃ na sukṛtaṃ vetti ko nv anyo vetsyate kṛtam<BR>
12,263.031c	gacchāmi vanam evāhaṃ varaṃ dharmeṇa jīvitum<BR>
12,263.032	bhīṣma uvāca<BR>
12,263.032a	nirvedād devatānāṃ ca prasādāt sa dvijottamaḥ<BR>
12,263.032c	vanaṃ praviśya sumahat tapa ārabdhavāṃs tadā<BR>
12,263.033a	devatātithiśeṣeṇa phalamūlāśano dvijaḥ<BR>
12,263.033c	dharme cāpi mahārāja ratir asyābhyajāyata<BR>
12,263.034a	tyaktvā mūlaphalaṃ sarvaṃ parṇāhāro 'bhavad dvijaḥ<BR>
12,263.034c	parṇaṃ tyaktvā jalāhāras tadāsīd dvijasattamaḥ<BR>
12,263.035a	vāyubhakṣas tataḥ paścād bahūn varṣagaṇān abhūt<BR>
12,263.035c	na cāsya kṣīyate prāṇas tad adbhutam ivābhavat<BR>
12,263.036a	dharme ca śraddadhānasya tapasy ugre ca vartataḥ<BR>
12,263.036c	kālena mahatā tasya divyā dṛṣṭir ajāyata<BR>
12,263.037a	tasya buddhiḥ prādurāsīd yadi dadyāṃ mahad dhanam<BR>
12,263.037a*0719_01	rājyaṃ vā mama saṃtuṣṭo naṣṭo 'haṃ syāṃ na saṃśayaḥ<BR>
12,263.037c	tuṣṭaḥ kasmai cid evāhaṃ na mithyā vāg bhaven mama<BR>
12,263.038a	tataḥ prahṛṣṭavadano bhūya ārabdhavāṃs tapaḥ<BR>
12,263.038c	bhūyaś cācintayat siddho yat paraṃ so 'bhyapadyata<BR>
12,263.039a	yadi dadyām ahaṃ rājyaṃ tuṣṭo vai yasya kasya cit<BR>
12,263.039c	sa bhaved acirād rājā na mithyā vāg bhaven mama<BR>
12,263.040a	tasya sākṣāt kuṇḍadhāro darśayām āsa bhārata<BR>
12,263.040c	brāhmaṇasya tapoyogāt sauhṛdenābhicoditaḥ<BR>
12,263.041a	samāgamya sa tenātha pūjāṃ cakre yathāvidhi<BR>
12,263.041c	brāhmaṇaḥ kuṇḍadhārasya vismitaś cābhavan nṛpa<BR>
12,263.042a	tato 'bravīt kuṇḍadhāro divyaṃ te cakṣur uttamam<BR>
12,263.042c	paśya rājñāṃ gatiṃ vipra lokāṃś cāvekṣa cakṣuṣā<BR>
12,263.043a	tato rājñāṃ sahasrāṇi magnāni niraye tadā<BR>
12,263.043c	dūrād apaśyad vipraḥ sa divyayuktena cakṣuṣā<BR>
12,263.044	kuṇḍadhāra uvāca<BR>
12,263.044a	māṃ pūjayitvā bhāvena yadi tvaṃ duḥkham āpnuyāḥ<BR>
12,263.044c	kṛtaṃ mayā bhavet kiṃ te kaś ca te 'nugraho bhavet<BR>
12,263.045a	paśya paśya ca bhūyas tvaṃ kāmān icchet kathaṃ naraḥ<BR>
12,263.045c	svargadvāraṃ hi saṃruddhaṃ mānuṣeṣu viśeṣataḥ<BR>
12,263.046	bhīṣma uvāca<BR>
12,263.046a	tato 'paśyat sa kāmaṃ ca krodhaṃ lobhaṃ bhayaṃ madam<BR>
12,263.046c	nidrāṃ tandrīṃ tathālasyam āvṛtya puruṣān sthitān<BR>
12,263.047	kuṇḍadhāra uvāca<BR>
12,263.047a	etair lokāḥ susaṃruddhā devānāṃ mānuṣād bhayam<BR>
12,263.047c	tathaiva devavacanād vighnaṃ kurvanti sarvaśaḥ<BR>
12,263.048a	na devair ananujñātaḥ kaś cid bhavati dhārmikaḥ<BR>
12,263.048c	eṣa śakto 'si tapasā rājyaṃ dātuṃ dhanāni ca<BR>
12,263.049	bhīṣma uvāca<BR>
12,263.049a	tataḥ papāta śirasā brāhmaṇas toyadhāriṇe<BR>
12,263.049c	uvāca cainaṃ dharmātmā mahān me 'nugrahaḥ kṛtaḥ<BR>
12,263.050a	kāmalobhānubandhena purā te yad asūyitam<BR>
12,263.050c	mayā sneham avijñāya tatra me kṣantum arhasi<BR>
12,263.051a	kṣāntam eva mayety uktvā kuṇḍadhāro dvijarṣabham<BR>
12,263.051c	saṃpariṣvajya bāhubhyāṃ tatraivāntaradhīyata<BR>
12,263.052a	tataḥ sarvān imāṃl lokān brāhmaṇo 'nucacāra ha<BR>
12,263.052c	kuṇḍadhāraprasādena tapasā yojitaḥ purā<BR>
12,263.053a	vihāyasā ca gamanaṃ tathā saṃkalpitārthatā<BR>
12,263.053c	dharmāc chaktyā tathā yogād yā caiva paramā gatiḥ<BR>
12,263.054a	devatā brāhmaṇāḥ santo yakṣā mānuṣacāraṇāḥ<BR>
12,263.054c	dhārmikān pūjayantīha na dhanāḍhyān na kāminaḥ<BR>
12,263.055a	suprasannā hi te devā yat te dharme ratā matiḥ<BR>
12,263.055c	dhane sukhakalā kā cid dharme tu paramaṃ sukham<BR>
12,264.001	yudhiṣṭhira uvāca<BR>
12,264.001a	bahūnāṃ yajñatapasām ekārthānāṃ pitāmaha<BR>
12,264.001c	dharmārthaṃ na sukhārthārthaṃ kathaṃ yajñaḥ samāhitaḥ<BR>
12,264.002	bhīṣma uvāca<BR>
12,264.002a	atra te vartayiṣyāmi nāradenānukīrtitam<BR>
12,264.002c	uñchavṛtteḥ purāvṛttaṃ yajñārthe brāhmaṇasya ha<BR>
12,264.003a	rāṣṭre dharmottare śreṣṭhe vidarbheṣv abhavad dvijaḥ<BR>
12,264.003c	uñchavṛttir ṛṣiḥ kaś cid yajñe yajñaṃ samādadhe<BR>
12,264.004a	śyāmākam aśanaṃ tatra sūryapatnī suvarcalā<BR>
12,264.004c	tiktaṃ ca virasaṃ śākaṃ tapasā svādutāṃ gatam<BR>
12,264.005a	upagamya vane pṛthvīṃ sarvabhūtavihiṃsayā<BR>
12,264.005c	api mūlaphalair ijyo yajñaḥ svargyaḥ paraṃtapa<BR>
12,264.006a	tasya bhāryā vratakṛśā śuciḥ puṣkaracāriṇī<BR>
12,264.006c	yajñapatnītvam ānītā satyenānuvidhīyate<BR>
12,264.006e	sā tu śāpaparitrastā na svabhāvānuvartinī<BR>
12,264.007a	mayūrajīrṇaparṇānāṃ vastraṃ tasyāś ca parṇinām<BR>
12,264.007c	akāmāyāḥ kṛtaṃ tatra yajñe hotrānumārgataḥ<BR>
12,264.008a	śukrasya punar ājātir apadhyānād adharmavit<BR>
12,264.008c	tasmin vane samīpastho mṛgo 'bhūt sahacārikaḥ<BR>
12,264.008e	vacobhir abravīt satyaṃ tvayā duṣkṛtakaṃ kṛtam<BR>
12,264.009a	yadi mantrāṅgahīno 'yaṃ yajño bhavati vaikṛtaḥ<BR>
12,264.009c	māṃ bhoḥ prakṣipa hotre tvaṃ gaccha svargam atandritaḥ<BR>
12,264.010a	tatas tu yajñe sāvitrī sākṣāt taṃ saṃnyamantrayat<BR>
12,264.010c	nimantrayantī pratyuktā na hanyāṃ sahavāsinam<BR>
12,264.011a	evam uktā nivṛttā sā praviṣṭā yajñapāvakam<BR>
12,264.011c	kiṃ nu duścaritaṃ yajñe didṛkṣuḥ sā rasātalam<BR>
12,264.012a	sā tu baddhāñjaliṃ satyam ayācad dhariṇaṃ punaḥ<BR>
12,264.012c	satyena saṃpariṣvajya saṃdiṣṭo gamyatām iti<BR>
12,264.013a	tataḥ sa hariṇo gatvā padāny aṣṭau nyavartata<BR>
12,264.013c	sādhu hiṃsaya māṃ satya hato yāsyāmi sadgatim<BR>
12,264.014a	paśya hy apsaraso divyā mayā dattena cakṣuṣā<BR>
12,264.014c	vimānāni vicitrāṇi gandharvāṇāṃ mahātmanām<BR>
12,264.015a	tataḥ suruciraṃ dṛṣṭvā spṛhālagnena cakṣuṣā<BR>
12,264.015c	mṛgam ālokya hiṃsāyāṃ svargavāsaṃ samarthayat<BR>
12,264.016a	sa tu dharmo mṛgo bhūtvā bahuvarṣoṣito vane<BR>
12,264.016c	tasya niṣkṛtim ādhatta na hy asau yajñasaṃvidhiḥ<BR>
12,264.017a	tasya tena tu bhāvena mṛgahiṃsātmanas tadā<BR>
12,264.017c	tapo mahat samucchinnaṃ tasmād dhiṃsā na yajñiyā<BR>
12,264.018a	tatas taṃ bhagavān dharmo yajñaṃ yājayata svayam<BR>
12,264.018c	samādhānaṃ ca bhāryāyā lebhe sa tapasā param<BR>
12,264.019a	ahiṃsā sakalo dharmo hiṃsā yajñe 'samāhitā<BR>
12,264.019c	satyaṃ te 'haṃ pravakṣyāmi yo dharmaḥ satyavādinām<BR>
12,265.001	yudhiṣṭhira uvāca<BR>
12,265.001a	kathaṃ bhavati pāpātmā kathaṃ dharmaṃ karoti vā<BR>
12,265.001c	kena nirvedam ādatte mokṣaṃ vā kena gacchati<BR>
12,265.002	bhīṣma uvāca<BR>
12,265.002a	viditāḥ sarvadharmās te sthityartham anupṛcchasi<BR>
12,265.002c	śṛṇu mokṣaṃ sanirvedaṃ pāpaṃ dharmaṃ ca mūlataḥ<BR>
12,265.003a	vijñānārthaṃ hi pañcānām icchā pūrvaṃ pravartate<BR>
12,265.003c	prāpya tāñ jāyate kāmo dveṣo vā bharatarṣabha<BR>
12,265.004a	tatas tadarthaṃ yatate karma cārabhate punaḥ<BR>
12,265.004c	iṣṭānāṃ rūpagandhānām abhyāsaṃ ca cikīrṣati<BR>
12,265.005a	tato rāgaḥ prabhavati dveṣaś ca tadanantaram<BR>
12,265.005c	tato lobhaḥ prabhavati mohaś ca tadanantaram<BR>
12,265.006a	lobhamohābhibhūtasya rāgadveṣānvitasya ca<BR>
12,265.006c	na dharme jāyate buddhir vyājād dharmaṃ karoti ca<BR>
12,265.007a	vyājena carato dharmam arthavyājo 'pi rocate<BR>
12,265.007c	vyājena sidhyamāneṣu dhaneṣu kurunandana<BR>
12,265.008a	tatraiva kurute buddhiṃ tataḥ pāpaṃ cikīrṣati<BR>
12,265.008c	suhṛdbhir vāryamāṇo 'pi paṇḍitaiś cāpi bhārata<BR>
12,265.009a	uttaraṃ nyāyasaṃbaddhaṃ bravīti vidhiyojitam<BR>
12,265.009c	adharmas trividhas tasya vardhate rāgamohajaḥ<BR>
12,265.010a	pāpaṃ cintayate caiva prabravīti karoti ca<BR>
12,265.010c	tasyādharmapravṛttasya doṣān paśyanti sādhavaḥ<BR>
12,265.011a	ekaśīlāś ca mitratvaṃ bhajante pāpakarmiṇaḥ<BR>
12,265.011c	sa neha sukham āpnoti kuta eva paratra vai<BR>
12,265.012a	evaṃ bhavati pāpātmā dharmātmānaṃ tu me śṛṇu<BR>
12,265.012c	yathā kuśaladharmā sa kuśalaṃ pratipadyate<BR>
12,265.012d*0720_01	kuśalenaiva dharmeṇa gatim iṣṭāṃ prapadyate<BR>
12,265.013a	ya etān prajñayā doṣān pūrvam evānupaśyati<BR>
12,265.013c	kuśalaḥ sukhaduḥkhānāṃ sādhūṃś cāpy upasevate<BR>
12,265.014a	tasya sādhusamācārād abhyāsāc caiva vardhate<BR>
12,265.014c	prajñā dharme ca ramate dharmaṃ caivopajīvati<BR>
12,265.015a	so 'tha dharmād avāpteṣu dhaneṣu kurute manaḥ<BR>
12,265.015c	tasyaiva siñcate mūlaṃ guṇān paśyati yatra vai<BR>
12,265.016a	dharmātmā bhavati hy evaṃ mitraṃ ca labhate śubham<BR>
12,265.016c	sa mitradhanalābhāt tu pretya ceha ca nandati<BR>
12,265.017a	śabde sparśe tathā rūpe rase gandhe ca bhārata<BR>
12,265.017c	prabhutvaṃ labhate jantur dharmasyaitat phalaṃ viduḥ<BR>
12,265.018a	sa dharmasya phalaṃ labdhvā na tṛpyati yudhiṣṭhira<BR>
12,265.018b*0721_01	dharme sthitānāṃ kaunteya sarvabhogakriyāsu ca<BR>
12,265.018c	atṛpyamāṇo nirvedam ādatte jñānacakṣuṣā<BR>
12,265.019a	prajñācakṣur yadā kāme doṣam evānupaśyati<BR>
12,265.019c	virajyate tadā kāmān na ca dharmaṃ vimuñcati<BR>
12,265.020a	sarvatyāge ca yatate dṛṣṭvā lokaṃ kṣayātmakam<BR>
12,265.020c	tato mokṣāya yatate nānupāyād upāyataḥ<BR>
12,265.021a	śanair nirvedam ādatte pāpaṃ karma jahāti ca<BR>
12,265.021c	dharmātmā caiva bhavati mokṣaṃ ca labhate param<BR>
12,265.022a	etat te kathitaṃ tāta yan māṃ tvaṃ paripṛcchasi<BR>
12,265.022c	pāpaṃ dharmaṃ tathā mokṣaṃ nirvedaṃ caiva bhārata<BR>
12,265.023a	tasmād dharme pravartethāḥ sarvāvasthaṃ yudhiṣṭhira<BR>
12,265.023c	dharme sthitānāṃ kaunteya siddhir bhavati śāśvatī<BR>
12,266.001	yudhiṣṭhira uvāca<BR>
12,266.001a	mokṣaḥ pitāmahenokta upāyān nānupāyataḥ<BR>
12,266.001c	tam upāyaṃ yathānyāyaṃ śrotum icchāmi bhārata<BR>
12,266.002	bhīṣma uvāca<BR>
12,266.002a	tvayy evaitan mahāprājña yuktaṃ nipuṇadarśanam<BR>
12,266.002c	yad upāyena sarvārthān nityaṃ mṛgayase 'nagha<BR>
12,266.003a	karaṇe ghaṭasya yā buddhir ghaṭotpattau na sānagha<BR>
12,266.003c	evaṃ dharmābhyupāyeṣu nānyad dharmeṣu kāraṇam<BR>
12,266.004a	pūrve samudre yaḥ panthā na sa gacchati paścimam<BR>
12,266.004c	ekaḥ panthā hi mokṣasya tan me vistarataḥ śṛṇu<BR>
12,266.005a	kṣamayā krodham ucchindyāt kāmaṃ saṃkalpavarjanāt<BR>
12,266.005c	sattvasaṃsevanād dhīro nidrām ucchetum arhati<BR>
12,266.006a	apramādād bhayaṃ rakṣec chvāsaṃ kṣetrajñaśīlanāt<BR>
12,266.006c	icchāṃ dveṣaṃ ca kāmaṃ ca dhairyeṇa vinivartayet<BR>
12,266.007a	bhramaṃ pramoham āvartam abhyāsād vinivartayet<BR>
12,266.007c	nidrāṃ ca pratibhāṃ caiva jñānābhyāsena tattvavit<BR>
12,266.008a	upadravāṃs tathā rogān hitajīrṇamitāśanāt<BR>
12,266.008c	lobhaṃ mohaṃ ca saṃtoṣād viṣayāṃs tattvadarśanāt<BR>
12,266.009a	anukrośād adharmaṃ ca jayed dharmam upekṣayā<BR>
12,266.009c	āyatyā ca jayed āśām arthaṃ saṅgavivarjanāt<BR>
12,266.010a	anityatvena ca snehaṃ kṣudhaṃ yogena paṇḍitaḥ<BR>
12,266.010c	kāruṇyenātmano mānaṃ tṛṣṇāṃ ca paritoṣataḥ<BR>
12,266.011a	utthānena jayet tandrīṃ vitarkaṃ niścayāj jayet<BR>
12,266.011c	maunena bahubhāṣyaṃ ca śauryeṇa ca bhayaṃ jayet<BR>
12,266.012a	yacched vāṅmanasī buddhyā tāṃ yacchej jñānacakṣuṣā<BR>
12,266.012c	jñānam ātmā mahān yacchet taṃ yacchec chāntir ātmanaḥ<BR>
12,266.012d*0722_01	jñānam ātmāvabodhena yacched ātmānam ātmanā<BR>
12,266.013a	tad etad upaśāntena boddhavyaṃ śucikarmaṇā<BR>
12,266.013c	yogadoṣān samucchidya pañca yān kavayo viduḥ<BR>
12,266.014a	kāmaṃ krodhaṃ ca lobhaṃ ca bhayaṃ svapnaṃ ca pañcamam<BR>
12,266.014c	parityajya niṣeveta tathemān yogasādhanān<BR>
12,266.015a	dhyānam adhyayanaṃ dānaṃ satyaṃ hrīr ārjavaṃ kṣamā<BR>
12,266.015c	śaucam āhārataḥ śuddhir indriyāṇāṃ ca saṃyamaḥ<BR>
12,266.016a	etair vivardhate tejaḥ pāpmānam apahanti ca<BR>
12,266.016c	sidhyanti cāsya saṃkalpā vijñānaṃ ca pravartate<BR>
12,266.017a	dhūtapāpaḥ sa tejasvī laghvāhāro jitendriyaḥ<BR>
12,266.017c	kāmakrodhau vaśe kṛtvā ninīṣed brahmaṇaḥ padam<BR>
12,266.018a	amūḍhatvam asaṅgitvaṃ kāmakrodhavivarjanam<BR>
12,266.018c	adainyam anudīrṇatvam anudvego vyavasthitiḥ<BR>
12,266.019a	eṣa mārgo hi mokṣasya prasanno vimalaḥ śuciḥ<BR>
12,266.019c	tathā vākkāyamanasāṃ niyamaḥ kāmato 'nyathā<BR>
12,267.001	bhīṣma uvāca<BR>
12,267.001a	atraivodāharantīmam itihāsaṃ purātanam<BR>
12,267.001c	nāradasya ca saṃvādaṃ devalasyāsitasya ca<BR>
12,267.002a	āsīnaṃ devalaṃ vṛddhaṃ buddhvā buddhimatāṃ varaḥ<BR>
12,267.002c	nāradaḥ paripapraccha bhūtānāṃ prabhavāpyayam<BR>
12,267.003a	kutaḥ sṛṣṭam idaṃ viśvaṃ brahman sthāvarajaṅgamam<BR>
12,267.003c	pralaye ca kam abhyeti tad bhavān prabravītu me<BR>
12,267.004	asita uvāca<BR>
12,267.004a	yebhyaḥ sṛjati bhūtāni kālo bhāvapracoditaḥ<BR>
12,267.004c	mahābhūtāni pañceti tāny āhur bhūtacintakāḥ<BR>
12,267.005a	tebhyaḥ sṛjati bhūtāni kāla ātmapracoditaḥ<BR>
12,267.005c	etebhyo yaḥ paraṃ brūyād asad brūyād asaṃśayam<BR>
12,267.006a	viddhi nārada pañcaitāñ śāśvatān acalān dhruvān<BR>
12,267.006c	mahatas tejaso rāśīn kālaṣaṣṭhān svabhāvataḥ<BR>
12,267.007a	āpaś caivāntarikṣaṃ ca pṛthivī vāyupāvakau<BR>
12,267.007c	asiddhiḥ param etebhyo bhūtebhyo muktasaṃśayam<BR>
12,267.008a	nopapattyā na vā yuktyā tv asad brūyād asaṃśayam<BR>
12,267.008c	vettha tān abhinirvṛttān ṣaḍ ete yasya rāśayaḥ<BR>
12,267.009a	pañcaiva tāni kālaś ca bhāvābhāvau ca kevalau<BR>
12,267.009c	aṣṭau bhūtāni bhūtānāṃ śāśvatāni bhavāpyayau<BR>
12,267.010a	abhāvād bhāviteṣv eva tebhyaś ca prabhavanty api<BR>
12,267.010c	vinaṣṭo 'pi ca tāny eva jantur bhavati pañcadhā<BR>
12,267.011a	tasya bhūmimayo dehaḥ śrotram ākāśasaṃbhavam<BR>
12,267.011c	sūryaś cakṣur asur vāyur adbhyas tu khalu śoṇitam<BR>
12,267.012a	cakṣuṣī nāsikākarṇau tvag jihveti ca pañcamī<BR>
12,267.012c	indriyāṇīndriyārthānāṃ jñānāni kavayo viduḥ<BR>
12,267.013a	darśanaṃ śravaṇaṃ ghrāṇaṃ sparśanaṃ rasanaṃ tathā<BR>
12,267.013c	upapattyā guṇān viddhi pañca pañcasu pañcadhā<BR>
12,267.014a	rūpaṃ gandho rasaḥ sparśaḥ śabdaś caivātha tadguṇāḥ<BR>
12,267.014c	indriyair upalabhyante pañcadhā pañca pañcabhiḥ<BR>
12,267.015a	rūpaṃ gandhaṃ rasaṃ sparśaṃ śabdaṃ caitāṃs tu tadguṇān<BR>
12,267.015c	indriyāṇi na budhyante kṣetrajñas tais tu budhyate<BR>
12,267.016a	cittam indriyasaṃghātāt paraṃ tasmāt paraṃ manaḥ<BR>
12,267.016c	manasas tu parā buddhiḥ kṣetrajño buddhitaḥ paraḥ<BR>
12,267.017a	pūrvaṃ cetayate jantur indriyair viṣayān pṛthak<BR>
12,267.017c	vicārya manasā paścād atha buddhyā vyavasyati<BR>
12,267.017e	indriyair upalabdhārthān sarvān yas tv adhyavasyati<BR>
12,267.018a	cittam indriyasaṃghātaṃ mano buddhiṃ tathāṣṭamīm<BR>
12,267.018c	aṣṭau jñānendriyāṇy āhur etāny adhyātmacintakāḥ<BR>
12,267.019a	pāṇipādaṃ ca pāyuś ca mehanaṃ pañcamaṃ mukham<BR>
12,267.019c	iti saṃśabdyamānāni śṛṇu karmendriyāṇy api<BR>
12,267.020a	jalpanābhyavahārārthaṃ mukham indriyam ucyate<BR>
12,267.020c	gamanendriyaṃ tathā pādau karmaṇaḥ karaṇe karau<BR>
12,267.021a	pāyūpasthau visargārtham indriye tulyakarmaṇī<BR>
12,267.021c	visarge ca purīṣasya visarge cābhikāmike<BR>
12,267.022a	balaṃ ṣaṣṭhaṃ ṣaḍ etāni vācā samyag yathāgamam<BR>
12,267.022c	jñānaceṣṭendriyaguṇāḥ sarve saṃśabditā mayā<BR>
12,267.023a	indriyāṇāṃ svakarmabhyaḥ śramād uparamo yadā<BR>
12,267.023c	bhavatīndriyasaṃnyāsād atha svapiti vai naraḥ<BR>
12,267.024a	indriyāṇāṃ vyuparame mano 'nuparataṃ yadi<BR>
12,267.024c	sevate viṣayān eva tad vidyāt svapnadarśanam<BR>
12,267.025a	sāttvikāś caiva ye bhāvās tathā rājasatāmasāḥ<BR>
12,267.025c	karmayuktān praśaṃsanti sāttvikān itarāṃs tathā<BR>
12,267.026a	ānandaḥ karmaṇāṃ siddhiḥ pratipattiḥ parā gatiḥ<BR>
12,267.026c	sāttvikasya nimittāni bhāvān saṃśrayate smṛtiḥ<BR>
12,267.027a	jantuṣv ekatameṣv evaṃ bhāvā ye vidhim āsthitāḥ<BR>
12,267.027c	bhāvayor īpsitaṃ nityaṃ pratyakṣagamanaṃ dvayoḥ<BR>
12,267.028a	indriyāṇi ca bhāvāś ca guṇāḥ saptadaśa smṛtāḥ<BR>
12,267.028c	teṣām aṣṭādaśo dehī yaḥ śarīre sa śāśvataḥ<BR>
12,267.029a	atha vā saśarīrās te guṇāḥ sarve śarīriṇām<BR>
12,267.029c	saṃśritās tadviyoge hi saśarīrā na santi te<BR>
12,267.030a	atha vā saṃnipāto 'yaṃ śarīraṃ pāñcabhautikam<BR>
12,267.030c	ekaś ca daśa cāṣṭau ca guṇāḥ saha śarīriṇām<BR>
12,267.030e	ūṣmaṇā saha viṃśo vā saṃghātaḥ pāñcabhautikaḥ<BR>
12,267.031a	mahān saṃdhārayaty etac charīraṃ vāyunā saha<BR>
12,267.031c	tasyāsya bhāvayuktasya nimittaṃ dehabhedane<BR>
12,267.032a	yathaivotpadyate kiṃ cit pañcatvaṃ gacchate tathā<BR>
12,267.032c	puṇyapāpavināśānte puṇyapāpasamīritam<BR>
12,267.032e	dehaṃ viśati kālena tato 'yaṃ karmasaṃbhavam<BR>
12,267.033a	hitvā hitvā hy ayaṃ praiti dehād dehaṃ kṛtāśrayaḥ<BR>
12,267.033c	kālasaṃcoditaḥ kṣetrī viśīrṇād vā gṛhād gṛham<BR>
12,267.034a	tatra naivānutapyante prājñā niścitaniścayāḥ<BR>
12,267.034c	kṛpaṇās tv anutapyante janāḥ saṃbandhimāninaḥ<BR>
12,267.035a	na hy ayaṃ kasya cit kaś cin nāsya kaś cana vidyate<BR>
12,267.035c	bhavaty eko hy ayaṃ nityaṃ śarīre sukhaduḥkhabhāk<BR>
12,267.036a	naiva saṃjāyate jantur na ca jātu vipadyate<BR>
12,267.036c	yāti deham ayaṃ bhuktvā kadā cit paramāṃ gatim<BR>
12,267.037a	puṇyapāpamayaṃ dehaṃ kṣapayan karmasaṃcayāt<BR>
12,267.037c	kṣīṇadehaḥ punar dehī brahmatvam upagacchati<BR>
12,267.038a	puṇyapāpakṣayārthaṃ ca sāṃkhyaṃ jñānaṃ vidhīyate<BR>
12,267.038c	tatkṣaye hy asya paśyanti brahmabhāve parāṃ gatim<BR>
12,268.001	yudhiṣṭhira uvāca<BR>
12,268.001a	bhrātaraḥ pitaraḥ putrā jñātayaḥ suhṛdas tathā<BR>
12,268.001c	arthahetor hatāḥ krūrair asmābhiḥ pāpabuddhibhiḥ<BR>
12,268.002a	yeyam arthodbhavā tṛṣṇā katham etāṃ pitāmaha<BR>
12,268.002c	nivartayema pāpaṃ hi tṛṣṇayā kāritā vayam<BR>
12,268.003	bhīṣma uvāca<BR>
12,268.003a	atrāpy udāharantīmam itihāsaṃ purātanam<BR>
12,268.003c	gītaṃ videharājena māṇḍavyāyānupṛcchate<BR>
12,268.004a	susukhaṃ bata jīvāmi yasya me nāsti kiṃ cana<BR>
12,268.004c	mithilāyāṃ pradīptāyāṃ na me dahyati kiṃ cana<BR>
12,268.005a	arthāḥ khalu samṛddhā hi bāḍhaṃ duḥkhaṃ vijānatām<BR>
12,268.005c	asamṛddhās tv api sadā mohayanty avicakṣaṇān<BR>
12,268.006a	yac ca kāmasukhaṃ loke yac ca divyaṃ mahat sukham<BR>
12,268.006c	tṛṣṇākṣayasukhasyaite nārhataḥ ṣoḍaśīṃ kalām<BR>
12,268.007a	yathaiva śṛṅgaṃ goḥ kāle vardhamānasya vardhate<BR>
12,268.007c	tathaiva tṛṣṇā vittena vardhamānena vardhate<BR>
12,268.008a	kiṃ cid eva mamatvena yadā bhavati kalpitam<BR>
12,268.008c	tad eva paritāpāya nāśe saṃpadyate punaḥ<BR>
12,268.009a	na kāmān anurudhyeta duḥkhaṃ kāmeṣu vai ratiḥ<BR>
12,268.009c	prāpyārtham upayuñjīta dharme kāmaṃ vivarjayet<BR>
12,268.010a	vidvān sarveṣu bhūteṣu vyāghramāṃsopamo bhavet<BR>
12,268.010c	kṛtakṛtyo viśuddhātmā sarvaṃ tyajati vai saha<BR>
12,268.011a	ubhe satyānṛte tyaktvā śokānandau priyāpriye<BR>
12,268.011c	bhayābhaye ca saṃtyajya saṃpraśānto nirāmayaḥ<BR>
12,268.012a	yā dustyajā durmatibhir yā na jīryati jīryataḥ<BR>
12,268.012c	yo 'sau prāṇāntiko rogas tāṃ tṛṣṇāṃ tyajataḥ sukham<BR>
12,268.013a	cāritram ātmanaḥ paśyaṃś candraśuddham anāmayam<BR>
12,268.013c	dharmātmā labhate kīrtiṃ pretya ceha yathāsukham<BR>
12,268.014a	rājñas tad vacanaṃ śrutvā prītimān abhavad dvijaḥ<BR>
12,268.014c	pūjayitvā ca tad vākyaṃ māṇḍavyo mokṣam āśritaḥ<BR>
12,269.001	yudhiṣṭhira uvāca<BR>
12,269.001a	kiṃśīlaḥ kiṃsamācāraḥ kiṃvidyaḥ kiṃparāyaṇaḥ<BR>
12,269.001c	prāpnoti brahmaṇaḥ sthānaṃ yat paraṃ prakṛter dhruvam<BR>
12,269.002	bhīṣma uvāca<BR>
12,269.002a	mokṣadharmeṣu nirato laghvāhāro jitendriyaḥ<BR>
12,269.002c	prāpnoti paramaṃ sthānaṃ yat paraṃ prakṛter dhruvam<BR>
12,269.002d*0723_01	atrāpy udāharantīmam itihāsaṃ purātanam<BR>
12,269.002d*0723_02	hārītena purā gītaṃ tan nibodha yudhiṣṭhira<BR>
12,269.003a	svagṛhād abhiniḥsṛtya lābhālābhe samo muniḥ<BR>
12,269.003c	samupoḍheṣu kāmeṣu nirapekṣaḥ parivrajet<BR>
12,269.004a	na cakṣuṣā na manasā na vācā dūṣayed api<BR>
12,269.004c	na pratyakṣaṃ parokṣaṃ vā dūṣaṇaṃ vyāharet kva cit<BR>
12,269.005a	na hiṃsyāt sarvabhūtāni maitrāyaṇagatiś caret<BR>
12,269.005c	nedaṃ jīvitam āsādya vairaṃ kurvīta kena cit<BR>
12,269.006a	ativādāṃs titikṣeta nābhimanyet kathaṃ cana<BR>
12,269.006c	krodhyamānaḥ priyaṃ brūyād ākruṣṭaḥ kuśalaṃ vadet<BR>
12,269.007a	pradakṣiṇaṃ prasavyaṃ ca grāmamadhye na cācaret<BR>
12,269.007c	bhaikṣacaryām anāpanno na gacchet pūrvaketitaḥ<BR>
12,269.008a	avakīrṇaḥ suguptaś ca na vācā hy apriyaṃ vadet<BR>
12,269.008c	mṛduḥ syād apratikrūro visrabdhaḥ syād aroṣaṇaḥ<BR>
12,269.009a	vidhūme nyastamusale vyaṅgāre bhuktavaj jane<BR>
12,269.009c	atīte pātrasaṃcāre bhikṣāṃ lipseta vai muniḥ<BR>
12,269.010a	anuyātrikam arthasya mātrālābheṣv anādṛtaḥ<BR>
12,269.010c	alābhe na vihanyeta lābhaś cainaṃ na harṣayet<BR>
12,269.011a	lābhaṃ sādhāraṇaṃ necchen na bhuñjītābhipūjitaḥ<BR>
12,269.011c	abhipūjitalābhaṃ hi jugupsetaiva tādṛśaḥ<BR>
12,269.012a	na cānnadoṣān nindeta na guṇān abhipūjayet<BR>
12,269.012c	śayyāsane vivikte ca nityam evābhipūjayet<BR>
12,269.013a	śūnyāgāraṃ vṛkṣamūlam araṇyam atha vā guhām<BR>
12,269.013c	ajñātacaryāṃ gatvānyāṃ tato 'nyatraiva saṃviśet<BR>
12,269.014a	anurodhavirodhābhyāṃ samaḥ syād acalo dhruvaḥ<BR>
12,269.014c	sukṛtaṃ duṣkṛtaṃ cobhe nānurudhyeta karmaṇi<BR>
12,269.014d*0724_01	nityatṛptaḥ susaṃtuṣṭaḥ prasannavadanendriyaḥ<BR>
12,269.014d*0724_02	dhyānajapyaparo maunī vairāgyaṃ samupāśritaḥ<BR>
12,269.014d*0724_03	asvantaṃ bhautikaṃ sargaṃ paśyan bhūtātmikāṃ gatim<BR>
12,269.014d*0724_04	niḥspṛhaḥ samadarśī ca pakvāpakvena vartayan<BR>
12,269.014d*0724_05	ātmārāmaḥ praśāntātmā laghvāhāro nirāmayaḥ<BR>
12,269.015a	vāco vegaṃ manasaḥ krodhavegaṃ; vivitsāvegam udaropasthavegam<BR>
12,269.015c	etān vegān vinayed vai tapasvī; nindā cāsya hṛdayaṃ nopahanyāt<BR>
12,269.016a	madhyastha eva tiṣṭheta praśaṃsānindayoḥ samaḥ<BR>
12,269.016c	etat pavitraṃ paramaṃ parivrājaka āśrame<BR>
12,269.017a	mahātmā suvrato dāntaḥ sarvatraivānapāśritaḥ<BR>
12,269.017c	apūrvacārakaḥ saumyo aniketaḥ samāhitaḥ<BR>
12,269.018a	vānaprasthagṛhasthābhyāṃ na saṃsṛjyeta karhi cit<BR>
12,269.018c	ajñātalipsāṃ lipseta na cainaṃ harṣa āviśet<BR>
12,269.019a	vijānatāṃ mokṣa eṣa śramaḥ syād avijānatām<BR>
12,269.019c	mokṣayānam idaṃ kṛtsnaṃ viduṣāṃ hārito 'bravīt<BR>
12,269.020a	abhayaṃ sarvabhūtebhyo dattvā yaḥ pravrajed gṛhāt<BR>
12,269.020c	lokās tejomayās tasya tathānantyāya kalpate<BR>
12,270.001	yudhiṣṭhira uvāca<BR>
12,270.001a	dhanyā dhanyā iti janāḥ sarve 'smān pravadanty uta<BR>
12,270.001c	na duḥkhitataraḥ kaś cit pumān asmābhir asti ha<BR>
12,270.002a	lokasaṃbhāvitair duḥkhaṃ yat prāptaṃ kurusattama<BR>
12,270.002c	prāpya jātiṃ manuṣyeṣu devair api pitāmaha<BR>
12,270.003a	kadā vayaṃ kariṣyāmaḥ saṃnyāsaṃ duḥkhasaṃjñakam<BR>
12,270.003c	duḥkham etac charīrāṇāṃ dhāraṇaṃ kurusattama<BR>
12,270.004a	vimuktāḥ saptadaśabhir hetubhūtaiś ca pañcabhiḥ<BR>
12,270.004c	indriyārthair guṇaiś caiva aṣṭābhiḥ prapitāmaha<BR>
12,270.005a	na gacchanti punarbhāvaṃ munayaḥ saṃśitavratāḥ<BR>
12,270.005c	kadā vayaṃ bhaviṣyāmo rājyaṃ hitvā paraṃtapa<BR>
12,270.006	bhīṣma uvāca<BR>
12,270.006a	nāsty anantaṃ mahārāja sarvaṃ saṃkhyānagocaram<BR>
12,270.006c	punarbhāvo 'pi saṃkhyāto nāsti kiṃ cid ihācalam<BR>
12,270.007a	na cāpi gamyate rājan naiṣa doṣaḥ prasaṅgataḥ<BR>
12,270.007c	udyogād eva dharmajña kālenaiva gamiṣyatha<BR>
12,270.008a	īśo 'yaṃ satataṃ dehī nṛpate puṇyapāpayoḥ<BR>
12,270.008c	tata eva samutthena tamasā rudhyate 'pi ca<BR>
12,270.009a	yathāñjanamayo vāyuḥ punar mānaḥśilaṃ rajaḥ<BR>
12,270.009c	anupraviśya tadvarṇo dṛśyate rañjayan diśaḥ<BR>
12,270.010a	tathā karmaphalair dehī rañjitas tamasāvṛtaḥ<BR>
12,270.010c	vivarṇo varṇam āśritya deheṣu parivartate<BR>
12,270.011a	jñānena hi yadā jantur ajñānaprabhavaṃ tamaḥ<BR>
12,270.011c	vyapohati tadā brahma prakāśeta sanātanam<BR>
12,270.012a	ayatnasādhyaṃ munayo vadanti; ye cāpi muktās ta upāsitavyāḥ<BR>
12,270.012c	tvayā ca lokena ca sāmareṇa; tasmān na śāmyanti maharṣisaṃghāḥ<BR>
12,270.013a	asminn arthe purā gītaṃ śṛṇuṣvaikamanā nṛpa<BR>
12,270.013c	yathā daityena vṛtreṇa bhraṣṭaiśvaryeṇa ceṣṭitam<BR>
12,270.014a	nirjitenāsahāyena hṛtarājyena bhārata<BR>
12,270.014c	aśocatā śatrumadhye buddhim āsthāya kevalām<BR>
12,270.015a	bhraṣṭaiśvaryaṃ purā vṛtram uśanā vākyam abravīt<BR>
12,270.015c	kaccit parājitasyādya na vyathā te 'sti dānava<BR>
12,270.016	vṛtra uvāca<BR>
12,270.016a	satyena tapasā caiva viditvā saṃkṣayaṃ hy aham<BR>
12,270.016c	na śocāmi na hṛṣyāmi bhūtānām āgatiṃ gatim<BR>
12,270.017a	kālasaṃcoditā jīvā majjanti narake 'vaśāḥ<BR>
12,270.017c	paridṛṣṭāni sarvāṇi divyāny āhur manīṣiṇaḥ<BR>
12,270.018a	kṣapayitvā tu taṃ kālaṃ gaṇitaṃ kālacoditāḥ<BR>
12,270.018c	sāvaśeṣeṇa kālena saṃbhavanti punaḥ punaḥ<BR>
12,270.019a	tiryagyonisahasrāṇi gatvā narakam eva ca<BR>
12,270.019c	nirgacchanty avaśā jīvāḥ kālabandhanabandhanāḥ<BR>
12,270.020a	evaṃ saṃsaramāṇāni jīvāny aham adṛṣṭavān<BR>
12,270.020c	yathā karma tathā lābha iti śāstranidarśanam<BR>
12,270.021a	tiryag gacchanti narakaṃ mānuṣyaṃ daivam eva ca<BR>
12,270.021c	sukhaduḥkhe priyadveṣye caritvā pūrvam eva ca<BR>
12,270.022a	kṛtāntavidhisaṃyuktaṃ sarvalokaḥ prapadyate<BR>
12,270.022c	gataṃ gacchanti cādhvānaṃ sarvabhūtāni sarvadā<BR>
12,270.023	bhīṣma uvāca<BR>
12,270.023a	kālasaṃkhyānasaṃkhyātaṃ sṛṣṭisthitiparāyaṇam<BR>
12,270.023c	taṃ bhāṣamāṇaṃ bhagavān uśanā pratyabhāṣata<BR>
12,270.023e	bhīmān duṣṭapralāpāṃs tvaṃ tāta kasmāt prabhāṣase<BR>
12,270.024	vṛtra uvāca<BR>
12,270.024a	pratyakṣam etad bhavatas tathānyeṣāṃ manīṣiṇām<BR>
12,270.024c	mayā yaj jayalubdhena purā taptaṃ mahat tapaḥ<BR>
12,270.025a	gandhān ādāya bhūtānāṃ rasāṃś ca vividhān api<BR>
12,270.025c	avardhaṃ trīn samākramya lokān vai svena tejasā<BR>
12,270.026a	jvālāmālāparikṣipto vaihāyasacaras tathā<BR>
12,270.026c	ajeyaḥ sarvabhūtānām āsaṃ nityam apetabhīḥ<BR>
12,270.027a	aiśvaryaṃ tapasā prāptaṃ bhraṣṭaṃ tac ca svakarmabhiḥ<BR>
12,270.027c	dhṛtim āsthāya bhagavan na śocāmi tatas tv aham<BR>
12,270.028a	yuyutsatā mahendreṇa purā sārdhaṃ mahātmanā<BR>
12,270.028c	tato me bhagavān dṛṣṭo harir nārāyaṇaḥ prabhuḥ<BR>
12,270.029a	vaikuṇṭhaḥ puruṣo viṣṇuḥ śuklo 'nantaḥ sanātanaḥ<BR>
12,270.029c	muñjakeśo hariśmaśruḥ sarvabhūtapitāmahaḥ<BR>
12,270.030a	nūnaṃ tu tasya tapasaḥ sāvaśeṣaṃ mamāsti vai<BR>
12,270.030c	yad ahaṃ praṣṭum icchāmi bhavantaṃ karmaṇaḥ phalam<BR>
12,270.031a	aiśvaryaṃ vai mahad brahman kasmin varṇe pratiṣṭhitam<BR>
12,270.031c	nivartate cāpi punaḥ katham aiśvaryam uttamam<BR>
12,270.032a	kasmād bhūtāni jīvanti pravartante 'tha vā punaḥ<BR>
12,270.032c	kiṃ vā phalaṃ paraṃ prāpya jīvas tiṣṭhati śāśvataḥ<BR>
12,270.033a	kena vā karmaṇā śakyam atha jñānena kena vā<BR>
12,270.033c	brahmarṣe tat phalaṃ prāptuṃ tan me vyākhyātum arhasi<BR>
12,270.034a	itīdam uktaḥ sa munis tadānīṃ; pratyāha yat tac chṛṇu rājasiṃha<BR>
12,270.034c	mayocyamānaṃ puruṣarṣabha tvam; ananyacittaḥ saha sodarīyaiḥ<BR>
12,271.001	uśanovāca<BR>
12,271.001a	namas tasmai bhagavate devāya prabhaviṣṇave<BR>
12,271.001c	yasya pṛthvītalaṃ tāta sākāśaṃ bāhugocaram<BR>
12,271.002a	mūrdhā yasya tv anantaṃ ca sthānaṃ dānavasattama<BR>
12,271.002c	tasyāhaṃ te pravakṣyāmi viṣṇor māhātmyam uttamam<BR>
12,271.003	bhīṣma uvāca<BR>
12,271.003a	tayoḥ saṃvadator evam ājagāma mahāmuniḥ<BR>
12,271.003c	sanatkumāro dharmātmā saṃśayacchedanāya vai<BR>
12,271.004a	sa pūjito 'surendreṇa muninośanasā tathā<BR>
12,271.004c	niṣasādāsane rājan mahārhe munipuṃgavaḥ<BR>
12,271.005a	tam āsīnaṃ mahāprājñam uśanā vākyam abravīt<BR>
12,271.005c	brūhy asmai dānavendrāya viṣṇor māhātmyam uttamam<BR>
12,271.006a	sanatkumāras tu tataḥ śrutvā prāha vaco 'rthavat<BR>
12,271.006c	viṣṇor māhātmyasaṃyuktaṃ dānavendrāya dhīmate<BR>
12,271.007a	śṛṇu sarvam idaṃ daitya viṣṇor māhātmyam uttamam<BR>
12,271.007c	viṣṇau jagat sthitaṃ sarvam iti viddhi paraṃtapa<BR>
12,271.008a	sṛjaty eṣa mahābāho bhūtagrāmaṃ carācaram<BR>
12,271.008c	eṣa cākṣipate kāle kāle visṛjate punaḥ<BR>
12,271.008e	asmin gacchanti vilayam asmāc ca prabhavanty uta<BR>
12,271.009a	naiṣa dānavatā śakyas tapasā naiva cejyayā<BR>
12,271.009c	saṃprāptum indriyāṇāṃ tu saṃyamenaiva śakyate<BR>
12,271.010a	bāhye cābhyantare caiva karmaṇā manasi sthitaḥ<BR>
12,271.010c	nirmalīkurute buddhyā so 'mutrānantyam aśnute<BR>
12,271.011a	yathā hiraṇyakartā vai rūpyam agnau viśodhayet<BR>
12,271.011c	bahuśo 'tiprayatnena mahatātmakṛtena ha<BR>
12,271.012a	tadvaj jātiśatair jīvaḥ śudhyate 'lpena karmaṇā<BR>
12,271.012c	yatnena mahatā caivāpy ekajātau viśudhyate<BR>
12,271.013a	līlayālpaṃ yathā gātrāt pramṛjyād ātmano rajaḥ<BR>
12,271.013c	bahu yatnena mahatā doṣanirharaṇaṃ tathā<BR>
12,271.014a	yathā cālpena mālyena vāsitaṃ tilasarṣapam<BR>
12,271.014c	na muñcati svakaṃ gandhaṃ tadvat sūkṣmasya darśanam<BR>
12,271.015a	tad eva bahubhir mālyair vāsyamānaṃ punaḥ punaḥ<BR>
12,271.015c	vimuñcati svakaṃ gandhaṃ mālyagandhe 'vatiṣṭhati<BR>
12,271.016a	evaṃ jātiśatair yukto guṇair eva prasaṅgiṣu<BR>
12,271.016c	buddhyā nivartate doṣo yatnenābhyāsajena vai<BR>
12,271.017a	karmaṇā svena raktāni viraktāni ca dānava<BR>
12,271.017c	yathā karmaviśeṣāṃś ca prāpnuvanti tathā śṛṇu<BR>
12,271.018a	yathā ca saṃpravartante yasmiṃs tiṣṭhanti vā vibho<BR>
12,271.018c	tat te 'nupūrvyā vyākhyāsye tad ihaikamanāḥ śṛṇu<BR>
12,271.019a	anādinidhanaḥ śrīmān harir nārāyaṇaḥ prabhuḥ<BR>
12,271.019c	sa vai sṛjati bhūtāni sthāvarāṇi carāṇi ca<BR>
12,271.020a	eṣa sarveṣu bhūteṣu kṣaraś cākṣara eva ca<BR>
12,271.020c	ekādaśavikārātmā jagat pibati raśmibhiḥ<BR>
12,271.021a	pādau tasya mahīṃ viddhi mūrdhānaṃ divam eva ca<BR>
12,271.021c	bāhavas tu diśo daitya śrotram ākāśam eva ca<BR>
12,271.022a	tasya tejomayaḥ sūryo manaś candramasi sthitam<BR>
12,271.022c	buddhir jñānagatā nityaṃ rasas tv apsu pravartate<BR>
12,271.023a	bhruvor anantarās tasya grahā dānavasattama<BR>
12,271.023c	nakṣatracakraṃ netrābhyāṃ pādayor bhūś ca dānava<BR>
12,271.023d*0725_01	taṃ viśvabhūtaṃ viśvādiṃ paramaṃ viddhi ceśvaram<BR>
12,271.023d*0726_01	pādayor bhūḥ sapātāḷā hṛtasūryasyaiva maṇḍalam<BR>
12,271.024a	rajas tamaś ca sattvaṃ ca viddhi nārāyaṇātmakam<BR>
12,271.024c	so ''śramāṇāṃ mukhaṃ tāta karmaṇas tat phalaṃ viduḥ<BR>
12,271.025a	akarmaṇaḥ phalaṃ caiva sa eva param avyayaḥ<BR>
12,271.025c	chandāṃsi tasya romāṇi akṣaraṃ ca sarasvatī<BR>
12,271.026a	bahvāśrayo bahumukho dharmo hṛdi samāśritaḥ<BR>
12,271.026c	sa brahmaparamo dharmas tapaś ca sad asac ca saḥ<BR>
12,271.027a	śrutiśāstragrahopetaḥ ṣoḍaśartvikkratuś ca saḥ<BR>
12,271.027c	pitāmahaś ca viṣṇuś ca so 'śvinau sa puraṃdaraḥ<BR>
12,271.028a	mitraś ca varuṇaś caiva yamo 'tha dhanadas tathā<BR>
12,271.028c	te pṛthagdarśanās tasya saṃvidanti tathaikatām<BR>
12,271.028e	ekasya viddhi devasya sarvaṃ jagad idaṃ vaśe<BR>
12,271.029a	nānābhūtasya daityendra tasyaikatvaṃ vadaty ayam<BR>
12,271.029c	jantuḥ paśyati jñānena tataḥ sattvaṃ prakāśate<BR>
12,271.030a	saṃhāravikṣepasahasrakoṭīs; tiṣṭhanti jīvāḥ pracaranti cānye<BR>
12,271.030c	prajāvisargasya ca pārimāṇyaṃ; vāpīsahasrāṇi bahūni daitya<BR>
12,271.031a	vāpyaḥ punar yojanavistṛtās tāḥ; krośaṃ ca gambhīratayāvagāḍhāḥ<BR>
12,271.031c	āyāmataḥ pañcaśatāś ca sarvāḥ; pratyekaśo yojanataḥ pravṛddhāḥ<BR>
12,271.032a	vāpyā jalaṃ kṣipyati vālakoṭyā; tv ahnā sakṛc cāpy atha na dvitīyam<BR>
12,271.032c	tāsāṃ kṣaye viddhi kṛtaṃ visargaṃ; saṃhāram ekaṃ ca tathā prajānām<BR>
12,271.033a	ṣaḍ jīvavarṇāḥ paramaṃ pramāṇaṃ; kṛṣṇo dhūmro nīlam athāsya madhyam<BR>
12,271.033c	raktaṃ punaḥ sahyataraṃ sukhaṃ tu; hāridravarṇaṃ susukhaṃ ca śuklam<BR>
12,271.034a	paraṃ tu śuklaṃ vimalaṃ viśokaṃ; gataklamaṃ sidhyati dānavendra<BR>
12,271.034c	gatvā tu yoniprabhavāni daitya; sahasraśaḥ siddhim upaiti jīvaḥ<BR>
12,271.035a	gatiṃ ca yāṃ darśanam āha devo; gatvā śubhaṃ darśanam eva cāha<BR>
12,271.035c	gatiḥ punar varṇakṛtā prajānāṃ; varṇas tathā kālakṛto 'surendra<BR>
12,271.036a	śataṃ sahasrāṇi caturdaśeha; parā gatir jīvaguṇasya daitya<BR>
12,271.036b*0727_01	atiprasakto nirayāc ca daitya<BR>
12,271.036b*0727_02	tatas tataḥ saṃparivartate ca<BR>
12,271.036c	ārohaṇaṃ tat kṛtam eva viddhi; sthānaṃ tathā niḥsaraṇaṃ ca teṣām<BR>
12,271.037a	kṛṣṇasya varṇasya gatir nikṛṣṭā; sa majjate narake pacyamānaḥ<BR>
12,271.037c	sthānaṃ tathā durgatibhis tu tasya; prajāvisargān subahūn vadanti<BR>
12,271.038a	śataṃ sahasrāṇi tataś caritvā; prāpnoti varṇaṃ haritaṃ tu paścāt<BR>
12,271.038c	sa caiva tasmin nivasaty anīśo; yugakṣaye tamasā saṃvṛtātmā<BR>
12,271.039a	sa vai yadā sattvaguṇena yuktas; tamo vyapohan ghaṭate svabuddhyā<BR>
12,271.039c	sa lohitaṃ varṇam upaiti nīlo; manuṣyaloke parivartate ca<BR>
12,271.040a	sa tatra saṃhāravisargam eva; svakarmajair bandhanaiḥ kliśyamānaḥ<BR>
12,271.040c	tataḥ sa hāridram upaiti varṇaṃ; saṃhāravikṣepaśate vyatīte<BR>
12,271.041a	hāridravarṇas tu prajāvisargān; sahasraśas tiṣṭhati saṃcaran vai<BR>
12,271.041c	avipramukto niraye ca daitya; tataḥ sahasrāṇi daśāparāṇi<BR>
12,271.042a	gatīḥ sahasrāṇi ca pañca tasya; catvāri saṃvartakṛtāni caiva<BR>
12,271.042c	vimuktam enaṃ nirayāc ca viddhi; sarveṣu cānyeṣu ca saṃbhaveṣu<BR>
12,271.043a	sa devaloke viharaty abhīkṣṇaṃ; tataś cyuto mānuṣatām upaiti<BR>
12,271.043c	saṃhāravikṣepaśatāni cāṣṭau; martyeṣu tiṣṭhann amṛtatvam eti<BR>
12,271.044a	so 'smād atha bhraśyati kālayogāt; kṛṣṇe tale tiṣṭhati sarvakaṣṭe<BR>
12,271.044c	yathā tv ayaṃ sidhyati jīvalokas; tat te 'bhidhāsyāmy asurapravīra<BR>
12,271.045a	daivāni sa vyūhaśatāni sapta; rakto haridro 'tha tathaiva śuklaḥ<BR>
12,271.045c	saṃśritya saṃdhāvati śuklam etam; aṣṭāparān arcyatamān sa lokān<BR>
12,271.046a	aṣṭau ca ṣaṣṭiṃ ca śatāni yāni; manoviruddhāni mahādyutīnām<BR>
12,271.046c	śuklasya varṇasya parā gatir yā; trīṇy eva ruddhāni mahānubhāva<BR>
12,271.047a	saṃhāravikṣepam aniṣṭam ekaṃ; catvāri cānyāni vasaty anīśaḥ<BR>
12,271.047c	ṣaṣṭhasya varṇasya parā gatir yā; siddhā viśiṣṭasya gataklamasya<BR>
12,271.048a	saptottaraṃ teṣu vasaty anīśaḥ; saṃhāravikṣepaśataṃ saśeṣam<BR>
12,271.048c	tasmād upāvṛtya manuṣyaloke; tato mahān mānuṣatām upaiti<BR>
12,271.049a	tasmād upāvṛtya tataḥ krameṇa; so 'gre sma saṃtiṣṭhati bhūtasargam<BR>
12,271.049c	sa saptakṛtvaś ca paraiti lokān; saṃhāravikṣepakṛtapravāsaḥ<BR>
12,271.050a	saptaiva saṃhāram upaplavāni; saṃbhāvya saṃtiṣṭhati siddhaloke<BR>
12,271.050c	tato 'vyayaṃ sthānam anantam eti; devasya viṣṇor atha brahmaṇaś ca<BR>
12,271.050e	śeṣasya caivātha narasya caiva; devasya viṣṇoḥ paramasya caiva<BR>
12,271.051a	saṃhārakāle paridagdhakāyā; brahmāṇam āyānti sadā prajā hi<BR>
12,271.051c	ceṣṭātmano devagaṇāś ca sarve; ye brahmalokād amarāḥ sma te 'pi<BR>
12,271.052a	prajāvisargaṃ tu saśeṣakālaṃ; sthānāni svāny eva saranti jīvāḥ<BR>
12,271.052c	niḥśeṣāṇāṃ tat padaṃ yānti cānte; sarvāpadā ye sadṛśā manuṣyāḥ<BR>
12,271.053a	ye tu cyutāḥ siddhalokāt krameṇa; teṣāṃ gatiṃ yānti tathānupūrvyā<BR>
12,271.053c	jīvāḥ pare tadbalaveṣarūpā; vidhiṃ svakaṃ yānti viparyayeṇa<BR>
12,271.054a	sa yāvad evāsti saśeṣabhukte; prajāś ca devyau ca tathaiva śukle<BR>
12,271.054c	tāvat tadā teṣu viśuddhabhāvaḥ; saṃyamya pañcendriyarūpam etat<BR>
12,271.055a	śuddhāṃ gatiṃ tāṃ paramāṃ paraiti; śuddhena nityaṃ manasā vicinvan<BR>
12,271.055c	tato 'vyayaṃ sthānam upaiti brahma; duṣprāpam abhyeti sa śāśvataṃ vai<BR>
12,271.055e	ity etad ākhyātam ahīnasattva; nārāyaṇasyeha balaṃ mayā te<BR>
12,271.056	vṛtra uvāca<BR>
12,271.056*0728_01	evaṃ sa devo bhagavān uvāca<BR>
12,271.056*0728_02	sanatkumāro madhurābhibhāṣī<BR>
12,271.056a	evaṃ gate me na viṣādo 'sti kaś cit; samyak ca paśyāmi vacas tavaitat<BR>
12,271.056c	śrutvā ca te vācam adīnasattva; vikalmaṣo 'smy adya tathā vipāpmā<BR>
12,271.057a	pravṛttam etad bhagavan maharṣe; mahādyuteś cakram anantavīryam<BR>
12,271.057c	viṣṇor anantasya sanātanaṃ tat; sthānaṃ sargā yatra sarve pravṛttāḥ<BR>
12,271.057e	sa vai mahātmā puruṣottamo vai; tasmiñ jagat sarvam idaṃ pratiṣṭhitam<BR>
12,271.058	bhīṣma uvāca<BR>
12,271.058a	evam uktvā sa kaunteya vṛtraḥ prāṇān avāsṛjat<BR>
12,271.058c	yojayitvā tathātmānaṃ paraṃ sthānam avāptavān<BR>
12,271.059	yudhiṣṭhira uvāca<BR>
12,271.059a	ayaṃ sa bhagavān devaḥ pitāmaha janārdanaḥ<BR>
12,271.059c	sanatkumāro vṛtrāya yat tad ākhyātavān purā<BR>
12,271.060	bhīṣma uvāca<BR>
12,271.060a	mūlasthāyī sa bhagavān svenānantena tejasā<BR>
12,271.060c	tatsthaḥ sṛjati tān bhāvān nānārūpān mahātapāḥ<BR>
12,271.061a	turīyārdhena tasyemaṃ viddhi keśavam acyutam<BR>
12,271.061b*0729_01	turīyārdhena brahmāṇaṃ tasya viddhi mahātmanaḥ<BR>
12,271.061c	turīyārdhena lokāṃs trīn bhāvayaty eṣa buddhimān<BR>
12,271.062a	arvāk sthitas tu yaḥ sthāyī kalpānte parivartate<BR>
12,271.062c	sa śete bhagavān apsu yo 'sāv atibalaḥ prabhuḥ<BR>
12,271.062e	tān vidhātā prasannātmā lokāṃś carati śāśvatān<BR>
12,271.063a	sarvāṇy aśūnyāni karoty anantaḥ; sanatkumāraḥ saṃcarate ca lokān<BR>
12,271.063c	sa cāniruddhaḥ sṛjate mahātmā; tatsthaṃ jagat sarvam idaṃ vicitram<BR>
12,271.064	yudhiṣṭhira uvāca<BR>
12,271.064a	vṛtreṇa paramārthajña dṛṣṭā manye ''tmano gatiḥ<BR>
12,271.064c	śubhā tasmāt sa sukhito na śocati pitāmaha<BR>
12,271.065a	śuklaḥ śuklābhijātīyaḥ sādhyo nāvartate 'nagha<BR>
12,271.065c	tiryaggateś ca nirmukto nirayāc ca pitāmaha<BR>
12,271.066a	hāridravarṇe rakte vā vartamānas tu pārthiva<BR>
12,271.066c	tiryag evānupaśyeta karmabhis tāmasair vṛtaḥ<BR>
12,271.067a	vayaṃ tu bhṛśam āpannā raktāḥ kaṣṭamukhe 'sukhe<BR>
12,271.067c	kāṃ gatiṃ pratipatsyāmo nīlāṃ kṛṣṇādhamām atha<BR>
12,271.068	bhīṣma uvāca<BR>
12,271.068a	śuddhābhijanasaṃpannāḥ pāṇḍavāḥ saṃśitavratāḥ<BR>
12,271.068c	vihṛtya devalokeṣu punar mānuṣyam eṣyatha<BR>
12,271.069a	prajāvisargaṃ ca sukhena kāle; pratyetya deveṣu sukhāni bhuktvā<BR>
12,271.069c	sukhena saṃyāsyatha siddhasaṃkhyāṃ; mā vo bhayaṃ bhūd vimalāḥ stha sarve<BR>
12,272.001	yudhiṣṭhira uvāca<BR>
12,272.001a	aho dharmiṣṭhatā tāta vṛtrasyāmitatejasaḥ<BR>
12,272.001c	yasya vijñānam atulaṃ viṣṇor bhaktiś ca tādṛśī<BR>
12,272.002a	durvijñeyam idaṃ tāta viṣṇor amitatejasaḥ<BR>
12,272.002c	kathaṃ vā rājaśārdūla padaṃ taj jñātavān asau<BR>
12,272.003a	bhavatā kathitaṃ hy etac chraddadhe cāham acyuta<BR>
12,272.003c	bhūyas tu me samutpannā buddhir avyaktadarśanāt<BR>
12,272.004a	kathaṃ vinihato vṛtraḥ śakreṇa bharatarṣabha<BR>
12,272.004c	dharmiṣṭho viṣṇubhaktaś ca tattvajñaś ca padānvaye<BR>
12,272.005a	etan me saṃśayaṃ brūhi pṛcchato bharatarṣabha<BR>
12,272.005c	vṛtras tu rājaśārdūla yathā śakreṇa nirjitaḥ<BR>
12,272.006a	yathā caivābhavad yuddhaṃ tac cācakṣva pitāmaha<BR>
12,272.006c	vistareṇa mahābāho paraṃ kautūhalaṃ hi me<BR>
12,272.007	bhīṣma uvāca<BR>
12,272.007a	rathenendraḥ prayāto vai sārdhaṃ suragaṇaiḥ purā<BR>
12,272.007c	dadarśāthāgrato vṛtraṃ viṣṭhitaṃ parvatopamam<BR>
12,272.008a	yojanānāṃ śatāny ūrdhvaṃ pañcocchritam ariṃdama<BR>
12,272.008c	śatāni vistareṇātha trīṇy evābhyadhikāni tu<BR>
12,272.009a	tat prekṣya tādṛśaṃ rūpaṃ trailokyenāpi durjayam<BR>
12,272.009c	vṛtrasya devāḥ saṃtrastā na śāntim upalebhire<BR>
12,272.010a	śakrasya tu tadā rājann ūrustambho vyajāyata<BR>
12,272.010c	bhayād vṛtrasya sahasā dṛṣṭvā tad rūpam uttamam<BR>
12,272.011a	tato nādaḥ samabhavad vāditrāṇāṃ ca nisvanaḥ<BR>
12,272.011c	devāsurāṇāṃ sarveṣāṃ tasmin yuddha upasthite<BR>
12,272.012a	atha vṛtrasya kauravya dṛṣṭvā śakram upasthitam<BR>
12,272.012c	na saṃbhramo na bhīḥ kā cid āsthā vā samajāyata<BR>
12,272.013a	tataḥ samabhavad yuddhaṃ trailokyasya bhayaṃkaram<BR>
12,272.013c	śakrasya ca surendrasya vṛtrasya ca mahātmanaḥ<BR>
12,272.014a	asibhiḥ paṭṭiśaiḥ śūlaiḥ śaktitomaramudgaraiḥ<BR>
12,272.014c	śilābhir vividhābhiś ca kārmukaiś ca mahāsvanaiḥ<BR>
12,272.015a	astraiś ca vividhair divyaiḥ pāvakolkābhir eva ca<BR>
12,272.015c	devāsurais tataḥ sainyaiḥ sarvam āsīt samākulam<BR>
12,272.016a	pitāmahapurogāś ca sarve devagaṇās tathā<BR>
12,272.016c	ṛṣayaś ca mahābhāgās tad yuddhaṃ draṣṭum āgaman<BR>
12,272.017a	vimānāgryair mahārāja siddhāś ca bharatarṣabha<BR>
12,272.017c	gandharvāś ca vimānāgryair apsarobhiḥ samāgaman<BR>
12,272.018a	tato 'ntarikṣam āvṛtya vṛtro dharmabhṛtāṃ varaḥ<BR>
12,272.018c	aśmavarṣeṇa devendraṃ parvatāt samavākirat<BR>
12,272.019a	tato devagaṇāḥ kruddhāḥ sarvataḥ śastravṛṣṭibhiḥ<BR>
12,272.019c	aśmavarṣam apohanta vṛtrapreritam āhave<BR>
12,272.020a	vṛtraś ca kuruśārdūla mahāmāyo mahābalaḥ<BR>
12,272.020c	mohayām āsa devendraṃ māyāyuddhena sarvataḥ<BR>
12,272.021a	tasya vṛtrārditasyātha moha āsīc chatakratoḥ<BR>
12,272.021c	rathaṃtareṇa taṃ tatra vasiṣṭhaḥ samabodhayat<BR>
12,272.022	vasiṣṭha uvāca<BR>
12,272.022a	devaśreṣṭho 'si devendra surārivinibarhaṇa<BR>
12,272.022c	trailokyabalasaṃyuktaḥ kasmāc chakra viṣīdasi<BR>
12,272.023a	eṣa brahmā ca viṣṇuś ca śivaś caiva jagatprabhuḥ<BR>
12,272.023c	somaś ca bhagavān devaḥ sarve ca paramarṣayaḥ<BR>
12,272.023d*0730_01	samudvignaṃ samīkṣya tvāṃ svastīty ūcur jayāya te<BR>
12,272.024a	mā kārṣīḥ kaśmalaṃ śakra kaś cid evetaro yathā<BR>
12,272.024c	āryāṃ yuddhe matiṃ kṛtvā jahi śatruṃ sureśvara<BR>
12,272.025a	eṣa lokagurus tryakṣaḥ sarvalokanamaskṛtaḥ<BR>
12,272.025c	nirīkṣate tvāṃ bhagavāṃs tyaja mohaṃ sureśvara<BR>
12,272.026a	ete brahmarṣayaś caiva bṛhaspatipurogamāḥ<BR>
12,272.026c	stavena śakra divyena stuvanti tvāṃ jayāya vai<BR>
12,272.027	bhīṣma uvāca<BR>
12,272.027a	evaṃ saṃbodhyamānasya vasiṣṭhena mahātmanā<BR>
12,272.027c	atīva vāsavasyāsīd balam uttamatejasaḥ<BR>
12,272.028a	tato buddhim upāgamya bhagavān pākaśāsanaḥ<BR>
12,272.028c	yogena mahatā yuktas tāṃ māyāṃ vyapakarṣata<BR>
12,272.029a	tato 'ṅgiraḥsutaḥ śrīmāṃs te caiva paramarṣayaḥ<BR>
12,272.029c	dṛṣṭvā vṛtrasya vikrāntam upagamya maheśvaram<BR>
12,272.029e	ūcur vṛtravināśārthaṃ lokānāṃ hitakāmyayā<BR>
12,272.030a	tato bhagavatas tejo jvaro bhūtvā jagatpateḥ<BR>
12,272.030c	samāviśan mahāraudraṃ vṛtraṃ daityavaraṃ tadā<BR>
12,272.031a	viṣṇuś ca bhagavān devaḥ sarvalokābhipūjitaḥ<BR>
12,272.031c	aindraṃ samāviśad vajraṃ lokasaṃrakṣaṇe rataḥ<BR>
12,272.032a	tato bṛhaspatir dhīmān upāgamya śatakratum<BR>
12,272.032c	vasiṣṭhaś ca mahātejāḥ sarve ca paramarṣayaḥ<BR>
12,272.033a	te samāsādya varadaṃ vāsavaṃ lokapūjitam<BR>
12,272.033c	ūcur ekāgramanaso jahi vṛtram iti prabho<BR>
12,272.034	maheśvara uvāca<BR>
12,272.034a	eṣa vṛtro mahāñ śakra balena mahatā vṛtaḥ<BR>
12,272.034c	viśvātmā sarvagaś caiva bahumāyaś ca viśrutaḥ<BR>
12,272.035a	tad enam asuraśreṣṭhaṃ trailokyenāpi durjayam<BR>
12,272.035c	jahi tvaṃ yogam āsthāya māvamaṃsthāḥ sureśvara<BR>
12,272.036a	anena hi tapas taptaṃ balārtham amarādhipa<BR>
12,272.036c	ṣaṣṭiṃ varṣasahasrāṇi brahmā cāsmai varaṃ dadau<BR>
12,272.037a	mahattvaṃ yogināṃ caiva mahāmāyatvam eva ca<BR>
12,272.037c	mahābalatvaṃ ca tathā tejaś cāgryaṃ sureśvara<BR>
12,272.038a	etad vai māmakaṃ tejaḥ samāviśati vāsava<BR>
12,272.038c	vṛtram enaṃ tvam apy evaṃ jahi vajreṇa dānavam<BR>
12,272.039	śakra uvāca<BR>
12,272.039a	bhagavaṃs tvatprasādena ditijaṃ sudurāsadam<BR>
12,272.039c	vajreṇa nihaniṣyāmi paśyatas te surarṣabha<BR>
12,272.040	bhīṣma uvāca<BR>
12,272.040a	āviśyamāne daitye tu jvareṇātha mahāsure<BR>
12,272.040c	devatānām ṛṣīṇāṃ ca harṣān nādo mahān abhūt<BR>
12,272.041a	tato dundubhayaś caiva śaṅkhāś ca sumahāsvanāḥ<BR>
12,272.041c	murajā ḍiṇḍimāś caiva prāvādyanta sahasraśaḥ<BR>
12,272.042a	asurāṇāṃ tu sarveṣāṃ smṛtilopo 'bhavan mahān<BR>
12,272.042c	prajñānāśaś ca balavān kṣaṇena samapadyata<BR>
12,272.043a	tam āviṣṭam atho jñātvā ṛṣayo devatās tathā<BR>
12,272.043c	stuvantaḥ śakram īśānaṃ tathā prācodayann api<BR>
12,272.044a	rathasthasya hi śakrasya yuddhakāle mahātmanaḥ<BR>
12,272.044c	ṛṣibhiḥ stūyamānasya rūpam āsīt sudurdṛśam<BR>
12,273.001	bhīṣma uvāca<BR>
12,273.001a	vṛtrasya tu mahārāja jvarāviṣṭasya sarvaśaḥ<BR>
12,273.001c	abhavan yāni liṅgāni śarīre tāni me śṛṇu<BR>
12,273.002a	jvalitāsyo 'bhavad ghoro vaivarṇyaṃ cāgamat param<BR>
12,273.002c	gātrakampaś ca sumahāñ śvāsaś cāpy abhavan mahān<BR>
12,273.002e	romaharṣaś ca tīvro 'bhūn niḥśvāsaś ca mahān nṛpa<BR>
12,273.003a	śivā cāśivasaṃkāśā tasya vaktrāt sudāruṇā<BR>
12,273.003c	niṣpapāta mahāghorā smṛtiḥ sā tasya bhārata<BR>
12,273.003e	ulkāś ca jvalitās tasya dīptāḥ pārśve prapedire<BR>
12,273.004a	gṛdhrakaṅkavaḍāś caiva vāco 'muñcan sudāruṇāḥ<BR>
12,273.004c	vṛtrasyopari saṃhṛṣṭāś cakravat paribabhramuḥ<BR>
12,273.005a	tatas taṃ ratham āsthāya devāpyāyitam āhave<BR>
12,273.005c	vajrodyatakaraḥ śakras taṃ daityaṃ pratyavaikṣata<BR>
12,273.006a	amānuṣam atho nādaṃ sa mumoca mahāsuraḥ<BR>
12,273.006c	vyajṛmbhata ca rājendra tīvrajvarasamanvitaḥ<BR>
12,273.006e	athāsya jṛmbhataḥ śakras tato vajram avāsṛjat<BR>
12,273.007a	sa vajraḥ sumahātejāḥ kālāgnisadṛśopamaḥ<BR>
12,273.007c	kṣipram eva mahākāyaṃ vṛtraṃ daityam apātayat<BR>
12,273.008a	tato nādaḥ samabhavat punar eva samantataḥ<BR>
12,273.008c	vṛtraṃ vinihataṃ dṛṣṭvā devānāṃ bharatarṣabha<BR>
12,273.009a	vṛtraṃ tu hatvā bhagavān dānavārir mahāyaśāḥ<BR>
12,273.009c	vajreṇa viṣṇuyuktena divam eva samāviśat<BR>
12,273.010a	atha vṛtrasya kauravya śarīrād abhiniḥsṛtā<BR>
12,273.010c	brahmahatyā mahāghorā raudrā lokabhayāvahā<BR>
12,273.011a	karāladaśanā bhīmā vikṛtā kṛṣṇapiṅgalā<BR>
12,273.011c	prakīrṇamūrdhajā caiva ghoranetrā ca bhārata<BR>
12,273.012a	kapālamālinī caiva kṛśā ca bharatarṣabha<BR>
12,273.012c	rudhirārdrā ca dharmajña cīravastranivāsinī<BR>
12,273.013a	sābhiniṣkramya rājendra tādṛgrūpā bhayāvahā<BR>
12,273.013c	vajriṇaṃ mṛgayām āsa tadā bharatasattama<BR>
12,273.014a	kasya cit tv atha kālasya vṛtrahā kurunandana<BR>
12,273.014c	svargāyābhimukhaḥ prāyāl lokānāṃ hitakāmyayā<BR>
12,273.015a	bisān niḥsaramāṇaṃ tu dṛṣṭvā śakraṃ mahaujasam<BR>
12,273.015c	kaṇṭhe jagrāha devendraṃ sulagnā cābhavat tadā<BR>
12,273.016a	sa hi tasmin samutpanne brahmahatyākṛte bhaye<BR>
12,273.016c	nalinyāṃ bisamadhyastho babhūvābdagaṇān bahūn<BR>
12,273.017a	anusṛtya tu yatnāt sa tayā vai brahmahatyayā<BR>
12,273.017c	tadā gṛhītaḥ kauravya niśceṣṭaḥ samapadyata<BR>
12,273.018a	tasyā vyapohane śakraḥ paraṃ yatnaṃ cakāra ha<BR>
12,273.018c	na cāśakat tāṃ devendro brahmahatyāṃ vyapohitum<BR>
12,273.019a	gṛhīta eva tu tayā devendro bharatarṣabha<BR>
12,273.019c	pitāmaham upāgamya śirasā pratyapūjayat<BR>
12,273.020a	jñātvā gṛhītaṃ śakraṃ tu dvijapravarahatyayā<BR>
12,273.020c	brahmā saṃcintayām āsa tadā bharatasattama<BR>
12,273.021a	tām uvāca mahābāho brahmahatyāṃ pitāmahaḥ<BR>
12,273.021c	svareṇa madhureṇātha sāntvayann iva bhārata<BR>
12,273.022a	mucyatāṃ tridaśendro 'yaṃ matpriyaṃ kuru bhāmini<BR>
12,273.022c	brūhi kiṃ te karomy adya kāmaṃ kaṃ tvam ihecchasi<BR>
12,273.023	brahmahatyovāca<BR>
12,273.023a	trilokapūjite deve prīte trailokyakartari<BR>
12,273.023c	kṛtam eveha manye 'haṃ nivāsaṃ tu vidhatsva me<BR>
12,273.024a	tvayā kṛteyaṃ maryādā lokasaṃrakṣaṇārthinā<BR>
12,273.024c	sthāpanā vai sumahatī tvayā deva pravartitā<BR>
12,273.025a	prīte tu tvayi dharmajña sarvalokeśvare prabho<BR>
12,273.025c	śakrād apagamiṣyāmi nivāsaṃ tu vidhatsva me<BR>
12,273.026	bhīṣma uvāca<BR>
12,273.026a	tatheti tāṃ prāha tadā brahmahatyāṃ pitāmahaḥ<BR>
12,273.026c	upāyataḥ sa śakrasya brahmahatyāṃ vyapohata<BR>
12,273.027a	tataḥ svayaṃbhuvā dhyātas tatra vahnir mahātmanā<BR>
12,273.027c	brahmāṇam upasaṃgamya tato vacanam abravīt<BR>
12,273.028a	prāpto 'smi bhagavan deva tvatsakāśam ariṃdama<BR>
12,273.028c	yat kartavyaṃ mayā deva tad bhavān vaktum arhati<BR>
12,273.029	brahmovāca<BR>
12,273.029a	bahudhā vibhajiṣyāmi brahmahatyām imām aham<BR>
12,273.029c	śakrasyādya vimokṣārthaṃ caturbhāgaṃ pratīccha me<BR>
12,273.030	agnir uvāca<BR>
12,273.030a	mama mokṣasya ko 'nto vai brahman dhyāyasva vai prabho<BR>
12,273.030c	etad icchāmi vijñātuṃ tattvato lokapūjita<BR>
12,273.031	brahmovāca<BR>
12,273.031a	yas tvāṃ jvalantam āsādya svayaṃ vai mānavaḥ kva cit<BR>
12,273.031c	bījauṣadhirasair vahne na yakṣyati tamovṛtaḥ<BR>
12,273.032a	tam eṣā yāsyati kṣipraṃ tatraiva ca nivatsyati<BR>
12,273.032c	brahmahatyā havyavāha vyetu te mānaso jvaraḥ<BR>
12,273.033	bhīṣma uvāca<BR>
12,273.033a	ity uktaḥ pratijagrāha tad vaco havyakavyabhuk<BR>
12,273.033c	pitāmahasya bhagavāṃs tathā ca tad abhūt prabho<BR>
12,273.034a	tato vṛkṣauṣadhitṛṇaṃ samāhūya pitāmahaḥ<BR>
12,273.034c	imam arthaṃ mahārāja vaktuṃ samupacakrame<BR>
12,273.034d*0731_01	iyaṃ vṛtrād anuprāptā brahmahatyā mahābhayā<BR>
12,273.034d*0731_02	puruhūtaṃ caturthāṃśam asyā yūyaṃ pratīcchata<BR>
12,273.035a	tato vṛkṣauṣadhitṛṇaṃ tathaivoktaṃ yathātatham<BR>
12,273.035c	vyathitaṃ vahnivad rājan brahmāṇam idam abravīt<BR>
12,273.036a	asmākaṃ brahmahatyāto ko 'nto lokapitāmaha<BR>
12,273.036c	svabhāvanihatān asmān na punar hantum arhasi<BR>
12,273.037a	vayam agniṃ tathā śītaṃ varṣaṃ ca pavaneritam<BR>
12,273.037c	sahāmaḥ satataṃ deva tathā chedanabhedanam<BR>
12,273.038a	brahmahatyām imām adya bhavataḥ śāsanād vayam<BR>
12,273.038c	grahīṣyāmas trilokeśa mokṣaṃ cintayatāṃ bhavān<BR>
12,273.039	brahmovāca<BR>
12,273.039a	parvakāle tu saṃprāpte yo vai chedanabhedanam<BR>
12,273.039c	kariṣyati naro mohāt tam eṣānugamiṣyati<BR>
12,273.040	bhīṣma uvāca<BR>
12,273.040a	tato vṛkṣauṣadhitṛṇam evam uktaṃ mahātmanā<BR>
12,273.040c	brahmāṇam abhisaṃpūjya jagāmāśu yathāgatam<BR>
12,273.041a	āhūyāpsaraso devas tato lokapitāmahaḥ<BR>
12,273.041c	vācā madhurayā prāha sāntvayann iva bhārata<BR>
12,273.042a	iyam indrād anuprāptā brahmahatyā varāṅganāḥ<BR>
12,273.042c	caturtham asyā bhāgaṃ hi mayoktāḥ saṃpratīcchata<BR>
12,273.043	apsarasa ūcuḥ<BR>
12,273.043a	grahaṇe kṛtabuddhīnāṃ deveśa tava śāsanāt<BR>
12,273.043c	mokṣaṃ samayato 'smākaṃ cintayasva pitāmaha<BR>
12,273.044	brahmovāca<BR>
12,273.044a	rajasvalāsu nārīṣu yo vai maithunam ācaret<BR>
12,273.044c	tam eṣā yāsyati kṣipraṃ vyetu vo mānaso jvaraḥ<BR>
12,273.045	bhīṣma uvāca<BR>
12,273.045a	tatheti hṛṣṭamanasa uktvāthāpsarasāṃ gaṇāḥ<BR>
12,273.045c	svāni sthānāni saṃprāpya remire bharatarṣabha<BR>
12,273.046a	tatas trilokakṛd devaḥ punar eva mahātapāḥ<BR>
12,273.046c	apaḥ saṃcintayām āsa dhyātās tāś cāpy athāgaman<BR>
12,273.047a	tās tu sarvāḥ samāgamya brahmāṇam amitaujasam<BR>
12,273.047c	idam ūcur vaco rājan praṇipatya pitāmaham<BR>
12,273.048a	imāḥ sma deva saṃprāptās tvatsakāśam ariṃdama<BR>
12,273.048c	śāsanāt tava deveśa samājñāpaya no vibho<BR>
12,273.049	brahmovāca<BR>
12,273.049a	iyaṃ vṛtrād anuprāptā puruhūtaṃ mahābhayā<BR>
12,273.049c	brahmahatyā caturthāṃśam asyā yūyaṃ pratīcchata<BR>
12,273.050	āpa ūcuḥ<BR>
12,273.050a	evaṃ bhavatu lokeśa yathā vadasi naḥ prabho<BR>
12,273.050c	mokṣaṃ samayato 'smākaṃ saṃcintayitum arhasi<BR>
12,273.051a	tvaṃ hi deveśa sarvasya jagataḥ paramo guruḥ<BR>
12,273.051c	ko 'nyaḥ prasādo hi bhaved yaḥ kṛcchrān naḥ samuddharet<BR>
12,273.052	brahmovāca<BR>
12,273.052a	alpā iti matiṃ kṛtvā yo naro buddhimohitaḥ<BR>
12,273.052c	śleṣmamūtrapurīṣāṇi yuṣmāsu pratimokṣyati<BR>
12,273.053a	tam eṣā yāsyati kṣipraṃ tatraiva ca nivatsyati<BR>
12,273.053c	tathā vo bhavitā mokṣa iti satyaṃ bravīmi vaḥ<BR>
12,273.054	bhīṣma uvāca<BR>
12,273.054a	tato vimucya devendraṃ brahmahatyā yudhiṣṭhira<BR>
12,273.054c	yathānisṛṣṭaṃ taṃ deśam agacchad devaśāsanāt<BR>
12,273.055a	evaṃ śakreṇa saṃprāptā brahmahatyā janādhipa<BR>
12,273.055c	pitāmaham anujñāpya so 'śvamedham akalpayat<BR>
12,273.056a	śrūyate hi mahārāja saṃprāptā vāsavena vai<BR>
12,273.056c	brahmahatyā tataḥ śuddhiṃ hayamedhena labdhavān<BR>
12,273.057a	samavāpya śriyaṃ devo hatvārīṃś ca sahasraśaḥ<BR>
12,273.057c	praharṣam atulaṃ lebhe vāsavaḥ pṛthivīpate<BR>
12,273.058a	vṛtrasya rudhirāc caiva khukhuṇḍāḥ pārtha jajñire<BR>
12,273.058c	dvijātibhir abhakṣyās te dīkṣitaiś ca tapodhanaiḥ<BR>
12,273.059a	sarvāvasthaṃ tvam apy eṣāṃ dvijātīnāṃ priyaṃ kuru<BR>
12,273.059c	ime hi bhūtale devāḥ prathitāḥ kurunandana<BR>
12,273.060a	evaṃ śakreṇa kauravya buddhisaukṣmyān mahāsuraḥ<BR>
12,273.060c	upāyapūrvaṃ nihato vṛtro 'thāmitatejasā<BR>
12,273.061a	evaṃ tvam api kauravya pṛthivyām aparājitaḥ<BR>
12,273.061c	bhaviṣyasi yathā devaḥ śatakratur amitrahā<BR>
12,273.062a	ye tu śakrakathāṃ divyām imāṃ parvasu parvasu<BR>
12,273.062c	vipramadhye paṭhiṣyanti na te prāpsyanti kilbiṣam<BR>
12,273.063a	ity etad vṛtram āśritya śakrasyātyadbhutaṃ mahat<BR>
12,273.063c	kathitaṃ karma te tāta kiṃ bhūyaḥ śrotum icchasi<BR>
12,274.001	yudhiṣṭhira uvāca<BR>
12,274.001a	pitāmaha mahāprājña sarvaśāstraviśārada<BR>
12,274.001c	asti vṛtravadhād eva vivakṣā mama jāyate<BR>
12,274.002a	jvareṇa mohito vṛtraḥ kathitas te janādhipa<BR>
12,274.002c	nihato vāsaveneha vajreṇeti mamānagha<BR>
12,274.003a	katham eṣa mahāprājña jvaraḥ prādurabhūt kutaḥ<BR>
12,274.003c	jvarotpattiṃ nipuṇataḥ śrotum icchāmy ahaṃ prabho<BR>
12,274.004	bhīṣma uvāca<BR>
12,274.004a	śṛṇu rājañ jvarasyeha saṃbhavaṃ lokaviśrutam<BR>
12,274.004c	vistaraṃ cāsya vakṣyāmi yādṛśaṃ caiva bhārata<BR>
12,274.005a	purā meror mahārāja śṛṅgaṃ trailokyaviśrutam<BR>
12,274.005c	jyotiṣkaṃ nāma sāvitraṃ sarvaratnavibhūṣitam<BR>
12,274.005e	aprameyam anādhṛṣyaṃ sarvalokeṣu bhārata<BR>
12,274.005f*0732_01	khyātam āsīt svatejobhir āvāryārkaprabhaṃ sthitam<BR>
12,274.006a	tatra devo giritaṭe hemadhātuvibhūṣite<BR>
12,274.006c	paryaṅka iva vibhrājann upaviṣṭo babhūva ha<BR>
12,274.007a	śailarājasutā cāsya nityaṃ pārśve sthitā babhau<BR>
12,274.007c	tathā devā mahātmāno vasavaś ca mahaujasaḥ<BR>
12,274.008a	tathaiva ca mahātmānāv aśvinau bhiṣajāṃ varau<BR>
12,274.008c	tathā vaiśravaṇo rājā guhyakair abhisaṃvṛtaḥ<BR>
12,274.009a	yakṣāṇām adhipaḥ śrīmān kailāsanilayaḥ prabhuḥ<BR>
12,274.009b*0733_01	śaṅkhapadmanidhī cobhau ṛddhyā paramayā saha<BR>
12,274.009b*0734_01	upāsanta mahātmānam uśanā ca mahākaviḥ<BR>
12,274.009b*0734_02	sanatkumārapramukhās tathaiva ca maharṣayaḥ<BR>
12,274.009c	aṅgiraḥpramukhāś caiva tathā devarṣayo 'pare<BR>
12,274.010a	viśvāvasuś ca gandharvas tathā nāradaparvatau<BR>
12,274.010c	apsarogaṇasaṃghāś ca samājagmur anekaśaḥ<BR>
12,274.011a	vavau śivaḥ sukho vāyur nānāgandhavahaḥ śuciḥ<BR>
12,274.011c	sarvartukusumopetāḥ puṣpavanto mahādrumāḥ<BR>
12,274.012a	tathā vidyādharāś caiva siddhāś caiva tapodhanāḥ<BR>
12,274.012c	mahādevaṃ paśupatiṃ paryupāsanta bhārata<BR>
12,274.013a	bhūtāni ca mahārāja nānārūpadharāṇy atha<BR>
12,274.013c	rākṣasāś ca mahāraudrāḥ piśācāś ca mahābalāḥ<BR>
12,274.014a	bahurūpadharā hṛṣṭā nānāpraharaṇodyatāḥ<BR>
12,274.014c	devasyānucarās tatra tasthire cānalopamāḥ<BR>
12,274.015a	nandī ca bhagavāṃs tatra devasyānumate sthitaḥ<BR>
12,274.015c	pragṛhya jvalitaṃ śūlaṃ dīpyamānaṃ svatejasā<BR>
12,274.016a	gaṅgā ca saritāṃ śreṣṭhā sarvatīrthajalodbhavā<BR>
12,274.016c	paryupāsata taṃ devaṃ rūpiṇī kurunandana<BR>
12,274.017a	evaṃ sa bhagavāṃs tatra pūjyamānaḥ surarṣibhiḥ<BR>
12,274.017c	devaiś ca sumahābhāgair mahādevo vyatiṣṭhata<BR>
12,274.018a	kasya cit tv atha kālasya dakṣo nāma prajāpatiḥ<BR>
12,274.018c	pūrvoktena vidhānena yakṣyamāṇo 'nvapadyata<BR>
12,274.019a	tatas tasya makhaṃ devāḥ sarve śakrapurogamāḥ<BR>
12,274.019c	gamanāya samāgamya buddhim āpedire tadā<BR>
12,274.020a	te vimānair mahātmāno jvalitair jvalanaprabhāḥ<BR>
12,274.020c	devasyānumate 'gacchan gaṅgādvāram iti śrutiḥ<BR>
12,274.021a	prasthitā devatā dṛṣṭvā śailarājasutā tadā<BR>
12,274.021c	uvāca vacanaṃ sādhvī devaṃ paśupatiṃ patim<BR>
12,274.022a	bhagavan kva nu yānty ete devāḥ śakrapurogamāḥ<BR>
12,274.022c	brūhi tattvena tattvajña saṃśayo me mahān ayam<BR>
12,274.023	maheśvara uvāca<BR>
12,274.023a	dakṣo nāma mahābhāge prajānāṃ patir uttamaḥ<BR>
12,274.023c	hayamedhena yajate tatra yānti divaukasaḥ<BR>
12,274.024	umā uvāca<BR>
12,274.024a	yajñam etaṃ mahābhāga kimarthaṃ nābhigacchasi<BR>
12,274.024c	kena vā pratiṣedhena gamanaṃ te na vidyate<BR>
12,274.025	maheśvara uvāca<BR>
12,274.025a	surair eva mahābhāge sarvam etad anuṣṭhitam<BR>
12,274.025c	yajñeṣu sarveṣu mama na bhāga upakalpitaḥ<BR>
12,274.026a	pūrvopāyopapannena mārgeṇa varavarṇini<BR>
12,274.026c	na me surāḥ prayacchanti bhāgaṃ yajñasya dharmataḥ<BR>
12,274.027	umā uvāca<BR>
12,274.027a	bhagavan sarvabhūteṣu prabhavābhyadhiko guṇaiḥ<BR>
12,274.027c	ajeyaś cāpradhṛṣyaś ca tejasā yaśasā śriyā<BR>
12,274.028a	anena te mahābhāga pratiṣedhena bhāgataḥ<BR>
12,274.028c	atīva duḥkham utpannaṃ vepathuś ca mamānagha<BR>
12,274.029	bhīṣma uvāca<BR>
12,274.029a	evam uktvā tu sā devī devaṃ paśupatiṃ patim<BR>
12,274.029c	tūṣṇīṃbhūtābhavad rājan dahyamānena cetasā<BR>
12,274.030a	atha devyā mataṃ jñātvā hṛdgataṃ yac cikīrṣitam<BR>
12,274.030c	sa samājñāpayām āsa tiṣṭha tvam iti nandinam<BR>
12,274.031a	tato yogabalaṃ kṛtvā sarvayogeśvareśvaraḥ<BR>
12,274.031c	taṃ yajñaṃ sumahātejā bhīmair anucarais tadā<BR>
12,274.031e	sahasā ghātayām āsa devadevaḥ pinākadhṛk<BR>
12,274.032a	ke cin nādān amuñcanta ke cid dhāsāṃś ca cakrire<BR>
12,274.032c	rudhireṇāpare rājaṃs tatrāgniṃ samavākiran<BR>
12,274.033a	ke cid yūpān samutpāṭya babhramur vikṛtānanāḥ<BR>
12,274.033c	āsyair anye cāgrasanta tathaiva paricārakān<BR>
12,274.034a	tataḥ sa yajño nṛpate vadhyamānaḥ samantataḥ<BR>
12,274.034c	āsthāya mṛgarūpaṃ vai kham evābhyapatat tadā<BR>
12,274.035a	taṃ tu yajñaṃ tathārūpaṃ gacchantam upalabhya saḥ<BR>
12,274.035c	dhanur ādāya bāṇaṃ ca tadānvasarata prabhuḥ<BR>
12,274.036a	tatas tasya sureśasya krodhād amitatejasaḥ<BR>
12,274.036c	lalāṭāt prasṛto ghoraḥ svedabindur babhūva ha<BR>
12,274.037a	tasmin patitamātre tu svedabindau tathā bhuvi<BR>
12,274.037c	prādurbabhūva sumahān agniḥ kālānalopamaḥ<BR>
12,274.038a	tatra cājāyata tadā puruṣaḥ puruṣarṣabha<BR>
12,274.038c	hrasvo 'timātraraktākṣo hariśmaśrur vibhīṣaṇaḥ<BR>
12,274.039a	ūrdhvakeśo 'tilomāṅgaḥ śyenolūkas tathaiva ca<BR>
12,274.039c	karālaḥ kṛṣṇavarṇaś ca raktavāsās tathaiva ca<BR>
12,274.040a	taṃ yajñaṃ sa mahāsattvo 'dahat kakṣam ivānalaḥ<BR>
12,274.040b*0735_01	vyacarat sarvato devān prādravat sa ṛṣīṃs tathā<BR>
12,274.040c	devāś cāpy adravan sarve tato bhītā diśo daśa<BR>
12,274.041a	tena tasmin vicaratā puruṣeṇa viśāṃ pate<BR>
12,274.041c	pṛthivī vyacalad rājann atīva bharatarṣabha<BR>
12,274.042a	hāhābhūte pravṛtte tu nāde lokabhayaṃkare<BR>
12,274.042b*0736_01	hāhābhūtaṃ jagat sarvam upalakṣya tadā prabhuḥ<BR>
12,274.042c	pitāmaho mahādevaṃ darśayan pratyabhāṣata<BR>
12,274.043a	bhavato 'pi surāḥ sarve bhāgaṃ dāsyanti vai prabho<BR>
12,274.043c	kriyatāṃ pratisaṃhāraḥ sarvadeveśvara tvayā<BR>
12,274.044a	imā hi devatāḥ sarvā ṛṣayaś ca paraṃtapa<BR>
12,274.044c	tava krodhān mahādeva na śāntim upalebhire<BR>
12,274.045a	yaś caiṣa puruṣo jātaḥ svedāt te vibudhottama<BR>
12,274.045c	jvaro nāmaiṣa dharmajña lokeṣu pracariṣyati<BR>
12,274.046a	ekībhūtasya na hy asya dhāraṇe tejasaḥ prabho<BR>
12,274.046c	samarthā sakalā pṛthvī bahudhā sṛjyatām ayam<BR>
12,274.047a	ity ukto brahmaṇā devo bhāge cāpi prakalpite<BR>
12,274.047c	bhagavantaṃ tathety āha brahmāṇam amitaujasam<BR>
12,274.048a	parāṃ ca prītim agamad utsmayaṃś ca pinākadhṛk<BR>
12,274.048c	avāpa ca tadā bhāgaṃ yathoktaṃ brahmaṇā bhavaḥ<BR>
12,274.049a	jvaraṃ ca sarvadharmajño bahudhā vyasṛjat tadā<BR>
12,274.049c	śāntyarthaṃ sarvabhūtānāṃ śṛṇu tac cāpi putraka<BR>
12,274.050a	śīrṣābhitāpo nāgānāṃ parvatānāṃ śilājatuḥ<BR>
12,274.050c	apāṃ tu nīlikāṃ vidyān nirmokaṃ bhujageṣu ca<BR>
12,274.051a	khorakaḥ saurabheyāṇām ūṣaraṃ pṛthivītale<BR>
12,274.051c	paśūnām api dharmajña dṛṣṭipratyavarodhanam<BR>
12,274.052a	randhrāgatam athāśvānāṃ śikhodbhedaś ca barhiṇām<BR>
12,274.052c	netrarogaḥ kokilānāṃ jvaraḥ prokto mahātmanā<BR>
12,274.053a	abjānāṃ pittabhedaś ca sarveṣām iti naḥ śrutam<BR>
12,274.053c	śukānām api sarveṣāṃ hikkikā procyate jvaraḥ<BR>
12,274.054a	śārdūleṣv atha dharmajña śramo jvara ihocyate<BR>
12,274.054c	mānuṣeṣu tu dharmajña jvaro nāmaiṣa viśrutaḥ<BR>
12,274.054e	maraṇe janmani tathā madhye cāviśate naram<BR>
12,274.055a	etan māheśvaraṃ tejo jvaro nāma sudāruṇaḥ<BR>
12,274.055c	namasyaś caiva mānyaś ca sarvaprāṇibhir īśvaraḥ<BR>
12,274.056a	anena hi samāviṣṭo vṛtro dharmabhṛtāṃ varaḥ<BR>
12,274.056c	vyajṛmbhata tataḥ śakras tasmai vajram avāsṛjat<BR>
12,274.057a	praviśya vajro vṛtraṃ tu dārayām āsa bhārata<BR>
12,274.057c	dāritaś ca sa vajreṇa mahāyogī mahāsuraḥ<BR>
12,274.057e	jagāma paramaṃ sthānaṃ viṣṇor amitatejasaḥ<BR>
12,274.058a	viṣṇubhaktyā hi tenedaṃ jagad vyāptam abhūt purā<BR>
12,274.058c	tasmāc ca nihato yuddhe viṣṇoḥ sthānam avāptavān<BR>
12,274.059a	ity eṣa vṛtram āśritya jvarasya mahato mayā<BR>
12,274.059c	vistaraḥ kathitaḥ putra kim anyat prabravīmi te<BR>
12,274.060a	imāṃ jvarotpattim adīnamānasaḥ; paṭhet sadā yaḥ susamāhito naraḥ<BR>
12,274.060c	vimuktarogaḥ sa sukhī mudā yuto; labheta kāmān sa yathāmanīṣitān<BR>
12,274.060d@028_0000	janamejaya uvāca<BR>
12,274.060d@028_0001	prācetasasya dakṣasya kathaṃ vaivasvate 'ntare<BR>
12,274.060d@028_0002	vināśam agamad brahman hayamedhaḥ prajāpateḥ<BR>
12,274.060d@028_0003	devyā manyukṛtaṃ matvā kruddhaḥ sarvātmakaḥ prabhuḥ<BR>
12,274.060d@028_0004	prasādāt tasya dakṣeṇa sa yajñaḥ saṃdhitaḥ katham<BR>
12,274.060d@028_0005	vaiśaṃpāyana uvāca<BR>
12,274.060d@028_0005	etad veditum icchāmi tan me brūhi yathātatham<BR>
12,274.060d@028_0006	purā himavataḥ pṛṣṭhe dakṣo vai yajñam āharat<BR>
12,274.060d@028_0007	gaṅgādvāre śubhe deśe ṛṣisiddhaniṣevite<BR>
12,274.060d@028_0008	gandharvāpsarasākīrṇe nānādrumalatāvṛte<BR>
12,274.060d@028_0009	ṛṣisaṃghaiḥ parivṛtaṃ dakṣaṃ yajñabhṛtāṃ varam<BR>
12,274.060d@028_0010	pṛthivyām antarikṣe ca ye ca svarlokavāsinaḥ<BR>
12,274.060d@028_0011	sarve prāñjalayo bhūtvā upatasthuḥ prajāpatim<BR>
12,274.060d@028_0012	devadānavagandharvāḥ piśācoragarākṣasāḥ<BR>
12,274.060d@028_0013	hāhā hūhūś ca gandharvau tumburur nāradas tathā<BR>
12,274.060d@028_0014	viśvāvasur viśvaseno gandharvāpsarasas tathā<BR>
12,274.060d@028_0015	ādityā vasavo rudrāḥ sādhyāḥ saha marudgaṇaiḥ<BR>
12,274.060d@028_0016	indreṇa sahitāḥ sarve āgatā yajñabhāginaḥ<BR>
12,274.060d@028_0017	ūṣmapāḥ somapāś caiva dhūmapā ājyapās tathā<BR>
12,274.060d@028_0018	ṛṣayaḥ pitaraś caiva āgatā brahmaṇā saha<BR>
12,274.060d@028_0019	ete cānye ca bahavo bhūtagrāmaś caturvidhaḥ<BR>
12,274.060d@028_0020	jarāyujāṇḍajāś caiva svedajodbhidajās tathā<BR>
12,274.060d@028_0021	āhūtā mantritāḥ sarve devāś ca saha patnibhiḥ<BR>
12,274.060d@028_0022	virājante vimānasthā dīpyamānā ivāgnayaḥ<BR>
12,274.060d@028_0023	tān dṛṣṭvā manyunāviṣṭo dadhīcir vākyam abravīt<BR>
12,274.060d@028_0024	nāyaṃ yajño na vā dharmo yatra rudro na ijyate<BR>
12,274.060d@028_0025	vadhabandhaṃ prapannā vai kiṃ nu kālasya paryayaḥ<BR>
12,274.060d@028_0026	kiṃ nu mohān na paśyanti vināśaṃ paryupasthitam<BR>
12,274.060d@028_0027	upasthitaṃ bhayaṃ ghoraṃ na budhyanti mahādhvare<BR>
12,274.060d@028_0028	ity uktvā sa mahāyogī paśyati dhyānacakṣuṣā<BR>
12,274.060d@028_0029	sa paśyati mahādevaṃ devīṃ ca varadāṃ śubhām<BR>
12,274.060d@028_0030	nāradaṃ ca mahātmānaṃ dṛṣṭvā devyāḥ samīpataḥ<BR>
12,274.060d@028_0031	saṃtoṣaṃ paramaṃ lebhe iti niścitya yogavit<BR>
12,274.060d@028_0032	ekamantrās tu te sarve yeneśo na nimantritaḥ<BR>
12,274.060d@028_0033	tasmād deśād apakramya dadhīcir vākyam abravīt<BR>
12,274.060d@028_0034	apūjyapūjane caiva pūjyānāṃ cāpy apūjane<BR>
12,274.060d@028_0035	tripātakasamaṃ pāpaṃ śaśvat prāpnoti mānavaḥ<BR>
12,274.060d@028_0036	anṛtaṃ noktapūrvaṃ me na ca vakṣye kadā cana<BR>
12,274.060d@028_0037	devatānām ṛṣīṇāṃ ca madhye satyaṃ bravīmy aham<BR>
12,274.060d@028_0038	āgataṃ paśubhartāraṃ sraṣṭāraṃ jagataḥ patim<BR>
12,274.060d@028_0039	dakṣa uvāca<BR>
12,274.060d@028_0039	adhvare hy aprabhoktāraṃ sarveṣāṃ paśyata prabhum<BR>
12,274.060d@028_0040	santi no bahavo rudrāḥ śūlahastāḥ kapardinaḥ<BR>
12,274.060d@028_0041	dadhīcir uvāca<BR>
12,274.060d@028_0041	ekādaśasthānagatā nāhaṃ vedmi maheśvaram<BR>
12,274.060d@028_0042	sarveṣām ekamantro 'yaṃ yeneśo na nimantritaḥ<BR>
12,274.060d@028_0043	yathāhaṃ śaṃkarād ūrdhvaṃ nānyaṃ paśyāmi daivatam<BR>
12,274.060d@028_0044	dakṣa uvāca<BR>
12,274.060d@028_0044	tathā dakṣasya vipulo yajño 'yaṃ na bhaviṣyati<BR>
12,274.060d@028_0045	etan makheśāya suvarṇapātre<BR>
12,274.060d@028_0046	haviḥ samastaṃ vidhimantrapūtam<BR>
12,274.060d@028_0047	viṣṇor nayāmy apratimasya bhāgaṃ<BR>
12,274.060d@028_0048	devy uvāca<BR>
12,274.060d@028_0048	prabhur vibhuś cāhavanīya eṣaḥ<BR>
12,274.060d@028_0049	kiṃ nāma dānaṃ niyamaṃ tapo vā<BR>
12,274.060d@028_0050	kuryām ahaṃ yena patir mamādya<BR>
12,274.060d@028_0051	labheta bhāgaṃ bhagavān acintyo<BR>
12,274.060d@028_0052	vaiśaṃpāyana uvāca<BR>
12,274.060d@028_0052	bhāgasya cārdham atha vā tṛtīyam<BR>
12,274.060d@028_0053	evaṃ bruvāṇāṃ bhagavān svapatnīṃ<BR>
12,274.060d@028_0054	prahṛṣṭarūpaḥ kṣubhitām uvāca<BR>
12,274.060d@028_0055	na vetsi māṃ devi kṛśodarāṅgi<BR>
12,274.060d@028_0056	kiṃ nāma yuktaṃ mayi yan makheśe<BR>
12,274.060d@028_0057	ahaṃ hi jānāmi viśālanetre<BR>
12,274.060d@028_0058	dhyānena hīnā na vidanty asantaḥ<BR>
12,274.060d@028_0059	tavādya mohena ca sendradevā<BR>
12,274.060d@028_0060	lokās trayaḥ sarvata eva mūḍhāḥ<BR>
12,274.060d@028_0061	mām adhvare śaṃsitāraḥ stuvanti<BR>
12,274.060d@028_0062	rathaṃtaraṃ sāmagāś copagānti<BR>
12,274.060d@028_0063	māṃ brāhmaṇā brahmasatre yajante<BR>
12,274.060d@028_0064	devy uvāca<BR>
12,274.060d@028_0064	mamādhvaryavaḥ kalpayante ca bhāgam<BR>
12,274.060d@028_0065	suprākṛto 'pi bhagavan sarvaḥ strījanasaṃsadi<BR>
12,274.060d@028_0066	bhagavān uvāca<BR>
12,274.060d@028_0066	stauti garvāyate cāpi svam ātmānaṃ na saṃśayaḥ<BR>
12,274.060d@028_0067	nātmānaṃ staumi deveśi paśya me tanumadhyame<BR>
12,274.060d@028_0068	vaiśaṃpāyana uvāca<BR>
12,274.060d@028_0068	yaṃ srakṣyāmi varārohe tavārthe varavarṇini<BR>
12,274.060d@028_0069	ity uktvā bhagavān patnīm umāṃ prāṇair api priyām<BR>
12,274.060d@028_0070	so 'sṛjad bhagavān vaktrād bhūtaṃ ghoraṃ praharṣaṇam<BR>
12,274.060d@028_0071	tam uvācākṣipa makhaṃ dakṣasyeti maheśvaraḥ<BR>
12,274.060d@028_0072	tasmād vaktrād vimuktena siṃhenaikena līlayā<BR>
12,274.060d@028_0073	devyā manyuvyapohārthaṃ hato dakṣasya vai kratuḥ<BR>
12,274.060d@028_0074	manyunā ca mahābhīmā mahākālī maheśvarī<BR>
12,274.060d@028_0075	ātmanaḥ karmasākṣitve tena sārdhaṃ sahānugā<BR>
12,274.060d@028_0076	devasyānumataṃ matvā praṇamya śirasā tataḥ<BR>
12,274.060d@028_0077	ātmanaḥ sadṛśaḥ śauryād balarūpasamanvitaḥ<BR>
12,274.060d@028_0078	sa eva bhagavān krodhaḥ pratirūpasamanvitaḥ<BR>
12,274.060d@028_0079	anantabalavīryaś ca anantabalapauruṣaḥ<BR>
12,274.060d@028_0080	vīrabhadra iti khyāto devyā manyupramārjakaḥ<BR>
12,274.060d@028_0081	so 'sṛjad romakūpebhyo raumyān nāma gaṇeśvarān<BR>
12,274.060d@028_0082	rudrānugā gaṇā raudrā rudravīryaparākramāḥ<BR>
12,274.060d@028_0083	te nipetus tatas tūrṇaṃ dakṣayajñavihiṃsayā<BR>
12,274.060d@028_0084	bhīmarūpā mahākāyāḥ śataśo 'tha sahasraśaḥ<BR>
12,274.060d@028_0085	tataḥ kilakilāśabdair ākāśaṃ pūrayann iva<BR>
12,274.060d@028_0086	tena śabdena mahatā trastās tatra divaukasaḥ<BR>
12,274.060d@028_0087	parvatāś ca vyaśīryanta cakampe ca vasuṃdharā<BR>
12,274.060d@028_0088	mārutāś caiva ghūrṇante cukṣubhe varuṇālayaḥ<BR>
12,274.060d@028_0089	agnayo naiva dīpyante naiva dīpyati bhāskaraḥ<BR>
12,274.060d@028_0090	grahā naiva prakāśante nakṣatrāṇi na candramāḥ<BR>
12,274.060d@028_0091	ṛṣayo na prakāśante na devā na ca mānuṣāḥ<BR>
12,274.060d@028_0092	evaṃ tu timirībhūte nirdahanty avamānitāḥ<BR>
12,274.060d@028_0093	praharanty apare ghorā yūpān utpāṭayanti ca<BR>
12,274.060d@028_0094	pramardanti tathā cānye vimardanti tathā pare<BR>
12,274.060d@028_0095	ādhāvanti pradhāvanti vāyuvegā manojavāḥ<BR>
12,274.060d@028_0096	cūrṇyante yajñapātrāṇi divyāny ābharaṇāni ca<BR>
12,274.060d@028_0097	viśīryamāṇā dṛśyante tārā iva nabhastalāt<BR>
12,274.060d@028_0098	divyānnapānabhakṣyāṇāṃ rāśayaḥ parvatopamāḥ<BR>
12,274.060d@028_0099	kṣīranadyo 'tha dṛśyante ghṛtapāyasakardamāḥ<BR>
12,274.060d@028_0100	dadhimaṇḍodakā divyāḥ khaṇḍaśarkaravālukāḥ<BR>
12,274.060d@028_0101	ṣaḍrasā nivahanty etā guḍakulyā manoramāḥ<BR>
12,274.060d@028_0102	uccāvacāni māṃsāni bhakṣyāṇi vividhāni ca<BR>
12,274.060d@028_0103	pānakāni ca divyāni lehyacoṣyāṇi yāni ca<BR>
12,274.060d@028_0104	bhuñjate vividhair vaktrair vilumpanty ākṣipanti ca<BR>
12,274.060d@028_0105	rudrakopān mahākāyāḥ kālāgnisadṛśopamāḥ<BR>
12,274.060d@028_0106	kṣobhayan surasainyāni bhīṣayantaḥ samantataḥ<BR>
12,274.060d@028_0107	krīḍanti vikṛtākāraiś cikṣipuḥ surayoṣitaḥ<BR>
12,274.060d@028_0108	rudrakrodhāt prayatnena sarvadevaiḥ surakṣitam<BR>
12,274.060d@028_0109	taṃ yajñam adahac chīghraṃ bhadrakālī samantataḥ<BR>
12,274.060d@028_0110	cakāra bhairavaṃ nādaṃ sarvabhūtabhayaṃkaram<BR>
12,274.060d@028_0111	chittvā śiro vai yajñasya nanāda ca mumoda ca<BR>
12,274.060d@028_0112	tato brahmādayo devā dakṣaś caiva prajāpatiḥ<BR>
12,274.060d@028_0113	vīrabhadra uvāca<BR>
12,274.060d@028_0113	ūcuḥ prāñjalayaḥ sarve kathyatāṃ ko bhavān iti<BR>
12,274.060d@028_0114	nāhaṃ rudro na vā devī naiva bhoktum ihāgataḥ<BR>
12,274.060d@028_0115	devyā manyukṛtaṃ matvā kruddhaḥ sarvātmakaḥ prabhuḥ<BR>
12,274.060d@028_0116	draṣṭuṃ vā naiva viprendrān naiva kautūhalena ca<BR>
12,274.060d@028_0117	tava yajñavināśārthaṃ saṃprāptaṃ viddhi mām iha<BR>
12,274.060d@028_0118	vīrabhadra iti khyāto rudrakopād viniḥsṛtaḥ<BR>
12,274.060d@028_0119	bhadrakālīti vijñeyā devyāḥ kopād viniḥsṛtā<BR>
12,274.060d@028_0120	preṣitau devadevena yajñāntikam ihāgatau<BR>
12,274.060d@028_0121	śaraṇaṃ gaccha viprendra devadevam umāpatim<BR>
12,274.060d@028_0122	vaiśaṃpāyana uvāca<BR>
12,274.060d@028_0122	varaṃ krodho 'pi devasya varadānaṃ na cānyataḥ<BR>
12,274.060d@028_0123	vīrabhadravacaḥ śrutvā dakṣo dharmabhṛtāṃ varaḥ<BR>
12,274.060d@028_0124	toṣayām āsa stotreṇa praṇipatya maheśvaram<BR>
12,274.060d@028_0125	prapadye devam īśānaṃ śāśvataṃ dhruvam avyayam<BR>
12,274.060d@028_0126	mahādevaṃ mahātmānaṃ viśvasya jagataḥ patim<BR>
12,274.060d@028_0127	dakṣaprajāpater yajñe dravyais tu susamāhitaiḥ<BR>
12,274.060d@028_0128	āhūtā devatāḥ sarvā ṛṣayaś ca tapodhanāḥ<BR>
12,274.060d@028_0129	devo nāhūyate tatra viśvakarmā maheśvaraḥ<BR>
12,274.060d@028_0130	tatra kruddhā mahādevī gaṇāṃs tatra vyasarjayat<BR>
12,274.060d@028_0131	pradīpte yajñavāṭe tu vidruteṣu dvijātiṣu<BR>
12,274.060d@028_0132	tārāgaṇam anuprāpte raudre dīpte mahātmani<BR>
12,274.060d@028_0133	śūlanirbhinnahṛdayaiḥ kūjadbhiḥ paricārakaiḥ<BR>
12,274.060d@028_0134	nikhātotpāṭitair yūpair apaviddhair itas tataḥ<BR>
12,274.060d@028_0135	utpatadbhiḥ patadbhiś ca gṛdhrair āmiṣagṛddhibhiḥ<BR>
12,274.060d@028_0136	pakṣavātavinirdhūtaiḥ śivāśatanināditaiḥ<BR>
12,274.060d@028_0137	yakṣagandharvasaṃghaiś ca piśācoragarākṣasaiḥ<BR>
12,274.060d@028_0138	prāṇāpānau saṃnirudhya vaktrasthānena yatnataḥ<BR>
12,274.060d@028_0139	vicārya sarvato dṛṣṭiṃ bahudṛṣṭir amitrajit<BR>
12,274.060d@028_0140	sahasā devadeveśo agnikuṇḍāt samutthitaḥ<BR>
12,274.060d@028_0141	bibhrat sūryasahasrasya tejaḥ saṃvartakopamaḥ<BR>
12,274.060d@028_0142	smitaṃ kṛtvābravīd vākyaṃ brūhi kiṃ karavāṇi te<BR>
12,274.060d@028_0143	śrāvite ca makhādhyāye devānāṃ guruṇā tataḥ<BR>
12,274.060d@028_0144	tam uvācāñjaliṃ kṛtvā dakṣo devaṃ prajāpatiḥ<BR>
12,274.060d@028_0145	bhītaśaṅkitavitrastaḥ sabāṣpavadanekṣaṇaḥ<BR>
12,274.060d@028_0146	yadi prasanno bhagavān yadi cāhaṃ tava priyaḥ<BR>
12,274.060d@028_0147	yadi vāham anugrāhyo yadi deyo varo mama<BR>
12,274.060d@028_0148	yad dagdhaṃ bhakṣitaṃ pītam aśitaṃ yac ca nāśitam<BR>
12,274.060d@028_0149	cūrṇīkṛtāpaviddhaṃ ca yajñasaṃbhāram īhitam<BR>
12,274.060d@028_0150	dīrghakālena mahatā prayatnena ca saṃcitam<BR>
12,274.060d@028_0151	tan na mithyā bhaven mahyaṃ varam etam ahaṃ vṛṇe<BR>
12,274.060d@028_0152	tathāstv ity āha bhagavān bhaganetraharo haraḥ<BR>
12,274.060d@028_0153	dharmādhyakṣo virūpākṣas tryakṣo devaḥ prajāpatiḥ<BR>
12,274.060d@028_0154	jānubhyām avanīṃ gatvā dakṣo labdhvā bhavād varam<BR>
12,274.060d@028_0155	yudhiṣṭhira uvāca<BR>
12,274.060d@028_0155	nāmnām aṣṭasahasreṇa stutavān vṛṣabhadhvajam<BR>
12,274.060d@028_0156	yair nāmadheyaiḥ stutavān dakṣo devaḥ prajāpatiḥ<BR>
12,274.060d@028_0157	bhīṣma uvāca<BR>
12,274.060d@028_0157	vaktum arhasi me tāta śrotuṃ śraddhā mamānagha<BR>
12,274.060d@028_0158	śrūyatāṃ devadevasya nāmāny adbhutakarmaṇaḥ<BR>
12,274.060d@028_0159	gūḍhavratasya guhyāni prakāśāni ca bhārata<BR>
12,274.060d@028_0159	dakṣa uvāca<BR>
12,274.060d@028_0160	namas te devadeveśa devāribalasūdana<BR>
12,274.060d@028_0161	devendrabalaviṣṭambha devadānavapūjita<BR>
12,274.060d@028_0162	sahasrākṣa virūpākṣa tryakṣa yakṣādhipa priya<BR>
12,274.060d@028_0163	sarvataḥpāṇipādānta sarvatokṣiśiromukha<BR>
12,274.060d@028_0164	sarvataḥśrutimal loke sarvam āvṛtya tiṣṭhasi<BR>
12,274.060d@028_0165	śaṅkukarṇa mahākarṇa kumbhakarṇārṇavālaya<BR>
12,274.060d@028_0166	gajendrakarṇa gokarṇa pāṇikarṇa namo 'stu te<BR>
12,274.060d@028_0167	śatodara śatāvarta śatajihva śatānana<BR>
12,274.060d@028_0168	gāyanti tvāṃ gāyatriṇo arcayanty arkam arkiṇaḥ<BR>
12,274.060d@028_0169	brahmāṇaṃ tvāṃ śatakratum ūrdhvaṃ kham iva menire<BR>
12,274.060d@028_0170	mūrtau hi te mahāmūrte samudrāmbarasaṃnibha<BR>
12,274.060d@028_0171	sarvā vai devatā hy asmin gāvo goṣṭha ivāsate<BR>
12,274.060d@028_0172	bhavaccharīre paśyāmi somam agniṃ jaleśvaram<BR>
12,274.060d@028_0173	ādityam atha vai viṣṇuṃ brahmāṇaṃ ca bṛhaspatim<BR>
12,274.060d@028_0174	bhagavān kāraṇaṃ kāryaṃ kriyā karaṇam eva ca<BR>
12,274.060d@028_0175	asataś ca sataś caiva tathaiva prabhavāpyayau<BR>
12,274.060d@028_0176	namo bhavāya śarvāya rudrāya varadāya ca<BR>
12,274.060d@028_0177	paśūnāṃ pataye caiva namo 'stv andhakaghātine<BR>
12,274.060d@028_0178	trijaṭāya triśīrṣāya triśūlavarapāṇine<BR>
12,274.060d@028_0179	tryambakāya trinetrāya tripuraghnāya vai namaḥ<BR>
12,274.060d@028_0180	namaś caṇḍāya muṇḍāya aṇḍāyāṇḍadharāya ca<BR>
12,274.060d@028_0181	daṇḍine samakarṇāya daṇḍimuṇḍāya vai namaḥ<BR>
12,274.060d@028_0182	namordhvadaṃṣṭrakeśāya śuklāyāvatatāya ca<BR>
12,274.060d@028_0183	vilohitāya dhūmrāya nīlagrīvāya vai namaḥ<BR>
12,274.060d@028_0184	namo 'stv apratirūpāya virūpāya śivāya ca<BR>
12,274.060d@028_0185	sūryāya sūryamālāya sūryadhvajapatākine<BR>
12,274.060d@028_0186	namaḥ pramathanāthāya vṛṣaskandhāya dhanvine<BR>
12,274.060d@028_0187	śatruṃdamāya daṇḍāya parṇacīrapaṭāya ca<BR>
12,274.060d@028_0188	namo hiraṇyagarbhāya hiraṇyakavacāya ca<BR>
12,274.060d@028_0189	hiraṇyakṛtacūḍāya hiraṇyapataye namaḥ<BR>
12,274.060d@028_0190	namaḥ stutāya stutyāya stūyamānāya vai namaḥ<BR>
12,274.060d@028_0191	sarvāya sarvabhakṣāya sarvabhūtāntarātmane<BR>
12,274.060d@028_0192	namo hotre 'tha mantrāya śukladhvajapatākine<BR>
12,274.060d@028_0193	namo nābhāya nābhyāya namaḥ kaṭakaṭāya ca<BR>
12,274.060d@028_0194	namo 'stu kṛśanāsāya kṛśāṅgāya kṛśāya ca<BR>
12,274.060d@028_0195	saṃhṛṣṭāya vihṛṣṭāya namaḥ kilakilāya ca<BR>
12,274.060d@028_0196	namo 'stu śayamānāya śayitāyotthitāya ca<BR>
12,274.060d@028_0197	sthitāya dhāvamānāya muṇḍāya jaṭilāya ca<BR>
12,274.060d@028_0198	namo nartanaśīlāya mukhavāditravādine<BR>
12,274.060d@028_0199	nādyopahāralubdhāya gītavāditraśāline<BR>
12,274.060d@028_0200	namo jyeṣṭhāya śreṣṭhāya balapramathanāya ca<BR>
12,274.060d@028_0201	kālanāthāya kalyāya kṣayāyopakṣayāya ca<BR>
12,274.060d@028_0202	bhīmadundubhihāsāya bhīmavratadharāya ca<BR>
12,274.060d@028_0203	ugrāya ca namo nityaṃ namo 'stu daśabāhave<BR>
12,274.060d@028_0204	namaḥ kapālahastāya citibhasmapriyāya ca<BR>
12,274.060d@028_0205	vibhīṣaṇāya bhīṣmāya bhīmavratadharāya ca<BR>
12,274.060d@028_0206	namo vikṛtavaktrāya khaḍgajihvāya daṃṣṭriṇe<BR>
12,274.060d@028_0207	pakvāmamāṃsalubdhāya tumbīvīṇāpriyāya ca<BR>
12,274.060d@028_0208	namo vṛṣāya vṛṣyāya govṛṣāya vṛṣāya ca<BR>
12,274.060d@028_0209	kaṭaṃkaṭāya caṇḍāya namaḥ pacapacāya ca<BR>
12,274.060d@028_0210	namaḥ sarvavariṣṭhāya varāya varadāya ca<BR>
12,274.060d@028_0211	varamālyagandhavastrāya varātivarade namaḥ<BR>
12,274.060d@028_0212	namo raktaviraktāya bhāvanāyākṣamāline<BR>
12,274.060d@028_0213	saṃbhinnāya vibhinnāya chāyāyātapanāya ca<BR>
12,274.060d@028_0214	aghoraghorarūpāya ghoraghoratarāya ca<BR>
12,274.060d@028_0215	namaḥ śivāya śāntāya namaḥ śāntatamāya ca<BR>
12,274.060d@028_0216	ekapād bahunetrāya ekaśīrṣa namo namaḥ<BR>
12,274.060d@028_0217	namaḥ kṣudrāya lubdhāya saṃvibhāgapriyāya ca<BR>
12,274.060d@028_0218	pañcālāya sitāṅgāya namaḥ śamaśamāya ca<BR>
12,274.060d@028_0219	namaś caṇḍikaghaṇṭāya ghaṇṭāyāghaṇṭaghaṇṭine<BR>
12,274.060d@028_0220	sahasraśataghaṇṭāya ghaṇṭāmālāpriyāya ca<BR>
12,274.060d@028_0221	prāṇaghaṇṭāya gandhāya namaḥ kalakalāya ca<BR>
12,274.060d@028_0222	hūṃhūṃhūṃkārapārāya hūṃhūṃkārapriyāya ca<BR>
12,274.060d@028_0223	namaḥ śamaśame nityaṃ girivṛkṣālayāya ca<BR>
12,274.060d@028_0224	garbhamāṃsaśṛgālāya tārakāya tarāya ca<BR>
12,274.060d@028_0225	namo yajñāya yajine hutāya prahutāya ca<BR>
12,274.060d@028_0226	yajñavāhāya dāntāya tapyāyātapanāya ca<BR>
12,274.060d@028_0227	namas taṭāya taṭyāya taṭānāṃ pataye namaḥ<BR>
12,274.060d@028_0228	annadāyānnapataye namas tv annabhuje tathā<BR>
12,274.060d@028_0229	namaḥ sahasraśīrṣāya sahasracaraṇāya ca<BR>
12,274.060d@028_0230	sahasrodyataśūlāya sahasranayanāya ca<BR>
12,274.060d@028_0231	namo bālārkavarṇāya bālarūpadharāya ca<BR>
12,274.060d@028_0232	bālānucaragoptrāya bālakrīḍanakāya ca<BR>
12,274.060d@028_0233	namo vṛddhāya lubdhāya kṣubdhāya kṣobhaṇāya ca<BR>
12,274.060d@028_0234	taraṅgāṅkitakeśāya muñjakeśāya vai namaḥ<BR>
12,274.060d@028_0235	namaḥ ṣaṭkarṇatuṣṭāya trikarmaniratāya ca<BR>
12,274.060d@028_0236	varṇāśramāṇāṃ vidhivat pṛthakkarmanivartine<BR>
12,274.060d@028_0237	namo ghuṣyāya ghoṣāya namaḥ kalakalāya ca<BR>
12,274.060d@028_0238	śvetapiṅgalanetrāya kṛṣṇaraktekṣaṇāya ca<BR>
12,274.060d@028_0239	prāṇabhagnāya daṇḍāya sphoṭanāya kṛśāya ca<BR>
12,274.060d@028_0240	dharmārthakāmamokṣāṇāṃ kathyāya kathanāya ca<BR>
12,274.060d@028_0241	sāṃkhyāya sāṃkhyamukhyāya sāṃkhyayogapravartine<BR>
12,274.060d@028_0242	namo rathyavirathyāya catuṣpatharathāya ca<BR>
12,274.060d@028_0243	kṛṣṇājinottarīyāya vyālayajñopavītine<BR>
12,274.060d@028_0244	īśāna vajrasaṃghāta harikeśa namo 'stu te<BR>
12,274.060d@028_0245	tryambakāmbikanāthāya vyaktāvyakta namo 'stu te<BR>
12,274.060d@028_0246	kāma kāmada kāmaghna tṛptātṛptavicāriṇe<BR>
12,274.060d@028_0247	sarva sarvada sarvaghna saṃdhyārāga namo 'stu te<BR>
12,274.060d@028_0248	mahābala mahābāho mahāsattva mahādyute<BR>
12,274.060d@028_0249	mahāmeghacayaprakhya mahākāla namo 'stu te<BR>
12,274.060d@028_0250	sthūlajīrṇāṅgajaṭile valkalājinadhāriṇe<BR>
12,274.060d@028_0251	dīptasūryāgnijaṭile valkalājinavāsase<BR>
12,274.060d@028_0252	sahasrasūryapratima taponitya namo 'stu te<BR>
12,274.060d@028_0253	unmādana śatāvarta gaṅgātoyārdramūrdhaja<BR>
12,274.060d@028_0254	candrāvarta yugāvarta meghāvarta namo 'stu te<BR>
12,274.060d@028_0255	tvam annam annabhoktā ca annado 'nnabhug eva<BR>
12,274.060d@028_0256	annasraṣṭā ca paktā ca pakvabhuk pavano 'nalaḥ<BR>
12,274.060d@028_0257	jarāyujāṇḍajāś caiva svedajāś ca tathodbhijāḥ<BR>
12,274.060d@028_0258	tvam eva devadeveśa bhūtagrāmaś caturvidhaḥ<BR>
12,274.060d@028_0259	carācarasya sraṣṭā tvaṃ pratihartā tathaiva ca<BR>
12,274.060d@028_0260	tvām āhur brahmaviduṣo brahma brahmavidāṃ vara<BR>
12,274.060d@028_0261	manasaḥ paramā yoniḥ khaṃ vāyur jyotiṣāṃ nidhiḥ<BR>
12,274.060d@028_0262	ṛksāmāni tathoṃkāram āhus tvāṃ brahmavādinaḥ<BR>
12,274.060d@028_0263	hāyihāyi huvāhāyi hāvuhāyi tathāsakṛt<BR>
12,274.060d@028_0264	gāyanti tvāṃ suraśreṣṭha sāmagā brahmavādinaḥ<BR>
12,274.060d@028_0265	yajurmayo ṛṅmayaś ca tvām āhutimayas tathā<BR>
12,274.060d@028_0266	paṭhyase stutibhis tvaṃ hi vedopaniṣadāṃ gaṇaiḥ<BR>
12,274.060d@028_0267	brāhmaṇāḥ kṣatriyā vaiśyāḥ śūdrā varṇāvarāś ca ye<BR>
12,274.060d@028_0268	tvam eva meghasaṃghāś ca vidyutstanitagarjitaḥ<BR>
12,274.060d@028_0269	saṃvatsaras tvam ṛtavo māso māsārdham eva ca<BR>
12,274.060d@028_0270	yugā nimeṣāḥ kāṣṭhās tvaṃ nakṣatrāṇi grahāḥ kalāḥ<BR>
12,274.060d@028_0271	vṛkṣāṇāṃ kakudo 'si tvaṃ girīṇāṃ śikharāṇi ca<BR>
12,274.060d@028_0272	vyāghro mṛgāṇāṃ patatāṃ tārkṣyo 'nantaś ca bhoginām<BR>
12,274.060d@028_0273	kṣīrodo hy udadhīnāṃ ca yantrāṇāṃ dhanur eva ca<BR>
12,274.060d@028_0274	vajraḥ praharaṇānāṃ ca vratānāṃ satyam eva ca<BR>
12,274.060d@028_0275	tvam eva dveṣa icchā ca rāgo mohaḥ kṣamākṣame<BR>
12,274.060d@028_0276	vyavasāyo dhṛtir lobhaḥ kāmakrodhau jayājayau<BR>
12,274.060d@028_0277	tvaṃ gadī tvaṃ śarī cāpī khaṭvāṅgī jharjharī tathā<BR>
12,274.060d@028_0278	chettā bhettā prahartā tvaṃ netā mantā pitā mataḥ<BR>
12,274.060d@028_0279	daśalakṣaṇasaṃyukto dharmo 'rthaḥ kāma eva ca<BR>
12,274.060d@028_0280	gaṅgā samudrāḥ saritaḥ palvalāni sarāṃsi ca<BR>
12,274.060d@028_0281	latā vallyas tṛṇauṣadhyaḥ paśavo mṛgapakṣiṇaḥ<BR>
12,274.060d@028_0282	dravyakarmaguṇārambhaḥ kālapuṣpaphalapradaḥ<BR>
12,274.060d@028_0283	ādiś cāntaś ca devānāṃ gāyatry oṃkāra eva ca<BR>
12,274.060d@028_0284	harito lohito nīlaḥ kṛṣṇo raktas tathāruṇaḥ<BR>
12,274.060d@028_0285	kadruś ca kapilaś caiva kapoto mecakas tathā<BR>
12,274.060d@028_0286	avarṇaś ca suvarṇaś ca varṇakāro hy anaupamaḥ<BR>
12,274.060d@028_0287	suvarṇanāmā ca tathā suvarṇapriya eva ca<BR>
12,274.060d@028_0288	tvam indraś ca yamaś caiva varuṇo dhanado 'nalaḥ<BR>
12,274.060d@028_0289	upaplavaś citrabhānuḥ svarbhānur bhānur eva ca<BR>
12,274.060d@028_0290	hotraṃ hotā ca homyaṃ ca hutaṃ caiva tathā prabhuḥ<BR>
12,274.060d@028_0291	trisauparṇaṃ tathā brahma yajuṣāṃ śatarudriyam<BR>
12,274.060d@028_0292	pavitraṃ ca pavitrāṇāṃ maṅgalānāṃ ca maṅgalam<BR>
12,274.060d@028_0293	giriko hiṇḍuko vṛkṣo jīvaḥ pudgala eva ca<BR>
12,274.060d@028_0294	prāṇaḥ sattvaṃ rajaś caiva tamaś cāpramadas tathā<BR>
12,274.060d@028_0295	prāṇo 'pānaḥ samānaś ca udāno vyāna eva ca<BR>
12,274.060d@028_0296	unmeṣaś ca nimeṣaś ca kṣutaṃ jṛmbhitam eva ca<BR>
12,274.060d@028_0297	lohitāntargatā dṛṣṭir mahāvaktro mahodaraḥ<BR>
12,274.060d@028_0298	śuciromā hariśmaśrur ūrdhvakeśaś calācalaḥ<BR>
12,274.060d@028_0299	gītavāditratattvajño gītavādanakapriyaḥ<BR>
12,274.060d@028_0300	matsyo jalacaro jālyo 'kalaḥ kelikalaḥ kaliḥ<BR>
12,274.060d@028_0301	akālaś cātikālaś ca duṣkālaḥ kāla eva ca<BR>
12,274.060d@028_0302	mṛtyuḥ kṣuraś ca kṛtyaś ca pakṣo 'pakṣakṣayaṃkaraḥ<BR>
12,274.060d@028_0303	meghakālo mahādaṃṣṭraḥ saṃvartakabalāhakaḥ<BR>
12,274.060d@028_0304	ghaṇṭo 'ghaṇṭo ghaṭī ghaṇṭī carucelī milīmilī<BR>
12,274.060d@028_0305	brahmakāyikam agnīnāṃ daṇḍī muṇḍas tridaṇḍadhṛk<BR>
12,274.060d@028_0306	caturyugaś caturvedaś cāturhotrapravartakaḥ<BR>
12,274.060d@028_0307	cāturāśramyanetā ca cāturvarṇyakaraś ca yaḥ<BR>
12,274.060d@028_0308	sadā cākṣapriyo dhūrto gaṇādhyakṣo gaṇādhipaḥ<BR>
12,274.060d@028_0309	raktamālyāmbaradharo giriśo girikapriyaḥ<BR>
12,274.060d@028_0310	śilpikaḥ śilpināṃ śreṣṭhaḥ sarvaśilpapravartakaḥ<BR>
12,274.060d@028_0311	bhaganetrāṅkuśaś caṇḍaḥ pūṣṇo dantavināśanaḥ<BR>
12,274.060d@028_0312	svāhā svadhā vaṣaṭkāro namaskāro namo namaḥ<BR>
12,274.060d@028_0313	gūḍhavrato guhyatapās tārakas tārakāmayaḥ<BR>
12,274.060d@028_0314	dhātā vidhātā saṃdhātā vidhātā dhāraṇo 'dharaḥ<BR>
12,274.060d@028_0315	brahmā tapaś ca satyaṃ ca brahmacaryam athārjavam<BR>
12,274.060d@028_0316	bhūtātmā bhūtakṛd bhūto bhūtabhavyabhavodbhavaḥ<BR>
12,274.060d@028_0317	bhūr bhuvaḥ svaritaś caiva dhruvo dānto maheśvaraḥ<BR>
12,274.060d@028_0318	dīkṣito 'dīkṣitaḥ kṣānto durdānto 'dāntanāśanaḥ<BR>
12,274.060d@028_0319	candrāvarto yugāvartaḥ saṃvartaḥ saṃpravartakaḥ<BR>
12,274.060d@028_0320	kāmo bindur aṇuḥ sthūlaḥ karṇikārasrajapriyaḥ<BR>
12,274.060d@028_0321	nandīmukho bhīmamukhaḥ sumukho durmukho 'mukhaḥ<BR>
12,274.060d@028_0322	caturmukho bahumukho raṇeṣv agnimukhas tathā<BR>
12,274.060d@028_0323	hiraṇyagarbhaḥ śakunir mahoragapatir virāṭ<BR>
12,274.060d@028_0324	adharmahā mahāpārśvo daṇḍadhāro raṇapriyaḥ<BR>
12,274.060d@028_0325	gonardo gopratāraś ca govṛṣeśvaravāhanaḥ<BR>
12,274.060d@028_0326	trailokyagoptā govindo gomārgo 'mārga eva ca<BR>
12,274.060d@028_0327	śreṣṭhaḥ sthiraś ca sthāṇuś ca niṣkampaḥ kampa eva ca<BR>
12,274.060d@028_0328	durvāraṇo durviṣaho duḥsaho duratikramaḥ<BR>
12,274.060d@028_0329	durdharṣo duṣprakampaś ca durviṣo durjayo jayaḥ<BR>
12,274.060d@028_0330	śaśaḥ śaśāṅkaḥ śamanaḥ śītoṣṇakṣujjarādhidhṛk<BR>
12,274.060d@028_0331	ādhayo vyādhayaś caiva vyādhihā vyādhir eva ca<BR>
12,274.060d@028_0332	mama yajñamṛgavyādho vyādhīnām āgamo gamaḥ<BR>
12,274.060d@028_0333	śikhaṇḍī puṇḍarīkākṣaḥ puṇḍarīkavanālayaḥ<BR>
12,274.060d@028_0334	daṇḍadhāras tryambakaś ca ugradaṇḍo 'ṇḍanāśanaḥ<BR>
12,274.060d@028_0335	viṣāgnipāḥ suraśreṣṭhaḥ somapās tvaṃ marutpatiḥ<BR>
12,274.060d@028_0336	amṛtapās tvaṃ jagannātha devadeva gaṇeśvaraḥ<BR>
12,274.060d@028_0337	viṣāgnipā mṛtyupāś ca kṣīrapāḥ somapās tathā<BR>
12,274.060d@028_0338	madhuścyutānām agrapās tvam eva tuṣitājyapāḥ<BR>
12,274.060d@028_0339	hiraṇyaretāḥ puruṣas tvam eva<BR>
12,274.060d@028_0340	tvaṃ strī pumāṃs tvaṃ ca napuṃsakaṃ ca<BR>
12,274.060d@028_0341	bālo yuvā sthaviro jīrṇadaṃṣṭro<BR>
12,274.060d@028_0342	nāgendraśatrur viśvakartā vareṇyaḥ<BR>
12,274.060d@028_0343	tvaṃ viśvabāhus tejasvī viśvatomukhaś<BR>
12,274.060d@028_0344	candrādityau hṛdayaṃ ca pitāmahaḥ<BR>
12,274.060d@028_0345	sarasvatī vāgbalam uttamo 'nilaḥ<BR>
12,274.060d@028_0346	ahorātro nimeṣonmeṣakartā<BR>
12,274.060d@028_0347	na brahmā na ca govindaḥ paurāṇā ṛṣayo na te<BR>
12,274.060d@028_0348	māhātmyaṃ vedituṃ śaktā yāthātathyena te śiva<BR>
12,274.060d@028_0349	yā mūrtayaḥ susūkṣmās te na mahyaṃ yānti darśanam<BR>
12,274.060d@028_0350	trāhi māṃ satataṃ rakṣa pitā putram ivaurasam<BR>
12,274.060d@028_0351	rakṣa māṃ rakṣaṇīyo 'haṃ tavānagha namo 'stu te<BR>
12,274.060d@028_0352	bhaktānukampī bhagavān bhaktaś cāhaṃ sadā tvayi<BR>
12,274.060d@028_0353	yaḥ sahasrāṇy anekāni puṃsām āvṛtya durdṛśaḥ<BR>
12,274.060d@028_0354	tiṣṭhaty ekaḥ samudrānte sa me goptās tu nityaśaḥ<BR>
12,274.060d@028_0355	yaṃ vinidrā jitaśvāsāḥ sattvasthāḥ samadarśinaḥ<BR>
12,274.060d@028_0356	jyotiḥ paśyanti yuñjānās tasmai yogātmane namaḥ<BR>
12,274.060d@028_0357	jaṭile daṇḍine nityaṃ lambodaraśarīriṇe<BR>
12,274.060d@028_0358	kamaṇḍaluniṣaṅgāya tasmai rudrātmane namaḥ<BR>
12,274.060d@028_0359	yasya keśeṣu jīmūtā nadyaḥ sarvāṅgasaṃdhiṣu<BR>
12,274.060d@028_0360	kukṣau samudrāś catvāras tasmai toyātmane namaḥ<BR>
12,274.060d@028_0361	saṃbhakṣya sarvabhūtāni yugānte paryupasthite<BR>
12,274.060d@028_0362	yaḥ śete jalamadhyasthas taṃ prapadye 'mbuśāyinam<BR>
12,274.060d@028_0363	praviśya vadanaṃ rāhor yaḥ somaṃ pibate niśi<BR>
12,274.060d@028_0364	grasaty arkaṃ ca svarbhānur bhūtvā māṃ so 'bhirakṣatu<BR>
12,274.060d@028_0365	ye cānupatitā garbhā yathābhāgānupāsate<BR>
12,274.060d@028_0366	namas tebhyaḥ svadhā svāhā prāpnuvantu mudantu te<BR>
12,274.060d@028_0367	ye 'ṅguṣṭhamātrāḥ puruṣā dehasthāḥ sarvadehinām<BR>
12,274.060d@028_0368	rakṣantu te hi māṃ nityaṃ nityaṃ cāpyāyayantu ca<BR>
12,274.060d@028_0369	ye na rodanti dehasthā dehino rodayanti ca<BR>
12,274.060d@028_0370	harṣayanti na hṛṣyanti namas tebhyo 'stu nityaśaḥ<BR>
12,274.060d@028_0371	ye nadīṣu samudreṣu parvateṣu guhāsu ca<BR>
12,274.060d@028_0372	vṛkṣamūleṣu goṣṭheṣu kāntāragahaneṣu ca<BR>
12,274.060d@028_0373	catuṣpatheṣu rathyāsu catvareṣu taṭeṣu ca<BR>
12,274.060d@028_0374	hastyaśvarathaśālāsu jīrṇodyānālayeṣu ca<BR>
12,274.060d@028_0375	ye ca pañcasu bhūteṣu diśāsu vidiśāsu ca<BR>
12,274.060d@028_0376	candrārkayor madhyagatā ye ca candrārkaraśmiṣu<BR>
12,274.060d@028_0377	rasātalagatā ye ca ye ca tasmai paraṃ gatāḥ<BR>
12,274.060d@028_0378	namas tebhyo namas tebhyo namas tebhyo 'stu nityaśaḥ<BR>
12,274.060d@028_0379	yeṣāṃ na vidyate saṃkhyā pramāṇaṃ rūpam eva ca<BR>
12,274.060d@028_0380	asaṃkhyeyaguṇā rudrā namas tebhyo 'stu nityaśaḥ<BR>
12,274.060d@028_0381	sarvabhūtakaro yasmāt sarvabhūtapatir haraḥ<BR>
12,274.060d@028_0382	sarvabhūtāntarātmā ca tena tvaṃ na nimantritaḥ<BR>
12,274.060d@028_0383	tvam eva hījyase yasmād yajñair vividhadakṣiṇaiḥ<BR>
12,274.060d@028_0384	tvam eva kartā sarvasya tena tvaṃ na nimantritaḥ<BR>
12,274.060d@028_0385	atha vā māyayā deva sūkṣmayā tava mohitaḥ<BR>
12,274.060d@028_0386	etasmāt kāraṇād vāpi tena tvaṃ na nimantritaḥ<BR>
12,274.060d@028_0387	prasīda mama bhadraṃ te tava bhāvagatasya me<BR>
12,274.060d@028_0388	tvayi me hṛdayaṃ deva tvayi buddhir manas tvayi<BR>
12,274.060d@028_0389	stutvaivaṃ sa mahādevaṃ virarāma prajāpatiḥ<BR>
12,274.060d@028_0390	bhagavān api suprītaḥ punar dakṣam abhāṣata<BR>
12,274.060d@028_0391	parituṣṭo 'smi te dakṣa stavenānena suvrata<BR>
12,274.060d@028_0392	bahunātra kim uktena matsamīpe bhaviṣyasi<BR>
12,274.060d@028_0393	aśvamedhasahasrasya vājapeyaśatasya ca<BR>
12,274.060d@028_0394	prajāpate matprasādāt phalabhāgī bhaviṣyasi<BR>
12,274.060d@028_0395	athainam abravīd vākyaṃ trailokyādhipatir bhavaḥ<BR>
12,274.060d@028_0396	āśvāsanakaraṃ vākyaṃ vākyavid vākyasaṃmitam<BR>
12,274.060d@028_0397	dakṣa dakṣa na kartavyo manyur vighnam imaṃ prati<BR>
12,274.060d@028_0398	ahaṃ yajñaharas tubhyaṃ dṛṣṭam etat purātanam<BR>
12,274.060d@028_0399	bhūyaś ca te varaṃ dadmi taṃ tvaṃ gṛhṇīṣva suvrata<BR>
12,274.060d@028_0400	prasannavadano bhūtvā tad ihaikamanāḥ śṛṇu<BR>
12,274.060d@028_0401	vedāt ṣaḍaṅgād uddhṛtya sāṃkhyayogāc ca yuktitaḥ<BR>
12,274.060d@028_0402	tapaḥ sutaptaṃ vipulaṃ duścaraṃ devadānavaiḥ<BR>
12,274.060d@028_0403	apūrvaṃ sarvatobhadraṃ viśvatomukham avyayam<BR>
12,274.060d@028_0404	abdair daśāhasaṃyuktaṃ gūḍham aprājñaninditam<BR>
12,274.060d@028_0405	varṇāśramakṛtair dharmair viparītaṃ kva cit samam<BR>
12,274.060d@028_0406	gatāntair adhyavasitam atyāśramam idaṃ vratam<BR>
12,274.060d@028_0407	mayā pāśupataṃ dakṣa yogam utpāditaṃ purā<BR>
12,274.060d@028_0408	tasya cīrṇasya tat samyak phalaṃ bhavati puṣkalam<BR>
12,274.060d@028_0409	tac cāstu te mahābhāga tyajyatāṃ mānaso jvaraḥ<BR>
12,274.060d@028_0410	evam uktvā mahādevaḥ sapatnīko vṛṣadhvajaḥ<BR>
12,274.060d@028_0411	adarśanam anuprāpto dakṣasyāmitavikramaḥ<BR>
12,274.060d@028_0412	dakṣaproktaṃ stavam imaṃ kīrtayed yaḥ śṛṇoti vā<BR>
12,274.060d@028_0413	nāśubhaṃ prāpnuyāt kiṃ cid dīrgham āyur avāpnuyāt<BR>
12,274.060d@028_0414	yathā sarveṣu deveṣu variṣṭho bhagavāñ śivaḥ<BR>
12,274.060d@028_0415	tathā stavo variṣṭho 'yaṃ stavānāṃ brahmasaṃmitaḥ<BR>
12,274.060d@028_0416	yaśorājyasukhaiśvaryakāmārthadhanakāṅkṣibhiḥ<BR>
12,274.060d@028_0417	śrotavyo bhaktim āsthāya vidyākāmaiś ca yatnataḥ<BR>
12,274.060d@028_0418	vyādhito duḥkhito dīnaś coragrasto bhayārditaḥ<BR>
12,274.060d@028_0419	rājakāryābhiyukto vā mucyate mahato bhayāt<BR>
12,274.060d@028_0420	anenaiva tu dehena gaṇānāṃ samatāṃ vrajet<BR>
12,274.060d@028_0421	tejasā yaśasā caiva yukto bhavati nirmalaḥ<BR>
12,274.060d@028_0422	na rākṣasāḥ piśācā vā na bhūtā na vināyakāḥ<BR>
12,274.060d@028_0423	vighnaṃ kuryur gṛhe tasya yatrāyaṃ paṭhyate stavaḥ<BR>
12,274.060d@028_0424	śṛṇuyāc caiva yā nārī tadbhaktā brahmacāriṇī<BR>
12,274.060d@028_0425	pitṛpakṣe mātṛpakṣe pūjyā bhavati devavat<BR>
12,274.060d@028_0426	śṛṇuyād yaḥ stavaṃ kṛtsnaṃ kīrtayed vā samāhitaḥ<BR>
12,274.060d@028_0427	tasya sarvāṇi karmāṇi siddhiṃ gacchanty abhīkṣṇaśaḥ<BR>
12,274.060d@028_0428	manasā cintitaṃ yac ca yac ca vācānukīrtitam<BR>
12,274.060d@028_0429	sarvaṃ saṃpadyate tasya stavasyāsyānukīrtanāt<BR>
12,274.060d@028_0430	devasya ca saguhasya devyā nandīśvarasya ca<BR>
12,274.060d@028_0431	baliṃ suvihitaṃ kṛtvā damena niyamena ca<BR>
12,274.060d@028_0432	tatas tu yukto gṛhṇīyān nāmāny āśu yathākramam<BR>
12,274.060d@028_0433	īpsitāṃl labhate so 'rthān kāmān bhogāṃś ca mānavaḥ<BR>
12,274.060d@028_0434	mṛtaś ca svargam āpnoti tiryakṣu ca na jāyate<BR>
12,274.060d@028_0435	ity āha bhagavān vyāsaḥ parāśarasutaḥ prabhuḥ<BR>
12,274.060d*0737_01	katheyaṃ kathitā puṇyā dharmyā dharmabhṛtāṃ vara<BR>
12,274.060d*0737_02	kim anyat kathayāmīha tad bhavān vaktum arhati<BR>
12,275.001	yudhiṣṭhira uvāca<BR>
12,275.001a	śokād duḥkhāc ca mṛtyoś ca trasyanti prāṇinaḥ sadā<BR>
12,275.001c	ubhayaṃ me yathā na syāt tan me brūhi pitāmaha<BR>
12,275.002	bhīṣma uvāca<BR>
12,275.002a	atraivodāharantīmam itihāsaṃ purātanam<BR>
12,275.002c	nāradasya ca saṃvādaṃ samaṅgasya ca bhārata<BR>
12,275.003	nārada uvāca<BR>
12,275.003a	uraseva praṇamase bāhubhyāṃ tarasīva ca<BR>
12,275.003c	saṃprahṛṣṭamanā nityaṃ viśoka iva lakṣyase<BR>
12,275.004a	udvegaṃ neha te kiṃ cit susūkṣmam api lakṣaye<BR>
12,275.004c	nityatṛpta iva svastho bālavac ca viceṣṭase<BR>
12,275.005	samaṅga uvāca<BR>
12,275.005a	bhūtaṃ bhavyaṃ bhaviṣyac ca sarvaṃ sattveṣu mānada<BR>
12,275.005c	teṣāṃ tattvāni jānāmi tato na vimanā hy aham<BR>
12,275.006a	upakramān ahaṃ veda punar eva phalodayān<BR>
12,275.006c	loke phalāni citrāṇi tato na vimanā hy aham<BR>
12,275.007a	agādhāś cāpratiṣṭhāś ca gatimantaś ca nārada<BR>
12,275.007c	andhā jaḍāś ca jīvanti paśyāsmān api jīvataḥ<BR>
12,275.008a	vihitenaiva jīvanti arogāṅgā divaukasaḥ<BR>
12,275.008c	balavanto 'balāś caiva tadvad asmān sabhājaya<BR>
12,275.009a	sahasriṇaś ca jīvanti jīvanti śatinas tathā<BR>
12,275.009c	śākena cānye jīvanti paśyāsmān api jīvataḥ<BR>
12,275.010a	yadā na śocemahi kiṃ nu na syād; dharmeṇa vā nārada karmaṇā vā<BR>
12,275.010c	kṛtāntavaśyāni yadā sukhāni; duḥkhāni vā yan na vidharṣayanti<BR>
12,275.011a	yasmai prajñāṃ kathayante manuṣyāḥ; prajñāmūlo hīndriyāṇāṃ prasādaḥ<BR>
12,275.011c	muhyanti śocanti yadendriyāṇi; prajñālābho nāsti mūḍhendriyasya<BR>
12,275.012a	mūḍhasya darpaḥ sa punar moha eva; mūḍhasya nāyaṃ na paro 'sti lokaḥ<BR>
12,275.012c	na hy eva duḥkhāni sadā bhavanti; sukhasya vā nityaśo lābha eva<BR>
12,275.013a	bhāvātmakaṃ saṃparivartamānaṃ; na mādṛśaḥ saṃjvaraṃ jātu kuryāt<BR>
12,275.013c	iṣṭān bhogān nānurudhyet sukhaṃ vā; na cintayed duḥkham abhyāgataṃ vā<BR>
12,275.014a	samāhito na spṛhayet pareṣāṃ; nānāgataṃ nābhinandeta lābham<BR>
12,275.014c	na cāpi hṛṣyed vipule 'rthalābhe; tathārthanāśe ca na vai viṣīdet<BR>
12,275.015a	na bāndhavā na ca vittaṃ na kaulī; na ca śrutaṃ na ca mantrā na vīryam<BR>
12,275.015c	duḥkhāt trātuṃ sarva evotsahante; paratra śīle na tu yānti śāntim<BR>
12,275.016a	nāsti buddhir ayuktasya nāyogād vidyate sukham<BR>
12,275.016c	dhṛtiś ca duḥkhatyāgaś cāpy ubhayaṃ naḥ sukhodayam<BR>
12,275.017a	priyaṃ hi harṣajananaṃ harṣa utsekavardhanaḥ<BR>
12,275.017c	utseko narakāyaiva tasmāt taṃ saṃtyajāmy aham<BR>
12,275.018a	etāñ śokabhayotsekān mohanān sukhaduḥkhayoḥ<BR>
12,275.018c	paśyāmi sākṣival loke dehasyāsya viceṣṭanāt<BR>
12,275.019a	arthakāmau parityajya viśoko vigatajvaraḥ<BR>
12,275.019c	tṛṣṇāmohau tu saṃtyajya carāmi pṛthivīm imām<BR>
12,275.020a	na mṛtyuto na cādharmān na lobhān na kutaś cana<BR>
12,275.020c	pītāmṛtasyevātyantam iha cāmutra vā bhayam<BR>
12,275.021a	etad brahman vijānāmi mahat kṛtvā tapo 'vyayam<BR>
12,275.021c	tena nārada saṃprāpto na māṃ śokaḥ prabādhate<BR>
12,276.001	yudhiṣṭhira uvāca<BR>
12,276.001a	atattvajñasya śāstrāṇāṃ satataṃ saṃśayātmanaḥ<BR>
12,276.001c	akṛtavyavasāyasya śreyo brūhi pitāmaha<BR>
12,276.002	bhīṣma uvāca<BR>
12,276.002a	gurupūjā ca satataṃ vṛddhānāṃ paryupāsanam<BR>
12,276.002c	śravaṇaṃ caiva vidyānāṃ kūṭasthaṃ śreya ucyate<BR>
12,276.003a	atrāpy udāharantīmam itihāsaṃ purātanam<BR>
12,276.003c	gālavasya ca saṃvādaṃ devarṣer nāradasya ca<BR>
12,276.003d*0738_01	svāśramaṃ samanuprāptaṃ nāradaṃ devavarcasam<BR>
12,276.004a	vītamohaklamaṃ vipraṃ jñānatṛptaṃ jitendriyam<BR>
12,276.004c	śreyaskāmaṃ jitātmānaṃ nāradaṃ gālavo 'bravīt<BR>
12,276.005a	yaiḥ kaiś cit saṃmato loke guṇais tu puruṣo nṛṣu<BR>
12,276.005c	bhavaty anapagān sarvāṃs tān guṇāṃl lakṣayāmy aham<BR>
12,276.006a	bhavān evaṃvidho 'smākaṃ saṃśayaṃ chettum arhati<BR>
12,276.006c	amūḍhaś ciramūḍhānāṃ lokatattvam ajānatām<BR>
12,276.007a	jñāne hy evaṃ pravṛttiḥ syāt kāryākārye vijānataḥ<BR>
12,276.007c	yat kāryaṃ na vyavasyāmas tad bhavān vaktum arhati<BR>
12,276.008a	bhagavann āśramāḥ sarve pṛthagācāradarśinaḥ<BR>
12,276.008c	idaṃ śreya idaṃ śreya iti nānāpradhāvitāḥ<BR>
12,276.009a	tāṃs tu viprasthitān dṛṣṭvā śāstraiḥ śāstrābhinandinaḥ<BR>
12,276.009c	svaśāstraiḥ parituṣṭāṃś ca śreyo nopalabhāmahe<BR>
12,276.010a	śāstraṃ yadi bhaved ekaṃ vyaktaṃ śreyo bhavet tadā<BR>
12,276.010c	śāstraiś ca bahubhir bhūyaḥ śreyo guhyaṃ praveśitam<BR>
12,276.011a	etasmāt kāraṇāc chreyaḥ kalilaṃ pratibhāti mām<BR>
12,276.011c	bravītu bhagavāṃs tan me upasanno 'smy adhīhi bhoḥ<BR>
12,276.012	nārada uvāca<BR>
12,276.012a	āśramās tāta catvāro yathāsaṃkalpitāḥ pṛthak<BR>
12,276.012c	tān sarvān anupaśya tvaṃ samāśrityaiva gālava<BR>
12,276.013a	teṣāṃ teṣāṃ tathā hi tvam āśramāṇāṃ tatas tataḥ<BR>
12,276.013c	nānārūpaguṇoddeśaṃ paśya viprasthitaṃ pṛthak<BR>
12,276.013e	nayanti caiva te samyag abhipretam asaṃśayam<BR>
12,276.014a	ṛju paśyaṃs tathā samyag āśramāṇāṃ parāṃ gatim<BR>
12,276.014c	yat tu niḥśreyasaṃ samyak tac caivāsaṃśayātmakam<BR>
12,276.015a	anugrahaṃ ca mitrāṇām amitrāṇāṃ ca nigraham<BR>
12,276.015c	saṃgrahaṃ ca trivargasya śreya āhur manīṣiṇaḥ<BR>
12,276.016a	nivṛttiḥ karmaṇaḥ pāpāt satataṃ puṇyaśīlatā<BR>
12,276.016c	sadbhiś ca samudācāraḥ śreya etad asaṃśayam<BR>
12,276.017a	mārdavaṃ sarvabhūteṣu vyavahāreṣu cārjavam<BR>
12,276.017c	vāk caiva madhurā proktā śreya etad asaṃśayam<BR>
12,276.018a	devatābhyaḥ pitṛbhyaś ca saṃvibhāgo 'tithiṣv api<BR>
12,276.018c	asaṃtyāgaś ca bhṛtyānāṃ śreya etad asaṃśayam<BR>
12,276.019a	satyasya vacanaṃ śreyaḥ satyajñānaṃ tu duṣkaram<BR>
12,276.019c	yad bhūtahitam atyantam etat satyaṃ bravīmy aham<BR>
12,276.020a	ahaṃkārasya ca tyāgaḥ praṇayasya ca nigrahaḥ<BR>
12,276.020c	saṃtoṣaś caikacaryā ca kūṭasthaṃ śreya ucyate<BR>
12,276.021a	dharmeṇa vedādhyayanaṃ vedāṅgānāṃ tathaiva ca<BR>
12,276.021c	vidyārthānāṃ ca jijñāsā śreya etad asaṃśayam<BR>
12,276.022a	śabdarūparasasparśān saha gandhena kevalān<BR>
12,276.022c	nātyartham upaseveta śreyaso 'rthī paraṃtapa<BR>
12,276.023a	naktaṃcaryā divāsvapnam ālasyaṃ paiśunaṃ madam<BR>
12,276.023c	atiyogam ayogaṃ ca śreyaso 'rthī parityajet<BR>
12,276.024a	karmotkarṣaṃ na mārgeta pareṣāṃ parinindayā<BR>
12,276.024c	svaguṇair eva mārgeta viprakarṣaṃ pṛthagjanāt<BR>
12,276.025a	nirguṇās tv eva bhūyiṣṭham ātmasaṃbhāvino narāḥ<BR>
12,276.025c	doṣair anyān guṇavataḥ kṣipanty ātmaguṇakṣayāt<BR>
12,276.026a	anucyamānāś ca punas te manyante mahājanāt<BR>
12,276.026c	guṇavattaram ātmānaṃ svena mānena darpitāḥ<BR>
12,276.027a	abruvan kasya cin nindām ātmapūjām avarṇayan<BR>
12,276.027c	vipaścid guṇasaṃpannaḥ prāpnoty eva mahad yaśaḥ<BR>
12,276.028a	abruvan vāti surabhir gandhaḥ sumanasāṃ śuciḥ<BR>
12,276.028c	tathaivāvyāharan bhāti vimalo bhānur ambare<BR>
12,276.029a	evamādīni cānyāni parityaktāni medhayā<BR>
12,276.029c	jvalanti yaśasā loke yāni na vyāharanti ca<BR>
12,276.030a	na loke dīpyate mūrkhaḥ kevalātmapraśaṃsayā<BR>
12,276.030c	api cāpihitaḥ śvabhre kṛtavidyaḥ prakāśate<BR>
12,276.031a	asann uccair api proktaḥ śabdaḥ samupaśāmyati<BR>
12,276.031c	dīpyate tv eva lokeṣu śanair api subhāṣitam<BR>
12,276.032a	mūḍhānām avaliptānām asāraṃ bhāṣitaṃ bahu<BR>
12,276.032c	darśayaty antarātmānaṃ divā rūpam ivāṃśumān<BR>
12,276.033a	etasmāt kāraṇāt prajñāṃ mṛgayante pṛthagvidhām<BR>
12,276.033c	prajñālābho hi bhūtānām uttamaḥ pratibhāti mām<BR>
12,276.034a	nāpṛṣṭaḥ kasya cid brūyān na cānyāyena pṛcchataḥ<BR>
12,276.034c	jñānavān api medhāvī jaḍaval lokam ācaret<BR>
12,276.035a	tato vāsaṃ parīkṣeta dharmanityeṣu sādhuṣu<BR>
12,276.035c	manuṣyeṣu vadānyeṣu svadharmanirateṣu ca<BR>
12,276.036a	caturṇāṃ yatra varṇānāṃ dharmavyatikaro bhavet<BR>
12,276.036c	na tatra vāsaṃ kurvīta śreyorthī vai kathaṃ cana<BR>
12,276.037a	nirārambho 'py ayam iha yathālabdhopajīvanaḥ<BR>
12,276.037c	puṇyaṃ puṇyeṣu vimalaṃ pāpaṃ pāpeṣu cāpnuyāt<BR>
12,276.038a	apām agnes tathendoś ca sparśaṃ vedayate yathā<BR>
12,276.038c	tathā paśyāmahe sparśam ubhayoḥ pāpapuṇyayoḥ<BR>
12,276.039a	apaśyanto 'nnaviṣayaṃ bhuñjate vighasāśinaḥ<BR>
12,276.039c	bhuñjānaṃ cānnaviṣayān viṣayaṃ viddhi karmaṇām<BR>
12,276.040a	yatrāgamayamānānām asatkāreṇa pṛcchatām<BR>
12,276.040c	prabrūyād brahmaṇo dharmaṃ tyajet taṃ deśam ātmavān<BR>
12,276.040d*0739_01	durvṛtto 'pi varo vipro na ca śūdro jitendriyaḥ<BR>
12,276.040d*0739_02	kaḥ parityajya gāṃ duṣṭāṃ duhyec chīlavatīṃ kharīm<BR>
12,276.040d*0739_03	paṇḍitasyāpi śūdrasya sarvaśāstraratasya ca<BR>
12,276.040d*0739_04	vacanaṃ tasya na grāhyaṃ śunocchiṣṭaṃ havir yathā<BR>
12,276.041a	śiṣyopādhyāyikā vṛttir yatra syāt susamāhitā<BR>
12,276.041c	yathāvac chāstrasaṃpannā kas taṃ deśaṃ parityajet<BR>
12,276.042a	ākāśasthā dhruvaṃ yatra doṣaṃ brūyur vipaścitām<BR>
12,276.042c	ātmapūjābhikāmā vai ko vaset tatra paṇḍitaḥ<BR>
12,276.043a	yatra saṃloḍitā lubdhaiḥ prāyaśo dharmasetavaḥ<BR>
12,276.043c	pradīptam iva śailāntaṃ kas taṃ deśaṃ na saṃtyajet<BR>
12,276.044a	yatra dharmam anāśaṅkāś careyur vītamatsarāḥ<BR>
12,276.044c	caret tatra vasec caiva puṇyaśīleṣu sādhuṣu<BR>
12,276.045a	dharmam arthanimittaṃ tu careyur yatra mānavāḥ<BR>
12,276.045c	na tān anuvasej jātu te hi pāpakṛto janāḥ<BR>
12,276.046a	karmaṇā yatra pāpena vartante jīvitespavaḥ<BR>
12,276.046c	vyavadhāvet tatas tūrṇaṃ sasarpāc charaṇād iva<BR>
12,276.047a	yena khaṭvāṃ samārūḍhaḥ karmaṇānuśayī bhavet<BR>
12,276.047c	āditas tan na kartavyam icchatā bhavam ātmanaḥ<BR>
12,276.048a	yatra rājā ca rājñaś ca puruṣāḥ pratyanantarāḥ<BR>
12,276.048c	kuṭumbinām agrabhujas tyajet tad rāṣṭram ātmavān<BR>
12,276.049a	śrotriyās tv agrabhoktāro dharmanityāḥ sanātanāḥ<BR>
12,276.049c	yājanādhyāpane yuktā yatra tad rāṣṭram āvaset<BR>
12,276.050a	svāhāsvadhāvaṣaṭkārā yatra samyag anuṣṭhitāḥ<BR>
12,276.050c	ajasraṃ caiva vartante vaset tatrāvicārayan<BR>
12,276.051a	aśucīny atra paśyeta brāhmaṇān vṛttikarśitān<BR>
12,276.051c	tyajet tad rāṣṭram āsannam upasṛṣṭam ivāmiṣam<BR>
12,276.052a	prīyamāṇā narā yatra prayaccheyur ayācitāḥ<BR>
12,276.052c	svasthacitto vaset tatra kṛtakṛtya ivātmavān<BR>
12,276.053a	daṇḍo yatrāvinīteṣu satkāraś ca kṛtātmasu<BR>
12,276.053c	caret tatra vasec caiva puṇyaśīleṣu sādhuṣu<BR>
12,276.054a	upasṛṣṭeṣv adānteṣu durācāreṣv asādhuṣu<BR>
12,276.054c	avinīteṣu lubdheṣu sumahad daṇḍadhāraṇam<BR>
12,276.055a	yatra rājā dharmanityo rājyaṃ vai paryupāsitā<BR>
12,276.055c	apāsya kāmān kāmeśo vaset tatrāvicārayan<BR>
12,276.056a	tathāśīlā hi rājānaḥ sarvān viṣayavāsinaḥ<BR>
12,276.056c	śreyasā yojayanty āśu śreyasi pratyupasthite<BR>
12,276.057a	pṛcchatas te mayā tāta śreya etad udāhṛtam<BR>
12,276.057c	na hi śakyaṃ pradhānena śreyaḥ saṃkhyātum ātmanaḥ<BR>
12,276.058a	evaṃ pravartamānasya vṛttiṃ praṇihitātmanaḥ<BR>
12,276.058c	tapasaiveha bahulaṃ śreyo vyaktaṃ bhaviṣyati<BR>
12,277.001	yudhiṣṭhira uvāca<BR>
12,277.001a	kathaṃ nu muktaḥ pṛthivīṃ cared asmadvidho nṛpaḥ<BR>
12,277.001c	nityaṃ kaiś ca guṇair yuktaḥ saṅgapāśād vimucyate<BR>
12,277.002	bhīṣma uvāca<BR>
12,277.002a	atra te vartayiṣyāmi itihāsaṃ purātanam<BR>
12,277.002c	ariṣṭaneminā proktaṃ sagarāyānupṛcchate<BR>
12,277.003	sagara uvāca<BR>
12,277.003a	kiṃ śreyaḥ paramaṃ brahman kṛtveha sukham aśnute<BR>
12,277.003c	kathaṃ na śocen na kṣubhyed etad icchāmi veditum<BR>
12,277.004	bhīṣma uvāca<BR>
12,277.004a	evam uktas tadā tārkṣyaḥ sarvaśāstraviśāradaḥ<BR>
12,277.004c	vibudhya saṃpadaṃ cāgryāṃ sad vākyam idam abravīt<BR>
12,277.005a	sukhaṃ mokṣasukhaṃ loke na ca loko 'vagacchati<BR>
12,277.005c	prasaktaḥ putrapaśuṣu dhanadhānyasamākulaḥ<BR>
12,277.006a	saktabuddhir aśāntātmā na sa śakyaś cikitsitum<BR>
12,277.006c	snehapāśasito mūḍho na sa mokṣāya kalpate<BR>
12,277.007a	snehajān iha te pāśān vakṣyāmi śṛṇu tān mama<BR>
12,277.007c	sakarṇakena śirasā śakyāś chettuṃ vijānatā<BR>
12,277.008a	saṃbhāvya putrān kālena yauvanasthān niveśya ca<BR>
12,277.008c	samarthāñ jīvane jñātvā muktaś cara yathāsukham<BR>
12,277.009a	bhāryāṃ putravatīṃ vṛddhāṃ lālitāṃ putravatsalām<BR>
12,277.009c	jñātvā prajahi kāle tvaṃ parārtham anudṛśya ca<BR>
12,277.010a	sāpatyo nirapatyo vā muktaś cara yathāsukham<BR>
12,277.010c	indriyair indriyārthāṃs tvam anubhūya yathāvidhi<BR>
12,277.011a	kṛtakautūhalas teṣu muktaś cara yathāsukham<BR>
12,277.011c	upapattyopalabdheṣu lābheṣu ca samo bhava<BR>
12,277.012a	eṣa tāvat samāsena tava saṃkīrtito mayā<BR>
12,277.012c	mokṣārtho vistareṇāpi bhūyo vakṣyāmi tac chṛṇu<BR>
12,277.013a	muktā vītabhayā loke caranti sukhino narāḥ<BR>
12,277.013c	saktabhāvā vinaśyanti narās tatra na saṃśayaḥ<BR>
12,277.014a	āhārasaṃcayāś caiva tathā kīṭapipīlikāḥ<BR>
12,277.014c	asaktāḥ sukhino loke saktāś caiva vināśinaḥ<BR>
12,277.015a	svajane na ca te cintā kartavyā mokṣabuddhinā<BR>
12,277.015c	ime mayā vinābhūtā bhaviṣyanti kathaṃ tv iti<BR>
12,277.016a	svayam utpadyate jantuḥ svayam eva vivardhate<BR>
12,277.016c	sukhaduḥkhe tathā mṛtyuṃ svayam evādhigacchati<BR>
12,277.017a	bhojanācchādane caiva mātrā pitrā ca saṃgraham<BR>
12,277.017c	svakṛtenādhigacchanti loke nāsty akṛtaṃ purā<BR>
12,277.018a	dhātrā vihitabhakṣyāṇi sarvabhūtāni medinīm<BR>
12,277.018c	loke viparidhāvanti rakṣitāni svakarmabhiḥ<BR>
12,277.019a	svayaṃ mṛtpiṇḍabhūtasya paratantrasya sarvadā<BR>
12,277.019c	ko hetuḥ svajanaṃ poṣṭuṃ rakṣituṃ vādṛḍhātmanaḥ<BR>
12,277.020a	svajanaṃ hi yadā mṛtyur hanty eva tava paśyataḥ<BR>
12,277.020c	kṛte 'pi yatne mahati tatra boddhavyam ātmanā<BR>
12,277.021a	jīvantam api caivainaṃ bharaṇe rakṣaṇe tathā<BR>
12,277.021c	asamāpte parityajya paścād api mariṣyasi<BR>
12,277.022a	yadā mṛtaś ca svajanaṃ na jñāsyasi kathaṃ cana<BR>
12,277.022c	sukhitaṃ duḥkhitaṃ vāpi nanu boddhavyam ātmanā<BR>
12,277.023a	mṛte vā tvayi jīve vā yadi bhokṣyati vai janaḥ<BR>
12,277.023c	svakṛtaṃ nanu buddhvaivaṃ kartavyaṃ hitam ātmanaḥ<BR>
12,277.024a	evaṃ vijānaṃl loke 'smin kaḥ kasyety abhiniścitaḥ<BR>
12,277.024c	mokṣe niveśaya mano bhūyaś cāpy upadhāraya<BR>
12,277.025a	kṣutpipāsādayo bhāvā jitā yasyeha dehinaḥ<BR>
12,277.025c	krodho lobhas tathā mohaḥ sattvavān mukta eva saḥ<BR>
12,277.026a	dyūte pāne tathā strīṣu mṛgayāyāṃ ca yo naraḥ<BR>
12,277.026c	na pramādyati saṃmohāt satataṃ mukta eva saḥ<BR>
12,277.027a	divase divase nāma rātrau rātrau sadā sadā<BR>
12,277.027c	bhoktavyam iti yaḥ khinno doṣabuddhiḥ sa ucyate<BR>
12,277.028a	ātmabhāvaṃ tathā strīṣu muktam eva punaḥ punaḥ<BR>
12,277.028c	yaḥ paśyati sadā yukto yathāvan mukta eva saḥ<BR>
12,277.029a	saṃbhavaṃ ca vināśaṃ ca bhūtānāṃ ceṣṭitaṃ tathā<BR>
12,277.029c	yas tattvato vijānāti loke 'smin mukta eva saḥ<BR>
12,277.030a	prasthaṃ vāhasahasreṣu yātrārthaṃ caiva koṭiṣu<BR>
12,277.030c	prāsāde mañcakasthānaṃ yaḥ paśyati sa mucyate<BR>
12,277.031a	mṛtyunābhyāhataṃ lokaṃ vyādhibhiś copapīḍitam<BR>
12,277.031c	avṛttikarśitaṃ caiva yaḥ paśyati sa mucyate<BR>
12,277.032a	yaḥ paśyati sukhī tuṣṭo napaśyaṃś ca vihanyate<BR>
12,277.032c	yaś cāpy alpena saṃtuṣṭo loke 'smin mukta eva saḥ<BR>
12,277.033a	agnīṣomāv idaṃ sarvam iti yaś cānupaśyati<BR>
12,277.033c	na ca saṃspṛśyate bhāvair adbhutair mukta eva saḥ<BR>
12,277.034a	paryaṅkaśayyā bhūmiś ca samāne yasya dehinaḥ<BR>
12,277.034c	śālayaś ca kadannaṃ ca yasya syān mukta eva saḥ<BR>
12,277.035a	kṣaumaṃ ca kuśacīraṃ ca kauśeyaṃ valkalāni ca<BR>
12,277.035c	āvikaṃ carma ca samaṃ yasya syān mukta eva saḥ<BR>
12,277.036a	pañcabhūtasamudbhūtaṃ lokaṃ yaś cānupaśyati<BR>
12,277.036c	tathā ca vartate dṛṣṭvā loke 'smin mukta eva saḥ<BR>
12,277.037a	sukhaduḥkhe same yasya lābhālābhau jayājayau<BR>
12,277.037c	icchādveṣau bhayodvegau sarvathā mukta eva saḥ<BR>
12,277.038a	raktamūtrapurīṣāṇāṃ doṣāṇāṃ saṃcayaṃ tathā<BR>
12,277.038c	śarīraṃ doṣabahulaṃ dṛṣṭvā cedaṃ vimucyate<BR>
12,277.039a	valīpalitasaṃyogaṃ kārśyaṃ vaivarṇyam eva ca<BR>
12,277.039c	kubjabhāvaṃ ca jarayā yaḥ paśyati sa mucyate<BR>
12,277.040a	puṃstvopaghātaṃ kālena darśanoparamaṃ tathā<BR>
12,277.040c	bādhiryaṃ prāṇamandatvaṃ yaḥ paśyati sa mucyate<BR>
12,277.041a	gatān ṛṣīṃs tathā devān asurāṃś ca tathā gatān<BR>
12,277.041c	lokād asmāt paraṃ lokaṃ yaḥ paśyati sa mucyate<BR>
12,277.042a	prabhāvair anvitās tais taiḥ pārthivendrāḥ sahasraśaḥ<BR>
12,277.042c	ye gatāḥ pṛthivīṃ tyaktvā iti jñātvā vimucyate<BR>
12,277.043a	arthāṃś ca durlabhāṃl loke kleśāṃś ca sulabhāṃs tathā<BR>
12,277.043c	duḥkhaṃ caiva kuṭumbārthe yaḥ paśyati sa mucyate<BR>
12,277.044a	apatyānāṃ ca vaiguṇyaṃ janaṃ viguṇam eva ca<BR>
12,277.044c	paśyan bhūyiṣṭhaśo loke ko mokṣaṃ nābhipūjayet<BR>
12,277.045a	śāstrāl lokāc ca yo buddhaḥ sarvaṃ paśyati mānavaḥ<BR>
12,277.045c	asāram iva mānuṣyaṃ sarvathā mukta eva saḥ<BR>
12,277.046a	etac chrutvā mama vaco bhavāṃś caratu muktavat<BR>
12,277.046c	gārhasthye yadi te mokṣe kṛtā buddhir aviklavā<BR>
12,277.047a	tat tasya vacanaṃ śrutvā samyak sa pṛthivīpatiḥ<BR>
12,277.047c	mokṣajaiś ca guṇair yuktaḥ pālayām āsa ca prajāḥ<BR>
12,278.001	yudhiṣṭhira uvāca<BR>
12,278.001a	tiṣṭhate me sadā tāta kautūhalam idaṃ hṛdi<BR>
12,278.001c	tad ahaṃ śrotum icchāmi tvattaḥ kurupitāmaha<BR>
12,278.002a	kathaṃ devarṣir uśanā sadā kāvyo mahāmatiḥ<BR>
12,278.002c	asurāṇāṃ priyakaraḥ surāṇām apriye rataḥ<BR>
12,278.003a	vardhayām āsa tejaś ca kimartham amitaujasām<BR>
12,278.003c	nityaṃ vairanibaddhāś ca dānavāḥ surasattamaiḥ<BR>
12,278.004a	kathaṃ cāpy uśanā prāpa śukratvam amaradyutiḥ<BR>
12,278.004c	ṛddhiṃ ca sa kathaṃ prāptaḥ sarvam etad bravīhi me<BR>
12,278.005a	na yāti ca sa tejasvī madhyena nabhasaḥ katham<BR>
12,278.005c	etad icchāmi vijñātuṃ nikhilena pitāmaha<BR>
12,278.006	bhīṣma uvāca<BR>
12,278.006a	śṛṇu rājann avahitaḥ sarvam etad yathātatham<BR>
12,278.006c	yathāmati yathā caitac chrutapūrvaṃ mayānagha<BR>
12,278.007a	eṣa bhārgavadāyādo muniḥ satyo dṛḍhavrataḥ<BR>
12,278.007c	asurāṇāṃ priyakaro nimitte karuṇātmake<BR>
12,278.008a	indro 'tha dhanado rājā yakṣarakṣodhipaḥ sa ca<BR>
12,278.008c	prabhaviṣṇuś ca kośasya jagataś ca tathā prabhuḥ<BR>
12,278.009a	tasyātmānam athāviśya yogasiddho mahāmuniḥ<BR>
12,278.009c	ruddhvā dhanapatiṃ devaṃ yogena hṛtavān vasu<BR>
12,278.010a	hṛte dhane tataḥ śarma na lebhe dhanadas tathā<BR>
12,278.010c	āpannamanyuḥ saṃvignaḥ so 'bhyagāt surasattamam<BR>
12,278.011a	nivedayām āsa tadā śivāyāmitatejase<BR>
12,278.011c	devaśreṣṭhāya rudrāya saumyāya bahurūpiṇe<BR>
12,278.012	kubera uvāca<BR>
12,278.012a	yogātmakenośanasā ruddhvā mama hṛtaṃ vasu<BR>
12,278.012c	yogenātmagatiṃ kṛtvā niḥsṛtaś ca mahātapāḥ<BR>
12,278.013	bhīṣma uvāca<BR>
12,278.013a	etac chrutvā tataḥ kruddho mahāyogī maheśvaraḥ<BR>
12,278.013c	saṃraktanayano rājañ śūlam ādāya tasthivān<BR>
12,278.014a	kvāsvau kvāsāv iti prāha gṛhītvā paramāyudham<BR>
12,278.014c	uśanā dūratas tasya babhau jñātvā cikīrṣitam<BR>
12,278.015a	sa mahāyogino buddhvā taṃ roṣaṃ vai mahātmanaḥ<BR>
12,278.015c	gatim āgamanaṃ vetti sthānaṃ vetti tataḥ prabhuḥ<BR>
12,278.016a	saṃcintyogreṇa tapasā mahātmānaṃ maheśvaram<BR>
12,278.016c	uśanā yogasiddhātmā śūlāgre pratyadṛśyata<BR>
12,278.017a	vijñātarūpaḥ sa tadā tapaḥsiddhena dhanvinā<BR>
12,278.017c	jñātvā śūlaṃ ca deveśaḥ pāṇinā samanāmayat<BR>
12,278.018a	ānatenātha śūlena pāṇināmitatejasā<BR>
12,278.018c	pinākam iti covāca śūlam ugrāyudhaḥ prabhuḥ<BR>
12,278.018d*0740_01	sa tu praviṣṭa uśanā pāṇiṃ māheśvaraṃ prabhuḥ<BR>
12,278.019a	pāṇimadhyagataṃ dṛṣṭvā bhārgavaṃ tam umāpatiḥ<BR>
12,278.019c	āsyaṃ vivṛtya kakudī pāṇiṃ saṃprākṣipac chanaiḥ<BR>
12,278.020a	sa tu praviṣṭa uśanā koṣṭhaṃ māheśvaraṃ prabhuḥ<BR>
12,278.020c	vyacarac cāpi tatrāsau mahātmā bhṛgunandanaḥ<BR>
12,278.021	yudhiṣṭhira uvāca<BR>
12,278.021a	kimarthaṃ vyacarad rājann uśanā tasya dhīmataḥ<BR>
12,278.021c	jaṭhare devadevasya kiṃ cākārṣīn mahādyutiḥ<BR>
12,278.022	bhīṣma uvāca<BR>
12,278.022a	purā so 'ntarjalagataḥ sthāṇubhūto mahāvrataḥ<BR>
12,278.022c	varṣāṇām abhavad rājan prayutāny arbudāni ca<BR>
12,278.023a	udatiṣṭhat tapas taptvā duścaraṃ sa mahāhradāt<BR>
12,278.023c	tato devātidevas taṃ brahmā samupasarpata<BR>
12,278.024a	tapovṛddhim apṛcchac ca kuśalaṃ cainam avyayam<BR>
12,278.024c	tapaḥ sucīrṇam iti ca provāca vṛṣabhadhvajaḥ<BR>
12,278.025a	tatsaṃyogena vṛddhiṃ cāpy apaśyat sa tu śaṃkaraḥ<BR>
12,278.025c	mahāmatir acintyātmā satyadharmarataḥ sadā<BR>
12,278.026a	sa tenāḍhyo mahāyogī tapasā ca dhanena ca<BR>
12,278.026c	vyarājata mahārāja triṣu lokeṣu vīryavān<BR>
12,278.027a	tataḥ pinākī yogātmā dhyānayogaṃ samāviśat<BR>
12,278.027c	uśanā tu samudvigno nililye jaṭhare tataḥ<BR>
12,278.028a	tuṣṭāva ca mahāyogī devaṃ tatrastha eva ca<BR>
12,278.028c	niḥsāraṃ kāṅkṣamāṇas tu tejasā pratyahanyata<BR>
12,278.029a	uśanā tu tadovāca jaṭharastho mahāmuniḥ<BR>
12,278.029c	prasādaṃ me kuruṣveti punaḥ punar ariṃdama<BR>
12,278.030a	tam uvāca mahādevo gaccha śiśnena mokṣaṇam<BR>
12,278.030c	iti srotāṃsi sarvāṇi ruddhvā tridaśapuṃgavaḥ<BR>
12,278.031a	apaśyamānaḥ sa dvāraṃ sarvataḥpihito muniḥ<BR>
12,278.031c	paryakrāmad dahyamāna itaś cetaś ca tejasā<BR>
12,278.032a	sa viniṣkramya śiśnena śukratvam abhipedivān<BR>
12,278.032c	kāryeṇa tena nabhaso nāgacchata ca madhyataḥ<BR>
12,278.032d*0741_01	tata eva ca deveṣu sapratiṣṭho mahāmuniḥ<BR>
12,278.032d*0741_02	paurohityaṃ ca daityānāṃ cakre tejovivṛddhaye<BR>
12,278.033a	niṣkrāntam atha taṃ dṛṣṭvā jvalantam iva tejasā<BR>
12,278.033c	bhavo roṣasamāviṣṭaḥ śūlodyatakaraḥ sthitaḥ<BR>
12,278.034a	nyavārayata taṃ devī kruddhaṃ paśupatiṃ patim<BR>
12,278.034c	putratvam agamad devyā vārite śaṃkare ca saḥ<BR>
12,278.035	devy uvāca<BR>
12,278.035a	hiṃsanīyas tvayā naiṣa mama putratvam āgataḥ<BR>
12,278.035c	na hi devodarāt kaś cin niḥsṛto nāśam archati<BR>
12,278.036	bhīṣma uvāca<BR>
12,278.036a	tataḥ prīto 'bhavad devyāḥ prahasaṃś cedam abravīt<BR>
12,278.036c	gacchatv eṣa yathākāmam iti rājan punaḥ punaḥ<BR>
12,278.037a	tataḥ praṇamya varadaṃ devaṃ devīm umāṃ tathā<BR>
12,278.037c	uśanā prāpa tad dhīmān gatim iṣṭāṃ mahāmuniḥ<BR>
12,278.038a	etat te kathitaṃ tāta bhārgavasya mahātmanaḥ<BR>
12,278.038c	caritaṃ bharataśreṣṭha yan māṃ tvaṃ paripṛcchasi<BR>
12,279.001	yudhiṣṭhira uvāca<BR>
12,279.001a	ataḥ paraṃ mahābāho yac chreyas tad vadasva me<BR>
12,279.001c	na tṛpyāmy amṛtasyeva vacasas te pitāmaha<BR>
12,279.002a	kiṃ karma puruṣaḥ kṛtvā śubhaṃ puruṣasattama<BR>
12,279.002c	śreyaḥ param avāpnoti pretya ceha ca tad vada<BR>
12,279.003	bhīṣma uvāca<BR>
12,279.003a	atra te vartayiṣyāmi yathā pūrvaṃ mahāyaśāḥ<BR>
12,279.003c	parāśaraṃ mahātmānaṃ papraccha janako nṛpaḥ<BR>
12,279.004a	kiṃ śreyaḥ sarvabhūtānām asmiṃl loke paratra ca<BR>
12,279.004c	yad bhavet pratipattavyaṃ tad bhavān prabravītu me<BR>
12,279.005a	tataḥ sa tapasā yuktaḥ sarvadharmavidhānavit<BR>
12,279.005c	nṛpāyānugrahamanā munir vākyam athābravīt<BR>
12,279.006a	dharma eva kṛtaḥ śreyān iha loke paratra ca<BR>
12,279.006c	tasmād dhi paramaṃ nāsti yathā prāhur manīṣiṇaḥ<BR>
12,279.007a	pratipadya naro dharmaṃ svargaloke mahīyate<BR>
12,279.007c	dharmātmakaḥ karmavidhir dehināṃ nṛpasattama<BR>
12,279.007e	tasminn āśramiṇaḥ santaḥ svakarmāṇīha kurvate<BR>
12,279.008a	caturvidhā hi lokasya yātrā tāta vidhīyate<BR>
12,279.008c	martyā yatrāvatiṣṭhante sā ca kāmāt pravartate<BR>
12,279.009a	sukṛtāsukṛtaṃ karma niṣevya vividhaiḥ kramaiḥ<BR>
12,279.009c	daśārdhapravibhaktānāṃ bhūtānāṃ bahudhā gatiḥ<BR>
12,279.010a	sauvarṇaṃ rājataṃ vāpi yathā bhāṇḍaṃ niṣicyate<BR>
12,279.010c	tathā niṣicyate jantuḥ pūrvakarmavaśānugaḥ<BR>
12,279.011a	nābījāj jāyate kiṃ cin nākṛtvā sukham edhate<BR>
12,279.011c	sukṛtī vindati sukhaṃ prāpya dehakṣayaṃ naraḥ<BR>
12,279.012a	daivaṃ tāta na paśyāmi nāsti daivasya sādhanam<BR>
12,279.012c	svabhāvato hi saṃsiddhā devagandharvadānavāḥ<BR>
12,279.013a	pretya jātikṛtaṃ karma na smaranti sadā janāḥ<BR>
12,279.013c	te vai tasya phalaprāptau karma cāpi caturvidham<BR>
12,279.014a	lokayātrāśrayaś caiva śabdo vedāśrayaḥ kṛtaḥ<BR>
12,279.014c	śāntyarthaṃ manasas tāta naitad vṛddhānuśāsanam<BR>
12,279.015a	cakṣuṣā manasā vācā karmaṇā ca caturvidham<BR>
12,279.015c	kurute yādṛśaṃ karma tādṛśaṃ pratipadyate<BR>
12,279.016a	nirantaraṃ ca miśraṃ ca phalate karma pārthiva<BR>
12,279.016c	kalyāṇaṃ yadi vā pāpaṃ na tu nāśo 'sya vidyate<BR>
12,279.017a	kadā cit sukṛtaṃ tāta kūṭastham iva tiṣṭhati<BR>
12,279.017c	majjamānasya saṃsāre yāvad duḥkhād vimucyate<BR>
12,279.018a	tato duḥkhakṣayaṃ kṛtvā sukṛtaṃ karma sevate<BR>
12,279.018c	sukṛtakṣayād duṣkṛtaṃ ca tad viddhi manujādhipa<BR>
12,279.019a	damaḥ kṣamā dhṛtis tejaḥ saṃtoṣaḥ satyavāditā<BR>
12,279.019c	hrīr ahiṃsāvyasanitā dākṣyaṃ ceti sukhāvahāḥ<BR>
12,279.020a	duṣkṛte sukṛte vāpi na jantur ayato bhavet<BR>
12,279.020c	nityaṃ manaḥsamādhāne prayateta vicakṣaṇaḥ<BR>
12,279.021a	nāyaṃ parasya sukṛtaṃ duṣkṛtaṃ vāpi sevate<BR>
12,279.021c	karoti yādṛśaṃ karma tādṛśaṃ pratipadyate<BR>
12,279.022a	sukhaduḥkhe samādhāya pumān anyena gacchati<BR>
12,279.022c	anyenaiva janaḥ sarvaḥ saṃgato yaś ca pārthiva<BR>
12,279.023a	pareṣāṃ yad asūyeta na tat kuryāt svayaṃ naraḥ<BR>
12,279.023c	yo hy asūyus tathāyuktaḥ so 'vahāsaṃ niyacchati<BR>
12,279.024a	bhīrū rājanyo brāhmaṇaḥ sarvabhakṣo; vaiśyo 'nīhāvān hīnavarṇo 'lasaś ca<BR>
12,279.024c	vidvāṃś cāśīlo vṛttahīnaḥ kulīnaḥ; satyād bhraṣṭo brāhmaṇaḥ strī ca duṣṭā<BR>
12,279.025a	rāgī muktaḥ pacamāno ''tmahetor; mūrkho vaktā nṛpahīnaṃ ca rāṣṭram<BR>
12,279.025c	ete sarve śocyatāṃ yānti rājan; yaś cāyuktaḥ snehahīnaḥ prajāsu<BR>
12,280.001	parāśara uvāca<BR>
12,280.001a	manoratharathaṃ prāpya indriyārthahayaṃ naraḥ<BR>
12,280.001c	raśmibhir jñānasaṃbhūtair yo gacchati sa buddhimān<BR>
12,280.002a	sevāśritena manasā vṛttihīnasya śasyate<BR>
12,280.002c	dvijātihastān nirvṛttā na tu tulyāt parasparam<BR>
12,280.003a	āyur nasulabhaṃ labdhvā nāvakarṣed viśāṃ pate<BR>
12,280.003c	utkarṣārthaṃ prayatate naraḥ puṇyena karmaṇā<BR>
12,280.004a	varṇebhyo 'pi paribhraṣṭaḥ sa vai saṃmānam arhati<BR>
12,280.004c	na tu yaḥ satkriyāṃ prāpya rājasaṃ karma sevate<BR>
12,280.005a	varṇotkarṣam avāpnoti naraḥ puṇyena karmaṇā<BR>
12,280.005c	durlabhaṃ tam alabdhā hi hanyāt pāpena karmaṇā<BR>
12,280.006a	ajñānād dhi kṛtaṃ pāpaṃ tapasaivābhinirṇudet<BR>
12,280.006c	pāpaṃ hi karma phalati pāpam eva svayaṃ kṛtam<BR>
12,280.006e	tasmāt pāpaṃ na seveta karma duḥkhaphalodayam<BR>
12,280.007a	pāpānubandhaṃ yat karma yady api syān mahāphalam<BR>
12,280.007c	na tat seveta medhāvī śuciḥ kusalilaṃ yathā<BR>
12,280.008a	kiṃkaṣṭam anupaśyāmi phalaṃ pāpasya karmaṇaḥ<BR>
12,280.008c	pratyāpannasya hi sato nātmā tāvad virocate<BR>
12,280.009a	pratyāpattiś ca yasyeha bāliśasya na jāyate<BR>
12,280.009c	tasyāpi sumahāṃs tāpaḥ prasthitasyopajāyate<BR>
12,280.010a	viraktaṃ śodhyate vastraṃ na tu kṛṣṇopasaṃhitam<BR>
12,280.010c	prayatnena manuṣyendra pāpam evaṃ nibodha me<BR>
12,280.011a	svayaṃ kṛtvā tu yaḥ pāpaṃ śubham evānutiṣṭhati<BR>
12,280.011c	prāyaścittaṃ naraḥ kartum ubhayaṃ so 'śnute pṛthak<BR>
12,280.012a	ajñānāt tu kṛtāṃ hiṃsām ahiṃsā vyapakarṣati<BR>
12,280.012c	brāhmaṇāḥ śāstranirdeśād ity āhur brahmavādinaḥ<BR>
12,280.013a	tathā kāmakṛtaṃ cāsya vihiṃsaivāpakarṣati<BR>
12,280.013c	ity āhur dharmaśāstrajñā brāhmaṇā vedapāragāḥ<BR>
12,280.014a	ahaṃ tu tāvat paśyāmi karma yad vartate kṛtam<BR>
12,280.014c	guṇayuktaṃ prakāśaṃ ca pāpenānupasaṃhitam<BR>
12,280.015a	yathā sūkṣmāṇi karmāṇi phalantīha yathātatham<BR>
12,280.015c	buddhiyuktāni tānīha kṛtāni manasā saha<BR>
12,280.016a	bhavaty alpaphalaṃ karma sevitaṃ nityam ulbaṇam<BR>
12,280.016c	abuddhipūrvaṃ dharmajña kṛtam ugreṇa karmaṇā<BR>
12,280.017a	kṛtāni yāni karmāṇi daivatair munibhis tathā<BR>
12,280.017c	nācaret tāni dharmātmā śrutvā cāpi na kutsayet<BR>
12,280.018a	saṃcintya manasā rājan viditvā śaktim ātmanaḥ<BR>
12,280.018c	karoti yaḥ śubhaṃ karma sa vai bhadrāṇi paśyati<BR>
12,280.019a	nave kapāle salilaṃ saṃnyastaṃ hīyate yathā<BR>
12,280.019c	navetare tathābhāvaṃ prāpnoti sukhabhāvitam<BR>
12,280.020a	satoye 'nyat tu yat toyaṃ tasminn eva prasicyate<BR>
12,280.020c	vṛddhe vṛddhim avāpnoti salile salilaṃ yathā<BR>
12,280.021a	evaṃ karmāṇi yānīha buddhiyuktāni bhūpate<BR>
12,280.021c	nasamānīha hīnāni tāni puṇyatamāny api<BR>
12,280.022a	rājñā jetavyāḥ sāyudhāś connatāś ca; samyak kartavyaṃ pālanaṃ ca prajānām<BR>
12,280.022c	agniś ceyo bahubhiś cāpi yajñair; ante madhye vā vanam āśritya stheyam<BR>
12,280.023a	damānvitaḥ puruṣo dharmaśīlo; bhūtāni cātmānam ivānupaśyet<BR>
12,280.023c	garīyasaḥ pūjayed ātmaśaktyā; satyena śīlena sukhaṃ narendra<BR>
12,281.001	parāśara uvāca<BR>
12,281.001a	kaḥ kasya copakurute kaś ca kasmai prayacchati<BR>
12,281.001c	prāṇī karoty ayaṃ karma sarvam ātmārtham ātmanā<BR>
12,281.002a	gauraveṇa parityaktaṃ niḥsnehaṃ parivarjayet<BR>
12,281.002c	sodaryaṃ bhrātaram api kim utānyaṃ pṛthagjanam<BR>
12,281.003a	viśiṣṭasya viśiṣṭāc ca tulyau dānapratigrahau<BR>
12,281.003c	tayoḥ puṇyataraṃ dānaṃ tad dvijasya prayacchataḥ<BR>
12,281.004a	nyāyāgataṃ dhanaṃ varṇair nyāyenaiva vivardhitam<BR>
12,281.004c	saṃrakṣyaṃ yatnam āsthāya dharmārtham iti niścayaḥ<BR>
12,281.005a	na dharmārthī nṛśaṃsena karmaṇā dhanam arjayet<BR>
12,281.005c	śaktitaḥ sarvakāryāṇi kuryān narddhim anusmaret<BR>
12,281.006a	apo hi prayataḥ śītās tāpitā jvalanena vā<BR>
12,281.006c	śaktito 'tithaye dattvā kṣudhārtāyāśnute phalam<BR>
12,281.007a	rantidevena lokeṣṭā siddhiḥ prāptā mahātmanā<BR>
12,281.007c	phalapatrair atho mūlair munīn arcitavān asau<BR>
12,281.008a	tair eva phalapatraiś ca sa māṭharam atoṣayat<BR>
12,281.008c	tasmāl lebhe paraṃ sthānaṃ śaibyo 'pi pṛthivīpatiḥ<BR>
12,281.009a	devatātithibhṛtyebhyaḥ pitṛbhyo 'thātmanas tathā<BR>
12,281.009c	ṛṇavāñ jāyate martyas tasmād anṛṇatāṃ vrajet<BR>
12,281.010a	svādhyāyena maharṣibhyo devebhyo yajñakarmaṇā<BR>
12,281.010c	pitṛbhyaḥ śrāddhadānena nṛṇām abhyarcanena ca<BR>
12,281.011a	vācaḥ śeṣāvahāryeṇa pālanenātmano 'pi ca<BR>
12,281.011c	yathāvad bhṛtyavargasya cikīrṣed dharmam āditaḥ<BR>
12,281.012a	prayatnena ca saṃsiddhā dhanair api vivarjitāḥ<BR>
12,281.012c	samyag ghutvā hutavahaṃ munayaḥ siddhim āgatāḥ<BR>
12,281.013a	viśvāmitrasya putratvam ṛcīkatanayo 'gamat<BR>
12,281.013c	ṛgbhiḥ stutvā mahābhāgo devān vai yajñabhāginaḥ<BR>
12,281.014a	gataḥ śukratvam uśanā devadevaprasādanāt<BR>
12,281.014c	devīṃ stutvā tu gagane modate tejasā vṛtaḥ<BR>
12,281.015a	asito devalaś caiva tathā nāradaparvatau<BR>
12,281.015c	kakṣīvāñ jāmadagnyaś ca rāmas tāṇḍyas tathāṃśumān<BR>
12,281.016a	vasiṣṭho jamadagniś ca viśvāmitro 'trir eva ca<BR>
12,281.016c	bharadvājo hariśmaśruḥ kuṇḍadhāraḥ śrutaśravāḥ<BR>
12,281.017a	ete maharṣayaḥ stutvā viṣṇum ṛgbhiḥ samāhitāḥ<BR>
12,281.017c	lebhire tapasā siddhiṃ prasādāt tasya dhīmataḥ<BR>
12,281.018a	anarhāś cārhatāṃ prāptāḥ santaḥ stutvā tam eva ha<BR>
12,281.018c	na tu vṛddhim ihānvicchet karma kṛtvā jugupsitam<BR>
12,281.019a	ye 'rthā dharmeṇa te satyā ye 'dharmeṇa dhig astu tān<BR>
12,281.019c	dharmaṃ vai śāśvataṃ loke na jahyād dhanakāṅkṣayā<BR>
12,281.020a	āhitāgnir hi dharmātmā yaḥ sa puṇyakṛd uttamaḥ<BR>
12,281.020c	vedā hi sarve rājendra sthitās triṣv agniṣu prabho<BR>
12,281.021a	sa cāpy agnyāhito vipraḥ kriyā yasya na hīyate<BR>
12,281.021c	śreyo hy anāhitāgnitvam agnihotraṃ na niṣkriyam<BR>
12,281.022a	agnir ātmā ca mātā ca pitā janayitā tathā<BR>
12,281.022c	guruś ca naraśārdūla paricaryā yathātatham<BR>
12,281.023a	mānaṃ tyaktvā yo naro vṛddhasevī; vidvān klībaḥ paśyati prītiyogāt<BR>
12,281.023c	dākṣyeṇāhīno dharmayukto nadānto; loke 'smin vai pūjyate sadbhir āryaḥ<BR>
12,282.001	parāśara uvāca<BR>
12,282.001a	vṛttiḥ sakāśād varṇebhyas tribhyo hīnasya śobhanā<BR>
12,282.001c	prītyopanītā nirdiṣṭā dharmiṣṭhān kurute sadā<BR>
12,282.002a	vṛttiś cen nāsti śūdrasya pitṛpaitāmahī dhruvā<BR>
12,282.002c	na vṛttiṃ parato mārgec chuśrūṣāṃ tu prayojayet<BR>
12,282.003a	sadbhis tu saha saṃsargaḥ śobhate dharmadarśibhiḥ<BR>
12,282.003c	nityaṃ sarvāsv avasthāsu nāsadbhir iti me matiḥ<BR>
12,282.004a	yathodayagirau dravyaṃ saṃnikarṣeṇa dīpyate<BR>
12,282.004c	tathā satsaṃnikarṣeṇa hīnavarṇo 'pi dīpyate<BR>
12,282.005a	yādṛśena hi varṇena bhāvyate śuklam ambaram<BR>
12,282.005c	tādṛśaṃ kurute rūpam etad evam avaihi me<BR>
12,282.006a	tasmād guṇeṣu rajyethā mā doṣeṣu kadā cana<BR>
12,282.006c	anityam iha martyānāṃ jīvitaṃ hi calācalam<BR>
12,282.007a	sukhe vā yadi vā duḥkhe vartamāno vicakṣaṇaḥ<BR>
12,282.007c	yaś cinoti śubhāny eva sa bhadrāṇīha paśyati<BR>
12,282.008a	dharmād apetaṃ yat karma yady api syān mahāphalam<BR>
12,282.008c	na tat seveta medhāvī na tad dhitam ihocyate<BR>
12,282.008d*0742_01	dharmeṇa sahitaṃ yat tu bhaved alpaphalodayam<BR>
12,282.008d*0742_02	tat kāryam aviśaṅkena karmātyantasukhāvaham<BR>
12,282.009a	yo hṛtvā gosahasrāṇi nṛpo dadyād arakṣitā<BR>
12,282.009c	sa śabdamātraphalabhāg rājā bhavati taskaraḥ<BR>
12,282.010a	svayaṃbhūr asṛjac cāgre dhātāraṃ lokapūjitam<BR>
12,282.010c	dhātāsṛjat putram ekaṃ prajānāṃ dhāraṇe ratam<BR>
12,282.011a	tam arcayitvā vaiśyas tu kuryād atyartham ṛddhimat<BR>
12,282.011c	rakṣitavyaṃ tu rājanyair upayojyaṃ dvijātibhiḥ<BR>
12,282.012a	ajihmair aśaṭhakrodhair havyakavyaprayoktṛbhiḥ<BR>
12,282.012c	śūdrair nirmārjanaṃ kāryam evaṃ dharmo na naśyati<BR>
12,282.013a	apranaṣṭe tato dharme bhavanti sukhitāḥ prajāḥ<BR>
12,282.013c	sukhena tāsāṃ rājendra modante divi devatāḥ<BR>
12,282.014a	tasmād yo rakṣati nṛpaḥ sa dharmeṇābhipūjyate<BR>
12,282.014c	adhīte cāpi yo vipro vaiśyo yaś cārjane rataḥ<BR>
12,282.015a	yaś ca śuśrūṣate śūdraḥ satataṃ niyatendriyaḥ<BR>
12,282.015c	ato 'nyathā manuṣyendra svadharmāt parihīyate<BR>
12,282.016a	prāṇasaṃtāpanirdiṣṭāḥ kākiṇyo 'pi mahāphalāḥ<BR>
12,282.016c	nyāyenopārjitā dattāḥ kim utānyāḥ sahasraśaḥ<BR>
12,282.017a	satkṛtya tu dvijātibhyo yo dadāti narādhipa<BR>
12,282.017c	yādṛśaṃ tādṛśaṃ nityam aśnāti phalam ūrjitam<BR>
12,282.018a	abhigamya dattaṃ tuṣṭyā yad dhanyam āhur abhiṣṭutam<BR>
12,282.018c	yācitena tu yad dattaṃ tad āhur madhyamaṃ budhāḥ<BR>
12,282.019a	avajñayā dīyate yat tathaivāśraddhayāpi ca<BR>
12,282.019c	tad āhur adhamaṃ dānaṃ munayaḥ satyavādinaḥ<BR>
12,282.020a	atikrame majjamāno vividhena naraḥ sadā<BR>
12,282.020c	tathā prayatnaṃ kurvīta yathā mucyeta saṃśayāt<BR>
12,282.021a	damena śobhate vipraḥ kṣatriyo vijayena tu<BR>
12,282.021c	dhanena vaiśyaḥ śūdras tu nityaṃ dākṣyeṇa śobhate<BR>
12,283.001	parāśara uvāca<BR>
12,283.001a	pratigrahāgatā vipre kṣatriye śastranirjitāḥ<BR>
12,283.001c	vaiśye nyāyārjitāś caiva śūdre śuśrūṣayārjitāḥ<BR>
12,283.001e	svalpāpy arthāḥ praśasyante dharmasyārthe mahāphalāḥ<BR>
12,283.002a	nityaṃ trayāṇāṃ varṇānāṃ śūdraḥ śuśrūṣur ucyate<BR>
12,283.002c	kṣatradharmā vaiśyadharmā nāvṛttiḥ patati dvijaḥ<BR>
12,283.002e	śūdrakarmā yadā tu syāt tadā patati vai dvijaḥ<BR>
12,283.003a	vāṇijyaṃ pāśupālyaṃ ca tathā śilpopajīvanam<BR>
12,283.003c	śūdrasyāpi vidhīyante yadā vṛttir na jāyate<BR>
12,283.004a	raṅgāvataraṇaṃ caiva tathā rūpopajīvanam<BR>
12,283.004c	madyamāṃsopajīvyaṃ ca vikrayo lohacarmaṇoḥ<BR>
12,283.005a	apūrviṇā na kartavyaṃ karma loke vigarhitam<BR>
12,283.005c	kṛtapūrviṇas tu tyajato mahān dharma iti śrutiḥ<BR>
12,283.006a	saṃsiddhaḥ puruṣo loke yad ācarati pāpakam<BR>
12,283.006c	madenābhiplutamanās tac ca nagrāhyam ucyate<BR>
12,283.007a	śrūyante hi purāṇe vai prajā dhigdaṇḍaśāsanāḥ<BR>
12,283.007c	dāntā dharmapradhānāś ca nyāyadharmānuvartakāḥ<BR>
12,283.008a	dharma eva sadā nṝṇām iha rājan praśasyate<BR>
12,283.008c	dharmavṛddhā guṇān eva sevante hi narā bhuvi<BR>
12,283.009a	taṃ dharmam asurās tāta nāmṛṣyanta janādhipa<BR>
12,283.009c	vivardhamānāḥ kramaśas tatra te 'nvāviśan prajāḥ<BR>
12,283.010a	teṣāṃ darpaḥ samabhavat prajānāṃ dharmanāśanaḥ<BR>
12,283.010c	darpātmanāṃ tataḥ krodhaḥ punas teṣām ajāyata<BR>
12,283.011a	tataḥ krodhābhibhūtānāṃ vṛttaṃ lajjāsamanvitam<BR>
12,283.011c	hrīś caivāpy anaśad rājaṃs tato moho vyajāyata<BR>
12,283.012a	tato mohaparītās te nāpaśyanta yathā purā<BR>
12,283.012c	parasparāv amardena vartayanti yathāsukham<BR>
12,283.013a	tān prāpya tu sa dhig daṇḍo nakāraṇam ato 'bhavat<BR>
12,283.013c	tato 'bhyagacchan devāṃś ca brāhmaṇāṃś cāvamanya ha<BR>
12,283.014a	etasminn eva kāle tu devā devavaraṃ śivam<BR>
12,283.014c	agacchañ śaraṇaṃ vīraṃ bahurūpaṃ gaṇādhipam<BR>
12,283.015a	tena sma te gaganagāḥ sapurāḥ pātitāḥ kṣitau<BR>
12,283.015c	tisro 'py ekena bāṇena devāpyāyitatejasā<BR>
12,283.016a	teṣām adhipatis tv āsīd bhīmo bhīmaparākramaḥ<BR>
12,283.016c	devatānāṃ bhayakaraḥ sa hataḥ śūlapāṇinā<BR>
12,283.017a	tasmin hate 'tha svaṃ bhāvaṃ pratyapadyanta mānavāḥ<BR>
12,283.017c	prāvartanta ca vedā vai śāstrāṇi ca yathā purā<BR>
12,283.018a	tato 'bhyaṣiñcan rājyena devānāṃ divi vāsavam<BR>
12,283.018c	saptarṣayaś cānvayuñjan narāṇāṃ daṇḍadhāraṇe<BR>
12,283.019a	saptarṣīṇām athordhvaṃ ca vipṛthur nāma pārthivaḥ<BR>
12,283.019c	rājānaḥ kṣatriyāś caiva maṇḍaleṣu pṛthak pṛthak<BR>
12,283.020a	mahākuleṣu ye jātā vṛttāḥ pūrvatarāś ca ye<BR>
12,283.020c	teṣām athāsuro bhāvo hṛdayān nāpasarpati<BR>
12,283.021a	tasmāt tenaiva bhāvena sānuṣaṅgena pārthivāḥ<BR>
12,283.021c	āsurāṇy eva karmāṇi nyaṣevan bhīmavikramāḥ<BR>
12,283.022a	pratyatiṣṭhaṃś ca teṣv eva tāny eva sthāpayanti ca<BR>
12,283.022c	bhajante tāni cādyāpi ye bāliśatamā narāḥ<BR>
12,283.023a	tasmād ahaṃ bravīmi tvāṃ rājan saṃcintya śāstrataḥ<BR>
12,283.023c	saṃsiddhādhigamaṃ kuryāt karma hiṃsātmakaṃ tyajet<BR>
12,283.024a	na saṃkareṇa draviṇaṃ vicinvīta vicakṣaṇaḥ<BR>
12,283.024c	dharmārthaṃ nyāyam utsṛjya na tat kalyāṇam ucyate<BR>
12,283.025a	sa tvam evaṃvidho dāntaḥ kṣatriyaḥ priyabāndhavaḥ<BR>
12,283.025c	prajā bhṛtyāṃś ca putrāṃś ca svadharmeṇānupālaya<BR>
12,283.026a	iṣṭāniṣṭasamāyogo vairaṃ sauhārdam eva ca<BR>
12,283.026c	atha jātisahasrāṇi bahūni parivartate<BR>
12,283.027a	tasmād guṇeṣu rajyethā mā doṣeṣu kadā cana<BR>
12,283.027c	nirguṇo yo hi durbuddhir ātmanaḥ so 'rir ucyate<BR>
12,283.028a	mānuṣeṣu mahārāja dharmādharmau pravartataḥ<BR>
12,283.028c	na tathānyeṣu bhūteṣu manuṣyarahiteṣv iha<BR>
12,283.029a	dharmaśīlo naro vidvān īhako 'nīhako 'pi vā<BR>
12,283.029c	ātmabhūtaḥ sadā loke cared bhūtāny ahiṃsayan<BR>
12,283.030a	yadā vyapetahṛllekhaṃ mano bhavati tasya vai<BR>
12,283.030c	nānṛtaṃ caiva bhavati tadā kalyāṇam ṛcchati<BR>
12,284.001	parāśara uvāca<BR>
12,284.001a	eṣa dharmavidhis tāta gṛhasthasya prakīrtitaḥ<BR>
12,284.001c	tapovidhiṃ tu vakṣyāmi tan me nigadataḥ śṛṇu<BR>
12,284.002a	prāyeṇa hi gṛhasthasya mamatvaṃ nāma jāyate<BR>
12,284.002c	saṅgāgataṃ naraśreṣṭha bhāvais tāmasarājasaiḥ<BR>
12,284.003a	gṛhāṇy āśritya gāvaś ca kṣetrāṇi ca dhanāni ca<BR>
12,284.003c	dārāḥ putrāś ca bhṛtyāś ca bhavantīha narasya vai<BR>
12,284.004a	evaṃ tasya pravṛttasya nityam evānupaśyataḥ<BR>
12,284.004c	rāgadveṣau vivardhete hy anityatvam apaśyataḥ<BR>
12,284.005a	rāgadveṣābhibhūtaṃ ca naraṃ dravyavaśānugam<BR>
12,284.005c	mohajātā ratir nāma samupaiti narādhipa<BR>
12,284.006a	kṛtārtho bhogato bhūtvā sa vai ratiparāyaṇaḥ<BR>
12,284.006c	lābhaṃ grāmyasukhād anyaṃ ratito nānupaśyati<BR>
12,284.007a	tato lobhābhibhūtātmā saṅgād vardhayate janam<BR>
12,284.007c	puṣṭyarthaṃ caiva tasyeha janasyārthaṃ cikīrṣati<BR>
12,284.008a	sa jānann api cākāryam arthārthaṃ sevate naraḥ<BR>
12,284.008c	bālasnehaparītātmā tatkṣayāc cānutapyate<BR>
12,284.009a	tato mānena saṃpanno rakṣann ātmaparājayam<BR>
12,284.009c	karoti yena bhogī syām iti tasmād vinaśyati<BR>
12,284.010a	tapo hi buddhiyuktānāṃ śāśvataṃ brahmadarśanam<BR>
12,284.010c	anvicchatāṃ śubhaṃ karma narāṇāṃ tyajatāṃ sukham<BR>
12,284.011a	snehāyatananāśāc ca dhananāśāc ca pārthiva<BR>
12,284.011c	ādhivyādhipratāpāc ca nirvedam upagacchati<BR>
12,284.012a	nirvedād ātmasaṃbodhaḥ saṃbodhāc chāstradarśanam<BR>
12,284.012c	śāstrārthadarśanād rājaṃs tapa evānupaśyati<BR>
12,284.013a	durlabho hi manuṣyendra naraḥ pratyavamarśavān<BR>
12,284.013c	yo vai priyasukhe kṣīṇe tapaḥ kartuṃ vyavasyati<BR>
12,284.014a	tapaḥ sarvagataṃ tāta hīnasyāpi vidhīyate<BR>
12,284.014c	jitendriyasya dāntasya svargamārgapradeśakam<BR>
12,284.015a	prajāpatiḥ prajāḥ pūrvam asṛjat tapasā vibhuḥ<BR>
12,284.015c	kva cit kva cid vrataparo vratāny āsthāya pārthiva<BR>
12,284.016a	ādityā vasavo rudrās tathaivāgny aśvimārutāḥ<BR>
12,284.016c	viśvedevās tathā sādhyāḥ pitaro 'tha marudgaṇāḥ<BR>
12,284.017a	yakṣarākṣasagandharvāḥ siddhāś cānye divaukasaḥ<BR>
12,284.017c	saṃsiddhās tapasā tāta ye cānye svargavāsinaḥ<BR>
12,284.018a	ye cādau brahmaṇā sṛṣṭā brāhmaṇās tapasā purā<BR>
12,284.018c	te bhāvayantaḥ pṛthivīṃ vicaranti divaṃ tathā<BR>
12,284.019a	martyaloke ca rājāno ye cānye gṛhamedhinaḥ<BR>
12,284.019c	mahākuleṣu dṛśyante tat sarvaṃ tapasaḥ phalam<BR>
12,284.020a	kauśikāni ca vastrāṇi śubhāny ābharaṇāni ca<BR>
12,284.020c	vāhanāsanayānāni sarvaṃ tat tapasaḥ phalam<BR>
12,284.021a	manonukūlāḥ pramadā rūpavatyaḥ sahasraśaḥ<BR>
12,284.021c	vāsaḥ prāsādapṛṣṭhe ca tat sarvaṃ tapasaḥ phalam<BR>
12,284.022a	śayanāni ca mukhyāni bhojyāni vividhāni ca<BR>
12,284.022c	abhipretāni sarvāṇi bhavanti kṛtakarmaṇām<BR>
12,284.023a	nāprāpyaṃ tapasā kiṃ cit trailokye 'smin paraṃtapa<BR>
12,284.023c	upabhogaparityāgaḥ phalāny akṛtakarmaṇām<BR>
12,284.024a	sukhito duḥkhito vāpi naro lobhaṃ parityajet<BR>
12,284.024c	avekṣya manasā śāstraṃ buddhyā ca nṛpasattama<BR>
12,284.025a	asaṃtoṣo 'sukhāyaiva lobhād indriyavibhramaḥ<BR>
12,284.025c	tato 'sya naśyati prajñā vidyevābhyāsavarjitā<BR>
12,284.026a	naṣṭaprajño yadā bhavati tadā nyāyaṃ na paśyati<BR>
12,284.026c	tasmāt sukhakṣaye prāpte pumān ugraṃ tapaś caret<BR>
12,284.027a	yad iṣṭaṃ tat sukhaṃ prāhur dveṣyaṃ duḥkham ihocyate<BR>
12,284.027c	kṛtākṛtasya tapasaḥ phalaṃ paśyasva yādṛśam<BR>
12,284.028a	nityaṃ bhadrāṇi paśyanti viṣayāṃś copabhuñjate<BR>
12,284.028c	prākāśyaṃ caiva gacchanti kṛtvā niṣkalmaṣaṃ tapaḥ<BR>
12,284.029a	apriyāṇy avamānāṃś ca duḥkhaṃ bahuvidhātmakam<BR>
12,284.029c	phalārthī satpathatyaktaḥ prāpnoti viṣayātmakam<BR>
12,284.030a	dharme tapasi dāne ca vicikitsāsya jāyate<BR>
12,284.030c	sa kṛtvā pāpakāny eva nirayaṃ pratipadyate<BR>
12,284.031a	sukhe tu vartamāno vai duḥkhe vāpi narottama<BR>
12,284.031c	svavṛttād yo na calati śāstracakṣuḥ sa mānavaḥ<BR>
12,284.032a	iṣuprapātamātraṃ hi sparśayoge ratiḥ smṛtā<BR>
12,284.032c	rasane darśane ghrāṇe śravaṇe ca viśāṃ pate<BR>
12,284.033a	tato 'sya jāyate tīvrā vedanā tatkṣayāt punaḥ<BR>
12,284.033c	budhā yena praśaṃsanti mokṣaṃ sukham anuttamam<BR>
12,284.034a	tataḥ phalārthaṃ carati bhavanti jyāyaso guṇāḥ<BR>
12,284.034c	dharmavṛttyā ca satataṃ kāmārthābhyāṃ na hīyate<BR>
12,284.035a	aprayatnāgatāḥ sevyā gṛhasthair viṣayāḥ sadā<BR>
12,284.035c	prayatnenopagamyaś ca svadharma iti me matiḥ<BR>
12,284.036a	mānināṃ kulajātānāṃ nityaṃ śāstrārthacakṣuṣām<BR>
12,284.036c	dharmakriyāviyuktānām aśaktyā saṃvṛtātmanām<BR>
12,284.037a	kriyamāṇaṃ yadā karma nāśaṃ gacchati mānuṣam<BR>
12,284.037c	teṣāṃ nānyad ṛte loke tapasaḥ karma vidyate<BR>
12,284.038a	sarvātmanā tu kurvīta gṛhasthaḥ karmaniścayam<BR>
12,284.038c	dākṣyeṇa havyakavyārthaṃ svadharmaṃ vicaren nṛpa<BR>
12,284.039a	yathā nadīnadāḥ sarve sāgare yānti saṃsthitim<BR>
12,284.039c	evam āśramiṇaḥ sarve gṛhasthe yānti saṃsthitim<BR>
12,285.001	janaka uvāca<BR>
12,285.001a	varṇo viśeṣavarṇānāṃ maharṣe kena jāyate<BR>
12,285.001c	etad icchāmy ahaṃ śrotuṃ tad brūhi vadatāṃ vara<BR>
12,285.002a	yad etaj jāyate 'patyaṃ sa evāyam iti śrutiḥ<BR>
12,285.002c	kathaṃ brāhmaṇato jāto viśeṣagrahaṇaṃ gataḥ<BR>
12,285.003	parāśara uvāca<BR>
12,285.003a	evam etan mahārāja yena jātaḥ sa eva saḥ<BR>
12,285.003c	tapasas tv apakarṣeṇa jātigrahaṇatāṃ gataḥ<BR>
12,285.004a	sukṣetrāc ca subījāc ca puṇyo bhavati saṃbhavaḥ<BR>
12,285.004c	ato 'nyatarato hīnād avaro nāma jāyate<BR>
12,285.005a	vaktrād bhujābhyām ūrubhyāṃ padbhyāṃ caivātha jajñire<BR>
12,285.005c	sṛjataḥ prajāpater lokān iti dharmavido viduḥ<BR>
12,285.006a	mukhajā brāhmaṇās tāta bāhujāḥ kṣatrabandhavaḥ<BR>
12,285.006c	ūrujā dhanino rājan pādajāḥ paricārakāḥ<BR>
12,285.007a	caturṇām eva varṇānām āgamaḥ puruṣarṣabha<BR>
12,285.007c	ato 'nye tv atiriktā ye te vai saṃkarajāḥ smṛtāḥ<BR>
12,285.008a	kṣatrajātir athāmbaṣṭhā ugrā vaidehakās tathā<BR>
12,285.008c	śvapākāḥ pulkasāḥ stenā niṣādāḥ sūtamāgadhāḥ<BR>
12,285.009a	āyogāḥ karaṇā vrātyāś caṇḍālāś ca narādhipa<BR>
12,285.009c	ete caturbhyo varṇebhyo jāyante vai parasparam<BR>
12,285.010	janaka uvāca<BR>
12,285.010a	brahmaṇaikena jātānāṃ nānātvaṃ gotrataḥ katham<BR>
12,285.010c	bahūnīha hi loke vai gotrāṇi munisattama<BR>
12,285.011a	yatra tatra kathaṃ jātāḥ svayoniṃ munayo gatāḥ<BR>
12,285.011c	śūdrayonau samutpannā viyonau ca tathāpare<BR>
12,285.012	parāśara uvāca<BR>
12,285.012a	rājan naitad bhaved grāhyam apakṛṣṭena janmanā<BR>
12,285.012c	mahātmanāṃ samutpattis tapasā bhāvitātmanām<BR>
12,285.013a	utpādya putrān munayo nṛpate yatra tatra ha<BR>
12,285.013c	svenaiva tapasā teṣām ṛṣitvaṃ vidadhuḥ punaḥ<BR>
12,285.014a	pitāmahaś ca me pūrvam ṛśyaśṛṅgaś ca kāśyapaḥ<BR>
12,285.014c	vaṭas tāṇḍyaḥ kṛpaś caiva kakṣīvān kamaṭhādayaḥ<BR>
12,285.015a	yavakrītaś ca nṛpate droṇaś ca vadatāṃ varaḥ<BR>
12,285.015c	āyur mataṅgo dattaś ca drupado matsya eva ca<BR>
12,285.016a	ete svāṃ prakṛtiṃ prāptā vaideha tapaso ''śrayāt<BR>
12,285.016c	pratiṣṭhitā vedavido dame tapasi caiva hi<BR>
12,285.017a	mūlagotrāṇi catvāri samutpannāni pārthiva<BR>
12,285.017c	aṅgirāḥ kaśyapaś caiva vasiṣṭho bhṛgur eva ca<BR>
12,285.018a	karmato 'nyāni gotrāṇi samutpannāni pārthiva<BR>
12,285.018c	nāmadheyāni tapasā tāni ca grahaṇaṃ satām<BR>
12,285.019	janaka uvāca<BR>
12,285.019a	viśeṣadharmān varṇānāṃ prabrūhi bhagavan mama<BR>
12,285.019c	tathā sāmānyadharmāṃś ca sarvatra kuśalo hy asi<BR>
12,285.020	parāśara uvāca<BR>
12,285.020a	pratigraho yājanaṃ ca tathaivādhyāpanaṃ nṛpa<BR>
12,285.020c	viśeṣadharmo viprāṇāṃ rakṣā kṣatrasya śobhanā<BR>
12,285.021a	kṛṣiś ca pāśupālyaṃ ca vāṇijyaṃ ca viśām api<BR>
12,285.021c	dvijānāṃ paricaryā ca śūdrakarma narādhipa<BR>
12,285.022a	viśeṣadharmā nṛpate varṇānāṃ parikīrtitāḥ<BR>
12,285.022c	dharmān sādhāraṇāṃs tāta vistareṇa śṛṇuṣva me<BR>
12,285.023a	ānṛśaṃsyam ahiṃsā cāpramādaḥ saṃvibhāgitā<BR>
12,285.023c	śrāddhakarmātitheyaṃ ca satyam akrodha eva ca<BR>
12,285.024a	sveṣu dāreṣu saṃtoṣaḥ śaucaṃ nityānasūyatā<BR>
12,285.024c	ātmajñānaṃ titikṣā ca dharmāḥ sādhāraṇā nṛpa<BR>
12,285.025a	brāhmaṇāḥ kṣatriyā vaiśyās trayo varṇā dvijātayaḥ<BR>
12,285.025c	atra teṣām adhīkāro dharmeṣu dvipadāṃ vara<BR>
12,285.026a	vikarmāvasthitā varṇāḥ patanti nṛpate trayaḥ<BR>
12,285.026c	unnamanti yathāsantam āśrityeha svakarmasu<BR>
12,285.027a	na cāpi śūdraḥ patatīti niścayo; na cāpi saṃskāram ihārhatīti vā<BR>
12,285.027c	śrutipravṛttaṃ na ca dharmam āpnute; na cāsya dharme pratiṣedhanaṃ kṛtam<BR>
12,285.028a	vaidehakaṃ śūdram udāharanti; dvijā mahārāja śrutopapannāḥ<BR>
12,285.028c	ahaṃ hi paśyāmi narendra devaṃ; viśvasya viṣṇuṃ jagataḥ pradhānam<BR>
12,285.029a	satāṃ vṛttam anuṣṭhāya nihīnā ujjihīrṣavaḥ<BR>
12,285.029c	mantravarjaṃ na duṣyanti kurvāṇāḥ pauṣṭikīḥ kriyāḥ<BR>
12,285.030a	yathā yathā hi sadvṛttam ālambantītare janāḥ<BR>
12,285.030c	tathā tathā sukhaṃ prāpya pretya ceha ca śerate<BR>
12,285.031	janaka uvāca<BR>
12,285.031a	kiṃ karma dūṣayaty enam atha jātir mahāmune<BR>
12,285.031c	saṃdeho me samutpannas tan me vyākhyātum arhasi<BR>
12,285.032	parāśara uvāca<BR>
12,285.032a	asaṃśayaṃ mahārāja ubhayaṃ doṣakārakam<BR>
12,285.032c	karma caiva hi jātiś ca viśeṣaṃ tu niśāmaya<BR>
12,285.033a	jātyā ca karmaṇā caiva duṣṭaṃ karma niṣevate<BR>
12,285.033c	jātyā duṣṭaś ca yaḥ pāpaṃ na karoti sa pūruṣaḥ<BR>
12,285.034a	jātyā pradhānaṃ puruṣaṃ kurvāṇaṃ karma dhikkṛtam<BR>
12,285.034c	karma tad dūṣayaty enaṃ tasmāt karma naśobhanam<BR>
12,285.035	janaka uvāca<BR>
12,285.035a	kāni karmāṇi dharmyāṇi loke 'smin dvijasattama<BR>
12,285.035c	na hiṃsantīha bhūtāni kriyamāṇāni sarvadā<BR>
12,285.036	parāśara uvāca<BR>
12,285.036a	śṛṇu me 'tra mahārāja yan māṃ tvaṃ paripṛcchasi<BR>
12,285.036c	yāni karmāṇy ahiṃsrāṇi naraṃ trāyanti sarvadā<BR>
12,285.037a	saṃnyasyāgnīn upāsīnāḥ paśyanti vigatajvarāḥ<BR>
12,285.037c	naiḥśreyasaṃ dharmapathaṃ samāruhya yathākramam<BR>
12,285.038a	praśritā vinayopetā damanityāḥ susaṃśitāḥ<BR>
12,285.038c	prayānti sthānam ajaraṃ sarvakarmavivarjitāḥ<BR>
12,285.039a	sarve varṇā dharmakāryāṇi samyak; kṛtvā rājan satyavākyāni coktvā<BR>
12,285.039c	tyaktvādharmaṃ dāruṇaṃ jīvaloke; yānti svargaṃ nātra kāryo vicāraḥ<BR>
12,286.001	parāśara uvāca<BR>
12,286.001a	pitā sakhāyo guravaḥ striyaś ca; na nirguṇā nāma bhavanti loke<BR>
12,286.001c	ananyabhaktāḥ priyavādinaś ca; hitāś ca vaśyāś ca tathaiva rājan<BR>
12,286.002a	pitā paraṃ daivataṃ mānavānāṃ; mātur viśiṣṭaṃ pitaraṃ vadanti<BR>
12,286.002c	jñānasya lābhaṃ paramaṃ vadanti; jitendriyārthāḥ param āpnuvanti<BR>
12,286.003a	raṇājire yatra śarāgnisaṃstare; nṛpātmajo ghātam avāpya dahyate<BR>
12,286.003c	prayāti lokān amaraiḥ sudurlabhān; niṣevate svargaphalaṃ yathāsukham<BR>
12,286.004a	śrāntaṃ bhītaṃ bhraṣṭaśastraṃ rudantaṃ; parāṅmukhaṃ paribarhaiś ca hīnam<BR>
12,286.004c	anudyataṃ rogiṇaṃ yācamānaṃ; na vai hiṃsyād bālavṛddhau ca rājan<BR>
12,286.005a	paribarhaiḥ susaṃpannam udyataṃ tulyatāṃ gatam<BR>
12,286.005c	atikrameta nṛpatiḥ saṃgrāme kṣatriyātmajam<BR>
12,286.006a	tulyād iha vadhaḥ śreyān viśiṣṭāc ceti niścayaḥ<BR>
12,286.006c	nihīnāt kātarāc caiva nṛpāṇāṃ garhito vadhaḥ<BR>
12,286.007a	pāpāt pāpasamācārān nihīnāc ca narādhipa<BR>
12,286.007c	pāpa eva vadhaḥ prokto narakāyeti niścayaḥ<BR>
12,286.008a	na kaś cit trāti vai rājan diṣṭāntavaśam āgatam<BR>
12,286.008c	sāvaśeṣāyuṣaṃ cāpi kaś cid evāpakarṣati<BR>
12,286.009a	snigdhaiś ca kriyamāṇāni karmāṇīha nivartayet<BR>
12,286.009c	hiṃsātmakāni karmāṇi nāyur icchet parāyuṣā<BR>
12,286.010a	gṛhasthānāṃ tu sarveṣāṃ vināśam abhikāṅkṣatām<BR>
12,286.010c	nidhanaṃ śobhanaṃ tāta pulineṣu kriyāvatām<BR>
12,286.011a	āyuṣi kṣayam āpanne pañcatvam upagacchati<BR>
12,286.011c	nākāraṇāt tad bhavati kāraṇair upapāditam<BR>
12,286.012a	tathā śarīraṃ bhavati dehād yenopapāditam<BR>
12,286.012c	adhvānaṃ gatakaś cāyaṃ prāptaś cāyaṃ gṛhād gṛham<BR>
12,286.013a	dvitīyaṃ kāraṇaṃ tatra nānyat kiṃ cana vidyate<BR>
12,286.013c	tad dehaṃ dehināṃ yuktaṃ mokṣabhūteṣu vartate<BR>
12,286.014a	sirāsnāyvasthisaṃghātaṃ bībhatsāmedhyasaṃkulam<BR>
12,286.014c	bhūtānām indriyāṇāṃ ca guṇānāṃ ca samāgamam<BR>
12,286.015a	tvagantaṃ deham ity āhur vidvāṃso 'dhyātmacintakāḥ<BR>
12,286.015c	guṇair api parikṣīṇaṃ śarīraṃ martyatāṃ gatam<BR>
12,286.016a	śarīriṇā parityaktaṃ niśceṣṭaṃ gatacetanam<BR>
12,286.016c	bhūtaiḥ prakṛtim āpannais tato bhūmau nimajjati<BR>
12,286.017a	bhāvitaṃ karmayogena jāyate tatra tatra ha<BR>
12,286.017c	idaṃ śarīraṃ vaideha mriyate yatra tatra ha<BR>
12,286.017e	tatsvabhāvo 'paro dṛṣṭo visargaḥ karmaṇas tathā<BR>
12,286.018a	na jāyate tu nṛpate kaṃ cit kālam ayaṃ punaḥ<BR>
12,286.018c	paribhramati bhūtātmā dyām ivāmbudharo mahān<BR>
12,286.019a	sa punar jāyate rājan prāpyehāyatanaṃ nṛpa<BR>
12,286.019c	manasaḥ paramo hy ātmā indriyebhyaḥ paraṃ manaḥ<BR>
12,286.020a	dvividhānāṃ ca bhūtānāṃ jaṅgamāḥ paramā nṛpa<BR>
12,286.020c	jaṅgamānām api tathā dvipadāḥ paramā matāḥ<BR>
12,286.020e	dvipadānām api tathā dvijā vai paramāḥ smṛtāḥ<BR>
12,286.021a	dvijānām api rājendra prajñāvantaḥ parā matāḥ<BR>
12,286.021c	prājñānām ātmasaṃbuddhāḥ saṃbuddhānām amāninaḥ<BR>
12,286.022a	jātam anveti maraṇaṃ nṛṇām iti viniścayaḥ<BR>
12,286.022c	antavanti hi karmāṇi sevante guṇataḥ prajāḥ<BR>
12,286.023a	āpanne tūttarāṃ kāṣṭhāṃ sūrye yo nidhanaṃ vrajet<BR>
12,286.023c	nakṣatre ca muhūrte ca puṇye rājan sa puṇyakṛt<BR>
12,286.024a	ayojayitvā kleśena janaṃ plāvya ca duṣkṛtam<BR>
12,286.024c	mṛtyunāprākṛteneha karma kṛtvātmaśaktitaḥ<BR>
12,286.025a	viṣam udbandhanaṃ dāho dasyuhastāt tathā vadhaḥ<BR>
12,286.025c	daṃṣṭribhyaś ca paśubhyaś ca prākṛto vadha ucyate<BR>
12,286.026a	na caibhiḥ puṇyakarmāṇo yujyante nābhisaṃdhijaiḥ<BR>
12,286.026c	evaṃvidhaiś ca bahubhir aparaiḥ prākṛtair api<BR>
12,286.027a	ūrdhvaṃ hitvā pratiṣṭhante prāṇāḥ puṇyakṛtāṃ nṛpa<BR>
12,286.027c	madhyato madhyapuṇyānām adho duṣkṛtakarmaṇām<BR>
12,286.028a	ekaḥ śatrur na dvitīyo 'sti śatrur; ajñānatulyaḥ puruṣasya rājan<BR>
12,286.028c	yenāvṛtaḥ kurute saṃprayukto; ghorāṇi karmāṇi sudāruṇāni<BR>
12,286.029a	prabodhanārthaṃ śrutidharmayuktaṃ; vṛddhān upāsyaṃ ca bhaveta yasya<BR>
12,286.029c	prayatnasādhyo hi sa rājaputra; prajñāśareṇonmathitaḥ paraiti<BR>
12,286.030a	adhītya vedāṃs tapasā brahmacārī; yajñāñ śaktyā saṃnisṛjyeha pañca<BR>
12,286.030c	vanaṃ gacchet puruṣo dharmakāmaḥ; śreyaś citvā sthāpayitvā svavaṃśam<BR>
12,286.031a	upabhogair api tyaktaṃ nātmānam avasādayet<BR>
12,286.031c	caṇḍālatve 'pi mānuṣyaṃ sarvathā tāta durlabham<BR>
12,286.032a	iyaṃ hi yoniḥ prathamā yāṃ prāpya jagatīpate<BR>
12,286.032c	ātmā vai śakyate trātuṃ karmabhiḥ śubhalakṣaṇaiḥ<BR>
12,286.033a	kathaṃ na vipraṇaśyema yonito 'syā iti prabho<BR>
12,286.033c	kurvanti dharmaṃ manujāḥ śrutiprāmāṇyadarśanāt<BR>
12,286.034a	yo durlabhataraṃ prāpya mānuṣyam iha vai naraḥ<BR>
12,286.034c	dharmāvamantā kāmātmā bhavet sa khalu vañcyate<BR>
12,286.035a	yas tu prītipurogeṇa cakṣuṣā tāta paśyati<BR>
12,286.035c	dīpopamāni bhūtāni yāvad arcir na naśyati<BR>
12,286.036a	sāntvenānupradānena priyavādena cāpy uta<BR>
12,286.036c	samaduḥkhasukho bhūtvā sa paratra mahīyate<BR>
12,286.037a	dānaṃ tyāgaḥ śobhanā mūrtir adbhyo; bhūyaḥ plāvyaṃ tapasā vai śarīram<BR>
12,286.037c	sarasvatīnaimiṣapuṣkareṣu; ye cāpy anye puṇyadeśāḥ pṛthivyām<BR>
12,286.038a	gṛheṣu yeṣām asavaḥ patanti; teṣām atho nirharaṇaṃ praśastam<BR>
12,286.038c	yānena vai prāpaṇaṃ ca śmaśāne; śaucena nūnaṃ vidhinā caiva dāhaḥ<BR>
12,286.039a	iṣṭiḥ puṣṭir yajanaṃ yājanaṃ ca; dānaṃ puṇyānāṃ karmaṇāṃ ca prayogaḥ<BR>
12,286.039c	śaktyā pitryaṃ yac ca kiṃ cit praśastaṃ; sarvāṇy ātmārthe mānavo yaḥ karoti<BR>
12,286.040a	dharmaśāstrāṇi vedāś ca ṣaḍaṅgāni narādhipa<BR>
12,286.040c	śreyaso 'rthe vidhīyante narasyākliṣṭakarmaṇaḥ<BR>
12,286.041	bhīṣma uvāca<BR>
12,286.041a	evad vai sarvam ākhyātaṃ muninā sumahātmanā<BR>
12,286.041c	videharājāya purā śreyaso 'rthe narādhipa<BR>
12,287.001	bhīṣma uvāca<BR>
12,287.001a	punar eva tu papraccha janako mithilādhipaḥ<BR>
12,287.001c	parāśaraṃ mahātmānaṃ dharme paramaniścayam<BR>
12,287.002a	kiṃ śreyaḥ kā gatir brahman kiṃ kṛtaṃ na vinaśyati<BR>
12,287.002c	kva gato na nivarteta tan me brūhi mahāmune<BR>
12,287.003	parāśara uvāca<BR>
12,287.003a	asaṅgaḥ śreyaso mūlaṃ jñānaṃ jñānagatiḥ parā<BR>
12,287.003c	cīrṇaṃ tapo na praṇaśyed vāpaḥ kṣetre na naśyati<BR>
12,287.004a	chittvādharmamayaṃ pāśaṃ yadā dharme 'bhirajyate<BR>
12,287.004c	dattvābhayakṛtaṃ dānaṃ tadā siddhim avāpnuyāt<BR>
12,287.005a	yo dadāti sahasrāṇi gavām aśvaśatāni ca<BR>
12,287.005c	abhayaṃ sarvabhūtebhyas tad dānam ativartate<BR>
12,287.006a	vasan viṣayamadhye 'pi na vasaty eva buddhimān<BR>
12,287.006c	saṃvasaty eva durbuddhir asatsu viṣayeṣv api<BR>
12,287.007a	nādharmaḥ śliṣyate prājñam āpaḥ puṣkaraparṇavat<BR>
12,287.007c	aprājñam adhikaṃ pāpaṃ śliṣyate jatu kāṣṭhavat<BR>
12,287.008a	nādharmaḥ kāraṇāpekṣī kartāram abhimuñcati<BR>
12,287.008c	kartā khalu yathākālaṃ tat sarvam abhipadyate<BR>
12,287.008e	na bhidyante kṛtātmāna ātmapratyayadarśinaḥ<BR>
12,287.009a	buddhikarmendriyāṇāṃ hi pramatto yo na budhyate<BR>
12,287.009c	śubhāśubheṣu saktātmā prāpnoti sumahad bhayam<BR>
12,287.010a	vītarāgo jitakrodhaḥ samyag bhavati yaḥ sadā<BR>
12,287.010c	viṣaye vartamāno 'pi na sa pāpena yujyate<BR>
12,287.011a	maryādāyāṃ dharmasetur nibaddho naiva sīdati<BR>
12,287.011c	puṣṭasrota ivāyattaḥ sphīto bhavati saṃcayaḥ<BR>
12,287.012a	yathā bhānugataṃ tejo maṇiḥ śuddhaḥ samādhinā<BR>
12,287.012c	ādatte rājaśārdūla tathā yogaḥ pravartate<BR>
12,287.013a	yathā tilānām iha puṣpasaṃśrayāt; pṛthak pṛthag yāti guṇo 'tisaumyatām<BR>
12,287.013c	tathā narāṇāṃ bhuvi bhāvitātmanāṃ; yathāśrayaṃ sattvaguṇaḥ pravartate<BR>
12,287.014a	jahāti dārān ihate na saṃpadaḥ; sadaśvayānaṃ vividhāś ca yāḥ kriyāḥ<BR>
12,287.014c	triviṣṭape jātamatir yadā naras; tadāsya buddhir viṣayeṣu bhidyate<BR>
12,287.015a	prasaktabuddhir viṣayeṣu yo naro; yo budhyate hy ātmahitaṃ kadā ca na<BR>
12,287.015c	sa sarvabhāvānugatena cetasā; nṛpāmiṣeṇeva jhaṣo vikṛṣyate<BR>
12,287.016a	saṃghātavān martyalokaḥ parasparam apāśritaḥ<BR>
12,287.016c	kadalīgarbhaniḥsāro naur ivāpsu nimajjati<BR>
12,287.017a	na dharmakālaḥ puruṣasya niścito; na cāpi mṛtyuḥ puruṣaṃ pratīkṣate<BR>
12,287.017c	kriyā hi dharmasya sadaiva śobhanā; yadā naro mṛtyumukhe 'bhivartate<BR>
12,287.018a	yathāndhaḥ svagṛhe yukto hy abhyāsād eva gacchati<BR>
12,287.018c	tathā yuktena manasā prājño gacchati tāṃ gatim<BR>
12,287.019a	maraṇaṃ janmani proktaṃ janma vai maraṇāśritam<BR>
12,287.019c	avidvān mokṣadharmeṣu baddho bhramati cakravat<BR>
12,287.020a	yathā mṛṇālo 'nugatam āśu muñcati kardamam<BR>
12,287.020c	tathātmā puruṣasyeha manasā parimucyate<BR>
12,287.020e	manaḥ praṇayate ''tmānaṃ sa enam abhiyuñjati<BR>
12,287.020f*0743_01	yukto yadā sa bhavati tadā tat paśyate param<BR>
12,287.021a	parārthe vartamānas tu svakāryaṃ yo 'bhimanyate<BR>
12,287.021c	indriyārtheṣu saktaḥ san svakāryāt parihīyate<BR>
12,287.022a	adhas tiryaggatiṃ caiva svarge caiva parāṃ gatim<BR>
12,287.022c	prāpnoti svakṛtair ātmā prājñasyehetarasya ca<BR>
12,287.023a	mṛnmaye bhājane pakve yathā vai nyasyate dravaḥ<BR>
12,287.023c	tathā śarīraṃ tapasā taptaṃ viṣayam aśnute<BR>
12,287.024a	viṣayān aśnute yas tu na sa bhokṣyaty asaṃśayam<BR>
12,287.024c	yas tu bhogāṃs tyajed ātmā sa vai bhoktuṃ vyavasyati<BR>
12,287.025a	nīhāreṇa hi saṃvītaḥ śiśnodaraparāyaṇaḥ<BR>
12,287.025c	jātyandha iva panthānam āvṛtātmā na budhyate<BR>
12,287.026a	vaṇig yathā samudrād vai yathārthaṃ labhate dhanam<BR>
12,287.026c	tathā martyārṇave jantoḥ karmavijñānato gatiḥ<BR>
12,287.027a	ahorātramaye loke jarārūpeṇa saṃcaran<BR>
12,287.027c	mṛtyur grasati bhūtāni pavanaṃ pannago yathā<BR>
12,287.028a	svayaṃ kṛtāni karmāṇi jāto jantuḥ prapadyate<BR>
12,287.028c	nākṛtaṃ labhate kaś cit kiṃ cid atra priyāpriyam<BR>
12,287.029a	śayānaṃ yāntam āsīnaṃ pravṛttaṃ viṣayeṣu ca<BR>
12,287.029c	śubhāśubhāni karmāṇi prapadyante naraṃ sadā<BR>
12,287.030a	na hy anyat tīram āsādya punas tartuṃ vyavasyati<BR>
12,287.030c	durlabho dṛśyate hy asya vinipāto mahārṇave<BR>
12,287.031a	yathā bhārāvasaktā hi naur mahāmbhasi tantunā<BR>
12,287.031c	tathā mano 'bhiyogād vai śarīraṃ pratikarṣati<BR>
12,287.032a	yathā samudram abhitaḥ saṃsyūtāḥ sarito 'parāḥ<BR>
12,287.032c	tathādyā prakṛtir yogād abhisaṃsyūyate sadā<BR>
12,287.033a	snehapāśair bahuvidhair āsaktamanaso narāḥ<BR>
12,287.033c	prakṛtisthā viṣīdanti jale saikataveśmavat<BR>
12,287.034a	śarīragṛhasaṃsthasya śaucatīrthasya dehinaḥ<BR>
12,287.034c	buddhimārgaprayātasya sukhaṃ tv iha paratra ca<BR>
12,287.035a	vistarāḥ kleśasaṃyuktāḥ saṃkṣepās tu sukhāvahāḥ<BR>
12,287.035c	parārthaṃ vistarāḥ sarve tyāgam ātmahitaṃ viduḥ<BR>
12,287.036a	saṃkalpajo mitravargo jñātayaḥ kāraṇātmakāḥ<BR>
12,287.036c	bhāryā dāsāś ca putrāś ca svam artham anuyuñjate<BR>
12,287.037a	na mātā na pitā kiṃ cit kasya cit pratipadyate<BR>
12,287.037c	dānapathyodano jantuḥ svakarmaphalam aśnute<BR>
12,287.038a	mātā putraḥ pitā bhrātā bhāryā mitrajanas tathā<BR>
12,287.038c	aṣṭāpadapadasthāne tv akṣamudreva nyasyate<BR>
12,287.039a	sarvāṇi karmāṇi purā kṛtāni; śubhāśubhāny ātmano yānti jantoḥ<BR>
12,287.039c	upasthitaṃ karmaphalaṃ viditvā; buddhiṃ tathā codayate 'ntarātmā<BR>
12,287.040a	vyavasāyaṃ samāśritya sahāyān yo 'dhigacchati<BR>
12,287.040c	na tasya kaś cid ārambhaḥ kadā cid avasīdati<BR>
12,287.041a	advaidhamanasaṃ yuktaṃ śūraṃ dhīraṃ vipaścitam<BR>
12,287.041c	na śrīḥ saṃtyajate nityam ādityam iva raśmayaḥ<BR>
12,287.042a	āstikyavyavasāyābhyām upāyād vismayād dhiyā<BR>
12,287.042c	yam ārabhaty anindyātmā na so 'rthaḥ parisīdati<BR>
12,287.043a	sarvaḥ svāni śubhāśubhāni niyataṃ karmāṇi jantuḥ svayaṃ; garbhāt saṃpratipadyate tad ubhayaṃ yat tena pūrvaṃ kṛtam<BR>
12,287.043c	mṛtyuś cāparihāravān samagatiḥ kālena viccheditā; dāroś cūrṇam ivāśmasāravihitaṃ karmāntikaṃ prāpayet<BR>
12,287.044a	svarūpatām ātmakṛtaṃ ca vistaraṃ; kulānvayaṃ dravyasamṛddhisaṃcayam<BR>
12,287.044c	naro hi sarvo labhate yathākṛtaṃ; śubhāśubhenātmakṛtena karmaṇā<BR>
12,287.045	bhīṣma uvāca<BR>
12,287.045a	ity ukto janako rājan yathātathyaṃ manīṣiṇā<BR>
12,287.045c	śrutvā dharmavidāṃ śreṣṭhaḥ parāṃ mudam avāpa ha<BR>
12,288.001	yudhiṣṭhira uvāca<BR>
12,288.001a	satyaṃ kṣamāṃ damaṃ prajñāṃ praśaṃsanti pitāmaha<BR>
12,288.001c	vidvāṃso manujā loke katham etan mataṃ tava<BR>
12,288.002	bhīṣma uvāca<BR>
12,288.002a	atra te vartayiṣye 'ham itihāsaṃ purātanam<BR>
12,288.002c	sādhyānām iha saṃvādaṃ haṃsasya ca yudhiṣṭhira<BR>
12,288.003a	haṃso bhūtvātha sauvarṇas tv ajo nityaḥ prajāpatiḥ<BR>
12,288.003c	sa vai paryeti lokāṃs trīn atha sādhyān upāgamat<BR>
12,288.004	sādhyā ūcuḥ<BR>
12,288.004a	śakune vayaṃ sma devā vai sādhyās tvām anuyujmahe<BR>
12,288.004c	pṛcchāmas tvāṃ mokṣadharmaṃ bhavāṃś ca kila mokṣavit<BR>
12,288.005a	śruto 'si naḥ paṇḍito dhīravādī; sādhuśabdaḥ patate te patatrin<BR>
12,288.005c	kiṃ manyase śreṣṭhatamaṃ dvija tvaṃ; kasmin manas te ramate mahātman<BR>
12,288.006a	tan naḥ kāryaṃ pakṣivara praśādhi; yat kāryāṇāṃ manyase śreṣṭham ekam<BR>
12,288.006c	yat kṛtvā vai puruṣaḥ sarvabandhair; vimucyate vihagendreha śīghram<BR>
12,288.007	haṃsa uvāca<BR>
12,288.007a	idaṃ kāryam amṛtāśāḥ śṛṇomi; tapo damaḥ satyam ātmābhiguptiḥ<BR>
12,288.007c	granthīn vimucya hṛdayasya sarvān; priyāpriye svaṃ vaśam ānayīta<BR>
12,288.008a	nāruṃtudaḥ syān na nṛśaṃsavādī; na hīnataḥ param abhyādadīta<BR>
12,288.008c	yayāsya vācā para udvijeta; na tāṃ vaded ruśatīṃ pāpalokyām<BR>
12,288.009a	vāksāyakā vadanān niṣpatanti; yair āhataḥ śocati rātryahāni<BR>
12,288.009c	parasya nāmarmasu te patanti; tān paṇḍito nāvasṛjet pareṣu<BR>
12,288.010a	paraś ced enam ativādabāṇair; bhṛśaṃ vidhyec chama eveha kāryaḥ<BR>
12,288.010c	saṃroṣyamāṇaḥ pratimṛṣyate yaḥ; sa ādatte sukṛtaṃ vai parasya<BR>
12,288.011a	kṣepābhimānād abhiṣaṅgavyalīkaṃ; nigṛhṇāti jvalitaṃ yaś ca manyum<BR>
12,288.011c	aduṣṭacetā mudito 'nasūyuḥ; sa ādatte sukṛtaṃ vai pareṣām<BR>
12,288.012a	ākruśyamāno na vadāmi kiṃ cit; kṣamāmy ahaṃ tāḍyamānaś ca nityam<BR>
12,288.012c	śreṣṭhaṃ hy etat kṣamam apy āhur āryāḥ; satyaṃ tathaivārjavam ānṛśaṃsyam<BR>
12,288.013a	vedasyopaniṣat satyaṃ satyasyopaniṣad damaḥ<BR>
12,288.013c	damasyopaniṣan mokṣa etat sarvānuśāsanam<BR>
12,288.014a	vāco vegaṃ manasaḥ krodhavegaṃ; vivitsāvegam udaropasthavegam<BR>
12,288.014c	etān vegān yo viṣahaty udīrṇāṃs; taṃ manye 'haṃ brāhmaṇaṃ vai muniṃ ca<BR>
12,288.015a	akrodhanaḥ krudhyatāṃ vai viśiṣṭas; tathā titikṣur atitikṣor viśiṣṭaḥ<BR>
12,288.015c	amānuṣān mānuṣo vai viśiṣṭas; tathājñānāj jñānavān vai pradhānaḥ<BR>
12,288.016a	ākruśyamāno nākrośen manyur eva titikṣataḥ<BR>
12,288.016c	ākroṣṭāraṃ nirdahati sukṛtaṃ cāsya vindati<BR>
12,288.017a	yo nātyuktaḥ prāha rūkṣaṃ priyaṃ vā; yo vā hato na pratihanti dhairyāt<BR>
12,288.017c	pāpaṃ ca yo necchati tasya hantus; tasmai devāḥ spṛhayante sadaiva<BR>
12,288.018a	pāpīyasaḥ kṣametaiva śreyasaḥ sadṛśasya ca<BR>
12,288.018c	vimānito hato ''kruṣṭa evaṃ siddhiṃ gamiṣyati<BR>
12,288.019a	sadāham āryān nibhṛto 'py upāse; na me vivitsā na ca me 'sti roṣaḥ<BR>
12,288.019c	na cāpy ahaṃ lipsamānaḥ paraimi; na caiva kiṃ cid viṣameṇa yāmi<BR>
12,288.020a	nāhaṃ śaptaḥ pratiśapāmi kiṃ cid; damaṃ dvāraṃ hy amṛtasyeha vedmi<BR>
12,288.020c	guhyaṃ brahma tad idaṃ vo bravīmi; na mānuṣāc chreṣṭhataraṃ hi kiṃ cit<BR>
12,288.021a	vimucyamānaḥ pāpebhyo dhanebhya iva candramāḥ<BR>
12,288.021c	virajāḥ kālam ākāṅkṣan dhīro dhairyeṇa sidhyati<BR>
12,288.022a	yaḥ sarveṣāṃ bhavati hy arcanīya; utsecane stambha ivābhijātaḥ<BR>
12,288.022c	yasmai vācaṃ supraśastāṃ vadanti; sa vai devān gacchati saṃyatātmā<BR>
12,288.023a	na tathā vaktum icchanti kalyāṇān puruṣe guṇān<BR>
12,288.023c	yathaiṣāṃ vaktum icchanti nairguṇyam anuyuñjakāḥ<BR>
12,288.024a	yasya vāṅmanasī gupte samyak praṇihite sadā<BR>
12,288.024c	vedās tapaś ca tyāgaś ca sa idaṃ sarvam āpnuyāt<BR>
12,288.025a	ākrośanāvamānābhyām abudhād vardhate budhaḥ<BR>
12,288.025c	tasmān na vardhayed anyaṃ na cātmānaṃ vihiṃsayet<BR>
12,288.026a	amṛtasyeva saṃtṛpyed avamānasya vai dvijaḥ<BR>
12,288.026c	sukhaṃ hy avamataḥ śete yo 'vamantā sa naśyati<BR>
12,288.027a	yat krodhano yajate yad dadāti; yad vā tapas tapyati yaj juhoti<BR>
12,288.027c	vaivasvatas tad dharate 'sya sarvaṃ; moghaḥ śramo bhavati krodhanasya<BR>
12,288.028a	catvāri yasya dvārāṇi suguptāny amarottamāḥ<BR>
12,288.028c	upastham udaraṃ hastau vāk caturthī sa dharmavit<BR>
12,288.029a	satyaṃ damaṃ hy ārjavam ānṛśaṃsyaṃ; dhṛtiṃ titikṣām abhisevamānaḥ<BR>
12,288.029c	svādhyāyanityo 'spṛhayan pareṣām; ekāntaśīly ūrdhvagatir bhavet saḥ<BR>
12,288.030a	sarvān etān anucaran vatsavac caturaḥ stanān<BR>
12,288.030c	na pāvanatamaṃ kiṃ cit satyād adhyagamaṃ kva cit<BR>
12,288.031a	ācakṣe 'haṃ manuṣyebhyo devebhyaḥ pratisaṃcaran<BR>
12,288.031c	satyaṃ svargasya sopānaṃ pārāvārasya naur iva<BR>
12,288.032a	yādṛśaiḥ saṃnivasati yādṛśāṃś copasevate<BR>
12,288.032c	yādṛg icchec ca bhavituṃ tādṛg bhavati pūruṣaḥ<BR>
12,288.033a	yadi santaṃ sevate yady asantaṃ; tapasvinaṃ yadi vā stenam eva<BR>
12,288.033c	vāso yathā raṅgavaśaṃ prayāti; tathā sa teṣāṃ vaśam abhyupaiti<BR>
12,288.034a	sadā devāḥ sādhubhiḥ saṃvadante; na mānuṣaṃ viṣayaṃ yānti draṣṭum<BR>
12,288.034c	nenduḥ samaḥ syād asamo hi vāyur; uccāvacaṃ viṣayaṃ yaḥ sa veda<BR>
12,288.035a	aduṣṭaṃ vartamāne tu hṛdayāntarapūruṣe<BR>
12,288.035c	tenaiva devāḥ prīyante satāṃ mārgasthitena vai<BR>
12,288.036a	śiśnodare ye 'bhiratāḥ sadaiva; stenā narā vākparuṣāś ca nityam<BR>
12,288.036c	apetadoṣān iti tān viditvā; dūrād devāḥ saṃparivarjayanti<BR>
12,288.037a	na vai devā hīnasattvena toṣyāḥ; sarvāśinā duṣkṛtakarmaṇā vā<BR>
12,288.037c	satyavratā ye tu narāḥ kṛtajñā; dharme ratās taiḥ saha saṃbhajante<BR>
12,288.038a	avyāhṛtaṃ vyāhṛtāc chreya āhuḥ; satyaṃ vaded vyāhṛtaṃ tad dvitīyam<BR>
12,288.038c	dharmaṃ vaded vyāhṛtaṃ tat tṛtīyaṃ; priyaṃ vaded vyāhṛtaṃ tac caturtham<BR>
12,288.039	sādhyā ūcuḥ<BR>
12,288.039a	kenāyam āvṛto lokaḥ kena vā na prakāśate<BR>
12,288.039c	kena tyajati mitrāṇi kena svargaṃ na gacchati<BR>
12,288.040	haṃsa uvāca<BR>
12,288.040a	ajñānenāvṛto loko mātsaryān na prakāśate<BR>
12,288.040c	lobhāt tyajati mitrāṇi saṅgāt svargaṃ na gacchati<BR>
12,288.041	sādhyā ūcuḥ<BR>
12,288.041a	kaḥ svid eko ramate brāhmaṇānāṃ; kaḥ svid eko bahubhir joṣam āste<BR>
12,288.041c	kaḥ svid eko balavān durbalo 'pi; kaḥ svid eṣāṃ kalahaṃ nānvavaiti<BR>
12,288.042	haṃsa uvāca<BR>
12,288.042a	prājña eko ramate brāhmaṇānāṃ; prājña eko bahubhir joṣam āste<BR>
12,288.042c	prājña eko balavān durbalo 'pi; prājña eṣāṃ kalahaṃ nānvavaiti<BR>
12,288.043	sādhyā ūcuḥ<BR>
12,288.043a	kiṃ brāhmaṇānāṃ devatvaṃ kiṃ ca sādhutvam ucyate<BR>
12,288.043c	asādhutvaṃ ca kiṃ teṣāṃ kim eṣāṃ mānuṣaṃ matam<BR>
12,288.044	haṃsa uvāca<BR>
12,288.044a	svādhyāya eṣāṃ devatvaṃ vrataṃ sādhutvam ucyate<BR>
12,288.044c	asādhutvaṃ parīvādo mṛtyur mānuṣam ucyate<BR>
12,288.045	bhīṣma uvāca<BR>
12,288.045*0744_01	ity uktvā varado devo bhagavān nitya avyayaḥ<BR>
12,288.045*0744_02	sādhyair devagaṇaiḥ sārdhaṃ divam evāruroha saḥ<BR>
12,288.045*0744_03	etad yaśasyam āyuṣyaṃ putryaṃ svargāya tu dhruvam<BR>
12,288.045*0744_04	darśitaṃ devadevena parameṇāvyayena ca<BR>
12,288.045a	saṃvāda ity ayaṃ śreṣṭhaḥ sādhyānāṃ parikīrtitaḥ<BR>
12,288.045c	kṣetraṃ vai karmaṇāṃ yoniḥ sadbhāvaḥ satyam ucyate<BR>
12,289.001	yudhiṣṭhira uvāca<BR>
12,289.001a	sāṃkhye yoge ca me tāta viśeṣaṃ vaktum arhasi<BR>
12,289.001c	tava sarvajña sarvaṃ hi viditaṃ kurusattama<BR>
12,289.002	bhīṣma uvāca<BR>
12,289.002a	sāṃkhyāḥ sāṃkhyaṃ praśaṃsanti yogā yogaṃ dvijātayaḥ<BR>
12,289.002c	vadanti kāraṇaiḥ śraiṣṭhyaṃ svapakṣodbhāvanāya vai<BR>
12,289.003a	anīśvaraḥ kathaṃ mucyed ity evaṃ śatrukarśana<BR>
12,289.003c	vadanti kāraṇaiḥ śraiṣṭhyaṃ yogāḥ samyaṅ manīṣiṇaḥ<BR>
12,289.004a	vadanti kāraṇaṃ cedaṃ sāṃkhyāḥ samyag dvijātayaḥ<BR>
12,289.004c	vijñāyeha gatīḥ sarvā virakto viṣayeṣu yaḥ<BR>
12,289.005a	ūrdhvaṃ sa dehāt suvyaktaṃ vimucyed iti nānyathā<BR>
12,289.005c	etad āhur mahāprājñāḥ sāṃkhyaṃ vai mokṣadarśanam<BR>
12,289.006a	svapakṣe kāraṇaṃ grāhyaṃ samarthaṃ vacanaṃ hitam<BR>
12,289.006c	śiṣṭānāṃ hi mataṃ grāhyaṃ tvadvidhaiḥ śiṣṭasaṃmataiḥ<BR>
12,289.007a	pratyakṣahetavo yogāḥ sāṃkhyāḥ śāstraviniścayāḥ<BR>
12,289.007c	ubhe caite mate tattve mama tāta yudhiṣṭhira<BR>
12,289.008a	ubhe caite mate jñāne nṛpate śiṣṭasaṃmate<BR>
12,289.008c	anuṣṭhite yathāśāstraṃ nayetāṃ paramāṃ gatim<BR>
12,289.009a	tulyaṃ śaucaṃ tayor yuktaṃ dayā bhūteṣu cānagha<BR>
12,289.009c	vratānāṃ dhāraṇaṃ tulyaṃ darśanaṃ na samaṃ tayoḥ<BR>
12,289.009d*0745_01	tayos tu darśanaṃ samyak sūkṣme bhāve prasajyate<BR>
12,289.010	yudhiṣṭhira uvāca<BR>
12,289.010a	yadi tulyaṃ vrataṃ śaucaṃ dayā cātra pitāmaha<BR>
12,289.010c	tulyaṃ na darśanaṃ kasmāt tan me brūhi pitāmaha<BR>
12,289.011	bhīṣma uvāca<BR>
12,289.011a	rāgaṃ mohaṃ tathā snehaṃ kāmaṃ krodhaṃ ca kevalam<BR>
12,289.011c	yogāc chittvādito doṣān pañcaitān prāpnuvanti tat<BR>
12,289.012a	yathā cānimiṣāḥ sthūlā jālaṃ chittvā punar jalam<BR>
12,289.012c	prāpnuvanti tathā yogās tat padaṃ vītakalmaṣāḥ<BR>
12,289.013a	tathaiva vāgurāṃ chittvā balavanto yathā mṛgāḥ<BR>
12,289.013c	prāpnuyur vimalaṃ mārgaṃ vimuktāḥ sarvabandhanaiḥ<BR>
12,289.014a	lobhajāni tathā rājan bandhanāni balānvitāḥ<BR>
12,289.014c	chittvā yogāḥ paraṃ mārgaṃ gacchanti vimalāḥ śivam<BR>
12,289.015a	abalāś ca mṛgā rājan vāgurāsu tathāpare<BR>
12,289.015c	vinaśyanti na saṃdehas tadvad yogabalād ṛte<BR>
12,289.016a	balahīnāś ca kaunteya yathā jālagatā jhaṣāḥ<BR>
12,289.016c	antaṃ gacchanti rājendra tathā yogāḥ sudurbalāḥ<BR>
12,289.017a	yathā ca śakunāḥ sūkṣmāḥ prāpya jālam ariṃdama<BR>
12,289.017c	tatra saktā vipadyante mucyante ca balānvitāḥ<BR>
12,289.018a	karmajair bandhanair baddhās tadvad yogāḥ paraṃtapa<BR>
12,289.018c	abalā vai vinaśyanti mucyante ca balānvitāḥ<BR>
12,289.019a	alpakaś ca yathā rājan vahniḥ śāmyati durbalaḥ<BR>
12,289.019c	ākrānta indhanaiḥ sthūlais tadvad yogo 'balaḥ prabho<BR>
12,289.020a	sa eva ca yadā rājan vahnir jātabalaḥ punaḥ<BR>
12,289.020c	samīraṇayutaḥ kṛtsnāṃ dahet kṣipraṃ mahīm api<BR>
12,289.021a	tadvaj jātabalo yogī dīptatejā mahābalaḥ<BR>
12,289.021c	antakāla ivādityaḥ kṛtsnaṃ saṃśoṣayej jagat<BR>
12,289.022a	durbalaś ca yathā rājan srotasā hriyate naraḥ<BR>
12,289.022c	balahīnas tathā yogo viṣayair hriyate 'vaśaḥ<BR>
12,289.023a	tad eva ca yathā sroto viṣṭambhayati vāraṇaḥ<BR>
12,289.023c	tadvad yogabalaṃ labdhvā vyūhate viṣayān bahūn<BR>
12,289.024a	viśanti cāvaśāḥ pārtha yogā yogabalānvitāḥ<BR>
12,289.024c	prajāpatīn ṛṣīn devān mahābhūtāni ceśvarāḥ<BR>
12,289.025a	na yamo nāntakaḥ kruddho na mṛtyur bhīmavikramaḥ<BR>
12,289.025c	īśate nṛpate sarve yogasyāmitatejasaḥ<BR>
12,289.026a	ātmanāṃ ca sahasrāṇi bahūni bharatarṣabha<BR>
12,289.026c	yogaḥ kuryād balaṃ prāpya taiś ca sarvair mahīṃ caret<BR>
12,289.027a	prāpnuyād viṣayāṃś caiva punaś cograṃ tapaś caret<BR>
12,289.027c	saṃkṣipec ca punaḥ pārtha sūryas tejoguṇān iva<BR>
12,289.028a	balasthasya hi yogasya bandhaneśasya pārthiva<BR>
12,289.028c	vimokṣaprabhaviṣṇutvam upapannam asaṃśayam<BR>
12,289.029a	balāni yoge proktāni mayaitāni viśāṃ pate<BR>
12,289.029c	nidarśanārthaṃ sūkṣmāṇi vakṣyāmi ca punas tava<BR>
12,289.030a	ātmanaś ca samādhāne dhāraṇāṃ prati cābhibho<BR>
12,289.030c	nidarśanāni sūkṣmāṇi śṛṇu me bharatarṣabha<BR>
12,289.031a	apramatto yathā dhanvī lakṣyaṃ hanti samāhitaḥ<BR>
12,289.031c	yuktaḥ samyak tathā yogī mokṣaṃ prāpnoty asaṃśayam<BR>
12,289.032a	snehapūrṇe yathā pātre mana ādhāya niścalam<BR>
12,289.032c	puruṣo yatta ārohet sopānaṃ yuktamānasaḥ<BR>
12,289.033a	yuktvā tathāyam ātmānaṃ yogaḥ pārthiva niścalam<BR>
12,289.033c	karoty amalam ātmānaṃ bhāskaropamadarśanam<BR>
12,289.034a	yathā ca nāvaṃ kaunteya karṇadhāraḥ samāhitaḥ<BR>
12,289.034c	mahārṇavagatāṃ śīghraṃ nayet pārthiva pattanam<BR>
12,289.035a	tadvad ātmasamādhānaṃ yuktvā yogena tattvavit<BR>
12,289.035c	durgamaṃ sthānam āpnoti hitvā deham imaṃ nṛpa<BR>
12,289.036a	sārathiś ca yathā yuktvā sadaśvān susamāhitaḥ<BR>
12,289.036c	deśam iṣṭaṃ nayaty āśu dhanvinaṃ puruṣarṣabha<BR>
12,289.037a	tathaiva nṛpate yogī dhāraṇāsu samāhitaḥ<BR>
12,289.037c	prāpnoty āśu paraṃ sthānaṃ lakṣaṃ mukta ivāśugaḥ<BR>
12,289.038a	āveśyātmani cātmānaṃ yogī tiṣṭhati yo 'calaḥ<BR>
12,289.038c	pāpaṃ hanteva mīnānāṃ padam āpnoti so 'jaram<BR>
12,289.039a	nābhyāṃ kaṇṭhe ca śīrṣe ca hṛdi vakṣasi pārśvayoḥ<BR>
12,289.039c	darśane sparśane cāpi ghrāṇe cāmitavikrama<BR>
12,289.040a	sthāneṣv eteṣu yo yogī mahāvratasamāhitaḥ<BR>
12,289.040c	ātmanā sūkṣmam ātmānaṃ yuṅkte samyag viśāṃ pate<BR>
12,289.041a	sa śīghram amalaprajñaḥ karma dagdhvā śubhāśubham<BR>
12,289.041c	uttamaṃ yogam āsthāya yadīcchati vimucyate<BR>
12,289.042	yudhiṣṭhira uvāca<BR>
12,289.042a	āhārān kīdṛśān kṛtvā kāni jitvā ca bhārata<BR>
12,289.042c	yogī balam avāpnoti tad bhavān vaktum arhati<BR>
12,289.043	bhīṣma uvāca<BR>
12,289.043a	kaṇānāṃ bhakṣaṇe yuktaḥ piṇyākasya ca bhakṣaṇe<BR>
12,289.043c	snehānāṃ varjane yukto yogī balam avāpnuyāt<BR>
12,289.044a	bhuñjāno yāvakaṃ rūkṣaṃ dīrghakālam ariṃdama<BR>
12,289.044c	ekārāmo viśuddhātmā yogī balam avāpnuyāt<BR>
12,289.045a	pakṣān māsān ṛtūṃś citrān saṃcaraṃś ca guhās tathā<BR>
12,289.045c	apaḥ pītvā payomiśrā yogī balam avāpnuyāt<BR>
12,289.046a	akhaṇḍam api vā māsaṃ satataṃ manujeśvara<BR>
12,289.046c	upoṣya samyak śuddhātmā yogī balam avāpnuyāt<BR>
12,289.047a	kāmaṃ jitvā tathā krodhaṃ śītoṣṇe varṣam eva ca<BR>
12,289.047c	bhayaṃ nidrāṃ tathā śvāsaṃ pauruṣaṃ viṣayāṃs tathā<BR>
12,289.048a	aratiṃ durjayāṃ caiva ghorāṃ tṛṣṇāṃ ca pārthiva<BR>
12,289.048c	sparśān sarvāṃs tathā tandrīṃ durjayāṃ nṛpasattama<BR>
12,289.049a	dīpayanti mahātmānaḥ sūkṣmam ātmānam ātmanā<BR>
12,289.049c	vītarāgā mahāprājñā dhyānādhyayanasaṃpadā<BR>
12,289.050a	durgas tv eṣa mataḥ panthā brāhmaṇānāṃ vipaścitām<BR>
12,289.050c	na kaś cid vrajati hy asmin kṣemeṇa bharatarṣabha<BR>
12,289.051a	yathā kaś cid vanaṃ ghoraṃ bahusarpasarīsṛpam<BR>
12,289.051c	śvabhravat toyahīnaṃ ca durgamaṃ bahukaṇṭakam<BR>
12,289.052a	abhaktam aṭavīprāyaṃ dāvadagdhamahīruham<BR>
12,289.052c	panthānaṃ taskarākīrṇaṃ kṣemeṇābhipated yuvā<BR>
12,289.053a	yogamārgaṃ tathāsādya yaḥ kaś cid bhajate dvijaḥ<BR>
12,289.053c	kṣemeṇoparamen mārgād bahudoṣo hi sa smṛtaḥ<BR>
12,289.054a	sustheyaṃ kṣuradhārāsu niśitāsu mahīpate<BR>
12,289.054c	dhāraṇāsu tu yogasya duḥstheyam akṛtātmabhiḥ<BR>
12,289.055a	vipannā dhāraṇās tāta nayanti naśubhāṃ gatim<BR>
12,289.055c	netṛhīnā yathā nāvaḥ puruṣān arṇave nṛpa<BR>
12,289.056a	yas tu tiṣṭhati kaunteya dhāraṇāsu yathāvidhi<BR>
12,289.056c	maraṇaṃ janma duḥkhaṃ ca sukhaṃ ca sa vimuñcati<BR>
12,289.057a	nānāśāstreṣu niṣpannaṃ yogeṣv idam udāhṛtam<BR>
12,289.057c	paraṃ yogaṃ tu yat kṛtsnaṃ niścitaṃ tad dvijātiṣu<BR>
12,289.058a	paraṃ hi tad brahma mahan mahātman; brahmāṇam īśaṃ varadaṃ ca viṣṇum<BR>
12,289.058c	bhavaṃ ca dharmaṃ ca ṣaḍānanaṃ ca; ṣaḍ brahmaputrāṃś ca mahānubhāvān<BR>
12,289.059a	tamaś ca kaṣṭaṃ sumahad rajaś ca; sattvaṃ ca śuddhaṃ prakṛtiṃ parāṃ ca<BR>
12,289.059c	siddhiṃ ca devīṃ varuṇasya patnīṃ; tejaś ca kṛtsnaṃ sumahac ca dhairyam<BR>
12,289.060a	tārādhipaṃ vai vimalaṃ satāraṃ; viśvāṃś ca devān uragān pitṝṃś ca<BR>
12,289.060c	śailāṃś ca kṛtsnān udadhīṃś ca ghorān; nadīś ca sarvāḥ savanān ghanāṃś ca<BR>
12,289.061a	nāgān nagān yakṣagaṇān diśaś ca; gandharvasaṃghān puruṣān striyaś ca<BR>
12,289.061c	parasparaṃ prāpya mahān mahātmā; viśeta yogī nacirād vimuktaḥ<BR>
12,289.062a	kathā ca yeyaṃ nṛpate prasaktā; deve mahāvīryamatau śubheyam<BR>
12,289.062c	yogān sa sarvān abhibhūya martyān; nārāyaṇātmā kurute mahātmā<BR>
12,290.001	yudhiṣṭhira uvāca<BR>
12,290.001a	samyak tvayāyaṃ nṛpate varṇitaḥ śiṣṭasaṃmataḥ<BR>
12,290.001c	yogamārgo yathānyāyaṃ śiṣyāyeha hitaiṣiṇā<BR>
12,290.002a	sāṃkhye tv idānīṃ kārtsnyena vidhiṃ prabrūhi pṛcchate<BR>
12,290.002c	triṣu lokeṣu yaj jñānaṃ sarvaṃ tad viditaṃ hi te<BR>
12,290.003	bhīṣma uvāca<BR>
12,290.003a	śṛṇu me tvam idaṃ śuddhaṃ sāṃkhyānāṃ viditātmanām<BR>
12,290.003c	vihitaṃ yatibhir buddhaiḥ kapilādibhir īśvaraiḥ<BR>
12,290.004a	yasmin na vibhramāḥ ke cid dṛśyante manujarṣabha<BR>
12,290.004c	guṇāś ca yasmin bahavo doṣahāniś ca kevalā<BR>
12,290.005a	jñānena parisaṃkhyāya sadoṣān viṣayān nṛpa<BR>
12,290.005c	mānuṣān durjayān kṛtsnān paiśācān viṣayāṃs tathā<BR>
12,290.006a	rākṣasān viṣayāñ jñātvā yakṣāṇāṃ viṣayāṃs tathā<BR>
12,290.006c	viṣayān auragāñ jñātvā gāndharvaviṣayāṃs tathā<BR>
12,290.007a	pitṝṇāṃ viṣayāñ jñātvā tiryakṣu caratāṃ nṛpa<BR>
12,290.007c	suparṇaviṣayāñ jñātvā marutāṃ viṣayāṃs tathā<BR>
12,290.008a	rājarṣiviṣayāñ jñātvā brahmarṣiviṣayāṃs tathā<BR>
12,290.008c	āsurān viṣayāñ jñātvā vaiśvadevāṃs tathaiva ca<BR>
12,290.009a	devarṣiviṣayāñ jñātvā yogānām api ceśvarān<BR>
12,290.009c	viṣayāṃś ca prajeśānāṃ brahmaṇo viṣayāṃs tathā<BR>
12,290.010a	āyuṣaś ca paraṃ kālaṃ loke vijñāya tattvataḥ<BR>
12,290.010c	sukhasya ca paraṃ tattvaṃ vijñāya vadatāṃ vara<BR>
12,290.011a	prāpte kāle ca yad duḥkhaṃ patatāṃ viṣayaiṣiṇām<BR>
12,290.011c	tiryak ca patatāṃ duḥkhaṃ patatāṃ narake ca yat<BR>
12,290.012a	svargasya ca guṇān kṛtsnān doṣān sarvāṃś ca bhārata<BR>
12,290.012c	vedavāde ca ye doṣā guṇā ye cāpi vaidikāḥ<BR>
12,290.013a	jñānayoge ca ye doṣā guṇā yoge ca ye nṛpa<BR>
12,290.013c	sāṃkhyajñāne ca ye doṣās tathaiva ca guṇā nṛpa<BR>
12,290.013d*0746_01	itareṣu ca ye doṣā guṇās teṣu ca bhārata<BR>
12,290.013d*0746_02	parisaṃkhyāya saṃkhyānaṃ matvā sāṃkhyaṃ guṇādhikam<BR>
12,290.014a	sattvaṃ daśaguṇaṃ jñātvā rajo navaguṇaṃ tathā<BR>
12,290.014c	tamaś cāṣṭaguṇaṃ jñātvā buddhiṃ saptaguṇāṃ tathā<BR>
12,290.015a	ṣaḍguṇaṃ ca nabho jñātvā manaḥ pañcaguṇaṃ tathā<BR>
12,290.015c	buddhiṃ caturguṇāṃ jñātvā tamaś ca triguṇaṃ mahat<BR>
12,290.016a	dviguṇaṃ ca rajo jñātvā sattvam ekaguṇaṃ punaḥ<BR>
12,290.016c	mārgaṃ vijñāya tattvena pralaye prekṣaṇaṃ tathā<BR>
12,290.017a	jñānavijñānasaṃpannāḥ kāraṇair bhāvitāḥ śubhaiḥ<BR>
12,290.017c	prāpnuvanti śubhaṃ mokṣaṃ sūkṣmā iha nabhaḥ param<BR>
12,290.018a	rūpeṇa dṛṣṭiṃ saṃyuktāṃ ghrāṇaṃ gandhaguṇena ca<BR>
12,290.018c	śabde saktaṃ tathā śrotraṃ jihvāṃ rasaguṇeṣu ca<BR>
12,290.019a	tanuṃ sparśe tathā saktāṃ vāyuṃ nabhasi cāśritam<BR>
12,290.019c	mohaṃ tamasi saṃsaktaṃ lobham artheṣu saṃśritam<BR>
12,290.020a	viṣṇuṃ krānte bale śakraṃ koṣṭhe saktaṃ tathānalam<BR>
12,290.020c	apsu devīṃ tathā saktām apas tejasi cāśritāḥ<BR>
12,290.021a	tejo vāyau tu saṃsaktaṃ vāyuṃ nabhasi cāśritam<BR>
12,290.021c	nabho mahati saṃyuktaṃ mahad buddhau ca saṃśritam<BR>
12,290.022a	buddhiṃ tamasi saṃsaktāṃ tamo rajasi cāśritam<BR>
12,290.022c	rajaḥ sattve tathā saktaṃ sattvaṃ saktaṃ tathātmani<BR>
12,290.023a	saktam ātmānam īśe ca deve nārāyaṇe tathā<BR>
12,290.023c	devaṃ mokṣe ca saṃsaktaṃ mokṣaṃ saktaṃ tu na kva cit<BR>
12,290.024a	jñātvā sattvayutaṃ dehaṃ vṛtaṃ ṣoḍaśabhir guṇaiḥ<BR>
12,290.024c	svabhāvaṃ cetanāṃ caiva jñātvā vai deham āśrite<BR>
12,290.025a	madhyastham ekam ātmānaṃ pāpaṃ yasmin na vidyate<BR>
12,290.025c	dvitīyaṃ karma vijñāya nṛpate viṣayaiṣiṇām<BR>
12,290.026a	indriyāṇīndriyārthāṃś ca sarvān ātmani saṃśritān<BR>
12,290.026b*0747_01	durlabhatvaṃ ca mokṣasya vijñāya śrutipūrvakam<BR>
12,290.026c	prāṇāpānau samānaṃ ca vyānodānau ca tattvataḥ<BR>
12,290.027a	avāk caivānilaṃ jñātvā pravahaṃ cānilaṃ punaḥ<BR>
12,290.027c	sapta vātāṃs tathā śeṣān saptadhā vidhivat punaḥ<BR>
12,290.028a	prajāpatīn ṛṣīṃś caiva mārgāṃś ca subahūn varān<BR>
12,290.028c	saptarṣīṃś ca bahūñ jñātvā rājarṣīṃś ca paraṃtapa<BR>
12,290.029a	surarṣīn mahataś cānyān maharṣīn sūryasaṃnibhān<BR>
12,290.029c	aiśvaryāc cyāvitāñ jñātvā kālena mahatā nṛpa<BR>
12,290.030a	mahatāṃ bhūtasaṃghānāṃ śrutvā nāśaṃ ca pārthiva<BR>
12,290.030c	gatiṃ cāpy aśubhāṃ jñātvā nṛpate pāpakarmaṇām<BR>
12,290.031a	vaitaraṇyāṃ ca yad duḥkhaṃ patitānāṃ yamakṣaye<BR>
12,290.031c	yonīṣu ca vicitrāsu saṃsārān aśubhāṃs tathā<BR>
12,290.032a	jaṭhare cāśubhe vāsaṃ śoṇitodakabhājane<BR>
12,290.032c	śleṣmamūtrapurīṣe ca tīvragandhasamanvite<BR>
12,290.033a	śukraśoṇitasaṃghāte majjāsnāyuparigrahe<BR>
12,290.033c	sirāśatasamākīrṇe navadvāre pure 'śucau<BR>
12,290.034a	vijñāyāhitam ātmānaṃ yogāṃś ca vividhān nṛpa<BR>
12,290.034c	tāmasānāṃ ca jantūnāṃ ramaṇīyāvṛtātmanām<BR>
12,290.035a	sāttvikānāṃ ca jantūnāṃ kutsitaṃ bharatarṣabha<BR>
12,290.035c	garhitaṃ mahatām arthe sāṃkhyānāṃ viditātmanām<BR>
12,290.036a	upaplavāṃs tathā ghorāñ śaśinas tejasas tathā<BR>
12,290.036c	tārāṇāṃ patanaṃ dṛṣṭvā nakṣatrāṇāṃ ca paryayam<BR>
12,290.037a	dvaṃdvānāṃ viprayogaṃ ca vijñāya kṛpaṇaṃ nṛpa<BR>
12,290.037c	anyonyabhakṣaṇaṃ dṛṣṭvā bhūtānām api cāśubham<BR>
12,290.038a	bālye mohaṃ ca vijñāya kṣayaṃ dehasya cāśubham<BR>
12,290.038c	rāge mohe ca saṃprāpte kva cit sattvaṃ samāśritam<BR>
12,290.039a	sahasreṣu naraḥ kaś cin mokṣabuddhiṃ samāśritaḥ<BR>
12,290.039c	durlabhatvaṃ ca mokṣasya vijñāya śrutipūrvakam<BR>
12,290.040a	bahumānam alabdheṣu labdhe madhyasthatāṃ punaḥ<BR>
12,290.040c	viṣayāṇāṃ ca daurātmyaṃ vijñāya nṛpate punaḥ<BR>
12,290.041a	gatāsūnāṃ ca kaunteya dehān dṛṣṭvā tathāśubhān<BR>
12,290.041c	vāsaṃ kuleṣu jantūnāṃ duḥkhaṃ vijñāya bhārata<BR>
12,290.042a	brahmaghnānāṃ gatiṃ jñātvā patitānāṃ sudāruṇām<BR>
12,290.042c	surāpāne ca saktānāṃ brāhmaṇānāṃ durātmanām<BR>
12,290.042e	gurudāraprasaktānāṃ gatiṃ vijñāya cāśubhām<BR>
12,290.043a	jananīṣu ca vartante ye na samyag yudhiṣṭhira<BR>
12,290.043c	sadevakeṣu lokeṣu ye na vartanti mānavāḥ<BR>
12,290.044a	tena jñānena vijñāya gatiṃ cāśubhakarmaṇām<BR>
12,290.044c	tiryagyonigatānāṃ ca vijñāya gatayaḥ pṛthak<BR>
12,290.045a	vedavādāṃs tathā citrān ṛtūnāṃ paryayāṃs tathā<BR>
12,290.045c	kṣayaṃ saṃvatsarāṇāṃ ca māsānāṃ prakṣayaṃ tathā<BR>
12,290.046a	pakṣakṣayaṃ tathā dṛṣṭvā divasānāṃ ca saṃkṣayam<BR>
12,290.046c	kṣayaṃ vṛddhiṃ ca candrasya dṛṣṭvā pratyakṣatas tathā<BR>
12,290.047a	vṛddhiṃ dṛṣṭvā samudrāṇāṃ kṣayaṃ teṣāṃ tathā punaḥ<BR>
12,290.047c	kṣayaṃ dhanānāṃ ca tathā punar vṛddhiṃ tathaiva ca<BR>
12,290.048a	saṃyogānāṃ kṣayaṃ dṛṣṭvā yugānāṃ ca viśeṣataḥ<BR>
12,290.048c	kṣayaṃ ca dṛṣṭvā śailānāṃ kṣayaṃ ca saritāṃ tathā<BR>
12,290.049a	varṇānāṃ ca kṣayaṃ dṛṣṭvā kṣayāntaṃ ca punaḥ punaḥ<BR>
12,290.049c	jarāmṛtyuṃ tathā janma dṛṣṭvā duḥkhāni caiva ha<BR>
12,290.050a	dehadoṣāṃs tathā jñātvā teṣāṃ duḥkhaṃ ca tattvataḥ<BR>
12,290.050c	dehaviklavatāṃ caiva samyag vijñāya bhārata<BR>
12,290.051a	ātmadoṣāṃś ca vijñāya sarvān ātmani saṃśritān<BR>
12,290.051c	svadehād utthitān gandhāṃs tathā vijñāya cāśubhān<BR>
12,290.051d*0748_01	mūtraśleṣmapurīṣādīn svedajāṃś ca sukutsitān<BR>
12,290.052	yudhiṣṭhira uvāca<BR>
12,290.052a	kān svagātrodbhavān doṣān paśyasy amitavikrama<BR>
12,290.052c	etan me saṃśayaṃ kṛtsnaṃ vaktum arhasi tattvataḥ<BR>
12,290.053	bhīṣma uvāca<BR>
12,290.053a	pañca doṣān prabho dehe pravadanti manīṣiṇaḥ<BR>
12,290.053c	mārgajñāḥ kāpilāḥ sāṃkhyāḥ śṛṇu tān arisūdana<BR>
12,290.054a	kāmakrodhau bhayaṃ nidrā pañcamaḥ śvāsa ucyate<BR>
12,290.054c	ete doṣāḥ śarīreṣu dṛśyante sarvadehinām<BR>
12,290.055a	chindanti kṣamayā krodhaṃ kāmaṃ saṃkalpavarjanāt<BR>
12,290.055c	sattvasaṃśīlanān nidrām apramādād bhayaṃ tathā<BR>
12,290.055e	chindanti pañcamaṃ śvāsaṃ laghvāhāratayā nṛpa<BR>
12,290.056a	guṇān guṇaśatair jñātvā doṣān doṣaśatair api<BR>
12,290.056c	hetūn hetuśataiś citraiś citrān vijñāya tattvataḥ<BR>
12,290.057a	apāṃ phenopamaṃ lokaṃ viṣṇor māyāśatair vṛtam<BR>
12,290.057c	cittabhittipratīkāśaṃ nalasāram anarthakam<BR>
12,290.058a	tamaḥ śvabhranibhaṃ dṛṣṭvā varṣabudbudasaṃnibham<BR>
12,290.058c	nāśaprāyaṃ sukhād dhīnaṃ nāśottaram abhāvagam<BR>
12,290.058e	rajas tamasi saṃmagnaṃ paṅke dvipam ivāvaśam<BR>
12,290.059a	sāṃkhyā rājan mahāprājñās tyaktvā dehaṃ prajākṛtam<BR>
12,290.059c	jñānajñeyena sāṃkhyena vyāpinā mahatā nṛpa<BR>
12,290.060a	rājasān aśubhān gandhāṃs tāmasāṃś ca tathāvidhān<BR>
12,290.060c	puṇyāṃś ca sāttvikān gandhān sparśajān dehasaṃśritān<BR>
12,290.060e	chittvāśu jñānaśastreṇa tapodaṇḍena bhārata<BR>
12,290.061a	tato duḥkhodakaṃ ghoraṃ cintāśokamahāhradam<BR>
12,290.061c	vyādhimṛtyumahāgrāhaṃ mahābhayamahoragam<BR>
12,290.062a	tamaḥkūrmaṃ rajomīnaṃ prajñayā saṃtaranty uta<BR>
12,290.062c	snehapaṅkaṃ jarādurgaṃ sparśadvīpam ariṃdama<BR>
12,290.063a	karmāgādhaṃ satyatīraṃ sthitavratam idaṃ nṛpa<BR>
12,290.063c	hiṃsāśīghramahāvegaṃ nānārasamahākaram<BR>
12,290.064a	nānāprītimahāratnaṃ duḥkhajvarasamīraṇam<BR>
12,290.064c	śokatṛṣṇāmahāvartaṃ tīkṣṇavyādhimahāgajam<BR>
12,290.065a	asthisaṃghātasaṃghāṭaṃ śleṣmaphenam ariṃdama<BR>
12,290.065c	dānamuktākaraṃ bhīmaṃ śoṇitahradavidrumam<BR>
12,290.066a	hasitotkruṣṭanirghoṣaṃ nānājñānasudustaram<BR>
12,290.066c	rodanāśrumalakṣāraṃ saṅgatyāgaparāyaṇam<BR>
12,290.067a	punar ājanmalokaughaṃ putrabāndhavapattanam<BR>
12,290.067c	ahiṃsāsatyamaryādaṃ prāṇatyāgamahormiṇam<BR>
12,290.068a	vedāntagamanadvīpaṃ sarvabhūtadayodadhim<BR>
12,290.068c	mokṣaduṣprāpaviṣayaṃ vaḍavāmukhasāgaram<BR>
12,290.069a	taranti munayaḥ siddhā jñānayogena bhārata<BR>
12,290.069c	tīrtvā ca dustaraṃ janma viśanti vimalaṃ nabhaḥ<BR>
12,290.070a	tatas tān sukṛtīn sāṃkhyān sūryo vahati raśmibhiḥ<BR>
12,290.070c	padmatantuvad āviśya pravahan viṣayān nṛpa<BR>
12,290.071a	tatra tān pravaho vāyuḥ pratigṛhṇāti bhārata<BR>
12,290.071c	vītarāgān yatīn siddhān vīryayuktāṃs tapodhanān<BR>
12,290.072a	sūkṣmaḥ śītaḥ sugandhī ca sukhasparśaś ca bhārata<BR>
12,290.072c	saptānāṃ marutāṃ śreṣṭho lokān gacchati yaḥ śubhān<BR>
12,290.072e	sa tān vahati kaunteya nabhasaḥ paramāṃ gatim<BR>
12,290.073a	nabho vahati lokeśa rajasaḥ paramāṃ gatim<BR>
12,290.073b*0749_01	tamo vahati rājendra rajasaḥ paramāṃ gatim<BR>
12,290.073c	rajo vahati rājendra sattvasya paramāṃ gatim<BR>
12,290.074a	sattvaṃ vahati śuddhātman paraṃ nārāyaṇaṃ prabhum<BR>
12,290.074c	prabhur vahati śuddhātmā paramātmānam ātmanā<BR>
12,290.075a	paramātmānam āsādya tadbhūtāyatanāmalāḥ<BR>
12,290.075c	amṛtatvāya kalpante na nivartanti cābhibho<BR>
12,290.075e	paramā sā gatiḥ pārtha nirdvaṃdvānāṃ mahātmanām<BR>
12,290.075f*0750_01	satyārjavaratānāṃ vai sarvabhūtadayāvatām<BR>
12,290.076	yudhiṣṭhira uvāca<BR>
12,290.076a	sthānam uttamam āsādya bhagavantaṃ sthiravratāḥ<BR>
12,290.076c	ājanmamaraṇaṃ vā te smaranty uta na vānagha<BR>
12,290.077a	yad atra tathyaṃ tan me tvaṃ yathāvad vaktum arhasi<BR>
12,290.077c	tvad ṛte mānavaṃ nānyaṃ praṣṭum arhāmi kaurava<BR>
12,290.078a	mokṣadoṣo mahān eṣa prāpya siddhiṃ gatān ṛṣīn<BR>
12,290.078c	yadi tatraiva vijñāne vartante yatayaḥ pare<BR>
12,290.079a	pravṛttilakṣaṇaṃ dharmaṃ paśyāmi paramaṃ nṛpa<BR>
12,290.079c	magnasya hi pare jñāne kiṃ nu duḥkhataraṃ bhavet<BR>
12,290.080	bhīṣma uvāca<BR>
12,290.080a	yathānyāyaṃ tvayā tāta praśnaḥ pṛṣṭaḥ susaṃkaṭaḥ<BR>
12,290.080c	buddhānām api saṃmohaḥ praśne 'smin bharatarṣabha<BR>
12,290.080e	atrāpi tattvaṃ paramaṃ śṛṇu samyaṅ mayeritam<BR>
12,290.081a	buddhiś ca paramā yatra kāpilānāṃ mahātmanām<BR>
12,290.081c	indriyāṇy api budhyante svadehaṃ dehino nṛpa<BR>
12,290.081e	kāraṇāny ātmanas tāni sūkṣmaḥ paśyati tais tu saḥ<BR>
12,290.082a	ātmanā viprahīṇāni kāṣṭhakuḍyasamāni tu<BR>
12,290.082c	vinaśyanti na saṃdehaḥ phenā iva mahārṇave<BR>
12,290.083a	indriyaiḥ saha suptasya dehinaḥ śatrutāpana<BR>
12,290.083c	sūkṣmaś carati sarvatra nabhasīva samīraṇaḥ<BR>
12,290.084a	sa paśyati yathānyāyaṃ sparśān spṛśati cābhibho<BR>
12,290.084c	budhyamāno yathāpūrvam akhileneha bhārata<BR>
12,290.085a	indriyāṇīha sarvāṇi sve sve sthāne yathāvidhi<BR>
12,290.085c	anīśatvāt pralīyante sarpā hataviṣā iva<BR>
12,290.086a	indriyāṇāṃ tu sarveṣāṃ svasthāneṣv eva sarvaśaḥ<BR>
12,290.086c	ākramya gatayaḥ sūkṣmāś caraty ātmā na saṃśayaḥ<BR>
12,290.087a	sattvasya ca guṇān kṛtsnān rajasaś ca guṇān punaḥ<BR>
12,290.087c	guṇāṃś ca tamasaḥ sarvān guṇān buddheś ca bhārata<BR>
12,290.088a	guṇāṃś ca manasas tadvan nabhasaś ca guṇāṃs tathā<BR>
12,290.088c	guṇān vāyoś ca dharmātmaṃs tejasaś ca guṇān punaḥ<BR>
12,290.089a	apāṃ guṇāṃs tathā pārtha pārthivāṃś ca guṇān api<BR>
12,290.089c	sarvātmanā guṇair vyāpya kṣetrajñaḥ sa yudhiṣṭhira<BR>
12,290.090a	ātmā ca yāti kṣetrajñaṃ karmaṇī ca śubhāśubhe<BR>
12,290.090c	śiṣyā iva mahātmānam indriyāṇi ca taṃ vibho<BR>
12,290.091a	prakṛtiṃ cāpy atikramya gacchaty ātmānam avyayam<BR>
12,290.091c	paraṃ nārāyaṇātmānaṃ nirdvaṃdvaṃ prakṛteḥ param<BR>
12,290.092a	vimuktaḥ puṇyapāpebhyaḥ praviṣṭas tam anāmayam<BR>
12,290.092c	paramātmānam aguṇaṃ na nivartati bhārata<BR>
12,290.093a	śiṣṭaṃ tv atra manas tāta indriyāṇi ca bhārata<BR>
12,290.093c	āgacchanti yathākālaṃ guroḥ saṃdeśakāriṇaḥ<BR>
12,290.094a	śakyaṃ cālpena kālena śāntiṃ prāptuṃ guṇārthinā<BR>
12,290.094c	evaṃ yuktena kaunteya yuktajñānena mokṣiṇā<BR>
12,290.095a	sāṃkhyā rājan mahāprājñā gacchanti paramāṃ gatim<BR>
12,290.095c	jñānenānena kaunteya tulyaṃ jñānaṃ na vidyate<BR>
12,290.096a	atra te saṃśayo mā bhūj jñānaṃ sāṃkhyaṃ paraṃ matam<BR>
12,290.096c	akṣaraṃ dhruvam avyaktaṃ pūrvaṃ brahma sanātanam<BR>
12,290.097a	anādimadhyanidhanaṃ nirdvaṃdvaṃ kartṛ śāśvatam<BR>
12,290.097c	kūṭasthaṃ caiva nityaṃ ca yad vadanti śamātmakāḥ<BR>
12,290.098a	yataḥ sarvāḥ pravartante sargapralayavikriyāḥ<BR>
12,290.098c	yac ca śaṃsanti śāstreṣu vadanti paramarṣayaḥ<BR>
12,290.099a	sarve viprāś ca devāś ca tathāgamavido janāḥ<BR>
12,290.099c	brahmaṇyaṃ paramaṃ devam anantaṃ parato 'cyutam<BR>
12,290.100a	prārthayantaś ca taṃ viprā vadanti guṇabuddhayaḥ<BR>
12,290.100c	samyag yuktās tathā yogāḥ sāṃkhyāś cāmitadarśanāḥ<BR>
12,290.101a	amūrtes tasya kaunteya sāṃkhyaṃ mūrtir iti śrutiḥ<BR>
12,290.101c	abhijñānāni tasyāhur mataṃ hi bharatarṣabha<BR>
12,290.102a	dvividhānīha bhūtāni pṛthivyāṃ pṛthivīpate<BR>
12,290.102c	jaṅgamāgamasaṃjñāni jaṅgamaṃ tu viśiṣyate<BR>
12,290.103a	jñānaṃ mahad yad dhi mahatsu rājan; vedeṣu sāṃkhyeṣu tathaiva yoge<BR>
12,290.103c	yac cāpi dṛṣṭaṃ vividhaṃ purāṇaṃ; sāṃkhyāgataṃ tan nikhilaṃ narendra<BR>
12,290.104a	yac cetihāseṣu mahatsu dṛṣṭaṃ; yac cārthaśāstre nṛpa śiṣṭajuṣṭe<BR>
12,290.104c	jñānaṃ ca loke yad ihāsti kiṃ cit; sāṃkhyāgataṃ tac ca mahan mahātman<BR>
12,290.105a	śamaś ca dṛṣṭaḥ paramaṃ balaṃ ca; jñānaṃ ca sūkṣmaṃ ca yathāvad uktam<BR>
12,290.105c	tapāṃsi sūkṣmāṇi sukhāni caiva; sāṃkhye yathāvad vihitāni rājan<BR>
12,290.106a	viparyaye tasya hi pārtha devān; gacchanti sāṃkhyāḥ satataṃ sukhena<BR>
12,290.106c	tāṃś cānusaṃcārya tataḥ kṛtārthāḥ; patanti vipreṣu yateṣu bhūyaḥ<BR>
12,290.107a	hitvā ca dehaṃ praviśanti mokṣaṃ; divaukaso dyām iva pārtha sāṃkhyāḥ<BR>
12,290.107c	tato 'dhikaṃ te 'bhiratā mahārhe; sāṃkhye dvijāḥ pārthiva śiṣṭajuṣṭe<BR>
12,290.108a	teṣāṃ na tiryag gamanaṃ hi dṛṣṭaṃ; nāvāg gatiḥ pāpakṛtāṃ nivāsaḥ<BR>
12,290.108c	na cābudhānām api te dvijātayo; ye jñānam etan nṛpate 'nuraktāḥ<BR>
12,290.109a	sāṃkyaṃ viśālaṃ paramaṃ purāṇaṃ; mahārṇavaṃ vimalam udārakāntam<BR>
12,290.109c	kṛtsnaṃ ca sāṃkhyaṃ nṛpate mahātmā; nārāyaṇo dhārayate 'prameyam<BR>
12,290.110a	etan mayoktaṃ naradeva tattvaṃ; nārāyaṇo viśvam idaṃ purāṇam<BR>
12,290.110c	sa sargakāle ca karoti sargaṃ; saṃhārakāle ca tad atti bhūyaḥ<BR>
12,290.110d*0751_01	saṃhṛtya sarvaṃ nijadehasaṃsthaṃ<BR>
12,290.110d*0751_02	kṛtvāpsu śete jagadantarātmā<BR>
12,291.001	yudhiṣṭhira uvāca<BR>
12,291.001a	kiṃ tad akṣaram ity uktaṃ yasmān nāvartate punaḥ<BR>
12,291.001c	kiṃ ca tat kṣaram ity uktaṃ yasmād āvartate punaḥ<BR>
12,291.002a	akṣarakṣarayor vyaktim icchāmy ariniṣūdana<BR>
12,291.002c	upalabdhuṃ mahābāho tattvena kurunandana<BR>
12,291.003a	tvaṃ hi jñānanidhir viprair ucyase vedapāragaiḥ<BR>
12,291.003c	ṛṣibhiś ca mahābhāgair yatibhiś ca mahātmabhiḥ<BR>
12,291.004a	śeṣam alpaṃ dinānāṃ te dakṣiṇāyanabhāskare<BR>
12,291.004c	āvṛtte bhagavaty arke gantāsi paramāṃ gatim<BR>
12,291.005a	tvayi pratigate śreyaḥ kutaḥ śroṣyāmahe vayam<BR>
12,291.005c	kuruvaṃśapradīpas tvaṃ jñānadravyeṇa dīpyase<BR>
12,291.006a	tad etac chrotum icchāmi tvattaḥ kurukulodvaha<BR>
12,291.006c	na tṛpyāmīha rājendra śṛṇvann amṛtam īdṛśam<BR>
12,291.007	bhīṣma uvāca<BR>
12,291.007a	atra te vartayiṣye 'ham itihāsaṃ purātanam<BR>
12,291.007c	vasiṣṭhasya ca saṃvādaṃ karālajanakasya ca<BR>
12,291.008a	vasiṣṭhaṃ śreṣṭham āsīnam ṛṣīṇāṃ bhāskaradyutim<BR>
12,291.008c	papraccha janako rājā jñānaṃ naiḥśreyasaṃ param<BR>
12,291.009a	param adhyātmakuśalam adhyātmagatiniścayam<BR>
12,291.009c	maitrāvaruṇim āsīnam abhivādya kṛtāñjaliḥ<BR>
12,291.010a	svakṣaraṃ praśritaṃ vākyaṃ madhuraṃ cāpy anulbaṇam<BR>
12,291.010c	papraccharṣivaraṃ rājā karālajanakaḥ purā<BR>
12,291.011a	bhagavañ śrotum icchāmi paraṃ brahma sanātanam<BR>
12,291.011c	yasmān na punarāvṛttim āpnuvanti manīṣiṇaḥ<BR>
12,291.012a	yac ca tat kṣaram ity uktaṃ yatredaṃ kṣarate jagat<BR>
12,291.012c	yac cākṣaram iti proktaṃ śivaṃ kṣemyam anāmayam<BR>
12,291.013	vasiṣṭha uvāca<BR>
12,291.013a	śrūyatāṃ pṛthivīpāla kṣaratīdaṃ yathā jagat<BR>
12,291.013c	yan na kṣarati pūrveṇa yāvat kālena cāpy atha<BR>
12,291.014a	yugaṃ dvādaśasāhasraṃ kalpaṃ viddhi caturguṇam<BR>
12,291.014c	daśakalpaśatāvṛttaṃ tad ahar brāhmam ucyate<BR>
12,291.014e	rātriś caitāvatī rājan yasyānte pratibudhyate<BR>
12,291.015a	sṛjaty anantakarmāṇaṃ mahāntaṃ bhūtam agrajam<BR>
12,291.015c	mūrtimantam amūrtātmā viśvaṃ śaṃbhuḥ svayaṃbhuvaḥ<BR>
12,291.015e	aṇimā laghimā prāptir īśānaṃ jyotir avyayam<BR>
12,291.016a	sarvataḥpāṇipādāntaṃ sarvatokṣiśiromukham<BR>
12,291.016c	sarvataḥśrutimal loke sarvam āvṛtya tiṣṭhati<BR>
12,291.017a	hiraṇyagarbho bhagavān eṣa buddhir iti smṛtaḥ<BR>
12,291.017c	mahān iti ca yogeṣu viriñca iti cāpy uta<BR>
12,291.018a	sāṃkhye ca paṭhyate śāstre nāmabhir bahudhātmakaḥ<BR>
12,291.018c	vicitrarūpo viśvātmā ekākṣara iti smṛtaḥ<BR>
12,291.019a	vṛtaṃ naikātmakaṃ yena kṛtsnaṃ trailokyam ātmanā<BR>
12,291.019c	tathaiva bahurūpatvād viśvarūpa iti smṛtaḥ<BR>
12,291.020a	eṣa vai vikriyāpannaḥ sṛjaty ātmānam ātmanā<BR>
12,291.020c	ahaṃkāraṃ mahātejāḥ prajāpatim ahaṃkṛtam<BR>
12,291.021a	avyaktād vyaktam utpannaṃ vidyāsargaṃ vadanti tam<BR>
12,291.021c	mahāntaṃ cāpy ahaṃkāram avidyāsargam eva ca<BR>
12,291.022a	avidhiś ca vidhiś caiva samutpannau tathaikataḥ<BR>
12,291.022c	vidyāvidyeti vikhyāte śrutiśāstrārthacintakaiḥ<BR>
12,291.023a	bhūtasargam ahaṃkārāt tṛtīyaṃ viddhi pārthiva<BR>
12,291.023c	ahaṃkāreṣu bhūteṣu caturthaṃ viddhi vaikṛtam<BR>
12,291.024a	vāyur jyotir athākāśam āpo 'tha pṛthivī tathā<BR>
12,291.024c	śabdaḥ sparśaś ca rūpaṃ ca raso gandhas tathaiva ca<BR>
12,291.025a	evaṃ yugapad utpannaṃ daśavargam asaṃśayam<BR>
12,291.025c	pañcamaṃ viddhi rājendra bhautikaṃ sargam arthavat<BR>
12,291.026a	śrotraṃ tvak cakṣuṣī jihvā ghrāṇam eva ca pañcamam<BR>
12,291.026c	vāk ca hastau ca pādau ca pāyur meḍhraṃ tathaiva ca<BR>
12,291.027a	buddhīndriyāṇi caitāni tathā karmendriyāṇi ca<BR>
12,291.027c	saṃbhūtānīha yugapan manasā saha pārthiva<BR>
12,291.028a	eṣā tattvacaturviṃśā sarvākṛtiṣu vartate<BR>
12,291.028c	yāṃ jñātvā nābhiśocanti brāhmaṇās tattvadarśinaḥ<BR>
12,291.029a	etad dehaṃ samākhyātaṃ trailokye sarvadehiṣu<BR>
12,291.029c	veditavyaṃ naraśreṣṭha sadevanaradānave<BR>
12,291.030a	sayakṣabhūtagandharve sakiṃnaramahorage<BR>
12,291.030c	sacāraṇapiśāce vai sadevarṣiniśācare<BR>
12,291.031a	sadaṃśakīṭamaśake sapūtikṛmimūṣake<BR>
12,291.031c	śuni śvapāke vaiṇeye sacaṇḍāle sapulkase<BR>
12,291.032a	hastyaśvakharaśārdūle savṛkṣe gavi caiva ha<BR>
12,291.032b*0752_01	sahastyaśve saśārdūle saṛkṣagavi caiva hi<BR>
12,291.032c	yac ca mūrtimayaṃ kiṃ cit sarvatraitan nidarśanam<BR>
12,291.033a	jale bhuvi tathākāśe nānyatreti viniścayaḥ<BR>
12,291.033c	sthānaṃ dehavatām asti ity evam anuśuśruma<BR>
12,291.034a	kṛtsnam etāvatas tāta kṣarate vyaktasaṃjñakam<BR>
12,291.034c	ahany ahani bhūtātmā tataḥ kṣara iti smṛtaḥ<BR>
12,291.035a	etad akṣaram ity uktaṃ kṣaratīdaṃ yathā jagat<BR>
12,291.035c	jagan mohātmakaṃ prāhur avyaktaṃ vyaktasaṃjñakam<BR>
12,291.036a	mahāṃś caivāgrajo nityam etat kṣaranidarśanam<BR>
12,291.036c	kathitaṃ te mahārāja yasmān nāvartate punaḥ<BR>
12,291.037a	pañcaviṃśatimo viṣṇur nistattvas tattvasaṃjñakaḥ<BR>
12,291.037c	tattvasaṃśrayaṇād etat tattvam āhur manīṣiṇaḥ<BR>
12,291.038a	yad amūrty asṛjad vyaktaṃ tat tan mūrty adhitiṣṭhati<BR>
12,291.038c	caturviṃśatimo vyakto hy amūrtaḥ pañcaviṃśakaḥ<BR>
12,291.039a	sa eva hṛdi sarvāsu mūrtiṣv ātiṣṭhate ''tmavān<BR>
12,291.039c	cetayaṃś cetano nityaḥ sarvamūrtir amūrtimān<BR>
12,291.040a	sargapralayadharmiṇyā asargapralayātmakaḥ<BR>
12,291.040c	gocare vartate nityaṃ nirguṇo guṇasaṃjñakaḥ<BR>
12,291.041a	evam eṣa mahān ātmā sargapralayakovidaḥ<BR>
12,291.041c	vikurvāṇaḥ prakṛtimān abhimanyaty abuddhimān<BR>
12,291.042a	tamaḥsattvarajoyuktas tāsu tāsv iha yoniṣu<BR>
12,291.042c	līyate 'pratibuddhatvād abuddhajanasevanāt<BR>
12,291.043a	sahavāso nivāsātmā nānyo 'ham iti manyate<BR>
12,291.043c	yo 'haṃ so 'ham iti hy uktvā guṇān anu nivartate<BR>
12,291.044a	tamasā tāmasān bhāvān vividhān pratipadyate<BR>
12,291.044c	rajasā rājasāṃś caiva sāttvikān sattvasaṃśrayāt<BR>
12,291.045a	śuklalohitakṛṣṇāni rūpāṇy etāni trīṇi tu<BR>
12,291.045c	sarvāṇy etāni rūpāṇi jānīhi prākṛtāni vai<BR>
12,291.046a	tāmasā nirayaṃ yānti rājasā mānuṣāṃs tathā<BR>
12,291.046c	sāttvikā devalokāya gacchanti sukhabhāginaḥ<BR>
12,291.047a	niṣkaivalyena pāpena tiryagyonim avāpnuyāt<BR>
12,291.047c	puṇyapāpena mānuṣyaṃ puṇyenaikena devatāḥ<BR>
12,291.048a	evam avyaktaviṣayaṃ kṣaram āhur manīṣiṇaḥ<BR>
12,291.048c	pañcaviṃśatimo yo 'yaṃ jñānād eva pravartate<BR>
12,292.001	vasiṣṭha uvāca<BR>
12,292.001a	evam apratibuddhatvād abuddham anuvartate<BR>
12,292.001c	dehād dehasahasrāṇi tathā samabhipadyate<BR>
12,292.002a	tiryagyonisahasreṣu kadā cid devatāsv api<BR>
12,292.002c	upapadyati saṃyogād guṇaiḥ saha guṇakṣayāt<BR>
12,292.003a	mānuṣatvād divaṃ yāti divo mānuṣyam eva ca<BR>
12,292.003c	mānuṣyān nirayasthānam ānantyaṃ pratipadyate<BR>
12,292.004a	kośakāro yathātmānaṃ kīṭaḥ samanurundhati<BR>
12,292.004c	sūtratantuguṇair nityaṃ tathāyam aguṇo guṇaiḥ<BR>
12,292.005a	dvaṃdvam eti ca nirdvaṃdvas tāsu tāsv iha yoniṣu<BR>
12,292.005c	śīrṣaroge 'kṣiroge ca dantaśūle galagrahe<BR>
12,292.006a	jalodare 'rśasāṃ roge jvaragaṇḍaviṣūcike<BR>
12,292.006c	śvitre kuṣṭhe 'gnidāhe ca sidhmāpasmārayor api<BR>
12,292.007a	yāni cānyāni dvaṃdvāni prākṛtāni śarīriṣu<BR>
12,292.007c	utpadyante vicitrāṇi tāny eṣo 'py abhimanyate<BR>
12,292.007d*0753_01	tiryagyonisahasreṣu kadā cid devatāsv api<BR>
12,292.007e	abhimanyaty abhīmānāt tathaiva sukṛtāny api<BR>
12,292.008a	ekavāsāś ca durvāsāḥ śāyī nityam adhas tathā<BR>
12,292.008c	maṇḍūkaśāyī ca tathā vīrāsanagatas tathā<BR>
12,292.009a	cīradhāraṇam ākāśe śayanaṃ sthānam eva ca<BR>
12,292.009c	iṣṭakāprastare caiva kaṇṭakaprastare tathā<BR>
12,292.010a	bhasmaprastaraśāyī ca bhūmiśayyānulepanaḥ<BR>
12,292.010c	vīrasthānāmbupaṅke ca śayanaṃ phalakeṣu ca<BR>
12,292.011a	vividhāsu ca śayyāsu phalagṛddhyānvito 'phalaḥ<BR>
12,292.011c	muñjamekhalanagnatvaṃ kṣaumakṛṣṇājināni ca<BR>
12,292.012a	śāṇīvālaparīdhāno vyāghracarmaparicchadaḥ<BR>
12,292.012c	siṃhacarmaparīdhānaḥ paṭṭavāsās tathaiva ca<BR>
12,292.012d*0754_01	phalakaṃ paridhānaś ca tathā kaṇṭakavastradhṛk<BR>
12,292.013a	kīṭakāvasanaś caiva cīravāsās tathaiva ca<BR>
12,292.013c	vastrāṇi cānyāni bahūny abhimanyaty abuddhimān<BR>
12,292.014a	bhojanāni vicitrāṇi ratnāni vividhāni ca<BR>
12,292.014c	ekavastrāntarāśitvam ekakālikabhojanam<BR>
12,292.015a	caturthāṣṭamakālaś ca ṣaṣṭhakālika eva ca<BR>
12,292.015c	ṣaḍrātrabhojanaś caiva tathaivāṣṭāhabhojanaḥ<BR>
12,292.016a	saptarātradaśāhāro dvādaśāhāra eva ca<BR>
12,292.016c	māsopavāsī mūlāśī phalāhāras tathaiva ca<BR>
12,292.017a	vāyubhakṣo 'mbupiṇyākagomayādana eva ca<BR>
12,292.017c	gomūtrabhojanaś caiva śākapuṣpāda eva ca<BR>
12,292.018a	śaivālabhojanaś caiva tathācāmena vartayan<BR>
12,292.018c	vartayañ śīrṇaparṇaiś ca prakīrṇaphalabhojanaḥ<BR>
12,292.019a	vividhāni ca kṛcchrāṇi sevate sukhakāṅkṣayā<BR>
12,292.019c	cāndrāyaṇāni vidhival liṅgāni vividhāni ca<BR>
12,292.020a	cāturāśramyapanthānam āśrayaty āśramān api<BR>
12,292.020c	upāsīnaś ca pāṣaṇḍān guhāḥ śailāṃs tathaiva ca<BR>
12,292.021a	viviktāś ca śilāchāyās tathā prasravaṇāni ca<BR>
12,292.021b*0755_01	pulināni viviktāni viviktāni vanāni ca<BR>
12,292.021b*0755_02	devasthānāni puṇyāni viviktāni sarāṃsi ca<BR>
12,292.021b*0755_03	viviktāś cāpi śailānāṃ guhā gṛhanibhopamāḥ<BR>
12,292.021c	vividhāni ca japyāni vividhāni vratāni ca<BR>
12,292.022a	niyamān suvicitrāṃś ca vividhāni tapāṃsi ca<BR>
12,292.022c	yajñāṃś ca vividhākārān vidhīṃś ca vividhāṃs tathā<BR>
12,292.023a	vaṇikpathaṃ dvijakṣatraṃ vaiśyaśūdraṃ tathaiva ca<BR>
12,292.023c	dānaṃ ca vividhākāraṃ dīnāndhakṛpaṇeṣv api<BR>
12,292.024a	abhimanyaty asaṃbodhāt tathaiva trividhān guṇān<BR>
12,292.024c	sattvaṃ rajas tamaś caiva dharmārthau kāma eva ca<BR>
12,292.024e	prakṛtyātmānam evātmā evaṃ pravibhajaty uta<BR>
12,292.025a	svadhākāravaṣaṭkārau svāhākāranamaskriyāḥ<BR>
12,292.025c	yājanādhyāpanaṃ dānaṃ tathaivāhuḥ pratigraham<BR>
12,292.025e	yajanādhyayane caiva yac cānyad api kiṃ cana<BR>
12,292.026a	janmamṛtyuvivāde ca tathā viśasane 'pi ca<BR>
12,292.026c	śubhāśubhamayaṃ sarvam etad āhuḥ kriyāpatham<BR>
12,292.027a	prakṛtiḥ kurute devī mahāpralayam eva ca<BR>
12,292.027c	divasānte guṇān etān abhyetyaiko 'vatiṣṭhati<BR>
12,292.028a	raśmijālam ivādityas tatkālena niyacchati<BR>
12,292.028c	evam eṣo 'sakṛt sarvaṃ krīḍārtham abhimanyate<BR>
12,292.029a	ātmarūpaguṇān etān vividhān hṛdayapriyān<BR>
12,292.029c	evam eva vikurvāṇaḥ sargapralayakarmaṇī<BR>
12,292.030a	kriyākriyā pathe raktas triguṇas triguṇātigaḥ<BR>
12,292.030c	kriyākriyāpathopetas tathā tad iti manyate<BR>
12,292.030d*0756_01	prakṛtyā sarvam evedaṃ jagad andhīkṛtaṃ vibho<BR>
12,292.030d*0756_02	rajasā tamasā caiva vyāptaṃ sarvam anekadhā<BR>
12,292.031a	evaṃ dvaṃdvāny athaitāni vartante mama nityaśaḥ<BR>
12,292.031c	mamaivaitāni jāyante bādhante tāni mām iti<BR>
12,292.032a	nistartavyāny athaitāni sarvāṇīti narādhipa<BR>
12,292.032c	manyate 'yaṃ hy abuddhitvāt tathaiva sukṛtāny api<BR>
12,292.033a	bhoktavyāni mayaitāni devalokagatena vai<BR>
12,292.033c	ihaiva cainaṃ bhokṣyāmi śubhāśubhaphalodayam<BR>
12,292.034a	sukham eva ca kartavyaṃ sakṛt kṛtvā sukhaṃ mama<BR>
12,292.034b*0757_01	sukhārthī ca tyajed duḥkhaṃ sukhaduḥkhaviparyayam<BR>
12,292.034c	yāvadantaṃ ca me saukhyaṃ jātyāṃ jātyāṃ bhaviṣyati<BR>
12,292.035a	bhaviṣyati ca me duḥkhaṃ kṛtenehāpy anantakam<BR>
12,292.035c	mahad duḥkhaṃ hi mānuṣyaṃ niraye cāpi majjanam<BR>
12,292.036a	nirayāc cāpi mānuṣyaṃ kālenaiṣyāmy ahaṃ punaḥ<BR>
12,292.036c	manuṣyatvāc ca devatvaṃ devatvāt pauruṣaṃ punaḥ<BR>
12,292.036e	manuṣyatvāc ca nirayaṃ paryāyeṇopagacchati<BR>
12,292.036f*0758_01	evaṃ paryāyaśo duḥkhaṃ punar eṣyāmy ahaṃ sukham<BR>
12,292.037a	ya evaṃ vetti vai nityaṃ nirātmātmaguṇair vṛtaḥ<BR>
12,292.037c	tena devamanuṣyeṣu niraye copapadyate<BR>
12,292.038a	mamatvenāvṛto nityaṃ tatraiva parivartate<BR>
12,292.038c	sargakoṭisahasrāṇi maraṇāntāsu mūrtiṣu<BR>
12,292.039a	ya evaṃ kurute karma śubhāśubhaphalātmakam<BR>
12,292.039c	sa eva phalam aśnāti triṣu lokeṣu mūrtimān<BR>
12,292.040a	prakṛtiḥ kurute karma śubhāśubhaphalātmakam<BR>
12,292.040c	prakṛtiś ca tad aśnāti triṣu lokeṣu kāmagā<BR>
12,292.041a	tiryagyonau manuṣyatve devaloke tathaiva ca<BR>
12,292.041c	trīṇi sthānāni caitāni jānīyāt prākṛtāni ha<BR>
12,292.042a	aliṅgāṃ prakṛtiṃ tv āhur liṅgair anumimīmahe<BR>
12,292.042c	tathaiva pauruṣaṃ liṅgam anumānād dhi paśyati<BR>
12,292.043a	sa liṅgāntaram āsādya prākṛtaṃ liṅgam avraṇam<BR>
12,292.043c	vraṇadvārāṇy adhiṣṭhāya karmāṇy ātmani manyate<BR>
12,292.044a	śrotrādīni tu sarvāṇi pañca karmendriyāṇi ca<BR>
12,292.044c	vāg ādīni pravartante guṇeṣv eva guṇaiḥ saha<BR>
12,292.044e	aham etāni vai kurvan mamaitānīndriyāṇi ca<BR>
12,292.045a	nirindriyo 'bhimanyeta vraṇavān asmi nirvraṇaḥ<BR>
12,292.045c	aliṅgo liṅgam ātmānam akālaḥ kālam ātmanaḥ<BR>
12,292.046a	asattvaṃ sattvam ātmānam atattvaṃ tattvam ātmanaḥ<BR>
12,292.046c	amṛtyur mṛtyum ātmānam acaraś caram ātmanaḥ<BR>
12,292.047a	akṣetraḥ kṣetram ātmānam asargaḥ sargam ātmanaḥ<BR>
12,292.047c	atapās tapa ātmānam agatir gatim ātmanaḥ<BR>
12,292.048a	abhavo bhavam ātmānam abhayo bhayam ātmanaḥ<BR>
12,292.048b*0759_01	akartā kartṛ cātmānam abījo bījam ātmanaḥ<BR>
12,292.048c	akṣaraḥ kṣaram ātmānam abuddhis tv abhimanyate<BR>
12,293.001	vasiṣṭha uvāca<BR>
12,293.001a	evam apratibuddhatvād abuddhajanasevanāt<BR>
12,293.001c	sargakoṭisahasrāṇi patanāntāni gacchati<BR>
12,293.002a	dhāmnā dhāmasahasrāṇi maraṇāntāni gacchati<BR>
12,293.002c	tiryagyonau manuṣyatve devaloke tathaiva ca<BR>
12,293.003a	candramā iva kośānāṃ punas tatra sahasraśaḥ<BR>
12,293.003c	līyate 'pratibuddhatvād evam eṣa hy abuddhimān<BR>
12,293.004a	kalāḥ pañcadaśā yonis tad dhāma iti paṭhyate<BR>
12,293.004c	nityam etad vijānīhi somaḥ ṣoḍaśamī kalā<BR>
12,293.005a	kalāyāṃ jāyate 'jasraṃ punaḥ punar abuddhimān<BR>
12,293.005c	dhāma tasyopayuñjanti bhūya eva tu jāyate<BR>
12,293.006a	ṣoḍaśī tu kalā sūkṣmā sa soma upadhāryatām<BR>
12,293.006c	na tūpayujyate devair devān upayunakti sā<BR>
12,293.007a	evaṃ tāṃ kṣapayitvā hi jāyate nṛpasattama<BR>
12,293.007c	sā hy asya prakṛtir dṛṣṭā tatkṣayān mokṣa ucyate<BR>
12,293.008a	tad evaṃ ṣoḍaśakalaṃ deham avyaktasaṃjñakam<BR>
12,293.008c	mamāyam iti manvānas tatraiva parivartate<BR>
12,293.009a	pañcaviṃśas tathaivātmā tasyaivā pratibodhanāt<BR>
12,293.009c	vimalasya viśuddhasya śuddhānilaniṣevaṇāt<BR>
12,293.010a	aśuddha eva śuddhātmā tādṛg bhavati pārthiva<BR>
12,293.010c	abuddhasevanāc cāpi buddho 'py abudhatāṃ vrajet<BR>
12,293.011a	tathaivāpratibuddho 'pi jñeyo nṛpatisattama<BR>
12,293.011c	prakṛtes triguṇāyās tu sevanāt prākṛto bhavet<BR>
12,293.012	karālajanaka uvāca<BR>
12,293.012a	akṣarakṣarayor eṣa dvayoḥ saṃbandha iṣyate<BR>
12,293.012c	strīpuṃsor vāpi bhagavan saṃbandhas tadvad ucyate<BR>
12,293.013a	ṛte na puruṣeṇeha strī garbhaṃ dhārayaty uta<BR>
12,293.013c	ṛte striyaṃ na puruṣo rūpaṃ nirvartayet tathā<BR>
12,293.014a	anyonyasyābhisaṃbandhād anyonyaguṇasaṃśrayāt<BR>
12,293.014c	rūpaṃ nirvartayaty etad evaṃ sarvāsu yoniṣu<BR>
12,293.015a	ratyartham abhisaṃrodhād anyonyaguṇasaṃśrayāt<BR>
12,293.015c	ṛtau nirvartate rūpaṃ tad vakṣyāmi nidarśanam<BR>
12,293.016a	ye guṇāḥ puruṣasyeha ye ca mātṛguṇās tathā<BR>
12,293.016c	asthi snāyu ca majjā ca jānīmaḥ pitṛto dvija<BR>
12,293.017a	tvaṅ māṃsaṃ śoṇitaṃ caiva mātṛjāny api śuśruma<BR>
12,293.017c	evam etad dvijaśreṣṭha vedaśāstreṣu paṭhyate<BR>
12,293.018a	pramāṇaṃ yac ca vedoktaṃ śāstroktaṃ yac ca paṭhyate<BR>
12,293.018c	vedaśāstrapramāṇaṃ ca pramāṇaṃ tat sanātanam<BR>
12,293.019a	evam evābhisaṃbaddhau nityaṃ prakṛtipūruṣau<BR>
12,293.019c	paśyāmi bhagavaṃs tasmān mokṣadharmo na vidyate<BR>
12,293.020a	atha vānantarakṛtaṃ kiṃ cid eva nidarśanam<BR>
12,293.020c	tan mamācakṣva tattvena pratyakṣo hy asi sarvathā<BR>
12,293.021a	mokṣakāmā vayaṃ cāpi kāṅkṣāmo yad anāmayam<BR>
12,293.021c	adeham ajaraṃ divyam atīndriyam anīśvaram<BR>
12,293.022	vasiṣṭha uvāca<BR>
12,293.022a	yad etad uktaṃ bhavatā vedaśāstranidarśanam<BR>
12,293.022c	evam etad yathā caitan na gṛhṇāti tathā bhavān<BR>
12,293.023a	dhāryate hi tvayā grantha ubhayor vedaśāstrayoḥ<BR>
12,293.023c	na tu granthasya tattvajño yathāvat tvaṃ nareśvara<BR>
12,293.024a	yo hi vede ca śāstre ca granthadhāraṇatatparaḥ<BR>
12,293.024c	na ca granthārthatattvajñas tasya tad dhāraṇaṃ vṛthā<BR>
12,293.025a	bhāraṃ sa vahate tasya granthasyārthaṃ na vetti yaḥ<BR>
12,293.025c	yas tu granthārthatattvajño nāsya granthāgamo vṛthā<BR>
12,293.026a	granthasyārthaṃ ca pṛṣṭaḥ saṃs tādṛśo vaktum arhati<BR>
12,293.026c	yathā tattvābhigamanād arthaṃ tasya sa vindati<BR>
12,293.027a	yas tu saṃsatsu kathayed granthārthaṃ sthūlabuddhimān<BR>
12,293.027c	sa kathaṃ mandavijñāno granthaṃ vakṣyati nirṇayāt<BR>
12,293.028a	nirṇayaṃ cāpi chidrātmā na taṃ vakṣyati tattvataḥ<BR>
12,293.028c	sopahāsātmatām eti yasmāc caivātmavān api<BR>
12,293.029a	tasmāt tvaṃ śṛṇu rājendra yathaitad anudṛśyate<BR>
12,293.029c	yāthātathyena sāṃkhyeṣu yogeṣu ca mahātmasu<BR>
12,293.030a	yad eva yogāḥ paśyanti sāṃkhyais tad anugamyate<BR>
12,293.030c	ekaṃ sāṃkhyaṃ ca yogaṃ ca yaḥ paśyati sa buddhimān<BR>
12,293.031a	tvaṅ māṃsaṃ rudhiraṃ medaḥ pittaṃ majjāsthi snāyu ca<BR>
12,293.031c	etad aindriyakaṃ tāta yad bhavān idam āha vai<BR>
12,293.032a	dravyād dravyasya niṣpattir indriyād indriyaṃ tathā<BR>
12,293.032c	dehād deham avāpnoti bījād bījaṃ tathaiva ca<BR>
12,293.032d*0760_01	sūkṣmadehagatā mātrā bījāpyāyitavṛddhikāḥ<BR>
12,293.033a	nirindriyasyābījasya nirdravyasyāsya dehinaḥ<BR>
12,293.033c	kathaṃ guṇā bhaviṣyanti nirguṇatvān mahātmanaḥ<BR>
12,293.034a	guṇā guṇeṣu jāyante tatraiva niviśanti ca<BR>
12,293.034c	evaṃ guṇāḥ prakṛtito jāyante ca na santi ca<BR>
12,293.035a	tvaṅ māṃsaṃ rudhiraṃ medaḥ pittaṃ majjāsthi snāyu ca<BR>
12,293.035c	aṣṭau tāny atha śukreṇa jānīhi prākṛtāni vai<BR>
12,293.036a	pumāṃś caivāpumāṃś caiva trailiṅgyaṃ prākṛtaṃ smṛtam<BR>
12,293.036c	naiva pumān pumāṃś caiva sa liṅgīty abhidhīyate<BR>
12,293.037a	aliṅgā prakṛtir liṅgair upalabhyati sātmajaiḥ<BR>
12,293.037c	yathā puṣpaphalair nityam ṛtavo mūrtayas tathā<BR>
12,293.038a	evam apy anumānena hy aliṅgam upalabhyate<BR>
12,293.038c	pañcaviṃśatimas tāta liṅgeṣv aniyatātmakaḥ<BR>
12,293.039a	anādinidhano 'nantaḥ sarvadarśī nirāmayaḥ<BR>
12,293.039c	kevalaṃ tv abhimānitvād guṇeṣv aguṇa ucyate<BR>
12,293.040a	guṇā guṇavataḥ santi nirguṇasya kuto guṇāḥ<BR>
12,293.040c	tasmād evaṃ vijānanti ye janā guṇadarśinaḥ<BR>
12,293.041a	yadā tv eṣa guṇān sarvān prākṛtān abhimanyate<BR>
12,293.041c	tadā sa guṇavān eva parameṇānupaśyati<BR>
12,293.042a	yat tad buddheḥ paraṃ prāhuḥ sāṃkhyā yogāś ca sarvaśaḥ<BR>
12,293.042c	budhyamānaṃ mahāprājñam abuddhaparivarjanāt<BR>
12,293.043a	aprabuddham athāvyaktaṃ saguṇaṃ prāhur īśvaram<BR>
12,293.043c	nirguṇaṃ ceśvaraṃ nityam adhiṣṭhātāram eva ca<BR>
12,293.044a	prakṛteś ca guṇānāṃ ca pañcaviṃśatikaṃ budhāḥ<BR>
12,293.044c	sāṃkhyayoge ca kuśalā budhyante paramaiṣiṇaḥ<BR>
12,293.045a	yadā prabuddhās tv avyaktam avasthājanmabhīravaḥ<BR>
12,293.045c	budhyamānaṃ prabudhyanti gamayanti samaṃ tadā<BR>
12,293.046a	etan nidarśanaṃ samyag asamyag anudarśanam<BR>
12,293.046c	budhyamānāprabuddhābhyāṃ pṛthak pṛthag ariṃdama<BR>
12,293.047a	paraspareṇaitad uktaṃ kṣarākṣaranidarśanam<BR>
12,293.047c	ekatvam akṣaraṃ prāhur nānātvaṃ kṣaram ucyate<BR>
12,293.048a	pañcaviṃśatiniṣṭho 'yaṃ yadāsamyak pravartate<BR>
12,293.048c	ekatvaṃ darśanaṃ cāsya nānātvaṃ cāpy adarśanam<BR>
12,293.049a	tattvanistattvayor etat pṛthag eva nidarśanam<BR>
12,293.049c	pañcaviṃśatisargaṃ tu tattvam āhur manīṣiṇaḥ<BR>
12,293.050a	nistattvaṃ pañcaviṃśasya param āhur nidarśanam<BR>
12,293.050c	vargasya vargam ācāraṃ tattvaṃ tattvāt sanātanam<BR>
12,294.001	karālajanaka uvāca<BR>
12,294.001a	nānātvaikatvam ity uktaṃ tvayaitad ṛṣisattama<BR>
12,294.001c	paśyāmi cābhisaṃdigdham etayor vai nidarśanam<BR>
12,294.002a	tathāprabuddhabuddhābhyāṃ budhyamānasya cānagha<BR>
12,294.002c	sthūlabuddhyā na paśyāmi tattvam etan na saṃśayaḥ<BR>
12,294.003a	akṣarakṣarayor uktaṃ tvayā yad api kāraṇam<BR>
12,294.003c	tad apy asthirabuddhitvāt pranaṣṭam iva me 'nagha<BR>
12,294.004a	tad etac chrotum icchāmi nānātvaikatvadarśanam<BR>
12,294.004c	buddham apratibuddhaṃ ca budhyamānaṃ ca tattvataḥ<BR>
12,294.005a	vidyāvidye ca bhagavann akṣaraṃ kṣaram eva ca<BR>
12,294.005c	sāṃkhyaṃ yogaṃ ca kārtsnyena pṛthak caivāpṛthak ca ha<BR>
12,294.006	vasiṣṭha uvāca<BR>
12,294.006a	hanta te saṃpravakṣyāmi yad etad anupṛcchasi<BR>
12,294.006c	yogakṛtyaṃ mahārāja pṛthag eva śṛṇuṣva me<BR>
12,294.007a	yogakṛtyaṃ tu yogānāṃ dhyānam eva paraṃ balam<BR>
12,294.007c	tac cāpi dvividhaṃ dhyānam āhur vedavido janāḥ<BR>
12,294.008a	ekāgratā ca manasaḥ prāṇāyāmas tathaiva ca<BR>
12,294.008c	prāṇāyāmas tu saguṇo nirguṇo manasas tathā<BR>
12,294.009a	mūtrotsarge purīṣe ca bhojane ca narādhipa<BR>
12,294.009c	trikālaṃ nābhiyuñjīta śeṣaṃ yuñjīta tatparaḥ<BR>
12,294.010a	indriyāṇīndriyārthebhyo nivartya manasā muniḥ<BR>
12,294.010c	daśadvādaśabhir vāpi caturviṃśāt paraṃ tataḥ<BR>
12,294.011a	taṃ codanābhir matimān ātmānaṃ codayed atha<BR>
12,294.011c	tiṣṭhantam ajaraṃ taṃ tu yat tad uktaṃ manīṣibhiḥ<BR>
12,294.012a	taiś cātmā satataṃ jñeya ity evam anuśuśruma<BR>
12,294.012c	dravyaṃ hy ahīnamanaso nānyatheti viniścayaḥ<BR>
12,294.013a	vimuktaḥ sarvasaṅgebhyo laghvāhāro jitendriyaḥ<BR>
12,294.013c	pūrvarātre pare caiva dhārayeta mano ''tmani<BR>
12,294.014a	sthirīkṛtyendriyagrāmaṃ manasā mithileśvara<BR>
12,294.014c	mano buddhyā sthiraṃ kṛtvā pāṣāṇa iva niścalaḥ<BR>
12,294.015a	sthāṇuvac cāpy akampaḥ syād girivac cāpi niścalaḥ<BR>
12,294.015c	budhā vidhividhānajñās tadā yuktaṃ pracakṣate<BR>
12,294.016a	na śṛṇoti na cāghrāti na rasyati na paśyati<BR>
12,294.016c	na ca sparśaṃ vijānāti na saṃkalpayate manaḥ<BR>
12,294.017a	na cābhimanyate kiṃ cin na ca budhyati kāṣṭhavat<BR>
12,294.017c	tadā prakṛtim āpannaṃ yuktam āhur manīṣiṇaḥ<BR>
12,294.018a	nivāte ca yathā dīpyan dīpas tadvat sa dṛśyate<BR>
12,294.018c	niriṅgaś cācalaś cordhvaṃ na tiryaggatim āpnuyāt<BR>
12,294.019a	tadā tam anupaśyeta yasmin dṛṣṭe tu kathyate<BR>
12,294.019c	hṛdayastho 'ntarātmeti jñeyo jñas tāta madvidhaiḥ<BR>
12,294.020a	vidhūma iva saptārcir āditya iva raśmimān<BR>
12,294.020c	vaidyuto 'gnir ivākāśe dṛśyate ''tmā tathātmani<BR>
12,294.021a	yaṃ paśyanti mahātmāno dhṛtimanto manīṣiṇaḥ<BR>
12,294.021c	brāhmaṇā brahmayoniṣṭhā hy ayonim amṛtātmakam<BR>
12,294.022a	tad evāhur aṇubhyo 'ṇu tan mahadbhyo mahattaram<BR>
12,294.022c	tadantaḥ sarvabhūteṣu dhruvaṃ tiṣṭhan na dṛśyate<BR>
12,294.023a	buddhidravyeṇa dṛśyeta manodīpena lokakṛt<BR>
12,294.023c	mahatas tamasas tāta pāre tiṣṭhann atāmasaḥ<BR>
12,294.024a	sa tamonuda ity uktas tattvajñair vedapāragaiḥ<BR>
12,294.024c	vimalo vitamaskaś ca nirliṅgo 'liṅgasaṃjñitaḥ<BR>
12,294.025a	yogam etad dhi yogānāṃ manye yogasya lakṣaṇam<BR>
12,294.025c	evaṃ paśyaṃ prapaśyanti ātmānam ajaraṃ param<BR>
12,294.026a	yogadarśanam etāvad uktaṃ te tattvato mayā<BR>
12,294.026c	sāṃkhyajñānaṃ pravakṣyāmi parisaṃkhyānidarśanam<BR>
12,294.027a	avyaktam āhuḥ prakṛtiṃ parāṃ prakṛtivādinaḥ<BR>
12,294.027c	tasmān mahat samutpannaṃ dvitīyaṃ rājasattama<BR>
12,294.028a	ahaṃkāras tu mahatas tṛtīyam iti naḥ śrutam<BR>
12,294.028c	pañca bhūtāny ahaṃkārād āhuḥ sāṃkhyānudarśinaḥ<BR>
12,294.029a	etāḥ prakṛtayas tv aṣṭau vikārāś cāpi ṣoḍaśa<BR>
12,294.029c	pañca caiva viśeṣā vai tathā pañcendriyāṇi ca<BR>
12,294.030a	etāvad eva tattvānāṃ sāṃkhyam āhur manīṣiṇaḥ<BR>
12,294.030c	sāṃkhye vidhividhānajñā nityaṃ sāṃkhyapathe ratāḥ<BR>
12,294.031a	yasmād yad abhijāyeta tat tatraiva pralīyate<BR>
12,294.031c	līyante pratilomāni sṛjyante cāntarātmanā<BR>
12,294.032a	anulomena jāyante līyante pratilomataḥ<BR>
12,294.032c	guṇā guṇeṣu satataṃ sāgarasyormayo yathā<BR>
12,294.033a	sargapralaya etāvān prakṛter nṛpasattama<BR>
12,294.033c	ekatvaṃ pralaye cāsya bahutvaṃ ca yadāsṛjat<BR>
12,294.033e	evam eva ca rājendra vijñeyaṃ jñeyacintakaiḥ<BR>
12,294.034a	adhiṣṭhātāram avyaktam asyāpy etan nidarśanam<BR>
12,294.034c	ekatvaṃ ca bahutvaṃ ca prakṛter anu tattvavān<BR>
12,294.034e	ekatvaṃ pralaye cāsya bahutvaṃ ca pravartanāt<BR>
12,294.035a	bahudhātmā prakurvīta prakṛtiṃ prasavātmikām<BR>
12,294.035c	tac ca kṣetraṃ mahān ātmā pañcaviṃśo 'dhitiṣṭhati<BR>
12,294.036a	adhiṣṭhāteti rājendra procyate yatisattamaiḥ<BR>
12,294.036c	adhiṣṭhānād adhiṣṭhātā kṣetrāṇām iti naḥ śrutam<BR>
12,294.037a	kṣetraṃ jānāti cāvyaktaṃ kṣetrajña iti cocyate<BR>
12,294.037c	avyaktike pure śete puruṣaś ceti kathyate<BR>
12,294.038a	anyad eva ca kṣetraṃ syād anyaḥ kṣetrajña ucyate<BR>
12,294.038c	kṣetram avyaktam ity uktaṃ jñātā vai pañcaviṃśakaḥ<BR>
12,294.039a	anyad eva ca jñānaṃ syād anyaj jñeyaṃ tad ucyate<BR>
12,294.039c	jñānam avyaktam ity uktaṃ jñeyo vai pañcaviṃśakaḥ<BR>
12,294.040a	avyaktaṃ kṣetram ity uktaṃ tathā sattvaṃ tatheśvaram<BR>
12,294.040c	anīśvaram atattvaṃ ca tattvaṃ tat pañcaviṃśakam<BR>
12,294.041a	sāṃkhyadarśanam etāvat parisaṃkhyānadarśanam<BR>
12,294.041c	sāṃkhyaṃ prakurute caiva prakṛtiṃ ca pracakṣate<BR>
12,294.042a	tattvāni ca caturviṃśat parisaṃkhyāya tattvataḥ<BR>
12,294.042c	sāṃkhyāḥ saha prakṛtyā tu nistattvaḥ pañcaviṃśakaḥ<BR>
12,294.043a	pañcaviṃśo 'prabuddhātmā budhyamāna iti smṛtaḥ<BR>
12,294.043c	yadā tu budhyate ''tmānaṃ tadā bhavati kevalaḥ<BR>
12,294.044a	samyag darśanam etāvad bhāṣitaṃ tava tattvataḥ<BR>
12,294.044c	evam etad vijānantaḥ sāmyatāṃ pratiyānty uta<BR>
12,294.045a	samyaṅ nidarśanaṃ nāma pratyakṣaṃ prakṛtes tathā<BR>
12,294.045c	guṇatattvāny athaitāni nirguṇo 'nyas tathā bhavet<BR>
12,294.046a	na tv evaṃ vartamānānām āvṛttir vidyate punaḥ<BR>
12,294.046c	vidyate 'kṣarabhāvatvād aparasparam avyayam<BR>
12,294.047a	paśyerann ekamatayo na samyak teṣu darśanam<BR>
12,294.047c	te 'vyaktaṃ pratipadyante punaḥ punar ariṃdama<BR>
12,294.048a	sarvam etad vijānanto na sarvasya prabodhanāt<BR>
12,294.048c	vyaktībhūtā bhaviṣyanti vyaktasya vaśavartinaḥ<BR>
12,294.049a	sarvam avyaktam ity uktam asarvaḥ pañcaviṃśakaḥ<BR>
12,294.049c	ya enam abhijānanti na bhayaṃ teṣu vidyate<BR>
12,295.001	vasiṣṭha uvāca<BR>
12,295.001a	sāṃkhyadarśanam etāvad uktaṃ te nṛpasattama<BR>
12,295.001c	vidyāvidye tv idānīṃ me tvaṃ nibodhānupūrvaśaḥ<BR>
12,295.002a	avidyām āhur avyaktaṃ sargapralayadharmi vai<BR>
12,295.002c	sargapralayanirmuktaṃ vidyāṃ vai pañcaviṃśakam<BR>
12,295.003a	parasparam avidyāṃ vai tan nibodhānupūrvaśaḥ<BR>
12,295.003c	yathoktam ṛṣibhis tāta sāṃkhyasyāsya nidarśanam<BR>
12,295.004a	karmendriyāṇāṃ sarveṣāṃ vidyā buddhīndriyaṃ smṛtam<BR>
12,295.004c	buddhīndriyāṇāṃ ca tathā viśeṣā iti naḥ śrutam<BR>
12,295.005a	viśeṣāṇāṃ manas teṣāṃ vidyām āhur manīṣiṇaḥ<BR>
12,295.005c	manasaḥ pañcabhūtāni vidyā ity abhicakṣate<BR>
12,295.006a	ahaṃkāras tu bhūtānāṃ pañcānāṃ nātra saṃśayaḥ<BR>
12,295.006c	ahaṃkārasya ca tathā buddhir vidyā nareśvara<BR>
12,295.007a	buddheḥ prakṛtir avyaktaṃ tattvānāṃ parameśvaram<BR>
12,295.007c	vidyā jñeyā naraśreṣṭha vidhiś ca paramaḥ smṛtaḥ<BR>
12,295.008a	avyaktasya paraṃ prāhur vidyāṃ vai pañcaviṃśakam<BR>
12,295.008c	sarvasya sarvam ity uktaṃ jñeyaṃ jñānasya pārthiva<BR>
12,295.009a	jñānam avyaktam ity uktaṃ jñeyaṃ vai pañcaviṃśakam<BR>
12,295.009c	tathaiva jñānam avyaktaṃ vijñātā pañcaviṃśakaḥ<BR>
12,295.010a	vidyāvidyārthatattvena mayoktaṃ te viśeṣataḥ<BR>
12,295.010c	akṣaraṃ ca kṣaraṃ caiva yad uktaṃ tan nibodha me<BR>
12,295.011a	ubhāv etau kṣarāv uktāv ubhāv etau ca nakṣarau<BR>
12,295.011c	kāraṇaṃ tu pravakṣyāmi yathā khyātau tu tattvataḥ<BR>
12,295.012a	anādinidhanāv etāv ubhāv eveśvarau matau<BR>
12,295.012c	tattvasaṃjñāv ubhāv etau procyete jñānacintakaiḥ<BR>
12,295.013a	sargapralayadharmitvād avyaktaṃ prāhur akṣaram<BR>
12,295.013c	tad etad guṇasargāya vikurvāṇaṃ punaḥ punaḥ<BR>
12,295.014a	guṇānāṃ mahadādīnām utpadyati parasparam<BR>
12,295.014c	adhiṣṭhānāt kṣetram āhur etat tat pañcaviṃśakam<BR>
12,295.015a	yadā tu guṇajālaṃ tad avyaktātmani saṃkṣipet<BR>
12,295.015c	tadā saha guṇais tais tu pañcaviṃśo vilīyate<BR>
12,295.016a	guṇā guṇeṣu līyante tadaikā prakṛtir bhavet<BR>
12,295.016c	kṣetrajño 'pi yadā tāta tatkṣetre saṃpralīyate<BR>
12,295.017a	tadākṣaratvaṃ prakṛtir gacchate guṇasaṃjñitā<BR>
12,295.017c	nirguṇatvaṃ ca vaideha guṇeṣu prativartanāt<BR>
12,295.018a	evam eva ca kṣetrajñaḥ kṣetrajñānaparikṣaye<BR>
12,295.018c	prakṛtyā nirguṇas tv eṣa ity evam anuśuśruma<BR>
12,295.019a	kṣaro bhavaty eṣa yadā tadā guṇavatīm atha<BR>
12,295.019c	prakṛtiṃ tv abhijānāti nirguṇatvaṃ tathātmanaḥ<BR>
12,295.020a	tadā viśuddho bhavati prakṛteḥ parivarjanāt<BR>
12,295.020c	anyo 'ham anyeyam iti yadā budhyati buddhimān<BR>
12,295.021a	tadaiṣo 'nyatvatām eti na ca miśratvam āvrajet<BR>
12,295.021c	prakṛtyā caiva rājendra namiśro 'nyaś ca dṛśyate<BR>
12,295.022a	yadā tu guṇajālaṃ tat prākṛtaṃ vijugupsate<BR>
12,295.022c	paśyate cāparaṃ paśyaṃ tadā paśyan na saṃjvaret<BR>
12,295.023a	kiṃ mayā kṛtam etāvad yo 'haṃ kālam imaṃ janam<BR>
12,295.023c	matsyo jālaṃ hy avijñānād anuvartitavāṃs tathā<BR>
12,295.024a	aham eva hi saṃmohād anyam anyaṃ janāj janam<BR>
12,295.024c	matsyo yathodakajñānād anuvartitavān iha<BR>
12,295.025a	matsyo 'nyatvaṃ yathājñānād udakān nābhimanyate<BR>
12,295.025c	ātmānaṃ tadvad ajñānād anyatvaṃ caiva vedmy aham<BR>
12,295.026a	mamāstu dhig abuddhasya yo 'haṃ magnam imaṃ punaḥ<BR>
12,295.026c	anuvartitavān mohād anyam anyaṃ janāj janam<BR>
12,295.027a	ayam atra bhaved bandhur anena saha mokṣaṇam<BR>
12,295.027c	sāmyam ekatvam āyāto yādṛśas tādṛśas tv aham<BR>
12,295.028a	tulyatām iha paśyāmi sadṛśo 'ham anena vai<BR>
12,295.028c	ayaṃ hi vimalo vyaktam aham īdṛśakas tathā<BR>
12,295.029a	yo 'ham ajñānasaṃmohād ajñayā saṃpravṛttavān<BR>
12,295.029c	sasaṅgayāhaṃ niḥsaṅgaḥ sthitaḥ kālam imaṃ tv aham<BR>
12,295.030a	anayāhaṃ vaśībhūtaḥ kālam etaṃ na buddhavān<BR>
12,295.030c	uccamadhyamanīcānāṃ tām ahaṃ katham āvase<BR>
12,295.031a	samānayānayā ceha sahavāsam ahaṃ katham<BR>
12,295.031c	gacchāmy abuddhabhāvatvād eṣedānīṃ sthiro bhave<BR>
12,295.032a	sahavāsaṃ na yāsyāmi kālam etad dhi vañcanāt<BR>
12,295.032c	vañcito 'smy anayā yad dhi nirvikāro vikārayā<BR>
12,295.033a	na cāyam aparādho 'syā aparādho hy ayaṃ mama<BR>
12,295.033c	yo 'ham atrābhavaṃ saktaḥ parāṅmukham upasthitaḥ<BR>
12,295.034a	tato 'smi bahurūpāsu sthito mūrtiṣv amūrtimān<BR>
12,295.034c	amūrtaś cāpi mūrtātmā mamatvena pradharṣitaḥ<BR>
12,295.035a	prakṛter anayatvena tāsu tāsv iha yoniṣu<BR>
12,295.035c	nirmamasya mamatvena kiṃ kṛtaṃ tāsu tāsu ca<BR>
12,295.035e	yonīṣu vartamānena naṣṭasaṃjñena cetasā<BR>
12,295.036a	na mamātrānayā kāryam ahaṃkārakṛtātmayā<BR>
12,295.036c	ātmānaṃ bahudhā kṛtvā yeyaṃ bhūyo yunakti mām<BR>
12,295.036e	idānīm eṣa buddho 'smi nirmamo nirahaṃkṛtaḥ<BR>
12,295.037a	mamatvam anayā nityam ahaṃkārakṛtātmakam<BR>
12,295.037c	apetyāham imāṃ hitvā saṃśrayiṣye nirāmayam<BR>
12,295.038a	anena sāmyaṃ yāsyāmi nānayāham acetasā<BR>
12,295.038c	kṣamaṃ mama sahānena naikatvam anayā saha<BR>
12,295.038e	evaṃ paramasaṃbodhāt pañcaviṃśo 'nubuddhavān<BR>
12,295.039a	akṣaratvaṃ niyaccheta tyaktvā kṣaram anāmayam<BR>
12,295.039c	avyaktaṃ vyaktadharmāṇaṃ saguṇaṃ nirguṇaṃ tathā<BR>
12,295.039e	nirguṇaṃ prathamaṃ dṛṣṭvā tādṛg bhavati maithila<BR>
12,295.040a	akṣarakṣarayor etad uktaṃ tava nidarśanam<BR>
12,295.040c	mayeha jñānasaṃpannaṃ yathāśrutinidarśanāt<BR>
12,295.041a	niḥsaṃdigdhaṃ ca sūkṣmaṃ ca vibuddhaṃ vimalaṃ tathā<BR>
12,295.041c	pravakṣyāmi tu te bhūyas tan nibodha yathāśrutam<BR>
12,295.042a	sāṃkhyayogau mayā proktau śāstradvayanidarśanāt<BR>
12,295.042c	yad eva śāstraṃ sāṃkhyoktaṃ yogadarśanam eva tat<BR>
12,295.043a	prabodhanakaraṃ jñānaṃ sāṃkhyānām avanīpate<BR>
12,295.043c	vispaṣṭaṃ procyate tatra śiṣyāṇāṃ hitakāmyayā<BR>
12,295.044a	bṛhac caiva hi tac chāstram ity āhuḥ kuśalā janāḥ<BR>
12,295.044c	asmiṃś ca śāstre yogānāṃ punar dadhi punaḥ śaraḥ<BR>
12,295.045a	pañcaviṃśāt paraṃ tattvaṃ na paśyati narādhipa<BR>
12,295.045c	sāṃkhyānāṃ tu paraṃ tatra yathāvad anuvarṇitam<BR>
12,295.046a	buddham apratibuddhaṃ ca budhyamānaṃ ca tattvataḥ<BR>
12,295.046c	budhyamānaṃ ca buddhaṃ ca prāhur yoganidarśanam<BR>
12,296.001	vasiṣṭha uvāca<BR>
12,296.001a	aprabuddham athāvyaktam imaṃ guṇavidhiṃ śṛṇu<BR>
12,296.001c	guṇān dhārayate hy eṣā sṛjaty ākṣipate tathā<BR>
12,296.002a	ajasraṃ tv iha krīḍārthaṃ vikurvantī narādhipa<BR>
12,296.002c	ātmānaṃ bahudhā kṛtvā tāny eva ca vicakṣate<BR>
12,296.003a	etad evaṃ vikurvāṇāṃ budhyamāno na budhyate<BR>
12,296.003c	avyaktabodhanāc caiva budhyamānaṃ vadanty api<BR>
12,296.004a	na tv eva budhyate 'vyaktaṃ saguṇaṃ vātha nirguṇam<BR>
12,296.004c	kadā cit tv eva khalv etad āhur apratibuddhakam<BR>
12,296.005a	budhyate yadi vāvyaktam etad vai pañcaviṃśakam<BR>
12,296.005c	budhyamāno bhavaty eṣa saṅgātmaka iti śrutiḥ<BR>
12,296.006a	anenāpratibuddheti vadanty avyaktam acyutam<BR>
12,296.006c	avyaktabodhanāc caiva budhyamānaṃ vadanty uta<BR>
12,296.007a	pañcaviṃśaṃ mahātmānaṃ na cāsāv api budhyate<BR>
12,296.007c	ṣaḍviṃśaṃ vimalaṃ buddham aprameyaṃ sanātanam<BR>
12,296.008a	satataṃ pañcaviṃśaṃ ca caturviṃśaṃ ca budhyate<BR>
12,296.008c	dṛśyādṛśye hy anugatam ubhāv eva mahādyutī<BR>
12,296.009a	avyaktaṃ na tu tad brahma budhyate tāta kevalam<BR>
12,296.009c	kevalaṃ pañcaviṃśaṃ ca caturviṃśaṃ na paśyati<BR>
12,296.010a	budhyamāno yadātmānam anyo 'ham iti manyate<BR>
12,296.010c	tadā prakṛtimān eṣa bhavaty avyaktalocanaḥ<BR>
12,296.011a	budhyate ca parāṃ buddhiṃ viśuddhām amalāṃ yadā<BR>
12,296.011c	ṣaḍviṃśo rājaśārdūla tadā buddhatvam āvrajet<BR>
12,296.012a	tatas tyajati so 'vyaktaṃ sargapralayadharmiṇam<BR>
12,296.012c	nirguṇaḥ prakṛtiṃ veda guṇayuktām acetanām<BR>
12,296.013a	tataḥ kevaladharmāsau bhavaty avyaktadarśanāt<BR>
12,296.013c	kevalena samāgamya vimukto ''tmānam āpnuyāt<BR>
12,296.014a	etat tat tattvam ity āhur nistattvam ajarāmaram<BR>
12,296.014c	tattvasaṃśrayaṇād etat tattvavan na ca mānada<BR>
12,296.014e	pañcaviṃśatitattvāni pravadanti manīṣiṇaḥ<BR>
12,296.015a	na caiṣa tattvavāṃs tāta nistattvas tv eṣa buddhimān<BR>
12,296.015c	eṣa muñcati tattvaṃ hi kṣipraṃ buddhasya lakṣaṇam<BR>
12,296.016a	ṣaḍviṃśo 'ham iti prājño gṛhyamāṇo 'jarāmaraḥ<BR>
12,296.016c	kevalena balenaiva samatāṃ yāty asaṃśayam<BR>
12,296.017a	ṣaḍviṃśena prabuddhena budhyamāno 'py abuddhimān<BR>
12,296.017c	etan nānātvam ity uktaṃ sāṃkhyaśrutinidarśanāt<BR>
12,296.018a	cetanena sametasya pañcaviṃśatikasya ca<BR>
12,296.018c	ekatvaṃ vai bhavaty asya yadā buddhyā na budhyate<BR>
12,296.019a	budhyamāno 'prabuddhena samatāṃ yāti maithila<BR>
12,296.019c	saṅgadharmā bhavaty eṣa niḥsaṅgātmā narādhipa<BR>
12,296.020a	niḥsaṅgātmānam āsādya ṣaḍviṃśakam ajaṃ viduḥ<BR>
12,296.020c	vibhus tyajati cāvyaktaṃ yadā tv etad vibudhyate<BR>
12,296.020e	caturviṃśam agādhaṃ ca ṣaḍviṃśasya prabodhanāt<BR>
12,296.021a	eṣa hy apratibuddhaś ca budhyamānaś ca te 'nagha<BR>
12,296.021c	prokto buddhaś ca tattvena yathāśrutinidarśanāt<BR>
12,296.021e	nānātvaikatvam etāvad draṣṭavyaṃ śāstradṛṣṭibhiḥ<BR>
12,296.022a	maśakodumbare yadvad anyatvaṃ tadvad etayoḥ<BR>
12,296.022c	matsyo 'mbhasi yathā tadvad anyatvam upalabhyate<BR>
12,296.023a	evam evāvagantavyaṃ nānātvaikatvam etayoḥ<BR>
12,296.023c	etad vimokṣa ity uktam avyaktajñānasaṃhitam<BR>
12,296.024a	pañcaviṃśatikasyāsya yo 'yaṃ deheṣu vartate<BR>
12,296.024c	eṣa mokṣayitavyeti prāhur avyaktagocarāt<BR>
12,296.025a	so 'yam evaṃ vimucyeta nānyatheti viniścayaḥ<BR>
12,296.025c	pareṇa paradharmā ca bhavaty eṣa sametya vai<BR>
12,296.026a	viśuddhadharmā śuddhena buddhena ca sa buddhimān<BR>
12,296.026c	vimuktadharmā muktena sametya puruṣarṣabha<BR>
12,296.027a	niyogadharmiṇā caiva niyogātmā bhavaty api<BR>
12,296.027c	vimokṣiṇā vimokṣaś ca sametyeha tathā bhavet<BR>
12,296.028a	śucikarmā śuciś caiva bhavaty amitadīptimān<BR>
12,296.028c	vimalātmā ca bhavati sametya vimalātmanā<BR>
12,296.029a	kevalātmā tathā caiva kevalena sametya vai<BR>
12,296.029c	svatantraś ca svatantreṇa svatantratvam avāpnute<BR>
12,296.030a	etāvad etat kathitaṃ mayā te; tathyaṃ mahārāja yathārthatattvam<BR>
12,296.030c	amatsaratvaṃ pratigṛhya cārthaṃ; sanātanaṃ brahma viśuddham ādyam<BR>
12,296.031a	na vedaniṣṭhasya janasya rājan; pradeyam etat paramaṃ tvayā bhavet<BR>
12,296.031c	vivitsamānāya vibodhakārakaṃ; prabodhahetoḥ praṇatasya śāsanam<BR>
12,296.032a	na deyam etac ca tathānṛtātmane; śaṭhāya klībāya na jihmabuddhaye<BR>
12,296.032c	na paṇḍitajñānaparopatāpine; deyaṃ tvayedaṃ vinibodha yādṛśe<BR>
12,296.033a	śraddhānvitāyātha guṇānvitāya; parāpavādād viratāya nityam<BR>
12,296.033c	viśuddhayogāya budhāya caiva; kriyāvate 'tha kṣamiṇe hitāya<BR>
12,296.034a	viviktaśīlāya vidhipriyāya; vivādahīnāya bahuśrutāya<BR>
12,296.034c	vijānate caiva na cāhitakṣame; dame ca śaktāya śame ca dehinām<BR>
12,296.035a	etair guṇair hīnatame na deyam; etat paraṃ brahma viśuddham āhuḥ<BR>
12,296.035c	na śreyasā yokṣyati tādṛśe kṛtaṃ; dharmapravaktāram apātradānāt<BR>
12,296.036a	pṛthvīm imāṃ yady api ratnapūrṇāṃ; dadyān nadeyaṃ tv idam avratāya<BR>
12,296.036c	jitendriyāyaitad asaṃśayaṃ te; bhavet pradeyaṃ paramaṃ narendra<BR>
12,296.037a	karāla mā te bhayam astu kiṃ cid; etac chrutaṃ brahma paraṃ tvayādya<BR>
12,296.037c	yathāvad uktaṃ paramaṃ pavitraṃ; niḥśokam atyantam anādimadhyam<BR>
12,296.038a	agādhajanmāmaraṇaṃ ca rājan; nirāmayaṃ vītabhayaṃ śivaṃ ca<BR>
12,296.038c	samīkṣya mohaṃ tyaja cādya sarvaṃ; jñānasya tattvārtham idaṃ viditvā<BR>
12,296.039a	avāptam etad dhi purā sanātanād; dhiraṇyagarbhād gadato narādhipa<BR>
12,296.039c	prasādya yatnena tam ugratejasaṃ; sanātanaṃ brahma yathādya vai tvayā<BR>
12,296.040a	pṛṣṭas tvayā cāsmi yathā narendra; tathā mayedaṃ tvayi coktam adya<BR>
12,296.040c	tathāvāptaṃ brahmaṇo me narendra; mahaj jñānaṃ mokṣavidāṃ purāṇam<BR>
12,296.041	bhīṣma uvāca<BR>
12,296.041a	etad uktaṃ paraṃ brahma yasmān nāvartate punaḥ<BR>
12,296.041c	pañcaviṃśo mahārāja paramarṣinidarśanāt<BR>
12,296.042a	punarāvṛttim āpnoti paraṃ jñānam avāpya ca<BR>
12,296.042c	nāvabudhyati tattvena budhyamāno 'jarāmaraḥ<BR>
12,296.043a	etan niḥśreyasakaraṃ jñānānāṃ te paraṃ mayā<BR>
12,296.043c	kathitaṃ tattvatas tāta śrutvā devarṣito nṛpa<BR>
12,296.044a	hiraṇyagarbhād ṛṣiṇā vasiṣṭhena mahātmanā<BR>
12,296.044c	vasiṣṭhād ṛṣiśārdūlān nārado 'vāptavān idam<BR>
12,296.045a	nāradād viditaṃ mahyam etad brahma sanātanam<BR>
12,296.045c	mā śucaḥ kauravendra tvaṃ śrutvaitat paramaṃ padam<BR>
12,296.046a	yena kṣarākṣare vitte na bhayaṃ tasya vidyate<BR>
12,296.046c	vidyate tu bhayaṃ tasya yo naitad vetti pārthiva<BR>
12,296.047a	avijñānāc ca mūḍhātmā punaḥ punar upadravan<BR>
12,296.047c	pretya jātisahasrāṇi maraṇāntāny upāśnute<BR>
12,296.048a	devalokaṃ tathā tiryaṅ mānuṣyam api cāśnute<BR>
12,296.048c	yadi śudhyati kālena tasmād ajñānasāgarāt<BR>
12,296.048d*0761_01	uttīrṇo 'smād agādhāt sa param āpnoti śobhanam<BR>
12,296.049a	ajñānasāgaro ghoro hy avyakto 'gādha ucyate<BR>
12,296.049c	ahany ahani majjanti yatra bhūtāni bhārata<BR>
12,296.050a	yasmād agādhād avyaktād uttīrṇas tvaṃ sanātanāt<BR>
12,296.050c	tasmāt tvaṃ virajāś caiva vitamaskaś ca pārthiva<BR>
12,297.001	bhīṣma uvāca<BR>
12,297.001a	mṛgayāṃ vicaran kaś cid vijane janakātmajaḥ<BR>
12,297.001c	vane dadarśa viprendram ṛṣiṃ vaṃśadharaṃ bhṛgoḥ<BR>
12,297.002a	tam āsīnam upāsīnaḥ praṇamya śirasā munim<BR>
12,297.002c	paścād anumatas tena papraccha vasumān idam<BR>
12,297.003a	bhagavan kim idaṃ śreyaḥ pretya vāpīha vā bhavet<BR>
12,297.003c	puruṣasyādhruve dehe kāmasya vaśavartinaḥ<BR>
12,297.004a	satkṛtya paripṛṣṭaḥ san sumahātmā mahātapāḥ<BR>
12,297.004c	nijagāda tatas tasmai śreyaskaram idaṃ vacaḥ<BR>
12,297.005a	manaso 'pratikūlāni pretya ceha ca vāñchasi<BR>
12,297.005c	bhūtānāṃ pratikūlebhyo nivartasva yatendriyaḥ<BR>
12,297.006a	dharmaḥ satāṃ hitaḥ puṃsāṃ dharmaś caivāśrayaḥ satām<BR>
12,297.006c	dharmāl lokās trayas tāta pravṛttāḥ sacarācarāḥ<BR>
12,297.007a	svādukāmuka kāmānāṃ vaitṛṣṇyaṃ kiṃ na gacchasi<BR>
12,297.007c	madhu paśyasi durbuddhe prapātaṃ nānupaśyasi<BR>
12,297.008a	yathā jñāne paricayaḥ kartavyas tatphalārthinā<BR>
12,297.008c	tathā dharme paricayaḥ kartavyas tatphalārthinā<BR>
12,297.009a	asatā dharmakāmena viśuddhaṃ karma duṣkaram<BR>
12,297.009c	satā tu dharmakāmena sukaraṃ karma duṣkaram<BR>
12,297.010a	vane grāmyasukhācāro yathā grāmyas tathaiva saḥ<BR>
12,297.010c	grāme vanasukhācāro yathā vanacaras tathā<BR>
12,297.011a	manovākkarmake dharme kuru śraddhāṃ samāhitaḥ<BR>
12,297.011c	nivṛttau vā pravṛttau vā saṃpradhārya guṇāguṇān<BR>
12,297.012a	nityaṃ ca bahu dātavyaṃ sādhubhyaś cānasūyatā<BR>
12,297.012c	prārthitaṃ vrataśaucābhyāṃ satkṛtaṃ deśakālayoḥ<BR>
12,297.013a	śubhena vidhinā labdham arhāya pratipādayet<BR>
12,297.013c	krodham utsṛjya dattvā ca nānutapyen na kīrtayet<BR>
12,297.014a	anṛśaṃsaḥ śucir dāntaḥ satyavāg ārjave sthitaḥ<BR>
12,297.014c	yonikarmaviśuddhaś ca pātraṃ syād vedavid dvijaḥ<BR>
12,297.015a	satkṛtā caikapatnī ca jātyā yonir iheṣyate<BR>
12,297.015c	ṛgyajuḥsāmago vidvān ṣaṭkarmā pātram ucyate<BR>
12,297.016a	sa eva dharmaḥ so 'dharmas taṃ taṃ pratinaraṃ bhavet<BR>
12,297.016c	pātrakarmaviśeṣeṇa deśakālāv avekṣya ca<BR>
12,297.017a	līlayālpaṃ yathā gātrāt pramṛjyād rajasaḥ pumān<BR>
12,297.017c	bahuyatnena mahatā pāpanirharaṇaṃ tathā<BR>
12,297.018a	viriktasya yathā samyag ghṛtaṃ bhavati bheṣajam<BR>
12,297.018c	tathā nirhṛtadoṣasya pretyadharmaḥ sukhāvahaḥ<BR>
12,297.019a	mānasaṃ sarvabhūteṣu vartate vai śubhāśubhe<BR>
12,297.019c	aśubhebhyaḥ samākṣipya śubheṣv evāvatārayet<BR>
12,297.019d*0762_01	mānasaṃ vṛddhasevābhir duḥkhaṃ śārīram auṣadhaiḥ<BR>
12,297.019d*0762_02	vācikaṃ mantrajāpyena vidvān yatnād vināśayet<BR>
12,297.020a	sarvaṃ sarveṇa sarvatra kriyamāṇaṃ ca pūjaya<BR>
12,297.020c	svadharme yatra rāgas te kāmaṃ dharmo vidhīyatām<BR>
12,297.021a	adhṛtātman dhṛtau tiṣṭha durbuddhe buddhimān bhava<BR>
12,297.021c	apraśānta praśāmya tvam aprājña prājñavac cara<BR>
12,297.022a	tejasā śakyate prāptum upāyasahacāriṇā<BR>
12,297.022c	iha ca pretya ca śreyas tasya mūlaṃ dhṛtiḥ parā<BR>
12,297.023a	rājarṣir adhṛtiḥ svargāt patito hi mahābhiṣaḥ<BR>
12,297.023c	yayātiḥ kṣīṇapuṇyaś ca dhṛtyā lokān avāptavān<BR>
12,297.024a	tapasvināṃ dharmavatāṃ viduṣāṃ copasevanāt<BR>
12,297.024c	prāpsyase vipulāṃ buddhiṃ tathā śreyo 'bhipatsyase<BR>
12,297.024d*0763_01	sa tu vipras tathā pṛṣṭo rājñā jānakinā vane<BR>
12,297.024d*0763_02	proktavān akhilaṃ dharmaṃ mokṣāśramam anuttamam<BR>
12,297.025a	sa tu svabhāvasaṃpannas tac chrutvā munibhāṣitam<BR>
12,297.025c	vinivartya manaḥ kāmād dharme buddhiṃ cakāra ha<BR>
12,298.001	yudhiṣṭhira uvāca<BR>
12,298.001a	dharmādharmavimuktaṃ yad vimuktaṃ sarvasaṃśrayāt<BR>
12,298.001c	janmamṛtyuvimuktaṃ ca vimuktaṃ puṇyapāpayoḥ<BR>
12,298.002a	yac chivaṃ nityam abhayaṃ nityaṃ cākṣaram avyayam<BR>
12,298.002c	śuci nityam anāyāsaṃ tad bhavān vaktum arhati<BR>
12,298.003	bhīṣma uvāca<BR>
12,298.003a	atra te vartayiṣye 'ham itihāsaṃ purātanam<BR>
12,298.003c	yājñavalkyasya saṃvādaṃ janakasya ca bhārata<BR>
12,298.004a	yājñavalkyam ṛṣiśreṣṭhaṃ daivarātir mahāyaśāḥ<BR>
12,298.004c	papraccha janako rājā praśnaṃ praśnavidāṃ varaḥ<BR>
12,298.005a	katīndriyāṇi viprarṣe kati prakṛtayaḥ smṛtāḥ<BR>
12,298.005c	kim avyaktaṃ paraṃ brahma tasmāc ca paratas tu kim<BR>
12,298.006a	prabhavaṃ cāpyayaṃ caiva kālasaṃkhyāṃ tathaiva ca<BR>
12,298.006c	vaktum arhasi viprendra tvadanugrahakāṅkṣiṇaḥ<BR>
12,298.007a	ajñānāt paripṛcchāmi tvaṃ hi jñānamayo nidhiḥ<BR>
12,298.007c	tad ahaṃ śrotum icchāmi sarvam etad asaṃśayam<BR>
12,298.008	yājñavalkya uvāca<BR>
12,298.008a	śrūyatām avanīpāla yad etad anupṛcchasi<BR>
12,298.008c	yogānāṃ paramaṃ jñānaṃ sāṃkhyānāṃ ca viśeṣataḥ<BR>
12,298.009a	na tavāviditaṃ kiṃ cin māṃ tu jijñāsate bhavān<BR>
12,298.009c	pṛṣṭena cāpi vaktavyam eṣa dharmaḥ sanātanaḥ<BR>
12,298.010a	aṣṭau prakṛtayaḥ proktā vikārāś cāpi ṣoḍaśa<BR>
12,298.010c	atha sapta tu vyaktāni prāhur adhyātmacintakāḥ<BR>
12,298.011a	avyaktaṃ ca mahāṃś caiva tathāhaṃkāra eva ca<BR>
12,298.011c	pṛthivī vāyur ākāśam āpo jyotiś ca pañcamam<BR>
12,298.012a	etāḥ prakṛtayas tv aṣṭau vikārān api me śṛṇu<BR>
12,298.012c	śrotraṃ tvak caiva cakṣuś ca jihvā ghrāṇaṃ ca pañcamam<BR>
12,298.013a	śabdasparśau ca rūpaṃ ca raso gandhas tathaiva ca<BR>
12,298.013c	vāk ca hastau ca pādau ca pāyur meḍhraṃ tathaiva ca<BR>
12,298.014a	ete viśeṣā rājendra mahābhūteṣu pañcasu<BR>
12,298.014c	buddhīndriyāṇy athaitāni saviśeṣāṇi maithila<BR>
12,298.015a	manaḥ ṣoḍaśakaṃ prāhur adhyātmagaticintakāḥ<BR>
12,298.015c	tvaṃ caivānye ca vidvāṃsas tattvabuddhiviśāradāḥ<BR>
12,298.016a	avyaktāc ca mahān ātmā samutpadyati pārthiva<BR>
12,298.016c	prathamaṃ sargam ity etad āhuḥ prādhānikaṃ budhāḥ<BR>
12,298.017a	mahataś cāpy ahaṃkāra utpadyati narādhipa<BR>
12,298.017c	dvitīyaṃ sargam ity āhur etad buddhyātmakaṃ smṛtam<BR>
12,298.018a	ahaṃkārāc ca saṃbhūtaṃ mano bhūtaguṇātmakam<BR>
12,298.018c	tṛtīyaḥ sarga ity eṣa āhaṃkārika ucyate<BR>
12,298.019a	manasas tu samudbhūtā mahābhūtā narādhipa<BR>
12,298.019b*0764_01	samudbhūtāni manaso mahābhūtāni pārthiva<BR>
12,298.019c	caturthaṃ sargam ity etan mānasaṃ paricakṣate<BR>
12,298.020a	śabdaḥ sparśaś ca rūpaṃ ca raso gandhas tathaiva ca<BR>
12,298.020c	pañcamaṃ sargam ity āhur bhautikaṃ bhūtacintakāḥ<BR>
12,298.021a	śrotraṃ tvak caiva cakṣuś ca jihvā ghrāṇaṃ ca pañcamam<BR>
12,298.021c	sargaṃ tu ṣaṣṭham ity āhur bahucintātmakaṃ smṛtam<BR>
12,298.022a	adhaḥ śrotrendriyagrāma utpadyati narādhipa<BR>
12,298.022c	saptamaṃ sargam ity āhur etad aindriyakaṃ smṛtam<BR>
12,298.023a	ūrdhvasrotas tathā tiryag utpadyati narādhipa<BR>
12,298.023c	aṣṭamaṃ sargam ity āhur etad ārjavakaṃ budhāḥ<BR>
12,298.024a	tiryak srotas tv adhaḥsrota utpadyati narādhipa<BR>
12,298.024c	navamaṃ sargam ity āhur etad ārjavakaṃ budhāḥ<BR>
12,298.025a	etāni nava sargāṇi tattvāni ca narādhipa<BR>
12,298.025c	caturviṃśatir uktāni yathāśruti nidarśanāt<BR>
12,298.026a	ata ūrdhvaṃ mahārāja guṇasyaitasya tattvataḥ<BR>
12,298.026c	mahātmabhir anuproktāṃ kālasaṃkhyāṃ nibodha me<BR>
12,299.001	yājñavalkya uvāca<BR>
12,299.001a	avyaktasya naraśreṣṭha kālasaṃkhyāṃ nibodha me<BR>
12,299.001c	pañca kalpasahasrāṇi dviguṇāny ahar ucyate<BR>
12,299.002a	rātrir etāvatī cāsya pratibuddho narādhipa<BR>
12,299.002c	sṛjaty oṣadhim evāgre jīvanaṃ sarvadehinām<BR>
12,299.003a	tato brahmāṇam asṛjad dhairaṇyāṇḍasamudbhavam<BR>
12,299.003c	sā mūrtiḥ sarvabhūtānām ity evam anuśuśruma<BR>
12,299.004a	saṃvatsaram uṣitvāṇḍe niṣkramya ca mahāmuniḥ<BR>
12,299.004c	saṃdadhe 'rdhaṃ mahīṃ kṛtsnāṃ divam ardhaṃ prajāpatiḥ<BR>
12,299.005a	dyāvāpṛthivyor ity eṣa rājan vedeṣu paṭhyate<BR>
12,299.005c	tayoḥ śakalayor madhyam ākāśam akarot prabhuḥ<BR>
12,299.006a	etasyāpi ca saṃkhyānaṃ vedavedāṅgapāragaiḥ<BR>
12,299.006c	daśa kalpasahasrāṇi pādonāny ahar ucyate<BR>
12,299.006e	rātrim etāvatīṃ cāsya prāhur adhyātmacintakāḥ<BR>
12,299.007a	sṛjaty ahaṃkāram ṛṣir bhūtaṃ divyātmakaṃ tathā<BR>
12,299.007c	caturaś cāparān putrān dehāt pūrvaṃ mahān ṛṣiḥ<BR>
12,299.007d*0765_01	maharṣayaḥ sapta pūrve catvāro manavas tathā<BR>
12,299.007e	te vai pitṛbhyaḥ pitaraḥ śrūyante rājasattama<BR>
12,299.008a	devāḥ pitṝṇāṃ ca sutā devair lokāḥ samāvṛtāḥ<BR>
12,299.008c	carācarā naraśreṣṭha ity evam anuśuśruma<BR>
12,299.009a	parameṣṭhī tv ahaṃkāro 'sṛjad bhūtāni pañcadhā<BR>
12,299.009c	pṛthivī vāyur ākāśam āpo jyotiś ca pañcamam<BR>
12,299.010a	etasyāpi niśām āhus tṛtīyam iha kurvataḥ<BR>
12,299.010c	pañca kalpasahasrāṇi tāvad evāhar ucyate<BR>
12,299.011a	śabdaḥ sparśaś ca rūpaṃ ca raso gandhaś ca pañcamaḥ<BR>
12,299.011c	ete viśeṣā rājendra mahābhūteṣu pañcasu<BR>
12,299.011e	yair āviṣṭāni bhūtāni ahany ahani pārthiva<BR>
12,299.012a	anyonyaṃ spṛhayanty ete anyonyasya hite ratāḥ<BR>
12,299.012c	anyonyam abhimanyante anyonyaspardhinas tathā<BR>
12,299.013a	te vadhyamānā anyonyaṃ guṇair hāribhir avyayāḥ<BR>
12,299.013c	ihaiva parivartante tiryagyonipraveśinaḥ<BR>
12,299.014a	trīṇi kalpasahasrāṇi eteṣām ahar ucyate<BR>
12,299.014c	ratrir etāvatī caiva manasaś ca narādhipa<BR>
12,299.015a	manaś carati rājendra caritaṃ sarvam indriyaiḥ<BR>
12,299.015c	na cendriyāṇi paśyanti mana evātra paśyati<BR>
12,299.016a	cakṣuḥ paśyati rūpāṇi manasā tu na cakṣuṣā<BR>
12,299.016c	manasi vyākule cakṣuḥ paśyann api na paśyati<BR>
12,299.016e	tathendriyāṇi sarvāṇi paśyantīty abhicakṣate<BR>
12,299.017a	manasy uparate rājann indriyoparamo bhavet<BR>
12,299.017c	na cendriyavyuparame manasy uparamo bhavet<BR>
12,299.017e	evaṃ manaḥpradhānāni indriyāṇi vibhāvayet<BR>
12,299.018a	indriyāṇāṃ hi sarveṣām īśvaraṃ mana ucyate<BR>
12,299.018c	etad viśanti bhūtāni sarvāṇīha mahāyaśāḥ<BR>
12,300.001	yājñavalkya uvāca<BR>
12,300.001a	tattvānāṃ sargasaṃkhyā ca kālasaṃkhyā tathaiva ca<BR>
12,300.001c	mayā proktānupūrvyeṇa saṃhāram api me śṛṇu<BR>
12,300.002a	yathā saṃharate jantūn sasarja ca punaḥ punaḥ<BR>
12,300.002c	anādinidhano brahmā nityaś cākṣara eva ca<BR>
12,300.003a	ahaḥkṣayam atho buddhvā niśi svapnamanās tathā<BR>
12,300.003c	codayām āsa bhagavān avyakto 'haṃkṛtaṃ naram<BR>
12,300.004a	tataḥ śatasahasrāṃśur avyaktenābhicoditaḥ<BR>
12,300.004c	kṛtvā dvādaśadhātmānam ādityo jvaladagnivat<BR>
12,300.005a	caturvidhaṃ prajājālaṃ nirdahaty āśu tejasā<BR>
12,300.005c	jarāyvaṇḍasvedajātam udbhijjaṃ ca narādhipa<BR>
12,300.006a	etad unmeṣamātreṇa viniṣṭaṃ sthāṇujaṅgamam<BR>
12,300.006c	kūrmapṛṣṭhasamā bhūmir bhavaty atha samantataḥ<BR>
12,300.007a	jagad dagdhvāmitabalaḥ kevalaṃ jagatīṃ tataḥ<BR>
12,300.007c	ambhasā balinā kṣipram āpūryata samantataḥ<BR>
12,300.008a	tataḥ kālāgnim āsādya tad ambho yāti saṃkṣayam<BR>
12,300.008c	vinaṣṭe 'mbhasi rājendra jājvalīty analo mahān<BR>
12,300.009a	tam aprameyo 'tibalaṃ jvalamānaṃ vibhāvasum<BR>
12,300.009c	ūṣmāṇaṃ sarvabhūtānāṃ saptārciṣam athāñjasā<BR>
12,300.010a	bhakṣayām āsa balavān vāyur aṣṭātmako balī<BR>
12,300.010c	vicarann amitaprāṇas tiryag ūrdhvam adhas tathā<BR>
12,300.011a	tam apratibalaṃ bhīmam ākāśaṃ grasate ''tmanā<BR>
12,300.011c	ākāśam apy atinadan mano grasati cārikam<BR>
12,300.012a	mano grasati sarvātmā so 'haṃkāraḥ prajāpatiḥ<BR>
12,300.012c	ahaṃkāraṃ mahān ātmā bhūtabhavyabhaviṣyavit<BR>
12,300.013a	tam apy anupamātmānaṃ viśvaṃ śaṃbhuḥ prajāpatiḥ<BR>
12,300.013c	aṇimā laghimā prāptir īśāno jyotir avyayaḥ<BR>
12,300.014a	sarvataḥpāṇipādāntaḥ sarvatokṣiśiromukhaḥ<BR>
12,300.014c	sarvataḥśrutimāṃl loke sarvam āvṛtya tiṣṭhati<BR>
12,300.015a	hṛdayaṃ sarvabhūtānāṃ parvaṇo 'ṅguṣṭhamātrakaḥ<BR>
12,300.015c	anugrasaty anantaṃ hi mahātmā viśvam īśvaraḥ<BR>
12,300.016a	tataḥ samabhavat sarvam akṣayāvyayam avraṇam<BR>
12,300.016c	bhūtabhavyamanuṣyāṇāṃ sraṣṭāram anaghaṃ tathā<BR>
12,300.017a	eṣo 'pyayas te rājendra yathāvat paribhāṣitaḥ<BR>
12,300.017c	adhyātmam adhibhūtaṃ ca adhidaivaṃ ca śrūyatām<BR>
12,301.001	yājñavalkya uvāca<BR>
12,301.001a	pādāv adhyātmam ity āhur brāhmaṇās tattvadarśinaḥ<BR>
12,301.001c	gantavyam adhibhūtaṃ ca viṣṇus tatrādhidaivatam<BR>
12,301.002a	pāyur adhyātmam ity āhur yathātattvārthadarśinaḥ<BR>
12,301.002c	visargam adhibhūtaṃ ca mitras tatrādhidaivatam<BR>
12,301.003a	upastho 'dhyātmam ity āhur yathāyoganidarśanam<BR>
12,301.003c	adhibhūtaṃ tathānando daivataṃ ca prajāpatiḥ<BR>
12,301.004a	hastāv adhyātmam ity āhur yathāsāṃkhyanidarśanam<BR>
12,301.004c	kartavyam adhibhūtaṃ tu indras tatrādhidaivatam<BR>
12,301.005a	vāg adhyātmam iti prāhur yathāśrutinidarśanam<BR>
12,301.005c	vaktavyam adhibhūtaṃ tu vahnis tatrādhidaivatam<BR>
12,301.006a	cakṣur adhyātmam ity āhur yathāśrutinidarśanam<BR>
12,301.006c	rūpam atrādhibhūtaṃ tu sūryas tatrādhidaivatam<BR>
12,301.007a	śrotram adhyātmam ity āhur yathāśrutinidarśanam<BR>
12,301.007b*0766_01	karṇāv adhyātmakaṃ jñeyaṃ prāhuḥ sāṃkhyanidarśanāḥ<BR>
12,301.007c	śabdas tatrādhibhūtaṃ tu diśas tatrādhidaivatam<BR>
12,301.008a	jihvām adhyātmam ity āhur yathātattvanidarśanam<BR>
12,301.008c	rasa evādhibhūtaṃ tu āpas tatrādhidaivatam<BR>
12,301.009a	ghrāṇam adhyātmam ity āhur yathāśrutinidarśanam<BR>
12,301.009c	gandha evādhibhūtaṃ tu pṛthivī cādhidaivatam<BR>
12,301.010a	tvag adhyātmam iti prāhus tattvabuddhiviśāradāḥ<BR>
12,301.010c	sparśa evādhibhūtaṃ tu pavanaś cādhidaivatam<BR>
12,301.011a	mano 'dhyātmam iti prāhur yathāśrutinidarśanam<BR>
12,301.011c	mantavyam adhibhūtaṃ tu candramāś cādhidaivatam<BR>
12,301.012a	ahaṃkārikam adhyātmam āhus tattvanidarśanam<BR>
12,301.012c	abhimāno 'dhibhūtaṃ tu bhavas tatrādhidaivatam<BR>
12,301.013a	buddhir adhyātmam ity āhur yathāvedanidarśanam<BR>
12,301.013c	boddhavyam adhibhūtaṃ tu kṣetrajño 'trādhidaivatam<BR>
12,301.013d*0767_01	cittam adhyātmam ity āhur yoginaḥ sūkṣmadṛṣṭayaḥ<BR>
12,301.013d*0767_02	adhibhūtaṃ caityam āhū rudras tatrādhidaivatam<BR>
12,301.014a	eṣā te vyaktato rājan vibhūtir anuvarṇitā<BR>
12,301.014c	ādau madhye tathā cānte yathātattvena tattvavit<BR>
12,301.015a	prakṛtir guṇān vikurute svacchandenātmakāmyayā<BR>
12,301.015c	krīḍārthaṃ tu mahārāja śataśo 'tha sahasraśaḥ<BR>
12,301.016a	yathā dīpasahasrāṇi dīpān martyāḥ prakurvate<BR>
12,301.016c	prakṛtis tathā vikurute puruṣasya guṇān bahūn<BR>
12,301.017a	sattvam ānanda udrekaḥ prītiḥ prākāśyam eva ca<BR>
12,301.017c	sukhaṃ śuddhitvam ārogyaṃ saṃtoṣaḥ śraddadhānatā<BR>
12,301.018a	akārpaṇyam asaṃrambhaḥ kṣamā dhṛtir ahiṃsatā<BR>
12,301.018c	samatā satyam ānṛṇyaṃ mārdavaṃ hrīr acāpalam<BR>
12,301.019a	śaucam ārjavam ācāram alaulyaṃ hṛdyasaṃbhramaḥ<BR>
12,301.019c	iṣṭāniṣṭaviyogānāṃ kṛtānām avikatthanam<BR>
12,301.020a	dānena cānugrahaṇam aspṛhārthe parārthatā<BR>
12,301.020c	sarvabhūtadayā caiva sattvasyaite guṇāḥ smṛtāḥ<BR>
12,301.021a	rajoguṇānāṃ saṃghāto rūpam aiśvaryavigrahe<BR>
12,301.021c	atyāśitvam akāruṇyaṃ sukhaduḥkhopasevanam<BR>
12,301.022a	parāpavādeṣu ratir vivādānāṃ ca sevanam<BR>
12,301.022c	ahaṃkāras tv asatkāraś cintā vairopasevanam<BR>
12,301.023a	paritāpo 'paharaṇaṃ hrīnāśo 'nārjavaṃ tathā<BR>
12,301.023c	bhedaḥ paruṣatā caiva kāmakrodhau madas tathā<BR>
12,301.023e	darpo dveṣo 'tivādaś ca ete proktā rajoguṇāḥ<BR>
12,301.024a	tāmasānāṃ tu saṃghātaṃ pravakṣyāmy upadhāryatām<BR>
12,301.024c	moho 'prakāśas tāmisram andhatāmisrasaṃjñitam<BR>
12,301.025a	maraṇaṃ cāndhatāmisraṃ tāmisraṃ krodha ucyate<BR>
12,301.025c	tamaso lakṣaṇānīha bhakṣāṇām abhirocanam<BR>
12,301.026a	bhojanānām aparyāptis tathā peyeṣv atṛptatā<BR>
12,301.026c	gandhavāso vihāreṣu śayaneṣv āsaneṣu ca<BR>
12,301.027a	divāsvapne vivāde ca pramādeṣu ca vai ratiḥ<BR>
12,301.027c	nṛtyavāditragītānām ajñānāc chraddadhānatā<BR>
12,301.027e	dveṣo dharmaviśeṣāṇām ete vai tāmasā guṇāḥ<BR>
12,301.027f*0768_01	ity evaṃ saptadaśako rāśir avyaktasaṃjñakaḥ<BR>
12,301.027f*0768_02	sarvair ihendriyārthaiś ca vyaktāvyaktaiś ca saṃhatāḥ<BR>
12,301.027f*0768_03	pañcaviṃśaka ity eṣa vyaktāvyaktamayo gaṇaḥ<BR>
12,301.027f*0768_04	etaiḥ sarvaiḥ samāyuktāḥ pumān ity abhidhīyate<BR>
12,302.001	yājñavalkya uvāca<BR>
12,302.001a	ete pradhānasya guṇās trayaḥ puruṣasattama<BR>
12,302.001c	kṛtsnasya caiva jagatas tiṣṭhanty anapagāḥ sadā<BR>
12,302.001d*0769_01	avyaktarūpo bhagavāñ śatadhā ca sahasraśaḥ<BR>
12,302.002a	śatadhā sahasradhā caiva tathā śatasahasradhā<BR>
12,302.002c	koṭiśaś ca karoty eṣa pratyagātmānam ātmanā<BR>
12,302.003a	sāttvikasyottamaṃ sthānaṃ rājasasyeha madhyamam<BR>
12,302.003c	tāmasasyādhamaṃ sthānaṃ prāhur adhyātmacintakāḥ<BR>
12,302.004a	kevaleneha puṇyena gatim ūrdhvām avāpnuyāt<BR>
12,302.004c	puṇyapāpena mānuṣyam adharmeṇāpy adhogatim<BR>
12,302.005a	dvaṃdvam eṣāṃ trayāṇāṃ tu saṃnipātaṃ ca tattvataḥ<BR>
12,302.005c	sattvasya rajasaś caiva tamasaś ca śṛṇuṣva me<BR>
12,302.006a	sattvasya tu rajo dṛṣṭaṃ rajasaś ca tamas tathā<BR>
12,302.006c	tamasaś ca tathā sattvaṃ sattvasyāvyaktam eva ca<BR>
12,302.006d*0770_01	sattvaṃ prapadyate sattvād avyaktād vyaktam eva ca<BR>
12,302.007a	avyaktasattvasaṃyukto devalokam avāpnuyāt<BR>
12,302.007c	rajaḥsattvasamāyukto manuṣyeṣūpapadyate<BR>
12,302.008a	rajastamobhyāṃ saṃyuktas tiryagyoniṣu jāyate<BR>
12,302.008c	rajastāmasasattvaiś ca yukto mānuṣyam āpnuyāt<BR>
12,302.009a	puṇyapāpaviyuktānāṃ sthānam āhur manīṣiṇām<BR>
12,302.009c	śāsvataṃ cāvyayaṃ caiva akṣaraṃ cābhayaṃ ca yat<BR>
12,302.010a	jñānināṃ saṃbhavaṃ śreṣṭhaṃ sthānam avraṇam acyutam<BR>
12,302.010c	atīndriyam abījaṃ ca janmamṛtyutamonudam<BR>
12,302.011a	avyaktasthaṃ paraṃ yat tat pṛṣṭas te 'haṃ narādhipa<BR>
12,302.011c	sa eṣa prakṛtiṣṭho hi tasthur ity abhidhīyate<BR>
12,302.012a	acetanaś caiṣa mataḥ prakṛtisthaś ca pārthiva<BR>
12,302.012c	etenādhiṣṭhitaś caiva sṛjate saṃharaty api<BR>
12,302.013	janaka uvāca<BR>
12,302.013a	anādinidhanāv etāv ubhāv eva mahāmune<BR>
12,302.013c	amūrtimantāv acalāv aprakampyau ca nirvraṇau<BR>
12,302.014a	agrāhyāv ṛṣiśārdūla katham eko hy acetanaḥ<BR>
12,302.014c	cetanāvāṃs tathā caikaḥ kṣetrajña iti bhāṣitaḥ<BR>
12,302.015a	tvaṃ hi viprendra kārtsnyena mokṣadharmam upāsase<BR>
12,302.015c	sākalyaṃ mokṣadharmasya śrotum icchāmi tattvataḥ<BR>
12,302.016a	astitvaṃ kevalatvaṃ ca vinābhāvaṃ tathaiva ca<BR>
12,302.016b*0771_01	daivatāni ca me brūhi dehaṃ yāny āśritāni vai<BR>
12,302.016c	tathaivotkramaṇasthānaṃ dehino 'pi viyujyataḥ<BR>
12,302.017a	kālena yad dhi prāpnoti sthānaṃ tad brūhi me dvija<BR>
12,302.017c	sāṃkhyajñānaṃ ca tattvena pṛthag yogaṃ tathaiva ca<BR>
12,302.018a	ariṣṭāni ca tattvena vaktum arhasi sattama<BR>
12,302.018c	viditaṃ sarvam etat te pāṇāv āmalakaṃ yathā<BR>
12,303.001	yājñavalkya uvāca<BR>
12,303.001a	na śakyo nirguṇas tāta guṇīkartuṃ viśāṃ pate<BR>
12,303.001c	guṇavāṃś cāpy aguṇavān yathātattvaṃ nibodha me<BR>
12,303.002a	guṇair hi guṇavān eva nirguṇaś cāguṇas tathā<BR>
12,303.002c	prāhur evaṃ mahātmāno munayas tattvadarśinaḥ<BR>
12,303.003a	guṇasvabhāvas tv avyakto guṇān evābhivartate<BR>
12,303.003c	upayuṅkte ca tān eva sa caivājñaḥ svabhāvataḥ<BR>
12,303.004a	avyaktas tu na jānīte puruṣo jñaḥ svabhāvataḥ<BR>
12,303.004c	na mattaḥ param astīti nityam evābhimanyate<BR>
12,303.005a	anena kāraṇenaitad avyaktaṃ syād acetanam<BR>
12,303.005c	nityatvād akṣaratvāc ca kṣarāṇāṃ tattvato 'nyathā<BR>
12,303.006a	yadājñānena kurvīta guṇasargaṃ punaḥ punaḥ<BR>
12,303.006c	yadātmānaṃ na jānīte tadāvyaktam ihocyate<BR>
12,303.007a	kartṛtvāc cāpi tattvānāṃ tattvadharmī tathocyate<BR>
12,303.007c	kartṛtvāc caiva yonīnāṃ yonidharmā tathocyate<BR>
12,303.008a	kartṛtvāt prakṛtīnāṃ tu tathā prakṛtidharmitā<BR>
12,303.008c	kartṛtvāc cāpi bījānāṃ bījadharmī tathocyate<BR>
12,303.009a	guṇānāṃ prasavatvāc ca tathā prasavadharmavān<BR>
12,303.009c	kartṛtvāt pralayānāṃ ca tathā pralayadharmitā<BR>
12,303.009d*0772_01	kartṛtvāt prasavānāṃ ca tathā prabhavadharmitā<BR>
12,303.010a	bījatvāt prakṛtitvāc ca pralayatvāt tathaiva ca<BR>
12,303.010c	upekṣakatvād anyatvād abhimānāc ca kevalam<BR>
12,303.011a	manyante yatayaḥ śuddhā adhyātmavigatajvarāḥ<BR>
12,303.011c	anityaṃ nityam avyaktam evam etad dhi śuśruma<BR>
12,303.012a	avyaktaikatvam ity āhur nānātvaṃ puruṣas tathā<BR>
12,303.012c	sarvabhūtadayāvantaḥ kevalaṃ jñānam āsthitāḥ<BR>
12,303.013a	anyaḥ sa puruṣo 'vyaktas tv adhruvo dhruvasaṃjñakaḥ<BR>
12,303.013c	yathā muñja iṣīkāyās tathaivaitad dhi jāyate<BR>
12,303.013d*0773_01	na caiva muñjasaṃyogād iṣīkā kartṛ budhyate<BR>
12,303.014a	anyaṃ ca maśakaṃ vidyād anyac codumbaraṃ tathā<BR>
12,303.014c	na codumbarasaṃyogair maśakas tatra lipyate<BR>
12,303.015a	anya eva tathā matsyas tathānyad udakaṃ smṛtam<BR>
12,303.015c	na codakasya sparśena matsyo lipyati sarvaśaḥ<BR>
12,303.016a	anyo hy agnir ukhāpy anyā nityam evam avaihi bhoḥ<BR>
12,303.016c	na copalipyate so 'gnir ukhāsaṃsparśanena vai<BR>
12,303.017a	puṣkaraṃ tv anyad evātra tathānyad udakaṃ smṛtam<BR>
12,303.017c	na codakasya sparśena lipyate tatra puṣkaram<BR>
12,303.018a	eteṣāṃ saha saṃvāsaṃ vivāsaṃ caiva nityaśaḥ<BR>
12,303.018c	yathā tathainaṃ paśyanti na nityaṃ prākṛtā janāḥ<BR>
12,303.019a	ye tv anyathaiva paśyanti na samyak teṣu darśanam<BR>
12,303.019c	te vyaktaṃ nirayaṃ ghoraṃ praviśanti punaḥ punaḥ<BR>
12,303.020a	sāṃkhyadarśanam etat te parisaṃkhyātam uttamam<BR>
12,303.020c	evaṃ hi parisaṃkhyāya sāṃkhyāḥ kevalatāṃ gatāḥ<BR>
12,303.021a	ye tv anye tattvakuśalās teṣām etan nidarśanam<BR>
12,303.021c	ataḥ paraṃ pravakṣyāmi yogānām api darśanam<BR>
12,304.001	yājñavalkya uvāca<BR>
12,304.001a	sāṃkhyajñānaṃ mayā proktaṃ yogajñānaṃ nibodha me<BR>
12,304.001c	yathāśrutaṃ yathādṛṣṭaṃ tattvena nṛpasattama<BR>
12,304.002a	nāsti sāṃkhyasamaṃ jñānaṃ nāsti yogasamaṃ balam<BR>
12,304.002c	tāv ubhāv ekacaryau tu ubhāv anidhanau smṛtau<BR>
12,304.003a	pṛthak pṛthak tu paśyanti ye 'lpabuddhiratā narāḥ<BR>
12,304.003c	vayaṃ tu rājan paśyāma ekam eva tu niścayāt<BR>
12,304.004a	yad eva yogāḥ paśyanti tat sāṃkhyair api dṛśyate<BR>
12,304.004c	ekaṃ sāṃkhyaṃ ca yogaṃ ca yaḥ paśyati sa tattvavit<BR>
12,304.005a	rudrapradhānān aparān viddhi yogān paraṃtapa<BR>
12,304.005c	tenaiva cātha dehena vicaranti diśo daśa<BR>
12,304.006a	yāvad dhi pralayas tāta sūkṣmeṇāṣṭaguṇena vai<BR>
12,304.006c	yogena lokān vicaran sukhaṃ saṃnyasya cānagha<BR>
12,304.007a	vedeṣu cāṣṭaguṇitaṃ yogam āhur manīṣiṇaḥ<BR>
12,304.007c	sūkṣmam aṣṭaguṇaṃ prāhur netaraṃ nṛpasattama<BR>
12,304.008a	dviguṇaṃ yogakṛtyaṃ tu yogānāṃ prāhur uttamam<BR>
12,304.008c	saguṇaṃ nirguṇaṃ caiva yathāśāstranidarśanam<BR>
12,304.008d*0774_01	ataḥ paraṃ pravakṣyāmi prāṇāyāmaṃ ca pārthiva<BR>
12,304.009a	dhāraṇā caiva manasaḥ prāṇāyāmaś ca pārthiva<BR>
12,304.009b*0775_01	ekāgratā ca manasaḥ prāṇāyāmas tathaiva ca<BR>
12,304.009c	prāṇāyāmo hi saguṇo nirguṇaṃ dhāraṇaṃ manaḥ<BR>
12,304.010a	yatra dṛśyeta muñcan vai prāṇān maithilasattama<BR>
12,304.010c	vātādhikyaṃ bhavaty eva tasmād dhi na samācaret<BR>
12,304.011a	niśāyāḥ prathame yāme codanā dvādaśa smṛtāḥ<BR>
12,304.011c	madhye suptvā pare yāme dvādaśaiva tu codanāḥ<BR>
12,304.012a	tad evam upaśāntena dāntenaikāntaśīlinā<BR>
12,304.012c	ātmārāmeṇa buddhena yoktavyo ''tmā na saṃśayaḥ<BR>
12,304.013a	pañcānām indriyāṇāṃ tu doṣān ākṣipya pañcadhā<BR>
12,304.013c	śabdaṃ sparśaṃ tathā rūpaṃ rasaṃ gandhaṃ tathaiva ca<BR>
12,304.014a	pratibhām apavargaṃ ca pratisaṃhṛtya maithila<BR>
12,304.014c	indriyagrāmam akhilaṃ manasy abhiniveśya ha<BR>
12,304.015a	manas tathaivāhaṃkāre pratiṣṭhāpya narādhipa<BR>
12,304.015c	ahaṃkāraṃ tathā buddhau buddhiṃ ca prakṛtāv api<BR>
12,304.016a	evaṃ hi parisaṃkhyāya tato dhyāyeta kevalam<BR>
12,304.016c	virajaskamalaṃ nityam anantaṃ śuddham avraṇam<BR>
12,304.017a	tasthuṣaṃ puruṣaṃ sattvam abhedyam ajarāmaram<BR>
12,304.017c	śāśvataṃ cāvyayaṃ caiva īśānaṃ brahma cāvyayam<BR>
12,304.018a	yuktasya tu mahārāja lakṣaṇāny upadhārayet<BR>
12,304.018c	lakṣaṇaṃ tu prasādasya yathā tṛptaḥ sukhaṃ svapet<BR>
12,304.019a	nivāte tu yathā dīpo jvalet snehasamanvitaḥ<BR>
12,304.019c	niścalordhvaśikhas tadvad yuktam āhur manīṣiṇaḥ<BR>
12,304.020a	pāṣāṇa iva meghotthair yathā bindubhir āhataḥ<BR>
12,304.020c	nālaṃ cālayituṃ śakyas tathā yuktasya lakṣaṇam<BR>
12,304.021a	śaṅkhadundubhinirghoṣair vividhair gītavāditaiḥ<BR>
12,304.021c	kriyamāṇair na kampeta yuktasyaitan nidarśanam<BR>
12,304.022a	tailapātraṃ yathā pūrṇaṃ karābhyāṃ gṛhya pūruṣaḥ<BR>
12,304.022c	sopānam āruhed bhītas tarjyamāno 'sipāṇibhiḥ<BR>
12,304.023a	saṃyatātmā bhayāt teṣāṃ na pātrād bindum utsṛjet<BR>
12,304.023c	tathaivottaramāṇasya ekāgramanasas tathā<BR>
12,304.024a	sthiratvād indriyāṇāṃ tu niścalatvāt tathaiva ca<BR>
12,304.024c	evaṃ yuktasya tu muner lakṣaṇāny upadhārayet<BR>
12,304.025a	sa yuktaḥ paśyati brahma yat tat paramam avyayam<BR>
12,304.025c	mahatas tamaso madhye sthitaṃ jvalanasaṃnibham<BR>
12,304.026a	etena kevalaṃ yāti tyaktvā deham asākṣikam<BR>
12,304.026c	kālena mahatā rājañ śrutir eṣā sanātanī<BR>
12,304.027a	etad dhi yogaṃ yogānāṃ kim anyad yogalakṣaṇam<BR>
12,304.027c	vijñāya tad dhi manyante kṛtakṛtyā manīṣiṇaḥ<BR>
12,305.001	yājñavalkya uvāca<BR>
12,305.001a	tathaivotkramamāṇaṃ tu śṛṇuṣvāvahito nṛpa<BR>
12,305.001c	padbhyām utkramamāṇasya vaiṣṇavaṃ sthānam ucyate<BR>
12,305.002a	jaṅghābhyāṃ tu vasūn devān āpnuyād iti naḥ śrutam<BR>
12,305.002c	jānubhyāṃ ca mahābhāgān devān sādhyān avāpnuyāt<BR>
12,305.003a	pāyunotkramamāṇas tu maitraṃ sthānam avāpnuyāt<BR>
12,305.003c	pṛthivīṃ jaghanenātha ūrubhyāṃ tu prajāpatim<BR>
12,305.004a	pārśvābhyāṃ maruto devān nāsābhyām indum eva ca<BR>
12,305.004c	bāhubhyām indram ity āhur urasā rudram eva ca<BR>
12,305.005a	grīvāyās tam ṛṣiśreṣṭhaṃ naram āpnoty anuttamam<BR>
12,305.005c	viśvedevān mukhenātha diśaḥ śrotreṇa cāpnuyāt<BR>
12,305.006a	ghrāṇena gandhavahanaṃ netrābhyāṃ sūryam eva ca<BR>
12,305.006c	bhrūbhyāṃ caivāśvinau devau lalāṭena pitṝn atha<BR>
12,305.007a	brahmāṇam āpnoti vibhuṃ mūrdhnā devāgrajaṃ tathā<BR>
12,305.007c	etāny utkramaṇasthānāny uktāni mithileśvara<BR>
12,305.008a	ariṣṭāni tu vakṣyāmi vihitāni manīṣibhiḥ<BR>
12,305.008c	saṃvatsaraviyogasya saṃbhaveyuḥ śarīriṇaḥ<BR>
12,305.009a	yo 'rundhatīṃ na paśyeta dṛṣṭapūrvāṃ kadā cana<BR>
12,305.009c	tathaiva dhruvam ity āhuḥ pūrṇenduṃ dīpam eva ca<BR>
12,305.009e	khaṇḍābhāsaṃ dakṣiṇatas te 'pi saṃvatsarāyuṣaḥ<BR>
12,305.010a	paracakṣuṣi cātmānaṃ ye na paśyanti pārthiva<BR>
12,305.010c	ātmacchāyākṛtībhūtaṃ te 'pi saṃvatsarāyuṣaḥ<BR>
12,305.011a	atidyutir atiprajñā aprajñā cādyutis tathā<BR>
12,305.011c	prakṛter vikriyāpattiḥ ṣaṇmāsān mṛtyulakṣaṇam<BR>
12,305.012a	daivatāny avajānāti brāhmaṇaiś ca virudhyate<BR>
12,305.012c	kṛṣṇaśyāvacchavicchāyaḥ ṣaṇmāsān mṛtyulakṣaṇam<BR>
12,305.013a	śīrṇanābhi yathā cakraṃ chidraṃ somaṃ prapaśyati<BR>
12,305.013c	tathaiva ca sahasrāṃśuṃ saptarātreṇa mṛtyubhāk<BR>
12,305.014a	śavagandham upāghrāti surabhiṃ prāpya yo naraḥ<BR>
12,305.014c	devatāyatanasthas tu ṣaḍrātreṇa sa mṛtyubhāk<BR>
12,305.015a	karṇanāsāvanamanaṃ dantadṛṣṭivirāgitā<BR>
12,305.015c	saṃjñālopo nirūṣmatvaṃ sadyomṛtyunidarśanam<BR>
12,305.016a	akasmāc ca sravedyasya vāmam akṣi narādhipa<BR>
12,305.016c	mūrdhataś cotpated dhūmaḥ sadyomṛtyunidarśanam<BR>
12,305.017a	etāvanti tv ariṣṭāni viditvā mānavo ''tmavān<BR>
12,305.017c	niśi cāhani cātmānaṃ yojayet paramātmani<BR>
12,305.018a	pratīkṣamāṇas tat kālaṃ yat kālaṃ prati tad bhavet<BR>
12,305.018c	athāsya neṣṭaṃ maraṇaṃ sthātum icched imāṃ kriyām<BR>
12,305.019a	sarvagandhān rasāṃś caiva dhārayeta samāhitaḥ<BR>
12,305.019c	tathā hi mṛtyuṃ jayati tatpareṇāntarātmanā<BR>
12,305.020a	sasāṃkhyadhāraṇaṃ caiva viditvā manujarṣabha<BR>
12,305.020c	jayec ca mṛtyuṃ yogena tatpareṇāntarātmanā<BR>
12,305.021a	gacchet prāpyākṣayaṃ kṛtsnam ajanma śivam avyayam<BR>
12,305.021c	śāśvataṃ sthānam acalaṃ duṣprāpam akṛtātmabhiḥ<BR>
12,306.001	yājñavalkya uvāca<BR>
12,306.001a	avyaktasthaṃ paraṃ yat tat pṛṣṭas te 'haṃ narādhipa<BR>
12,306.001c	paraṃ guhyam imaṃ praśnaṃ śṛṇuṣvāvahito nṛpa<BR>
12,306.002a	yathārṣeṇeha vidhinā caratāvamatena ha<BR>
12,306.002c	mayādityād avāptāni yajūṃṣi mithilādhipa<BR>
12,306.003a	mahatā tapasā devas tapiṣṭhaḥ sevito mayā<BR>
12,306.003c	prītena cāhaṃ vibhunā sūryeṇoktas tadānagha<BR>
12,306.004a	varaṃ vṛṇīṣva viprarṣe yad iṣṭaṃ te sudurlabham<BR>
12,306.004c	tat te dāsyāmi prītātmā matprasādo hi durlabhaḥ<BR>
12,306.005a	tataḥ praṇamya śirasā mayoktas tapatāṃ varaḥ<BR>
12,306.005c	yajūṃṣi nopayuktāni kṣipram icchāmi veditum<BR>
12,306.006a	tato māṃ bhagavān āha vitariṣyāmi te dvija<BR>
12,306.006c	sarasvatīha vāgbhūtā śarīraṃ te pravekṣyati<BR>
12,306.007a	tato mām āha bhagavān āsyaṃ svaṃ vivṛtaṃ kuru<BR>
12,306.007c	vivṛtaṃ ca tato me ''syaṃ praviṣṭā ca sarasvatī<BR>
12,306.008a	tato vidahyamāno 'haṃ praviṣṭo 'mbhas tadānagha<BR>
12,306.008c	avijñānād amarṣāc ca bhāskarasya mahātmanaḥ<BR>
12,306.008d*0776_01	vaiśaṃpāyananāmāsau mātulo me mahāmuniḥ<BR>
12,306.008d*0776_02	mucyatāṃ yad adhītaṃ te matta ity eva so 'bravīt<BR>
12,306.008d*0776_03	tenāmarṣeṇa tapto 'haṃ mātulasya mahātmanaḥ<BR>
12,306.009a	tato vidahyamānaṃ mām uvāca bhagavān raviḥ<BR>
12,306.009c	muhūrtaṃ sahyatāṃ dāhas tataḥ śītībhaviṣyasi<BR>
12,306.010a	śītībhūtaṃ ca māṃ dṛṣṭvā bhagavān āha bhāskaraḥ<BR>
12,306.010c	pratiṣṭhāsyati te vedaḥ sottaraḥ sakhilo dvija<BR>
12,306.011a	kṛtsnaṃ śatapathaṃ caiva praṇeṣyasi dvijarṣabha<BR>
12,306.011c	tasyānte cāpunarbhāve buddhis tava bhaviṣyati<BR>
12,306.012a	prāpsyase ca yad iṣṭaṃ tat sāṃkhyayogepsitaṃ padam<BR>
12,306.012c	etāvad uktvā bhagavān astam evābhyavartata<BR>
12,306.013a	tato 'nuvyāhṛtaṃ śrutvā gate deve vibhāvasau<BR>
12,306.013c	gṛham āgatya saṃhṛṣṭo 'cintayaṃ vai sarasvatīm<BR>
12,306.014a	tataḥ pravṛttātiśubhā svaravyañjanabhūṣitā<BR>
12,306.014c	oṃkāram āditaḥ kṛtvā mama devī sarasvatī<BR>
12,306.015a	tato 'ham arghyaṃ vidhivat sarasvatyai nyavedayam<BR>
12,306.015c	tapatāṃ ca variṣṭhāya niṣaṇṇas tatparāyaṇaḥ<BR>
12,306.016a	tataḥ śatapathaṃ kṛtsnaṃ sarahasyaṃ sasaṃgraham<BR>
12,306.016c	cakre sapariśeṣaṃ ca harṣeṇa parameṇa ha<BR>
12,306.017a	kṛtvā cādhyayanaṃ teṣāṃ śiṣyāṇāṃ śatam uttamam<BR>
12,306.017c	vipriyārthaṃ saśiṣyasya mātulasya mahātmanaḥ<BR>
12,306.018a	tataḥ saśiṣyeṇa mayā sūryeṇeva gabhastibhiḥ<BR>
12,306.018c	vyāpto yajño mahārāja pitus tava mahātmanaḥ<BR>
12,306.019a	miṣato devalasyāpi tato 'rdhaṃ hṛtavān aham<BR>
12,306.019c	svavedadakṣiṇāyātha vimarde mātulena ha<BR>
12,306.020a	sumantunātha pailena tathā jaimininā ca vai<BR>
12,306.020c	pitrā te munibhiś caiva tato 'ham anumānitaḥ<BR>
12,306.021a	daśa pañca ca prāptāni yajūṃṣy arkān mayānagha<BR>
12,306.021c	tathaiva lomaharṣāc ca purāṇam avadhāritam<BR>
12,306.021d*0777_01	upadhāritaṃ tathā vāpi purāṇaṃ romaharṣaṇāt<BR>
12,306.022a	bījam etat puraskṛtya devīṃ caiva sarasvatīm<BR>
12,306.022c	sūryasya cānubhāvena pravṛtto 'haṃ narādhipa<BR>
12,306.023a	kartuṃ śatapathaṃ vedam apūrvaṃ kāritaṃ ca me<BR>
12,306.023c	yathābhilaṣitaṃ mārgaṃ tathā tac copapāditam<BR>
12,306.024a	śiṣyāṇām akhilaṃ kṛtsnam anujñātaṃ sasaṃgraham<BR>
12,306.024c	sarve ca śiṣyāḥ śucayo gatāḥ paramaharṣitāḥ<BR>
12,306.025a	śākhāḥ pañcadaśemās tu vidyā bhāskaradarśitāḥ<BR>
12,306.025c	pratiṣṭhāpya yathākāmaṃ vedyaṃ tad anucintayam<BR>
12,306.026a	kim atra brahmaṇyam ṛtaṃ kiṃ ca vedyam anuttamam<BR>
12,306.026c	cintaye tatra cāgatya gandharvo mām apṛcchata<BR>
12,306.027a	viśvāvasus tato rājan vedāntajñānakovidaḥ<BR>
12,306.027c	caturviṃśatikān praśnān pṛṣṭvā vedasya pārthiva<BR>
12,306.027e	pañcaviṃśatimaṃ praśnaṃ papracchānvīkṣikīṃ tathā<BR>
12,306.028a	viśvāviśvaṃ tathāśvāśvaṃ mitraṃ varuṇam eva ca<BR>
12,306.028a*0778_01	**** **** puruṣaṃ prakṛtiṃ tathā<BR>
12,306.028a*0778_02	tathaiva puruṣavyāghra<BR>
12,306.028c	jñānaṃ jñeyaṃ tathājño jñaḥ kas tapā atapās tathā<BR>
12,306.028e	sūryādaḥ sūrya iti ca vidyāvidye tathaiva ca<BR>
12,306.029a	vedyāvedyaṃ tathā rājann acalaṃ calam eva ca<BR>
12,306.029c	apūrvam akṣayaṃ kṣayyam etat praśnam anuttamam<BR>
12,306.030a	athoktaś ca mayā rājan rājā gandharvasattamaḥ<BR>
12,306.030c	pṛṣṭavān anupūrveṇa praśnam uttamam arthavat<BR>
12,306.031a	muhūrtaṃ mṛṣyatāṃ tāvad yāvad enaṃ vicintaye<BR>
12,306.031c	bāḍham ity eva kṛtvā sa tūṣṇīṃ gandharva āsthitaḥ<BR>
12,306.032a	tato 'nvacintayam ahaṃ bhūyo devīṃ sarasvatīm<BR>
12,306.032c	manasā sa ca me praśno dadhno ghṛtam ivoddhṛtam<BR>
12,306.033a	tatropaniṣadaṃ caiva pariśeṣaṃ ca pārthiva<BR>
12,306.033c	mathnāmi manasā tāta dṛṣṭvā cānvīkṣikīṃ parām<BR>
12,306.034a	caturthī rājaśārdūla vidyaiṣā sāṃparāyikī<BR>
12,306.034c	udīritā mayā tubhyaṃ pañcaviṃśe 'dhi dhiṣṭhitā<BR>
12,306.035a	athoktas tu mayā rājan rājā viśvāvasus tadā<BR>
12,306.035c	śrūyatāṃ yad bhavān asmān praśnaṃ saṃpṛṣṭavān iha<BR>
12,306.036a	viśvāviśveti yad idaṃ gandharvendrānupṛcchasi<BR>
12,306.036c	viśvāvyaktaṃ paraṃ vidyād bhūtabhavyabhayaṃkaram<BR>
12,306.037a	triguṇaṃ guṇakartṛtvād aviśvo niṣkalas tathā<BR>
12,306.037c	aśvas tathaiva mithunam evam evānudṛśyate<BR>
12,306.038a	avyaktaṃ prakṛtiṃ prāhuḥ puruṣeti ca nirguṇam<BR>
12,306.038c	tathaiva mitraṃ puruṣaṃ varuṇaṃ prakṛtiṃ tathā<BR>
12,306.039a	jñānaṃ tu prakṛtiṃ prāhur jñeyaṃ niṣkalam eva ca<BR>
12,306.039c	ajñaś ca jñaś ca puruṣas tasmān niṣkala ucyate<BR>
12,306.040a	kas tapā atapāḥ proktaḥ ko 'sau puruṣa ucyate<BR>
12,306.040c	tapāḥ prakṛtir ity āhur atapā niṣkalaḥ smṛtaḥ<BR>
12,306.040d*0779_01	sūryam avyaktam ity uktam atisūryas tu niṣkalam<BR>
12,306.040d*0779_02	avidyā prakṛtir jñeyā vidyā puruṣa ucyate<BR>
12,306.040d*0780_01	sūryāṃ ca prakṛtiṃ vidyād asūryā niṣphalaḥ smṛtaḥ<BR>
12,306.040d*0780_02	vidyeti puruṣaṃ vidyād avidyā prakṛtiḥ parā<BR>
12,306.041a	tathaivāvedyam avyaktaṃ vedyaḥ puruṣa ucyate<BR>
12,306.041c	calācalam iti proktaṃ tvayā tad api me śṛṇu<BR>
12,306.042a	calāṃ tu prakṛtiṃ prāhuḥ kāraṇaṃ kṣepasargayoḥ<BR>
12,306.042c	akṣepasargayoḥkartā niścalaḥ puruṣaḥ smṛtaḥ<BR>
12,306.043a	ajāv ubhāv aprajau ca akṣayau cāpy ubhāv api<BR>
12,306.043c	ajau nityāv ubhau prāhur adhyātmagatiniścayāḥ<BR>
12,306.044a	akṣayatvāt prajanane ajam atrāhur avyayam<BR>
12,306.044c	akṣayaṃ puruṣaṃ prāhuḥ kṣayo hy asya na vidyate<BR>
12,306.045a	guṇakṣayatvāt prakṛtiḥ kartṛtvād akṣayaṃ budhāḥ<BR>
12,306.045c	eṣā te ''nvīkṣikī vidyā caturthī sāṃparāyikī<BR>
12,306.046a	vidyopetaṃ dhanaṃ kṛtvā karmaṇā nityakarmaṇi<BR>
12,306.046c	ekāntadarśanā vedāḥ sarve viśvāvaso smṛtāḥ<BR>
12,306.047a	jāyante ca mriyante ca yasminn ete yataś cyutāḥ<BR>
12,306.047c	vedārthaṃ ye na jānanti vedyaṃ gandharvasattama<BR>
12,306.048a	sāṅgopāṅgān api yadi pañca vedān adhīyate<BR>
12,306.048c	vedavedyaṃ na jānīte vedabhāravaho hi saḥ<BR>
12,306.049a	yo ghṛtārthī kharīkṣīraṃ mathed gandharvasattama<BR>
12,306.049c	viṣṭhāṃ tatrānupaśyeta na maṇḍaṃ nāpi vā ghṛtam<BR>
12,306.050a	tathā vedyam avedyaṃ ca vedavidyo na vindati<BR>
12,306.050c	sa kevalaṃ mūḍhamatir jñānabhāravahaḥ smṛtaḥ<BR>
12,306.051a	draṣṭavyau nityam evaitau tatpareṇāntarātmanā<BR>
12,306.051c	yathāsya janmanidhane na bhavetāṃ punaḥ punaḥ<BR>
12,306.052a	ajasraṃ janmanidhanaṃ cintayitvā trayīm imām<BR>
12,306.052c	parityajya kṣayam iha akṣayaṃ dharmam āsthitaḥ<BR>
12,306.053a	yadā tu paśyate 'tyantam ahany ahani kāśyapa<BR>
12,306.053c	tadā sa kevalībhūtaḥ ṣaḍviṃśam anupaśyati<BR>
12,306.054a	anyaś ca śaśvad avyaktas tathānyaḥ pañcaviṃśakaḥ<BR>
12,306.054c	tasya dvāv anupaśyeta tam ekam iti sādhavaḥ<BR>
12,306.055a	tenaitan nābhijānanti pañcaviṃśakam acyutam<BR>
12,306.055c	janmamṛtyubhayād yogāḥ sāṃkhyāś ca paramaiṣiṇaḥ<BR>
12,306.056	viśvāvasur uvāca<BR>
12,306.056a	pañcaviṃśaṃ yad etat te proktaṃ brāhmaṇasattama<BR>
12,306.056c	tathā tan na tathā veti tad bhavān vaktum arhati<BR>
12,306.057a	jaigīṣavyasyāsitasya devalasya ca me śrutam<BR>
12,306.057c	parāśarasya viprarṣer vārṣagaṇyasya dhīmataḥ<BR>
12,306.058a	bhikṣoḥ pañcaśikhasyātha kapilasya śukasya ca<BR>
12,306.058c	gautamasyārṣṭiṣeṇasya gargasya ca mahātmanaḥ<BR>
12,306.059a	nāradasyāsureś caiva pulastyasya ca dhīmataḥ<BR>
12,306.059c	sanatkumārasya tataḥ śukrasya ca mahātmanaḥ<BR>
12,306.060a	kaśyapasya pituś caiva pūrvam eva mayā śrutam<BR>
12,306.060c	tadanantaraṃ ca rudrasya viśvarūpasya dhīmataḥ<BR>
12,306.061a	daivatebhyaḥ pitṛbhyaś ca daityebhyaś ca tatas tataḥ<BR>
12,306.061c	prāptam etan mayā kṛtsnaṃ vedyaṃ nityaṃ vadanty uta<BR>
12,306.062a	tasmāt tad vai bhavadbuddhyā śrotum icchāmi brāhmaṇa<BR>
12,306.062c	bhavān prabarhaḥ śāstrāṇāṃ pragalbhaś cātibuddhimān<BR>
12,306.063a	na tavāviditaṃ kiṃ cid bhavāñ śrutinidhiḥ smṛtaḥ<BR>
12,306.063c	kathyate devaloke ca pitṛloke ca brāhmaṇa<BR>
12,306.064a	brahmalokagatāś caiva kathayanti maharṣayaḥ<BR>
12,306.064c	patiś ca tapatāṃ śaśvad ādityas tava bhāṣate<BR>
12,306.065a	sāṃkhyajñānaṃ tvayā brahmann avāptaṃ kṛtsnam eva ca<BR>
12,306.065c	tathaiva yogajñānaṃ ca yājñavalkya viśeṣataḥ<BR>
12,306.066a	niḥsaṃdigdhaṃ prabuddhas tvaṃ budhyamānaś carācaram<BR>
12,306.066c	śrotum icchāmi taj jñānaṃ ghṛtaṃ maṇḍamayaṃ yathā<BR>
12,306.067	yājñavalkya uvāca<BR>
12,306.067a	kṛtsnadhāriṇam eva tvāṃ manye gandharvasattama<BR>
12,306.067c	jijñāsasi ca māṃ rājaṃs tan nibodha yathāśrutam<BR>
12,306.068a	abudhyamānāṃ prakṛtiṃ budhyate pañcaviṃśakaḥ<BR>
12,306.068c	na tu budhyati gandharva prakṛtiḥ pañcaviṃśakam<BR>
12,306.069a	anenāpratibodhena pradhānaṃ pravadanti tam<BR>
12,306.069c	sāṃkhyayogāś ca tattvajñā yathāśrutinidarśanāt<BR>
12,306.070a	paśyaṃs tathaivāpaśyaṃś ca paśyaty anyas tathānagha<BR>
12,306.070c	ṣaḍviṃśaḥ pañcaviṃśaṃ ca caturviṃśaṃ ca paśyati<BR>
12,306.070e	na tu paśyati paśyaṃs tu yaś cainam anupaśyati<BR>
12,306.071a	pañcaviṃśo 'bhimanyeta nānyo 'sti paramo mama<BR>
12,306.071c	na caturviṃśako 'grāhyo manujair jñānadarśibhiḥ<BR>
12,306.072a	matsyevodakam anveti pravartati pravartanāt<BR>
12,306.072c	yathaiva budhyate matsyas tathaiṣo 'py anubudhyate<BR>
12,306.072e	sasnehaḥ sahavāsāc ca sābhimānaś ca nityaśaḥ<BR>
12,306.073a	sa nimajjati kālasya yadaikatvaṃ na budhyate<BR>
12,306.073c	unmajjati hi kālasya mamatvenābhisaṃvṛtaḥ<BR>
12,306.074a	yadā tu manyate 'nyo 'ham anya eṣa iti dvijaḥ<BR>
12,306.074c	tadā sa kevalībhūtaḥ ṣaḍviṃśam anupaśyati<BR>
12,306.075a	anyaś ca rājann avaras tathānyaḥ pañcaviṃśakaḥ<BR>
12,306.075c	tatsthatvād anupaśyanti eka eveti sādhavaḥ<BR>
12,306.076a	tenaitan nābhinandanti pañcaviṃśakam acyutam<BR>
12,306.076c	janmamṛtyubhayād bhītā yogāḥ sāṃkhyāś ca kāśyapa<BR>
12,306.076e	ṣaḍviṃśam anupaśyanti śucayas tatparāyaṇāḥ<BR>
12,306.077a	yadā sa kevalībhūtaḥ ṣaḍviṃśam anupaśyati<BR>
12,306.077c	tadā sa sarvavid vidvān na punarjanma vindati<BR>
12,306.078a	evam apratibuddhaś ca budhyamānaś ca te 'nagha<BR>
12,306.078c	buddhaś cokto yathātattvaṃ mayā śrutinidarśanāt<BR>
12,306.079a	paśyāpaśyaṃ yo 'nupaśyet kṣemaṃ tattvaṃ ca kāśyapa<BR>
12,306.079c	kevalākevalaṃ cādyaṃ pañcaviṃśāt paraṃ ca yat<BR>
12,306.080	viśvāvasur uvāca<BR>
12,306.080a	tathyaṃ śubhaṃ caitad uktaṃ tvayā bhoḥ; samyak kṣemyaṃ devatādyaṃ yathāvat<BR>
12,306.080c	svasty akṣayaṃ bhavataś cāstu nityaṃ; buddhyā sadā buddhiyuktaṃ namas te<BR>
12,306.081	yājñavalkya uvāca<BR>
12,306.081a	evam uktvā saṃprayāto divaṃ sa; vibhrājan vai śrīmatā darśanena<BR>
12,306.081c	tuṣṭaś ca tuṣṭyā parayābhinandya; pradakṣiṇaṃ mama kṛtvā mahātmā<BR>
12,306.082a	brahmādīnāṃ khecarāṇāṃ kṣitau ca; ye cādhastāt saṃvasante narendra<BR>
12,306.082c	tatraiva tad darśanaṃ darśayan vai; samyak kṣemyaṃ ye pathaṃ saṃśritā vai<BR>
12,306.083a	sāṃkhyāḥ sarve sāṃkhyadharme ratāś ca; tadvad yogā yogadharme ratāś ca<BR>
12,306.083c	ye cāpy anye mokṣakāmā manuṣyās; teṣām etad darśanaṃ jñānadṛṣṭam<BR>
12,306.084a	jñānān mokṣo jāyate pūruṣāṇāṃ; nāsty ajñānād evam āhur narendra<BR>
12,306.084c	tasmāj jñānaṃ tattvato 'nveṣitavyaṃ; yenātmānaṃ mokṣayej janmamṛtyoḥ<BR>
12,306.085a	prāpya jñānaṃ brāhmaṇāt kṣatriyād vā; vaiśyāc chūdrād api nīcād abhīkṣṇam<BR>
12,306.085c	śraddhātavyaṃ śraddadhānena nityaṃ; na śraddhinaṃ janmamṛtyū viśetām<BR>
12,306.086a	sarve varṇā brāhmaṇā brahmajāś ca; sarve nityaṃ vyāharante ca brahma<BR>
12,306.086c	tattvaṃ śāstraṃ brahmabuddhyā bravīmi; sarvaṃ viśvaṃ brahma caitat samastam<BR>
12,306.087a	brahmāsyato brāhmaṇāḥ saṃprasūtā; bāhubhyāṃ vai kṣatriyāḥ saṃprasūtāḥ<BR>
12,306.087c	nābhyāṃ vaiśyāḥ pādataś cāpi śūdrāḥ; sarve varṇā nānyathā veditavyāḥ<BR>
12,306.088a	ajñānataḥ karmayoniṃ bhajante; tāṃ tāṃ rājaṃs te yathā yānty abhāvam<BR>
12,306.088c	tathā varṇā jñānahīnāḥ patante; ghorād ajñānāt prākṛtaṃ yonijālam<BR>
12,306.089a	tasmāj jñānaṃ sarvato mārgitavyaṃ; sarvatrasthaṃ caitad uktaṃ mayā te<BR>
12,306.089c	tasthau brahmā tasthivāṃś cāparo yas; tasmai nityaṃ mokṣam āhur dvijendrāḥ<BR>
12,306.090a	yat te pṛṣṭaṃ tan mayā copadiṣṭaṃ; yāthātathyaṃ tad viśoko bhavasva<BR>
12,306.090c	rājan gacchasvaitadarthasya pāraṃ; samyak proktaṃ svasti te 'stv atra nityam<BR>
12,306.091	bhīṣma uvāca<BR>
12,306.091a	sa evam anuśāstas tu yājñavalkyena dhīmatā<BR>
12,306.091c	prītimān abhavad rājā mithilādhipatis tadā<BR>
12,306.092a	gate munivare tasmin kṛte cāpi pradakṣiṇe<BR>
12,306.092c	daivarātir narapatir āsīnas tatra mokṣavit<BR>
12,306.093a	gokoṭiṃ sparśayām āsa hiraṇyasya tathaiva ca<BR>
12,306.093c	ratnāñjalim athaikaṃ ca brāhmaṇebhyo dadau tadā<BR>
12,306.094a	videharājyaṃ ca tathā pratiṣṭhāpya sutasya vai<BR>
12,306.094c	yatidharmam upāsaṃś cāpy avasan mithilādhipaḥ<BR>
12,306.095a	sāṃkhyajñānam adhīyāno yogaśāstraṃ ca kṛtsnaśaḥ<BR>
12,306.095c	dharmādharmau ca rājendra prākṛtaṃ parigarhayan<BR>
12,306.096a	anantam iti kṛtvā sa nityaṃ kevalam eva ca<BR>
12,306.096c	dharmādharmau puṇyapāpe satyāsatye tathaiva ca<BR>
12,306.097a	janmamṛtyū ca rājendra prākṛtaṃ tad acintayat<BR>
12,306.097c	brahmāvyaktasya karmedam iti nityaṃ narādhipa<BR>
12,306.098a	paśyanti yogāḥ sāṃkhyāś ca svaśāstrakṛtalakṣaṇāḥ<BR>
12,306.098c	iṣṭāniṣṭaviyuktaṃ hi tasthau brahma parātparam<BR>
12,306.098e	nityaṃ tam āhur vidvāṃsaḥ śucis tasmāc chucir bhava<BR>
12,306.099a	dīyate yac ca labhate dattaṃ yac cānumanyate<BR>
12,306.099b*0781_01	avyakteneti tac cintyam anyathā mā vicintaya<BR>
12,306.099c	dadāti ca naraśreṣṭha pratigṛhṇāti yac ca ha<BR>
12,306.099e	dadāty avyaktam evaitat pratigṛhṇāti tac ca vai<BR>
12,306.100a	ātmā hy evātmano hy ekaḥ ko 'nyas tvatto 'dhiko bhavet<BR>
12,306.100c	evaṃ manyasva satatam anyathā mā vicintaya<BR>
12,306.101a	yasyāvyaktaṃ na viditaṃ saguṇaṃ nirguṇaṃ punaḥ<BR>
12,306.101c	tena tīrthāni yajñāś ca sevitavyāvipaścitā<BR>
12,306.102a	na svādhyāyais tapobhir vā yajñair vā kurunandana<BR>
12,306.102c	labhate 'vyaktasaṃsthānaṃ jñātvāvyaktaṃ mahīpate<BR>
12,306.103a	tathaiva mahataḥ sthānam āhaṃkārikam eva ca<BR>
12,306.103c	ahaṃkārāt paraṃ cāpi sthānāni samavāpnuyāt<BR>
12,306.104a	ye tv avyaktāt paraṃ nityaṃ jānate śāstratatparāḥ<BR>
12,306.104c	janmamṛtyuviyuktaṃ ca viyuktaṃ sad asac ca yat<BR>
12,306.105a	etan mayāptaṃ janakāt purastāt; tenāpi cāptaṃ nṛpa yājñavalkyāt<BR>
12,306.105c	jñānaṃ viśiṣṭaṃ na tathā hi yajñā; jñānena durgaṃ tarate na yajñaiḥ<BR>
12,306.106a	durgaṃ janma nidhanaṃ cāpi rājan; na bhūtikaṃ jñānavido vadanti<BR>
12,306.106c	yajñais tapobhir niyamair vrataiś ca; divaṃ samāsādya patanti bhūmau<BR>
12,306.107a	tasmād upāsasva paraṃ mahac chuci; śivaṃ vimokṣaṃ vimalaṃ pavitram<BR>
12,306.107c	kṣetrajñavit pārthiva jñānayajñam; upāsya vai tattvam ṛṣir bhaviṣyasi<BR>
12,306.108a	upaniṣadam upākarot tadā vai; janakanṛpasya purā hi yājñavalkyaḥ<BR>
12,306.108c	yad upagaṇitaśāśvatāvyayaṃ tac; chubham amṛtatvam aśokam ṛcchatīti<BR>
12,307.001	yudhiṣṭhira uvāca<BR>
12,307.001a	aiśvaryaṃ vā mahat prāpya dhanaṃ vā bharatarṣabha<BR>
12,307.001c	dīrgham āyur avāpyātha kathaṃ mṛtyum atikramet<BR>
12,307.002a	tapasā vā sumahatā karmaṇā vā śrutena vā<BR>
12,307.002c	rasāyanaprayogair vā kair nopaiti jarāntakau<BR>
12,307.003	bhīṣma uvāca<BR>
12,307.003a	atrāpy udāharantīmam itihāsaṃ purātanam<BR>
12,307.003c	bhikṣoḥ pañcaśikhasyeha saṃvādaṃ janakasya ca<BR>
12,307.004a	vaideho janako rājā maharṣiṃ vedavittamam<BR>
12,307.004c	paryapṛcchat pañcaśikhaṃ chinnadharmārthasaṃśayam<BR>
12,307.005a	kena vṛttena bhagavann atikrāmej jarāntakau<BR>
12,307.005c	tapasā vātha buddhyā vā karmaṇā vā śrutena vā<BR>
12,307.006a	evam uktaḥ sa vaidehaṃ pratyuvāca parokṣavit<BR>
12,307.006c	nivṛttir naitayor asti nānivṛttiḥ kathaṃ cana<BR>
12,307.007a	na hy ahāni nivartante na māsā na punaḥ kṣapāḥ<BR>
12,307.007c	so 'yaṃ prapadyate 'dhvānaṃ cirāya dhruvam adhruvaḥ<BR>
12,307.008a	sarvabhūtasamucchedaḥ srotasevohyate sadā<BR>
12,307.008c	uhyamānaṃ nimajjantam aplave kālasāgare<BR>
12,307.008e	jarāmṛtyumahāgrāhe na kaś cid abhipadyate<BR>
12,307.009a	naivāsya bhavitā kaś cin nāsau bhavati kasya cit<BR>
12,307.009c	pathi saṃgatam evedaṃ dārair anyaiś ca bandhubhiḥ<BR>
12,307.009e	nāyam atyantasaṃvāso labdhapūrvo hi kena cit<BR>
12,307.010a	kṣipyante tena tenaiva niṣṭanantaḥ punaḥ punaḥ<BR>
12,307.010c	kālena jātā jātā hi vāyunevābhrasaṃcayāḥ<BR>
12,307.011a	jarāmṛtyū hi bhūtānāṃ khāditārau vṛkāv iva<BR>
12,307.011c	balināṃ durbalānāṃ ca hrasvānāṃ mahatām api<BR>
12,307.012a	evaṃbhūteṣu bhūteṣu nityabhūtādhruveṣu ca<BR>
12,307.012c	kathaṃ hṛṣyeta jāteṣu mṛteṣu ca kathaṃ jvaret<BR>
12,307.013a	kuto 'ham āgataḥ ko 'smi kva gamiṣyāmi kasya vā<BR>
12,307.013c	kasmin sthitaḥ kva bhavitā kasmāt kim anuśocasi<BR>
12,307.013d*0782_01	satyaś ca te yathātmā ca tyaktaḥ syāt kim anena ca<BR>
12,307.014a	draṣṭā svargasya na hy asti tathaiva narakasya ca<BR>
12,307.014c	āgamāṃs tv anatikramya dadyāc caiva yajeta ca<BR>
12,308.001	yudhiṣṭhira uvāca<BR>
12,308.001a	aparityajya gārhasthyaṃ kururājarṣisattama<BR>
12,308.001c	kaḥ prāpto vinayaṃ buddhyā mokṣatattvaṃ vadasva me<BR>
12,308.002a	saṃnyasyate yathātmāyaṃ saṃnyastātmā yathā ca yaḥ<BR>
12,308.002c	paraṃ mokṣasya yac cāpi tan me brūhi pitāmaha<BR>
12,308.003	bhīṣma uvāca<BR>
12,308.003a	atrāpy udāharantīmam itihāsaṃ purātanam<BR>
12,308.003c	janakasya ca saṃvādaṃ sulabhāyāś ca bhārata<BR>
12,308.004a	saṃnyāsaphalikaḥ kaś cid babhūva nṛpatiḥ purā<BR>
12,308.004c	maithilo janako nāma dharmadhvaja iti śrutaḥ<BR>
12,308.005a	sa vede mokṣaśāstre ca sve ca śāstre kṛtāgamaḥ<BR>
12,308.005c	indriyāṇi samādhāya śaśāsa vasudhām imām<BR>
12,308.006a	tasya vedavidaḥ prājñāḥ śrutvā tāṃ sādhuvṛttatām<BR>
12,308.006c	lokeṣu spṛhayanty anye puruṣāḥ puruṣeśvara<BR>
12,308.007a	atha dharmayuge tasmin yogadharmam anuṣṭhitā<BR>
12,308.007c	mahīm anucacāraikā sulabhā nāma bhikṣukī<BR>
12,308.008a	tayā jagad idaṃ sarvam aṭantyā mithileśvaraḥ<BR>
12,308.008c	tatra tatra śruto mokṣe kathyamānas tridaṇḍibhiḥ<BR>
12,308.009a	sā susūkṣmāṃ kathāṃ śrutvā tathyaṃ neti sasaṃśayā<BR>
12,308.009c	darśane jātasaṃkalpā janakasya babhūva ha<BR>
12,308.010a	tataḥ sā viprahāyātha pūrvarūpaṃ hi yogataḥ<BR>
12,308.010c	abibhrad anavadyāṅgī rūpam anyad anuttamam<BR>
12,308.011a	cakṣur nimeṣamātreṇa laghvastragatigāminī<BR>
12,308.011c	videhānāṃ purīṃ subhrūr jagāma kamalekṣaṇā<BR>
12,308.012a	sā prāpya mithilāṃ ramyāṃ samṛddhajanasaṃkulām<BR>
12,308.012c	bhaikṣacaryāpadeśena dadarśa mithileśvaram<BR>
12,308.013a	rājā tasyāḥ paraṃ dṛṣṭvā saukumāryaṃ vapus tathā<BR>
12,308.013c	keyaṃ kasya kuto veti babhūvāgatavismayaḥ<BR>
12,308.014a	tato 'syāḥ svāgataṃ kṛtvā vyādiśya ca varāsanam<BR>
12,308.014c	pūjitāṃ pādaśaucena varānnenāpy atarpayat<BR>
12,308.015a	atha bhuktavatī prītā rājānaṃ mantribhir vṛtam<BR>
12,308.015c	sarvabhāṣyavidāṃ madhye codayām āsa bhikṣukī<BR>
12,308.016a	sulabhā tv asya dharmeṣu mukto neti sasaṃśayā<BR>
12,308.016c	sattvaṃ sattvena yogajñā praviveśa mahīpate<BR>
12,308.017a	netrābhyāṃ netrayor asya raśmīn saṃyojya raśmibhiḥ<BR>
12,308.017c	sā sma saṃcodayiṣyantaṃ yogabandhair babandha ha<BR>
12,308.018a	janako 'py utsmayan rājā bhāvam asyā viśeṣayan<BR>
12,308.018c	pratijagrāha bhāvena bhāvam asyā nṛpottamaḥ<BR>
12,308.019a	tad ekasminn adhiṣṭhāne saṃvādaḥ śrūyatām ayam<BR>
12,308.019c	chatrādiṣu vimuktasya muktāyāś ca tridaṇḍake<BR>
12,308.020a	bhagavatyāḥ kva caryeyaṃ kṛtā kva ca gamiṣyasi<BR>
12,308.020c	kasya ca tvaṃ kuto veti papracchaināṃ mahīpatiḥ<BR>
12,308.021a	śrute vayasi jātau ca sadbhāvo nādhigamyate<BR>
12,308.021c	eṣv artheṣūttaraṃ tasmāt pravedyaṃ satsamāgame<BR>
12,308.022a	chatrādiṣu viśeṣeṣu muktaṃ māṃ viddhi sarvaśaḥ<BR>
12,308.022c	sa tvāṃ saṃmantum icchāmi mānārhāsi matā hi me<BR>
12,308.023a	yasmāc caitan mayā prāptaṃ jñānaṃ vaiśeṣikaṃ purā<BR>
12,308.023c	yasya nānyaḥ pravaktāsti mokṣe tam api me śṛṇu<BR>
12,308.024a	pārāśaryasagotrasya vṛddhasya sumahātmanaḥ<BR>
12,308.024c	bhikṣoḥ pañcaśikhasyāhaṃ śiṣyaḥ paramasaṃmataḥ<BR>
12,308.025a	sāṃkhyajñāne tathā yoge mahīpālavidhau tathā<BR>
12,308.025c	trividhe mokṣadharme 'smin gatādhvā chinnasaṃśayaḥ<BR>
12,308.026a	sa yathāśāstradṛṣṭena mārgeṇeha parivrajan<BR>
12,308.026c	vārṣikāṃś caturo māsān purā mayi sukhoṣitaḥ<BR>
12,308.027a	tenāhaṃ sāṃkhyamukhyena sudṛṣṭārthena tattvataḥ<BR>
12,308.027c	śrāvitas trividhaṃ mokṣaṃ na ca rājyād vicālitaḥ<BR>
12,308.028a	so 'haṃ tām akhilāṃ vṛttiṃ trividhāṃ mokṣasaṃhitām<BR>
12,308.028c	muktarāgaś carāmy ekaḥ pade paramake sthitaḥ<BR>
12,308.029a	vairāgyaṃ punar etasya mokṣasya paramo vidhiḥ<BR>
12,308.029c	jñānād eva ca vairāgyaṃ jāyate yena mucyate<BR>
12,308.030a	jñānena kurute yatnaṃ yatnena prāpyate mahat<BR>
12,308.030c	mahad dvaṃdvapramokṣāya sā siddhir yā vayotigā<BR>
12,308.031a	seyaṃ paramikā buddhiḥ prāptā nirdvaṃdvatā mayā<BR>
12,308.031c	ihaiva gatamohena caratā muktasaṅginā<BR>
12,308.032a	yathā kṣetraṃ mṛdūbhūtam adbhir āplāvitaṃ tathā<BR>
12,308.032c	janayaty aṅkuraṃ karma nṛṇāṃ tadvat punarbhavam<BR>
12,308.033a	yathā cottāpitaṃ bījaṃ kapāle yatra tatra vā<BR>
12,308.033c	prāpyāpy aṅkurahetutvam abījatvān na jāyate<BR>
12,308.033c*0783_01	kṣīṇavāsanayā buddhyā karma yat kriyate 'nagha<BR>
12,308.033c*0783_02	tad dagdhabījavad bhūyo nāṅkuraṃ pravimuñcati<BR>
12,308.034a	tadvad bhagavatā tena śikhāproktena bhikṣuṇā<BR>
12,308.034c	jñānaṃ kṛtam abījaṃ me viṣayeṣu na jāyate<BR>
12,308.035a	nābhiṣajjati kasmiṃś cin nānarthe na parigrahe<BR>
12,308.035c	nābhirajyati caiteṣu vyarthatvād rāgadoṣayoḥ<BR>
12,308.036a	yaś ca me dakṣiṇaṃ bāhuṃ candanena samukṣayet<BR>
12,308.036c	savyaṃ vāsyā ca yas takṣet samāv etāv ubhau mama<BR>
12,308.037a	sukhī so 'ham avāptārthaḥ samaloṣṭāśmakāñcanaḥ<BR>
12,308.037c	muktasaṅgaḥ sthito rājye viśiṣṭo 'nyais tridaṇḍibhiḥ<BR>
12,308.038a	mokṣe hi trividhā niṣṭhā dṛṣṭā pūrvair maharṣibhiḥ<BR>
12,308.038c	jñānaṃ lokottaraṃ yac ca sarvatyāgaś ca karmaṇām<BR>
12,308.039a	jñānaniṣṭhāṃ vadanty eke mokṣaśāstravido janāḥ<BR>
12,308.039c	karmaniṣṭhāṃ tathaivānye yatayaḥ sūkṣmadarśinaḥ<BR>
12,308.040a	prahāyobhayam apy etaj jñānaṃ karma ca kevalam<BR>
12,308.040c	tṛtīyeyaṃ samākhyātā niṣṭhā tena mahātmanā<BR>
12,308.041a	yame ca niyame caiva dveṣe kāme parigrahe<BR>
12,308.041c	māne dambhe tathā snehe sadṛśās te kuṭumbibhiḥ<BR>
12,308.042a	tridaṇḍādiṣu yady asti mokṣo jñānena kena cit<BR>
12,308.042c	chatrādiṣu kathaṃ na syāt tulyahetau parigrahe<BR>
12,308.043a	yena yena hi yasyārthaḥ kāraṇeneha kasya cit<BR>
12,308.043c	tat tad ālambate dravyaṃ sarvaḥ sve sve parigrahe<BR>
12,308.044a	doṣadarśī tu gārhasthye yo vrajaty āśramāntaram<BR>
12,308.044c	utsṛjan parigṛhṇaṃś ca so 'pi saṅgān na mucyate<BR>
12,308.045a	ādhipatye tathā tulye nigrahānugrahātmani<BR>
12,308.045c	rājarṣibhikṣukācāryā mucyante kena hetunā<BR>
12,308.046a	atha satyādhipatye 'pi jñānenaiveha kevalam<BR>
12,308.046c	mucyante kiṃ na mucyante pade paramake sthitāḥ<BR>
12,308.047a	kāṣāyadhāraṇaṃ mauṇḍyaṃ triviṣṭabdhaḥ kamaṇḍaluḥ<BR>
12,308.047c	liṅgāny atyartham etāni na mokṣāyeti me matiḥ<BR>
12,308.048a	yadi saty api liṅge 'smiñ jñānam evātra kāraṇam<BR>
12,308.048c	nirmokṣāyeha duḥkhasya liṅgamātraṃ nirarthakam<BR>
12,308.049a	atha vā duḥkhaśaithilyaṃ vīkṣya liṅge kṛtā matiḥ<BR>
12,308.049c	kiṃ tad evārthasāmānyaṃ chatrādiṣu na lakṣyate<BR>
12,308.050a	ākiṃcanye na mokṣo 'sti kaiṃcanye nāsti bandhanam<BR>
12,308.050c	kaiṃcanye cetare caiva jantur jñānena mucyate<BR>
12,308.051a	tasmād dharmārthakāmeṣu tathā rājyaparigrahe<BR>
12,308.051c	bandhanāyataneṣv eṣu viddhy abandhe pade sthitam<BR>
12,308.052a	rājyaiśvaryamayaḥ pāśaḥ snehāyatanabandhanaḥ<BR>
12,308.052c	mokṣāśmaniśiteneha chinnas tyāgāsinā mayā<BR>
12,308.053a	so 'ham evaṃgato mukto jātāsthas tvayi bhikṣuki<BR>
12,308.053c	ayathārtho hi te varṇo vakṣyāmi śṛṇu tan mama<BR>
12,308.054a	saukumāryaṃ tathā rūpaṃ vapur agryaṃ tathā vayaḥ<BR>
12,308.054c	tavaitāni samastāni niyamaś ceti saṃśayaḥ<BR>
12,308.055a	yac cāpy ananurūpaṃ te liṅgasyāsya viceṣṭitam<BR>
12,308.055c	mukto 'yaṃ syān na vety asmād dharṣito matparigrahaḥ<BR>
12,308.056a	na ca kāmasamāyukte mukte 'py asti tridaṇḍakam<BR>
12,308.056c	na rakṣyate tvayā cedaṃ na muktasyāsti gopanā<BR>
12,308.057a	matpakṣasaṃśrayāc cāyaṃ śṛṇu yas te vyatikramaḥ<BR>
12,308.057c	āśrayantyāḥ svabhāvena mama pūrvaparigraham<BR>
12,308.058a	praveśas te kṛtaḥ kena mama rāṣṭre pure tathā<BR>
12,308.058c	kasya vā saṃnisargāt tvaṃ praviṣṭā hṛdayaṃ mama<BR>
12,308.059a	varṇapravaramukhyāsi brāhmaṇī kṣatriyo hy aham<BR>
12,308.059c	nāvayor ekayogo 'sti mā kṛthā varṇasaṃkaram<BR>
12,308.060a	vartase mokṣadharmeṣu gārhasthye tv aham āśrame<BR>
12,308.060c	ayaṃ cāpi sukaṣṭas te dvitīyo ''śramasaṃkaraḥ<BR>
12,308.061a	sagotrāṃ vāsagotrāṃ vā na veda tvāṃ na vettha mām<BR>
12,308.061c	sagotram āviśantyās te tṛtīyo gotrasaṃkaraḥ<BR>
12,308.062a	atha jīvati te bhartā proṣito 'py atha vā kva cit<BR>
12,308.062c	agamyā parabhāryeti caturtho dharmasaṃkaraḥ<BR>
12,308.063a	sā tvam etāny akāryāṇi kāryāpekṣā vyavasyasi<BR>
12,308.063c	avijñānena vā yuktā mithyājñānena vā punaḥ<BR>
12,308.064a	atha vāpi svatantrāsi svadoṣeṇeha kena cit<BR>
12,308.064c	yadi kiṃ cic chrutaṃ te 'sti sarvaṃ kṛtam anarthakam<BR>
12,308.065a	idam anyat tṛtīyaṃ te bhāvasparśavighātakam<BR>
12,308.065c	duṣṭāyā lakṣyate liṅgaṃ pravaktavyaṃ prakāśitam<BR>
12,308.066a	na mayy evābhisaṃdhis te jayaiṣiṇyā jaye kṛtaḥ<BR>
12,308.066c	yeyaṃ matpariṣat kṛtsnā jetum icchasi tām api<BR>
12,308.067a	tathā hy evaṃ punaś ca tvaṃ dṛṣṭiṃ svāṃ pratimuñcasi<BR>
12,308.067c	matpakṣapratighātāya svapakṣodbhāvanāya ca<BR>
12,308.068a	sā svenāmarṣajena tvam ṛddhimohena mohitā<BR>
12,308.068c	bhūyaḥ sṛjasi yogāstraṃ viṣāmṛtam ivaikadhā<BR>
12,308.069a	icchator hi dvayor lābhaḥ strīpuṃsor amṛtopamaḥ<BR>
12,308.069c	alābhaś cāpy araktasya so 'tra doṣo viṣopamaḥ<BR>
12,308.070a	mā sprākṣīḥ sadhu jānīṣva svaśāstram anupālaya<BR>
12,308.070c	kṛteyaṃ hi vijijñāsā mukto neti tvayā mama<BR>
12,308.070e	etat sarvaṃ praticchannaṃ mayi nārhasi gūhitum<BR>
12,308.071a	sā yadi tvaṃ svakāryeṇa yady anyasya mahīpateḥ<BR>
12,308.071c	tattvaṃ satrapraticchannā mayi nārhasi gūhitum<BR>
12,308.072a	na rājānaṃ mṛṣā gacchen na dvijātiṃ kathaṃ cana<BR>
12,308.072c	na striyaṃ strīguṇopetāṃ hanyur hy ete mṛṣāgatāḥ<BR>
12,308.073a	rājñāṃ hi balam aiśvaryaṃ brahma brahmavidāṃ balam<BR>
12,308.073c	rūpayauvanasaubhāgyaṃ strīṇāṃ balam anuttamam<BR>
12,308.074a	ata etair balair ete balinaḥ svārtham icchatā<BR>
12,308.074c	ārjavenābhigantavyā vināśāya hy anārjavam<BR>
12,308.075a	sā tvaṃ jātiṃ śrutaṃ vṛttaṃ bhāvaṃ prakṛtim ātmanaḥ<BR>
12,308.075c	kṛtyam āgamane caiva vaktum arhasi tattvataḥ<BR>
12,308.076a	ity etair asukhair vākyair ayuktair asamañjasaiḥ<BR>
12,308.076c	pratyādiṣṭā narendreṇa sulabhā na vyakampata<BR>
12,308.077a	uktavākye tu nṛpatau sulabhā cārudarśanā<BR>
12,308.077c	tataś cārutaraṃ vākyaṃ pracakrāmātha bhāṣitum<BR>
12,308.078a	navabhir navabhiś caiva doṣair vāgbuddhidūṣaṇaiḥ<BR>
12,308.078c	apetam upapannārtham aṣṭādaśaguṇānvitam<BR>
12,308.079a	saukṣmyaṃ saṃkhyākramau cobhau nirṇayaḥ saprayojanaḥ<BR>
12,308.079c	pañcaitāny arthajātāni vākyam ity ucyate nṛpa<BR>
12,308.080a	eṣām ekaikaśo 'rthānāṃ saukṣmyādīnāṃ sulakṣaṇam<BR>
12,308.080c	śṛṇu saṃsāryamāṇānāṃ padārthaiḥ padavākyataḥ<BR>
12,308.081a	jñānaṃ jñeyeṣu bhinneṣu yathābhedena vartate<BR>
12,308.081c	tatrātiśayinī buddhis tat saukṣmyam iti vartate<BR>
12,308.082a	doṣāṇāṃ ca guṇānāṃ ca pramāṇaṃ pravibhāgaśaḥ<BR>
12,308.082c	kaṃ cid artham abhipretya sā saṃkhyety upadhāryatām<BR>
12,308.083a	idaṃ pūrvam idaṃ paścād vaktavyaṃ yad vivakṣitam<BR>
12,308.083c	kramayogaṃ tam apy āhur vākyaṃ vākyavido janāḥ<BR>
12,308.084a	dharmārthakāmamokṣeṣu pratijñāya viśeṣataḥ<BR>
12,308.084c	idaṃ tad iti vākyānte procyate sa vinirṇayaḥ<BR>
12,308.085a	icchādveṣabhavair duḥkhaiḥ prakarṣo yatra jāyate<BR>
12,308.085c	tatra yā nṛpate vṛttis tat prayojanam iṣyate<BR>
12,308.086a	tāny etāni yathoktāni saukṣmyādīni janādhipa<BR>
12,308.086c	ekārthasamavetāni vākyaṃ mama niśāmaya<BR>
12,308.087a	upetārtham abhinnārthaṃ nāpavṛttaṃ na cādhikam<BR>
12,308.087c	nāślakṣṇaṃ na ca saṃdigdhaṃ vakṣyāmi paramaṃ tava<BR>
12,308.088a	na gurvakṣarasaṃbaddhaṃ parāṅmukhamukhaṃ na ca<BR>
12,308.088c	nānṛtaṃ na trivargeṇa viruddhaṃ nāpy asaṃskṛtam<BR>
12,308.089a	na nyūnaṃ kaṣṭaśabdaṃ vā vyutkramābhihitaṃ na ca<BR>
12,308.089c	na śeṣaṃ nānukalpena niṣkāraṇam ahetukam<BR>
12,308.090a	kāmāt krodhād bhayāl lobhād dainyād ānāryakāt tathā<BR>
12,308.090c	hrīto 'nukrośato mānān na vakṣyāmi kathaṃ cana<BR>
12,308.091a	vaktā śrotā ca vākyaṃ ca yadā tv avikalaṃ nṛpa<BR>
12,308.091c	samam eti vivakṣāyāṃ tadā so 'rthaḥ prakāśate<BR>
12,308.092a	vaktavye tu yadā vaktā śrotāram avamanyate<BR>
12,308.092c	svārtham āha parārthaṃ vā tadā vākyaṃ na rohati<BR>
12,308.093a	atha yaḥ svārtham utsṛjya parārthaṃ prāha mānavaḥ<BR>
12,308.093c	viśaṅkā jāyate tasmin vākyaṃ tad api doṣavat<BR>
12,308.094a	yas tu vaktā dvayor artham aviruddhaṃ prabhāṣate<BR>
12,308.094c	śrotuś caivātmanaś caiva sa vaktā netaro nṛpa<BR>
12,308.095a	tad arthavad idaṃ vākyam upetaṃ vākyasaṃpadā<BR>
12,308.095c	avikṣiptamanā rājann ekāgraḥ śrotum arhasi<BR>
12,308.096a	kāsi kasya kuto veti tvayāham abhicoditā<BR>
12,308.096c	tatrottaram idaṃ vākyaṃ rājann ekamanāḥ śṛṇu<BR>
12,308.097a	yathā jatu ca kāṣṭhaṃ ca pāṃsavaś codabindubhiḥ<BR>
12,308.097c	suśliṣṭāni tathā rājan prāṇinām iha saṃbhavaḥ<BR>
12,308.098a	śabdaḥ sparśo raso rūpaṃ gandhaḥ pañcendriyāṇi ca<BR>
12,308.098c	pṛthag ātmā daśātmānaḥ saṃśliṣṭā jatukāṣṭhavat<BR>
12,308.099a	na caiṣāṃ codanā kā cid astīty eṣa viniścayaḥ<BR>
12,308.099c	ekaikasyeha vijñānaṃ nāsty ātmani tathā pare<BR>
12,308.100a	na veda cakṣuś cakṣuṣṭvaṃ śrotraṃ nātmani vartate<BR>
12,308.100c	tathaiva vyabhicāreṇa na vartante parasparam<BR>
12,308.100e	saṃśliṣṭā nābhijāyante yathāpa iha pāṃsavaḥ<BR>
12,308.101a	bāhyān anyān apekṣante guṇāṃs tān api me śṛṇu<BR>
12,308.101c	rūpaṃ cakṣuḥ prakāśaś ca darśane hetavas trayaḥ<BR>
12,308.101e	yathaivātra tathānyeṣu jñānajñeyeṣu hetavaḥ<BR>
12,308.102a	jñānajñeyāntare tasmin mano nāmāparo guṇaḥ<BR>
12,308.102c	vicārayati yenāyaṃ niścaye sādhvasādhunī<BR>
12,308.103a	dvādaśas tv aparas tatra buddhir nāma guṇaḥ smṛtaḥ<BR>
12,308.103c	yena saṃśayapūrveṣu boddhavyeṣu vyavasyati<BR>
12,308.104a	atha dvādaśake tasmin sattvaṃ nāmāparo guṇaḥ<BR>
12,308.104c	mahāsattvo 'lpasattvo vā jantur yenānumīyate<BR>
12,308.105a	kṣetrajña iti cāpy anyo guṇas tatra caturdaśaḥ<BR>
12,308.105c	mamāyam iti yenāyaṃ manyate na ca manyate<BR>
12,308.106a	atha pañcadaśo rājan guṇas tatrāparaḥ smṛtaḥ<BR>
12,308.106c	pṛthak kalāsamūhasya sāmagryaṃ tad ihocyate<BR>
12,308.107a	guṇas tv evāparas tatra saṃghāta iti ṣoḍaśaḥ<BR>
12,308.107c	ākṛtir vyaktir ity etau guṇau yasmin samāśritau<BR>
12,308.108a	sukhaduḥkhe jarāmṛtyū lābhālābhau priyāpriye<BR>
12,308.108c	iti caikonaviṃśo 'yaṃ dvaṃdvayoga iti smṛtaḥ<BR>
12,308.109a	ūrdhvam ekonaviṃśatyāḥ kālo nāmāparo guṇaḥ<BR>
12,308.109c	itīmaṃ viddhi viṃśatyā bhūtānāṃ prabhavāpyayam<BR>
12,308.110a	viṃśakaś caiṣa saṃghāto mahābhūtāni pañca ca<BR>
12,308.110c	sadasadbhāvayogau ca guṇāv anyau prakāśakau<BR>
12,308.111a	ity evaṃ viṃśatiś caiva guṇāḥ sapta ca ye smṛtāḥ<BR>
12,308.111c	vidhiḥ śukraṃ balaṃ ceti traya ete guṇāḥ pare<BR>
12,308.112a	ekaviṃśaś ca daśa ca kalāḥ saṃkhyānataḥ smṛtāḥ<BR>
12,308.112c	samagrā yatra vartante tac charīram iti smṛtam<BR>
12,308.113a	avyaktaṃ prakṛtiṃ tv āsāṃ kalānāṃ kaś cid icchati<BR>
12,308.113c	vyaktaṃ cāsāṃ tathaivānyaḥ sthūladarśī prapaśyati<BR>
12,308.114a	avyaktaṃ yadi vā vyaktaṃ dvayīm atha catuṣṭayīm<BR>
12,308.114c	prakṛtiṃ sarvabhūtānāṃ paśyanty adhyātmacintakāḥ<BR>
12,308.115a	seyaṃ prakṛtir avyaktā kalābhir vyaktatāṃ gatā<BR>
12,308.115c	ahaṃ ca tvaṃ ca rājendra ye cāpy anye śarīriṇaḥ<BR>
12,308.116a	bindunyāsādayo 'vasthāḥ śukraśoṇitasaṃbhavāḥ<BR>
12,308.116c	yāsām eva nipātena kalalaṃ nāma jāyate<BR>
12,308.117a	kalalād arbudotpattiḥ peśī cāpy arbudodbhavā<BR>
12,308.117c	peśyās tv aṅgābhinirvṛttir nakharomāṇi cāṅgataḥ<BR>
12,308.118a	saṃpūrṇe navame māse jantor jātasya maithila<BR>
12,308.118b*0784_01	evaṃ hi jantuḥ saṃpūrṇo navame māsi maithila<BR>
12,308.118c	jāyate nāmarūpatvaṃ strī pumān veti liṅgataḥ<BR>
12,308.119a	jātamātraṃ tu tad rūpaṃ dṛṣṭvā tāmranakhāṅguli<BR>
12,308.119c	kaumārarūpam āpannaṃ rūpato nopalabhyate<BR>
12,308.120a	kaumārād yauvanaṃ cāpi sthāviryaṃ cāpi yauvanāt<BR>
12,308.120c	anena kramayogena pūrvaṃ pūrvaṃ na labhyate<BR>
12,308.121a	kalānāṃ pṛthagarthānāṃ pratibhedaḥ kṣaṇe kṣaṇe<BR>
12,308.121c	vartate sarvabhūteṣu saukṣmyāt tu na vibhāvyate<BR>
12,308.122a	na caiṣām apyayo rājaṃl lakṣyate prabhavo na ca<BR>
12,308.122c	avasthāyām avasthāyāṃ dīpasyevārciṣo gatiḥ<BR>
12,308.123a	tasyāpy evaṃprabhāvasya sadaśvasyeva dhāvataḥ<BR>
12,308.123c	ajasraṃ sarvalokasya kaḥ kuto vā na vā kutaḥ<BR>
12,308.124a	kasyedaṃ kasya vā nedaṃ kuto vedaṃ na vā kutaḥ<BR>
12,308.124c	saṃbandhaḥ ko 'sti bhūtānāṃ svair apy avayavair iha<BR>
12,308.125a	yathādityān maṇeś caiva vīrudbhyaś caiva pāvakaḥ<BR>
12,308.125c	bhavaty evaṃ samudayāt kalānām api jantavaḥ<BR>
12,308.126a	ātmany evātmanātmānaṃ yathā tvam anupaśyasi<BR>
12,308.126c	evam evātmanātmānam anyasmin kiṃ na paśyasi<BR>
12,308.126e	yady ātmani parasmiṃś ca samatām adhyavasyasi<BR>
12,308.127a	atha māṃ kāsi kasyeti kimartham anupṛcchasi<BR>
12,308.127c	idaṃ me syād idaṃ neti dvaṃdvair muktasya maithila<BR>
12,308.127e	kāsi kasya kuto veti vacane kiṃ prayojanam<BR>
12,308.128a	ripau mitre 'tha madhyasthe vijaye saṃdhivigrahe<BR>
12,308.128c	kṛtavān yo mahīpāla kiṃ tasmin muktalakṣaṇam<BR>
12,308.129a	trivarge saptadhā vyaktaṃ yo na vedeha karmasu<BR>
12,308.129c	saṅgavān yas trivarge ca kiṃ tasmin muktalakṣaṇam<BR>
12,308.130a	priye caivāpriye caiva durbale balavaty api<BR>
12,308.130c	yasya nāsti samaṃ cakṣuḥ kiṃ tasmin muktalakṣaṇam<BR>
12,308.131a	tad amuktasya te mokṣe yo 'bhimāno bhaven nṛpa<BR>
12,308.131c	suhṛdbhiḥ sa nivāryas te vicittasyeva bheṣajaiḥ<BR>
12,308.132a	tāni tāny anusaṃdṛśya saṅgasthānāny ariṃdama<BR>
12,308.132c	ātmanātmani saṃpaśyet kiṃ tasmin muktalakṣaṇam<BR>
12,308.133a	imāny anyāni sūkṣmāṇi mokṣam āśritya kāni cit<BR>
12,308.133c	caturaṅgapravṛttāni saṅgasthānāni me śṛṇu<BR>
12,308.134a	ya imāṃ pṛthivīṃ kṛtsnām ekacchatrāṃ praśāsti ha<BR>
12,308.134c	ekam eva sa vai rājā puram adhyāvasaty uta<BR>
12,308.135a	tatpure caikam evāsya gṛhaṃ yad adhitiṣṭhati<BR>
12,308.135c	gṛhe śayanam apy ekaṃ niśāyāṃ yatra līyate<BR>
12,308.136a	śayyārdhaṃ tasya cāpy atra strīpūrvam adhitiṣṭhati<BR>
12,308.136c	tad anena prasaṅgena phalenaiveha yujyate<BR>
12,308.137a	evam evopabhogeṣu bhojanācchādaneṣu ca<BR>
12,308.137c	guṇeṣu parimeyeṣu nigrahānugrahau prati<BR>
12,308.138a	paratantraḥ sadā rājā svalpe so 'pi prasajjate<BR>
12,308.138c	saṃdhivigrahayoge ca kuto rājñaḥ svatantratā<BR>
12,308.139a	strīṣu krīḍāvihāreṣu nityam asyāsvatantratā<BR>
12,308.139c	mantre cāmātyasamitau kuta eva svatantratā<BR>
12,308.140a	yadā tv ājñāpayaty anyāṃs tadāsyoktā svatantratā<BR>
12,308.140c	avaśaḥ kāryate tatra tasmiṃs tasmin guṇe sthitaḥ<BR>
12,308.141a	svaptukāmo na labhate svaptuṃ kāryārthibhir janaiḥ<BR>
12,308.141c	śayane cāpy anujñātaḥ supta utthāpyate 'vaśaḥ<BR>
12,308.142a	snāhy ālabha piba prāśa juhudhy agnīn yajeti ca<BR>
12,308.142c	vadasva śṛṇu cāpīti vivaśaḥ kāryate paraiḥ<BR>
12,308.143a	abhigamyābhigamyainaṃ yācante satataṃ narāḥ<BR>
12,308.143c	na cāpy utsahate dātuṃ vittarakṣī mahājanāt<BR>
12,308.144a	dāne kośakṣayo hy asya vairaṃ cāpy aprayacchataḥ<BR>
12,308.144c	kṣaṇenāsyopavartante doṣā vairāgyakārakāḥ<BR>
12,308.145a	prājñāñ śūrāṃs tathaivāḍhyān ekasthāne 'pi śaṅkate<BR>
12,308.145c	bhayam apy abhaye rājño yaiś ca nityam upāsyate<BR>
12,308.146a	yadā caite praduṣyanti rājan ye kīrtitā mayā<BR>
12,308.146c	tadaivāsya bhayaṃ tebhyo jāyate paśya yādṛśam<BR>
12,308.147a	sarvaḥ sve sve gṛhe rājā sarvaḥ sve sve gṛhe gṛhī<BR>
12,308.147c	nigrahānugrahau kurvaṃs tulyo janaka rājabhiḥ<BR>
12,308.148a	putrā dārās tathaivātmā kośo mitrāṇi saṃcayaḥ<BR>
12,308.148c	paraiḥ sādhāraṇā hy ete tais tair evāsya hetubhiḥ<BR>
12,308.149a	hato deśaḥ puraṃ dagdhaṃ pradhānaḥ kuñjaro mṛtaḥ<BR>
12,308.149c	lokasādhāraṇeṣv eṣu mithyājñānena tapyate<BR>
12,308.150a	amukto mānasair duḥkhair icchādveṣapriyodbhavaiḥ<BR>
12,308.150c	śirorogādibhī rogais tathaiva vinipātibhiḥ<BR>
12,308.151a	dvaṃdvais tais tair upahataḥ sarvataḥ pariśaṅkitaḥ<BR>
12,308.151c	bahupratyarthikaṃ rājyam upāste gaṇayan niśāḥ<BR>
12,308.152a	tad alpasukham atyarthaṃ bahuduḥkham asāravat<BR>
12,308.152b*0785_01	tṛṇāgnijvalanaprakhyaṃ phenabudbudasaṃnibham<BR>
12,308.152c	ko rājyam abhipadyeta prāpya copaśamaṃ labhet<BR>
12,308.153a	mamedam iti yac cedaṃ puraṃ rāṣṭraṃ ca manyase<BR>
12,308.153c	balaṃ kośam amātyāṃś ca kasyaitāni na vā nṛpa<BR>
12,308.154a	mitrāmātyaṃ puraṃ rāṣṭraṃ daṇḍaḥ kośo mahīpatiḥ<BR>
12,308.154c	saptāṅgaś cakrasaṃghāto rājyam ity ucyate nṛpa<BR>
12,308.155a	saptāṅgasyāsya rājyasya tridaṇḍasyeva tiṣṭhataḥ<BR>
12,308.155c	anyonyaguṇayuktasya kaḥ kena guṇato 'dhikaḥ<BR>
12,308.156a	teṣu teṣu hi kāleṣu tat tad aṅgaṃ viśiṣyate<BR>
12,308.156c	yena yat sidhyate kāryaṃ tat prādhānyāya kalpate<BR>
12,308.157a	saptāṅgaś cāpi saṃghātas trayaś cānye nṛpottama<BR>
12,308.157c	saṃbhūya daśavargo 'yaṃ bhuṅkte rājyaṃ hi rājavat<BR>
12,308.158a	yaś ca rājā mahotsāhaḥ kṣatradharmarato bhavet<BR>
12,308.158c	sa tuṣyed daśabhāgena tatas tv anyo daśāvaraiḥ<BR>
12,308.159a	nāsty asādhāraṇo rājā nāsti rājyam arājakam<BR>
12,308.159c	rājye 'sati kuto dharmo dharme 'sati kutaḥ param<BR>
12,308.160a	yo 'py atra paramo dharmaḥ pavitraṃ rājarājyayoḥ<BR>
12,308.160c	pṛthivī dakṣiṇā yasya so 'śvamedho na vidyate<BR>
12,308.161a	sāham etāni karmāṇi rājyaduḥkhāni maithila<BR>
12,308.161c	samarthā śataśo vaktum atha vāpi sahasraśaḥ<BR>
12,308.162a	svadehe nābhiṣaṅgo me kutaḥ paraparigrahe<BR>
12,308.162c	na mām evaṃvidhāṃ muktām īdṛśaṃ vaktum arhasi<BR>
12,308.163a	nanu nāma tvayā mokṣaḥ kṛtsnaḥ pañcaśikhāc chrutaḥ<BR>
12,308.163c	sopāyaḥ sopaniṣadaḥ sopāsaṅgaḥ saniścayaḥ<BR>
12,308.164a	tasya te muktasaṅgasya pāśān ākramya tiṣṭhataḥ<BR>
12,308.164c	chatrādiṣu viśeṣeṣu kathaṃ saṅgaḥ punar nṛpa<BR>
12,308.165a	śrutaṃ te na śrutaṃ manye mithyā vāpi śrutaṃ śrutam<BR>
12,308.165c	atha vā śrutasaṃkāśaṃ śrutam anyac chrutaṃ tvayā<BR>
12,308.166a	athāpīmāsu saṃjñāsu laukikīṣu pratiṣṭhasi<BR>
12,308.166c	abhiṣaṅgāvarodhābhyāṃ baddhas tvaṃ prākṛto mayā<BR>
12,308.167a	sattvenānupraveśo hi yo 'yaṃ tvayi kṛto mayā<BR>
12,308.167c	kiṃ tavāpakṛtaṃ tatra yadi mukto 'si sarvataḥ<BR>
12,308.168a	niyamo hy eṣa dharmeṣu yatīnāṃ śūnyavāsitā<BR>
12,308.168c	śūnyam āvāsayantyā ca mayā kiṃ kasya dūṣitam<BR>
12,308.169a	na pāṇibhyāṃ na bāhubhyāṃ pādorubhyāṃ na cānagha<BR>
12,308.169c	na gātrāvayavair anyaiḥ spṛśāmi tvā narādhipa<BR>
12,308.170a	kule mahati jātena hrīmatā dīrghadarśinā<BR>
12,308.170c	naitat sadasi vaktavyaṃ sad vāsad vā mithaḥ kṛtam<BR>
12,308.171a	brāhmaṇā guravaś ceme tathāmātyā gurūttamāḥ<BR>
12,308.171c	tvaṃ cātha gurur apy eṣām evam anyonyagauravam<BR>
12,308.172a	tad evam anusaṃdṛśya vācyāvācyaṃ parīkṣatā<BR>
12,308.172c	strīpuṃsoḥ samavāyo 'yaṃ tvayā vācyo na saṃsadi<BR>
12,308.173a	yathā puṣkaraparṇasthaṃ jalaṃ tatparṇasaṃsthitam<BR>
12,308.173c	tiṣṭhaty aspṛśatī tadvat tvayi vatsyāmi maithila<BR>
12,308.174a	yadi vāpy aspṛśantyā me sparśaṃ jānāsi kaṃ cana<BR>
12,308.174c	jñānaṃ kṛtam abījaṃ te kathaṃ teneha bhikṣuṇā<BR>
12,308.175a	sa gārhasthyāc cyutaś ca tvaṃ mokṣaṃ nāvāpya durvidam<BR>
12,308.175c	ubhayor antarāle ca vartase mokṣavātikaḥ<BR>
12,308.176a	na hi muktasya muktena jñasyaikatvapṛthaktvayoḥ<BR>
12,308.176c	bhāvābhāvasamāyoge jāyate varṇasaṃkaraḥ<BR>
12,308.177a	varṇāśramapṛthaktve ca dṛṣṭārthasyāpṛthaktvinaḥ<BR>
12,308.177c	nānyad anyad iti jñātvā nānyad anyat pravartate<BR>
12,308.178a	pāṇau kuṇḍaṃ tathā kuṇḍe payaḥ payasi makṣikāḥ<BR>
12,308.178c	āśritāśrayayogena pṛthaktvenāśrayā vayam<BR>
12,308.179a	na tu kuṇḍe payobhāvaḥ payaś cāpi na makṣikāḥ<BR>
12,308.179c	svayam evāśrayanty ete bhāvā na tu parāśrayam<BR>
12,308.180a	pṛthaktvād āśramāṇāṃ ca varṇānyatve tathaiva ca<BR>
12,308.180c	parasparapṛthaktvāc ca kathaṃ te varṇasaṃkaraḥ<BR>
12,308.181a	nāsmi varṇottamā jātyā na vaiśyā nāvarā tathā<BR>
12,308.181c	tava rājan savarṇāsmi śuddhayonir aviplutā<BR>
12,308.182a	pradhāno nāma rājarṣir vyaktaṃ te śrotram āgataḥ<BR>
12,308.182c	kule tasya samutpannāṃ sulabhāṃ nāma viddhi mām<BR>
12,308.183a	droṇaś ca śataśṛṅgaś ca vakradvāraś ca parvataḥ<BR>
12,308.183c	mama satreṣu pūrveṣāṃ citā maghavatā saha<BR>
12,308.184a	sāhaṃ tasmin kule jātā bhartary asati madvidhe<BR>
12,308.184c	vinītā mokṣadharmeṣu carāmy ekā munivratam<BR>
12,308.185a	nāsmi satrapraticchannā na parasvābhimāninī<BR>
12,308.185c	na dharmasaṃkarakarī svadharme 'smi dhṛtavratā<BR>
12,308.186a	nāsthirā svapratijñāyāṃ nāsamīkṣyapravādinī<BR>
12,308.186c	nāsamīkṣyāgatā cāhaṃ tvatsakāśaṃ janādhipa<BR>
12,308.187a	mokṣe te bhāvitāṃ buddhiṃ śrutvāhaṃ kuśalaiṣiṇī<BR>
12,308.187c	tava mokṣasya cāpy asya jijñāsārtham ihāgatā<BR>
12,308.188a	na vargasthā bravīmy etat svapakṣaparapakṣayoḥ<BR>
12,308.188c	mukto na mucyate yaś ca śānto yaś ca na śāmyati<BR>
12,308.189a	yathā śūnye purāgāre bhikṣur ekāṃ niśāṃ vaset<BR>
12,308.189c	tathā hi tvaccharīre 'sminn imāṃ vatsyāmi śarvarīm<BR>
12,308.190a	sāham āsanadānena vāgātithyena cārcitā<BR>
12,308.190c	suptā suśaraṇā prītā śvo gamiṣyāmi maithila<BR>
12,308.191a	ity etāni sa vākyāni hetumanty arthavanti ca<BR>
12,308.191c	śrutvā nādhijagau rājā kiṃ cid anyad ataḥ param<BR>
12,308.191d@029A_0000	yudhiṣṭhira uvāca<BR>
12,308.191d@029A_0001	avyaktavyaktatattvānāṃ niścayaṃ bharatarṣabha<BR>
12,308.191d@029A_0002	bhīṣma uvāca<BR>
12,308.191d@029A_0002	vaktum arhasi kauravya devasyājasya yā kṛtiḥ<BR>
12,308.191d@029A_0003	atrāpy udāharantīmaṃ saṃvādaṃ guruśiṣyayoḥ<BR>
12,308.191d@029A_0004	āsurir uvāca<BR>
12,308.191d@029A_0004	kapilasyāsureś caiva sarvaduḥkhavimokṣaṇam<BR>
12,308.191d@029A_0005	avyaktavyaktatattvānāṃ niścayaṃ buddhiniścayam<BR>
12,308.191d@029A_0006	bhagavann amitaprajña vaktum arhasi me 'rthataḥ<BR>
12,308.191d@029A_0007	kiṃ vyaktaṃ kim avyaktaṃ kiṃ vyaktāvyaktataram | kati tattvāni<BR>
12,308.191d@029A_0008	kim ādyaṃ madhyamaṃ ca tattvānāṃ kim adhyātmam adhibhūtam adhidaivataṃ ca |<BR>
12,308.191d@029A_0009	kiṃ nu svargāpyayaṃ kati sargāḥ kiṃ bhūtaṃ kiṃ bhaviṣyaṃ kiṃ bhavyam |<BR>
12,308.191d@029A_0010	kiṃ jñānaṃ kiṃ jñeyaṃ ko jñātā kiṃ buddhaṃ kim apratibuddhaṃ kiṃ<BR>
12,308.191d@029A_0011	budhyamānam |<BR>
12,308.191d@029A_0012	kati parvāṇi kati srotāṃsi kati karmayonayaḥ | kim ekatvaṃ kiṃ<BR>
12,308.191d@029A_0013	nānātvam | kiṃ sahavāsavivāsaṃ kiṃ vidyāvidyam | iti |<BR>
12,308.191d@029A_0013	kapila uvāca<BR>
12,308.191d@029A_0014	yad bhavān āha kiṃ vyaktaṃ kim avyaktam ity atra brūmaḥ | avyaktam |<BR>
12,308.191d@029A_0015	agrāhyam atarkyam aparimeyam avyaktam | vyaktam upalakṣyate |<BR>
12,308.191d@029A_0016	yathartavo 'mūrtayas teṣu puṣpaphalair vyaktir upalakṣyate tadvad avyaktaṃ guṇair upalakṣyate<BR>
12,308.191d@029A_0017	prāggataṃ pratyaggatam ūrdhvam adhas tiryak ca | sataś cānanugrāhyatvāt<BR>
12,308.191d@029A_0018	sākṛtiḥ |<BR>
12,308.191d@029A_0019	avyaktasya tamo rajaḥ sattvaṃ tat pradhānaṃ tattvaṃ paraṃ kṣetram |<BR>
12,308.191d@029A_0020	salilam amṛtam abhayam avyaktam akṣaram ajaṃ jīvam ity evamādīny avyaktanāmāni<BR>
12,308.191d@029A_0021	bhavanti | evam āha |<BR>
12,308.191d@029A_0022	avyaktaṃ bījadharmāṇāṃ mahāgrāham acetanam<BR>
12,308.191d@029A_0023	tasmād ekaguṇo jajñe tad vyaktaṃ tattvam īśvaraḥ<BR>
12,308.191d@029A_0024	tad etad avyaktam | prasavadhāraṇādānasvabhāvam āpo dhāraṇe prajanane<BR>
12,308.191d@029A_0025	ādāne guṇānāṃ prakṛtiḥ sadā parāpramattaṃ tad ekasmin kāryakāraṇe |<BR>
12,308.191d@029A_0026	**************<BR>
12,308.191d@029A_0027	yad apy uktaṃ kiṃ vyaktam ity atra brūmaḥ | vyaktaṃ nāmāsure yat pūrvam<BR>
12,308.191d@029A_0028	avyaktād utpannam īśvaram apratibuddhaguṇastham etat puruṣasaṃjñakaṃ mahad ity uktaṃ<BR>
12,308.191d@029A_0029	buddhir iti ca dhṛtir iti ca | sattā smṛtir matir medhā vyavasāyaḥ<BR>
12,308.191d@029A_0030	samādhiḥ prāptir ity evamādīni vyaktaparyāyanāmāni vadanti |<BR>
12,308.191d@029A_0031	evam āha |<BR>
12,308.191d@029A_0032	mahataḥ siddhir āyattā saṃśayaś ca mahān yataḥ<BR>
12,308.191d@029A_0033	putrasargasya dīptyartham autsukyaṃ ca paraṃ tathā<BR>
12,308.191d@029A_0034	tad evordhvasrotobhimukhatvād apratibuddhatvāc cātmanaḥ prakaroty ahaṃkāram<BR>
12,308.191d@029A_0035	avyaktāvyaktataram |<BR>
12,308.191d@029A_0036	yad apy uktaṃ kiṃ vyaktāvyaktataram ity atra brūmaḥ | vyaktāvyaktataraṃ<BR>
12,308.191d@029A_0037	nāma tṛtīyaṃ puruṣasaṃjñakam |<BR>
12,308.191d@029A_0038	tad etayor ubhayor viriñcivairiñcayor ekaikaśa utpattiḥ | viriñco 'bhimāniny<BR>
12,308.191d@029A_0039	aviveka īrṣyā kāmaḥ krodho lobho darpo moho mamakāraś<BR>
12,308.191d@029A_0040	cety etāny ahaṃkāraparyāyanāmāni bhavanti | evam āha |<BR>
12,308.191d@029A_0041	ahaṃ kartety ahaṃkartā sasṛje viśvam īśvaraḥ<BR>
12,308.191d@029A_0042	tṛtīyam etaṃ puruṣam abhimānaguṇaṃ viduḥ<BR>
12,308.191d@029A_0043	ahaṃkārād yugapad utpādayām āsa pañca mahābhūtāni śabdasparśarūparasagandhalakṣaṇāni |<BR>
12,308.191d@029A_0044	tāny eva buddhyanta iti | evam āha |<BR>
12,308.191d@029A_0045	bhūtasargam ahaṃkārād yo vidvān avabudhyate<BR>
12,308.191d@029A_0046	so 'bhimānam atikramya mahāntaṃ pratitiṣṭhate<BR>
12,308.191d@029A_0047	bhūteṣu cāpy ahaṃkāro asarūpas tathocyate<BR>
12,308.191d@029A_0048	punar viṣayahetvarthe sa manaḥsaṃjñakaḥ smṛtaḥ<BR>
12,308.191d@029A_0049	vikharād vaikharaṃ yugapad indriyaiḥ sahotpādayati | śrotraghrāṇacakṣurjihvātvag<BR>
12,308.191d@029A_0050	ity etāni śabdasparśarūparasagandhān avabudhyanta<BR>
12,308.191d@029A_0051	iti pañca buddhīndriyāṇi vadanti | evam āhur ācāryāḥ | vāg ghastau<BR>
12,308.191d@029A_0052	pādapāyur ānandaś ceti pañca karmendriyāṇi viśeṣāḥ | ādityo 'śvinau<BR>
12,308.191d@029A_0053	nakṣatrāṇīty etānīndriyāṇāṃ paryāyanāmāni vadanti | evam<BR>
12,308.191d@029A_0054	āha |<BR>
12,308.191d@029A_0055	ahaṃkārāt tathā bhūtāny utpādya mahadātmanoḥ<BR>
12,308.191d@029A_0056	vaikharatvaṃ tato jñātvā vaikharo viṣayātmakaḥ<BR>
12,308.191d@029A_0057	vikārastham ahaṃkāram avabudhyātha mānavaḥ<BR>
12,308.191d@029A_0058	mahad aiśvaryam āpnoti yāvad ācandratārakam<BR>
12,308.191d@029A_0058	kapila uvāca<BR>
12,308.191d@029A_0059	yad apy uktaṃ kati tattvāni bhavantīti | tad etāni mayā pūrvaśaḥ<BR>
12,308.191d@029A_0060	pūrvoktāni | evam āha |<BR>
12,308.191d@029A_0061	tattvāny etāny athoktāni yathāvad yo 'nubudhyate<BR>
12,308.191d@029A_0062	na sa pāpena lipyeta nirmuktaḥ sarvasaṃkarāt<BR>
12,308.191d@029A_0063	yad apy uktaṃ kim ādyaṃ madhyamaṃ ca tattvānām ity atra brūmaḥ | etad ādyaṃ<BR>
12,308.191d@029A_0064	madhyamaṃ coktaṃ buddhyādīni trayoviṃśatitattvāni viśeṣaparyavasānāni<BR>
12,308.191d@029A_0065	jñātavyāni bhavantīty evam āha | kenety atrocyate |<BR>
12,308.191d@029A_0066	devadattayajñadattabrāhmaṇakṣatriyavaiśyaśūdracaṇḍālapulkasādir etāni<BR>
12,308.191d@029A_0067	jñātavyāni buddhyādīni viśeṣaparyavasānāni mantavyāni pratyetavyāny<BR>
12,308.191d@029A_0068	uktāni | etad ādyaṃ madhyamaṃ ca | etasmāt tattvānām utpattir<BR>
12,308.191d@029A_0069	bhavati atra pralīyante | ke cid āhur ācāryāḥ | aham ity evam ātmakaṃ<BR>
12,308.191d@029A_0070	śarīrasaṃghātaṃ triṣu lokeṣu vyaktam | avyaktasūkṣmādhiṣṭhitam etad<BR>
12,308.191d@029A_0071	devadattasaṃjñakam | dehināṃ yogadarśanam | abuddhapuruṣadarśanānāṃ tu<BR>
12,308.191d@029A_0072	pañcaviṃśatitattvānāṃ buddhyamānāpratibuddhayor vyatiriktam upekṣakaṃ śuci<BR>
12,308.191d@029A_0073	vyabhram ity āhur ācāryāḥ | evaṃ cāha |<BR>
12,308.191d@029A_0074	caturviṃśatitattvajñas tv avyakte pratitiṣṭhati<BR>
12,308.191d@029A_0075	pañcaviṃśatitattvajño 'vyaktam apy atitiṣṭhati<BR>
12,308.191d@029B_0000	kapila uvāca<BR>
12,308.191d@029B_0001	yad apy uktaṃ kim adhyātmam adhibhūtam adhidaivataṃ cet yatra brūmaḥ | adhyātmam<BR>
12,308.191d@029B_0002	adhibhūtam adhidaivataṃ cāsure vakṣyāmaḥ | pādāv adhyātmaṃ gantavyam<BR>
12,308.191d@029B_0003	adhibhūtaṃ viṣṇur adhidaivatam | pāyur adhyātmaṃ visargo 'dhibhūtaṃ mitro 'dhidaivatam |<BR>
12,308.191d@029B_0004	ānando 'dhyātmam anubhavo 'dhibhūtaṃ prajāpatir adhidaivatam |<BR>
12,308.191d@029B_0005	hastāv adhyātmaṃ kartavyam adhibhūtam indro 'dhidaivatam |<BR>
12,308.191d@029B_0006	vāg adhyātmaṃ vaktavyam adhibhūtam agnir adhidaivatam | ghrāṇo 'dhyātmaṃ<BR>
12,308.191d@029B_0007	ghreyam adhibhūtaṃ bhūmir adhidaivatam | śrotram adhyātmaṃ śrotavyam adhibhūtam<BR>
12,308.191d@029B_0008	ākāśam adhidaivatam | cakṣur adhyātmaṃ draṣṭavyam adhibhūtaṃ sūryo 'dhidaivatam |<BR>
12,308.191d@029B_0009	jihvādhyātmaṃ raso 'dhibhūtam āpo 'dhidaivatam | tvag adhyātmaṃ<BR>
12,308.191d@029B_0010	spraṣṭavyam adhibhūtaṃ vāyur adhidaivatam | mano 'dhyātmaṃ mantavyam<BR>
12,308.191d@029B_0011	adhibhūtaṃ candramā adhidaivatam | ahaṃkāro 'dhyātmam abhimāno 'dhibhūtaṃ<BR>
12,308.191d@029B_0012	viriñco 'dhidaivatam | buddhir adhyātmaṃ boddhavyam adhibhūtaṃ puruṣo 'dhidaivatam |<BR>
12,308.191d@029B_0013	etāvad adhyātmam adhibhūtam adhidaivataṃ ca sarvatra pratyetavyānīty<BR>
12,308.191d@029B_0014	āha |<BR>
12,308.191d@029B_0015	brāhmaṇe nṛpatau kīṭe śvapāke śuni hastini<BR>
12,308.191d@029B_0016	puttikādaṃśamaśake vihaṃge ca samaṃ bhavet<BR>
12,308.191d@029B_0017	avyaktapuruṣayor yogād buddhir utpadyate ''tmani<BR>
12,308.191d@029B_0018	yayā sarvam idaṃ vyāptaṃ trailokyaṃ sacarācaram<BR>
12,308.191d@029B_0019	ya etat tritayaṃ vetti śuddhaṃ cānyad upekṣakam<BR>
12,308.191d@029B_0020	virajo vitamaskaṃ ca nirmalaṃ śivam avyayam<BR>
12,308.191d@029B_0021	saṃdehasaṃkarān mukto nirindriyam anīśvaram<BR>
12,308.191d@029B_0022	niraṅkuram abījaṃ ca śāśvataṃ tad avāpnuyāt<BR>
12,308.191d@029B_0023	yad apy uktaṃ kiṃ nu sargāpyayam iti atra brūmaḥ | tad yathā jarāyujāṇḍajasvedajodbhijjāś<BR>
12,308.191d@029B_0024	catvāro bhūtagrāmāḥ kālāgnināhaṃkṛtenānekaśatasahasrāṃśunā<BR>
12,308.191d@029B_0025	dahyamānāḥ pṛthivīm anupralīyante | tadāttagandhā<BR>
12,308.191d@029B_0026	kūrmapṛṣṭhanibhā pṛthivī apsu pralīyate | tad udakaṃ sarvam<BR>
12,308.191d@029B_0027	abhavat | agnir apy ādatte toyam | tadāgnibhūtam abhavat | agnim apy ādatte<BR>
12,308.191d@029B_0028	vāyuḥ | sa vāyur ūrdhvam adhas tiryak ca dodhavīti | tad vāyur bhūtam<BR>
12,308.191d@029B_0029	abhavat | vāyum apy ādatte vyoma | tad ākāśam eva ninādam abhavat |<BR>
12,308.191d@029B_0030	tad ākāśaṃ manasi pralīyate | mano 'haṃkāre 'haṃkāro mahati<BR>
12,308.191d@029B_0031	mahān avyakte tad etat pralayam īhate | pralayāntān mahāpralaya ity ucyate |<BR>
12,308.191d@029B_0032	praṇaṣṭasarvasvaṃ tama evāpratimaṃ bhavati | agrāhyam acchedyam<BR>
12,308.191d@029B_0033	abhedyam apratarkyam anādy acintyam anālambam asthānam avyayam ajaṃ śāśvatam<BR>
12,308.191d@029B_0034	iti | evam āha |<BR>
12,308.191d@029B_0035	sargapralayam etāvat tattvato yo 'vabudhyate<BR>
12,308.191d@029B_0036	uttīrya so 'śivād asmāc chivam ānantyam āpnuyāt<BR>
12,308.191d@029B_0037	kapila uvāca<BR>
12,308.191d@029B_0037	iti |<BR>
12,308.191d@029B_0038	yad apy uktam āsure kati sargāṇi prākṛtavaikṛtāni bhavantīti |<BR>
12,308.191d@029B_0039	atra brūmaḥ | nava sargāṇi prākṛtavaikṛtāni bhavanti | avyaktān mahad<BR>
12,308.191d@029B_0040	utpadyate | taṃ vidyāsargaṃ vadanti | mahataś cāhaṃkāra utpadyate |<BR>
12,308.191d@029B_0041	ahaṃkārāt pañcabhūtasargaḥ | bhūtebhyo vikāraḥ | yasmāt kṛtsnasya jagatas<BR>
12,308.191d@029B_0042	tejas tad etat prabhavāpyayam | evam āha |<BR>
12,308.191d@029B_0043	utpattiṃ nidhanaṃ madhyaṃ bhūtānām ātmanaś ca yaḥ<BR>
12,308.191d@029B_0044	vetti vidyām avidyāṃ ca sa vācyo bhagavān iti<BR>
12,308.191d@029B_0045	yad apy uktaṃ kiṃ bhūtaṃ kiṃ bhavyaṃ kiṃ bhaviṣyac cety atra brūmaḥ |<BR>
12,308.191d@029B_0046	bhūtaṃ bhavyaṃ bhaviṣyaṃ cāsure trailokyaṃ kālaḥ | sa mahātmā saṃpraty atītānāgatānām<BR>
12,308.191d@029B_0047	utpādakānām utpādakaś cānugrāhakaś ca tirobhāvakaś cety<BR>
12,308.191d@029B_0048	evam āha |<BR>
12,308.191d@029B_0049	bhūtabhavyabhaviṣyāṇāṃ sraṣṭāraṃ kālam īśvaram<BR>
12,308.191d@029B_0050	yo 'vabudhyati tadgāmī sa duḥkhāt parimucyate<BR>
12,308.191d@029B_0051	katarasmād duḥkhāt | janmajarāmaraṇājñānabadhirāndhakubjahīnātiriktāṅgavadhabandhavairūpyacintāvyādhiprabhṛtibhir<BR>
12,308.191d@029B_0052	kapila uvāca<BR>
12,308.191d@029B_0052	anyaiś cānekair iti |<BR>
12,308.191d@029B_0053	yad apy uktaṃ kiṃ jñānam iti atra brūmaḥ | jñānaṃ nāmāsure prajñā |<BR>
12,308.191d@029B_0054	sā buddhir yayā boddhavyam anubudhyate | kiṃ punas tad boddhavyam ity atrocyate |<BR>
12,308.191d@029B_0055	boddhavyaṃ nāma dvividham iṣṭāniṣṭakṛtam | tad yathā | idaṃ<BR>
12,308.191d@029B_0056	dharmyam idam adharmyam | idaṃ vācyam idam avācyam | idaṃ kāryam idam akāryam |<BR>
12,308.191d@029B_0057	idaṃ grāhyam idam agrāhyam | idaṃ gamyam idam agamyam | idaṃ<BR>
12,308.191d@029B_0058	śrāvyam idam aśrāvyam | idaṃ dṛśyam idam adṛśyam | idaṃ bhakṣyam idam abhakṣyam |<BR>
12,308.191d@029B_0059	idaṃ bhojyam idam abhojyam | idaṃ peyam idam apeyam | idaṃ<BR>
12,308.191d@029B_0060	lehyam idam alehyam | idaṃ coṣyam idam acoṣyam |<BR>
12,308.191d@029B_0061	kutaś caitāny avatiṣṭhante | kva vā pralīyante | kasya vaitāni | kasya<BR>
12,308.191d@029B_0062	vā naitāni | tatrocyate | avyaktād etāny avatiṣṭhante | avyaktam eva<BR>
12,308.191d@029B_0063	pralīyante | avyaktasyaitāni naitāni puruṣasyety atrāha | yady avyaktād<BR>
12,308.191d@029B_0064	etāny avatiṣṭhante 'vyaktam evābhipralīyante |<BR>
12,308.191d@029B_0065	kena khalv idānīṃ kāraṇeneṣṭāniṣṭakṛtair dvaṃdvair avabudhyate<BR>
12,308.191d@029B_0066	kṣetrajñaḥ | kasmād abhimanyate mamaitāni dvaṃdvāni | aham eteṣāṃ mattaś caitāny<BR>
12,308.191d@029B_0067	avatiṣṭhante mayy evābhipralīyanta ity evam āha |<BR>
12,308.191d@029B_0068	pravartamānān prakṛter imān guṇāṃs<BR>
12,308.191d@029B_0069	tamovṛto 'yaṃ viparītadarśanaḥ<BR>
12,308.191d@029B_0070	ahaṃ karomīty abudho 'bhimanyate<BR>
12,308.191d@029B_0071	tṛṇasya kubjīkaraṇe 'py anīśvaraḥ<BR>
12,308.191d@029B_0072	yadā tv ayam abhimanyate | avyaktād etāny avatiṣṭhante | avyaktam<BR>
12,308.191d@029B_0073	evābhipralīyante avyaktasyaitāni naitāni mameti | tadāsya<BR>
12,308.191d@029B_0074	vijñānābhisaṃbandhād vivāso bhavati | evam āha |<BR>
12,308.191d@029B_0075	setur iva bhavet prakṛtir jalam iva guṇā matsyavat kṣetrī<BR>
12,308.191d@029B_0076	tasmin svabhāvalulite jale pravṛtte carati matsyaḥ<BR>
12,308.191d@029B_0077	evaṃ svabhāvayogāt sṛjati guṇān prakṛtir ity abhimatam | na so 'jñeṣu<BR>
12,308.191d@029B_0078	pravicarati kṣetrajño jñaḥ paraḥ prakṛter iti |<BR>
12,308.191d@029B_0079	yad apy uktaṃ kiṃ jñeyam iti | atra brūmaḥ | jñeyaṃ nāmāsure puruṣaḥ<BR>
12,308.191d@029B_0080	pañcaviṃśatitattvāni bhavanti evam āha |<BR>
12,308.191d@029B_0081	avyaktaṃ buddhyahaṃkārau mahābhūtāni pañca ca<BR>
12,308.191d@029B_0082	viśeṣān pañca caivāhur daśaikaṃ ca prakāśakān<BR>
12,308.191d@029B_0083	ekādaśendriyāṇy eva etāvaj jñeyasaṃjñitam<BR>
12,308.191d@029B_0084	pañca pañca hi vargāṇi vijñeyāny eva tattvataḥ<BR>
12,308.191d@029B_0085	pañcaviṃśatitattvāni viditvaitāni tattvataḥ<BR>
12,308.191d@029B_0086	viśuddhaḥ puruṣaś cāsmād vargahīno na śocati<BR>
12,308.191d@029B_0087	pañcaviṃśatitattvajño yatra tatrāśrame rataḥ<BR>
12,308.191d@029B_0088	trayas trivargān yo veda śuddhātmani sa līyate<BR>
12,308.191d@029B_0089	ke te trayas trivargā ity atra brūmaḥ | sattvaṃ rajas tama iti prathamaḥ |<BR>
12,308.191d@029B_0090	utpādako 'nugrāhyakas tirobhāvaka iti dvitīyaḥ | buddho 'pratibuddho<BR>
12,308.191d@029B_0091	budhyamāna iti tṛtīyaḥ | evam ete trayas trivargā bhavanti |<BR>
12,308.191d@029B_0092	evam āha |<BR>
12,308.191d@029B_0093	trayas trivargān vijñāya yāthātathyena mānavaḥ<BR>
12,308.191d@029B_0094	karmaṇā manasā vācā pravimukto na śocati<BR>
12,308.191d@029B_0095	kāryaṃ kāraṇaṃ kartṛtvam iti trivargaguṇāḥ | ke guṇā guṇamātrā<BR>
12,308.191d@029B_0096	guṇalakṣaṇaṃ guṇāvayavam | sattvaṃ rajas tama iti guṇāḥ | tatra<BR>
12,308.191d@029B_0097	tattvadarśanatā bhayanāśaḥ svasthabhāvatā prasannendriyatā sukhasvapnapratibodhanam<BR>
12,308.191d@029B_0098	iti sattvamātrāḥ | rāgitā matsaritā sāhasikatā<BR>
12,308.191d@029B_0099	paritāpitāriṣṭasvapnapratibodhanateti rajomātrāḥ | mūḍhatā nidrāveśitā<BR>
12,308.191d@029B_0100	dharmadveṣitākāryeṣv atipramoditā smṛtināśaś ceti<BR>
12,308.191d@029B_0101	tamomātrāḥ | guṇavṛttam ity upāsya sarvabhūtamadhyasthas tamasābhibhūtaḥ<BR>
12,308.191d@029B_0102	svapiti | sattvaviśuddho 'vabudhyate | svapnapratibodhanāntaraṃ raja<BR>
12,308.191d@029B_0103	kapila uvāca<BR>
12,308.191d@029B_0103	ity avayavān | ya evaṃ vindate prājñaḥ sarvato vimucyata iti |<BR>
12,308.191d@029B_0104	yad apy uktaṃ ko jñāteti atra brūmaḥ | jñātā nāmāsure kṣetrajño<BR>
12,308.191d@029B_0105	draṣṭā śucir upekṣako jñānatriko budhyamānāpratibuddhayoḥ<BR>
12,308.191d@029B_0106	paraḥ | taṃ viditvā niravayavam anāmayam asmād duḥkhād vimucyata ity evam<BR>
12,308.191d@029B_0107	āha |<BR>
12,308.191d@029B_0108	pañcaviṃśatitattvād dhi niṣkalaṃ śucim avraṇam<BR>
12,308.191d@029B_0109	na śocati naro jñātvā sāṃkhyaśrutinidarśanāt<BR>
12,308.191d@029B_0110	yad apy uktaṃ kim apratibuddhaṃ kiṃ budhyamānaṃ ceti | atra<BR>
12,308.191d@029B_0111	brūmaḥ | apratibuddhaṃ nāmāsure avyaktam | budhyamānaṃ buddhistham |<BR>
12,308.191d@029B_0112	param etābhyām anyad upekṣakaṃ śucijñaṃ vyabhram ity evam āha |<BR>
12,308.191d@029B_0113	budhyamānāpratibuddhābhyāṃ buddhasya ca nirātmanaḥ<BR>
12,308.191d@029B_0114	pārāvaryaṃ viditvā tu jñānasāphalyam āpnuyāt<BR>
12,308.191d@029B_0115	ye tv evaṃ nāma budhyeran yathāśāstranidarśanāt<BR>
12,308.191d@029B_0116	kapila uvāca<BR>
12,308.191d@029B_0116	tritayaṃ teṣv asāphalyaṃ śāstrasyābhavad āsure<BR>
12,308.191d@029B_0117	yad apy uktaṃ kati parvāṇi bhavantīti atrocyate | pañca parvāṇi<BR>
12,308.191d@029B_0118	tamo moho mahāmohas tāmisro 'ndhatāmisra iti | tama ity ajñānam<BR>
12,308.191d@029B_0119	evādhikurute | moha ity ālasyam evādhikurute | mahāmoha iti<BR>
12,308.191d@029B_0120	kāmam evādhikurute | kasmāt | mahatām apy atra devadānavamaharṣīṇāṃ<BR>
12,308.191d@029B_0121	mahān moho bhavatīti | tāmisra iti krodham evādhikurute |<BR>
12,308.191d@029B_0122	andhatāmisra iti viṣādam evādhikurute | viṣādaś ca mṛtyuḥ |<BR>
12,308.191d@029B_0123	sa cāpratibuddhasya bhavati | kasmāt | yat sattvastho 'ham iti paśyan<BR>
12,308.191d@029B_0124	mohāt sa sattvavināśe nityasya kṣetrajñasya vināśam anupaśyati | yatraikakālam<BR>
12,308.191d@029B_0125	andhatāmisraṃ viṣādam evārchati | ahaṃ mariṣyāmi<BR>
12,308.191d@029B_0126	aham amṛto 'nityatvād ajñānatvāc ca | maraṇajananatve svaśarīrasaṃsthite<BR>
12,308.191d@029B_0127	paraśarīrasaṃjñite cābhiṣvajate | ahaṃ tava mama tvaṃ mātā mama mātur<BR>
12,308.191d@029B_0128	ahaṃ putro mama pitur aham ity evamādiṣu snehāyataneṣv abhidhatte | satataṃ<BR>
12,308.191d@029B_0129	duḥkhānubaddhas tāsu tāsu yonyavasthāsv abhiṣicyamāno mama sukhaṃ<BR>
12,308.191d@029B_0130	mama duḥkham ity evamādibhiḥ sarvadvaṃdvair abhyāhato 'haṃkāraspṛṣṭo<BR>
12,308.191d@029B_0131	mātsaryakāmakrodhalobhamohamānadarpamadāviṣṭas tṛṣṇārtaś ca | indriyānukūlato<BR>
12,308.191d@029B_0132	'tikṛcchratvān niyatamānasaḥ śubhāśubham eva karma kurvan sthāvaranirayatiryagyoniṣv<BR>
12,308.191d@029B_0133	evopapadyate varṣasahasrakoṭiśatāny anantāny eko 'navabodhāt |<BR>
12,308.191d@029B_0134	evaṃ hy āha |<BR>
12,308.191d@029B_0135	parvāṇi parvāṇi ghorāṇi yo 'vidvān nāvabudhyate<BR>
12,308.191d@029B_0136	sa badhyate mṛtyupāśair harṣaśokasamanvitaḥ<BR>
12,308.191d@029B_0137	budhyamāno hy adīnātmā viditārthas tu tattvataḥ<BR>
12,308.191d@029B_0138	vimucyate mṛtyupāśair vidyayā gataniścayaḥ<BR>
12,308.191d@029B_0139	iti |<BR>
12,308.191d@029B_0140	yad apy uktaṃ kati srotāṃsi bhavantīti | atra brūmaḥ |<BR>
12,308.191d@029B_0141	pañca srotāṃsi bhavanti | mukhyasrotas tiryaksrota urdhvasroto 'rvākasroto<BR>
12,308.191d@029B_0142	kapila uvāca<BR>
12,308.191d@029B_0142	'nugrahasrotaś ceti |<BR>
12,308.191d@029B_0143	yad apy uktaṃ kati karmayonayo bhavantīti | atra brūmaḥ | pañca karmayonayo<BR>
12,308.191d@029B_0144	bhavanti dhṛtiḥ śraddhā sukhā vividiṣāvividiṣā ceti |<BR>
12,308.191d@029B_0145	tatra dhṛtir nāma karmayoniḥ | dhṛtiṃ yo 'nurakṣati trividhena<BR>
12,308.191d@029B_0146	karmaṇā vāṅmanaḥkāyasamuttheneti | evam āha |<BR>
12,308.191d@029B_0147	vāci karmaṇi saṃkalpe pratijñāṃ yo 'nurakṣati<BR>
12,308.191d@029B_0148	tanniṣṭhas tatpratijñaś ca dhṛter etat svalakṣaṇam<BR>
12,308.191d@029B_0149	śraddhā nāma karmayoniḥ | śraddhāṃ yas tv anutiṣṭhate so 'nasūyādamādibhiḥ<BR>
12,308.191d@029B_0150	vijñānasaṃyogabrahmacaryagurukulanivāsagṛhasthavānaprasthadānādhyayanapratigrahamantrādibhir<BR>
12,308.191d@029B_0151	nakṣatraniyamaiḥ śreyaḥ prāpsyāmīty<BR>
12,308.191d@029B_0152	evam anuṣṭhānaṃ kuruta iti | evam āha |<BR>
12,308.191d@029B_0153	brahmacaryānasūye ca dānam adhyayanaṃ tapaḥ<BR>
12,308.191d@029B_0154	yajanaṃ yājanaṃ caiva śraddhāyā lakṣaṇaṃ smṛtam<BR>
12,308.191d@029B_0155	sukhaṃ nāma karmayoniḥ | yaḥ sukhakāmo bhavati prāyaścittaparaḥ<BR>
12,308.191d@029B_0156	pareṇa yatnenānutiṣṭhati | tad yathā satyaṃ kāmamanyuviṣayagobrāhmaṇakarma |<BR>
12,308.191d@029B_0157	anulomānām api proktā sāvitrīty anyāś ca vidyā<BR>
12,308.191d@029B_0158	bahvyo brahmalokaṃ prāpayantīti | evam āha |<BR>
12,308.191d@029B_0159	karmavidyātapobhis tu yo yatnam anutiṣṭhati<BR>
12,308.191d@029B_0160	prāyaścittaṃ tapaś caiva tat sukhāyāstu lakṣaṇam<BR>
12,308.191d@029B_0161	vividiṣā nāma karmayoniḥ | sarvaṃ jñātukāmatā | āgamāṃś ca<BR>
12,308.191d@029B_0162	kurute śrutiviśeṣākāṅkṣī kva saṃjñā kva vāsaṃjñeti | evam āha |<BR>
12,308.191d@029B_0163	sarvam etat parijñāya karma hy ārabhate tu yaḥ<BR>
12,308.191d@029B_0164	saiṣā vividiṣā nāma karmayonir anuṣṭhitā<BR>
12,308.191d@029B_0165	avividiṣā nāma karmayoniḥ | sarvam evājñātukāmatā<BR>
12,308.191d@029B_0166	sarvakarmabhyo nivartanam iti | evam āha |<BR>
12,308.191d@029B_0167	sarvam etat parijñāya karmabhyo yo nivartate<BR>
12,308.191d@029B_0168	saiṣāvividiṣā nāma karmayonir anuṣṭhitā<BR>
12,308.191d@029B_0169	yad apy uktaṃ kim ekatvaṃ kiṃ nānātvam iti | atra brūmaḥ | ekatvaṃ<BR>
12,308.191d@029B_0170	nāmāsure yad ayaṃ sattvam abhiṣvajate kṣetrajñaḥ vyaktaṃ cāvyaktaṃ<BR>
12,308.191d@029B_0171	cāpratibuddhattvāt tad ekatvam apadiśyate | nānātvaṃ nāma yad ayaṃ sattvād avyaktāc<BR>
12,308.191d@029B_0172	ca smṛtaḥ samāvartayate | etan nānātvam apadiśyate pratibuddhatvāt |<BR>
12,308.191d@029B_0173	evam eṣāṃ bhautikāhaṃkārikamāhātmikāvyaktīnāṃ caturṇāṃ<BR>
12,308.191d@029B_0174	puruṣāṇāṃ sattvenaikatvaṃ bhavati nānātvaṃ ceti | evam āha |<BR>
12,308.191d@029B_0175	nānātvaikatvam etāvad yo na vindaty abuddhimān<BR>
12,308.191d@029B_0176	sa badhyate sarvabandhair asaṃbandhād vimucyate<BR>
12,308.191d@029B_0177	yad apy uktaṃ kiṃ sahavāsavivāsam iti | atra brūmaḥ | sahavāsaṃ<BR>
12,308.191d@029B_0178	nāmāsure yad ayaṃ sattvam abhiṣajate kṣetrajño 'vyaktaṃ cāpratibuddhatvād<BR>
12,308.191d@029B_0179	etat sahavāsam ity apadiśyate | vivāsaṃ nāma yad ayaṃ sattvād avyaktāc ca<BR>
12,308.191d@029B_0180	vāsaṃ pratisamāvartayate pratibuddhatvād etad vivāsam apadiśyate |<BR>
12,308.191d@029B_0181	evam apratibuddhānāṃ viṣayābhiṣaṅgiṇām eṣāṃ bhautikāhaṃkārikamāhātmikāvyaktikānāṃ<BR>
12,308.191d@029B_0182	caturṇāṃ puruṣāṇāṃ sattvena sahavāsavivāsam<BR>
12,308.191d@029B_0183	anyatvāt | evaṃ cāha |<BR>
12,308.191d@029B_0184	vivāsaṃ sahavāsaṃ ca yo vidvān nāvabudhyate<BR>
12,308.191d@029B_0185	sa baddhaḥ sattvasaṃvāsaiḥ saṃsārān na pramucyate<BR>
12,308.191d@029B_0186	iti |<BR>
12,308.191d@029B_0186	kapila uvāca<BR>
12,308.191d@029B_0187	yad apy uktaṃ kiṃ vidyāvidyeti | atra brūmaḥ | avidyā nāmāsure<BR>
12,308.191d@029B_0188	bhavaty eṣā iṣṭāniṣṭāvyatiriktā trayī punarbhāvikī | vidyā nāmāsure<BR>
12,308.191d@029B_0189	bhavatīṣṭāniṣṭavyatiriktānvīkṣiky apunarbhāvikī | sarvabhūtābhayaṃkarī<BR>
12,308.191d@029B_0190	sarvalokeṣv ālokanāya sarvajñānāvabodhanābhyudyatā<BR>
12,308.191d@029B_0191	sarvaduḥkhanirmokṣāyopadiṣṭety ācāryam abhigamya yāthātathyadarśanān na<BR>
12,308.191d@029B_0192	bhavati | evam āha |<BR>
12,308.191d@029B_0193	ūrdhvaṃ cāvāk ca tiryak ca na kva cit kāmayed budhaḥ<BR>
12,308.191d@029B_0194	na hi jñānena cājñāne śarma vindati mānuṣaḥ<BR>
12,308.191d@029B_0195	mānuṣatvāc ca devatvaṃ devatvāc ca manuṣyatām<BR>
12,308.191d@029B_0196	sa tu saṃdhāvate 'jasram avidyāvaśam āgataḥ<BR>
12,308.191d@029B_0197	yas tv avidyām adhaḥ kṛtvā vidyārtham avabudhya ca<BR>
12,308.191d@029B_0198	nābhinandati na dveṣṭi vidyāvidye sa buddhimān<BR>
12,308.191d@029B_0199	pārāvarye sukhaṃ jñātvā viditvā ca paraṃ budhaḥ<BR>
12,308.191d@029B_0200	mucyate dehasaṃtānād dehāc cāmṛtam āpnuyāt<BR>
12,308.191d@029B_0201	āsurir uvāca<BR>
12,308.191d@029B_0201	iti |<BR>
12,308.191d@029B_0202	bhagavan kiṃ kuśalākuśalaṃ vargāvargaṃ kiṃ kṛtsnakṣayaṃ kiṃ śuddhāśuddhaṃ<BR>
12,308.191d@029B_0203	kiṃ nityānityaṃ kiṃ kevalākevalaṃ kiṃ parāt paraṃ kiṃ paśyāpaśyaṃ<BR>
12,308.191d@029B_0204	kiṃ śāśvatāśāśvataṃ kiṃ vyatiriktāvyatiriktaṃ kiṃ yogāyogam ity atra<BR>
12,308.191d@029B_0205	saṃdeho me bhavaty apratyakṣatvāt | pratyakṣaṃ caitad bhagavataḥ |<BR>
12,308.191d@029B_0206	tad anubhāṣitum arhati bhagavān madanugrahāya dharmeṇa | iti |<BR>
12,308.191d@029B_0206	kapila uvāca<BR>
12,308.191d@029B_0207	yad uktam āsure kiṃ kuśalākuśalam iti | atra brūmaḥ | kuśalaṃ<BR>
12,308.191d@029B_0208	nāma sarveṣu vedeṣu sarveṣu śāstreṣu sarvāsu vidyāsv adhigatayāthātathyatvam |<BR>
12,308.191d@029B_0209	akuśalaṃ nāma sarveṣām anadhigatayāthātathyatvam |<BR>
12,308.191d@029B_0210	tad etat kuśalākuśalaṃ karma sattvam āhuḥ | sattvamūle khalv ete<BR>
12,308.191d@029B_0211	kuśalākuśale sattvabhūte sattva eva pralayaṃ gacchataḥ | sattvaṃ<BR>
12,308.191d@029B_0212	caivāviśeṣas tyajati | tanmūlaṃ caitat kuśalākuśalam aśeṣataḥ sattvam<BR>
12,308.191d@029B_0213	iti | evam āha |<BR>
12,308.191d@029B_0214	kāyena trividhaṃ karma vācā caiva caturvidham<BR>
12,308.191d@029B_0215	manasā trividhaṃ caiva kuśalākuśalaṃ smṛtam<BR>
12,308.191d@029B_0216	yad apy uktaṃ kiṃ vargāvargam iti | atra brūmaḥ | vargaṃ nāmāsure<BR>
12,308.191d@029B_0217	puruṣaḥ pañcaviṃśatitattvāni bhavanti | avyaktaṃ mahān ahaṃkāraḥ pañca<BR>
12,308.191d@029B_0218	mahābhūtāni pañca viśeṣā ekādaśendriyāṇi | tad vargam | etasmād<BR>
12,308.191d@029B_0219	vargād apavarga upavṛttaḥ kṣetrajñaḥ śucir upekṣako budhyamānāpratibuddhayoḥ<BR>
12,308.191d@029B_0220	parastāt | evam āha |<BR>
12,308.191d@029B_0221	pañcaviṃśāt paraṃ vyaktam ahaṃkāras tataḥ paraḥ<BR>
12,308.191d@029B_0222	ahaṃkārāt parā buddhir buddher ātmā mahān paraḥ<BR>
12,308.191d@029B_0223	mahataḥ param avyaktam avyaktāt puruṣaḥ paraḥ<BR>
12,308.191d@029B_0224	parāvarajñas tattvānāṃ prāpnoty ajam anuttamam<BR>
12,308.191d@029B_0225	iti |<BR>
12,308.191d@029B_0225	kapila uvāca<BR>
12,308.191d@029B_0226	yad apy uktaṃ kiṃ kṛtsnakṣayam iti | atra brūmaḥ | kṛtsnakṣayaṃ nāmāsure<BR>
12,308.191d@029B_0227	puruṣaḥ pañcaviṃśatitattvāni bhavanti | avyaktaṃ mahān buddhir ahaṃkāraḥ<BR>
12,308.191d@029B_0228	pañca mahābhūtāni pañca viśeṣā ekādaśendriyāṇi puruṣeṇa jñātavyāni<BR>
12,308.191d@029B_0229	bhavanti | svatas tasmāt tattvāni | nāham eteṣāṃ naitāni mattaḥ<BR>
12,308.191d@029B_0230	sarvataḥ sarvāṇīti | evam āha |<BR>
12,308.191d@029B_0231	samyagdarśanasaṃpannaḥ kṛtsnakṣayam avāpnuyāt<BR>
12,308.191d@029B_0232	kṛtsnakṣayaṃ na cāpnoti asamyagdarśane rataḥ<BR>
12,308.191d@029B_0233	yad apy uktaṃ kiṃ śuddhāśuddham iti | atra brūmaḥ | śuddhaṃ nāmāsure<BR>
12,308.191d@029B_0234	kṣetrajño draṣṭā sākṣimātrako budhyamānāpratibuddhayoḥ paro yaḥ<BR>
12,308.191d@029B_0235	pañcaviṃśatitattvajñaḥ | yathā mantavyaṃ tathā manyate yathā<BR>
12,308.191d@029B_0236	boddhavyaṃ tathā budhyate yathā vaktavyaṃ tathā bravīti yathā kartavyaṃ<BR>
12,308.191d@029B_0237	tathā karoty ahaṃkārāpratibuddhatvāt | budhena kṣetrajñena sarvaṃ dṛṣṭaṃ<BR>
12,308.191d@029B_0238	sarvāgamāḥ sarvadvaṃdvāni sarvajñānāni tapaś cātapaś ca śuddhaś cāśuddhaś ca |<BR>
12,308.191d@029B_0239	anena mārgeṇa kṣetrajñasyāśuddhadharmiṇaḥ śuddhim ṛcchati | amārgeṇa<BR>
12,308.191d@029B_0240	jñānadṛṣṭāntāgamaprāmāṇyāt suvipulam api tapas taptvā<BR>
12,308.191d@029B_0241	saṃsāra eva majjaty apratibuddhatvāt | evam āha |<BR>
12,308.191d@029B_0242	suśuddhaṃ puruṣaṃ dṛṣṭvāpy aśuddham iti manyate<BR>
12,308.191d@029B_0243	sa tapo vipulaṃ prāpya saṃsāre pratitiṣṭhati<BR>
12,308.191d@029B_0244	kapila uvāca<BR>
12,308.191d@029B_0244	iti |<BR>
12,308.191d@029B_0245	yad apy uktaṃ kiṃ nityānityam iti | atra brūmaḥ | nityaṃ<BR>
12,308.191d@029B_0246	nāmāsure 'vyaktam | anityā vikārāḥ | avyaktam anityaṃ pravadanti<BR>
12,308.191d@029B_0247	sargapralayadharmitvād vikārāṇām | tathaivādhiṣṭhātāram anityaṃ pravadanti<BR>
12,308.191d@029B_0248	adhiṣṭhānakartṛtvād vikārāṇām | anenaiva hetunā evam etayor ubhayor<BR>
12,308.191d@029B_0249	nityatvān nityaḥ kṣetrajña ity evam āha |<BR>
12,308.191d@029B_0250	budhyamānāpratibuddhābhyāṃ buddhasya ca nirātmanaḥ<BR>
12,308.191d@029B_0251	nityānityaṃ viditvā tu na janma punar āpnuyāt<BR>
12,308.191d@029B_0252	yad apy uktaṃ kiṃ kevalākevalam iti | atra brūmaḥ | kevalaṃ nāmāsure<BR>
12,308.191d@029B_0253	paraṃ kṣetrajño 'prakṛtir avikāraḥ | prakṛtivikāraguṇādhiṣṭhitatvād akevalaṃ<BR>
12,308.191d@029B_0254	buddhisthaṃ budhyamānaṃ puruṣam ācāryāḥ | yadi hy eṣa budhyeta nāham eteṣāṃ<BR>
12,308.191d@029B_0255	prakṛtivikārāṇām iti kevalaś ca syād anyaś ca<BR>
12,308.191d@029B_0256	syāt | yadā tv eṣa prakṛtivikārān adhitiṣṭhamāno 'bhimanyate mamaite<BR>
12,308.191d@029B_0257	prakṛtivikārā aham eteṣām iti tadaiṣa prakṛtivikārāṇām adhiṣṭhitatvād<BR>
12,308.191d@029B_0258	akevalaḥ syāt | evam āha |<BR>
12,308.191d@029B_0259	budhyamāno yadā buddhyā vikārān adhitiṣṭhati<BR>
12,308.191d@029B_0260	tadā saha guṇair eṣa sargapralayabhāg bhavet<BR>
12,308.191d@029B_0261	yadā tv eṣa vikārāṇām anyo 'ham iti manyate<BR>
12,308.191d@029B_0262	tadā vikārān utkramya param avyaktam āpnuyāt<BR>
12,308.191d@029B_0263	kapila uvāca<BR>
12,308.191d@029B_0263	iti |<BR>
12,308.191d@029B_0264	yad apy uktaṃ kiṃ parāt param iti | atra brūmaḥ | parāt paraṃ nāmāsure<BR>
12,308.191d@029B_0265	karmendriyebhyaḥ paraṃ buddhīndriyaṃ buddhīndriyebhyo mano manaso<BR>
12,308.191d@029B_0266	viśeṣā viśeṣebhyo mahābhūtāni mahābhūtebhyo 'haṃkāro 'haṃkārād<BR>
12,308.191d@029B_0267	buddhir buddher mahān mahataś cāvyaktam | tad etad āsure parāt paraṃ bhavati |<BR>
12,308.191d@029B_0268	aparam etat | param etebhyo 'nyaḥ kṣetrajñas tv asargapralayadharmā | asargapralayadharmiṇāv<BR>
12,308.191d@029B_0269	abuddhabudhyamānāv avyaktapuruṣau | na tv etāvad budhyamānāpratibuddhatvād<BR>
12,308.191d@029B_0270	buddhaḥ | evam āha |<BR>
12,308.191d@029B_0271	budhyamānāpratibuddhābhyāṃ buddhasya ca nirātmanaḥ<BR>
12,308.191d@029B_0272	parāparaṃ viditvā tu na janma punar āpnuyāt<BR>
12,308.191d@029B_0273	evam etābhyāṃ budhyamānāpratibuddhābhyām anyaṃ buddhaṃ buddhvā na śocatīti |<BR>
12,308.191d@029B_0274	kapila uvāca<BR>
12,308.191d@029B_0274	++++<BR>
12,308.191d@029B_0275	yad apy uktaṃ kiṃ paśyāpaśyam iti | atra brūmaḥ | anādinidhanād<BR>
12,308.191d@029B_0276	grāhyatvād āsure śāśvatam avyaktam | prasavadhāraṇādānaguṇasvabhāvatvād<BR>
12,308.191d@029B_0277	aśāśvatam | anye cācāryās tathaivādhiṣṭhātāram anenaiva<BR>
12,308.191d@029B_0278	hetunā śāśvataṃ ca varṇayanti | śāśvatas tu bhagavān kṣetrajño bījadharmā<BR>
12,308.191d@029B_0279	prakṛtivikārayor vyatiriktaḥ śuddhadharmā muktadharmā ceti | evam āha |<BR>
12,308.191d@029B_0280	paśyaḥ paśyati paśyantam apaśyantaṃ ca paśyati<BR>
12,308.191d@029B_0281	apaśyas tāv apaśyatvāt paśyāpaśyau na paśyati<BR>
12,308.191d@029B_0282	iti |<BR>
12,308.191d@029B_0283	yad apy uktaṃ kiṃ vyatiriktam iti | atra brūmaḥ | vyatiriktaṃ nāmāsure<BR>
12,308.191d@029B_0284	puruṣaḥ pañcaviṃśakaḥ kṣetrajñaḥ | yathā puṣkaraparṇastho bindur na śleṣam<BR>
12,308.191d@029B_0285	upagacchanty anyatvāt tathā kṣetraṃ kṣetrajñaḥ | yathā muñjād<BR>
12,308.191d@029B_0286	iṣīkā nikṛṣṭā na punar āviśati anyatvāt tathā kṣetraṃ kṣetrajñaḥ |<BR>
12,308.191d@029B_0287	yathodake pravartamāne matsyo na pravartate 'nyatvāt tathā kṣetraṃ kṣetrajñaḥ |<BR>
12,308.191d@029B_0288	yathodumbare maśako bhinna udumbare na punar abhiṣvajate 'nyatvāt tathā<BR>
12,308.191d@029B_0289	kṣetraṃ kṣetrajñaḥ | yathā kūlād vṛkṣaḥ pataṃs tat kūlaṃ muñcaty anyatvāt tathā<BR>
12,308.191d@029B_0290	kṣetraṃ kṣetrajñaḥ | yathā vṛkṣād vā śakunir utpatan sa taṃ vṛkṣam<BR>
12,308.191d@029B_0291	utsṛjaty anyatvāt tathā kṣetraṃ kṣetrajñaḥ | kasmād anyatvāt | sarveṣām evam<BR>
12,308.191d@029B_0292	anyatvam | kūlam anyad vṛkṣo 'nyaḥ | maśako 'nyo 'nyad udumbaram |<BR>
12,308.191d@029B_0293	anyo matsyo 'nyad udakam | muñjam anyad anyeṣīkā | anyad udakam anyat<BR>
12,308.191d@029B_0294	puṣkaraparṇam | tathānyat kṣetraṃ kṣetrajño 'nyaḥ puruṣaḥ pañcaviṃśakaḥ |<BR>
12,308.191d@029B_0295	kapila uvāca<BR>
12,308.191d@029B_0295	anyaś cāsmāt kṣetrajña iti |<BR>
12,308.191d@029B_0296	yad apy uktaṃ kiṃ viyogāviyogam iti | atra brūmaḥ | aviyogo<BR>
12,308.191d@029B_0297	nāmāsure viṣayaviṣayiṇau prati viśleṣo na bhavaty apratibuddhatvāt |<BR>
12,308.191d@029B_0298	viyogo nāmāsure puruṣaḥ pañcaviṃśatīnāṃ tattvānām asaṃsakto nāham<BR>
12,308.191d@029B_0299	eteṣām anye caite mamety anabhimanyamāno viyogī bhavati |<BR>
12,308.191d@029B_0300	pañcaviṃśatitattvajñaḥ parātmā bhavate 'mṛtaḥ<BR>
12,308.191d@029B_0301	kapila uvāca<BR>
12,308.191d@029B_0301	sa muktas tattvasaṃtānāt pareṇa samatāṃ vrajet<BR>
12,308.191d@029B_0302	evam etad āsure paraṃ puruṣād anyad vyaktam abuddhaṃ budhyamāno 'bhimanyate |<BR>
12,308.191d@029B_0303	nānābhāvāt kṣetradharmāvyaktam akṣetradharmā kṣetrajñaḥ | bījadharmāvyaktam abījadharmā<BR>
12,308.191d@029B_0304	kṣetrajñaḥ | sargadharmāvyaktam asargadharmā kṣetrajñaḥ | prakṛtidharmāvyaktam<BR>
12,308.191d@029B_0305	aprakṛtidharmā kṣetrajñaḥ | guṇadharmāvyaktam aguṇadharmā<BR>
12,308.191d@029B_0306	kṣetrajñaḥ | avimaladharmāvyaktaṃ vimaladharmā kṣetrajñaḥ | abuddhidharmāvyaktaṃ<BR>
12,308.191d@029B_0307	buddhidharmā kṣetrajñaḥ | aśucidharmāvyaktaṃ śucidharmā kṣetrajñaḥ |<BR>
12,308.191d@029B_0308	amuktadharmāvyaktaṃ muktadharmā kṣetrajñaḥ | aviviktadharmāvyaktaṃ viviktadharmā<BR>
12,308.191d@029B_0309	kṣetrajñaḥ | akuśaladharmāvyaktaṃ kuśaladharmā kṣetrajñaḥ | apaśyadharmāvyaktaṃ<BR>
12,308.191d@029B_0310	paśyadharmā kṣetrajñaḥ | acetanadharmāvyaktaṃ cetanadharmā<BR>
12,308.191d@029B_0311	kṣetrajñaḥ | aviyogadharmāvyaktaṃ viyogadharmā kṣetrajñaḥ | avimokṣadharmāvyaktaṃ<BR>
12,308.191d@029B_0312	vimokṣadharmā kṣetrajñaḥ | kiṃ ca bhūyo draṣṭā kṣetrajño<BR>
12,308.191d@029B_0313	draṣṭavyam avyaktam | śrotā kṣetrajñaḥ śrotavyam avyaktam | mantā<BR>
12,308.191d@029B_0314	kṣetrajño mantavyam avyaktam | boddhā kṣetrajño boddhavyam avyaktam |<BR>
12,308.191d@029B_0315	evam evāsure anyad avyaktam anyaḥ puruṣaḥ pañcaviṃśatitattvam<BR>
12,308.191d@029B_0316	kapila uvāca<BR>
12,308.191d@029B_0316	anyad anyo 'smāt kṣetrajña iti |<BR>
12,308.191d@029B_0317	evam etad āsure buddhyā buddhvā nirdvaṃdvaṃ nirnamaskāram asvāhākārasvadhākāram<BR>
12,308.191d@029B_0318	anahaṃkāraṃ kṣetrajñaṃ śuddhaṃ nirdvaṃdvena nirdvitīyena śuddhenālubdhakenāhiṃsakena<BR>
12,308.191d@029B_0319	yathālabdhopajīvināpy apagatakāmakrodhalobhamohamānadarpeṇātmavatā<BR>
12,308.191d@029B_0320	sarvabhūtadarśanena samyagdṛṣṭinā yatātmanā<BR>
12,308.191d@029B_0321	śāntena dāntena śūnyāgāranadīpulinavṛkṣamūlavṛkṣakoṭarabusāgārāvasathagṛhānityena<BR>
12,308.191d@029B_0322	yātrāmātrabhojanācchādanena yatra kva cana<BR>
12,308.191d@029B_0323	śāyinā bhikṣuṇā svakāryam anuṣṭhātavyam | pratibhāvyam upasargaṃ jitvā<BR>
12,308.191d@029B_0324	yogena yogakāryam anuṣṭheyam | tad dvividhaṃ dhyānam | tad yathā prāṇāyāmātmakaṃ<BR>
12,308.191d@029B_0325	caturvidhaṃ saguṇaprāṇāyāmātmakaṃ ca mānasam aguṇam |<BR>
12,308.191d@029B_0326	tad yathā śrotraṃ śrāvyebhyaḥ pratisamāvartayati ghrāṇaṃ ghreyebhyaś<BR>
12,308.191d@029B_0327	cakṣū rūpebhyas tvacaṃ sparśebhyo jihvāṃ rasebhyo mano mantavyebhyo<BR>
12,308.191d@029B_0328	'haṃkāram abhimānebhyo buddhiṃ boddhavyebhyaḥ | tad etad idam indriyagrāmam<BR>
12,308.191d@029B_0329	asmād indriyaviṣayāt svaiḥ svaṃ nirudhya devatāḥ pratisamāvartayati |<BR>
12,308.191d@029B_0330	jalajānīva pralāyayati mānasebhyaḥ saṃkalpebhyaḥ<BR>
12,308.191d@029B_0331	pratisamāvartayati mānasam indriyāṇi | mānasebhyaś caivaṃ saṃkalpebhyaḥ<BR>
12,308.191d@029B_0332	pratisamāvartayitvā mahātmā kratum unnayate | mahākratavo bhūtādiś ca<BR>
12,308.191d@029B_0333	bhūtaviśeṣāś ca mahaty ātmani mahāntam ātmānaṃ kratūṃś ca vivecayitvā<BR>
12,308.191d@029B_0334	vyaktam anuyuṅkte | tatrātītaḥ kṣemī bhavati tasmād ayaṃ vivṛtaḥ | yaś ca<BR>
12,308.191d@029B_0335	tataḥ kṣetrajñam asamāvṛto bhavati nirdvaṃdvo nirdvitīyaḥ<BR>
12,308.191d@029B_0336	śuddho mukto nityaḥ kevalo bhavati | eṣo 'nta eṣo 'pavarga eṣā<BR>
12,308.191d@029B_0337	niṣṭhā etan naiṣkarmyam |<BR>
12,308.191d@029B_0338	tad yathā tathopanayanena pūrvataraiś cācāryair upadiṣṭam | tad evam upadeśaḥ |<BR>
12,308.191d@029B_0339	tatra śloko bhavati |<BR>
12,308.191d@029B_0340	yathāsya jāgrataḥ svapno yathā syāt tamasā vṛtaḥ<BR>
12,308.191d@029B_0341	kapila uvāca<BR>
12,308.191d@029B_0341	vibhāgajñasya mokṣas tu yas tv ajñaḥ sa punar bhavet<BR>
12,308.191d@029B_0342	etāvad evāsure dhyānam anuvarṇitam | parisaṃkhyānam api coktam |<BR>
12,308.191d@029B_0343	caturviṃśatitattvam etat kāraṇam ity atra brūmaḥ | tad etad buddhisthaṃ budhyamānam<BR>
12,308.191d@029B_0344	etad ācāryāḥ śuddham icchanty anavabodhāt | nānyam aguṇaṃ puruṣam |<BR>
12,308.191d@029B_0345	kas tv eṣo 'dhiṣṭhātṛsaṃjñakaḥ prakṛtivikārāṇām anyas tv apratīkāraḥ |<BR>
12,308.191d@029B_0346	+++<BR>
12,308.191d@029B_0347	tad etat prakṛtivikārasaṃjñakād anyad avyaktāt puruṣaṃ śuddhaṃ niṣkaivalyam<BR>
12,308.191d@029B_0348	anavayavam ajaṃ kṣemyam evāha |<BR>
12,308.191d@029B_0349	yeneyaṃ sasutā bahuprasavinī lokāśrayālambinā<BR>
12,308.191d@029B_0350	yonisthāḥ puruṣāś ca yena viditā buddhyā sadā buddhavat<BR>
12,308.191d@029B_0351	draṣṭā caiva paro guṇair virahito jñānāt turīyo 'kṣayas<BR>
12,308.191d@029B_0352	tadvad vartayatīha yaḥ kṛtamatir muktaḥ sa yonyādhikaḥ<BR>
12,308.191d@029B_0353	tad etad upasaṃkhyānam anuvarṇitaṃ yāthātathyadarśanād anavabuddhānāṃ pratibodhanam<BR>
12,308.191d@029B_0354	iti |<BR>
12,308.191d@029B_0354	kapila uvāca<BR>
12,308.191d@029B_0355	sāṅgopāṅgeṣu setihāsapañcameṣv āsure vedeṣv aṣṭāsu vidyāsthāneṣv<BR>
12,308.191d@029B_0356	amṛtam uddhṛtya mayānuvarṇitaṃ sāṃkhyajñānam etāvad etaj jñātavyaṃ<BR>
12,308.191d@029B_0357	pañcaviṃśatitattvāni | tad etan nāputrāya nāśiṣyāya nāsarvasvapradāyine<BR>
12,308.191d@029B_0358	nāsaṃvatsaroṣitāya vā vartayitavyam | paramajñānam ityartham ṛṣayo<BR>
12,308.191d@029B_0359	vedaproktaṃ vedyaṃ vetsyantīti | tad etad āsure nāvabudhyanty abhīkṣṇapāpmāno<BR>
12,308.191d@029B_0360	'nyathaiva pravṛttāḥ svāhākārasvadhākāroṃkāravaṣaṭkārair<BR>
12,308.191d@029B_0361	ṛṣikoṭisahasrāṇy anantānīṣṭāniṣṭakṛtena karmaṇā | tathaiva devadānavāsurapiśācabhūtarākṣasavidyādharagandharvayakṣanāgakiṃnarādayo 'nye<BR>
12,308.191d@029B_0362	++++<BR>
12,308.191d@029B_0363	bhūtagrāmā ajñānapatham āśritā ajñānam evāvalīyante | jāyante<BR>
12,308.191d@029B_0364	cāsakṛd asakṛj jñānāt sthāvaranarakatiryagyoniṣv evopapadyante varṣakoṭiśatasahasrāṇy<BR>
12,308.191d@029B_0365	anekāni | kathaṃ cit kasya cid dharmabuddhir api<BR>
12,308.191d@029B_0366	syāt | kuta eva mokṣabuddhiḥ |<BR>
12,308.191d@029B_0367	te 'py apavargeṇaiva sukhakāmāḥ pratikūladuḥkhanivartanam eva kurvanto<BR>
12,308.191d@029B_0368	bhāvotpādakaṃ trailokyād anyad apaśyanto niḥsaraṇaṃ trailokyam evāgādhaṃ<BR>
12,308.191d@029B_0369	prapatanti | tadvad āsure laukikeṣv api tu darśaneṣu paraṃ vedaprāmāṇyam |<BR>
12,308.191d@029B_0370	te cāpi duḥkhasaṃsāravartakā eva | kuta eva |<BR>
12,308.191d@029B_0371	vedārthaṃ yajño yajñārthaṃ svargaḥ svargārthaṃ sukhaṃ ca mohāyatanam iṣṭaṃ<BR>
12,308.191d@029B_0372	mohaprabhavaṃ janma | tac ca sukhaduḥkhahaitukamohaprabhavaṃ janma | tathaiva<BR>
12,308.191d@029B_0373	cāpi nidhanam | tac cāpi duḥkhahaitukaratam | tasmān mantragrāmo<BR>
12,308.191d@029B_0374	duḥkhasya parasparaṃ hetuḥ | tasmād upaśamarucayo duḥkhasamudraugham uttitīrṣanto<BR>
12,308.191d@029B_0375	hitvā sarvavedān upaśamaśāstreṣu prayujyante | tad abhyāsāc<BR>
12,308.191d@029B_0376	ca śāstrasya duḥkhamārgāvacchedaṃ kurvanti | svātmany ekatvenāvatiṣṭhante<BR>
12,308.191d@029B_0377	śītībhūtā amṛtaṃ prāptāḥ | evam āha |<BR>
12,308.191d@029B_0378	teṣāṃ śāstrābhyāsād duḥkhasroto nivartate | atyantacchinne duḥkhasrotasi<BR>
12,308.191d@029B_0379	śāntir ihāntāya duḥkhasya | tad etad āsure mayotpannamātreṇaivāvabuddhaṃ<BR>
12,308.191d@029B_0380	prākṛtajñānam | yad antarotpannas tatra bhagavān viriñco<BR>
12,308.191d@029B_0381	'pi vikrośitavān saptakṛtvaḥ | yadā na tasya kaś cit prativacanaṃ<BR>
12,308.191d@029B_0382	bhīṣma uvāca<BR>
12,308.191d@029B_0382	prāyacchat tataḥ pravṛttas tatra bhavān punaḥ sargāya nivṛtta iti |<BR>
12,308.191d@029B_0383	tad etat paramajñānam āsurer ācāryeṇānuśastaṃ paramarṣiṇā bhagavatā<BR>
12,308.191d@029B_0384	kapilena pareṇa bahumānena | bhagavatā cāsuriṇā śāstraṃ bhagavate<BR>
12,308.191d@029B_0385	pañcaśikhāya pañcaśikhena kātyāyanāya kātyāyanena<BR>
12,308.191d@029B_0386	gautamāya gautamena gārgyāya gārgyeṇāvaṭyāyanāya āvaṭyāyanenarṣibhya<BR>
12,308.191d@029B_0387	ṛṣibhyaḥ | tat edat paramaṃ tat pareṇa bhagavatā vyāsena vyāsān<BR>
12,308.191d@029B_0388	mayāvāptaṃ paramajñānaṃ tathā matto bhavatā prāptam iti |<BR>
12,308.191d@029B_0389	tad etad brāhmaṇāṃs tāta śrāvayet saṃśitavratān<BR>
12,308.191d@029B_0390	kṣatriyān yājñikāṃś caiva prajāpālanatatparān<BR>
12,308.191d@029B_0391	vaiśyāṃś ca nṛpaśārdūla sarvātithyakṛtavratān<BR>
12,308.191d@029B_0392	śūdrāṃś ca śuśrūṣaparān sarvasattvahite ratān<BR>
12,308.191d@029B_0393	yady api syus trayo varṇā yajñe cādhikriyanti vai<BR>
12,308.191d@029B_0394	mantravarjaṃ tu śūdrāṇāṃ kriyā dṛṣṭā iti śrutiḥ<BR>
12,308.191d@029B_0395	sūtrakāravacas tv etad vedakāravacas tadā<BR>
12,308.191d@029B_0396	śāstrakārās tathā caitat pravadantīti naḥ śrutam<BR>
12,308.191d@029C_0000	yudhiṣṭhira uvāca<BR>
12,308.191d@029C_0001	kliśyamāneṣu bhūteṣu jātīmaraṇasāgare<BR>
12,308.191d@029C_0002	bhīṣma uvāca<BR>
12,308.191d@029C_0002	yat prāpya kleśaṃ nāpnoti tan me brūhi pitāmaha<BR>
12,308.191d@029C_0003	atrāpy udāharantīmam itihāsaṃ purātanam<BR>
12,308.191d@029C_0004	sanatkumārasya sataḥ saṃvādaṃ nāradasya ca<BR>
12,308.191d@029C_0005	sanatkumāro bhagavān brahmaputro mahāyaśāḥ<BR>
12,308.191d@029C_0006	pūrvajāś ca trayas tasya kathyante brahmavādinaḥ<BR>
12,308.191d@029C_0007	sanakaḥ sanandanaś caiva tṛtīyaś ca sanātanaḥ<BR>
12,308.191d@029C_0008	jātamātrāś ca te sarve pratibuddhā iti śrutiḥ<BR>
12,308.191d@029C_0009	caturthaś caiva teṣāṃ sa bhagavān yogasattamaḥ<BR>
12,308.191d@029C_0010	sanatkumāra iti vai kathayanti maharṣayaḥ<BR>
12,308.191d@029C_0011	hairaṇyagarbhaś ca munir vasiṣṭhaḥ pañcamaḥ smṛtaḥ<BR>
12,308.191d@029C_0012	ṣaṣṭhaḥ sthāṇuś ca bhagavān ameyātmā triśūladhṛk<BR>
12,308.191d@029C_0013	tato 'pare samutpannāḥ pāvakād varuṇakratau<BR>
12,308.191d@029C_0014	mānasāḥ svayaṃbhuvo hi marīcipramukhās tathā<BR>
12,308.191d@029C_0015	bhṛgur marīcer anujo bhṛgor apy aṅgirās tathā<BR>
12,308.191d@029C_0016	anujo 'ṅgiraso 'thātriḥ pulastyo 'tres tathānujaḥ<BR>
12,308.191d@029C_0017	pulastyasyānujo vidvān pulaho 'nupamadyutiḥ<BR>
12,308.191d@029C_0018	paṭhyante brahmajā hy ete vidvadbhir amitaujasaḥ<BR>
12,308.191d@029C_0019	sargam etan mahārāja kurvann ādigurur mahān<BR>
12,308.191d@029C_0020	prabhur vibhur anantaśrīr brahmā lokapitāmahaḥ<BR>
12,308.191d@029C_0021	mūrtimanto 'mṛtībhūtās tejasātitaponvitāḥ<BR>
12,308.191d@029C_0022	sanakaprabhṛtayas tatra trayaḥ prāptāḥ paraṃ padam<BR>
12,308.191d@029C_0023	kṛtsnakṣayam anuprāpya vimuktā mūrtibandhanāt<BR>
12,308.191d@029C_0024	sanatkumāras tu vibhur yogam āsthāya yogavit<BR>
12,308.191d@029C_0025	vicacāra trayo lokān aiśvaryeṇa pareṇa ha<BR>
12,308.191d@029C_0026	rudraś cāpy aṣṭaguṇitaṃ yogaṃ prāpto mahāyaśāḥ<BR>
12,308.191d@029C_0027	sūkṣmam aṣṭaguṇaṃ rājan netare nṛpasattama<BR>
12,308.191d@029C_0028	marīcipramukhās tāta sarve sṛṣṭyartham eva te<BR>
12,308.191d@029C_0029	niyuktā rājaśārdūla teṣāṃ sṛṣṭiṃ śṛṇuṣva me<BR>
12,308.191d@029C_0030	sapta brahmāṇa ity eṣa purāṇe niścayo gataḥ<BR>
12,308.191d@029C_0031	sarvavedeṣu caivoktāḥ khileṣu ca na saṃśayaḥ<BR>
12,308.191d@029C_0032	itihāse purāṇe ca śrutir eṣā purātanā<BR>
12,308.191d@029C_0033	varade kathyata iti prāhur vedāntapāragāḥ<BR>
12,308.191d@029C_0034	eteṣāṃ pitaras tāta putrā ity anucakṣate<BR>
12,308.191d@029C_0035	gaṇāḥ sapta mahārāja mūrtayo 'mūrtayas tathā<BR>
12,308.191d@029C_0036	pitṝṇāṃ caiva rājendra putrā devā iti śrutiḥ<BR>
12,308.191d@029C_0037	devair vyāptā ime lokā ity evam anuśuśruma<BR>
12,308.191d@029C_0038	kṛṣṇadvaipāyanāc caiva devasthānāt tathaiva ca<BR>
12,308.191d@029C_0039	devalāc ca naraśreṣṭha kāśyapāc ca mayā śrutaḥ<BR>
12,308.191d@029C_0040	gautamād atha kauṇḍinyād bhāradvājāt tathaiva ca<BR>
12,308.191d@029C_0041	mārkaṇḍeyāt tathaivaitad ṛṣer devatamāt tathā<BR>
12,308.191d@029C_0042	pitrā ca mama rājendra śrāddhakāle prabhāṣitam<BR>
12,308.191d@029C_0043	paraṃ rahasyaṃ rājendra brahmaṇaḥ paramātmanaḥ<BR>
12,308.191d@029C_0044	ataḥ paraṃ pravakṣyāmi yan mā pṛcchasi bhārata<BR>
12,308.191d@029C_0045	tad ihaikamanāḥ śraddhī śṛṇuṣvāvahito mama<BR>
12,308.191d@029C_0046	svāyaṃbhuvasya saṃvādaṃ nāradasya ca dhīmataḥ<BR>
12,308.191d@029C_0047	sanatkumāro bhagavān dīpaṃ jajvālya tejasā<BR>
12,308.191d@029C_0048	aṅguṣṭhamātro bhūtvā vai vicacāra mahāmuniḥ<BR>
12,308.191d@029C_0049	sa kadā cin mahārāja merupṛṣṭhe sameyivān<BR>
12,308.191d@029C_0050	nāradena naraśreṣṭha muninā brahmavādinā<BR>
12,308.191d@029C_0051	jijñāsamānāv anyonyaṃ sakāśād brahmaṇas tadā<BR>
12,308.191d@029C_0052	brahmabhāgagatau tāta paramārthārthacintakau<BR>
12,308.191d@029C_0053	matimān matimacchreṣṭhaṃ buddhimān buddhimattaram<BR>
12,308.191d@029C_0054	śrutimāñ śrutimacchreṣṭhaṃ smṛtimān smṛtimattaram<BR>
12,308.191d@029C_0055	kṣetravit kṣetravicchreṣṭhaṃ jñānavij jñānavittamam<BR>
12,308.191d@029C_0056	lokavil lokavicchreṣṭham ātmavic cātmavittamam<BR>
12,308.191d@029C_0057	sanatkumāraṃ tattvajñaṃ bhagavantam ariṃdama<BR>
12,308.191d@029C_0058	sarvavedārthakuśalaḥ sarvaśāstraviśāradaḥ<BR>
12,308.191d@029C_0059	sāṃkhyayogaṃ ca yo veda pāṇāv āmalakaṃ yathā<BR>
12,308.191d@029C_0060	nārado 'tha naraśreṣṭha taṃ papraccha mahāmatim<BR>
12,308.191d@029C_0061	trayoviṃśatitattvasya avyaktasya mahāmune<BR>
12,308.191d@029C_0062	prabhavaṃ cāpyayaṃ caiva śrotum icchāmi tattvataḥ<BR>
12,308.191d@029C_0063	adhyātmam adhibhūtaṃ ca adhidaivaṃ tathaiva ca<BR>
12,308.191d@029C_0064	sanatkumāra uvāca<BR>
12,308.191d@029C_0064	kālasaṃkhyāś ca sargāṃś ca tad bhavān vaktum arhati<BR>
12,308.191d@029C_0065	śrūyatām ānupūrvyeṇa nava sargāḥ prayatnataḥ<BR>
12,308.191d@029C_0066	tathā kālaparīmāṇaṃ tattvānām ṛṣisattama<BR>
12,308.191d@029C_0067	adhyātmam adhibhūtaṃ ca adhidaivaṃ tathaiva ca<BR>
12,308.191d@029C_0068	kālasaṃkhyā ca sargaṃ ca sarvam eva mahāmune<BR>
12,308.191d@029C_0069	tamasaḥ kurvataḥ sargas tāmasety abhidhīyate<BR>
12,308.191d@029C_0070	brahmavidbhir dvijair nityaṃ nityam adhyātmacintakaiḥ<BR>
12,308.191d@029C_0071	paryāyanāmāny etasya kathayanti manīṣiṇaḥ<BR>
12,308.191d@029C_0072	tāni te saṃpravakṣyāmi tad ihaikamanāḥ śṛṇu<BR>
12,308.191d@029C_0073	mahārṇavo 'rṇavaś caiva salilaṃ ca guṇās tathā<BR>
12,308.191d@029C_0074	vedās tapaś ca yajñāś ca dharmaś ca bhagavān vibhuḥ<BR>
12,308.191d@029C_0075	prāṇaḥ saṃvartako 'gniś ca vyoma kālas tathaiva ca<BR>
12,308.191d@029C_0076	nāmāny etāni brahmarṣe śarīrasyeśvarasya vai<BR>
12,308.191d@029C_0077	kīrtitāni dvijaśreṣṭha mayā śāstrānumānataḥ<BR>
12,308.191d@029C_0078	caturyugasahasraṃ tu caturyugam ariṃdama<BR>
12,308.191d@029C_0079	prāhuḥ kalpasahasraṃ vai brāhmaṇās tattvadarśinaḥ<BR>
12,308.191d@029C_0080	daśakalpasahasrāṇi avyaktasya mahāniśā<BR>
12,308.191d@029C_0081	tathaiva divasaṃ prāhur yogāḥ sāṃkhyāś ca tattvataḥ<BR>
12,308.191d@029C_0082	niśāṃ suptvātha bhagavān kṣapānte pratyabudhyata<BR>
12,308.191d@029C_0083	ahaḥ kṛtvā sukhaṃ tāta sasarja prabhur īśvaraḥ<BR>
12,308.191d@029C_0084	hiraṇyagarbhaṃ viśvātmā hy aṇḍajaṃ jalajaṃ munim<BR>
12,308.191d@029C_0085	bhūtabhavyabhaviṣyasya kartāram anaghaṃ vibhum<BR>
12,308.191d@029C_0086	mūrtimantaṃ mahātmānaṃ viśvaṃ śaṃbhuṃ svayaṃbhuvam<BR>
12,308.191d@029C_0087	aṇimālaghimāprāptim īśānaṃ jyotiṣāṃ param<BR>
12,308.191d@029C_0088	tasya cāpi niśām āhur vedavedāṅgapāragāḥ<BR>
12,308.191d@029C_0089	pañcakalpasahasrāṇi ahar etāvad eva ca<BR>
12,308.191d@029C_0090	na sargaṃ kurute brahmā tāmasasyānupūrvaśaḥ<BR>
12,308.191d@029C_0091	sṛjate sa tv ahaṃkāraṃ parameṣṭhinam avyayam<BR>
12,308.191d@029C_0092	ahaṃkāreṇa vai lokā vyāptās tv āhaṃkṛtena ca<BR>
12,308.191d@029C_0093	yenāviṣṭāni bhūtāni majjanty avyaktasāgare<BR>
12,308.191d@029C_0094	devarṣidānavanarā yakṣagandharvakiṃnarāḥ<BR>
12,308.191d@029C_0095	unmajjanti nimajjanti ūrdhvādhas tiryag eva ca<BR>
12,308.191d@029C_0096	etasyāpi niśām āhus tṛtīyam atha kurvataḥ<BR>
12,308.191d@029C_0097	trīṇi kalpasahasrāṇi ahar etāvad eva ca<BR>
12,308.191d@029C_0098	ahaṃkāraś ca sṛjati mahābhūtāni pañca vai<BR>
12,308.191d@029C_0099	pṛthivī vāyur ākāśam āpo jyotiś ca pañcamam<BR>
12,308.191d@029C_0100	eteṣāṃ guṇatattvāni pañca prāhur dvijātayaḥ<BR>
12,308.191d@029C_0101	śabde sparśe ca rūpe ca rase gandhe tathaiva ca<BR>
12,308.191d@029C_0102	guṇeṣv eteṣv abhiratāḥ paṅkalagnā iva dvipāḥ<BR>
12,308.191d@029C_0103	nottiṣṭhanty avaśībhūtāḥ saktā avyaktasāgare<BR>
12,308.191d@029C_0104	eteṣām iha vai sargaṃ caturtham iha kurvatām<BR>
12,308.191d@029C_0105	dve tu kalpasahasre vai aho rātris tathaiva ca<BR>
12,308.191d@029C_0106	ananta iti vikhyātaḥ pañcamaḥ sarga ucyate<BR>
12,308.191d@029C_0107	indriyāṇi daśaikaṃ ca yathāśrutinidarśanāt<BR>
12,308.191d@029C_0108	manaḥ sargagataṃ tāta viśat sarvam idaṃ jagat<BR>
12,308.191d@029C_0109	na tathānyāni bhūtāni balavanti yathā manaḥ<BR>
12,308.191d@029C_0110	etasyāpi tu vai sargaṃ ṣaṣṭham āhur dvijātayaḥ<BR>
12,308.191d@029C_0111	ahaḥ kalpasahasraṃ vai rātrir etāvatī tathā<BR>
12,308.191d@029C_0112	urdhvasrotas tu vai sargaṃ saptamaṃ brāhmaṇā viduḥ<BR>
12,308.191d@029C_0113	aṣṭamaś cāpy adhaḥsrotas tiryak tu navamaḥ smṛtaḥ<BR>
12,308.191d@029C_0114	etāni nava sargāṇi tattvāni ca mahāmune<BR>
12,308.191d@029C_0115	caturviṃśatir uktāni kālasaṃkhyāś ca te 'nagha<BR>
12,308.191d@029C_0116	apyayaṃ prabhavaṃ caiva avyaktasya mahāmune<BR>
12,308.191d@029C_0117	pravakṣyāmy aparaṃ tattvaṃ yasya yasyeśvaraś ca yaḥ<BR>
12,308.191d@029C_0118	adhyātmam adhibhūtaṃ ca adhidaivaṃ tathaiva ca<BR>
12,308.191d@029C_0119	sanatkumāra uvāca<BR>
12,308.191d@029C_0119	yathāśrutaṃ yathādṛṣṭaṃ tat tathā vai nibodha me<BR>
12,308.191d@029C_0120	adhaḥsrotasi sarge ca tiryaksrotasi caiva ha<BR>
12,308.191d@029C_0121	etābhyām īśvaraṃ vidyād ūrdhvasrotas tathaiva ca<BR>
12,308.191d@029C_0122	karmendriyāṇāṃ pañcānām īśvaro buddhigocaraḥ<BR>
12,308.191d@029C_0123	buddhīndriyāṇām atha tu mana īśvaram ucyate<BR>
12,308.191d@029C_0124	manasaḥ pañca bhūtāni saguṇāny āhur īśvaram<BR>
12,308.191d@029C_0125	bhūtānām īśvaraṃ vidyād brahmāṇaṃ parameṣṭhinam<BR>
12,308.191d@029C_0126	bhavān hi kuśalaś caiva dharmeṣv eva pareṣu vai<BR>
12,308.191d@029C_0127	kālāgnir apy ahaḥ svaṃ te jagad dahati cāṃśubhiḥ<BR>
12,308.191d@029C_0128	tataḥ sarvāṇi bhūtāni sthāvarāṇi carāṇi ca<BR>
12,308.191d@029C_0129	hāhābhūtāni dagdhāni svayoniṃ gamitāni vai<BR>
12,308.191d@029C_0130	kūrmapṛṣṭhanibhā bhūmir nirdagdhakuśakaṇṭakā<BR>
12,308.191d@029C_0131	nirvṛkṣā nistṛṇā caiva dagdhā kālāgninā tadā<BR>
12,308.191d@029C_0132	jagat pralīnaṃ jagati jagaty apsu pralīyate<BR>
12,308.191d@029C_0133	naṣṭagandhā tadā sūkṣmā jalam evābhavat tadā<BR>
12,308.191d@029C_0134	tato mayūkhajālena sūryasyāpīyate jalam<BR>
12,308.191d@029C_0135	jalātmā pralīyaty arke tadā brāhmaṇasattama<BR>
12,308.191d@029C_0136	antarikṣagatān bhūtān pradahaty analas tadā<BR>
12,308.191d@029C_0137	agnibhūtaṃ tadā vyoma bhavatīty abhicakṣate<BR>
12,308.191d@029C_0138	taṃ tathā visphurantaṃ hi vāyur dhvaṃsayate mahān<BR>
12,308.191d@029C_0139	mahatā balavegena ādatte taṃ hi bhānumān<BR>
12,308.191d@029C_0140	vāyor api guṇaṃ sparśam ākāśaṃ grasate yadā<BR>
12,308.191d@029C_0141	praṇaśyati tadā vāyuḥ khaṃ tu tiṣṭhati nānadat<BR>
12,308.191d@029C_0142	tasya taṃ ninadaṃ śabdam ādatte vai manas tadā<BR>
12,308.191d@029C_0143	sa śabdaguṇahīnātmā tiṣṭhate 'mūrtimāṃs tu vai<BR>
12,308.191d@029C_0144	bhuṅkte tu sa tadā vyoma manas tāta digātmakam<BR>
12,308.191d@029C_0145	vyomātmani vinaṣṭe tu saṃkalpātmā vivardhate<BR>
12,308.191d@029C_0146	saṃkalpātmānam ādatte cittaṃ vai svena tejasā<BR>
12,308.191d@029C_0147	cittaṃ grasaty ahaṃkāras tadā vai munisattama<BR>
12,308.191d@029C_0148	vinaṣṭe ca tadā citte ahaṃkāro bhaven mahān<BR>
12,308.191d@029C_0149	ahaṃkāraṃ tadādatte mahān brahmā prajāpatiḥ<BR>
12,308.191d@029C_0150	abhimāne vinaṣṭe tu mahān brahmā virājate<BR>
12,308.191d@029C_0151	taṃ tadā triṣu lokeṣu mūrtiṣv evāgramūrtijam<BR>
12,308.191d@029C_0152	yena viśvam idaṃ kṛtsnaṃ nirmitaṃ vai guṇārthinā<BR>
12,308.191d@029C_0153	mūrtiṃ jaleśvaram api vyavasāyaguṇātmakam<BR>
12,308.191d@029C_0154	grasiṣṇur bhagavān brahmā vyakto 'vyaktam asaṃśayam<BR>
12,308.191d@029C_0155	eṣo 'pyayaś ca pralayo mayā te paribhāṣitaḥ<BR>
12,308.191d@029C_0156	adhyātmam adhibhūtaṃ ca adhidaivaṃ ca śrūyatām<BR>
12,308.191d@029C_0157	ākāśaṃ prathamaṃ bhūtaṃ śrotram adhyātmaṃ śabdo 'dhibhūtaṃ diśo 'dhidaivatam |<BR>
12,308.191d@029C_0158	vāyur dvitīyaṃ bhūtaṃ tvag adhyātmaṃ sparśo 'dhibhūtaṃ vidyud adhidaivataṃ<BR>
12,308.191d@029C_0159	syāt | jyotis tṛtīyaṃ bhūtaṃ cakṣur adhyātmaṃ rūpam adhibhūtaṃ<BR>
12,308.191d@029C_0160	sūryo 'dhidaivataṃ syāt | āpaś caturthaṃ bhūtaṃ jihvādhyātmaṃ<BR>
12,308.191d@029C_0161	raso 'dhibhūtaṃ somo 'dhidaivataṃ syāt | pṛthivī pañcamaṃ bhūtaṃ ghrāṇam adhyātmaṃ<BR>
12,308.191d@029C_0162	gandho 'dhibhūtaṃ vāyur adhidaivataṃ syāt | pāñcabhautikam etac<BR>
12,308.191d@029C_0163	catuṣṭayam anuvarṇitam |<BR>
12,308.191d@029C_0164	ata ūrdhvaṃ trividham indriyavidhim anuvarṇayiṣyāmaḥ | pādāv adhyātmaṃ<BR>
12,308.191d@029C_0165	gantavyam adhibhūtaṃ viṣṇur adhidaivataṃ syāt | hastāv adhyātmaṃ<BR>
12,308.191d@029C_0166	kartavyam adhibhūtaṃ indro 'dhidaivataṃ syāt | pāyur adhyātmaṃ visargo 'dhibhūtaṃ<BR>
12,308.191d@029C_0167	mitro 'dhidaivataṃ syāt | upastham adhyātmam ānando 'dhibhūtaṃ<BR>
12,308.191d@029C_0168	prajāpatir adhidaivataṃ syāt | vāg adhyātmaṃ vaktavyam adhibhūtaṃ agnir adhidaivataṃ<BR>
12,308.191d@029C_0169	syāt | mano 'dhyātmaṃ mantavyam adhibhūtaṃ candramā adhidaivataṃ<BR>
12,308.191d@029C_0170	syāt | ahaṃkāro 'dhyātmam abhimāno 'dhibhūtaṃ viriñco 'dhidaivataṃ<BR>
12,308.191d@029C_0171	syāt | buddhir adhyātmaṃ vyavasāyo 'dhibhūtaṃ brahmādhidaivataṃ<BR>
12,308.191d@029C_0172	syāt | evam avyakto bhagavān asakṛd asakṛt sargān kurute saṃharate ca |<BR>
12,308.191d@029C_0173	kasmāt krīḍārtham | yathādityo 'ṃśujālaṃ kṣipati saṃharate ca yathā<BR>
12,308.191d@029C_0174	cāntarikṣād abhrakośa uttiṣṭhati |<BR>
12,308.191d@029C_0175	stanitaṃ garjitonmiśraṃ tac ca tatraiva prāṇaśat |<BR>
12,308.191d@029C_0176	evam avyakto guṇān sṛjati saṃharate ca | yathā cārṇavād ūrmijālaṃ<BR>
12,308.191d@029C_0177	nīcoccaṃ prādurbhavati tac ca tatraiva prāṇaśad evam avyakto lokān sṛjati<BR>
12,308.191d@029C_0178	saṃharate ca | yathā ca kūrmo 'ṅgāni kāmāt prasārayate punaś ca praveśayaty<BR>
12,308.191d@029C_0179	evam avyakto lokān prasārayati girati ca | cetanaś ca bhagavān pañcaviṃśakaḥ<BR>
12,308.191d@029C_0180	śuciḥ | tenādhiṣṭhitā prakṛtiś cetayati | nityaṃ<BR>
12,308.191d@029C_0181	sahadharmā ca bhagavato 'vyaktasya kriyāvato 'kriyāvān bhagavān paramaprakṛtir<BR>
12,308.191d@029C_0182	nārada uvāca<BR>
12,308.191d@029C_0182	aṇuḥ kṣetrajñaḥ kṣemya iti |<BR>
12,308.191d@029C_0183	yady acetanā prakṛtiś cetanādhiṣṭhitā cetayati kasmān na mokṣo 'sti |<BR>
12,308.191d@029C_0184	bhavadvidhānāṃ cetaskāṅkṣiṇāṃ ceto hi pañcaviṃśakam upadiśanti<BR>
12,308.191d@029C_0185	yogāḥ sāṃkhyāś ca | tac cāyuktam upadiśanti | tad vañcanāc cāyutaprakṛtisahadharmā<BR>
12,308.191d@029C_0186	prakṛtiṃ vartamānām anuvartate iti | anuvartamānāc<BR>
12,308.191d@029C_0187	ca manyāmahe adhiṣṭhātṛtvād aṇutvāc ceta iti | ataś ca bhavaty eva<BR>
12,308.191d@029C_0188	doṣa iti | yathā hi kaś cid dīrgham adhvānaṃ gacchati saṅgavān | asaṅgasyāgamavato<BR>
12,308.191d@029C_0189	gamane na prayojanaṃ bhavati | atha gacchati so 'pi saṅgī<BR>
12,308.191d@029C_0190	bhavati | matsyaś codakaṃ sahadharmiṇāv eva | evaṃ bhagavadvacanāt<BR>
12,308.191d@029C_0191	prakṛtipuruṣau | yady udakaṃ pravartamānaṃ matsyo 'nupravartate nanu saṅgavān<BR>
12,308.191d@029C_0192	sanatkumāra uvāca<BR>
12,308.191d@029C_0192	bhavati asaṅgī matsyas tasya kiṃ saṅgavṛttyānuvartanena |<BR>
12,308.191d@029C_0193	devarṣe tatrāsaṅgaṃ varṇayanti puruṣasya | na bhagavatā vyaktena<BR>
12,308.191d@029C_0194	saṅgo 'sti nirguṇasya guṇinā | tatra ślokān udāharanti budhāḥ |<BR>
12,308.191d@029C_0195	tān upadhārayasvaikārthe paryāyavacanaṃ kṛtvā |<BR>
12,308.191d@029C_0196	adhiṣṭhā puruṣo nityaṃ prakṛtyā na ca ātmanaḥ<BR>
12,308.191d@029C_0197	tasyābhimāno bhavati tasmād āsaṅga ucyate<BR>
12,308.191d@029C_0198	cetanā puruṣo nityaṃ kālasya na ca ātmanaḥ<BR>
12,308.191d@029C_0199	tasyābhimāno bhavati tasmād āsaṅga ucyate<BR>
12,308.191d@029C_0200	draṣṭā hi puruṣo nityaṃ manaso na ca ātmanaḥ<BR>
12,308.191d@029C_0201	tasyābhimāno bhavati tasmād āsaṅga ucyate<BR>
12,308.191d@029C_0202	boddhā hi puruṣo nityaṃ vedasya na ca ātmanaḥ<BR>
12,308.191d@029C_0203	tasyābhimāno bhavati tasmād āsaṅga ucyate<BR>
12,308.191d@029C_0204	jñātā hi puruṣo nityaṃ kṣetrasya na ca ātmanaḥ<BR>
12,308.191d@029C_0205	tasyābhimāno bhavati tasmād āsaṅga ucyate<BR>
12,308.191d@029C_0206	kartā hi puruṣo nityaṃ parasya na ca ātmanaḥ<BR>
12,308.191d@029C_0207	tasyābhimāno bhavati tasmād āsaṅga ucyate<BR>
12,308.191d@029C_0208	devarṣe tatrāsaṅgam anuvarṇayanti puruṣasya | śucir hi bhagavān<BR>
12,308.191d@029C_0209	kṣetrajño 'śucinīṃ prakṛtim udāharanti | saṅgī hi saṅgavān saṅgī<BR>
12,308.191d@029C_0210	cāsaṅga iti yo 'saṅgo hy ātmānaṃ saṅginam anupaśyati sa<BR>
12,308.191d@029C_0211	khalv ajñānīty ucyate budhair iha |<BR>
12,308.191d@029C_0212	etasyāvidyāgrastasya udbhavākṣepaśatasahasrakoṭiśo 'pyayamānasyāvyaktasāgare<BR>
12,308.191d@029C_0213	sumahān duḥkhayogo bhavati | yathā ca samudraṃ prayātasya<BR>
12,308.191d@029C_0214	kṛtaprāyaścittasya arthatarṣiṇo vaṇiksaṃghasya yānapātrārṇavodaragataś<BR>
12,308.191d@029C_0215	caṇḍavāyunā bhidyamāna itas tataś ca vimalābhir ūrmibhir<BR>
12,308.191d@029C_0216	bhidyamāno hāhābhūto jano vyāpadyet | śataśaś cāprāptamanorathāḥ<BR>
12,308.191d@029C_0217	plavān gṛhītvā | plavāś conmajjanti nimajjanti cānyonyam<BR>
12,308.191d@029C_0218	avalambamānāḥ | evam ajñānī puruṣa unmajjati nimajjati ca | yathā<BR>
12,308.191d@029C_0219	tatronmajjaṃś ca nimajjaṃś ca kaś cit pāram āsādayati sa muktas tatas tasyāpado<BR>
12,308.191d@029C_0220	mṛtyumukhāt |<BR>
12,308.191d@029C_0220	nārada uvāca<BR>
12,308.191d@029C_0221	bhagavann acchedyābhedyādāhyātarkyānantyākalpyānādimadhyā yadā<BR>
12,308.191d@029C_0222	prakṛtis tadvat puruṣo 'py ebhir eva guṇair yutaḥ | tat katham anityāṃ prakṛtim<BR>
12,308.191d@029C_0223	udāharanti nityaṃ puruṣam iti |<BR>
12,308.191d@029C_0223	sanatkumāra uvāca<BR>
12,308.191d@029C_0224	devarṣe samyag abhihitaṃ bhavatā | acchedyābhedyādāhyātarkyānantyākalpyānādimadhyā<BR>
12,308.191d@029C_0225	prakṛtir hi puruṣaś ca | kartṛtvād guṇānām<BR>
12,308.191d@029C_0226	anityāṃ prakṛtim udāharanti akartṛtvān nityaḥ puruṣaḥ | yadi prakṛtir<BR>
12,308.191d@029C_0227	guṇān kuryād veda cātmānaṃ puruṣaś ca | nityānityabhāve vītarāgatve<BR>
12,308.191d@029C_0228	cāsya nirdvaṃdvatā ca | yadā tv ayam eva syān nānyad asti mama param ity abhimanyamāno<BR>
12,308.191d@029C_0229	nityatvatām eti | tatra ślokān udāharanti |<BR>
12,308.191d@029C_0230	ubhāv amūrtī hy ajarāv ubhāv eva mahātmabhiḥ<BR>
12,308.191d@029C_0231	viditau viṣayī caiva viṣayaś ca mahāmune<BR>
12,308.191d@029C_0232	puruṣo viṣayī nityaṃ prakṛtir viṣayaḥ smṛtaḥ<BR>
12,308.191d@029C_0233	vyākhyātau śāstravidbhir hi maśakodumbarau yathā<BR>
12,308.191d@029C_0234	prakṛtir na vijānāti bhujyamānam acetanam<BR>
12,308.191d@029C_0235	puruṣaś cāpi jānāti bhuṅkte yaś ca sa bhujyate<BR>
12,308.191d@029C_0236	mahadādayo guṇā bhojyaṃ bhoktā tu prakṛtir dvija<BR>
12,308.191d@029C_0237	manyanty evaṃ vibhāgajñā bhoktāraṃ tasya ceśvaram<BR>
12,308.191d@029C_0238	aiśvaryaṃ bhavatīśatvāt prakṛtyā dvijasattama<BR>
12,308.191d@029C_0239	anīśatvād anaiśvaryaṃ puruṣasyānucakṣate<BR>
12,308.191d@029C_0240	vibhūtitvād vibhutvaṃ hi puruṣasya mahāmune<BR>
12,308.191d@029C_0241	dvaṃdvabhāvād anityaṃ hi triguṇā prakṛtis tathā<BR>
12,308.191d@029C_0242	nirdvaṃdvo nirguṇo nityaḥ puruṣo 'trānucakṣate<BR>
12,308.191d@029C_0243	kriyākaraṇayogitvād anityā prakṛtir dvija<BR>
12,308.191d@029C_0244	kriyākaraṇahīno hi nityaḥ puruṣa ucyate<BR>
12,308.191d@029C_0245	evam anumanyante yatayaḥ stunvānāḥ puruṣam | sattvaṃ<BR>
12,308.191d@029C_0246	kṣetraṃ paraṃ guhākṣayakaraṃ calavraṇakaraṃ niśicaraṃ nidhir matiḥ smṛtir dhṛtir<BR>
12,308.191d@029C_0247	iti caitāni prakṛtiparyāyanāmāni | athāparāṇi bhūtaṃ bhavyaṃ bhaviṣyam<BR>
12,308.191d@029C_0248	iti | sattvaṃ rajas tama iti triguṇam etat prakṛtir ity anupaśyati |<BR>
12,308.191d@029C_0249	atha tad avyaktāt param avyayaṃ śivaṃ kṣemamayaṃ śuci vyabhram iti vimalam<BR>
12,308.191d@029C_0250	amalam acalam ajaram akaram ataram abhavam iti | abhavanam anayanam<BR>
12,308.191d@029C_0251	agamanaṃ pṛthag iti caitāni puruṣaparyāyanāmāni | atra paśyantu<BR>
12,308.191d@029C_0252	bhavantaḥ kṣetrajñaṃ vimokṣaṃ viśokaṃ vimoham | vidambhād vilobhād vikārād<BR>
12,308.191d@029C_0253	viruddhād ānṛśaṃsyād alaulyam aśaraṇam abhayam anavayavaṃ paśyante |<BR>
12,308.191d@029C_0254	tad yathā maśakodumbarayor vivāsasahavāso 'nya eva svabhāva evam eva<BR>
12,308.191d@029C_0255	jñānājñānayor vivāsasahavāsaḥ | anyad eva jñānam ajñānam |<BR>
12,308.191d@029C_0256	kṣetrajñas tyakṣyati prakṛtiṃ na ca prakṛtiḥ kṣetrajñaṃ tyakṣyati | manyate<BR>
12,308.191d@029C_0257	prakṛtiṃ kṣetrajño na ca prakṛtiḥ kṣetrajñaṃ manyate | budhyate prakṛtiṃ<BR>
12,308.191d@029C_0258	kṣetrajño na ca prakṛtiḥ kṣetrajñaṃ budhyate | paśyati prakṛtiṃ kṣetrajño<BR>
12,308.191d@029C_0259	na ca prakṛtiḥ kṣetrajñaṃ paśyati | etad vivāsasahavāsam ity etan nānātvadarśanaṃ<BR>
12,308.191d@029C_0260	paśyanti devarṣe | jñātāraṃ tad asaṅgam anupaśyatu<BR>
12,308.191d@029C_0261	bhavān puruṣe | atra ślokam udāharanti |<BR>
12,308.191d@029C_0262	yogāś ca sāṃkhyāś ca vadanti samyaṅ<BR>
12,308.191d@029C_0263	na pañcaviṃśāt param asti kiṃ cit<BR>
12,308.191d@029C_0264	athānyathā paśyati tattvam etad<BR>
12,308.191d@029C_0265	dvayaṃ tu paśyāma guror niyogāt<BR>
12,308.191d@029C_0266	ity etad yogadarśanam | atra sāṃkhyair gītam | śloko bhavati |<BR>
12,308.191d@029C_0267	paśyaḥ paśyati paśyantam apaśyantaṃ ca paśyati<BR>
12,308.191d@029C_0268	apaśyas tāv apaśyatvāt paśyāpaśyau na paśyati<BR>
12,308.191d@029C_0269	prakṛtiḥ kṣetraṃ kṣetrajñaś cāparaḥ | kṣetrajñaḥ ṣaḍviṃśako 'nupaśyati |<BR>
12,308.191d@029C_0270	na tat pañcaviṃśaḥ kṣetrajñaḥ prakṛtir vā paraṃ kṣetrajñaṃ paśyati |<BR>
12,308.191d@029C_0271	devarṣe yan mayā bahubhir janmabhir avāptam idānīm | ye hy evaṃ paśyanti<BR>
12,308.191d@029C_0272	śivaṃ hi teṣām ihaiva cāmutra saṃśayo nāsti | sukhaṃ paraṃ janma cāhaṃ<BR>
12,308.191d@029C_0273	bravīmi | na tv itaraṃ mṛtyuṃ vivedāham |<BR>
12,308.191d@029C_0274	prativirama sa buddhivigrahāt paramaśucis tvam upāsa nirmamaḥ<BR>
12,308.191d@029C_0275	bahubhir aribhir etad āvṛtaṃ prakṛtimayaṃ hi śarīram adhruvam<BR>
12,308.191d@029C_0276	yadi jayasi śarīram ekato nanu vijitās tava sarvaśatravaḥ<BR>
12,308.191d@029C_0277	munibhir ṛṣibhir īritaṃ paraṃ paramaśuciṃ tam upāsya te gatāḥ<BR>
12,308.191d@029C_0278	etan mayopasanneṣūpadiṣṭaṃ devarṣe hiraṇyanābhasya mahāsurasya<BR>
12,308.191d@029C_0279	śivasya caitan namucer nāradasya prahrādasya vṛtrasya virocanasya<BR>
12,308.191d@029C_0280	baler marīceḥ pulastyapulahayoḥ | tathaiva bhṛgvaṅgirasor atrivasiṣṭhakāśyapānāṃ<BR>
12,308.191d@029C_0281	śukrasya cendrasya bṛhaspateś cāṅgirasottamāya |<BR>
12,308.191d@029C_0282	tathaiva viśvāvasave mayoktaṃ gandharvāpsarobhiś ca | etad brahma sarvatra<BR>
12,308.191d@029C_0283	samaṃ draṣṭavyam | brahmaṇi cendre śuni kīṭe pataṃgadaṃśamaśakeṣu samyag<BR>
12,308.191d@029C_0284	anudarśanāc ca paśyāmaḥ | sarvasya mokṣadharmo vidyate | etat padam<BR>
12,308.191d@029C_0285	anudvignaṃ janmamṛtyutamonudam upaśāntaṃ samuttīrṇam avasthitam<BR>
12,308.191d@029C_0286	bhīṣma uvāca<BR>
12,308.191d@029C_0286	apajvaram |<BR>
12,308.191d@029C_0287	etac chrutvā muniśreṣṭho nāradaḥ sa mahāmuniḥ<BR>
12,308.191d@029C_0288	parayā ca mudā yuktaḥ praṇamya śirasā gurum<BR>
12,308.191d@029C_0289	pradakṣiṇaṃ ca taṃ kṛtvā jagāma bhavanaṃ svakam<BR>
12,308.191d@029C_0290	bhagavān api tatraiva sadyas tv antaradhīyata<BR>
12,308.191d@029D_0000	bhīṣma uvāca<BR>
12,308.191d@029D_0001	saṃyamanaḥ kāśipatir avimuktagataṃ muniṃ papraccha jñānavijñānaṃ<BR>
12,308.191d@029D_0002	saṃyamana uvāca<BR>
12,308.191d@029D_0002	kapilād āgatāgamam |<BR>
12,308.191d@029D_0003	ko viśvaṃ sṛjate sarvam idaṃ saṃharate ca kaḥ<BR>
12,308.191d@029D_0004	kaś ca viśvam adhiṣṭhāya tiṣṭhaty agnivad dāruṣu<BR>
12,308.191d@029D_0005	kaś ca viśvam aviśvaṃ ca nityam evānupaśyati<BR>
12,308.191d@029D_0006	kau ca tau muniśārdūla namasye tāv ubhāv api<BR>
12,308.191d@029D_0007	kati tattvāni viśvātmā bhagavān havyakavyabhuk<BR>
12,308.191d@029D_0008	kiṃ ca havyaṃ ca kavyaṃ ca paṭhyate śāstradarśanāt<BR>
12,308.191d@029D_0009	kaś ca sattvāt samutpannas tasmāt tattvād viśāradaḥ<BR>
12,308.191d@029D_0010	kaś ca tattvādir ity uktas tathā prāṇādir eva ca<BR>
12,308.191d@029D_0011	bhūtādiś ca muniśreṣṭha vikārādis tathaiva ca<BR>
12,308.191d@029D_0012	kasmād ādadate caiva visṛjya ca punaḥ punaḥ<BR>
12,308.191d@029D_0013	adhyātmam adhibhūtaṃ ca adhidaivaṃ tathaiva ca<BR>
12,308.191d@029D_0014	vimokṣaś cāsya bhagavan yo 'yaṃ deheṣu vartate<BR>
12,308.191d@029D_0015	savijñānaṃ sadaśakaṃ tathopaniṣadaṃ mune<BR>
12,308.191d@029D_0016	vartate tvayi kārtsnyena yogaśāstraṃ tathaiva ca<BR>
12,308.191d@029D_0017	purāṇaṃ ca muniśreṣṭha yathābuddhi sanātanam<BR>
12,308.191d@029D_0018	sāṅgopāṅgāś ca catvāro vedās tiṣṭhanti vedavit<BR>
12,308.191d@029D_0019	sarvasya cāsya jñānasya granthataś cārthataś ca te<BR>
12,308.191d@029D_0020	viditaṃ veditavyaṃ hi pāṇāv āmalakaṃ yathā<BR>
12,308.191d@029D_0021	parāvarajño bhagavān ity evam anuśuśruma<BR>
12,308.191d@029D_0022	tena tvām anupṛcchāmi sarvabhūtahite ratam<BR>
12,308.191d@029D_0023	parokṣam etad asmākaṃ tava pratyakṣam eva ca<BR>
12,308.191d@029D_0024	manyāma manasā deva yatīnāṃ yatisattama<BR>
12,308.191d@029D_0025	tad anugrahadharmeṇa akṣayeṇāvyayena ca<BR>
12,308.191d@029D_0026	śāśvatenāprameyena acalenāmṛtena ca<BR>
12,308.191d@029D_0027	janmamṛtyuvimuktena yoktum arhasi mānagha<BR>
12,308.191d@029D_0028	sarvathā tena dehena asadgranthena me mune<BR>
12,308.191d@029D_0029	badhyāmi bhagavan nityam ityartham aham āgataḥ<BR>
12,308.191d@029D_0030	kāśirājyaṃ parityajya bhagavantam ariṃdama<BR>
12,308.191d@029D_0031	tad etac chrotum icchāmi yāthātathyena tattvataḥ<BR>
12,308.191d@029D_0032	mamānatasya bhagavañ śiṣyasyāmitabuddhimān<BR>
12,308.191d@029D_0033	vaktum arhasi śāntyartham etam arthaṃ mahāmune<BR>
12,308.191d@029D_0034	mamodvahaty eva manaḥ tattvaṃ śrotuṃ parāyaṇam<BR>
12,308.191d@029D_0035	pañcaśikha uvāca<BR>
12,308.191d@029D_0035	pāpaghnam amṛtaṃ śreṣṭhaṃ pavitrāṇāṃ parāyaṇam<BR>
12,308.191d@029D_0036	śrūyatāṃ nṛpaśārdūla sarvam etad asaṃśayam<BR>
12,308.191d@029D_0037	sarvasya cāsya jñānasya kṛtsnakārī bhavān api<BR>
12,308.191d@029D_0038	viśanād viśvam ity āhur lokānāṃ kāśisattama<BR>
12,308.191d@029D_0039	lokāṃś ca viśvam eveti pravadanti narādhipa<BR>
12,308.191d@029D_0040	lokānām apy aviśanād aviśvam iti taṃ viduḥ<BR>
12,308.191d@029D_0041	īdṛgbhūtīyam evāhur aparaṃ śāstradarśanāt<BR>
12,308.191d@029D_0042	viśvāviśve naraśreṣṭha tattvabuddhiparāyaṇāḥ<BR>
12,308.191d@029D_0043	narāṇāṃ naraśārdūla tattvam etad asaṃśayam<BR>
12,308.191d@029D_0044	amṛtāś ca trayo 'py ete nityāś ceti vadanti vai<BR>
12,308.191d@029D_0045	vibhāginaś ca vai nityaṃ vimalāś ceti naḥ śrutiḥ<BR>
12,308.191d@029D_0046	ajāś cāmūrtayaś caiva aprakampyāvyayāś ca ha<BR>
12,308.191d@029D_0047	agrāhyāś cāpratarkyāś ca tathāmartyāś ca pārthiva<BR>
12,308.191d@029D_0048	anādinidhanāś caiva tathāmūrtyāś ca te 'nagha<BR>
12,308.191d@029D_0049	acchedyāś cāmarāś caiva apradahyatamāś ca vai<BR>
12,308.191d@029D_0050	nirguṇāś cetanāś caiva paśyāś ceti narādhipa<BR>
12,308.191d@029D_0051	yathaitad uktam ācāryair evam etad asaṃśayam<BR>
12,308.191d@029D_0052	santi sarve guṇā hy eṣāṃ trayāṇāṃ nṛpasattama<BR>
12,308.191d@029D_0053	ahaṃ tattvaṃ pravakṣyāmi yathā cācāryadarśanam<BR>
12,308.191d@029D_0054	eko 'tra guṇavāṃś caiva tathaivācetanaś ca ha<BR>
12,308.191d@029D_0055	apaśyaś ca mahārāja pradhāna iti paṭhyate<BR>
12,308.191d@029D_0056	pratyayaṃ copasarge vai vidhānaṃ mana iṣyate<BR>
12,308.191d@029D_0057	pradhāna iti nāmāsya etayor dharma ucyate<BR>
12,308.191d@029D_0058	saṃdhāvatīti rājendra ity evam anuśuśruma<BR>
12,308.191d@029D_0059	tasya tat saṃpravakṣyāmi nava tāṃś ca nibodha me<BR>
12,308.191d@029D_0060	prākṛtāny asya catvāri vaikṛtāni tu pañca vai<BR>
12,308.191d@029D_0061	pūrvam utpadyate 'vyaktād vyakto vyaktādir ucyate<BR>
12,308.191d@029D_0062	prāṇānām ādim evaitam āhur adhyātmacintakāḥ<BR>
12,308.191d@029D_0063	mahān iti ca nāmāsya prāhur vedavipaścitaḥ<BR>
12,308.191d@029D_0064	buddhir ity apare rājan viriñceti tathāpare<BR>
12,308.191d@029D_0065	etasmāt khalu vairiñcam utpadyati narādhipa<BR>
12,308.191d@029D_0066	viriñcād rājaśārdūla vairiñcaḥ sarga ucyate<BR>
12,308.191d@029D_0067	ekaikaśo viriñco vai vairiñcād utpattitaḥ smṛtaḥ<BR>
12,308.191d@029D_0068	ete sargā mahārāja vidyāvidyeti naḥ śrutiḥ<BR>
12,308.191d@029D_0069	vairiñcāt pañca bhūtāni vairiñcāni narādhipa<BR>
12,308.191d@029D_0070	utpadyante mahārāja ahaṃkārād asaṃśayam<BR>
12,308.191d@029D_0071	pṛthivī vāyur ākāśam āpo jyotiś ca pañcamam<BR>
12,308.191d@029D_0072	pañca bhūtaviśeṣāś ca yugapat kāśinandana<BR>
12,308.191d@029D_0073	vairiñco viṣayārthī tu jajñe bhūteṣu pañcasu<BR>
12,308.191d@029D_0074	mana ity abhidiśyeta vikharād vaikharas tathā<BR>
12,308.191d@029D_0075	buddhīndriyāṇi rājendra tathā karmendriyāṇy api<BR>
12,308.191d@029D_0076	caturaḥ prākṛtān sargān yugapat tāta buddhimān<BR>
12,308.191d@029D_0077	vaikṛtān pañca caivāhur adhyātmakṛtaniścayāḥ<BR>
12,308.191d@029D_0078	tvaṃ caivānye ca rājendra tattvabuddhiviśāradāḥ<BR>
12,308.191d@029D_0079	tiryak sargaṃ tathā mukhya ūrdhvo 'rvāksrota eva ca<BR>
12,308.191d@029D_0080	pañcamo 'nugrahaś caiva navaitān viddhi pārthiva<BR>
12,308.191d@029D_0081	etad dhi sarganavakaṃ sāṃkhyayoganidarśanam<BR>
12,308.191d@029D_0082	mayeyam ānupūrvyeṇa tattvasaṃkhyā ca te 'nagha<BR>
12,308.191d@029D_0083	yaś ca yasmāt samutpannas tataś caivānuvarṇitaḥ<BR>
12,308.191d@029D_0084	vikārādi manaḥ prāhus trayāṇāṃ pañcakāni vai<BR>
12,308.191d@029D_0085	bhūtādīnāṃ tu pañcānām āhur vikharam eva tu<BR>
12,308.191d@029D_0086	prāṇāpānasamānānām udānavyānayoś ca ha<BR>
12,308.191d@029D_0087	viriñcam āhuḥ prāṇādiṃ brāhmaṇās tattvadarśinaḥ<BR>
12,308.191d@029D_0088	trayoviṃśatitattvānāṃ vyaktānāṃ nṛpasattama<BR>
12,308.191d@029D_0089	ādim avyaktam ity āhur yathāśrutinidarśanam<BR>
12,308.191d@029D_0090	pañcaśikha uvāca<BR>
12,308.191d@029D_0090	iti |<BR>
12,308.191d@029D_0091	etad dhi mūrtisaṃghātaṃ trailokye sarvadehiṣu<BR>
12,308.191d@029D_0092	āvyaktikasya sādṛśyaṃ viriñcasya prajāpateḥ<BR>
12,308.191d@029D_0093	vyaktasyāvyaktam ity āhur viśvarūpasya naḥ śrutiḥ<BR>
12,308.191d@029D_0094	veditavyo mahārāja viśvarūpaḥ sanātanaḥ<BR>
12,308.191d@029D_0095	adhyātmam adhibhūtaṃ ca adhidaivaṃ tathaiva ca<BR>
12,308.191d@029D_0096	pravakṣyāmi yathātattvaṃ tan nibodha janeśvara<BR>
12,308.191d@029D_0097	śrotram adhyātmaṃ śabdo 'dhibhūtam ākāśam adhidaivatam | tvag adhyātmaṃ<BR>
12,308.191d@029D_0098	sparśo 'dhibhūtaṃ vāyur adhidaivatam | vāg adhyātmaṃ vaktavyam adhibhūtam agnir<BR>
12,308.191d@029D_0099	adhidaivatam | ghrāṇam adhyātmaṃ gandho 'dhibhūtaṃ pṛthivy adhidaivatam |<BR>
12,308.191d@029D_0100	pādāv adhyātmaṃ gantavyam adhibhūtaṃ viṣṇur adhidaivatam | hastāv<BR>
12,308.191d@029D_0101	adhyātmaṃ kartavyam adhibhūtam indro 'dhidaivatam | pāyur adhyātmaṃ visargo<BR>
12,308.191d@029D_0102	'dhibhūtaṃ mitro 'dhidaivatam | upastho 'dhyātmam ānando 'dhibhūtaṃ<BR>
12,308.191d@029D_0103	prajāpatir adhidaivatam | mano 'dhyātmaṃ mantavyam adhibhūtaṃ candramā<BR>
12,308.191d@029D_0104	adhidaivatam | ahaṃkāro 'dhyātmam abhimāno 'dhibhūtaṃ viriñco 'dhidaivatam |<BR>
12,308.191d@029D_0105	buddhir adhyātmaṃ boddhavyam adhibhūtaṃ puruṣo 'dhidaivatam |<BR>
12,308.191d@029D_0106	etad adhyātmam adhibhūtam adhidaivataṃ ca sarvaṃ vijñātavyam |<BR>
12,308.191d@029D_0107	anabhidroheṇa brāhmaṇendre śuni kīṭe pataṃgaputtikādaṃśamaśakeṣv<BR>
12,308.191d@029D_0108	ity evaṃ prayoktavyaṃ syāt |<BR>
12,308.191d@029D_0109	ātmany evātmaliṅge caitasyāvyaktikasya mahātmikasyāhaṃkārikabhautikavaikārikebhyaś<BR>
12,308.191d@029D_0110	ca kālajñānaṃ puruṣebhyo vyākhyāsyāmaḥ |<BR>
12,308.191d@029D_0111	tad etat paryāyaśatasahasraśaḥ pañcaśataṃ pañcāhorātram apadiśyate<BR>
12,308.191d@029D_0112	pañcānāṃ puruṣāṇām | tatraikasya pratiṣiddham avyaktasya caturṇāṃ<BR>
12,308.191d@029D_0113	vakṣyanty ācāryāḥ | mahadādīnāṃ paryāyaśatasahasrāṇy aśītim ahorātram<BR>
12,308.191d@029D_0114	apadiśyate | prādhānikasya mahataś catvāriṃśat paryāyaśatasahasrāṇy ahorātram<BR>
12,308.191d@029D_0115	apadiśyate |<BR>
12,308.191d@029D_0116	āhaṃkārikasya bhautikasya puruṣasya paryāyadaśasahasrāṇy ahorātram<BR>
12,308.191d@029D_0117	apadiśyate | vaikārikasya puruṣasya manasaḥ paryāyam api caturyugam |<BR>
12,308.191d@029D_0118	tad etat paryāyaśatasahasrāṇi pañcāśatam avyaktasyāhorātrasyākevalasya |<BR>
12,308.191d@029D_0119	ebhyaḥ paśyen nityaṃ kālajñānam | kālajñāne 'syāvyaktasyācetanasya<BR>
12,308.191d@029D_0120	jñānavijñānam iti paśyantyā bījadharmiṇaṃ<BR>
12,308.191d@029D_0121	bījadharmiṇām aprasavadharmiṇām aprakṛtidharmiṇām apralayadharmiṇāṃ pralayadharmiṇām<BR>
12,308.191d@029D_0122	iti |<BR>
12,308.191d@029D_0122	saṃyamana uvāca<BR>
12,308.191d@029D_0123	bhagavan yadā khalv agnir dāruśatasahasrakoṭiṣv avatiṣṭhamānas tatsthatvān<BR>
12,308.191d@029D_0124	nityaṃ sahadharmā syād evaṃ khalv ayaṃ kṣetrasahasrakoṭiṣv avatiṣṭhamānas tatsthatvān<BR>
12,308.191d@029D_0125	nityaṃ sahadharmaḥ syāt | yadi khalv asyāniṣṭaṃ<BR>
12,308.191d@029D_0126	kṣetraṃ sahadharmitvaṃ syān nāyam iṣṭāniṣṭe pravartamānaḥ prakṛtim anuvarteta<BR>
12,308.191d@029D_0127	guṇasargāya guṇasargam | yac cānuvartamānasya prakṛtisahadharmitvaṃ<BR>
12,308.191d@029D_0128	syād bhavatu | na hy aniṣṭaguṇenānugamyamānām abhiṣvajata ityartham<BR>
12,308.191d@029D_0129	asyeṣṭā prakṛtir guṇāṃś ca tān anuvartate ca | tad abhiṣvajanād anugamanāc ca<BR>
12,308.191d@029D_0130	tatsthatvāc ca nityasyānityam anupaśyāmaḥ | tad dhetumātraṃ<BR>
12,308.191d@029D_0131	vakṣyāmaḥ | kaś cid guṇyaguṇinā sārdhaṃ samīyāya | sametya ca kāryakāraṇaṃ<BR>
12,308.191d@029D_0132	sa kurvīta | taṃ ca tatheṣṭāniṣṭe pravartamānaṃ guṇinam athāguṇo 'nuvartate<BR>
12,308.191d@029D_0133	tatsthatvāt | nanu so 'pīṣṭāniṣṭavad bhavati tatsthatvāt |<BR>
12,308.191d@029D_0134	yadi hy ayam iṣṭāniṣṭavyatiriktaḥ sadbhāvo nāyam iṣṭāniṣṭavattvam ityartham<BR>
12,308.191d@029D_0135	asyeṣṭāniṣṭatvabhāvam iṣṭaṃ yenāyam anuvartate cābhiṣvajate<BR>
12,308.191d@029D_0136	ceti | tad anuṣvajanād anugamanāc ca kāryākāryakartṛtvam asyānupaśyāmaḥ |<BR>
12,308.191d@029D_0137	kāryākāryakartṛtvāc cāyam iṣṭāniṣṭavān bhavati |<BR>
12,308.191d@029D_0138	yad uktam iṣṭāniṣṭe nāyam iti tan mithyā | guṇavān ayaṃ kṣetrajño<BR>
12,308.191d@029D_0139	nāguṇavān | yady ayam aguṇavān syān nāyam iṣṭāniṣṭe pravartamānāṃ prakṛtim<BR>
12,308.191d@029D_0140	anuvarteta dharmiṇīm | tad anuvarṇitāni dvaṃdvasya dvaṃdvadharmitvāt<BR>
12,308.191d@029D_0141	paśyāmaḥ | tad anupapannaṃ syād vyatiriktasyātiriktatvam anirdvaṃdvasya<BR>
12,308.191d@029D_0142	sadvaṃdvatvaṃ ca paśyasva | ācārya paśya tvaṃ kevalasyākevalatvaṃ<BR>
12,308.191d@029D_0143	pañcaśikha uvāca<BR>
12,308.191d@029D_0143	nityasya cānityatvaṃ kevalasyākevalatvaṃ svātantryaṃ cāsya |<BR>
12,308.191d@029D_0144	bhoḥ saṃyamana yad etad uktaṃ bhavatā na vayam asyaitad evaṃ gṛhṇīmaḥ | ekatvam<BR>
12,308.191d@029D_0145	evaitad upadiṣṭaṃ bhavatā tatra yan neṣṭam | saṃyogaṃ nityaṃ jānīte<BR>
12,308.191d@029D_0146	sṛjyamānam asakṛt saṃharamāṇaṃ ca | guṇāṃs tu guṇasaṃharaṇam anuvyākhyāsyāmaḥ |<BR>
12,308.191d@029D_0147	tad yathā catvāro bhūtagrāmā jarāyujāṇḍajodbhidasvedajāḥ<BR>
12,308.191d@029D_0148	kālāgnināhaṃkāreṇāprameyaprabhāvānubhāvena śatasahasrāṃśunā dahyamānā<BR>
12,308.191d@029D_0149	vighūrṇanto 'vaśā bhūmau patanti | tatas tair bhūtair hīnā bhūr vivasanā<BR>
12,308.191d@029D_0150	śuddhā sthaṇḍilā kūrmapṛṣṭhanibhā babhūva | tāṃ tathābhūtāṃ<BR>
12,308.191d@029D_0151	jagajjananīṃ jagatīm āpo bhuñjate | praṇaṣṭā bhūr jalam eva syāt | jalam<BR>
12,308.191d@029D_0152	ādityo raśmibhir ādatte | samantād apāṃ vināśād agnir jājvalyamāno 'ntarikṣacarān<BR>
12,308.191d@029D_0153	bhūtān upayujyāgnir jalam ādatte | agniṃ ca vāyuḥ | vinaṣṭe<BR>
12,308.191d@029D_0154	'gnau vāyur evāgniḥ syāt | sa tadā sarvaprāṇabhṛtāṃ prāṇān upayujya<BR>
12,308.191d@029D_0155	vāyur ākāśaṃ syāt | ākāśaṃ mano mano 'haṃkāro 'haṃkāraṃ<BR>
12,308.191d@029D_0156	mahān sūryaḥ sūyanāt | kṛtsnasya jagataḥ sarvasūryāṇām ekīkṛtya lokāṃs<BR>
12,308.191d@029D_0157	trīn nāśāya syān mahatas tamaso madhye tiṣṭhaty ekas tam apy ādadad avyaktam |<BR>
12,308.191d@029D_0158	tad etat pañcāhorātrikaṃ pralayaṃ mahāpralaya ity ucyate | pralayān mahatas tad<BR>
12,308.191d@029D_0159	ekatvaṃ praṇaṣṭasarvasvaṃ sarvamūrtijāleśvaravināśyodakaṃ mūrtyekaṃ syāt |<BR>
12,308.191d@029D_0160	tad etad dhavyaṃ kavyaṃ ca prakaraṇād guṇatāṃ kavyam ity ucyate sa<BR>
12,308.191d@029D_0161	haraṇād dhavyam iti | tad etad guṇavan nirguṇaṃ guṇopayogād guṇakartṛtvād guṇīty<BR>
12,308.191d@029D_0162	ucyate budhaiḥ | krīḍārtham evāsakṛt sṛjate ca guṇān | anavabodhāt tad aparas<BR>
12,308.191d@029D_0163	tv aham evaikaḥ syān nānyaḥ syād iti | yadi hy eṣāvabudhyetānyo 'sti<BR>
12,308.191d@029D_0164	mama vara iti na sṛjed udāsīnatvāc ca sargasaṃhārayor utpattir na bhavet |<BR>
12,308.191d@029D_0165	yad uktaṃ bhoḥ saṃyamana ko viśvaṃ sṛjate kṛtsnam idaṃ saṃharate<BR>
12,308.191d@029D_0166	ceti | yad apy uktaṃ kaś ca viśvam adhiṣṭhāya tiṣṭhaty agnivad dāruṣv iti |<BR>
12,308.191d@029D_0167	pañcaviṃśako 'nyo 'nyasyāvyaktasya trayoviṃśatitattvasya caturviṃśakasya<BR>
12,308.191d@029D_0168	draṣṭā draṣṭavyasya śrotā śrotavyasya mantā mantavyasya boddhā boddhavyasyādhiṣṭhātā<BR>
12,308.191d@029D_0169	vā | anenādhiṣṭhitā prakṛtir guṇān saṃharate ca nartate |<BR>
12,308.191d@029D_0170	na cetanenācetanā nirguṇena guṇinīti paśyenāpaśyeti<BR>
12,308.191d@029D_0171	śuddhenāśuddhā nityenānityā kevalenākevalā sargadharmiṇy asargadharmiṇādarśanadharmiṇā<BR>
12,308.191d@029D_0172	darśanadharmiṇī kṣetradharmiṇākṣetradarśanāt | kasmāt |<BR>
12,308.191d@029D_0173	pṛthaktvāt | pṛthagbhāvam asya prapadyato 'nekatvaṃ neṣṭaṃ bhavataḥ |<BR>
12,308.191d@029D_0174	prakṛtikṣetrajñayor ekatvam anavabodhadarśanam etad abudhānāṃ darśanam | na<BR>
12,308.191d@029D_0175	budhā hy evam etad anupaśyanti paśyāpaśyayor ekatvam | paśyaṃ<BR>
12,308.191d@029D_0176	paśyantaṃ daivād anya eva paśyaḥ | kasmāt | śāstradarśanāt | śāstradarśanasya<BR>
12,308.191d@029D_0177	cānavabodhād abudha ity ucyate budhaiḥ | budhaś cāyaṃ kṣetrajño<BR>
12,308.191d@029D_0178	buddhyādīn guṇān abhivartamānān anubudhyate prakṛtitaḥ | tac ca boddhavyam |<BR>
12,308.191d@029D_0179	na tv evaṃ prakṛtir guṇān kṣetrajñaṃ vā | anavabodhāt | yadi hy evaṃ budhyeran<BR>
12,308.191d@029D_0180	prakṛtir vā guṇā vā buddhaṃ buddhasahadharmiṇī syāt | bhaveyus<BR>
12,308.191d@029D_0181	te ca | buddho 'nubudhyati tam anubuddhatvāt prakṛtir abhimanyate | aham evāsya<BR>
12,308.191d@029D_0182	nānyaḥ syād iti | iṣṭāny abhiṣvajate ''tmajānāṃ yajanayājanādhyayanādhyāpanadānapratigrahaṃ<BR>
12,308.191d@029D_0183	bhakṣyābhakṣyaṃ peyāpeyaṃ vācyāvācyam<BR>
12,308.191d@029D_0184	iti | gamanaṃ saṃkocanaṃ prasāraṇaṃ priyāpriyaṃ gamyāgamyaṃ<BR>
12,308.191d@029D_0185	śubhāśubhaṃ śabdasparśarūparasagandhādīnāṃ cāvāptir ity evamādīn<BR>
12,308.191d@029D_0186	guṇān utpādayaty anavabodhāt | prakṛtir anubhūyate dvaṃdvatvāt |<BR>
12,308.191d@029D_0187	tad anekatvam asya kṣetrajñasya prapadyate | nirdvaṃdvasya cāsya pravartamānasya<BR>
12,308.191d@029D_0188	paśyata utpadyate 'haṃkārakṛto doṣaḥ syāt | aham enāṃ pratyācakṣe 'ham<BR>
12,308.191d@029D_0189	enāṃ budhyāmīti | na caiṣā paśyaty ācakṣate manyate budhyate<BR>
12,308.191d@029D_0190	cāhaṃkārāt | yadi hy abhimanyed vābhiṣvajed vā | evam anubuddhaḥ<BR>
12,308.191d@029D_0191	syāt | anubandhāc ca śaktitvaṃ syāt | śaktitvāc cāsya vyatirekatvaṃ<BR>
12,308.191d@029D_0192	syāt | yadi hy ayam iṣṭāniṣṭābhyāṃ madhyasthaḥ katham asyeṣṭāniṣṭakṛto<BR>
12,308.191d@029D_0193	doṣaḥ syāt | bhavati nirdvaṃdvatvāc cāsyālepakatvāc cāsya<BR>
12,308.191d@029D_0194	vyatirekatvaṃ syāt | bhavataś cātra ślokau yathā |<BR>
12,308.191d@029D_0195	paṅkasyāpi hi doṣeṇa nopalipyati paṅkajam<BR>
12,308.191d@029D_0196	tathāvyaktasya doṣeṇa nopalipyati kevalaḥ<BR>
12,308.191d@029D_0197	kevalatvaṃ pṛthagbhāvāt paṅkapaṅkajayor yathā<BR>
12,308.191d@029D_0198	tathāsya sahabhāvatvād vinābhāva iti smṛtaḥ<BR>
12,308.191d@029D_0199	evam asya bho saṃyamana vyatiriktasya vyatiriktatvaṃ bhavati |<BR>
12,308.191d@029D_0200	asahabhāvam asahabhāvatvāc ca | anyatvam anyatvān nistattvam<BR>
12,308.191d@029D_0201	iti | atra ślokā bhavanti |<BR>
12,308.191d@029D_0202	ghorād agādhād avyaktād astam astataraṃ janāḥ<BR>
12,308.191d@029D_0203	pratīpabhūtam anyasyā manyante tattvabuddhayaḥ<BR>
12,308.191d@029D_0204	ye tv abuddhās tapoyogād ekatvaṃ nānupaśyati (sic)<BR>
12,308.191d@029D_0205	te vyaktaniṣṭhād ekatvāj jāyante ca mriyanti ca<BR>
12,308.191d@029D_0206	nirdvaṃdvadharmiṇo nityam atyantaṃ dvaṃdvadharmiṇā<BR>
12,308.191d@029D_0207	anityāc ca mahārāja dvaṃdvaniṣṭhā bhavanti te<BR>
12,308.191d@029D_0208	aśraddadhānāḥ śāstrasya dvaidhībhāvāc ca pārthiva<BR>
12,308.191d@029D_0209	kālasyāsye nimajjanti unmajjanti bhave narāḥ<BR>
12,308.191d@029D_0210	advaidhāt tu bhaven mokṣo hy avyaktagrāhadharmiṇām<BR>
12,308.191d@029D_0211	pañcaśikha uvāca<BR>
12,308.191d@029D_0211	vimucyaitad vimokṣaḥ syād avimokṣāt punarbhavaḥ<BR>
12,308.191d@029D_0212	bhoḥ saṃyamana evam anyo 'vyaktadharmiṇo 'py aguṇo guṇadharmiṇo 'py<BR>
12,308.191d@029D_0213	acalaś caladharmiṇo 'prakṛtiḥ prakṛtidharmiṇaḥ kṣetrajñaḥ kṣetradharmiṇo<BR>
12,308.191d@029D_0214	vimuktaś cāvimuktād vimalaś cāvimalāc chuddho 'śuddhād yogaś cāviyogān<BR>
12,308.191d@029D_0215	mokṣaś cāvimokṣāt | evaṃ puṣkaraparṇastha ivābbindur<BR>
12,308.191d@029D_0216	nityam asaktas tatsthatvān maśakodumbarayor matsyodakayoś ca yathāvyaktaṃ<BR>
12,308.191d@029D_0217	bhavati sahabhāvād evam asya kṣetrajñasyānyatvaṃ bhavati | tad uṣyamāṇasya<BR>
12,308.191d@029D_0218	paśyenāpaśyasya paśyataś cāpaśyabuddhyābuddhasya cetanācetanasya<BR>
12,308.191d@029D_0219	kevalākevalasya nityānityasya jñānājñānasya | evam asya bhoḥ<BR>
12,308.191d@029D_0220	ajñātasyāvyaktasyopakaraṇaṃ śokād aśokaṃ, mohād amohaṃ, <BR>
12,308.191d@029D_0221	sthirāt sthiraṃ, abhrād anabhraṃ vraṇād avraṇaṃ kājād akājaṃ sīmād asīmaṃ<BR>
12,308.191d@029D_0222	purād apuraṃ purasya cāpy avadāraṇaṃ puratvam upadiśyate | lokād alokaṃ<BR>
12,308.191d@029D_0223	kālād akālaṃ bhayād abhayaṃ śivād aśivaṃ vibhutvāc cāvibhutvam |<BR>
12,308.191d@029D_0224	evam asyānupaśyataḥ khalv avyaktam avijanam asyaikatvaṃ param anupaśyato<BR>
12,308.191d@029D_0225	nānātvāt kṣemyād akṣemyaḥ syād akṣemyād avyaktāt | bhavanti<BR>
12,308.191d@029D_0226	cātra ślokāḥ |<BR>
12,308.191d@029D_0227	kṣemyākṣemyaṃ nānupaśyeta nityaṃ<BR>
12,308.191d@029D_0228	kṣemyas tv anyas taṃ tu naivānupaśyet<BR>
12,308.191d@029D_0229	ṣaḍviṃśo vā pañcaviṃśo nu rājann<BR>
12,308.191d@029D_0230	avyaktaś ca prāhur evaṃ vidhijñāḥ<BR>
12,308.191d@029D_0231	yo 'yaṃ boddhā pañcaviṃśaḥ parasya<BR>
12,308.191d@029D_0232	sa manyate īdṛśo 'smīti rājan<BR>
12,308.191d@029D_0233	buddhasya vai bodhanāt tena samyag<BR>
12,308.191d@029D_0234	gacchaty ayaṃ na calo nācalas tvam<BR>
12,308.191d@029D_0235	evaṃ boddhā kevalāt kevalaḥ san<BR>
12,308.191d@029D_0236	sa syād vyaktaḥ kiṃ ca saṃjñānasaṃjñaḥ<BR>
12,308.191d@029D_0237	nirdvaṃdvasya dvaṃdvabhāvātmakasya<BR>
12,308.191d@029D_0238	bhāvān na syān na prabhāvaḥ śuciḥ syāt<BR>
12,308.191d@029D_0239	śuciprabodhād aśucitvaṃ tadā syāt<BR>
12,308.191d@029D_0240	trilokasadbhāvaguṇapravartakam<BR>
12,308.191d@029D_0241	bhavaty ayaṃ kevala eva kevalaḥ<BR>
12,308.191d@029D_0242	sametya nityām amalām alaṃ śucim<BR>
12,308.191d@029D_0243	śuciprabodhanasya bhoḥ saṃyamana budhyamānasya pañcaviṃśasya<BR>
12,308.191d@029D_0244	buddhāt ṣaḍviṃśabodhanatvam upadiśanti | boddhāraṃ budhyamānasya vyatiriktasya<BR>
12,308.191d@029D_0245	vyatiriktatvam upapadyate | kevalaṃ nāham asyāḥ<BR>
12,308.191d@029D_0246	kaś cin neyaṃ mama kā cana ṣaḍviṃśasyāham anena mama saha caikatvam iti |<BR>
12,308.191d@029D_0247	tatra ślokaḥ |<BR>
12,308.191d@029D_0248	sāmyaḥ sāmyaṃ śuciṃ dṛṣṭvā śucim āhur manīṣiṇaḥ<BR>
12,308.191d@029D_0249	bahiḥ kṛtvā tamisrālam avyaktāc cetanaṃ param<BR>
12,308.191d@029D_0250	iti |<BR>
12,308.191d@029D_0251	tad etad bhagavatā buddham avāpya mahat tattvaṃ paramarṣiṇā paramaguruṇā<BR>
12,308.191d@029D_0252	mama kapilena guruṇā ca mamāsuriṇā jātiśatair bahubhir avāptaṃ<BR>
12,308.191d@029D_0253	kṛtsnakṣayaṃ kapilāt | mamāpy evam eva śiṣyadaśakatvam upagamya<BR>
12,308.191d@029D_0254	jātiśatair bahubhir avāptaṃ bhagavata āsureḥ sakāśāt | mattaś ca kātyāyanenāptam |<BR>
12,308.191d@029D_0255	gautamena kātyāyanād avāptam | gautamāc ca<BR>
12,308.191d@029D_0256	gārgyeṇāvāptam | tad etat paraṃparayā bahubhir ācāryair avāptaṃ kṛtsnakṣayam amṛtārthatattvaṃ<BR>
12,308.191d@029D_0257	vimalam amalajñānam | atyagādham acetanam akevalam avyaktam<BR>
12,308.191d@029D_0258	apāsya nityaṃ cetanaṃ kevalaṃ jñānaṃ pratibuddhaṃ budhyamānena pañcaviṃśakena<BR>
12,308.191d@029D_0259	ṣaḍviṃśakam | atra ślokā bhavanti |<BR>
12,308.191d@029D_0260	sutasyaitad varṇitaṃ manniyogād<BR>
12,308.191d@029D_0261	vārāṇasyāṃ krīḍamānena rājñā<BR>
12,308.191d@029D_0262	tattvajñānaṃ pṛcchataḥ prāñjaliḥ syāt<BR>
12,308.191d@029D_0263	pṛcchaṃs tasya granthataś cārthataś ca<BR>
12,308.191d@029D_0264	proktaṃ hy etat ṣoḍaśapraśnam ugraṃ<BR>
12,308.191d@029D_0265	nistattvākhyaṃ viṃśat ṣaṭ caiva rājan<BR>
12,308.191d@029D_0266	yaṃ vai buddhvā bālakāya praṇamya<BR>
12,308.191d@029D_0267	mūrdhnābhyarṇaṃ pādayor hṛṣyamāṇaḥ<BR>
12,308.191d@029D_0268	padbhyāṃ gatas tattvam avāpya kṛtsnaṃ<BR>
12,308.191d@029D_0269	sanatkumārād amṛtaṃ paraṃ vai<BR>
12,308.191d@029D_0270	sanatkumāreṇa mamopadiṣṭam<BR>
12,308.191d@029D_0271	etan mahad brahma yathāvad adya<BR>
12,308.191d@029D_0272	tat te śrutaṃ tad bhava vītaśoka<BR>
12,308.191d@029D_0273	etaṃ mahāpraśnam avāpya cārtham<BR>
12,308.191d@029D_0274	tulyaṃ bhavān paśyatu brahmaṇaś ced<BR>
12,308.191d@029D_0275	indrasya sthāṇor maśakasya caiva<BR>
12,308.191d@029D_0276	pataṃgakīṭe śuni ca śvapāke<BR>
12,308.191d@029D_0277	sarvaṃ hi sarvatra narendrasiṃha<BR>
12,308.191d@029D_0278	yas tv anyathā paśyati hy alpabuddhir<BR>
12,308.191d@029D_0279	avyaktaniṣṭhaḥ sa bhaveta rājan<BR>
12,308.191d@029D_0280	sattvasya sarvasya hy apaśyamāno<BR>
12,308.191d@029D_0281	abuddhimān duḥkham upaiti nityam<BR>
12,308.191d@029D_0282	na cāsya duḥkhaṃ sa tu duḥkham eti<BR>
12,308.191d@029D_0283	vaiṣamyabuddhitvam avāpya mohāt<BR>
12,308.191d@029D_0284	tad gaccha rājan svapurīṃ viśālāṃ<BR>
12,308.191d@029D_0285	vārāṇasīm aśvarathena śīghram<BR>
12,308.191d@029D_0286	etāvad etat paramaṃ rahasyam<BR>
12,308.191d@029D_0287	uktaṃ mayā te 'tividhāya sarvam<BR>
12,308.191d@029D_0288	jñānī bhavān na tvam abuddhabuddhir<BR>
12,308.191d@029D_0289	buddhir hi te jyāyasī rājasiṃha<BR>
12,308.191d@029D_0290	buddhaṃ tvayāgryaṃ paramaṃ pavitraṃ<BR>
12,308.191d@029D_0291	ṣaḍviṃśakaṃ pañcaviṃśāt paraṃ yat<BR>
12,308.191d@029D_0292	na pañcaviṃśakāt punaḥ prajāyate narottamaḥ<BR>
12,308.191d@029D_0293	sa yatra tatra saṃvasaṃs trivargavic chucir bhavet<BR>
12,308.191d@029D_0294	śucir hi pañcaviṃśakas tathaiva ṣaḍviṃśaka-<BR>
12,308.191d@029D_0295	tvam avabudhyati yadā tadā śucir bhaved iti<BR>
12,308.191d@029E_0000	vaiśaṃpāyana uvāca<BR>
12,308.191d@029E_0001	purā yudhiṣṭhiro rājā prayatenāntarātmanā<BR>
12,308.191d@029E_0002	dvaipāyanam ṛṣiśreṣṭhaṃ papracchātha kṛtāñjaliḥ<BR>
12,308.191d@029E_0003	sahito bhrātṛbhiḥ sarvair udāramatibhiḥ śubhaiḥ<BR>
12,308.191d@029E_0004	pṛthivyām upaviṣṭais tu vinītair uttamaujasaiḥ<BR>
12,308.191d@029E_0005	bhagavān sarvabhūtānāṃ sarvajñaḥ sarvadarśivān<BR>
12,308.191d@029E_0006	viśrutas triṣu lokeṣu dharmeṇa ca damena ca<BR>
12,308.191d@029E_0007	tad icchāma upaśrotuṃ maṅgalyam ṛṣisattama<BR>
12,308.191d@029E_0008	kathāṃ bhagavatā proktāṃ sarvapāpapraṇāśinīm<BR>
12,308.191d@029E_0009	vayaṃ ca yady anugrāhyāḥ sarve bhagavato matāḥ<BR>
12,308.191d@029E_0010	brūhi satyavatāṃ śreṣṭha śṛṇumopahitā vayam<BR>
12,308.191d@029E_0011	evaṃ saṃpraśrayād uktaḥ satyātmā satyavādinā<BR>
12,308.191d@029E_0012	yudhiṣṭhireṇa satkṛtya kṛṣṇadvaipāyano 'bravīt<BR>
12,308.191d@029E_0013	yudhiṣṭhira mahāprājña kurūṇāṃ vaṃśavardhana<BR>
12,308.191d@029E_0014	śrotum icchasi kaunteya bhrātṛbhiḥ sahitaḥ śubhām<BR>
12,308.191d@029E_0015	imāṃ kathām upaśrutya narāṇām arthasiddhaye<BR>
12,308.191d@029E_0016	vijayaś ca narendrāṇām iha pārtha na durlabhaḥ<BR>
12,308.191d@029E_0017	śāntikī pauṣṭikī rakṣā sarvaduḥsvapnanāśinī<BR>
12,308.191d@029E_0018	katheyam amarākārā daivatair api kathyate<BR>
12,308.191d@029E_0019	atra te vartayiṣyāmi itihāsaṃ purātanam<BR>
12,308.191d@029E_0020	bālye 'vāptaṃ tu yad vīra agastyena mahātmanā<BR>
12,308.191d@029E_0021	purā kṛtayuge rājan maharṣiḥ kumbhasaṃbhavaḥ<BR>
12,308.191d@029E_0022	mitrāvaruṇayoḥ putraḥ śrīmān atitapāḥ prabhuḥ<BR>
12,308.191d@029E_0023	sa cāśramapade puṇye puṇyakarmā mahātapāḥ<BR>
12,308.191d@029E_0024	samā dvādaśako rājan vayasā bharatarṣabha<BR>
12,308.191d@029E_0025	sva āvasatha ekākī hy abhrākāśakṛtavrataḥ<BR>
12,308.191d@029E_0026	mitrāvaruṇayoḥ svargaṃ gatayoḥ sukṛtātmanoḥ<BR>
12,308.191d@029E_0027	puṣkarasyottare tīre sarvadevanamaskṛtaḥ<BR>
12,308.191d@029E_0028	parvato bhāskaro nāma bhāskarābhaḥ svatejasā<BR>
12,308.191d@029E_0029	ataḥ prabhavate rājan puṇyasrotā mahānadī<BR>
12,308.191d@029E_0030	varadā vitamā nāma siddhacāraṇasevitā<BR>
12,308.191d@029E_0031	tasmin girivare tasyāgasteḥ paitṛka āśramaḥ<BR>
12,308.191d@029E_0032	puṇyapuṣpaphalopetaiḥ pādapair upaśobhitaḥ<BR>
12,308.191d@029E_0033	tapyate śiśur ekākī tapo dvādaśavārṣikam<BR>
12,308.191d@029E_0034	yan na taptaṃ purā vatsa divyair anyais tapodhanaiḥ<BR>
12,308.191d@029E_0035	neśvareṇa na cendreṇa yamena varuṇena vā<BR>
12,308.191d@029E_0036	nityordhvabāhur ādityaṃ bhāskare tasthivān muniḥ<BR>
12,308.191d@029E_0037	ūrdhvamukho nirālambo jitātmā pavanopamaḥ<BR>
12,308.191d@029E_0038	nirāvṛto nirālambo niyatātmā jitendriyaḥ<BR>
12,308.191d@029E_0039	nirdvaṃdvo nirahaṃkāro nirāśo niḥspṛhaḥ kva cit<BR>
12,308.191d@029E_0040	kāṣṭhabhūtas tapas tepe sarvabhūtahite rataḥ<BR>
12,308.191d@029E_0041	nirvṛto nistamā dhīro nivṛttaḥ sarvataḥ samaḥ<BR>
12,308.191d@029E_0042	tam evam upasaṃpannam udāramanasaṃ śucim<BR>
12,308.191d@029E_0043	bhāskare vartate nityaṃ tapyamānam atīva ca<BR>
12,308.191d@029E_0044	avardhata mahāpuṇye sa hi dharmeṇa bhārata<BR>
12,308.191d@029E_0045	atha kaunteya kālena kena cid bharatarṣabha<BR>
12,308.191d@029E_0046	aṣṭāśītisahasrāṇi yatīnāṃ puṇyakarmaṇām<BR>
12,308.191d@029E_0047	ānupūrvyeṇa yātāni mahīṃ kṛtvā pradakṣiṇam<BR>
12,308.191d@029E_0048	saparvatavanoddeśāṃ sanadīnadasāgarām<BR>
12,308.191d@029E_0049	dvaipāyana uvāca<BR>
12,308.191d@029E_0049	tatra tatra mahāpuṇyāḥ puṇyatīrthābhilāṣiṇaḥ<BR>
12,308.191d@029E_0050	etasminn antare pārtha ṛṣisaṃghaḥ sa vai mahān<BR>
12,308.191d@029E_0051	pradakṣiṇaṃ mahīṃ kṛtvā bhāskaraṃ girim abhyayāt<BR>
12,308.191d@029E_0052	te taṃ girivaraṃ puṇyam atha kṛtvā pradakṣiṇam<BR>
12,308.191d@029E_0053	tato girinadīṃ puṇyāṃ tīrthahetor upāgaman<BR>
12,308.191d@029E_0054	aṣṭāśītisahasrāṇi tatra nadyāṃ yudhiṣṭhira<BR>
12,308.191d@029E_0055	vigāhya taj jalaṃ rājan prahṛṣṭā munayo 'bhavan<BR>
12,308.191d@029E_0056	ke cit sasnur yathākāmaṃ ke cid atra upaspṛśan<BR>
12,308.191d@029E_0057	ke cit puṇyena toyena pitṝn devān atarpayan<BR>
12,308.191d@029E_0058	ke cit prakrīḍitās tatra japanty anye tapodhanāḥ<BR>
12,308.191d@029E_0059	adhyātmaṃ cintayanty anye ke cid vedān adhīyire<BR>
12,308.191d@029E_0060	kathāḥ śuśruvur anye ca proktā anyais tapodhanaiḥ<BR>
12,308.191d@029E_0061	dhyānam anye hy upāsanta niṣeduś ca tathā pare<BR>
12,308.191d@029E_0062	evaṃ tair ṛṣibhiḥ siddhair vitamā puṇyavardhanī<BR>
12,308.191d@029E_0063	nadī sā puruṣavyāghra dyotate tais tapodhanaiḥ<BR>
12,308.191d@029E_0064	etasminn antare pārtha devarājaḥ puraṃdaraḥ<BR>
12,308.191d@029E_0065	pitāmahaṃ puraskṛtya saha devaiḥ sameyivān<BR>
12,308.191d@029E_0066	vitamāyāṃ tad ekānte tasyāṃ nadyāṃ yudhiṣṭhira<BR>
12,308.191d@029E_0067	athābravīt puṣkarajaḥ sureśvaram ariṃdamam<BR>
12,308.191d@029E_0068	vijñāya munisaṃghasya dharme rāgam upasthitam<BR>
12,308.191d@029E_0069	puraṃdara mahābāho sarvathā śrotum arhasi<BR>
12,308.191d@029E_0070	ṛṣīṇām amaraśreṣṭha dharme rāgam upasthitam<BR>
12,308.191d@029E_0071	imaṃ muhūrtam eteṣām ahaṃkāraḥ sureśvara<BR>
12,308.191d@029E_0072	prabhaviṣyati sarveṣām asvargīyo na saṃśayaḥ<BR>
12,308.191d@029E_0073	sa bhavān deśam utsṛjya imaṃ suravareśvara<BR>
12,308.191d@029E_0074	gantum arhasi dharmātman draṣṭum etan na te kṣamam<BR>
12,308.191d@029E_0075	sa tatas tad vacaḥ śrutvā devarājaḥ pitāmahāt<BR>
12,308.191d@029E_0076	jagāma bharataśreṣṭha saha devair ariṃdama<BR>
12,308.191d@029E_0077	gate deveśvare śakre pitāmahapurogame<BR>
12,308.191d@029E_0078	aṣṭāśītisahasrāṇi paramaṃ harṣam abhyayuḥ<BR>
12,308.191d@029E_0079	te pranṛttāḥ pragītāś ca tathā prahasitā api<BR>
12,308.191d@029E_0080	vitamāyā jale puṇye tasmin prakrīḍitāḥ pare<BR>
12,308.191d@029E_0081	ekānte ca mahāprājño nāradaḥ kalahapriyaḥ<BR>
12,308.191d@029E_0082	tantrīyuktakam ādāya munir vedān adhītavān<BR>
12,308.191d@029E_0083	saṃvarto 'py atha kaunteya jalād utthāya bhārata<BR>
12,308.191d@029E_0084	uvāca tān ṛṣīn sarvān harṣeṇa mahatā yutaḥ<BR>
12,308.191d@029E_0085	śrūyatām ṛṣibhiḥ sarvair idaṃ mama vaco dvijāḥ<BR>
12,308.191d@029E_0086	rocate yadi sarveṣāṃ kriyatāṃ munisattamāḥ<BR>
12,308.191d@029E_0087	aham ugratapā viprā bhavanto 'pi tathaiva ca<BR>
12,308.191d@029E_0088	na tulyo 'smatprabhāveṇa dharmeṇa ca tathā paraḥ<BR>
12,308.191d@029E_0089	dīrghakālapracīrṇasya yamasya niyamasya ca<BR>
12,308.191d@029E_0090	tapobalaṃ na paśyāmi kim apy etat kathaṃ cana<BR>
12,308.191d@029E_0091	saṃvartavacanaṃ śrutvā sarvaṃ tad ṛṣimaṇḍalam<BR>
12,308.191d@029E_0092	ahaṃkāravaśaṃ prāptaṃ tad vākyam abhinandati<BR>
12,308.191d@029E_0093	ahaṃkṛtvā tataḥ sarve ṛṣayaḥ kuntinandana<BR>
12,308.191d@029E_0094	parasparam avajñāya tatra te 'thāmitaujasaḥ<BR>
12,308.191d@029E_0095	bhṛgus tato mahārāja sarvarṣigaṇapūjitaḥ<BR>
12,308.191d@029E_0096	saṃvartavacanaṃ tatra sa satkṛtyedam abravīt<BR>
12,308.191d@029E_0097	evam etan na saṃdeho yat tvayoktaṃ dhṛtavrata<BR>
12,308.191d@029E_0098	tasmāt prabhāvaṃ tapaso draṣṭum arhāma sarvaśaḥ<BR>
12,308.191d@029E_0099	ṛṣayaḥ śrūyatāṃ tāvan mama vākyaṃ dhṛtavratāḥ<BR>
12,308.191d@029E_0100	ahaṃ śucir ahaṃ śreṣṭhaḥ aham ugratapodhanaḥ<BR>
12,308.191d@029E_0101	ahaṃ pradhāna ity evaṃ yaj jalpatha tapodhanāḥ<BR>
12,308.191d@029E_0102	kim etat kathayitvā vo hy ahaṃkārāt punaḥ punaḥ<BR>
12,308.191d@029E_0103	pratyakṣaṃ draṣṭum icchāma iha dharmasya naḥ phalam<BR>
12,308.191d@029E_0104	na tapo vidyate yatra sarvabhūteṣv asaṃśayam<BR>
12,308.191d@029E_0105	upaspṛśya tatas toyaṃ punar abhyupagamyatām<BR>
12,308.191d@029E_0106	dṛśyatāṃ suprataptasya dharmasya mahataḥ phalam<BR>
12,308.191d@029E_0107	yatra yena tapas taptaṃ tathā daśadaśātmakam<BR>
12,308.191d@029E_0108	tad darśayadhvaṃ saṃgamya tapo yasya yathā kṛtam<BR>
12,308.191d@029E_0109	tato bhṛguvacaḥ śrutvā sarvaṃ tad ṛṣimaṇḍalam<BR>
12,308.191d@029E_0110	bhṛgor vacaḥ puraskṛtya tathety ūcur maharṣayaḥ<BR>
12,308.191d@029E_0111	te tu krodhād ahaṃkāraṃ prāpya sarve maharṣayaḥ<BR>
12,308.191d@029E_0112	nadīṃ tāṃ vitamāṃ puṇyām upaspraṣṭuṃ vicakramuḥ<BR>
12,308.191d@029E_0113	te tatra bhraṣṭatapaso vitamāyāṃ jalaṃ śubham<BR>
12,308.191d@029E_0114	upaspṛśya mahārāja japyam āvartayaṃs tadā<BR>
12,308.191d@029E_0115	tatas tad gaganaṃ ruddhaṃ sarvais tair ṛṣisattamaiḥ<BR>
12,308.191d@029E_0116	tapobalaṃ naraśreṣṭha darśayadbhir asaṃśayam<BR>
12,308.191d@029E_0117	kaś cid ākāśam āviśya jvalad dharmeṇa kevalam<BR>
12,308.191d@029E_0118	apsarobhis tathā cānye pūtāḥ svargagatā dvijāḥ<BR>
12,308.191d@029E_0119	puṣpavarṣais tathā cānyaiḥ pūjyante guhyakair api<BR>
12,308.191d@029E_0120	ke cid ākāśam āviśya divyāṃ ceṣṭām akurvata<BR>
12,308.191d@029E_0121	tathāsīt sumahān nādo harṣāt teṣām ariṃdama<BR>
12,308.191d@029E_0122	anyonyaṃ paśyatāṃ tatra hasatāṃ ca yudhiṣṭhira<BR>
12,308.191d@029E_0123	te dṛṣṭvā balam anyonyaṃ dharmasya bharatarṣabha<BR>
12,308.191d@029E_0124	tad evaṃ kathayantas te tīre nadyās tathā vibho<BR>
12,308.191d@029E_0125	taṃ tu dṛṣṭvā viditvā ca dharmalopaṃ mahātmanām<BR>
12,308.191d@029E_0126	nāradaḥ kuruśārdūla ghaṭṭayaṃs tantriyuktakam<BR>
12,308.191d@029E_0127	atha te ṛṣayaḥ sarve gantukāmā nabhastalam<BR>
12,308.191d@029E_0128	yathāpūrvam amitraghna aśaktā gamanāya hi<BR>
12,308.191d@029E_0129	aṣṭāśītisahasrāṇi munīnāṃ bhāvitātmanām<BR>
12,308.191d@029E_0130	aśaktā gamane rājaṃs tato 'nyonyam apaśyata<BR>
12,308.191d@029E_0131	te nirastā nirutsāhā nirāśā gamanaṃ prati<BR>
12,308.191d@029E_0132	tatraivāsan mahābhāga bhraṣṭapakṣāḥ khagā iva<BR>
12,308.191d@029E_0133	parasparam udaikṣanta evam uktvā maharṣayaḥ<BR>
12,308.191d@029E_0134	kim idaṃ kiṃ nv idam iti dhik kaṣṭam iti cāpare<BR>
12,308.191d@029E_0135	te vīkṣamāṇāḥ kṛpaṇāḥ svarge vigatacetasaḥ<BR>
12,308.191d@029E_0136	ahaṃkāreṇa mahatā vasudhāyāṃ nipātitāḥ<BR>
12,308.191d@029E_0137	mohasya vaśam āgamya sarva eva vicetasaḥ<BR>
12,308.191d@029E_0138	na kiṃ cid abhijānanti dharmasya gamanasya vā<BR>
12,308.191d@029E_0139	yadā vimanasaḥ sarve khagāḥ khāt patitā iva<BR>
12,308.191d@029E_0140	athaitān nāradovāca harṣād idam atho vacaḥ<BR>
12,308.191d@029E_0141	kim udīkṣatha mohasthā nākapṛṣṭhaṃ yiyāsavaḥ<BR>
12,308.191d@029E_0142	durlabho 'yaṃ guṇo bhūyo bhavatāṃ naṣṭadharmiṇām<BR>
12,308.191d@029E_0143	ahaṃkāreṇa mahatā naṣṭo dharmaḥ sanātanaḥ<BR>
12,308.191d@029E_0144	evaṃ gate na paśyāmi svargaṃ gantuṃ yathā purā<BR>
12,308.191d@029E_0145	ete stha ṛṣayaḥ sarve pakṣahīnāḥ khagā iva<BR>
12,308.191d@029E_0146	tena dharmātilopena cintitena durātmanā<BR>
12,308.191d@029E_0147	ete stha sarve saṃvṛttā nirāśā gamanaṃ prati<BR>
12,308.191d@029E_0148	dvaipāyana uvāca<BR>
12,308.191d@029E_0148	nadyās tīre śubhe puṇye dharmaṃ kuruta yatnataḥ<BR>
12,308.191d@029E_0149	tasya tad vacanaṃ śrutvā ṛṣayo dīnacetasaḥ<BR>
12,308.191d@029E_0150	taṃ nāradam ṛṣiśreṣṭhaṃ prahvā bhūtvātha te 'bruvan<BR>
12,308.191d@029E_0151	punar asmadvidhair bhūyo nākapṛṣṭhaṃ tapodhana<BR>
12,308.191d@029E_0152	adhiṣṭhātuṃ kathaṃ vāpi na bhaved dharmasaṃkaraḥ<BR>
12,308.191d@029E_0153	teṣāṃ tu vacanaṃ śrutvā nāradaḥ punar abravīt<BR>
12,308.191d@029E_0154	muhūrtaṃ dhyānam āsthāya yogam āgamya vai śubham<BR>
12,308.191d@029E_0155	ahaṃkārasya jānīdhvam ṛṣayo dāruṇaṃ balam<BR>
12,308.191d@029E_0156	kim āśāsya tu pāpasya karmaṇaś caritasya vai<BR>
12,308.191d@029E_0157	aho phalam anāryasya duṣkṛtasya mahat tv idam<BR>
12,308.191d@029E_0158	yad evaṃ prāpyate doṣas tv ahaṃkāro maharṣibhiḥ<BR>
12,308.191d@029E_0159	kva tad varṣasahasrāṇi taptasya tapasaḥ phalam<BR>
12,308.191d@029E_0160	kva tan naṣṭaṃ purā tv iṣṭaṃ niyamaḥ kva ca vai damaḥ<BR>
12,308.191d@029E_0161	yad ūrdhvabāhubhiḥ śāntaiḥ kva nu tasya phalaṃ gatam<BR>
12,308.191d@029E_0162	yadarthaṃ cārcitā devāḥ pitaraś ca tapodhanāḥ<BR>
12,308.191d@029E_0163	kva nu tasya phalaṃ viprāḥ tapaso 'gryasya vai gatam<BR>
12,308.191d@029E_0164	ete kartavyadharmāḥ stha punar eva yathā purā<BR>
12,308.191d@029E_0165	evaṃ gate na paśyāmi gamanaṃ vas triviṣṭapam<BR>
12,308.191d@029E_0166	ahaṃkāraprabhāveṇa tena saṃśayitā gatiḥ<BR>
12,308.191d@029E_0167	aham apy anugantā vai kevalena tu karmaṇā<BR>
12,308.191d@029E_0168	anena kāraṇenāptam evaṃ saṃśayam ātmani<BR>
12,308.191d@029E_0169	tad iyaṃ pravarasrotā nadī puṇyajalā śubhā<BR>
12,308.191d@029E_0170	kartavyo dharma iha tu yadi nāsti nabhogatiḥ<BR>
12,308.191d@029E_0171	vāyubhakṣā nirāhārā niyatā vijitendriyāḥ<BR>
12,308.191d@029E_0172	iha dharmaṃ sunibhṛtā bhavantaḥ kartum arhatha<BR>
12,308.191d@029E_0173	iha deveśvareṇāpi vāsavena mahātmanā<BR>
12,308.191d@029E_0174	dharma ugraḥ sucarito vitamāyāḥ puropari<BR>
12,308.191d@029E_0175	iha devena devyā ca rudreṇa sumahat tapaḥ<BR>
12,308.191d@029E_0176	taptaṃ varṣasahasrāṇi divyena vidhinā purā<BR>
12,308.191d@029E_0177	imāṃ saridvarāṃ prāpya viṣṇunāpi mahātmanā<BR>
12,308.191d@029E_0178	śubhaṃ jalam upaspṛśya prāpto dustarasaṃkṣayaḥ<BR>
12,308.191d@029E_0179	eṣa prabhāvo dharmajñā nadyā asyā na saṃśayaḥ<BR>
12,308.191d@029E_0180	caritveha tataḥ puṇyaṃ gamiṣyatha śubhāṃ gatim<BR>
12,308.191d@029E_0181	yadā vimanasaḥ sarve paraṃ dainyam upāgatāḥ<BR>
12,308.191d@029E_0182	sarva eva mahātmānaḥ tatas tān nārado 'bravīt<BR>
12,308.191d@029E_0183	dainyam etat parityajya sarvakāryāvasādakam<BR>
12,308.191d@029E_0184	śrotum arhatha vai sarve prayatenāntarātmanā<BR>
12,308.191d@029E_0185	yac ca vakṣyāmi tat kāryaṃ bhavadbhiḥ kāryasādhanam<BR>
12,308.191d@029E_0186	sarvathā mānam utsṛjya vinayena damena ca<BR>
12,308.191d@029E_0187	yad idaṃ vacanaṃ me 'dya kariṣyatha tapodhanāḥ<BR>
12,308.191d@029E_0188	idaṃ muhūrtam ākāśaṃ yathāpūrvaṃ gamiṣyatha<BR>
12,308.191d@029E_0189	yadi madvacanaṃ sarve yathoktam anutiṣṭhatha<BR>
12,308.191d@029E_0190	asmin muhūrte sarveṣāṃ kalmaṣaṃ nāśam eṣyati<BR>
12,308.191d@029E_0191	anṛtaṃ noktapūrvaṃ me munir asmi dhṛtavratāḥ<BR>
12,308.191d@029E_0192	madvacaḥ śrūyatāṃ sādhu nārado 'smi tapodhanāḥ<BR>
12,308.191d@029E_0193	dharmo vas tyaktamānānāṃ svargaś caiva bhaviṣyati<BR>
12,308.191d@029E_0194	idaṃ muhūrtaṃ sarveṣāṃ madvākyaṃ parigṛhya tu<BR>
12,308.191d@029E_0195	bhāvajñeyāni dharmyāṇi vākyāni suhṛdāṃ sadā<BR>
12,308.191d@029E_0196	kriyatām avicāreṇa mamedaṃ vacanaṃ hitam<BR>
12,308.191d@029E_0197	saṃvartasya hitārthāya yathāvad iha lapsyatha<BR>
12,308.191d@029E_0198	kathayiṣyāmi vaḥ samyak sarveṣām eva sādhuṣu<BR>
12,308.191d@029E_0199	śrutvā kṣamākṣamaṃ jñātvā yad dhitaṃ tat kariṣyatha<BR>
12,308.191d@029E_0200	dvaipāyana uvāca<BR>
12,308.191d@029E_0200	śāśvataṃ ca dhruvaṃ caiva yathāsthānaṃ gamiṣyatha<BR>
12,308.191d@029E_0201	te tasya vacanaṃ śrutvā tadā ṛṣivarā nṛpa<BR>
12,308.191d@029E_0202	harṣeṇotphullanayanāḥ sarva eva tadābhavan<BR>
12,308.191d@029E_0203	taṃ bhṛguḥ prayato bhūtvā devarṣiṃ nāradaṃ tadā<BR>
12,308.191d@029E_0204	uvāca puruṣaśreṣṭha vismayād ruciraṃ vacaḥ<BR>
12,308.191d@029E_0205	kiṃ nu tad daivataṃ brahman vrataṃ vā niyamo 'pi vā<BR>
12,308.191d@029E_0206	yat kṛtvā khecaraśreṣṭha nākapṛṣṭhaṃ labhemahi<BR>
12,308.191d@029E_0207	sarvathā naitad āścaryaṃ devarṣe tava yan matam<BR>
12,308.191d@029E_0208	asmākam anukampārthaṃ yat tvaṃ vadasi dhārmika<BR>
12,308.191d@029E_0209	tato vada hitaṃ vākyaṃ pāpam etat pramārjitam<BR>
12,308.191d@029E_0210	ko vā sa niyamo vipra samādheyo hi naḥ punaḥ<BR>
12,308.191d@029E_0211	tad ete vai vayaṃ sarve ṛṣayo munisattama<BR>
12,308.191d@029E_0212	baddhāñjalipuṭāḥ prahvās tava sādho prasādane<BR>
12,308.191d@029E_0213	tat tu dharmātmanaḥ śrutvā bhṛgor vākyaṃ mahāyaśāḥ<BR>
12,308.191d@029E_0214	kṛtāñjalipuṭāṃs tāṃś ca ṛṣīn dṛṣṭvā mahāmuniḥ<BR>
12,308.191d@029E_0215	tataḥ prahasya tad vākyaṃ nārado munisattamaḥ<BR>
12,308.191d@029E_0216	sarvān eva samāsīnān idaṃ vacanam abravīt<BR>
12,308.191d@029E_0217	hanta vaḥ kathayiṣyāmi sarva eva nibodhata<BR>
12,308.191d@029E_0218	kṣamaṃ cāpy anukūlaṃ ca svargāya ca hitāya ca<BR>
12,308.191d@029E_0219	eṣa śailavare bālo mitrāvaruṇasaṃbhavaḥ<BR>
12,308.191d@029E_0220	agastyo nāma dharmātmā bhāskare tapa āsthitaḥ<BR>
12,308.191d@029E_0221	dhairyeṇa tapasā caiva dharmeṇa ca damena ca<BR>
12,308.191d@029E_0222	na tulyo vidyate yasya sarveṣāṃ bhavatām api<BR>
12,308.191d@029E_0223	taṃ bālam ugratapasaṃ dharmātmānam aninditam<BR>
12,308.191d@029E_0224	abhigacchata saṃhṛtya ṛṣayo mānam ātmanaḥ<BR>
12,308.191d@029E_0225	yadi mānaṃ ca mohaṃ ca tyaktvā darpaṃ ca kevalam<BR>
12,308.191d@029E_0226	abhigacchata taṃ bālaṃ gamiṣyatha yathā purā<BR>
12,308.191d@029E_0227	sa hy arka iva tejasvī bhāskare parvatottame<BR>
12,308.191d@029E_0228	tapaś carati lokasya svastihetor dhṛtavrataḥ<BR>
12,308.191d@029E_0229	na tulyas tejasā tasya dharmeṇa ca damena ca<BR>
12,308.191d@029E_0230	upatiṣṭhata taṃ sarve varadaṃ munipuṃgavam<BR>
12,308.191d@029E_0231	tatas tasya vacaḥ śrutvā nāradasya mahātmanaḥ<BR>
12,308.191d@029E_0232	hṛṣṭena manasā sarve tasya vākyam adhiṣṭhitāḥ<BR>
12,308.191d@029E_0233	nāradaṃ te tathety uktvā sarve kṛtvā pradakṣiṇam<BR>
12,308.191d@029E_0234	prasannamanaso vīra jagmus te bhāskaraṃ girim<BR>
12,308.191d@029E_0235	te taṃ girivaraṃ puṇyaṃ sarvakālaphaladrumam<BR>
12,308.191d@029E_0236	adhiruhya yatātmānaḥ sarvataḥ pratyalokayan<BR>
12,308.191d@029E_0237	sa tu parvatarājasya bhāskarasyāṃśumān iva<BR>
12,308.191d@029E_0238	upary upari dharmātmā caraty ugraṃ tapaḥ śuciḥ<BR>
12,308.191d@029E_0239	taṃ dṛṣṭvā vismitāḥ sarve ṛṣayaḥ śatrusūdana<BR>
12,308.191d@029E_0240	tasmān nātarkayaṃs te tad yad uktaṃ nāradena vai<BR>
12,308.191d@029E_0241	tatas tv abhigatāḥ sarve taṃ bālam ṛṣisattamāḥ<BR>
12,308.191d@029E_0242	aṣṭāśītisahasrāṇi prayatāni yatāni ca<BR>
12,308.191d@029E_0243	sarveṣāṃ vacanāt teṣāṃ bhṛgus tatra yatavrataḥ<BR>
12,308.191d@029E_0244	abravīt taṃ mahātmānaṃ dīpyamānaḥ svatejasā<BR>
12,308.191d@029E_0245	agastya śreṣṭha sādhūnāṃ nityaṃ sucaritavrata<BR>
12,308.191d@029E_0246	śrotum arhasi dharmajña vaco munivarātmaja<BR>
12,308.191d@029E_0247	vayaṃ daivatasṛṣṭena ahaṃkāreṇa mohitāḥ<BR>
12,308.191d@029E_0248	damam utsṛjya dharmeṇa rāgaspṛṣṭā vimohitāḥ<BR>
12,308.191d@029E_0249	bhavatprasādād icchāmo gantum iṣṭāṃ śubhāṃ gatim<BR>
12,308.191d@029E_0250	ahaṃkārādidagdhānāṃ sarveṣāṃ śaraṇaṃ bhava<BR>
12,308.191d@029E_0251	aṣṭāśītisahasrāṇi mokṣayitvā bhavān imān<BR>
12,308.191d@029E_0252	kalmaṣād atidharmeṇa śaśval lokān avāpsyasi<BR>
12,308.191d@029E_0253	dānenānena dharmasya maharṣe munisattama<BR>
12,308.191d@029E_0254	ātmānaṃ ca pitṝṃś caiva jīvalokaṃ ca tāraya<BR>
12,308.191d@029E_0255	vayaṃ tvā prayatāḥ sarve svargahetor upasthitāḥ<BR>
12,308.191d@029E_0256	aṣṭāśītisahasrāṇi tārayemāni tejasā<BR>
12,308.191d@029E_0257	vayaṃ tv abhigatāḥ sarve bhavataḥ svargakāṅkṣiṇaḥ<BR>
12,308.191d@029E_0258	āśayā tvatsakāśāc ca kāṅkṣamāṇāḥ śivaṃ padam<BR>
12,308.191d@029E_0259	yathārthaṃ kuru dharmajña ṛṣīṇām iha cāgamam<BR>
12,308.191d@029E_0260	dvaipāyana uvāca<BR>
12,308.191d@029E_0260	arhase tejasā svena rakṣituṃ śaraṇāgatān<BR>
12,308.191d@029E_0261	sa tān ṛṣigaṇān dṛṣṭvā agastyaḥ śaraṇāgatān<BR>
12,308.191d@029E_0262	baddhāñjalipuṭān sarvān prahṛṣṭavadano 'bhavat<BR>
12,308.191d@029E_0263	pratyarcayitvā sarvān vai vinayenopagamya ca<BR>
12,308.191d@029E_0264	kṛtāñjalir uvācedaṃ sarvān sa ṛṣisattamān<BR>
12,308.191d@029E_0265	susvāgataṃ vo bhavatu sādhūnāṃ sarvaśas tv iha<BR>
12,308.191d@029E_0266	svam āśramapadaṃ tāvad ṛṣīṇāṃ bhavatām idam<BR>
12,308.191d@029E_0267	tatas teṣv arhataḥ kṛtvā sa cātithividhiṃ dvijaḥ<BR>
12,308.191d@029E_0268	upaviśya yathānyāyaṃ praśrayāvanataḥ sthitaḥ<BR>
12,308.191d@029E_0269	agastyas tāṃs tataḥ sarvān kṛtāñjalir abhāṣata<BR>
12,308.191d@029E_0270	namo bhagavatām astu sarveṣām eva vaḥ samam<BR>
12,308.191d@029E_0271	putro 'haṃ bhavatāṃ sādhu śiṣyo vā praṇato 'bruvam<BR>
12,308.191d@029E_0272	kā śaktir mama bālasya muner akṛtakarmaṇaḥ<BR>
12,308.191d@029E_0273	bhavatām abhayaṃ dātuṃ svargaṃ prāpayituṃ tathā<BR>
12,308.191d@029E_0274	muneḥ kartavyadharmo 'yaṃ kevalaṃ kiṃ cid eva hi<BR>
12,308.191d@029E_0275	nāma dharma iti śrutvā kiṃ cin niyamavān aham<BR>
12,308.191d@029E_0276	kuto dharmaḥ kutaḥ puṇyaṃ kuto dānaṃ kuto damaḥ<BR>
12,308.191d@029E_0277	yena dadyām ahaṃ dharmaṃ bhavatāṃ svargakāṅkṣiṇām<BR>
12,308.191d@029E_0278	prasīdata na me roṣaṃ yūyaṃ vai kartum arhatha<BR>
12,308.191d@029E_0279	saṃbhāvayāmi nātmānaṃ yena dadyām aho 'bhayam<BR>
12,308.191d@029E_0280	tad etad vacanaṃ śrutvā munes tasya mahātmanaḥ<BR>
12,308.191d@029E_0281	cakrus te gamane buddhiṃ tām eva vitamāṃ tadā<BR>
12,308.191d@029E_0282	tatas tv agastyaḥ sahasā tān uvāca dhṛtavrataḥ<BR>
12,308.191d@029E_0283	aṣṭāśītisahasrāṇi ṛṣīṇāṃ bhāvitātmanām<BR>
12,308.191d@029E_0284	śirasy añjalinā bālaḥ praṇamya śirasā hy api<BR>
12,308.191d@029E_0285	idaṃ vacanam iṣṭātmā sarvān eva tadābravīt<BR>
12,308.191d@029E_0286	na gantavyam alaṃ tāvat sarvair ṛṣigaṇair itaḥ<BR>
12,308.191d@029E_0287	dāsyāmi yadi śakṣyāmi svargīyaṃ bhavatāṃ vacaḥ<BR>
12,308.191d@029E_0288	gamiṣyatha yathāpūrvaṃ yadi dharmo bhaviṣyati<BR>
12,308.191d@029E_0289	muhūrtaṃ sthīyatāṃ tāvad yāvat tāvad upaspṛśe<BR>
12,308.191d@029E_0290	sa gatvā vitamāṃ puṇyām ṛṣis tvaritam ātmavān<BR>
12,308.191d@029E_0291	yathāvidhi upaspṛśya tatas tv abhyājagāma ha<BR>
12,308.191d@029E_0292	tataḥ pūrvāṃ diśaṃ dhīmān adhiṣṭhāya kṛtāñjaliḥ<BR>
12,308.191d@029E_0293	hṛṣṭena manasovāca sthito hy ūrdhvam udaṅmukhaḥ<BR>
12,308.191d@029E_0294	yady asti sukṛtaṃ kiṃ cid devatā vā supūjitāḥ<BR>
12,308.191d@029E_0295	aṣṭāśītisahasrāṇi yāntv etāni yathā purā<BR>
12,308.191d@029E_0296	dhruvāya cāstu sarveṣāṃ svargaṃ sthānaṃ mahātmanām<BR>
12,308.191d@029E_0297	mama satyena tapasā niyamena damena ca<BR>
12,308.191d@029E_0298	etasya vacanasyānte tatas tu bharatarṣabha<BR>
12,308.191d@029E_0299	aṣṭāśītisahasrāṇi munīnāṃ puṇyakarmaṇām<BR>
12,308.191d@029E_0300	svargam āruruhus tāni muditāni yathā purā<BR>
12,308.191d@029E_0301	vacanaṃ śrūyate tatra sādhu sādhv ity anantaram<BR>
12,308.191d@029E_0302	sādhu putra suputras tvaṃ mitrasya sudhṛtavrata<BR>
12,308.191d@029E_0303	sādhu sattvavatāṃ śreṣṭha sādhu satyavatāṃ vara<BR>
12,308.191d@029E_0304	sādhu dānam idaṃ puṇyaṃ sādhu brahmaṇyatā ca te<BR>
12,308.191d@029E_0305	tvatprasādād vayaṃ sarve nākapṛṣṭham idaṃ kṣaṇāt<BR>
12,308.191d@029E_0306	prāptavanto yathāpūrvam aho dānaṃ tavākṣayam<BR>
12,308.191d@029E_0307	nedur dundubhayaḥ svarge aho dānaphalasya vai<BR>
12,308.191d@029E_0308	ghuṣyate cāpy aho dānaṃ tribhir lokair mahāmune<BR>
12,308.191d@029E_0309	devā mahoragā yakṣā gandharvāḥ siddhacāraṇāḥ<BR>
12,308.191d@029E_0310	agastyaṃ puruṣaśreṣṭhaṃ puṣpavarṣair avākiran<BR>
12,308.191d@029E_0311	gandharvā gītaghoṣeṇa vicitrair vāditais tathā<BR>
12,308.191d@029E_0312	aho dānaṃ ghoṣayanto agastyaṃ pūjayanti vai<BR>
12,308.191d@029E_0313	ūrvaśī menakā rambhā śyāmā kālī tathaiva ca<BR>
12,308.191d@029E_0314	rāmā yojanagandhā ca gandhakālī tathaiva ca<BR>
12,308.191d@029E_0315	varāpsarā hy anṛtyanta agastyaṃ bharatarṣabha<BR>
12,308.191d@029E_0316	aho dānaṃ ghoṣayanti śataśaś caiva mānada<BR>
12,308.191d@029E_0317	manoramaṃ susaṃhṛṣṭā devagandharvapannagāḥ<BR>
12,308.191d@029E_0318	ghoṣayanto mahānādam agaster muditās tadā<BR>
12,308.191d@029E_0319	tiṣṭhanty abhimukhāḥ svargaṃ sādhu sādhv ity atho 'bruvan<BR>
12,308.191d@029E_0320	dhruvaṃ te cāpy aho dānaṃ tasya lokās trayas tadā<BR>
12,308.191d@029E_0321	divyapuṣpadharā meghāḥ sarvataḥ samupasthitāḥ<BR>
12,308.191d@029E_0322	vavṛṣuḥ puṣpavarṣāṇi agastyasyāśramaṃ prati<BR>
12,308.191d@029E_0323	evaṃ tadā mahārāja agasteḥ sādhuvādinaḥ<BR>
12,308.191d@029E_0324	dvaipāyana uvāca<BR>
12,308.191d@029E_0324	ghuṣyate cāpy aho dānaṃ sarvato bharatarṣabha<BR>
12,308.191d@029E_0325	aho dāne ghuṣyamāṇe brahmarṣes tasya vai tadā<BR>
12,308.191d@029E_0326	nāradaḥ paramāścaryam adbhutaṃ prativīkṣya tat<BR>
12,308.191d@029E_0327	sa tasmād vitamātīrād utthāya munipuṃgavaḥ<BR>
12,308.191d@029E_0328	harṣeṇa mahatā yukto bhāskaraṃ girim āruhat<BR>
12,308.191d@029E_0329	so 'dhiruhya mahāprājña paśyate bālakaṃ munim<BR>
12,308.191d@029E_0330	nirvikāraṃ tadāsīnaṃ dhairyeṇa mahatānvitam<BR>
12,308.191d@029E_0331	taṃ dṛṣṭvā nārado bālam agastyaṃ munisattamam<BR>
12,308.191d@029E_0332	devarṣir vardhayām āsa harṣād amarasaṃnibham<BR>
12,308.191d@029E_0333	diṣṭyā vardhasi dharmajña dhruvāya munisattama<BR>
12,308.191d@029E_0334	bhavatā vijitā lokā hitakāma mahāmune<BR>
12,308.191d@029E_0335	aṣṭāśītisahasrāṇi prāpayitvā nabhastalam<BR>
12,308.191d@029E_0336	tad etad bhavatāvāptaṃ mahādānaṃ mahodayam<BR>
12,308.191d@029E_0337	naitad indrādibhir devair avāptam ṛṣibhir na ca<BR>
12,308.191d@029E_0338	yat tvayādya mahāprājña prāptaṃ bālena kevalam<BR>
12,308.191d@029E_0339	svargīyam etad dharmajña dhruvāya munisattama<BR>
12,308.191d@029E_0340	bhavatā vijitā lokāḥ sarvalokahitaiṣiṇā<BR>
12,308.191d@029E_0341	kartavyo bahulaś caiva tvayā dharmo hy asaṃśayam<BR>
12,308.191d@029E_0342	bhavān asmin yuge pūrve ṛṣir eko guṇaiḥ smṛtaḥ<BR>
12,308.191d@029E_0343	bhaviṣyasi mahāprājña dhruvaḥ śāśvata avyayaḥ<BR>
12,308.191d@029E_0344	tasya tad vacanaṃ śrutvā nāradasya mahātmanaḥ<BR>
12,308.191d@029E_0345	abhivādya yathānyāyam idaṃ vacanam abravīt<BR>
12,308.191d@029E_0346	bhagavan kevalaṃ bālyād avāptaṃ tapasā vibho<BR>
12,308.191d@029E_0347	mayādya katham apy uktaṃ kṛte teṣāṃ mahātmanām<BR>
12,308.191d@029E_0348	te gatāḥ sahasā sarve vacanān mama nārada<BR>
12,308.191d@029E_0349	nākapṛṣṭhaṃ mahātmānaḥ sa hi dharmaḥ samārjitaḥ<BR>
12,308.191d@029E_0350	agastyavacanaṃ śrutvā nārado bharatarṣabha<BR>
12,308.191d@029E_0351	uvāca paramaprītas tad vākyam abhipūjayan<BR>
12,308.191d@029E_0352	kiṃ nāma budhyase ''tmānam agaste pūrvanirjitān<BR>
12,308.191d@029E_0353	lokāṃs tvayā mahāprājña dharmeṇa mahatā ciram<BR>
12,308.191d@029E_0354	bhavān eko muniḥ pūrvaṃ vṛṣabho nāma nāmataḥ<BR>
12,308.191d@029E_0355	yadā ca varṣakoṭī vai yugam āsīn mahāvrata<BR>
12,308.191d@029E_0356	divyasaṃkalpakaṃ nāma pūrvakalpe kṛte yuge<BR>
12,308.191d@029E_0357	yadā dvīpān samudrāṃś ca parvatāṃś ca vanāni ca<BR>
12,308.191d@029E_0358	viṣṇuḥ saṃkalpayām āsa sahitaḥ padmayoninā<BR>
12,308.191d@029E_0359	tadāpi hi bhavāñ jātaḥ salilād dhi svayaṃ prabho<BR>
12,308.191d@029E_0360	puṣkarāc ca yathā brahmā yathā toyāc ca pāvakaḥ<BR>
12,308.191d@029E_0361	tathā tvam api dharmajña svayaṃbhūḥ salilodbhavaḥ<BR>
12,308.191d@029E_0362	evaṃ hi kathayām āsa varadaḥ padmasaṃbhavaḥ<BR>
12,308.191d@029E_0363	tava sarvaṃ mahāprājña pūrvajanma tapomayam<BR>
12,308.191d@029E_0364	agastya uvāca<BR>
12,308.191d@029E_0364	tan na te jñānasaṃjñeyas tava janma prabudhyatām<BR>
12,308.191d@029E_0365	yathā tathāstu bhagavan diṣṭyā te ṛṣayo gatāḥ<BR>
12,308.191d@029E_0366	diṣṭyā te na vṛthā satyā bhagavan vāg udāhṛtā<BR>
12,308.191d@029E_0367	ahaṃkārakṛtaṃ manye na ca satyaṃ mamānyathā<BR>
12,308.191d@029E_0368	vyāsa uvāca<BR>
12,308.191d@029E_0368	na smarāmy anṛtaṃ tāta kadā cid api bhāṣitam<BR>
12,308.191d@029E_0369	yudhiṣṭhira mahāprājña śrūyatāṃ paramādbhutam<BR>
12,308.191d@029E_0370	yac chrutvā manujaśreṣṭha kalmaṣaṃ nāśam eṣyati<BR>
12,308.191d@029E_0371	bhaviṣyati na duḥsvapnaḥ pāpaṃ na prabhaviṣyati<BR>
12,308.191d@029E_0372	nityaṃ svastikaraṃ dhanyaṃ putrapautre bhaviṣyati<BR>
12,308.191d@029E_0373	bhaviṣyati mahārāja jīvaloke 'py anāmayam<BR>
12,308.191d@029E_0374	tad idaṃ kathayiṣyāmi kuntīputra nibodha me<BR>
12,308.191d@029E_0375	purā dvādaśavarṣeṇa yad avāptam agastinā<BR>
12,308.191d@029E_0376	sa kadā cin mahārāja mahātmā kumbhasaṃbhavaḥ<BR>
12,308.191d@029E_0377	upavāsasya mahataḥ samāptau niyatavrataḥ<BR>
12,308.191d@029E_0378	upaviṣṭaḥ śuciḥ snātaḥ samāptau sudhṛtavrataḥ<BR>
12,308.191d@029E_0379	tatas tu sahasā hy eva utpapāta mahātapāḥ<BR>
12,308.191d@029E_0380	sa jagāma tadākāśaṃ vāyuneva samuddhataḥ<BR>
12,308.191d@029E_0381	devagandharvacaritāṃ gatiṃ siddhaniṣevitām<BR>
12,308.191d@029E_0382	sa siddhacāraṇākīrṇāṃ vidyādharaniṣevitām<BR>
12,308.191d@029E_0383	prāpyāntarikṣaṃ bhagavān kiṃ svit kim iti cābravīt<BR>
12,308.191d@029E_0384	sa saptamapathaṃ gatvā pavanasya mahātapāḥ<BR>
12,308.191d@029E_0385	sa jagāma tadākāśaṃ vāyuneva samuddhataḥ<BR>
12,308.191d@029E_0386	devagandharvacaritāṃ gatiṃ siddhaniṣevitām<BR>
12,308.191d@029E_0387	paśyate vimalāḥ sarvā diśo daśa nṛpottama<BR>
12,308.191d@029E_0388	vimānāni ca devānāṃ parvatāṃś ca vanāni ca<BR>
12,308.191d@029E_0389	mahānubhāvān yakṣāṃś ca sarvataḥ pravilokayan<BR>
12,308.191d@029E_0390	devatānāṃ niketāni divyāni bhavanāni ca<BR>
12,308.191d@029E_0391	gandharvanagaraṃ caiva tatra tatrānvavaikṣata<BR>
12,308.191d@029E_0392	saptadvīpavatīṃ ramyāṃ bahuparvataśobhitām<BR>
12,308.191d@029E_0393	paṭṭaṇāgārakīrṇāṃ ca catuḥsāgaramaṇḍitām<BR>
12,308.191d@029E_0394	so 'paśyata mahīṃ ramyām agastyo bharatarṣabha<BR>
12,308.191d@029E_0395	divyena cakṣuṣā rājan daivatāni ca bhārata<BR>
12,308.191d@029E_0396	tatas tv ākāśam āviśya saptavāyupathāṃ gatim<BR>
12,308.191d@029E_0397	agastyo nīyate rājan dharmeṇa bharatarṣabha<BR>
12,308.191d@029E_0398	sa paśyati nabho dīptaṃ jvālārcirbhir nirantaram<BR>
12,308.191d@029E_0399	dhūmāndhakārasaṃchannaṃ pradīptavanasaṃnibham<BR>
12,308.191d@029E_0400	taṃ dṛṣṭvā vyathitas tv āsīt sa tadā kumbhasaṃbhavaḥ<BR>
12,308.191d@029E_0401	kim etad iti cāvignaś cakre saṃsthām avasthitām<BR>
12,308.191d@029E_0402	tatas tu sahasāgatya daivataṃ puruṣākṛti<BR>
12,308.191d@029E_0403	tasthau vai pārśvatas tasya agastyasya kṛtāñjaliḥ<BR>
12,308.191d@029E_0404	sa tu taṃ praśrayād eva upasaṃgamya cābravīt<BR>
12,308.191d@029E_0405	agastyaḥ prayato nityaṃ śucinā caiva cetasā<BR>
12,308.191d@029E_0406	brāhmaṇo 'smi mahābhāga katham abhyāgato nabhaḥ<BR>
12,308.191d@029E_0407	tataḥ pradīptam ālokya śaṅkitaḥ sādhu kathyatām<BR>
12,308.191d@029E_0408	saśarīratayā nedaṃ viditaṃ me yathāvidham<BR>
12,308.191d@029E_0409	tato 'smi vyathito deva tat prasīda vadasva me<BR>
12,308.191d@029E_0410	evaṃ pṛṣṭaṃ tadā rājan muninā daivataṃ tu tat<BR>
12,308.191d@029E_0411	satkṛtya vacanaṃ tasya tato vacanam abravīt<BR>
12,308.191d@029E_0412	avagacchāmy agastya tvām ṛṣiṃ paramadhārmikam<BR>
12,308.191d@029E_0413	saśarīram anuprāptam ato 'haṃ samupasthitaḥ<BR>
12,308.191d@029E_0414	idaṃ khalu nabhaḥ sarvam agnir eva dhṛtavrata<BR>
12,308.191d@029E_0415	tato jyotiṣam ity uktaṃ kāraṇena na saṃśayaḥ<BR>
12,308.191d@029E_0416	jyotīṃṣy etās tārakā vai nakṣatrāṇi grahāṃs tathā<BR>
12,308.191d@029E_0417	nityaṃ tāpayate cāpi sahasrārcir divākaraḥ<BR>
12,308.191d@029E_0418	idaṃ tu dahanākāraṃ yat paśyasi dhṛtavrata<BR>
12,308.191d@029E_0419	svargas tatra mahātejā dāhanaṃ pāvakasya ca<BR>
12,308.191d@029E_0420	tatrārciṣmān hutavaho lokatrayacaro mahān<BR>
12,308.191d@029E_0421	svayam agniḥ sthito vipra ato dīptam idaṃ nabhaḥ<BR>
12,308.191d@029E_0422	atrastham abhigacchanti devāḥ sarṣigaṇās tadā<BR>
12,308.191d@029E_0423	hutāśanaṃ mahābhāgaṃ varadaṃ ca svayaṃprabham<BR>
12,308.191d@029E_0424	atrasthaṃ varadaṃ devaṃ sarvadevanamaskṛtaḥ<BR>
12,308.191d@029E_0425	adhigacchati devānāṃ śāntyarthaṃ madhusūdanaḥ<BR>
12,308.191d@029E_0426	atrasthaṃ daivatair brahma devalokaś ca nirmitaḥ<BR>
12,308.191d@029E_0427	parvatāś ca samudrāś ca dvīpāś ca saritas tathā<BR>
12,308.191d@029E_0428	etat tat prathamaṃ sthānam agnes trailokyapūjitam<BR>
12,308.191d@029E_0429	pradīptaṃ yat tvam ālokya śaṅkito 'bhūr dvijottama<BR>
12,308.191d@029E_0430	tad etan nirviśaṅkas tvaṃ mune praviśa mā vyathāḥ<BR>
12,308.191d@029E_0431	nedaṃ dharmātmanā dīptaṃ nabhaḥ pavanaśītalam<BR>
12,308.191d@029E_0432	tasya tad vacanaṃ śrutvā daivatasya dhṛtavrataḥ<BR>
12,308.191d@029E_0433	satkṛtya tad asaṃmohād viveśa sa munir nabhaḥ<BR>
12,308.191d@029E_0434	sa paśyamānas tatrasthān devān ṛṣigaṇāṃs tathā<BR>
12,308.191d@029E_0435	jagāma dṛśyamānaś ca pūjyamānaś ca tair api<BR>
12,308.191d@029E_0436	sa tan nabho mahātejā viveśa himaśītalam<BR>
12,308.191d@029E_0437	maharṣir daivatākīrṇaṃ padmair iva jalāśayam<BR>
12,308.191d@029E_0438	tatrasthāni vimānāni daivatānāṃ dadarśa ca<BR>
12,308.191d@029E_0439	sadhvajāni patākāś ca savimānāṃś ca toraṇān<BR>
12,308.191d@029E_0440	gandharvāṃś caiva dharmātmā pranṛttāṃś cāpsarogaṇān<BR>
12,308.191d@029E_0441	so 'paśyata mahātejās tasmin hautāśane ha khe<BR>
12,309.001	yudhiṣṭhira uvāca<BR>
12,309.001a	kathaṃ nirvedam āpannaḥ śuko vaiyāsakiḥ purā<BR>
12,309.001c	etad icchāmi kauravya śrotuṃ kautūhalaṃ hi me<BR>
12,309.001d*0786_01	avyaktavyaktatattvānāṃ niścayaṃ buddhiniścayam<BR>
12,309.001d*0786_02	vaktum arhasi kauravya devasyājasya yā kṛtiḥ<BR>
12,309.002	bhīṣma uvāca<BR>
12,309.002a	prākṛtena suvṛttena carantam akutobhayam<BR>
12,309.002c	adhyāpya kṛtsnaṃ svādhyāyam anvaśād vai pitā sutam<BR>
12,309.003a	dharmaṃ putra niṣevasva sutīkṣṇau hi himātapau<BR>
12,309.003c	kṣutpipāse ca vāyuṃ ca jaya nityaṃ jitendriyaḥ<BR>
12,309.004a	satyam ārjavam akrodham anasūyāṃ damaṃ tapaḥ<BR>
12,309.004c	ahiṃsāṃ cānṛśaṃsyaṃ ca vidhivat paripālaya<BR>
12,309.005a	satye tiṣṭha rato dharme hitvā sarvam anārjavam<BR>
12,309.005c	devatātithiśeṣeṇa yātrāṃ prāṇasya saṃśraya<BR>
12,309.006a	phenapātropame dehe jīve śakunivat sthite<BR>
12,309.006c	anitye priyasaṃvāse kathaṃ svapiṣi putraka<BR>
12,309.007a	apramatteṣu jāgratsu nityayukteṣu śatruṣu<BR>
12,309.007c	antaraṃ lipsamāneṣu bālas tvaṃ nāvabudhyase<BR>
12,309.008a	gaṇyamāneṣu varṣeṣu kṣīyamāṇe tathāyuṣi<BR>
12,309.008c	jīvite śiṣyamāṇe ca kim utthāya na dhāvasi<BR>
12,309.009a	aihalaukikam īhante māṃsaśoṇitavardhanam<BR>
12,309.009c	pāralaukikakāryeṣu prasuptā bhṛśanāstikāḥ<BR>
12,309.010a	dharmāya ye 'bhyasūyanti buddhimohānvitā narāḥ<BR>
12,309.010c	apathā gacchatāṃ teṣām anuyātāpi pīḍyate<BR>
12,309.011a	ye tu tuṣṭāḥ suniyatāḥ satyāgamaparāyaṇāḥ<BR>
12,309.011c	dharmyaṃ panthānam ārūḍhās tān upāssva ca pṛccha ca<BR>
12,309.012a	upadhārya mataṃ teṣāṃ vṛddhānāṃ dharmadarśinām<BR>
12,309.012c	niyaccha parayā buddhyā cittam utpathagāmi vai<BR>
12,309.013a	adyakālikayā buddhyā dūre śva iti nirbhayāḥ<BR>
12,309.013c	sarvabhakṣā na paśyanti karmabhūmiṃ vicetasaḥ<BR>
12,309.014a	dharmaniḥśreṇim āsthāya kiṃ cit kiṃ cit samāruha<BR>
12,309.014c	kośakāravad ātmānaṃ veṣṭayan nāvabudhyase<BR>
12,309.015a	nāstikaṃ bhinnamaryādaṃ kūlapātam ivāsthiram<BR>
12,309.015c	vāmataḥ kuru visrabdho naraṃ veṇum ivoddhatam<BR>
12,309.016a	kāmaṃ krodhaṃ ca mṛtyuṃ ca pañcendriyajalāṃ nadīm<BR>
12,309.016c	nāvaṃ dhṛtimayīṃ kṛtvā janmadurgāṇi saṃtara<BR>
12,309.017a	mṛtyunābhyāhate loke jarayā paripīḍite<BR>
12,309.017c	amoghāsu patantīṣu dharmayānena saṃtara<BR>
12,309.018a	tiṣṭhantaṃ ca śayānaṃ ca mṛtyur anveṣate yadā<BR>
12,309.018c	nirvṛtiṃ labhase kasmād akasmān mṛtyunāśitaḥ<BR>
12,309.019a	saṃcinvānakam evainaṃ kāmānām avitṛptakam<BR>
12,309.019c	vṛkīvoraṇam āsādya mṛtyur ādāya gacchati<BR>
12,309.020a	kramaśaḥ saṃcitaśikho dharmabuddhimayo mahān<BR>
12,309.020c	andhakāre praveṣṭavye dīpo yatnena dhāryatām<BR>
12,309.021a	saṃpatan dehajālāni kadā cid iha mānuṣe<BR>
12,309.021c	brāhmaṇyaṃ labhate jantus tat putra paripālaya<BR>
12,309.022a	brāhmaṇasya hi deho 'yaṃ na kāmārthāya jāyate<BR>
12,309.022c	iha kleśāya tapase pretya tv anupamaṃ sukham<BR>
12,309.023a	brāhmaṇyaṃ bahubhir avāpyate tapobhis; tal labdhvā na paripaṇena heḍitavyam<BR>
12,309.023c	svādhyāye tapasi dame ca nityayuktaḥ; kṣemārthī kuśalaparaḥ sadā yatasva<BR>
12,309.024a	avyaktaprakṛtir ayaṃ kalāśarīraḥ; sūkṣmātmā kṣaṇatruṭiśo nimeṣaromā<BR>
12,309.024c	ṛtvāsyaḥ samabalaśuklakṛṣṇanetro; māṃsāṅgo dravati vayohayo narāṇām<BR>
12,309.025a	taṃ dṛṣṭvā prasṛtam ajasram ugravegaṃ; gacchantaṃ satatam ihāvyapekṣamāṇam<BR>
12,309.025c	cakṣus te yadi na parapraṇetṛneyaṃ; dharme te bhavatu manaḥ paraṃ niśamya<BR>
12,309.026a	ye 'mī tu pracalitadharmakāmavṛttāḥ; krośantaḥ satatam aniṣṭasaṃprayogāḥ<BR>
12,309.026c	kliśyante parigatavedanāśarīrā; bahvībhiḥ subhṛśam adharmavāsanābhiḥ<BR>
12,309.027a	rājā dharmaparaḥ sadā śubhagoptā; samīkṣya sukṛtināṃ dadhāti lokān<BR>
12,309.027c	bahuvidham api carataḥ pradiśati; sukham anupagataṃ niravadyam<BR>
12,309.028a	śvāno bhīṣaṇāyomukhāni vayāṃsi; vaḍagṛdhrakulapakṣiṇāṃ ca saṃghāḥ<BR>
12,309.028c	narāṃ kadane rudhirapā guruvacana;nudam uparataṃ viśasanti<BR>
12,309.029a	maryādā niyatāḥ svayaṃbhuvā ya ihemāḥ; prabhinatti daśaguṇā manonugatvāt<BR>
12,309.029c	nivasati bhṛśam asukhaṃ pitṛviṣaya;vipinam avagāhya sa pāpaḥ<BR>
12,309.030a	yo lubdhaḥ subhṛśaṃ priyānṛtaś ca manuṣyaḥ; satatanikṛtivañcanāratiḥ syāt<BR>
12,309.030c	upanidhibhir asukhakṛt sa paramanirayago; bhṛśam asukham anubhavati duṣkṛtakarmā<BR>
12,309.031a	uṣṇāṃ vaitaraṇīṃ mahānadīm; avagāḍho 'sipatravanabhinnagātraḥ<BR>
12,309.031c	paraśuvanaśayo nipatito; vasati ca mahāniraye bhṛśārtaḥ<BR>
12,309.032a	mahāpadāni katthase na cāpy avekṣase param<BR>
12,309.032c	cirasya mṛtyukārikām anāgatāṃ na budhyase<BR>
12,309.033a	prayāsyatāṃ kim āsyate samutthitaṃ mahad bhayam<BR>
12,309.033c	atipramāthi dāruṇaṃ sukhasya saṃvidhīyatām<BR>
12,309.034a	purā mṛtaḥ praṇīyase yamasya mṛtyuśāsanāt<BR>
12,309.034c	tad antikāya dāruṇaiḥ prayatnam ārjave kuru<BR>
12,309.035a	purā samūlabāndhavaṃ prabhur haraty aduḥkhavit<BR>
12,309.035c	taveha jīvitaṃ yamo na cāsti tasya vārakaḥ<BR>
12,309.036a	purā vivāti māruto yamasya yaḥ puraḥsaraḥ<BR>
12,309.036c	puraika eva nīyase kuruṣva sāṃparāyikam<BR>
12,309.037a	purā sahikka eva te pravāti māruto 'ntakaḥ<BR>
12,309.037c	purā ca vibhramanti te diśo mahābhayāgame<BR>
12,309.038a	smṛtiś ca saṃnirudhyate purā taveha putraka<BR>
12,309.038c	samākulasya gacchataḥ samādhim uttamaṃ kuru<BR>
12,309.039a	kṛtākṛte śubhāśubhe pramādakarmaviplute<BR>
12,309.039c	smaran purā na tapyase nidhatsva kevalaṃ nidhim<BR>
12,309.040a	purā jarā kalevaraṃ vijarjarīkaroti te<BR>
12,309.040c	balāṅgarūpahāriṇī nidhatsva kevalaṃ nidhim<BR>
12,309.041a	purā śarīram antako bhinatti rogasāyakaiḥ<BR>
12,309.041c	prasahya jīvitakṣaye tapo mahat samācara<BR>
12,309.042a	purā vṛkā bhayaṃkarā manuṣyadehagocarāḥ<BR>
12,309.042c	abhidravanti sarvato yatasva puṇyaśīlane<BR>
12,309.043a	purāndhakāram ekako 'nupaśyasi tvarasva vai<BR>
12,309.043c	purā hiraṇmayān nagān nirīkṣase 'drimūrdhani<BR>
12,309.044a	purā kusaṃgatāni te suhṛnmukhāś ca śatravaḥ<BR>
12,309.044c	vicālayanti darśanād ghaṭasva putra yat param<BR>
12,309.045a	dhanasya yasya rājato bhayaṃ na cāsti caurataḥ<BR>
12,309.045c	mṛtaṃ ca yan na muñcati samarjayasva tad dhanam<BR>
12,309.046a	na tatra saṃvibhajyate svakarmabhiḥ parasparam<BR>
12,309.046c	yad eva yasya yautakaṃ tad eva tatra so 'śnute<BR>
12,309.047a	paratra yena jīvyate tad eva putra dīyatām<BR>
12,309.047c	dhanaṃ yad akṣayaṃ dhruvaṃ samarjayasva tat svayam<BR>
12,309.048a	na yāvad eva pacyate mahājanasya yāvakam<BR>
12,309.048c	apakva eva yāvake purā praṇīyase tvara<BR>
12,309.049a	na mātṛpitṛbāndhavā na saṃstutaḥ priyo janaḥ<BR>
12,309.049c	anuvrajanti saṃkaṭe vrajantam ekapātinam<BR>
12,309.050a	yad eva karma kevalaṃ svayaṃ kṛtaṃ śubhāśubham<BR>
12,309.050c	tad eva tasya yautakaṃ bhavaty amutra gacchataḥ<BR>
12,309.051a	hiraṇyaratnasaṃcayāḥ śubhāśubhena saṃcitāḥ<BR>
12,309.051c	na tasya dehasaṃkṣaye bhavanti kāryasādhakāḥ<BR>
12,309.052a	paratragāmikasya te kṛtākṛtasya karmaṇaḥ<BR>
12,309.052c	na sākṣir ātmanā samo nṛṇām ihāsti kaś cana<BR>
12,309.053a	manuṣyadehaśūnyakaṃ bhavaty amutra gacchataḥ<BR>
12,309.053c	prapaśya buddhicakṣuṣā pradṛśyate hi sarvataḥ<BR>
12,309.054a	ihāgnisūryavāyavaḥ śarīram āśritās trayaḥ<BR>
12,309.054c	ta eva tasya sākṣiṇo bhavanti dharmadarśinaḥ<BR>
12,309.055a	yathāniśeṣu sarvataḥspṛśatsu sarvadāriṣu<BR>
12,309.055c	prakāśagūḍhavṛttiṣu svadharmam eva pālaya<BR>
12,309.056a	anekapāripanthike virūparaudrarakṣite<BR>
12,309.056c	svam eva karma rakṣyatāṃ svakarma tatra gacchati<BR>
12,309.057a	na tatra saṃvibhajyate svakarmaṇā parasparam<BR>
12,309.057c	yathākṛtaṃ svakarmajaṃ tad eva bhujyate phalam<BR>
12,309.058a	yathāpsarogaṇāḥ phalaṃ sukhaṃ maharṣibhiḥ saha<BR>
12,309.058c	tathāpnuvanti karmato vimānakāmagāminaḥ<BR>
12,309.059a	yatheha yat kṛtaṃ śubhaṃ vipāpmabhiḥ kṛtātmabhiḥ<BR>
12,309.059c	tad āpnuvanti mānavās tathā viśuddhayonayaḥ<BR>
12,309.060a	prajāpateḥ salokatāṃ bṛhaspateḥ śatakratoḥ<BR>
12,309.060c	vrajanti te parāṃ gatiṃ gṛhasthadharmasetubhiḥ<BR>
12,309.061a	sahasraśo 'py anekaśaḥ pravaktum utsahāmahe<BR>
12,309.061c	abuddhimohanaṃ punaḥ prabhur vinā na yāvakam<BR>
12,309.062a	gatā dviraṣṭavarṣatā dhruvo 'si pañcaviṃśakaḥ<BR>
12,309.062c	kuruṣva dharmasaṃcayaṃ vayo hi te 'tivartate<BR>
12,309.063a	purā karoti so 'ntakaḥ pramādagomukhaṃ damam<BR>
12,309.063c	yathāgṛhītam utthitaṃ tvarasva dharmapālane<BR>
12,309.064a	yadā tvam eva pṛṣṭhatas tvam agrato gamiṣyasi<BR>
12,309.064c	tathā gatiṃ gamiṣyataḥ kim ātmanā pareṇa vā<BR>
12,309.065a	yad ekapātināṃ satāṃ bhavaty amutra gacchatām<BR>
12,309.065c	bhayeṣu sāṃparāyikaṃ nidhatsva taṃ mahānidhim<BR>
12,309.066a	sakūlamūlabāndhavaṃ prabhur haraty asaṅgavān<BR>
12,309.066c	na santi yasya vārakāḥ kuruṣva dharmasaṃnidhim<BR>
12,309.067a	idaṃ nidarśanaṃ mayā taveha putra saṃmatam<BR>
12,309.067c	svadarśanānumānataḥ pravarṇitaṃ kuruṣva tat<BR>
12,309.068a	dadhāti yaḥ svakarmaṇā dhanāni yasya kasya cit<BR>
12,309.068c	abuddhimohajair guṇaiḥ śataika eva yujyate<BR>
12,309.069a	śrutaṃ samartham astu te prakurvataḥ śubhāḥ kriyāḥ<BR>
12,309.069c	tad eva tatra darśanaṃ kṛtajñam arthasaṃhitam<BR>
12,309.070a	nibandhanī rajjur eṣā yā grāme vasato ratiḥ<BR>
12,309.070c	chittvaināṃ sukṛto yānti naināṃ chindanti duṣkṛtaḥ<BR>
12,309.071a	kiṃ te dhanena kiṃ bandhubhis te; kiṃ te putraiḥ putraka yo mariṣyasi<BR>
12,309.071c	ātmānam anviccha guhāṃ praviṣṭaṃ; pitāmahās te kva gatāś ca sarve<BR>
12,309.072a	śvaḥkāryam adya kurvīta pūrvāhṇe cāparāhṇikam<BR>
12,309.072b*0787_01	na hi pratīkṣate mṛtyuḥ kṛtaṃ vāsya na vā kṛtam<BR>
12,309.072c	ko hi tad veda kasyādya mṛtyusenā nivekṣyate<BR>
12,309.073a	anugamya śmaśānāntaṃ nivartantīha bāndhavāḥ<BR>
12,309.073c	agnau prakṣipya puruṣaṃ jñātayaḥ suhṛdas tathā<BR>
12,309.074a	nāstikān niranukrośān narān pāpamatau sthitān<BR>
12,309.074c	vāmataḥ kuru viśrabdhaṃ paraṃ prepsur atandritaḥ<BR>
12,309.075a	evam abhyāhate loke kālenopanipīḍite<BR>
12,309.075c	sumahad dhairyam ālambya dharmaṃ sarvātmanā kuru<BR>
12,309.076a	athemaṃ darśanopāyaṃ samyag yo vetti mānavaḥ<BR>
12,309.076c	samyak sa dharmaṃ kṛtveha paratra sukham edhate<BR>
12,309.077a	na dehabhede maraṇaṃ vijānatāṃ; na ca praṇāśaḥ svanupālite pathi<BR>
12,309.077c	dharmaṃ hi yo vardhayate sa paṇḍito; ya eva dharmāc cyavate sa muhyati<BR>
12,309.078a	prayuktayoḥ karmapathi svakarmaṇoḥ; phalaṃ prayoktā labhate yathāvidhi<BR>
12,309.078c	nihīnakarmā nirayaṃ prapadyate; triviṣṭapaṃ gacchati dharmapāragaḥ<BR>
12,309.079a	sopānabhūtaṃ svargasya mānuṣyaṃ prāpya durlabham<BR>
12,309.079c	tathātmānaṃ samādadhyād bhraśyeta na punar yathā<BR>
12,309.080a	yasya notkrāmati matiḥ svargamārgānusāriṇī<BR>
12,309.080c	tam āhuḥ puṇyakarmāṇam aśocyaṃ mitrabāndhavaiḥ<BR>
12,309.081a	yasya nopahatā buddhir niścayeṣv avalambate<BR>
12,309.081c	svarge kṛtāvakāśasya tasya nāsti mahad bhayam<BR>
12,309.082a	tapovaneṣu ye jātās tatraiva nidhanaṃ gatāḥ<BR>
12,309.082c	teṣām alpataro dharmaḥ kāmabhogam ajānatām<BR>
12,309.083a	yas tu bhogān parityajya śarīreṇa tapaś caret<BR>
12,309.083c	na tena kiṃ cin na prāptaṃ tan me bahumataṃ phalam<BR>
12,309.084a	mātāpitṛsahasrāṇi putradāraśatāni ca<BR>
12,309.084c	anāgatāny atītāni kasya te kasya vā vayam<BR>
12,309.084d*0788_01	aham eko na me kaś cid ahaṃ vāpi na kasya cit<BR>
12,309.084d*0788_02	taṃ na paśyāmi yasyāhaṃ taṃ na paśyāmi yo mama<BR>
12,309.085a	na teṣāṃ bhavatā kāryaṃ na kāryaṃ tava tair api<BR>
12,309.085c	svakṛtais tāni yātāni bhavāṃś caiva gamiṣyati<BR>
12,309.086a	iha loke hi dhaninaḥ paro 'pi svajanāyate<BR>
12,309.086c	svajanas tu daridrāṇāṃ jīvatām eva naśyati<BR>
12,309.087a	saṃcinoty aśubhaṃ karma kalatrāpekṣayā naraḥ<BR>
12,309.087c	tataḥ kleśam avāpnoti paratreha tathaiva ca<BR>
12,309.088a	paśya tvaṃ chidrabhūtaṃ hi jīvalokaṃ svakarmaṇā<BR>
12,309.088c	tat kuruṣva tathā putra kṛtsnaṃ yat samudāhṛtam<BR>
12,309.089a	tad etat saṃpradṛśyaiva karmabhūmiṃ praviśya tām<BR>
12,309.089c	śubhāny ācaritavyāni paralokam abhīpsatā<BR>
12,309.090a	māsartusaṃjñāparivartakena; sūryāgninā rātridivendhanena<BR>
12,309.090c	svakarmaniṣṭhāphalasākṣikeṇa; bhūtāni kālaḥ pacati prasahya<BR>
12,309.091a	dhanena kiṃ yan na dadāti nāśnute; balena kiṃ yena ripūn na bādhate<BR>
12,309.091c	śrutena kiṃ yena na dharmam ācaret; kim ātmanā yo na jitendriyo vaśī<BR>
12,309.092a	idaṃ dvaipāyanavaco hitam uktaṃ niśamya tu<BR>
12,309.092c	śuko gataḥ parityajya pitaraṃ mokṣadeśikam<BR>
12,310.001	yudhiṣṭhira uvāca<BR>
12,310.001a	kathaṃ vyāsasya dharmātmā śuko jajñe mahātapāḥ<BR>
12,310.001c	siddhiṃ ca paramāṃ prāptas tan me brūhi pitāmaha<BR>
12,310.002a	kasyāṃ cotpādayām āsa śukaṃ vyāsas tapodhanaḥ<BR>
12,310.002c	na hy asya jananīṃ vidma janma cāgryaṃ mahātmanaḥ<BR>
12,310.003a	kathaṃ ca bālasya sataḥ sūkṣmajñāne gatā matiḥ<BR>
12,310.003c	yathā nānyasya loke 'smin dvitīyasyeha kasya cit<BR>
12,310.004a	etad icchāmy ahaṃ śrotuṃ vistareṇa mahādyute<BR>
12,310.004c	na hi me tṛptir astīha śṛṇvato 'mṛtam uttamam<BR>
12,310.005a	māhātmyam ātmayogaṃ ca vijñānaṃ ca śukasya ha<BR>
12,310.005c	yathāvad ānupūrvyeṇa tan me brūhi pitāmaha<BR>
12,310.006	bhīṣma uvāca<BR>
12,310.006a	na hāyanair na palitair na vittena na bandhubhiḥ<BR>
12,310.006c	ṛṣayaś cakrire dharmaṃ yo 'nūcānaḥ sa no mahān<BR>
12,310.007a	tapomūlam idaṃ sarvaṃ yan māṃ pṛcchasi pāṇḍava<BR>
12,310.007c	tad indriyāṇi saṃyamya tapo bhavati nānyathā<BR>
12,310.008a	indriyāṇāṃ prasaṅgena doṣam ṛcchaty asaṃśayam<BR>
12,310.008c	saṃniyamya tu tāny eva siddhiṃ prāpnoti mānavaḥ<BR>
12,310.009a	aśvamedhasahasrasya vājapeyaśatasya ca<BR>
12,310.009c	yogasya kalayā tāta na tulyaṃ vidyate phalam<BR>
12,310.010a	atra te vartayiṣyāmi janmayogaphalaṃ yathā<BR>
12,310.010c	śukasyāgryāṃ gatiṃ caiva durvidām akṛtātmabhiḥ<BR>
12,310.011a	meruśṛṅge kila purā karṇikāravanāyute<BR>
12,310.011c	vijahāra mahādevo bhīmair bhūtagaṇair vṛtaḥ<BR>
12,310.012a	śailarājasutā caiva devī tatrābhavat purā<BR>
12,310.012c	tatra divyaṃ tapas tepe kṛṣṇadvaipāyanaḥ prabhuḥ<BR>
12,310.013a	yogenātmānam āviśya yogadharmaparāyaṇaḥ<BR>
12,310.013c	dhārayan sa tapas tepe putrārthaṃ kurusattama<BR>
12,310.014a	agner bhūmer apāṃ vāyor antarikṣasya cābhibho<BR>
12,310.014c	vīryeṇa saṃmitaḥ putro mama bhūyād iti sma ha<BR>
12,310.015a	saṃkalpenātha so 'nena duṣprāpeṇākṛtātmabhiḥ<BR>
12,310.015c	varayām āsa deveśam āsthitas tapa uttamam<BR>
12,310.016a	atiṣṭhan mārutāhāraḥ śataṃ kila samāḥ prabhuḥ<BR>
12,310.016c	ārādhayan mahādevaṃ bahurūpam umāpatim<BR>
12,310.017a	tatra brahmarṣayaś caiva sarve devarṣayas tathā<BR>
12,310.017c	lokapālāś ca lokeśaṃ sādhyāś ca vasubhiḥ saha<BR>
12,310.018a	ādityāś caiva rudrāś ca divākaraniśākarau<BR>
12,310.018c	maruto mārutaś caiva sāgarāḥ saritas tathā<BR>
12,310.019a	aśvinau devagandharvās tathā nāradaparvatau<BR>
12,310.019c	viśvāvasuś ca gandharvaḥ siddhāś cāpsarasāṃ gaṇāḥ<BR>
12,310.020a	tatra rudro mahādevaḥ karṇikāramayīṃ śubhām<BR>
12,310.020c	dhārayāṇaḥ srajaṃ bhāti jyotsnām iva niśākaraḥ<BR>
12,310.021a	tasmin divye vane ramye devadevarṣisaṃkule<BR>
12,310.021c	āsthitaḥ paramaṃ yogam ṛṣiḥ putrārtham udyataḥ<BR>
12,310.022a	na cāsya hīyate varṇo na glānir upajāyate<BR>
12,310.022c	trayāṇām api lokānāṃ tad adbhutam ivābhavat<BR>
12,310.023a	jaṭāś ca tejasā tasya vaiśvānaraśikhopamāḥ<BR>
12,310.023c	prajvalantyaḥ sma dṛśyante yuktasyāmitatejasaḥ<BR>
12,310.024a	mārkaṇḍeyo hi bhagavān etad ākhyātavān mama<BR>
12,310.024c	sa devacaritānīha kathayām āsa me sadā<BR>
12,310.025a	tā etādyāpi kṛṣṇasya tapasā tena dīpitāḥ<BR>
12,310.025c	agnivarṇā jaṭās tāta prakāśante mahātmanaḥ<BR>
12,310.026a	evaṃvidhena tapasā tasya bhaktyā ca bhārata<BR>
12,310.026c	maheśvaraḥ prasannātmā cakāra manasā matim<BR>
12,310.026d*0789_01	tatas tasya mahādevo darśayām āsa sāmbikaḥ<BR>
12,310.027a	uvāca cainaṃ bhagavāṃs tryambakaḥ prahasann iva<BR>
12,310.027c	evaṃvidhas te tanayo dvaipāyana bhaviṣyati<BR>
12,310.028a	yathā hy agnir yathā vāyur yathā bhūmir yathā jalam<BR>
12,310.028c	yathā ca khaṃ tathā śuddho bhaviṣyati suto mahān<BR>
12,310.029a	tadbhāvabhāvī tadbuddhis tadātmā tadapāśrayaḥ<BR>
12,310.029c	tejasāvṛtya lokāṃs trīn yaśaḥ prāpsyati kevalam<BR>
12,311.001	bhīṣma uvāca<BR>
12,311.001a	sa labdhvā paramaṃ devād varaṃ satyavatīsutaḥ<BR>
12,311.001c	araṇīṃ tv atha saṃgṛhya mamanthāgnicikīrṣayā<BR>
12,311.002a	atha rūpaṃ paraṃ rājan bibhratīṃ svena tejasā<BR>
12,311.002c	ghṛtācīṃ nāmāpsarasam apaśyad bhagavān ṛṣiḥ<BR>
12,311.003a	ṛṣir apsarasaṃ dṛṣṭvā sahasā kāmamohitaḥ<BR>
12,311.003c	abhavad bhagavān vyāso vane tasmin yudhiṣṭhira<BR>
12,311.004a	sā ca kṛtvā tadā vyāsaṃ kāmasaṃvignamānasam<BR>
12,311.004c	śukī bhūtvā mahārāja ghṛtācī samupāgamat<BR>
12,311.005a	sa tām apsarasaṃ dṛṣṭvā rūpeṇānyena saṃvṛtām<BR>
12,311.005c	śarīrajenānugataḥ sarvagātrātigena ha<BR>
12,311.006a	sa tu dhairyeṇa mahatā nigṛhṇan hṛcchayaṃ muniḥ<BR>
12,311.006c	na śaśāka niyantuṃ tad vyāsaḥ pravisṛtaṃ manaḥ<BR>
12,311.006e	bhāvitvāc caiva bhāvasya ghṛtācyā vapuṣā hṛtaḥ<BR>
12,311.007a	yatnān niyacchatas tasya muner agnicikīrṣayā<BR>
12,311.007c	araṇyām eva sahasā tasya śukram avāpatat<BR>
12,311.008a	so 'viśaṅkena manasā tathaiva dvijasattamaḥ<BR>
12,311.008c	araṇīṃ mamantha brahmarṣis tasyāṃ jajñe śuko nṛpa<BR>
12,311.009a	śukre nirmathyamāne tu śuko jajñe mahātapāḥ<BR>
12,311.009c	paramarṣir mahāyogī araṇīgarbhasaṃbhavaḥ<BR>
12,311.010a	yathādhvare samiddho 'gnir bhāti havyam upāttavān<BR>
12,311.010c	tathārūpaḥ śuko jajñe prajvalann iva tejasā<BR>
12,311.011a	bibhrat pituś ca kauravya rūpavarṇam anuttamam<BR>
12,311.011c	babhau tadā bhāvitātmā vidhūmo 'gnir iva jvalan<BR>
12,311.012a	taṃ gaṅgā saritāṃ śreṣṭhā merupṛṣṭhe janeśvara<BR>
12,311.012c	svarūpiṇī tadābhyetya snāpayām āsa vāriṇā<BR>
12,311.013a	antarikṣāc ca kauravya daṇḍaḥ kṛṣṇājinaṃ ca ha<BR>
12,311.013c	papāta bhuvi rājendra śukasyārthe mahātmanaḥ<BR>
12,311.014a	jegīyante sma gandharvā nanṛtuś cāpsarogaṇāḥ<BR>
12,311.014c	devadundubhayaś caiva prāvādyanta mahāsvanāḥ<BR>
12,311.015a	viśvāvasuś ca gandharvas tathā tumburunāradau<BR>
12,311.015c	hāhāhūhū ca gandharvau tuṣṭuvuḥ śukasaṃbhavam<BR>
12,311.016a	tatra śakrapurogāś ca lokapālāḥ samāgatāḥ<BR>
12,311.016c	devā devarṣayaś caiva tathā brahmarṣayo 'pi ca<BR>
12,311.017a	divyāni sarvapuṣpāṇi pravavarṣātra mārutaḥ<BR>
12,311.017c	jaṅgamaṃ sthāvaraṃ caiva prahṛṣṭam abhavaj jagat<BR>
12,311.018a	taṃ mahātmā svayaṃ prītyā devyā saha mahādyutiḥ<BR>
12,311.018c	jātamātraṃ muneḥ putraṃ vidhinopānayat tadā<BR>
12,311.019a	tasya deveśvaraḥ śakro divyam adbhutadarśanam<BR>
12,311.019c	dadau kamaṇḍaluṃ prītyā devavāsāṃsi cābhibho<BR>
12,311.020a	haṃsāś ca śatapatrāś ca sārasāś ca sahasraśaḥ<BR>
12,311.020c	pradakṣiṇam avartanta śukāś cāṣāś ca bhārata<BR>
12,311.021a	āraṇeyas tathā divyaṃ prāpya janma mahādyutiḥ<BR>
12,311.021c	tatraivovāsa medhāvī vratacārī samāhitaḥ<BR>
12,311.022a	utpannamātraṃ taṃ vedāḥ sarahasyāḥ sasaṃgrahāḥ<BR>
12,311.022c	upatasthur mahārāja yathāsya pitaraṃ tathā<BR>
12,311.023a	bṛhaspatiṃ tu vavre sa vedavedāṅgabhāṣyavit<BR>
12,311.023c	upādhyāyaṃ mahārāja dharmam evānucintayan<BR>
12,311.024a	so 'dhītya vedān akhilān sarahasyān sasaṃgrahān<BR>
12,311.024c	itihāsaṃ ca kārtsnyena rājaśāstrāṇi cābhibho<BR>
12,311.025a	gurave dakṣiṇāṃ dattvā samāvṛtto mahāmuniḥ<BR>
12,311.025c	ugraṃ tapaḥ samārebhe brahmacārī samāhitaḥ<BR>
12,311.026a	devatānām ṛṣīṇāṃ ca bālye 'pi sa mahātapāḥ<BR>
12,311.026c	saṃmantraṇīyo mānyaś ca jñānena tapasā tathā<BR>
12,311.027a	na tv asya ramate buddhir āśrameṣu narādhipa<BR>
12,311.027c	triṣu gārhasthyamūleṣu mokṣadharmānudarśinaḥ<BR>
12,312.001	bhīṣma uvāca<BR>
12,312.001a	sa mokṣam anucintyaiva śukaḥ pitaram abhyagāt<BR>
12,312.001c	prāhābhivādya ca guruṃ śreyorthī vinayānvitaḥ<BR>
12,312.002a	mokṣadharmeṣu kuśalo bhagavān prabravītu me<BR>
12,312.002c	yathā me manasaḥ śāntiḥ paramā saṃbhavet prabho<BR>
12,312.003a	śrutvā putrasya vacanaṃ paramarṣir uvāca tam<BR>
12,312.003c	adhīṣva putra mokṣaṃ vai dharmāṃś ca vividhān api<BR>
12,312.004a	pitur niyogāj jagrāha śuko brahmavidāṃ varaḥ<BR>
12,312.004c	yogaśāstraṃ ca nikhilaṃ kāpilaṃ caiva bhārata<BR>
12,312.005a	sa taṃ brāhmyā śriyā yuktaṃ brahmatulyaparākramam<BR>
12,312.005c	mene putraṃ yadā vyāso mokṣavidyāviśāradam<BR>
12,312.006a	uvāca gaccheti tadā janakaṃ mithileśvaram<BR>
12,312.006c	sa te vakṣyati mokṣārthaṃ nikhilena viśeṣataḥ<BR>
12,312.007a	pitur niyogād agaman maithilaṃ janakaṃ nṛpam<BR>
12,312.007c	praṣṭuṃ dharmasya niṣṭhāṃ vai mokṣasya ca parāyaṇam<BR>
12,312.008a	uktaś ca mānuṣeṇa tvaṃ pathā gacchety avismitaḥ<BR>
12,312.008c	na prabhāveṇa gantavyam antarikṣacareṇa vai<BR>
12,312.009a	ārjaveṇaiva gantavyaṃ na sukhānveṣiṇā pathā<BR>
12,312.009c	nānveṣṭavyā viśeṣās tu viśeṣā hi prasaṅginaḥ<BR>
12,312.010a	ahaṃkāro na kartavyo yājye tasmin narādhipe<BR>
12,312.010c	sthātavyaṃ ca vaśe tasya sa te chetsyati saṃśayam<BR>
12,312.011a	sa dharmakuśalo rājā mokṣaśāstraviśāradaḥ<BR>
12,312.011c	yājyo mama sa yad brūyāt tat kāryam aviśaṅkayā<BR>
12,312.012a	evam uktaḥ sa dharmātmā jagāma mithilāṃ muniḥ<BR>
12,312.012c	padbhyāṃ śakto 'ntarikṣeṇa krāntuṃ bhūmiṃ sasāgarām<BR>
12,312.013a	sa girīṃś cāpy atikramya nadīs tīrtvā sarāṃsi ca<BR>
12,312.013c	bahuvyālamṛgākīrṇā vividhāś cāṭavīs tathā<BR>
12,312.014a	meror hareś ca dve varṣe varṣaṃ haimavataṃ tathā<BR>
12,312.014c	krameṇaiva vyatikramya bhārataṃ varṣam āsadat<BR>
12,312.015a	sa deśān vividhān paśyaṃś cīnahūṇaniṣevitān<BR>
12,312.015c	āryāvartam imaṃ deśam ājagāma mahāmuniḥ<BR>
12,312.016a	pitur vacanam ājñāya tam evārthaṃ vicintayan<BR>
12,312.016c	adhvānaṃ so 'ticakrāma khe 'caraḥ khe carann iva<BR>
12,312.017a	pattanāni ca ramyāṇi sphītāni nagarāṇi ca<BR>
12,312.017c	ratnāni ca vicitrāṇi śukaḥ paśyan na paśyati<BR>
12,312.018a	udyānāni ca ramyāṇi tathaivāyatanāni ca<BR>
12,312.018c	puṇyāni caiva tīrthāni so 'tikramya tathādhvanaḥ<BR>
12,312.019a	so 'cireṇaiva kālena videhān āsasāda ha<BR>
12,312.019c	rakṣitān dharmarājena janakena mahātmanā<BR>
12,312.020a	tatra grāmān bahūn paśyan bahvannarasabhojanān<BR>
12,312.020c	pallīghoṣān samṛddhāṃś ca bahugokulasaṃkulān<BR>
12,312.021a	sphītāṃś ca śāliyavasair haṃsasārasasevitān<BR>
12,312.021c	padminībhiś ca śataśaḥ śrīmatībhir alaṃkṛtān<BR>
12,312.022a	sa videhān atikramya samṛddhajanasevitān<BR>
12,312.022c	mithilopavanaṃ ramyam āsasāda maharddhimat<BR>
12,312.023a	hastyaśvarathasaṃkīrṇaṃ naranārīsamākulam<BR>
12,312.023c	paśyann apaśyann iva tat samatikrāmad acyutaḥ<BR>
12,312.024a	manasā taṃ vahan bhāraṃ tam evārthaṃ vicintayan<BR>
12,312.024c	ātmārāmaḥ prasannātmā mithilām āsasāda ha<BR>
12,312.025a	tasyā dvāraṃ samāsādya dvārapālair nivāritaḥ<BR>
12,312.025c	sthito dhyānaparo mukto viditaḥ praviveśa ha<BR>
12,312.026a	sa rājamārgam āsādya samṛddhajanasaṃkulam<BR>
12,312.026c	pārthivakṣayam āsādya niḥśaṅkaḥ praviveśa ha<BR>
12,312.027a	tatrāpi dvārapālās tam ugravāco nyaṣedhayan<BR>
12,312.027c	tathaiva ca śukas tatra nirmanyuḥ samatiṣṭhata<BR>
12,312.028a	na cātapādhvasaṃtaptaḥ kṣutpipāsāśramānvitaḥ<BR>
12,312.028c	pratāmyati glāyati vā nāpaiti ca tathātapāt<BR>
12,312.029a	teṣāṃ tu dvārapālānām ekaḥ śokasamanvitaḥ<BR>
12,312.029c	madhyaṃgatam ivādityaṃ dṛṣṭvā śukam avasthitam<BR>
12,312.030a	pūjayitvā yathānyāyam abhivādya kṛtāñjaliḥ<BR>
12,312.030c	prāveśayat tataḥ kakṣyāṃ dvitīyāṃ rājaveśmanaḥ<BR>
12,312.031a	tatrāsīnaḥ śukas tāta mokṣam evānucintayan<BR>
12,312.031c	chāyāyām ātape caiva samadarśī mahādyutiḥ<BR>
12,312.032a	taṃ muhūrtād ivāgamya rājño mantrī kṛtāñjaliḥ<BR>
12,312.032c	prāveśayat tataḥ kakṣyāṃ tṛtīyāṃ rājaveśmanaḥ<BR>
12,312.033a	tatrāntaḥpurasaṃbaddhaṃ mahac caitrarathopamam<BR>
12,312.033c	suvibhaktajalākrīḍaṃ ramyaṃ puṣpitapādapam<BR>
12,312.034a	tad darśayitvā sa śukaṃ mantrī kānanam uttamam<BR>
12,312.034b*0790_01	śukaṃ prāveśayan mantrī pramadāvanam uttamam<BR>
12,312.034c	arham āsanam ādiśya niścakrāma tataḥ punaḥ<BR>
12,312.035a	taṃ cāruveṣāḥ suśroṇyas taruṇyaḥ priyadarśanāḥ<BR>
12,312.035c	sūkṣmaraktāmbaradharās taptakāñcanabhūṣaṇāḥ<BR>
12,312.036a	saṃlāpollāpakuśalā nṛttagītaviśāradāḥ<BR>
12,312.036c	smitapūrvābhibhāṣiṇyo rūpeṇāpsarasāṃ samāḥ<BR>
12,312.037a	kāmopacārakuśalā bhāvajñāḥ sarvakovidāḥ<BR>
12,312.037c	paraṃ pañcāśato nāryo vāramukhyāḥ samādravan<BR>
12,312.038a	pādyādīni pratigrāhya pūjayā parayārcya ca<BR>
12,312.038c	deśakālopapannena sādhvannenāpy atarpayan<BR>
12,312.039a	tasya bhuktavatas tāta tad antaḥpurakānanam<BR>
12,312.039c	suramyaṃ darśayām āsur ekaikaśyena bhārata<BR>
12,312.040a	krīḍantyaś ca hasantyaś ca gāyantyaś caiva tāḥ śukam<BR>
12,312.040c	udārasattvaṃ sattvajñāḥ sarvāḥ paryacaraṃs tadā<BR>
12,312.041a	āraṇeyas tu śuddhātmā trisaṃdehas trikarmakṛt<BR>
12,312.041c	vaśyendriyo jitakrodho na hṛṣyati na kupyati<BR>
12,312.042a	tasmai śayyāsanaṃ divyaṃ varārhaṃ ratnabhūṣitam<BR>
12,312.042c	spardhyāstaraṇasaṃstīrṇaṃ dadus tāḥ paramastriyaḥ<BR>
12,312.043a	pādaśaucaṃ tu kṛtvaiva śukaḥ saṃdhyām upāsya ca<BR>
12,312.043c	niṣasādāsane puṇye tam evārthaṃ vicintayan<BR>
12,312.044a	pūrvarātre tu tatrāsau bhūtvā dhyānaparāyaṇaḥ<BR>
12,312.044c	madhyarātre yathānyāyaṃ nidrām āhārayat prabhuḥ<BR>
12,312.045a	tato muhūrtād utthāya kṛtvā śaucam anantaram<BR>
12,312.045c	strībhiḥ parivṛto dhīmān dhyānam evānvapadyata<BR>
12,312.046a	anena vidhinā kārṣṇis tad ahaḥśeṣam acyutaḥ<BR>
12,312.046c	tāṃ ca rātriṃ nṛpakule vartayām āsa bhārata<BR>
12,313.001	bhīṣma uvāca<BR>
12,313.001a	tataḥ sa rājā janako mantribhiḥ saha bhārata<BR>
12,313.001c	puraḥ purohitaṃ kṛtvā sarvāṇy antaḥpurāṇi ca<BR>
12,313.002a	āsanaṃ ca puraskṛtya ratnāni vividhāni ca<BR>
12,313.002c	śirasā cārghyam ādāya guruputraṃ samabhyagāt<BR>
12,313.003a	sa tad āsanam ādāya bahuratnavibhūṣitam<BR>
12,313.003c	spardhyāstaraṇasaṃstīrṇaṃ sarvatobhadram ṛddhimat<BR>
12,313.004a	purodhasā saṃgṛhītaṃ hastenālabhya pārthivaḥ<BR>
12,313.004c	pradadau guruputrāya śukāya paramārcitam<BR>
12,313.005a	tatropaviṣṭaṃ taṃ kārṣṇiṃ śāstrataḥ pratyapūjayat<BR>
12,313.005c	pādyaṃ nivedya prathamam arghyaṃ gāṃ ca nyavedayat<BR>
12,313.005e	sa ca tāṃ mantravat pūjāṃ pratyagṛhṇād yathāvidhi<BR>
12,313.006a	pratigṛhya ca tāṃ pūjāṃ janakād dvijasattamaḥ<BR>
12,313.006c	gāṃ caiva samanujñāya rājānam anumānya ca<BR>
12,313.007a	paryapṛcchan mahātejā rājñaḥ kuśalam avyayam<BR>
12,313.007c	anāmayaṃ ca rājendra śukaḥ sānucarasya ha<BR>
12,313.008a	anujñātaḥ sa tenātha niṣasāda sahānugaḥ<BR>
12,313.008c	udārasattvābhijano bhūmau rājā kṛtāñjaliḥ<BR>
12,313.009a	kuśalaṃ cāvyayaṃ caiva pṛṣṭvā vaiyāsakiṃ nṛpaḥ<BR>
12,313.009c	kim āgamanam ity eva paryapṛcchata pārthivaḥ<BR>
12,313.010	śuka uvāca<BR>
12,313.010a	pitrāham ukto bhadraṃ te mokṣadharmārthakovidaḥ<BR>
12,313.010c	videharājo yājyo me janako nāma viśrutaḥ<BR>
12,313.011a	tatra gacchasva vai tūrṇaṃ yadi te hṛdi saṃśayaḥ<BR>
12,313.011c	pravṛttau vā nivṛttau vā sa te chetsyati saṃśayam<BR>
12,313.012a	so 'haṃ pitur niyogāt tvām upapraṣṭum ihāgataḥ<BR>
12,313.012c	tan me dharmabhṛtāṃ śreṣṭha yathāvad vaktum arhasi<BR>
12,313.013a	kiṃ kāryaṃ brāhmaṇeneha mokṣārthaś ca kim ātmakaḥ<BR>
12,313.013c	kathaṃ ca mokṣaḥ kartavyo jñānena tapasāpi vā<BR>
12,313.014	janaka uvāca<BR>
12,313.014a	yat kāryaṃ brāhmaṇeneha janmaprabhṛti tac chṛṇu<BR>
12,313.014c	kṛtopanayanas tāta bhaved vedaparāyaṇaḥ<BR>
12,313.015a	tapasā guruvṛttyā ca brahmacaryeṇa cābhibho<BR>
12,313.015c	devatānāṃ pitṝṇāṃ cāpy anṛṇaś cānasūyakaḥ<BR>
12,313.016a	vedān adhītya niyato dakṣiṇām apavarjya ca<BR>
12,313.016c	abhyanujñām atha prāpya samāvarteta vai dvijaḥ<BR>
12,313.017a	samāvṛttas tu gārhasthye sadāro niyato vaset<BR>
12,313.017c	anasūyur yathānyāyam āhitāgnis tathaiva ca<BR>
12,313.018a	utpādya putrapautraṃ tu vanyāśramapade vaset<BR>
12,313.018c	tān evāgnīn yathāśāstram arcayann atithipriyaḥ<BR>
12,313.019a	sa vane 'gnīn yathānyāyam ātmany āropya dharmavit<BR>
12,313.019c	nirdvaṃdvo vītarāgātmā brahmāśramapade vaset<BR>
12,313.020	śuka uvāca<BR>
12,313.020a	utpanne jñānavijñāne pratyakṣe hṛdi śāśvate<BR>
12,313.020c	kim avaśyaṃ nivastavyam āśrameṣu vaneṣu ca<BR>
12,313.021a	etad bhavantaṃ pṛcchāmi tad bhavān vaktum arhati<BR>
12,313.021c	yathāvedārthatattvena brūhi me tvaṃ janādhipa<BR>
12,313.022	janaka uvāca<BR>
12,313.022a	na vinā jñānavijñānaṃ mokṣasyādhigamo bhavet<BR>
12,313.022c	na vinā gurusaṃbandhaṃ jñānasyādhigamaḥ smṛtaḥ<BR>
12,313.023a	ācāryaḥ plāvitā tasya jñānaṃ plava ihocyate<BR>
12,313.023c	vijñāya kṛtakṛtyas tu tīrṇas tad ubhayaṃ tyajet<BR>
12,313.024a	anucchedāya lokānām anucchedāya karmaṇām<BR>
12,313.024c	pūrvair ācarito dharmaś cāturāśramyasaṃkathaḥ<BR>
12,313.025a	anena kramayogena bahujātiṣu karmaṇā<BR>
12,313.025c	kṛtvā śubhāśubhaṃ karma mokṣo nāmeha labhyate<BR>
12,313.026a	bhavitaiḥ kāraṇaiś cāyaṃ bahusaṃsārayoniṣu<BR>
12,313.026c	āsādayati śuddhātmā mokṣaṃ vai prathamāśrame<BR>
12,313.027a	tam āsādya tu muktasya dṛṣṭārthasya vipaścitaḥ<BR>
12,313.027c	triṣv āśrameṣu ko nv artho bhavet param abhīpsataḥ<BR>
12,313.028a	rājasāṃs tāmasāṃś caiva nityaṃ doṣān vivarjayet<BR>
12,313.028c	sāttvikaṃ mārgam āsthāya paśyed ātmānam ātmanā<BR>
12,313.029a	sarvabhūteṣu cātmānaṃ sarvabhūtāni cātmani<BR>
12,313.029c	saṃpaśyan nopalipyeta jale vāricaro yathā<BR>
12,313.030a	pakṣīva plavanād ūrdhvam amutrānantyam aśnute<BR>
12,313.030c	vihāya dehaṃ nirmukto nirdvaṃdvaḥ praśamaṃ gataḥ<BR>
12,313.031a	atra gāthāḥ purā gītāḥ śṛṇu rājñā yayātinā<BR>
12,313.031c	dhāryante yā dvijais tāta mokṣaśāstraviśāradaiḥ<BR>
12,313.032a	jyotir ātmani nānyatra rataṃ tatraiva caiva tat<BR>
12,313.032c	svayaṃ ca śakyaṃ tad draṣṭuṃ susamāhitacetasā<BR>
12,313.033a	na bibheti paro yasmān na bibheti parāc ca yaḥ<BR>
12,313.033c	yaś ca necchati na dveṣṭi brahma saṃpadyate tadā<BR>
12,313.034a	yadā bhāvaṃ na kurute sarvabhūteṣu pāpakam<BR>
12,313.034c	karmaṇā manasā vācā brahma saṃpadyate tadā<BR>
12,313.035a	saṃyojya tapasātmānam īrṣyām utsṛjya mohinīm<BR>
12,313.035c	tyaktvā kāmaṃ ca lobhaṃ ca tato brahmatvam aśnute<BR>
12,313.036a	yadā śravye ca dṛśye ca sarvabhūteṣu cāpyayam<BR>
12,313.036c	samo bhavati nirdvaṃdvo brahma saṃpadyate tadā<BR>
12,313.037a	yadā stutiṃ ca nindāṃ ca samatvenaiva paśyati<BR>
12,313.037c	kāñcanaṃ cāyasaṃ caiva sukhaduḥkhe tathaiva ca<BR>
12,313.038a	śītam uṣṇaṃ tathaivārtham anarthaṃ priyam apriyam<BR>
12,313.038c	jīvitaṃ maraṇaṃ caiva brahma saṃpadyate tadā<BR>
12,313.039a	prasāryeha yathāṅgāni kūrmaḥ saṃharate punaḥ<BR>
12,313.039c	tathendriyāṇi manasā saṃyantavyāni bhikṣuṇā<BR>
12,313.040a	tamaḥparigataṃ veśma yathā dīpena dṛśyate<BR>
12,313.040c	tathā buddhipradīpena śakya ātmā nirīkṣitum<BR>
12,313.041a	etat sarvaṃ prapaśyāmi tvayi buddhimatāṃ vara<BR>
12,313.041c	yac cānyad api vettavyaṃ tattvato veda tad bhavān<BR>
12,313.042a	brahmarṣe viditaś cāsi viṣayāntam upāgataḥ<BR>
12,313.042c	guros tava prasādena tava caivopaśikṣayā<BR>
12,313.043a	tasyaiva ca prasādena prādurbhūtaṃ mahāmune<BR>
12,313.043c	jñānaṃ divyaṃ mamāpīdaṃ tenāsi vidito mama<BR>
12,313.044a	adhikaṃ tava vijñānam adhikā ca gatis tava<BR>
12,313.044c	adhikaṃ ca tavaiśvaryaṃ tac ca tvaṃ nāvabudhyase<BR>
12,313.045a	bālyād vā saṃśayād vāpi bhayād vāpy avimokṣajāt<BR>
12,313.045c	utpanne cāpi vijñāne nādhigacchati tāṃ gatim<BR>
12,313.046a	vyavasāyena śuddhena madvidhaiś chinnasaṃśayaḥ<BR>
12,313.046c	vimucya hṛdayagranthīn āsādayati tāṃ gatim<BR>
12,313.047a	bhavāṃś cotpannavijñānaḥ sthirabuddhir alolupaḥ<BR>
12,313.047c	vyavasāyād ṛte brahmann āsādayati tatparam<BR>
12,313.048a	nāsti te sukhaduḥkheṣu viśeṣo nāsti lolupā<BR>
12,313.048c	nautsukyaṃ nṛttagīteṣu na rāga upajāyate<BR>
12,313.049a	na bandhuṣu nibandhas te na bhayeṣv asti te bhayam<BR>
12,313.049c	paśyāmi tvāṃ mahābhāga tulyaloṣṭāśmakāñcanam<BR>
12,313.050a	ahaṃ ca tvānupaśyāmi ye cāpy anye manīṣiṇaḥ<BR>
12,313.050c	āsthitaṃ paramaṃ mārgam akṣayaṃ tam anāmayam<BR>
12,313.051a	yat phalaṃ brāhmaṇasyeha mokṣārthaś ca yad ātmakaḥ<BR>
12,313.051c	tasmin vai vartase vipra kim anyat paripṛcchasi<BR>
12,314.001	bhīṣma uvāca<BR>
12,314.001a	etac chrutvā tu vacanaṃ kṛtātmā kṛtaniścayaḥ<BR>
12,314.001c	ātmanātmānam āsthāya dṛṣṭvā cātmānam ātmanā<BR>
12,314.002a	kṛtakāryaḥ sukhī śāntas tūṣṇīṃ prāyād udaṅmukhaḥ<BR>
12,314.002b*0791_01	prayayau yogam āsthāya tuṣṭo diśam athottarām<BR>
12,314.002c	śaiśiraṃ girim uddiśya sadharmā mātariśvanaḥ<BR>
12,314.003a	etasminn eva kāle tu devarṣir nāradas tadā<BR>
12,314.003c	himavantam iyād draṣṭuṃ siddhacāraṇasevitam<BR>
12,314.004a	tam apsarogaṇākīrṇaṃ gītasvananināditam<BR>
12,314.004c	kiṃnarāṇāṃ samūhaiś ca bhṛṅgarājais tathaiva ca<BR>
12,314.005a	madgubhiḥ khañjarīṭaiś ca vicitrair jīvajīvakaiḥ<BR>
12,314.005c	citravarṇair mayūraiś ca kekāśatavirājitaiḥ<BR>
12,314.005e	rājahaṃsasamūhaiś ca hṛṣṭaiḥ parabhṛtais tathā<BR>
12,314.006a	pakṣirājo garutmāṃś ca yaṃ nityam adhigacchati<BR>
12,314.006c	catvāro lokapālāś ca devāḥ sarṣigaṇās tathā<BR>
12,314.006e	yatra nityaṃ samāyānti lokasya hitakāmyayā<BR>
12,314.007a	viṣṇunā yatra putrārthe tapas taptaṃ mahātmanā<BR>
12,314.007c	yatraiva ca kumāreṇa bālye kṣiptā divaukasaḥ<BR>
12,314.008a	śaktir nyastā kṣititale trailokyam avamanya vai<BR>
12,314.008c	yatrovāca jagatskandaḥ kṣipan vākyam idaṃ tadā<BR>
12,314.009a	yo 'nyo 'sti matto 'bhyadhiko viprā yasyādhikaṃ priyāḥ<BR>
12,314.009c	yo brahmaṇyo dvitīyo 'sti triṣu lokeṣu vīryavān<BR>
12,314.010a	so 'bhyuddharatv imāṃ śaktim atha vā kampayatv iti<BR>
12,314.010c	tac chrutvā vyathitā lokāḥ ka imām uddhared iti<BR>
12,314.011a	atha devagaṇaṃ sarvaṃ saṃbhrāntendriyamānasam<BR>
12,314.011c	apaśyad bhagavān viṣṇuḥ kṣiptaṃ sāsurarākṣasam<BR>
12,314.011e	kiṃ nv atra sukṛtaṃ kāryaṃ bhaved iti vicintayan<BR>
12,314.012a	sa nāmṛṣyata taṃ kṣepam avaikṣata ca pāvakim<BR>
12,314.012c	sa prahasya viśuddhātmā śaktiṃ prajvalitāṃ tadā<BR>
12,314.012e	kampayām āsa savyena pāṇinā puruṣottamaḥ<BR>
12,314.013a	śaktyāṃ tu kampamānāyāṃ viṣṇunā balinā tadā<BR>
12,314.013c	medinī kampitā sarvā saśailavanakānanā<BR>
12,314.014a	śaktenāpi samuddhartuṃ kampitā sā na tūddhṛtā<BR>
12,314.014c	rakṣatā skandarājasya dharṣaṇāṃ prabhaviṣṇunā<BR>
12,314.015a	tāṃ kampayitvā bhagavān prahrādam idam abravīt<BR>
12,314.015c	paśya vīryaṃ kumārasya naitad anyaḥ kariṣyati<BR>
12,314.016a	so 'mṛṣyamāṇas tad vākyaṃ samuddharaṇaniścitaḥ<BR>
12,314.016c	jagrāha tāṃ tasya śaktiṃ na cainām apy akampayat<BR>
12,314.017a	nādaṃ mahāntaṃ muktvā sa mūrchito girimūrdhani<BR>
12,314.017c	vihvalaḥ prāpatad bhūmau hiraṇyakaśipoḥ sutaḥ<BR>
12,314.018a	yatrottarāṃ diśaṃ gatvā śailarājasya pārśvataḥ<BR>
12,314.018c	tapo 'tapyata durdharṣas tāta nityaṃ vṛṣadhvajaḥ<BR>
12,314.019a	pāvakena parikṣipto dīpyatā tasya cāśramaḥ<BR>
12,314.019c	ādityabandhanaṃ nāma durdharṣam akṛtātmabhiḥ<BR>
12,314.020a	na tatra śakyate gantuṃ yakṣarākṣasadānavaiḥ<BR>
12,314.020c	daśayojanavistāram agnijvālāsamāvṛtam<BR>
12,314.021a	bhagavān pāvakas tatra svayaṃ tiṣṭhati vīryavān<BR>
12,314.021c	sarvavighnān praśamayan mahādevasya dhīmataḥ<BR>
12,314.022a	divyaṃ varṣasahasraṃ hi pādenaikena tiṣṭhataḥ<BR>
12,314.022c	devān saṃtāpayaṃs tatra mahādevo dhṛtavrataḥ<BR>
12,314.023a	aindrīṃ tu diśam āsthāya śailarājasya dhīmataḥ<BR>
12,314.023c	vivikte parvatataṭe pārāśaryo mahātapāḥ<BR>
12,314.023e	vedān adhyāpayām āsa vyāsaḥ śiṣyān mahātapāḥ<BR>
12,314.024a	sumantuṃ ca mahābhāgaṃ vaiśaṃpāyanam eva ca<BR>
12,314.024c	jaiminiṃ ca mahāprājñaṃ pailaṃ cāpi tapasvinam<BR>
12,314.025a	ebhiḥ śiṣyaiḥ parivṛto vyāsa āste mahātapāḥ<BR>
12,314.025c	tatrāśramapadaṃ puṇyaṃ dadarśa pitur uttamam<BR>
12,314.025e	āraṇeyo viśuddhātmā nabhasīva divākaraḥ<BR>
12,314.026a	atha vyāsaḥ parikṣiptaṃ jvalantam iva pāvakam<BR>
12,314.026c	dadarśa sutam āyāntaṃ divākarasamaprabham<BR>
12,314.027a	asajjamānaṃ vṛkṣeṣu śaileṣu viṣameṣu ca<BR>
12,314.027c	yogayuktaṃ mahātmānaṃ yathā bāṇaṃ guṇacyutam<BR>
12,314.028a	so 'bhigamya pituḥ pādāv agṛhṇād araṇīsutaḥ<BR>
12,314.028c	yathopajoṣaṃ taiś cāpi samāgacchan mahāmuniḥ<BR>
12,314.029a	tato nivedayām āsa pitre sarvam aśeṣataḥ<BR>
12,314.029c	śuko janakarājena saṃvādaṃ prītamānasaḥ<BR>
12,314.030a	evam adhyāpayañ śiṣyān vyāsaḥ putraṃ ca vīryavān<BR>
12,314.030c	uvāsa himavatpṛṣṭhe pārāśaryo mahāmuniḥ<BR>
12,314.031a	tataḥ kadā cic chiṣyās taṃ parivāryāvatasthire<BR>
12,314.031c	vedādhyayanasaṃpannāḥ śāntātmāno jitendriyāḥ<BR>
12,314.032a	vedeṣu niṣṭhāṃ saṃprāpya sāṅgeṣv atitapasvinaḥ<BR>
12,314.032c	athocus te tadā vyāsaṃ śiṣyāḥ prāñjalayo gurum<BR>
12,314.033a	mahatā śreyasā yuktā yaśasā ca sma vardhitāḥ<BR>
12,314.033c	ekaṃ tv idānīm icchāmo guruṇānugrahaṃ kṛtam<BR>
12,314.034a	iti teṣāṃ vacaḥ śrutvā brahmarṣis tān uvāca ha<BR>
12,314.034c	ucyatām iti tad vatsā yad vaḥ kāryaṃ priyaṃ mayā<BR>
12,314.035a	etad vākyaṃ guroḥ śrutvā śiṣyās te hṛṣṭamānasāḥ<BR>
12,314.035c	punaḥ prāñjalayo bhūtvā praṇamya śirasā gurum<BR>
12,314.036a	ūcus te sahitā rājann idaṃ vacanam uttamam<BR>
12,314.036c	yadi prīta upādhyāyo dhanyāḥ smo munisattama<BR>
12,314.037a	kāṅkṣāmas tu vayaṃ sarve varaṃ dattaṃ maharṣiṇā<BR>
12,314.037c	ṣaṣṭhaḥ śiṣyo na te khyātiṃ gacched atra prasīda naḥ<BR>
12,314.038a	catvāras te vayaṃ śiṣyā guruputraś ca pañcamaḥ<BR>
12,314.038c	iha vedāḥ pratiṣṭherann eṣa naḥ kāṅkṣito varaḥ<BR>
12,314.039a	śiṣyāṇāṃ vacanaṃ śrutvā vyāso vedārthatattvavit<BR>
12,314.039c	parāśarātmajo dhīmān paralokārthacintakaḥ<BR>
12,314.039e	uvāca śiṣyān dharmātmā dharmyaṃ naiḥśreyasaṃ vacaḥ<BR>
12,314.040a	brāhmaṇāya sadā deyaṃ brahma śuśrūṣave bhavet<BR>
12,314.040c	brahmaloke nivāsaṃ yo dhruvaṃ samabhikāṅkṣati<BR>
12,314.041a	bhavanto bahulāḥ santu vedo vistāryatām ayam<BR>
12,314.041c	nāśiṣye saṃpradātavyo nāvrate nākṛtātmani<BR>
12,314.042a	ete śiṣyaguṇāḥ sarve vijñātavyā yathārthataḥ<BR>
12,314.042c	nāparīkṣitacāritre vidyā deyā kathaṃ cana<BR>
12,314.043a	yathā hi kanakaṃ śuddhaṃ tāpacchedanigharṣaṇaiḥ<BR>
12,314.043c	parīkṣeta tathā śiṣyān īkṣet kulaguṇādibhiḥ<BR>
12,314.044a	na niyojyāś ca vaḥ śiṣyā aniyoge mahābhaye<BR>
12,314.044c	yathāmati yathāpāṭhaṃ tathā vidyā phaliṣyati<BR>
12,314.045a	sarvas taratu durgāṇi sarvo bhadrāṇi paśyatu<BR>
12,314.045c	śrāvayec caturo varṇān kṛtvā brāhmaṇam agrataḥ<BR>
12,314.046a	vedasyādhyayanaṃ hīdaṃ tac ca kāryaṃ mahat smṛtam<BR>
12,314.046c	stutyartham iha devānāṃ vedāḥ sṛṣṭāḥ svayaṃbhuvā<BR>
12,314.047a	yo nirvadeta saṃmohād brāhmaṇaṃ vedapāragam<BR>
12,314.047c	so 'padhyānād brāhmaṇasya parābhūyād asaṃśayam<BR>
12,314.048a	yaś cādharmeṇa vibrūyād yaś cādharmeṇa pṛcchati<BR>
12,314.048c	tayor anyataraḥ praiti vidveṣaṃ vādhigacchati<BR>
12,314.049a	etad vaḥ sarvam ākhyātaṃ svādhyāyasya vidhiṃ prati<BR>
12,314.049c	upakuryāc ca śiṣyāṇām etac ca hṛdi vo bhavet<BR>
12,315.001	bhīṣma uvāca<BR>
12,315.001a	etac chrutvā guror vākyaṃ vyāsaśiṣyā mahaujasaḥ<BR>
12,315.001c	anyonyaṃ hṛṣṭamanasaḥ pariṣasvajire tadā<BR>
12,315.002a	uktāḥ smo yad bhagavatā tadātvāyatisaṃhitam<BR>
12,315.002c	tan no manasi saṃrūḍhaṃ kariṣyāmas tathā ca tat<BR>
12,315.003a	anyonyaṃ ca sabhājyaivaṃ suprītamanasaḥ punaḥ<BR>
12,315.003c	vijñāpayanti sma guruṃ punar vākyaviśāradāḥ<BR>
12,315.004a	śailād asmān mahīṃ gantuṃ kāṅkṣitaṃ no mahāmune<BR>
12,315.004c	vedān anekadhā kartuṃ yadi te rucitaṃ vibho<BR>
12,315.005a	śiṣyāṇāṃ vacanaṃ śrutvā parāśarasutaḥ prabhuḥ<BR>
12,315.005c	pratyuvāca tato vākyaṃ dharmārthasahitaṃ hitam<BR>
12,315.006a	kṣitiṃ vā devalokaṃ vā gamyatāṃ yadi rocate<BR>
12,315.006c	apramādaś ca vaḥ kāryo brahma hi pracuracchalam<BR>
12,315.007a	te 'nujñātās tataḥ sarve guruṇā satyavādinā<BR>
12,315.007c	jagmuḥ pradakṣiṇaṃ kṛtvā vyāsaṃ mūrdhnābhivādya ca<BR>
12,315.008a	avatīrya mahīṃ te 'tha cāturhotram akalpayan<BR>
12,315.008c	saṃyājayanto viprāṃś ca rājanyāṃś ca viśas tathā<BR>
12,315.009a	pūjyamānā dvijair nityaṃ modamānā gṛhe ratāḥ<BR>
12,315.009c	yājanādhyāpanaratāḥ śrīmanto lokaviśrutāḥ<BR>
12,315.010a	avatīrṇeṣu śiṣyeṣu vyāsaḥ putrasahāyavān<BR>
12,315.010c	tūṣṇīṃ dhyānaparo dhīmān ekānte samupāviśat<BR>
12,315.011a	taṃ dadarśāśramapade nāradaḥ sumahātapāḥ<BR>
12,315.011c	athainam abravīt kāle madhurākṣarayā girā<BR>
12,315.012a	bho bho maharṣe vāsiṣṭha brahmaghoṣo na vartate<BR>
12,315.012c	eko dhyānaparas tūṣṇīṃ kim āsse cintayann iva<BR>
12,315.013a	brahmaghoṣair virahitaḥ parvato 'yaṃ na śobhate<BR>
12,315.013c	rajasā tamasā caiva somaḥ sopaplavo yathā<BR>
12,315.014a	na bhrājate yathāpūrvaṃ niṣādānām ivālayaḥ<BR>
12,315.014c	devarṣigaṇajuṣṭo 'pi vedadhvaninirākṛtaḥ<BR>
12,315.015a	ṛṣayaś ca hi devāś ca gandharvāś ca mahaujasaḥ<BR>
12,315.015c	vimuktā brahmaghoṣeṇa na bhrājante yathā purā<BR>
12,315.016a	nāradasya vacaḥ śrutvā kṛṣṇadvaipāyano 'bravīt<BR>
12,315.016c	maharṣe yat tvayā proktaṃ vedavādavicakṣaṇa<BR>
12,315.017a	etan manonukūlaṃ me bhavān arhati bhāṣitum<BR>
12,315.017c	sarvajñaḥ sarvadarśī ca sarvatra ca kutūhalī<BR>
12,315.018a	triṣu lokeṣu yad vṛttaṃ sarvaṃ tava mate sthitam<BR>
12,315.018c	tad ājñāpaya viprarṣe brūhi kiṃ karavāṇi te<BR>
12,315.019a	yan mayā samanuṣṭheyaṃ brahmarṣe tad udāhara<BR>
12,315.019c	viyuktasyeha śiṣyair me nātihṛṣṭam idaṃ manaḥ<BR>
12,315.020	nārada uvāca<BR>
12,315.020a	anāmnāyamalā vedā brāhmaṇasyāvrataṃ malam<BR>
12,315.020c	malaṃ pṛthivyā vāhīkāḥ strīṇāṃ kautūhalaṃ malam<BR>
12,315.021a	adhīyatāṃ bhavān vedān sārdhaṃ putreṇa dhīmatā<BR>
12,315.021c	vidhunvan brahmaghoṣeṇa rakṣobhayakṛtaṃ tamaḥ<BR>
12,315.022	bhīṣma uvāca<BR>
12,315.022a	nāradasya vacaḥ śrutvā vyāsaḥ paramadharmavit<BR>
12,315.022c	tathety uvāca saṃhṛṣṭo vedābhyāse dṛḍhavrataḥ<BR>
12,315.022d@030_0001	uvāca ca mahāprājñaṃ nāradaṃ punar eva hi<BR>
12,315.022d@030_0002	malaṃ pṛthivyā bāhlīkā ity uktam adhunā tvayā<BR>
12,315.022d@030_0003	nārada uvāca<BR>
12,315.022d@030_0003	kīdṛśāś caiva bāhlīkā brūhi me vadatāṃ vara<BR>
12,315.022d@030_0004	asyāṃ pṛthivyāṃ catvāro deśāḥ pāpajanair vṛtāḥ<BR>
12,315.022d@030_0005	yugaṃdharas tu prathamas tathā bhūtilakaḥ smṛtaḥ<BR>
12,315.022d@030_0006	acyutacchala ity uktas tṛtīyaḥ pāpakṛttamaḥ<BR>
12,315.022d@030_0007	caturthas tu mahāpāpo bāhlīka iti saṃjñitaḥ<BR>
12,315.022d@030_0008	mṛgoṣṭragardabhakṣīraṃ pibanty asya yugaṃdhare<BR>
12,315.022d@030_0009	ekavarṇās tu dṛśyante janā vai hy acyutasthale<BR>
12,315.022d@030_0010	mehanti ca malaṃ pāpā visṛjanti jaleṣu vai<BR>
12,315.022d@030_0011	nityaṃ bhūtilake 'tyannaṃ taj jalaṃ ca pibanti ca<BR>
12,315.022d@030_0012	haribāhyās tu vāhīkā na smaranti hariṃ kva cit<BR>
12,315.022d@030_0013	aihalaukikamokṣaṃ te māṃsaśoṇitavardhanāḥ<BR>
12,315.022d@030_0014	vṛthā jātā bhaviṣyanti bāhlīkā iti viśrutāḥ<BR>
12,315.022d@030_0015	puṣkarāhāraniratāḥ piśācā yad abhāṣata<BR>
12,315.022d@030_0016	musuṇṭhīṃ parigṛhyogrāṃ tac chṛṇuṣva mahāmune<BR>
12,315.022d@030_0017	brāhmaṇīṃ bahuputrāṃ tāṃ puṣkare snātum āgatām<BR>
12,315.022d@030_0018	yugaṃdhare payaḥ pītvā hy ucitā hy acyutasthale<BR>
12,315.022d@030_0019	tathā bhūtilake snātvā bāhlīkāṃś ca nirīkṣya vai<BR>
12,315.022d@030_0020	āgatāsi tathā snātuṃ kathaṃ svargaṃ na gacchasi<BR>
12,315.022d@030_0021	ity uktvā brāhmaṇībhāṇḍaṃ pothayitvā musuṇṭhinā<BR>
12,315.022d@030_0022	uvāca krodhatāmrākṣī piśācī tīrthapālikā<BR>
12,315.022d@030_0023	etat tu te divā vṛttaṃ rātrau vṛttam athānyathā<BR>
12,315.022d@030_0024	gaccha bāhlīkasaṃsargād aśucitvaṃ na saṃśayaḥ<BR>
12,315.022d@030_0025	yad dviṣanti mahātmānaṃ na smaranti janārdanam<BR>
12,315.022d@030_0026	na teṣāṃ puṇyatīrtheṣu gatiḥ saṃsargiṇām api<BR>
12,315.022d@030_0027	udyuktā brāhmaṇī bhītā pratiyātā sutaiḥ saha<BR>
12,315.022d@030_0028	svadehasthā jajāpaivaṃ saputrā dhyānatatparā<BR>
12,315.022d@030_0029	anantasya hareḥ śuddhaṃ nāma vai dvādaśākṣaram<BR>
12,315.022d@030_0030	vatsaratritaye pūrṇe brāhmaṇī punar āgatā<BR>
12,315.022d@030_0031	saputrā puṣkaradvāraṃ piśācy āha tathāgatam<BR>
12,315.022d@030_0032	namas te brāhmaṇi śubhe pūtāhaṃ tava darśanāt<BR>
12,315.022d@030_0033	kuru tīrthābhiṣekaṃ ca saputrā pāpavarjitā<BR>
12,315.022d@030_0034	harer nāmnā ca māṃ sādhvī jalena spraṣṭum arhasi<BR>
12,315.022d@030_0035	ity uktā brāhmaṇī hṛṣṭā putraiḥ saha śubhavratā<BR>
12,315.022d@030_0036	jalena prokṣayām āsa dvādaśākṣarasaṃyutam<BR>
12,315.022d@030_0037	tatkṣaṇād abhavac chuddhā piśācī divyarūpiṇī<BR>
12,315.022d@030_0038	apsarā hy abhavad divyā gatā svarlokam uttamam<BR>
12,315.022d@030_0039	brāhmaṇī caiva kālena vāsudevaparāyaṇā<BR>
12,315.022d@030_0040	saputrā cāgatā sthānam acyutasya paraṃ śubham<BR>
12,315.022d@030_0041	etat te kathitaṃ vidvan mune kālo 'yam āgataḥ<BR>
12,315.022d@030_0042	gamiṣye 'haṃ mahāprājña āgamiṣyāmi vai punaḥ<BR>
12,315.022d@030_0043	ity uktvā sa jagāmātha nārado vadatāṃ varaḥ<BR>
12,315.022d@030_0044	dvaipāyanas tu bhagavāṃs tac chrutvā munisattamāt<BR>
12,315.023a	śukena saha putreṇa vedābhyāsam athākarot<BR>
12,315.023c	svareṇoccaiḥ sa śaikṣeṇa lokān āpūrayann iva<BR>
12,315.024a	tayor abhyasator evaṃ nānādharmapravādinoḥ<BR>
12,315.024c	vāto 'timātraṃ pravavau samudrānilavejitaḥ<BR>
12,315.025a	tato 'nadhyāya iti taṃ vyāsaḥ putram avārayat<BR>
12,315.025c	śuko vāritamātras tu kautūhalasamanvitaḥ<BR>
12,315.026a	apṛcchat pitaraṃ brahman kuto vāyur abhūd ayam<BR>
12,315.026c	ākhyātum arhati bhavān vāyoḥ sarvaṃ viceṣṭitam<BR>
12,315.027a	śukasyaitad vacaḥ śrutvā vyāsaḥ paramavismitaḥ<BR>
12,315.027c	anadhyāyanimitte 'sminn idaṃ vacanam abravīt<BR>
12,315.028a	divyaṃ te cakṣur utpannaṃ svasthaṃ te nirmalaṃ manaḥ<BR>
12,315.028c	tamasā rajasā cāpi tyaktaḥ sattve vyavasthitaḥ<BR>
12,315.029a	ādarśe svām iva chāyāṃ paśyasy ātmānam ātmanā<BR>
12,315.029c	nyasyātmani svayaṃ vedān buddhyā samanucintaya<BR>
12,315.030a	devayānacaro viṣṇoḥ pitṛyānaś ca tāmasaḥ<BR>
12,315.030c	dvāv etau pretya panthānau divaṃ cādhaś ca gacchataḥ<BR>
12,315.031a	pṛthivyām antarikṣe ca yatra saṃvānti vāyavaḥ<BR>
12,315.031c	saptaite vāyumārgā vai tān nibodhānupūrvaśaḥ<BR>
12,315.032a	tatra devagaṇāḥ sādhyāḥ samabhūvan mahābalāḥ<BR>
12,315.032c	teṣām apy abhavat putraḥ samāno nāma durjayaḥ<BR>
12,315.033a	udānas tasya putro 'bhūd vyānas tasyābhavat sutaḥ<BR>
12,315.033c	apānaś ca tato jñeyaḥ prāṇaś cāpi tataḥ param<BR>
12,315.034a	anapatyo 'bhavat prāṇo durdharṣaḥ śatrutāpanaḥ<BR>
12,315.034c	pṛthak karmāṇi teṣāṃ tu pravakṣyāmi yathātatham<BR>
12,315.035a	prāṇināṃ sarvato vāyuś ceṣṭā vartayate pṛthak<BR>
12,315.035c	prāṇanāc caiva bhūtānāṃ prāṇa ity abhidhīyate<BR>
12,315.036a	prerayaty abhrasaṃghātān dhūmajāṃś coṣmajāṃś ca yaḥ<BR>
12,315.036c	prathamaḥ prathame mārge pravaho nāma so 'nilaḥ<BR>
12,315.037a	ambare sneham abhrebhyas taḍidbhyaś cottamadyutiḥ<BR>
12,315.037c	āvaho nāma saṃvāti dvitīyaḥ śvasano nadan<BR>
12,315.038a	udayaṃ jyotiṣāṃ śaśvat somādīnāṃ karoti yaḥ<BR>
12,315.038c	antardeheṣu codānaṃ yaṃ vadanti maharṣayaḥ<BR>
12,315.039a	yaś caturbhyaḥ samudrebhyo vāyur dhārayate jalam<BR>
12,315.039c	uddhṛtyādadate cāpo jīmūtebhyo 'mbare 'nilaḥ<BR>
12,315.040a	yo 'dbhiḥ saṃyojya jīmūtān parjanyāya prayacchati<BR>
12,315.040c	udvaho nāma varṣiṣṭhas tritīyaḥ sa sadāgatiḥ<BR>
12,315.041a	samuhyamānā bahudhā yena nīlāḥ pṛthag ghanāḥ<BR>
12,315.041c	varṣamokṣakṛtārambhās te bhavanti ghanāghanāḥ<BR>
12,315.042a	saṃhatā yena cāviddhā bhavanti nadatāṃ nadāḥ<BR>
12,315.042c	rakṣaṇārthāya saṃbhūtā meghatvam upayānti ca<BR>
12,315.043a	yo 'sau vahati devānāṃ vimānāni vihāyasā<BR>
12,315.043c	caturthaḥ saṃvaho nāma vāyuḥ sa girimardanaḥ<BR>
12,315.044a	yena vegavatā rugṇā rūkṣeṇārujatā rasān<BR>
12,315.044c	vāyunā vihatā meghā na bhavanti balāhakāḥ<BR>
12,315.045a	dāruṇotpātasaṃcāro nabhasaḥ stanayitnumān<BR>
12,315.045c	pañcamaḥ sa mahāvego vivaho nāma mārutaḥ<BR>
12,315.046a	yasmin pāriplave divyā vahanty āpo vihāyasā<BR>
12,315.046c	puṇyaṃ cākāśagaṅgāyās toyaṃ viṣṭabhya tiṣṭhati<BR>
12,315.047a	dūrāt pratihato yasminn ekaraśmir divākaraḥ<BR>
12,315.047c	yonir aṃśusahasrasya yena bhāti vasuṃdharā<BR>
12,315.048a	yasmād āpyāyate somo nidhir divyo 'mṛtasya ca<BR>
12,315.048c	ṣaṣṭhaḥ parivaho nāma sa vāyur javatāṃ varaḥ<BR>
12,315.049a	sarvaprāṇabhṛtāṃ prāṇān yo 'ntakāle nirasyati<BR>
12,315.049c	yasya vartmānuvartete mṛtyuvaivasvatāv ubhau<BR>
12,315.050a	samyag anvīkṣatāṃ buddhyā śāntayādhyātmanityayā<BR>
12,315.050c	dhyānābhyāsābhirāmāṇāṃ yo 'mṛtatvāya kalpate<BR>
12,315.051a	yaṃ samāsādya vegena diśām antaṃ prapedire<BR>
12,315.051c	dakṣasya daśa putrāṇāṃ sahasrāṇi prajāpateḥ<BR>
12,315.052a	yena sṛṣṭaḥ parābhūto yāty eva na nivartate<BR>
12,315.052c	parāvaho nāma paro vāyuḥ sa duratikramaḥ<BR>
12,315.053a	evam ete 'diteḥ putrā mārutāḥ paramādbhutāḥ<BR>
12,315.053c	anāramantaḥ saṃvānti sarvagāḥ sarvadhāriṇaḥ<BR>
12,315.054a	etat tu mahad āścaryaṃ yad ayaṃ parvatottamaḥ<BR>
12,315.054c	kampitaḥ sahasā tena vāyunābhipravāyatā<BR>
12,315.055a	viṣṇor niḥśvāsavāto 'yaṃ yadā vegasamīritaḥ<BR>
12,315.055c	sahasodīryate tāta jagat pravyathate tadā<BR>
12,315.056a	tasmād brahmavido brahma nādhīyante 'tivāyati<BR>
12,315.056c	vāyor vāyubhayaṃ hy uktaṃ brahma tat pīḍitaṃ bhavet<BR>
12,315.057a	etāvad uktvā vacanaṃ parāśarasutaḥ prabhuḥ<BR>
12,315.057c	uktvā putram adhīṣveti vyomagaṅgām ayāt tadā<BR>
12,316.001	bhīṣma uvāca<BR>
12,316.001a	etasminn antare śūnye nāradaḥ samupāgamat<BR>
12,316.001c	śukaṃ svādhyāyanirataṃ vedārthān vaktum īpsitān<BR>
12,316.001d*0792_01	mokṣopāyān bahuvidhāñ śukasyādeṣṭum īpsitān<BR>
12,316.002a	devarṣiṃ tu śuko dṛṣṭvā nāradaṃ samupasthitam<BR>
12,316.002c	arghyapūrveṇa vidhinā vedoktenābhyapūjayat<BR>
12,316.003a	nārado 'thābravīt prīto brūhi brahmavidāṃ vara<BR>
12,316.003c	kena tvāṃ śreyasā tāta yojayāmīti hṛṣṭavat<BR>
12,316.004a	nāradasya vacaḥ śrutvā śukaḥ provāca bhārata<BR>
12,316.004c	asmiṃl loke hitaṃ yat syāt tena māṃ yoktum arhasi<BR>
12,316.005	nārada uvāca<BR>
12,316.005a	tattvaṃ jijñāsatāṃ pūrvam ṛṣīṇāṃ bhāvitātmanām<BR>
12,316.005c	sanatkumāro bhagavān idaṃ vacanam abravīt<BR>
12,316.006a	nāsti vidyāsamaṃ cakṣur nāsti vidyāsamaṃ tapaḥ<BR>
12,316.006c	nāsti rāgasamaṃ duḥkhaṃ nāsti tyāgasamaṃ sukham<BR>
12,316.007a	nivṛttiḥ karmaṇaḥ pāpāt satataṃ puṇyaśīlatā<BR>
12,316.007c	sadvṛttiḥ samudācāraḥ śreya etad anuttamam<BR>
12,316.008a	mānuṣyam asukhaṃ prāpya yaḥ sajjati sa muhyati<BR>
12,316.008c	nālaṃ sa duḥkhamokṣāya saṅgo vai duḥkhalakṣaṇam<BR>
12,316.009a	saktasya buddhiś calati mohajālavivardhinī<BR>
12,316.009c	mohajālāvṛto duḥkham iha cāmutra cāśnute<BR>
12,316.010a	sarvopāyena kāmasya krodhasya ca vinigrahaḥ<BR>
12,316.010c	kāryaḥ śreyorthinā tau hi śreyoghātārtham udyatau<BR>
12,316.011a	nityaṃ krodhāt tapo rakṣec chriyaṃ rakṣeta matsarāt<BR>
12,316.011c	vidyāṃ mānāvamānābhyām ātmānaṃ tu pramādataḥ<BR>
12,316.012a	ānṛśaṃsyaṃ paro dharmaḥ kṣamā ca paramaṃ balam<BR>
12,316.012c	ātmajñānaṃ paraṃ jñānaṃ na satyād vidyate param<BR>
12,316.013a	satyasya vacanaṃ śreyaḥ satyād api hitaṃ bhavet<BR>
12,316.013c	yad bhūtahitam atyantam etat satyaṃ mataṃ mama<BR>
12,316.014a	sarvārambhaphalatyāgī nirāśīr niṣparigrahaḥ<BR>
12,316.014c	yena sarvaṃ parityaktaṃ sa vidvān sa ca paṇḍitaḥ<BR>
12,316.015a	indriyair indriyārthebhyaś caraty ātmavaśair iha<BR>
12,316.015c	asajjamānaḥ śāntātmā nirvikāraḥ samāhitaḥ<BR>
12,316.016a	ātmabhūtair atadbhūtaḥ saha caiva vinaiva ca<BR>
12,316.016c	sa vimuktaḥ paraṃ śreyo nacireṇādhigacchati<BR>
12,316.017a	adarśanam asaṃsparśas tathāsaṃbhāṣaṇaṃ sadā<BR>
12,316.017c	yasya bhūtaiḥ saha mune sa śreyo vindate param<BR>
12,316.018a	na hiṃsyāt sarvabhūtāni maitrāyaṇagataś caret<BR>
12,316.018c	nedaṃ janma samāsādya vairaṃ kurvīta kena cit<BR>
12,316.019a	ākiṃcanyaṃ susaṃtoṣo nirāśīṣṭvam acāpalam<BR>
12,316.019c	etad āhuḥ paraṃ śreya ātmajñasya jitātmanaḥ<BR>
12,316.020a	parigrahaṃ parityajya bhava tāta jitendriyaḥ<BR>
12,316.020c	aśokaṃ sthānam ātiṣṭha iha cāmutra cābhayam<BR>
12,316.021a	nirāmiṣā na śocanti tyajehāmiṣam ātmanaḥ<BR>
12,316.021c	parityajyāmiṣaṃ saumya duḥkhatāpād vimokṣyase<BR>
12,316.022a	taponityena dāntena muninā saṃyatātmanā<BR>
12,316.022c	ajitaṃ jetukāmena bhāvyaṃ saṅgeṣv asaṅginā<BR>
12,316.023a	guṇasaṅgeṣv anāsakta ekacaryārataḥ sadā<BR>
12,316.023c	brāhmaṇe nacirād eva sukham āyāty anuttamam<BR>
12,316.024a	dvaṃdvārāmeṣu bhūteṣu ya eko ramate muniḥ<BR>
12,316.024c	viddhi prajñānatṛptaṃ taṃ jñānatṛpto na śocati<BR>
12,316.025a	śubhair labhati devatvaṃ vyāmiśrair janma mānuṣam<BR>
12,316.025c	aśubhaiś cāpy adhojanma karmabhir labhate 'vaśaḥ<BR>
12,316.026a	tatra mṛtyujarāduḥkhaiḥ satataṃ samabhidrutaḥ<BR>
12,316.026c	saṃsāre pacyate jantus tat kathaṃ nāvabudhyase<BR>
12,316.027a	ahite hitasaṃjñas tvam adhruve dhruvasaṃjñakaḥ<BR>
12,316.027c	anarthe cārthasaṃjñas tvaṃ kimarthaṃ nāvabudhyase<BR>
12,316.028a	saṃveṣṭyamānaṃ bahubhir mohatantubhir ātmajaiḥ<BR>
12,316.028c	kośakāravad ātmānaṃ veṣṭayan nāvabudhyase<BR>
12,316.029a	alaṃ parigraheṇeha doṣavān hi parigrahaḥ<BR>
12,316.029c	kṛmir hi kośakāras tu badhyate svaparigrahāt<BR>
12,316.030a	putradārakuṭumbeṣu saktāḥ sīdanti jantavaḥ<BR>
12,316.030c	saraḥpaṅkārṇave magnā jīrṇā vanagajā iva<BR>
12,316.031a	mahājālasamākṛṣṭān sthale matsyān ivoddhṛtān<BR>
12,316.031c	snehajālasamākṛṣṭān paśya jantūn suduḥkhitān<BR>
12,316.032a	kuṭumbaṃ putradāraṃ ca śarīraṃ dravyasaṃcayāḥ<BR>
12,316.032c	pārakyam adhruvaṃ sarvaṃ kiṃ svaṃ sukṛtaduṣkṛtam<BR>
12,316.033a	yadā sarvaṃ parityajya gantavyam avaśena te<BR>
12,316.033c	anarthe kiṃ prasaktas tvaṃ svam arthaṃ nānutiṣṭhasi<BR>
12,316.034a	aviśrāntam anālambam apātheyam adaiśikam<BR>
12,316.034c	tamaḥkāntāram adhvānaṃ katham eko gamiṣyasi<BR>
12,316.035a	na hi tvā prasthitaṃ kaś cit pṛṣṭhato 'nugamiṣyati<BR>
12,316.035c	sukṛtaṃ duṣkṛtaṃ ca tvā yāsyantam anuyāsyati<BR>
12,316.036a	vidyā karma ca śauryaṃ ca jñānaṃ ca bahuvistaram<BR>
12,316.036c	arthārtham anusāryante siddhārthas tu vimucyate<BR>
12,316.037a	nibandhanī rajjur eṣā yā grāme vasato ratiḥ<BR>
12,316.037c	chittvaināṃ sukṛto yānti naināṃ chindanti duṣkṛtaḥ<BR>
12,316.037d*0793_01	tulyajātivayorūpān hutān paśyasi mṛtyunā<BR>
12,316.037d*0793_02	na ca nāmāsti nirvedo lauhaṃ hi hṛdayaṃ tava<BR>
12,316.038a	rūpakūlāṃ manaḥsrotāṃ sparśadvīpāṃ rasāvahām<BR>
12,316.038c	gandhapaṅkāṃ śabdajalāṃ svargamārgadurāvahām<BR>
12,316.039a	kṣamāritrāṃ satyamayīṃ dharmasthairyavaṭākarām<BR>
12,316.039c	tyāgavātādhvagāṃ śīghrāṃ buddhināvā nadīṃ taret<BR>
12,316.040a	tyaja dharmam adharmaṃ ca ubhe satyānṛte tyaja<BR>
12,316.040c	ubhe satyānṛte tyaktvā yena tyajasi taṃ tyaja<BR>
12,316.041a	tyaja dharmam asaṃkalpād adharmaṃ cāpy ahiṃsayā<BR>
12,316.041c	ubhe satyānṛte buddhyā buddhiṃ paramaniścayāt<BR>
12,316.042a	asthisthūṇaṃ snāyuyutaṃ māṃsaśoṇitalepanam<BR>
12,316.042c	carmāvanaddhaṃ durgandhi pūrṇaṃ mūtrapurīṣayoḥ<BR>
12,316.043a	jarāśokasamāviṣṭaṃ rogāyatanam āturam<BR>
12,316.043c	rajasvalam anityaṃ ca bhūtāvāsaṃ samutsṛja<BR>
12,316.044a	idaṃ viśvaṃ jagat sarvam ajagac cāpi yad bhavet<BR>
12,316.044c	mahābhūtātmakaṃ sarvaṃ mahad yat paramāṇu yat<BR>
12,316.044d*0794_01	mahābhūtāni khaṃ vāyur agnir āpas tathā mahī<BR>
12,316.044d*0794_02	ṣaṣṭhas tu cetanā yā tu ātmā saptama ucyate<BR>
12,316.044d*0794_03	aṣṭamaṃ tu mano jñeyaṃ buddhis tu navamī smṛtā<BR>
12,316.045a	indriyāṇi ca pañcaiva tamaḥ sattvaṃ rajas tathā<BR>
12,316.045c	ity eṣa saptadaśako rāśir avyaktasaṃjñakaḥ<BR>
12,316.046a	sarvair ihendriyārthaiś ca vyaktāvyaktair hi saṃhitaḥ<BR>
12,316.046c	pañcaviṃśaka ity eṣa vyaktāvyaktamayo guṇaḥ<BR>
12,316.047a	etaiḥ sarvaiḥ samāyuktaḥ pumān ity abhidhīyate<BR>
12,316.047c	trivargo 'tra sukhaṃ duḥkhaṃ jīvitaṃ maraṇaṃ tathā<BR>
12,316.048a	ya idaṃ veda tattvena sa veda prabhavāpyayau<BR>
12,316.048c	pārāśaryeha boddhavyaṃ jñānānāṃ yac ca kiṃ cana<BR>
12,316.049a	indriyair gṛhyate yad yat tat tad vyaktam iti sthitiḥ<BR>
12,316.049c	avyaktam iti vijñeyaṃ liṅgagrāhyam atīndriyam<BR>
12,316.050a	indriyair niyatair dehī dhārābhir iva tarpyate<BR>
12,316.050c	loke vitatam ātmānaṃ lokaṃ cātmani paśyati<BR>
12,316.051a	parāvaradṛśaḥ śaktir jñānavelāṃ na paśyati<BR>
12,316.051c	paśyataḥ sarvabhūtāni sarvāvasthāsu sarvadā<BR>
12,316.052a	brahmabhūtasya saṃyogo nāśubhenopapadyate<BR>
12,316.052c	jñānena vividhān kleśān ativṛttasya mohajān<BR>
12,316.052e	loke buddhiprakāśena lokamārgo na riṣyate<BR>
12,316.053a	anādinidhanaṃ jantum ātmani sthitam avyayam<BR>
12,316.053c	akartāram amūrtaṃ ca bhagavān āha tīrthavit<BR>
12,316.054a	yo jantuḥ svakṛtais tais taiḥ karmabhir nityaduḥkhitaḥ<BR>
12,316.054c	sa duḥkhapratighātārthaṃ hanti jantūn anekadhā<BR>
12,316.055a	tataḥ karma samādatte punar anyan navaṃ bahu<BR>
12,316.055c	tapyate 'tha punas tena bhuktvāpathyam ivāturaḥ<BR>
12,316.056a	ajasram eva mohārto duḥkheṣu sukhasaṃjñitaḥ<BR>
12,316.056c	badhyate mathyate caiva karmabhir manthavat sadā<BR>
12,316.057a	tato nivṛtto bandhāt svāt karmaṇām udayād iha<BR>
12,316.057c	paribhramati saṃsāraṃ cakravad bahuvedanaḥ<BR>
12,316.058a	sa tvaṃ nivṛttabandhas tu nivṛttaś cāpi karmataḥ<BR>
12,316.058c	sarvavit sarvajit siddho bhava bhāvavivarjitaḥ<BR>
12,316.059a	saṃyamena navaṃ bandhaṃ nivartya tapaso balāt<BR>
12,316.059c	saṃprāptā bahavaḥ siddhim apy abādhāṃ sukhodayām<BR>
12,317.001	nārada uvāca<BR>
12,317.001a	aśokaṃ śokanāśārthaṃ śāstraṃ śāntikaraṃ śivam<BR>
12,317.001c	niśamya labhate buddhiṃ tāṃ labdhvā sukham edhate<BR>
12,317.002a	śokasthānasahasrāṇi bhayasthānaśatāni ca<BR>
12,317.002c	divase divase mūḍham āviśanti na paṇḍitam<BR>
12,317.003a	tasmād aniṣṭanāśārtham itihāsaṃ nibodha me<BR>
12,317.003c	tiṣṭhate ced vaśe buddhir labhate śokanāśanam<BR>
12,317.004a	aniṣṭasaṃprayogāc ca viprayogāt priyasya ca<BR>
12,317.004c	manuṣyā mānasair duḥkhair yujyante alpabuddhayaḥ<BR>
12,317.005a	dravyeṣu samatīteṣu ye guṇās tān na cintayet<BR>
12,317.005c	tān anādriyamāṇasya snehabandhaḥ pramucyate<BR>
12,317.006a	doṣadarśī bhavet tatra yatra rāgaḥ pravartate<BR>
12,317.006c	aniṣṭavad dhitaṃ paśyet tathā kṣipraṃ virajyate<BR>
12,317.007a	nārtho na dharmo na yaśo yo 'tītam anuśocati<BR>
12,317.007c	apy abhāvena yujyeta tac cāsya na nivartate<BR>
12,317.008a	guṇair bhūtāni yujyante viyujyante tathaiva ca<BR>
12,317.008c	sarvāṇi naitad ekasya śokasthānaṃ hi vidyate<BR>
12,317.009a	mṛtaṃ vā yadi vā naṣṭaṃ yo 'tītam anuśocati<BR>
12,317.009c	duḥkhena labhate duḥkhaṃ dvāv anarthau prapadyate<BR>
12,317.010a	nāśru kurvanti ye buddhyā dṛṣṭvā lokeṣu saṃtatim<BR>
12,317.010c	samyak prapaśyataḥ sarvaṃ nāśrukarmopapadyate<BR>
12,317.011a	duḥkhopaghāte śārīre mānase vāpy upasthite<BR>
12,317.011c	yasmin na śakyate kartuṃ yatnas tan nānucintayet<BR>
12,317.012a	bhaiṣajyam etad duḥkhasya yad etan nānucintayet<BR>
12,317.012c	cintyamānaṃ hi na vyeti bhūyaś cāpi pravardhate<BR>
12,317.013a	prajñayā mānasaṃ duḥkhaṃ hanyāc chārīram auṣadhaiḥ<BR>
12,317.013c	etad vijñānasāmarthyaṃ na bālaiḥ samatām iyāt<BR>
12,317.014a	anityaṃ yauvanaṃ rūpaṃ jīvitaṃ dravyasaṃcayaḥ<BR>
12,317.014c	ārogyaṃ priyasaṃvāso gṛdhyet tatra na paṇḍitaḥ<BR>
12,317.015a	na jānapadikaṃ duḥkham ekaḥ śocitum arhati<BR>
12,317.015c	aśocan pratikurvīta yadi paśyed upakramam<BR>
12,317.016a	sukhād bahutaraṃ duḥkhaṃ jīvite nātra saṃśayaḥ<BR>
12,317.016c	snigdhatvaṃ cendriyārtheṣu mohān maraṇam apriyam<BR>
12,317.017a	parityajati yo duḥkhaṃ sukhaṃ vāpy ubhayaṃ naraḥ<BR>
12,317.017c	abhyeti brahma so 'tyantaṃ na taṃ śocanti paṇḍitāḥ<BR>
12,317.018a	duḥkham arthā hi tyajyante pālane na ca te sukhāḥ<BR>
12,317.018c	duḥkhena cādhigamyante nāśam eṣāṃ na cintayet<BR>
12,317.019a	anyām anyāṃ dhanāvasthāṃ prāpya vaiśeṣikīṃ narāḥ<BR>
12,317.019c	atṛptā yānti vidhvaṃsaṃ saṃtoṣaṃ yānti paṇḍitāḥ<BR>
12,317.020a	sarve kṣayāntā nicayāḥ patanāntāḥ samucchrayāḥ<BR>
12,317.020c	saṃyogā viprayogāntā maraṇāntaṃ hi jīvitam<BR>
12,317.021a	anto nāsti pipāsāyās tuṣṭis tu paramaṃ sukham<BR>
12,317.021c	tasmāt saṃtoṣam eveha dhanaṃ paśyanti paṇḍitāḥ<BR>
12,317.022a	nimeṣamātram api hi vayo gacchan na tiṣṭhati<BR>
12,317.022c	svaśarīreṣv anityeṣu nityaṃ kim anucintayet<BR>
12,317.023a	bhūteṣv abhāvaṃ saṃcintya ye buddhvā tamasaḥ param<BR>
12,317.023c	na śocanti gatādhvānaḥ paśyantaḥ paramāṃ gatim<BR>
12,317.024a	saṃcinvānakam evainaṃ kāmānām avitṛptakam<BR>
12,317.024c	vyāghraḥ paśum ivāsādya mṛtyur ādāya gacchati<BR>
12,317.025a	athāpy upāyaṃ saṃpaśyed duḥkhasya parimokṣaṇe<BR>
12,317.025c	aśocann ārabhetaiva yuktaś cāvyasanī bhavet<BR>
12,317.026a	śabde sparśe ca rūpe ca gandheṣu ca raseṣu ca<BR>
12,317.026c	nopabhogāt paraṃ kiṃ cid dhanino vādhanasya vā<BR>
12,317.027a	prāk saṃprayogād bhūtānāṃ nāsti duḥkham anāmayam<BR>
12,317.027c	viprayogāt tu sarvasya na śocet prakṛtisthitaḥ<BR>
12,317.028a	dhṛtyā śiśnodaraṃ rakṣet pāṇipādaṃ ca cakṣuṣā<BR>
12,317.028c	cakṣuḥśrotre ca manasā mano vācaṃ ca vidyayā<BR>
12,317.029a	praṇayaṃ pratisaṃhṛtya saṃstuteṣv itareṣu ca<BR>
12,317.029c	vicared asamunnaddhaḥ sa sukhī sa ca paṇḍitaḥ<BR>
12,317.030a	adhyātmaratir āsīno nirapekṣo nirāmiṣaḥ<BR>
12,317.030c	ātmanaiva sahāyena yaś caret sa sukhī bhavet<BR>
12,318.001	nārada uvāca<BR>
12,318.001a	sukhaduḥkhaviparyāso yadā samupapadyate<BR>
12,318.001c	nainaṃ prajñā sunītaṃ vā trāyate nāpi pauruṣam<BR>
12,318.002a	svabhāvād yatnam ātiṣṭhed yatnavān nāvasīdati<BR>
12,318.002c	jarāmaraṇarogebhyaḥ priyam ātmānam uddharet<BR>
12,318.003a	rujanti hi śarīrāṇi rogāḥ śārīramānasāḥ<BR>
12,318.003c	sāyakā iva tīkṣṇāgrāḥ prayuktā dṛḍhadhanvibhiḥ<BR>
12,318.004a	vyādhitasya vivitsābhis trasyato jīvitaiṣiṇaḥ<BR>
12,318.004c	avaśasya vināśāya śarīram apakṛṣyate<BR>
12,318.005a	sravanti na nivartante srotāṃsi saritām iva<BR>
12,318.005c	āyur ādāya martyānāṃ rātryahāni punaḥ punaḥ<BR>
12,318.006a	vyatyayo hy ayam atyantaṃ pakṣayoḥ śuklakṛṣṇayoḥ<BR>
12,318.006c	jātaṃ martyaṃ jarayati nimeṣaṃ nāvatiṣṭhate<BR>
12,318.007a	sukhaduḥkhāni bhūtānām ajaro jarayann asau<BR>
12,318.007c	ādityo hy astam abhyeti punaḥ punar udeti ca<BR>
12,318.008a	adṛṣṭapūrvān ādāya bhāvān apariśaṅkitān<BR>
12,318.008c	iṣṭāniṣṭān manuṣyāṇām astaṃ gacchanti rātrayaḥ<BR>
12,318.009a	yo yam icched yathākāmaṃ kāmānāṃ tat tad āpnuyāt<BR>
12,318.009c	yadi syān na parādhīnaṃ puruṣasya kriyāphalam<BR>
12,318.010a	saṃyatāś ca hi dakṣāś ca matimantaś ca mānavāḥ<BR>
12,318.010c	dṛśyante niṣphalāḥ santaḥ prahīṇāś ca svakarmabhiḥ<BR>
12,318.011a	apare bāliśāḥ santo nirguṇāḥ puruṣādhamāḥ<BR>
12,318.011c	āśīrbhir apy asaṃyuktā dṛśyante sarvakāminaḥ<BR>
12,318.012a	bhūtānām aparaḥ kaś cid dhiṃsāyāṃ satatotthitaḥ<BR>
12,318.012c	vañcanāyāṃ ca lokasya sa sukheṣv eva jīryate<BR>
12,318.013a	aceṣṭamānam āsīnaṃ śrīḥ kaṃ cid upatiṣṭhati<BR>
12,318.013c	kaś cit karmānusṛtyānyo na prāpyam adhigacchati<BR>
12,318.014a	aparādhaṃ samācakṣva puruṣasya svabhāvataḥ<BR>
12,318.014c	śukram anyatra saṃbhūtaṃ punar anyatra gacchati<BR>
12,318.015a	tasya yonau prasaktasya garbho bhavati vā na vā<BR>
12,318.015c	āmrapuṣpopamā yasya nivṛttir upalabhyate<BR>
12,318.016a	keṣāṃ cit putrakāmānām anusaṃtānam icchatām<BR>
12,318.016c	siddhau prayatamānānāṃ naivāṇḍam upajāyate<BR>
12,318.017a	garbhāc codvijamānānāṃ kruddhād āśīviṣād iva<BR>
12,318.017c	āyuṣmāñ jāyate putraḥ kathaṃ pretaḥ pitaiva saḥ<BR>
12,318.018a	devān iṣṭvā tapas taptvā kṛpaṇaiḥ putragṛddhibhiḥ<BR>
12,318.018c	daśa māsān paridhṛtā jāyante kulapāṃsanāḥ<BR>
12,318.019a	apare dhanadhānyāni bhogāṃś ca pitṛsaṃcitān<BR>
12,318.019c	vipulān abhijāyante labdhās tair eva maṅgalaiḥ<BR>
12,318.020a	anyonyaṃ samabhipretya maithunasya samāgame<BR>
12,318.020c	upadrava ivāviṣṭo yoniṃ garbhaḥ prapadyate<BR>
12,318.021a	śīrṇaṃ paraśarīreṇa nicchavīkaṃ śarīriṇam<BR>
12,318.021c	prāṇināṃ prāṇasaṃrodhe māṃsaśleṣmaviceṣṭitam<BR>
12,318.022a	nirdagdhaṃ paradehena paradehaṃ calācalam<BR>
12,318.022c	vinaśyantaṃ vināśānte nāvi nāvam ivāhitam<BR>
12,318.023a	saṃgatyā jaṭhare nyastaṃ retobindum acetanam<BR>
12,318.023c	kena yatnena jīvantaṃ garbhaṃ tvam iha paśyasi<BR>
12,318.024a	annapānāni jīryante yatra bhakṣāś ca bhakṣitāḥ<BR>
12,318.024c	tasminn evodare garbhaḥ kiṃ nānnam iva jīryate<BR>
12,318.025a	garbhamūtrapurīṣāṇāṃ svabhāvaniyatā gatiḥ<BR>
12,318.025c	dhāraṇe vā visarge vā na kartur vidyate vaśaḥ<BR>
12,318.026a	sravanti hy udarād garbhā jāyamānās tathāpare<BR>
12,318.026c	āgamena sahānyeṣāṃ vināśa upapadyate<BR>
12,318.027a	etasmād yonisaṃbandhād yo jīvan parimucyate<BR>
12,318.027c	prajāṃ ca labhate kāṃ cit punar dvaṃdveṣu majjati<BR>
12,318.028a	śatasya sahajātasya saptamīṃ daśamīṃ daśām<BR>
12,318.028c	prāpnuvanti tataḥ pañca na bhavanti śatāyuṣaḥ<BR>
12,318.029a	nābhyutthāne manuṣyāṇāṃ yogāḥ syur nātra saṃśayaḥ<BR>
12,318.029c	vyādhibhiś ca vimathyante vyālaiḥ kṣudramṛgā iva<BR>
12,318.030a	vyādhibhir bhakṣyamāṇānāṃ tyajatāṃ vipulaṃ dhanam<BR>
12,318.030c	vedanāṃ nāpakarṣanti yatamānāś cikitsakāḥ<BR>
12,318.031a	te cāpi nipuṇā vaidyāḥ kuśalāḥ saṃbhṛtauṣadhāḥ<BR>
12,318.031c	vyādhibhiḥ parikṛṣyante mṛgā vyādhair ivārditāḥ<BR>
12,318.032a	te pibantaḥ kaṣāyāṃś ca sarpīṃṣi vividhāni ca<BR>
12,318.032c	dṛśyante jarayā bhagnā nāgā nāgair ivottamaiḥ<BR>
12,318.033a	ke vā bhuvi cikitsante rogārtān mṛgapakṣiṇaḥ<BR>
12,318.033c	śvāpadāni daridrāṃś ca prāyo nārtā bhavanti te<BR>
12,318.034a	ghorān api durādharṣān nṛpatīn ugratejasaḥ<BR>
12,318.034c	ākramya roga ādatte paśūn paśupaco yathā<BR>
12,318.035a	iti lokam anākrandaṃ mohaśokapariplutam<BR>
12,318.035c	srotasā sahasā kṣiptaṃ hriyamāṇaṃ balīyasā<BR>
12,318.036a	na dhanena na rājyena nogreṇa tapasā tathā<BR>
12,318.036c	svabhāvā vyativartante ye niyuktāḥ śarīriṣu<BR>
12,318.037a	na mriyeran na jīryeran sarve syuḥ sarvakāmikāḥ<BR>
12,318.037c	nāpriyaṃ pratipaśyeyur utthānasya phalaṃ prati<BR>
12,318.038a	upary upari lokasya sarvo bhavitum icchati<BR>
12,318.038c	yatate ca yathāśakti na ca tad vartate tathā<BR>
12,318.039a	aiśvaryamadamattāṃś ca mattān madyamadena ca<BR>
12,318.039c	apramattāḥ śaṭhāḥ krūrā vikrāntāḥ paryupāsate<BR>
12,318.040a	kleśāḥ pratinivartante keṣāṃ cid asamīkṣitāḥ<BR>
12,318.040c	svaṃ svaṃ ca punar anyeṣāṃ na kiṃ cid abhigamyate<BR>
12,318.041a	mahac ca phalavaiṣamyaṃ dṛśyate karmasaṃdhiṣu<BR>
12,318.041c	vahanti śibikām anye yānty anye śibikāgatāḥ<BR>
12,318.042a	sarveṣām ṛddhikāmānām anye rathapuraḥsarāḥ<BR>
12,318.042c	manujāś ca śatastrīkāḥ śataśo vidhavāḥ striyaḥ<BR>
12,318.043a	dvaṃdvārāmeṣu bhūteṣu gacchanty ekaikaśo narāḥ<BR>
12,318.043c	idam anyat paraṃ paśya mātra mohaṃ kariṣyasi<BR>
12,318.044a	tyaja dharmam adharmaṃ ca ubhe satyānṛte tyaja<BR>
12,318.044c	ubhe satyānṛte tyaktvā yena tyajasi taṃ tyaja<BR>
12,318.045a	etat te paramaṃ guhyam ākhyātam ṛṣisattama<BR>
12,318.045c	yena devāḥ parityajya martyalokaṃ divaṃ gatāḥ<BR>
12,318.046	bhīṣma uvāca<BR>
12,318.046a	nāradasya vacaḥ śrutvā śukaḥ paramabuddhimān<BR>
12,318.046c	saṃcintya manasā dhīro niścayaṃ nādhyagacchata<BR>
12,318.047a	putradārair mahān kleśo vidyāmnāye mahāñ śramaḥ<BR>
12,318.047c	kiṃ nu syāc chāśvataṃ sthānam alpakleśaṃ mahodayam<BR>
12,318.048a	tato muhūrtaṃ saṃcintya niścitāṃ gatim ātmanaḥ<BR>
12,318.048c	parāvarajño dharmasya parāṃ naiḥśreyasīṃ gatim<BR>
12,318.049a	kathaṃ tv aham asaṃkliṣṭo gaccheyaṃ paramāṃ gatim<BR>
12,318.049c	nāvarteyaṃ yathā bhūyo yonisaṃsārasāgare<BR>
12,318.050a	paraṃ bhāvaṃ hi kāṅkṣāmi yatra nāvartate punaḥ<BR>
12,318.050c	sarvasaṅgān parityajya niścitāṃ manaso gatim<BR>
12,318.051a	tatra yāsyāmi yatrātmā śamaṃ me 'dhigamiṣyati<BR>
12,318.051c	akṣayaś cāvyayaś caiva yatra sthāsyāmi śāśvataḥ<BR>
12,318.052a	na tu yogam ṛte śakyā prāptuṃ sā paramā gatiḥ<BR>
12,318.052c	avabandho hi muktasya karmabhir nopapadyate<BR>
12,318.053a	tasmād yogaṃ samāsthāya tyaktvā gṛhakalevaram<BR>
12,318.053c	vāyubhūtaḥ pravekṣyāmi tejorāśiṃ divākaram<BR>
12,318.054a	na hy eṣa kṣayam āpnoti somaḥ suragaṇair yathā<BR>
12,318.054c	kampitaḥ patate bhūmiṃ punaś caivādhirohati<BR>
12,318.054e	kṣīyate hi sadā somaḥ punaś caivābhipūryate<BR>
12,318.054f*0795_01	necchāmy evaṃ viditvaite hrāsavṛddhī punaḥ punaḥ<BR>
12,318.055a	ravis tu saṃtāpayati lokān raśmibhir ulbaṇaiḥ<BR>
12,318.055c	sarvatas teja ādatte nityam akṣayamaṇḍalaḥ<BR>
12,318.056a	ato me rocate gantum ādityaṃ dīptatejasam<BR>
12,318.056c	atra vatsyāmi durdharṣo niḥsaṅgenāntarātmanā<BR>
12,318.056d*0796_01	sūryasya tapataś cāhaṃ jagat sthāvarajaṅgamam<BR>
12,318.057a	sūryasya sadane cāhaṃ nikṣipyedaṃ kalevaram<BR>
12,318.057c	ṛṣibhiḥ saha yāsyāmi sauraṃ tejo 'tiduḥsaham<BR>
12,318.058a	āpṛcchāmi nagān nāgān girīn urvīṃ diśo divam<BR>
12,318.058c	devadānavagandharvān piśācoragarākṣasān<BR>
12,318.059a	lokeṣu sarvabhūtāni pravekṣyāmi nasaṃśayaḥ<BR>
12,318.059c	paśyantu yogavīryaṃ me sarve devāḥ saharṣibhiḥ<BR>
12,318.060a	athānujñāpya tam ṛṣiṃ nāradaṃ lokaviśrutam<BR>
12,318.060c	tasmād anujñāṃ saṃprāpya jagāma pitaraṃ prati<BR>
12,318.061a	so 'bhivādya mahātmānam ṛṣiṃ dvaipāyanaṃ munim<BR>
12,318.061c	śukaḥ pradakṣiṇīkṛtya kṛṣṇam āpṛṣṭavān muniḥ<BR>
12,318.062a	śrutvā ṛṣis tad vacanaṃ śukasya; prīto mahātmā punar āha cainam<BR>
12,318.062c	bho bhoḥ putra sthīyatāṃ tāvad adya; yāvac cakṣuḥ prīṇayāmi tvadartham<BR>
12,318.062d*0797_01	evam uktaḥ pitus tena snehayuktena cetasā<BR>
12,318.062d*0797_02	naivecchām akarot tasya niḥsaṅgenāntarātmanā<BR>
12,318.063a	nirapekṣaḥ śuko bhūtvā niḥsneho muktabandhanaḥ<BR>
12,318.063c	mokṣam evānusaṃcintya gamanāya mano dadhe<BR>
12,318.063e	pitaraṃ saṃparityajya jagāma dvijasattamaḥ<BR>
12,318.063f*0798_01	kailāsapṛṣṭhaṃ vipulaṃ siddhasaṃghair niṣevitam<BR>
12,319.001	bhīṣma uvāca<BR>
12,319.001a	giripṛṣṭhaṃ samāruhya suto vyāsasya bhārata<BR>
12,319.001c	same deśe vivikte ca niḥśalāka upāviśat<BR>
12,319.002a	dhārayām āsa cātmānaṃ yathāśāstraṃ mahāmuniḥ<BR>
12,319.002c	pādāt prabhṛtigātreṣu krameṇa kramayogavit<BR>
12,319.003a	tataḥ sa prāṅmukho vidvān āditye nacirodite<BR>
12,319.003c	pāṇipādaṃ samādhāya vinītavad upāviśat<BR>
12,319.004a	na tatra pakṣisaṃghāto na śabdo nāpi darśanam<BR>
12,319.004c	yatra vaiyāsakir dhīmān yoktuṃ samupacakrame<BR>
12,319.005a	sa dadarśa tadātmānaṃ sarvasaṅgaviniḥsṛtam<BR>
12,319.005c	prajahāsa tato hāsaṃ śukaḥ saṃprekṣya bhāskaram<BR>
12,319.006a	sa punar yogam āsthāya mokṣamārgopalabdhaye<BR>
12,319.006c	mahāyogīśvaro bhūtvā so 'tyakrāmad vihāyasam<BR>
12,319.007a	tataḥ pradakṣiṇaṃ kṛtvā devarṣiṃ nāradaṃ tadā<BR>
12,319.007c	nivedayām āsa tadā svaṃ yogaṃ paramarṣaye<BR>
12,319.008a	dṛṣṭo mārgaḥ pravṛtto 'smi svasti te 'stu tapodhana<BR>
12,319.008c	tvatprasādād gamiṣyāmi gatim iṣṭāṃ mahādyute<BR>
12,319.009a	nāradenābhyanujñātas tato dvaipāyanātmajaḥ<BR>
12,319.009c	abhivādya punar yogam āsthāyākāśam āviśat<BR>
12,319.010a	kailāsapṛṣṭhād utpatya sa papāta divaṃ tadā<BR>
12,319.010c	antarikṣacaraḥ śrīmān vyāsaputraḥ suniścitaḥ<BR>
12,319.011a	tam udyantaṃ dvijaśreṣṭhaṃ vainateyasamadyutim<BR>
12,319.011c	dadṛśuḥ sarvabhūtāni manomārutaraṃhasam<BR>
12,319.012a	vyavasāyena lokāṃs trīn sarvān so 'tha vicintayan<BR>
12,319.012c	āsthito divyam adhvānaṃ pāvakārkasamaprabhaḥ<BR>
12,319.013a	tam ekamanasaṃ yāntam avyagram akutobhayam<BR>
12,319.013c	dadṛśuḥ sarvabhūtāni jaṅgamānītarāṇi ca<BR>
12,319.014a	yathāśakti yathānyāyaṃ pūjayāṃ cakrire tadā<BR>
12,319.014c	puṣpavarṣaiś ca divyais tam avacakrur divaukasaḥ<BR>
12,319.015a	taṃ dṛṣṭvā vismitāḥ sarve gandharvāpsarasāṃ gaṇāḥ<BR>
12,319.015c	ṛṣayaś caiva saṃsiddhāḥ paraṃ vismayam āgatāḥ<BR>
12,319.016a	antarikṣacaraḥ ko 'yaṃ tapasā siddhim āgataḥ<BR>
12,319.016c	adhaḥkāyordhvavaktraś ca netraiḥ samabhivāhyate<BR>
12,319.017a	tataḥ paramadhīrātmā triṣu lokeṣu viśrutaḥ<BR>
12,319.017c	bhāskaraṃ samudīkṣan sa prāṅmukho vāgyato 'gamat<BR>
12,319.017e	śabdenākāśam akhilaṃ pūrayann iva sarvataḥ<BR>
12,319.018a	tam āpatantaṃ sahasā dṛṣṭvā sarvāpsarogaṇāḥ<BR>
12,319.018c	saṃbhrāntamanaso rājann āsan paramavismitāḥ<BR>
12,319.018e	pañcacūḍāprabhṛtayo bhṛśam utphullalocanāḥ<BR>
12,319.019a	daivataṃ katamaṃ hy etad uttamāṃ gatim āsthitam<BR>
12,319.019c	suniścitam ihāyāti vimuktam iva niḥspṛham<BR>
12,319.020a	tataḥ samaticakrāma malayaṃ nāma parvatam<BR>
12,319.020c	urvaśī pūrvacittiś ca yaṃ nityam upasevate<BR>
12,319.020e	te sma brahmarṣiputrasya vismayaṃ yayatuḥ param<BR>
12,319.021a	aho buddhisamādhānaṃ vedābhyāsarate dvije<BR>
12,319.021c	acireṇaiva kālena nabhaś carati candravat<BR>
12,319.021e	pitṛśuśrūṣayā siddhiṃ saṃprāpto 'yam anuttamām<BR>
12,319.022a	pitṛbhakto dṛḍhatapāḥ pituḥ sudayitaḥ sutaḥ<BR>
12,319.022b*0799_01	kṛtāñjalipuṭāḥ sarve tuṣṭuvur hṛṣṭamānasāḥ<BR>
12,319.022c	ananyamanasā tena kathaṃ pitrā vivarjitaḥ<BR>
12,319.023a	urvaśyā vacanaṃ śrutvā śukaḥ paramadharmavit<BR>
12,319.023c	udaikṣata diśaḥ sarvā vacane gatamānasaḥ<BR>
12,319.024a	so 'ntarikṣaṃ mahīṃ caiva saśailavanakānanām<BR>
12,319.024c	ālokayām āsa tadā sarāṃsi saritas tathā<BR>
12,319.025a	tato dvaipāyanasutaṃ bahumānapuraḥsaram<BR>
12,319.025c	kṛtāñjalipuṭāḥ sarvā nirīkṣante sma devatāḥ<BR>
12,319.026a	abravīt tās tadā vākyaṃ śukaḥ paramadharmavit<BR>
12,319.026c	pitā yady anugacchen māṃ krośamānaḥ śuketi vai<BR>
12,319.027a	tataḥ prativaco deyaṃ sarvair eva samāhitaiḥ<BR>
12,319.027c	etan me snehataḥ sarve vacanaṃ kartum arhatha<BR>
12,319.028a	śukasya vacanaṃ śrutvā diśaḥ savanakānanāḥ<BR>
12,319.028c	samudrāḥ saritaḥ śailāḥ pratyūcus taṃ samantataḥ<BR>
12,319.029a	yathājñāpayase vipra bāḍham evaṃ bhaviṣyati<BR>
12,319.029c	ṛṣer vyāharato vākyaṃ prativakṣyāmahe vayam<BR>
12,320.001	bhīṣma uvāca<BR>
12,320.001a	ity evam uktvā vacanaṃ brahmarṣiḥ sumahātapāḥ<BR>
12,320.001c	prātiṣṭhata śukaḥ siddhiṃ hitvā lokāṃś caturvidhān<BR>
12,320.002a	tamo hy aṣṭavidhaṃ hitvā jahau pañcavidhaṃ rajaḥ<BR>
12,320.002c	tataḥ sattvaṃ jahau dhīmāṃs tad adbhutam ivābhavat<BR>
12,320.003a	tatas tasmin pade nitye nirguṇe liṅgavarjite<BR>
12,320.003c	brahmaṇi pratyatiṣṭhat sa vidhūmo 'gnir iva jvalan<BR>
12,320.004a	ulkāpātā diśāṃ dāhā bhūmikampās tathaiva ca<BR>
12,320.004c	prādurbhūtāḥ kṣaṇe tasmiṃs tad adbhutam ivābhavat<BR>
12,320.005a	drumāḥ śākhāś ca mumucuḥ śikharāṇi ca parvatāḥ<BR>
12,320.005c	nirghātaśabdaiś ca girir himavān dīryatīva ha<BR>
12,320.006a	na babhāse sahasrāṃśur na jajvāla ca pāvakaḥ<BR>
12,320.006c	hradāś ca saritaś caiva cukṣubhuḥ sāgarās tathā<BR>
12,320.007a	vavarṣa vāsavas toyaṃ rasavac ca sugandhi ca<BR>
12,320.007c	vavau samīraṇaś cāpi divyagandhavahaḥ śuciḥ<BR>
12,320.008a	sa śṛṅge 'pratime divye himavan merusaṃbhave<BR>
12,320.008c	saṃśliṣṭe śvetapīte dve rukmarūpyamaye śubhe<BR>
12,320.009a	śatayojanavistāre tiryag ūrdhvaṃ ca bhārata<BR>
12,320.009c	udīcīṃ diśam āśritya rucire saṃdadarśa ha<BR>
12,320.010a	so 'viśaṅkena manasā tathaivābhyapatac chukaḥ<BR>
12,320.010c	tataḥ parvataśṛṅge dve sahasaiva dvidhākṛte<BR>
12,320.010e	adṛśyetāṃ mahārāja tad adbhutam ivābhavat<BR>
12,320.011a	tataḥ parvataśṛṅgābhyāṃ sahasaiva viniḥsṛtaḥ<BR>
12,320.011c	na ca pratijaghānāsya sa gatiṃ parvatottamaḥ<BR>
12,320.012a	tato mahān abhūc chabdo divi sarvadivaukasām<BR>
12,320.012c	gandharvāṇām ṛṣīṇāṃ ca ye ca śailanivāsinaḥ<BR>
12,320.013a	dṛṣṭvā śukam atikrāntaṃ parvataṃ ca dvidhākṛtam<BR>
12,320.013c	sādhu sādhv iti tatrāsīn nādaḥ sarvatra bhārata<BR>
12,320.014a	sa pūjyamāno devaiś ca gandharvair ṛṣibhis tathā<BR>
12,320.014c	yakṣarākṣasasaṃghaiś ca vidyādharagaṇais tathā<BR>
12,320.015a	divyaiḥ puṣpaiḥ samākīrṇam antarikṣaṃ samantataḥ<BR>
12,320.015c	āsīt kila mahārāja śukābhipatane tadā<BR>
12,320.016a	tato mandākinīṃ ramyām upariṣṭād abhivrajan<BR>
12,320.016c	śuko dadarśa dharmātmā puṣpitadrumakānanām<BR>
12,320.017a	tasyāṃ krīḍanty abhiratāḥ snānti caivāpsarogaṇāḥ<BR>
12,320.017c	śūnyākāraṃ nirākārāḥ śukaṃ dṛṣṭvā vivāsasaḥ<BR>
12,320.018a	taṃ prakramantam ājñāya pitā snehasamanvitaḥ<BR>
12,320.018c	uttamāṃ gatim āsthāya pṛṣṭhato 'nusasāra ha<BR>
12,320.019a	śukas tu mārutād ūrdhvaṃ gatiṃ kṛtvāntarikṣagām<BR>
12,320.019c	darśayitvā prabhāvaṃ svaṃ sarvabhūto 'bhavat tadā<BR>
12,320.020a	mahāyogagatiṃ tv agryāṃ vyāsotthāya mahātapāḥ<BR>
12,320.020c	nimeṣāntaramātreṇa śukābhipatanaṃ yayau<BR>
12,320.021a	sa dadarśa dvidhā kṛtvā parvatāgraṃ śukaṃ gatam<BR>
12,320.021c	śaśaṃsur ṛṣayas tasmai karma putrasya tat tadā<BR>
12,320.022a	tataḥ śuketi dīrgheṇa śaikṣeṇākranditas tadā<BR>
12,320.022c	svayaṃ pitrā svareṇoccais trīṃl lokān anunādya vai<BR>
12,320.023a	śukaḥ sarvagato bhūtvā sarvātmā sarvatomukhaḥ<BR>
12,320.023c	pratyabhāṣata dharmātmā bhoḥśabdenānunādayan<BR>
12,320.024a	tata ekākṣaraṃ nādaṃ bho ity eva samīrayan<BR>
12,320.024c	pratyāharaj jagat sarvam uccaiḥ sthāvarajaṅgamam<BR>
12,320.025a	tataḥ prabhṛti cādyāpi śabdān uccāritān pṛthak<BR>
12,320.025c	girigahvarapṛṣṭheṣu vyājahāra śukaṃ prati<BR>
12,320.026a	antarhitaḥ prabhāvaṃ tu darśayitvā śukas tadā<BR>
12,320.026c	guṇān saṃtyajya śabdādīn padam adhyagamat param<BR>
12,320.027a	mahimānaṃ tu taṃ dṛṣṭvā putrasyāmitatejasaḥ<BR>
12,320.027c	niṣasāda giriprasthe putram evānucintayan<BR>
12,320.028a	tato mandākinītīre krīḍanto 'psarasāṃ gaṇāḥ<BR>
12,320.028c	āsādya tam ṛṣiṃ sarvāḥ saṃbhrāntā gatacetasaḥ<BR>
12,320.029a	jale nililyire kāś cit kāś cid gulmān prapedire<BR>
12,320.029c	vasanāny ādaduḥ kāś cid dṛṣṭvā taṃ munisattamam<BR>
12,320.030a	tāṃ muktatāṃ tu vijñāya muniḥ putrasya vai tadā<BR>
12,320.030c	saktatām ātmanaś caiva prīto 'bhūd vrīḍitaś ca ha<BR>
12,320.031a	taṃ devagandharvavṛto maharṣigaṇapūjitaḥ<BR>
12,320.031c	pinākahasto bhagavān abhyāgacchata śaṃkaraḥ<BR>
12,320.032a	tam uvāca mahādevaḥ sāntvapūrvam idaṃ vacaḥ<BR>
12,320.032c	putraśokābhisaṃtaptaṃ kṛṣṇadvaipāyanaṃ tadā<BR>
12,320.033a	agner bhūmer apāṃ vāyor antarikṣasya caiva ha<BR>
12,320.033c	vīryeṇa sadṛśaḥ putras tvayā mattaḥ purā vṛtaḥ<BR>
12,320.034a	sa tathālakṣaṇo jātas tapasā tava saṃbhṛtaḥ<BR>
12,320.034c	mama caiva prabhāvena brahmatejomayaḥ śuciḥ<BR>
12,320.035a	sa gatiṃ paramāṃ prāpto duṣprāpām ajitendriyaiḥ<BR>
12,320.035c	daivatair api viprarṣe taṃ tvaṃ kim anuśocasi<BR>
12,320.036a	yāvat sthāsyanti girayo yāvat sthāsyanti sāgarāḥ<BR>
12,320.036c	tāvat tavākṣayā kīrtiḥ saputrasya bhaviṣyati<BR>
12,320.037a	chāyāṃ svaputrasadṛśīṃ sarvato 'napagāṃ sadā<BR>
12,320.037c	drakṣyase tvaṃ ca loke 'smin matprasādān mahāmune<BR>
12,320.038a	so 'nunīto bhagavatā svayaṃ rudreṇa bhārata<BR>
12,320.038c	chāyāṃ paśyan samāvṛttaḥ sa muniḥ parayā mudā<BR>
12,320.039a	iti janma gatiś caiva śukasya bharatarṣabha<BR>
12,320.039c	vistareṇa mayākhyātaṃ yan māṃ tvaṃ paripṛcchasi<BR>
12,320.040a	etad ācaṣṭa me rājan devarṣir nāradaḥ purā<BR>
12,320.040c	vyāsaś caiva mahāyogī saṃjalpeṣu pade pade<BR>
12,320.041a	itihāsam imaṃ puṇyaṃ mokṣadharmārthasaṃhitam<BR>
12,320.041c	dhārayed yaḥ śamaparaḥ sa gacchet paramāṃ gatim<BR>
12,321.001	yudhiṣṭhira uvāca<BR>
12,321.001a	gṛhastho brahmacārī vā vānaprastho 'tha bhikṣukaḥ<BR>
12,321.001c	ya icchet siddhim āsthātuṃ devatāṃ kāṃ yajeta saḥ<BR>
12,321.002a	kuto hy asya dhruvaḥ svargaḥ kuto niḥśreyasaṃ param<BR>
12,321.002c	vidhinā kena juhuyād daivaṃ pitryaṃ tathaiva ca<BR>
12,321.003a	muktaś ca kāṃ gatiṃ gacchen mokṣaś caiva kimātmakaḥ<BR>
12,321.003c	svargataś caiva kiṃ kuryād yena na cyavate divaḥ<BR>
12,321.004a	devatānāṃ ca ko devaḥ pitṝṇāṃ ca tathā pitā<BR>
12,321.004c	tasmāt parataraṃ yac ca tan me brūhi pitāmaha<BR>
12,321.005	bhīṣma uvāca<BR>
12,321.005a	gūḍhaṃ māṃ praśnavit praśnaṃ pṛcchase tvam ihānagha<BR>
12,321.005c	na hy eṣa tarkayā śakyo vaktuṃ varṣaśatair api<BR>
12,321.006a	ṛte devaprasādād vā rājañ jñānāgamena vā<BR>
12,321.006c	gahanaṃ hy etad ākhyānaṃ vyākhyātavyaṃ tavārihan<BR>
12,321.007a	atrāpy udāharantīmam itihāsaṃ purātanam<BR>
12,321.007c	nāradasya ca saṃvādam ṛṣer nārāyaṇasya ca<BR>
12,321.008a	nārāyaṇo hi viśvātmā caturmūrtiḥ sanātanaḥ<BR>
12,321.008c	dharmātmajaḥ saṃbabhūva pitaivaṃ me 'bhyabhāṣata<BR>
12,321.009a	kṛte yuge mahārāja purā svāyaṃbhuve 'ntare<BR>
12,321.009c	naro nārāyaṇaś caiva hariḥ kṛṣṇas tathaiva ca<BR>
12,321.010a	tebhyo nārāyaṇanarau tapas tepatur avyayau<BR>
12,321.010c	badaryāśramam āsādya śakaṭe kanakāmaye<BR>
12,321.011a	aṣṭacakraṃ hi tad yānaṃ bhūtayuktaṃ manoramam<BR>
12,321.011c	tatrādyau lokanāthau tau kṛśau dhamanisaṃtatau<BR>
12,321.012a	tapasā tejasā caiva durnirīkṣau surair api<BR>
12,321.012c	yasya prasādaṃ kurvāte sa devau draṣṭum arhati<BR>
12,321.013a	nūnaṃ tayor anumate hṛdi hṛcchayacoditaḥ<BR>
12,321.013c	mahāmeror gireḥ śṛṅgāt pracyuto gandhamādanam<BR>
12,321.014a	nāradaḥ sumahad bhūtaṃ lokān sarvān acīcarat<BR>
12,321.014c	taṃ deśam agamad rājan badaryāśramam āśugaḥ<BR>
12,321.015a	tayor āhnikavelāyāṃ tasya kautūhalaṃ tv abhūt<BR>
12,321.015c	idaṃ tad āspadaṃ kṛtsnaṃ yasmiṃl lokāḥ pratiṣṭhitāḥ<BR>
12,321.016a	sadevāsuragandharvāḥ sarṣikiṃnaralelihāḥ<BR>
12,321.016c	ekā mūrtir iyaṃ pūrvaṃ jātā bhūyaś caturvidhā<BR>
12,321.017a	dharmasya kulasaṃtāno mahān ebhir vivardhitaḥ<BR>
12,321.017c	aho hy anugṛhīto 'dya dharma ebhiḥ surair iha<BR>
12,321.017e	naranārāyaṇābhyāṃ ca kṛṣṇena hariṇā tathā<BR>
12,321.018a	tatra kṛṣṇo hariś caiva kasmiṃś cit kāraṇāntare<BR>
12,321.018c	sthitau dharmottarau hy etau tathā tapasi dhiṣṭhitau<BR>
12,321.019a	etau hi paramaṃ dhāma kānayor āhnikakriyā<BR>
12,321.019c	pitarau sarvabhūtānāṃ daivataṃ ca yaśasvinau<BR>
12,321.019e	kāṃ devatāṃ nu yajataḥ pitṝn vā kān mahāmatī<BR>
12,321.020a	iti saṃcintya manasā bhaktyā nārāyaṇasya ha<BR>
12,321.020c	sahasā prādurabhavat samīpe devayos tadā<BR>
12,321.021a	kṛte daive ca pitrye ca tatas tābhyāṃ nirīkṣitaḥ<BR>
12,321.021c	pūjitaś caiva vidhinā yathāproktena śāstrataḥ<BR>
12,321.022a	taṃ dṛṣṭvā mahad āścaryam apūrvaṃ vidhivistaram<BR>
12,321.022c	upopaviṣṭaḥ suprīto nārado bhagavān ṛṣiḥ<BR>
12,321.023a	nārāyaṇaṃ saṃnirīkṣya prasannenāntarātmanā<BR>
12,321.023c	namaskṛtvā mahādevam idaṃ vacanam abravīt<BR>
12,321.024a	vedeṣu sapurāṇeṣu sāṅgopāṅgeṣu gīyase<BR>
12,321.024c	tvam ajaḥ śāśvato dhātā mato 'mṛtam anuttamam<BR>
12,321.024e	pratiṣṭhitaṃ bhūtabhavyaṃ tvayi sarvam idaṃ jagat<BR>
12,321.025a	catvāro hy āśramā deva sarve gārhasthyamūlakāḥ<BR>
12,321.025c	yajante tvām aharahar nānāmūrtisamāsthitam<BR>
12,321.026a	pitā mātā ca sarvasya jagataḥ śāśvato guruḥ<BR>
12,321.026c	kaṃ tv adya yajase devaṃ pitaraṃ kaṃ na vidmahe<BR>
12,321.026d*0800_01	kam arcasi mahābhāga tan me brūhīha pṛcchataḥ<BR>
12,321.027	śrībhagavān uvāca<BR>
12,321.027a	avācyam etad vaktavyam ātmaguhyaṃ sanātanam<BR>
12,321.027c	tava bhaktimato brahman vakṣyāmi tu yathātatham<BR>
12,321.028a	yat tat sūkṣmam avijñeyam avyaktam acalaṃ dhruvam<BR>
12,321.028c	indriyair indriyārthaiś ca sarvabhūtaiś ca varjitam<BR>
12,321.029a	sa hy antarātmā bhūtānāṃ kṣetrajñaś ceti kathyate<BR>
12,321.029c	triguṇavyatirikto 'sau puruṣaś ceti kalpitaḥ<BR>
12,321.029e	tasmād avyaktam utpannaṃ triguṇaṃ dvijasattama<BR>
12,321.030a	avyaktā vyaktabhāvasthā yā sā prakṛtir avyayā<BR>
12,321.030c	tāṃ yonim āvayor viddhi yo 'sau sadasadātmakaḥ<BR>
12,321.030e	āvābhyāṃ pūjyate 'sau hi daive pitrye ca kalpite<BR>
12,321.031a	nāsti tasmāt paro 'nyo hi pitā devo 'tha vā dvijaḥ<BR>
12,321.031c	ātmā hi nau sa vijñeyas tatas taṃ pūjayāvahe<BR>
12,321.032a	tenaiṣā prathitā brahman maryādā lokabhāvinī<BR>
12,321.032c	daivaṃ pitryaṃ ca kartavyam iti tasyānuśāsanam<BR>
12,321.033a	brahmā sthāṇur manur dakṣo bhṛgur dharmas tapo damaḥ<BR>
12,321.033c	marīcir aṅgirātriś ca pulastyaḥ pulahaḥ kratuḥ<BR>
12,321.034a	vasiṣṭhaḥ parameṣṭhī ca vivasvān soma eva ca<BR>
12,321.034c	kardamaś cāpi yaḥ proktaḥ krodho vikrīta eva ca<BR>
12,321.035a	ekaviṃśatir utpannās te prajāpatayaḥ smṛtāḥ<BR>
12,321.035c	tasya devasya maryādāṃ pūjayanti sanātanīm<BR>
12,321.036a	daivaṃ pitryaṃ ca satataṃ tasya vijñāya tattvataḥ<BR>
12,321.036c	ātmaprāptāni ca tato jānanti dvijasattamāḥ<BR>
12,321.037a	svargasthā api ye ke cit taṃ namasyanti dehinaḥ<BR>
12,321.037c	te tatprasādād gacchanti tenādiṣṭaphalāṃ gatim<BR>
12,321.038a	ye hīnāḥ saptadaśabhir guṇaiḥ karmabhir eva ca<BR>
12,321.038c	kalāḥ pañcadaśa tyaktvā te muktā iti niścayaḥ<BR>
12,321.039a	muktānāṃ tu gatir brahman kṣetrajña iti kalpitaḥ<BR>
12,321.039c	sa hi sarvagataś caiva nirguṇaś caiva kathyate<BR>
12,321.040a	dṛśyate jñānayogena āvāṃ ca prasṛtau tataḥ<BR>
12,321.040c	evaṃ jñātvā tam ātmānaṃ pūjayāvaḥ sanātanam<BR>
12,321.041a	taṃ vedāś cāśramāś caiva nānātanusamāsthitāḥ<BR>
12,321.041c	bhaktyā saṃpūjayanty ādyaṃ gatiṃ caiṣāṃ dadāti saḥ<BR>
12,321.042a	ye tu tadbhāvitā loke ekāntitvaṃ samāsthitāḥ<BR>
12,321.042c	etad abhyadhikaṃ teṣāṃ yat te taṃ praviśanty uta<BR>
12,321.043a	iti guhyasamuddeśas tava nārada kīrtitaḥ<BR>
12,321.043c	bhaktyā premṇā ca viprarṣe asmadbhaktyā ca te śrutaḥ<BR>
12,322.001	bhīṣma uvāca<BR>
12,322.001a	sa evam ukto dvipadāṃ variṣṭho; nārāyaṇenottamapūruṣeṇa<BR>
12,322.001c	jagāda vākyaṃ dvipadāṃ variṣṭhaṃ; nārāyaṇaṃ lokahitādhivāsam<BR>
12,322.002a	yadartham ātmaprabhaveha janma; tavottamaṃ dharmagṛhe caturdhā<BR>
12,322.002c	tat sādhyatāṃ lokahitārtham adya; gacchāmi draṣṭuṃ prakṛtiṃ tavādyām<BR>
12,322.003a	vedāḥ svadhītā mama lokanātha; taptaṃ tapo nānṛtam uktapūrvam<BR>
12,322.003c	pūjāṃ gurūṇāṃ satataṃ karomi; parasya guhyaṃ na ca bhinnapūrvam<BR>
12,322.004a	guptāni catvāri yathāgamaṃ me; śatrau ca mitre ca samo 'smi nityam<BR>
12,322.004c	taṃ cādidevaṃ satataṃ prapanna; ekāntabhāvena vṛṇomy ajasram<BR>
12,322.004e	ebhir viśeṣaiḥ pariśuddhasattvaḥ; kasmān na paśyeyam anantam īśam<BR>
12,322.005a	tat pārameṣṭhyasya vaco niśamya; nārāyaṇaḥ sātvatadharmagoptā<BR>
12,322.005b*0801_01	tasmād anujñāṃ mama dehi deva<BR>
12,322.005b*0801_02	taṃ vai dṛṣṭvā kṛtakṛtyo bhavāmi<BR>
12,322.005c	gaccheti taṃ nāradam uktavān sa; saṃpūjayitvātmavidhikriyābhiḥ<BR>
12,322.006a	tato visṛṣṭaḥ parameṣṭhiputraḥ; so 'bhyarcayitvā tam ṛṣiṃ purāṇam<BR>
12,322.006c	kham utpapātottamavegayuktas; tato 'dhimerau sahasā nililye<BR>
12,322.007a	tatrāvatasthe ca munir muhūrtam; ekāntam āsādya gireḥ sa śṛṅge<BR>
12,322.007c	ālokayann uttarapaścimena; dadarśa cātyadbhutarūpayuktam<BR>
12,322.008a	kṣīrodadher uttarato hi dvīpaḥ; śvetaḥ sa nāmnā prathito viśālaḥ<BR>
12,322.008c	meroḥ sahasraiḥ sa hi yojanānāṃ; dvātriṃśatordhvaṃ kavibhir niruktaḥ<BR>
12,322.009a	atīndriyāś cānaśanāś ca tatra; niṣpandahīnāḥ susugandhinaś ca<BR>
12,322.009c	śvetāḥ pumāṃso gatasarvapāpāś; cakṣurmuṣaḥ pāpakṛtāṃ narāṇām<BR>
12,322.010a	vajrāsthikāyāḥ samamānonmānā; divyānvayarūpāḥ śubhasāropetāḥ<BR>
12,322.010c	chatrākṛtiśīrṣā meghaughaninādāḥ; satpuṣkaracatuṣkā rājīvaśatapādāḥ<BR>
12,322.011a	ṣaṣṭyā dantair yuktāḥ śuklair; aṣṭābhir daṃṣṭrābhir ye<BR>
12,322.011c	jihvābhir ye viṣvagvaktraṃ; lelihyante sūryaprakhyam<BR>
12,322.012a	bhaktyā devaṃ viśvotpannaṃ; yasmāt sarve lokāḥ sūtāḥ<BR>
12,322.012c	vedā dharmā munayaḥ śāntā; devāḥ sarve tasya visargāḥ<BR>
12,322.013	yudhiṣṭhira uvāca<BR>
12,322.013a	atīndriyā nirāhārā aniṣpandāḥ sugandhinaḥ<BR>
12,322.013c	kathaṃ te puruṣā jātāḥ kā teṣāṃ gatir uttamā<BR>
12,322.014a	ye vimuktā bhavantīha narā bharatasattama<BR>
12,322.014c	teṣāṃ lakṣaṇam etad dhi yac chvetadvīpavāsinām<BR>
12,322.015a	tasmān me saṃśayaṃ chindhi paraṃ kautūhalaṃ hi me<BR>
12,322.015c	tvaṃ hi sarvakathārāmas tvāṃ caivopāśritā vayam<BR>
12,322.016	bhīṣma uvāca<BR>
12,322.016a	vistīrṇaiṣā kathā rājañ śrutā me pitṛsaṃnidhau<BR>
12,322.016c	saiṣā tava hi vaktavyā kathāsāro hi sa smṛtaḥ<BR>
12,322.016d*0802_01	śaṃtanoḥ kathayām āsa nārado munisattamaḥ<BR>
12,322.016d*0802_02	rājñā pṛṣṭaḥ purā prāha tatrāhaṃ śrutavān purā<BR>
12,322.017a	rājoparicaro nāma babhūvādhipatir bhuvaḥ<BR>
12,322.017c	ākhaṇḍalasakhaḥ khyāto bhakto nārāyaṇaṃ harim<BR>
12,322.018a	dhārmiko nityabhaktaś ca pitṝn nityam atandritaḥ<BR>
12,322.018c	sāmrājyaṃ tena saṃprāptaṃ nārāyaṇavarāt purā<BR>
12,322.019a	sātvataṃ vidhim āsthāya prāk sūryamukhaniḥsṛtam<BR>
12,322.019c	pūjayām āsa deveśaṃ taccheṣeṇa pitāmahān<BR>
12,322.020a	pitṛśeṣeṇa viprāṃś ca saṃvibhajyāśritāṃś ca saḥ<BR>
12,322.020c	śeṣānnabhuk satyaparaḥ sarvabhūteṣv ahiṃsakaḥ<BR>
12,322.020e	sarvabhāvena bhaktaḥ sa devadevaṃ janārdanam<BR>
12,322.020f*0803_01	anādimadhyanidhanaṃ lokakartāram avyayam<BR>
12,322.021a	tasya nārāyaṇe bhaktiṃ vahato 'mitrakarśana<BR>
12,322.021c	ekaśayyāsanaṃ śakro dattavān devarāṭ svayam<BR>
12,322.022a	ātmā rājyaṃ dhanaṃ caiva kalatraṃ vāhanāni ca<BR>
12,322.022c	etad bhagavate sarvam iti tat prekṣitaṃ sadā<BR>
12,322.023a	kāmyanaimittikājasraṃ yajñiyāḥ paramakriyāḥ<BR>
12,322.023c	sarvāḥ sātvatam āsthāya vidhiṃ cakre samāhitaḥ<BR>
12,322.024a	pañcarātravido mukhyās tasya gehe mahātmanaḥ<BR>
12,322.024c	prāyaṇaṃ bhagavatproktaṃ bhuñjate cāgrabhojanam<BR>
12,322.025a	tasya praśāsato rājyaṃ dharmeṇāmitraghātinaḥ<BR>
12,322.025c	nānṛtā vāk samabhavan mano duṣṭaṃ na cābhavat<BR>
12,322.025e	na ca kāyena kṛtavān sa pāpaṃ param aṇv api<BR>
12,322.026a	ye hi te munayaḥ khyātāḥ sapta citraśikhaṇḍinaḥ<BR>
12,322.026c	tair ekamatibhir bhūtvā yat proktaṃ śāstram uttamam<BR>
12,322.026d*0804_01	vedaiś caturbhiḥ samitaṃ kṛtaṃ merau mahāgirau<BR>
12,322.026d*0804_02	āsyaiḥ saptabhir udgīrṇaṃ lokadharmam anuttamam<BR>
12,322.027a	marīcir atryaṅgirasau pulastyaḥ pulahaḥ kratuḥ<BR>
12,322.027c	vasiṣṭhaś ca mahātejā ete citraśikhaṇḍinaḥ<BR>
12,322.028a	sapta prakṛtayo hy etās tathā svāyaṃbhuvo 'ṣṭamaḥ<BR>
12,322.028c	etābhir dhāryate lokas tābhyaḥ śāstraṃ viniḥsṛtam<BR>
12,322.029a	ekāgramanaso dāntā munayaḥ saṃyame ratāḥ<BR>
12,322.029b*0805_01	bhūtabhavyabhaviṣyajñāḥ satyadharmaparāyaṇāḥ<BR>
12,322.029c	idaṃ śreya idaṃ brahma idaṃ hitam anuttamam<BR>
12,322.029e	lokān saṃcintya manasā tataḥ śāstraṃ pracakrire<BR>
12,322.030a	tatra dharmārthakāmā hi mokṣaḥ paścāc ca kīrtitaḥ<BR>
12,322.030c	maryādā vividhāś caiva divi bhūmau ca saṃsthitāḥ<BR>
12,322.031a	ārādhya tapasā devaṃ hariṃ nārāyaṇaṃ prabhum<BR>
12,322.031c	divyaṃ varṣasahasraṃ vai sarve te ṛṣibhiḥ saha<BR>
12,322.032a	nārāyaṇānuśāstā hi tadā devī sarasvatī<BR>
12,322.032c	viveśa tān ṛṣīn sarvāṃl lokānāṃ hitakāmyayā<BR>
12,322.033a	tataḥ pravartitā samyak tapovidbhir dvijātibhiḥ<BR>
12,322.033c	śabde cārthe ca hetau ca eṣā prathamasargajā<BR>
12,322.034a	ādāv eva hi tac chāstram oṃkārasvarabhūṣitam<BR>
12,322.034c	ṛṣibhir bhāvitaṃ tatra yatra kāruṇiko hy asau<BR>
12,322.035a	tataḥ prasanno bhagavān anirdiṣṭaśarīragaḥ<BR>
12,322.035c	ṛṣīn uvāca tān sarvān adṛśyaḥ puruṣottamaḥ<BR>
12,322.036a	kṛtaṃ śatasahasraṃ hi ślokānām idam uttamam<BR>
12,322.036c	lokatantrasya kṛtsnasya yasmād dharmaḥ pravartate<BR>
12,322.037a	pravṛttau ca nivṛttau ca yonir etad bhaviṣyati<BR>
12,322.037c	ṛgyajuḥsāmabhir juṣṭam atharvāṅgirasais tathā<BR>
12,322.038a	tathā pramāṇaṃ hi mayā kṛto brahmā prasādajaḥ<BR>
12,322.038c	rudraś ca krodhajo viprā yūyaṃ prakṛtayas tathā<BR>
12,322.039a	sūryācandramasau vāyur bhūmir āpo 'gnir eva ca<BR>
12,322.039c	sarve ca nakṣatragaṇā yac ca bhūtābhiśabditam<BR>
12,322.040a	adhikāreṣu vartante yathāsvaṃ brahmavādinaḥ<BR>
12,322.040c	sarve pramāṇaṃ hi yathā tathaitac chāstram uttamam<BR>
12,322.041a	bhaviṣyati pramāṇaṃ vai etan madanuśāsanam<BR>
12,322.041c	asmāt pravakṣyate dharmān manuḥ svāyaṃbhuvaḥ svayam<BR>
12,322.042a	uśanā bṛhaspatiś caiva yadotpannau bhaviṣyataḥ<BR>
12,322.042c	tadā pravakṣyataḥ śāstraṃ yuṣmanmatibhir uddhṛtam<BR>
12,322.043a	svāyaṃbhuveṣu dharmeṣu śāstre cośanasā kṛte<BR>
12,322.043c	bṛhaspatimate caiva lokeṣu pravicārite<BR>
12,322.044a	yuṣmatkṛtam idaṃ śāstraṃ prajāpālo vasus tataḥ<BR>
12,322.044c	bṛhaspatisakāśād vai prāpsyate dvijasattamāḥ<BR>
12,322.045a	sa hi madbhāvito rājā madbhaktaś ca bhaviṣyati<BR>
12,322.045c	tena śāstreṇa lokeṣu kriyāḥ sarvāḥ kariṣyati<BR>
12,322.046a	etad dhi sarvaśāstrāṇāṃ śāstram uttamasaṃjñitam<BR>
12,322.046c	etad arthyaṃ ca dharmyaṃ ca yaśasyaṃ caitad uttamam<BR>
12,322.047a	asya pravartanāc caiva prajāvanto bhaviṣyatha<BR>
12,322.047c	sa ca rājā śriyā yukto bhaviṣyati mahān vasuḥ<BR>
12,322.048a	saṃsthite tu nṛpe tasmiñ śāstram etat sanātanam<BR>
12,322.048c	antardhāsyati tat satyam etad vaḥ kathitaṃ mayā<BR>
12,322.049a	etāvad uktvā vacanam adṛśyaḥ puruṣottamaḥ<BR>
12,322.049c	visṛjya tān ṛṣīn sarvān kām api prasthito diśam<BR>
12,322.050a	tatas te lokapitaraḥ sarvalokārthacintakāḥ<BR>
12,322.050c	prāvartayanta tac chāstraṃ dharmayoniṃ sanātanam<BR>
12,322.051a	utpanne ''ṅgirase caiva yuge prathamakalpite<BR>
12,322.051c	sāṅgopaniṣadaṃ śāstraṃ sthāpayitvā bṛhaspatau<BR>
12,322.052a	jagmur yathepsitaṃ deśaṃ tapase kṛtaniścayāḥ<BR>
12,322.052c	dhāraṇāt sarvalokānāṃ sarvadharmapravartakāḥ<BR>
12,323.001	bhīṣma uvāca<BR>
12,323.001a	tato 'tīte mahākalpe utpanne 'ṅgirasaḥ sute<BR>
12,323.001c	babhūvur nirvṛtā devā jāte devapurohite<BR>
12,323.002a	bṛhad brahma mahac ceti śabdāḥ paryāyavācakāḥ<BR>
12,323.002c	ebhiḥ samanvito rājan guṇair vidvān bṛhaspatiḥ<BR>
12,323.003a	tasya śiṣyo babhūvāgryo rājoparicaro vasuḥ<BR>
12,323.003c	adhītavāṃs tadā śāstraṃ samyak citraśikhaṇḍijam<BR>
12,323.004a	sa rājā bhāvitaḥ pūrvaṃ daivena vidhinā vasuḥ<BR>
12,323.004c	pālayām āsa pṛthivīṃ divam ākhaṇḍalo yathā<BR>
12,323.005a	tasya yajño mahān āsīd aśvamedho mahātmanaḥ<BR>
12,323.005c	bṛhaspatir upādhyāyas tatra hotā babhūva ha<BR>
12,323.006a	prajāpatisutāś cātra sadasyās tv abhavaṃs trayaḥ<BR>
12,323.006c	ekataś ca dvitaś caiva tritaś caiva maharṣayaḥ<BR>
12,323.007a	dhanuṣākṣo 'tha raibhyaś ca arvāvasuparāvasū<BR>
12,323.007c	ṛṣir medhātithiś caiva tāṇḍyaś caiva mahān ṛṣiḥ<BR>
12,323.008a	ṛṣiḥ śaktir mahābhāgas tathā vedaśirāś ca yaḥ<BR>
12,323.008c	kapilaś ca ṛṣiśreṣṭhaḥ śālihotrapitāmahaḥ<BR>
12,323.009a	ādyaḥ kaṭhas taittiriś ca vaiśaṃpāyanapūrvajaḥ<BR>
12,323.009c	kaṇvo 'tha devahotraś ca ete ṣoḍaśa kīrtitāḥ<BR>
12,323.009e	saṃbhṛtāḥ sarvasaṃbhārās tasmin rājan mahākratau<BR>
12,323.010a	na tatra paśughāto 'bhūt sa rājaivaṃ sthito 'bhavat<BR>
12,323.010c	ahiṃsraḥ śucir akṣudro nirāśīḥ karmasaṃstutaḥ<BR>
12,323.010e	āraṇyakapadodgītā bhāgās tatropakalpitāḥ<BR>
12,323.011a	prītas tato 'sya bhagavān devadevaḥ purātanaḥ<BR>
12,323.011c	sākṣāt taṃ darśayām āsa so 'dṛśyo 'nyena kena cit<BR>
12,323.012a	svayaṃ bhāgam upāghrāya puroḍāśaṃ gṛhītavān<BR>
12,323.012c	adṛśyena hṛto bhāgo devena harimedhasā<BR>
12,323.013a	bṛhaspatis tataḥ kruddhaḥ sruvam udyamya vegitaḥ<BR>
12,323.013c	ākāśaṃ ghnan sruvaḥ pātai roṣād aśrūṇy avartayat<BR>
12,323.014a	uvāca coparicaraṃ mayā bhāgo 'yam udyataḥ<BR>
12,323.014c	grāhyaḥ svayaṃ hi devena matpratyakṣaṃ na saṃśayaḥ<BR>
12,323.015a	udyatā yajñabhāgā hi sākṣāt prāptāḥ surair iha<BR>
12,323.015c	kimartham iha na prāpto darśanaṃ sa harir vibhuḥ<BR>
12,323.016a	tataḥ sa taṃ samuddhūtaṃ bhūmipālo mahān vasuḥ<BR>
12,323.016c	prasādayām āsa muniṃ sadasyās te ca sarvaśaḥ<BR>
12,323.016d*0806_00	uparicaravasur uvāca<BR>
12,323.016d*0806_01	hutaṃ tvayāvadānīha puroḍāśasya yāvatī<BR>
12,323.016d*0806_02	gṛhītā devadevena matpratyakṣaṃ na saṃśayaḥ<BR>
12,323.016d*0806_03	ity evam ukto vasunā saroṣaś cābravīd guruḥ<BR>
12,323.016d*0806_04	na yajeyam ahaṃ cātra paribhūtas tvayānagha<BR>
12,323.016d*0806_05	tvayā paśur vāritaś ca kṛtaḥ piṣṭamayaḥ paśuḥ<BR>
12,323.016d*0806_06	vasur uvāca<BR>
12,323.016d*0806_06	tvaṃ devaṃ paśyase nityaṃ na paśyeyam ahaṃ katham<BR>
12,323.016d*0806_07	paśuhiṃsā vāritā ca yajurvedādimantrataḥ<BR>
12,323.016d*0806_08	ahaṃ na vāraye hiṃsāṃ drakṣyāmy ekāntiko harim<BR>
12,323.016d*0806_09	bhīṣma uvāca<BR>
12,323.016d*0806_09	tasmāt kopo na kartavyo bhavatā guruṇā mayi<BR>
12,323.016d*0806_10	vasum evaṃ bruvāṇaṃ tu kruddha eva bṛhaspatiḥ<BR>
12,323.016d*0806_11	uvāca ṛtvijaś caiva kiṃ naḥ karmeti vārayan<BR>
12,323.016d*0806_12	athaikato dvitaś caiva tritaś caiva maharṣayaḥ<BR>
12,323.017a	ūcuś cainam asaṃbhrāntā na roṣaṃ kartum arhasi<BR>
12,323.017b*0807_01	śṛṇu tvaṃ vacanaṃ putra asmābhiḥ samudāhṛtam<BR>
12,323.017c	naiṣa dharmaḥ kṛtayuge yas tvaṃ roṣam acīkṛthāḥ<BR>
12,323.018a	aroṣaṇo hy asau devo yasya bhāgo 'yam udyataḥ<BR>
12,323.018c	na sa śakyas tvayā draṣṭum asmābhir vā bṛhaspate<BR>
12,323.018e	yasya prasādaṃ kurute sa vai taṃ draṣṭum arhati<BR>
12,323.019	ekatadvitatritā ūcuḥ<BR>
12,323.019*0808_01	ekatadvitatritaś cocus tataś citraśikhaṇḍinaḥ<BR>
12,323.019a	vayaṃ hi brahmaṇaḥ putrā mānasāḥ parikīrtitāḥ<BR>
12,323.019c	gatā niḥśreyasārthaṃ hi kadā cid diśam uttarām<BR>
12,323.020a	taptvā varṣasahasrāṇi catvāri tapa uttamam<BR>
12,323.020c	ekapādasthitāḥ samyak kāṣṭhabhūtāḥ samāhitāḥ<BR>
12,323.021a	meror uttarabhāge tu kṣīrodasyānukūlataḥ<BR>
12,323.021c	sa deśo yatra nas taptaṃ tapaḥ paramadāruṇam<BR>
12,323.021e	kathaṃ paśyemahi vayaṃ devaṃ nārāyaṇaṃ tv iti<BR>
12,323.021f*0809_01	vareṇyaṃ varadaṃ taṃ vai devadevaṃ sanātanam<BR>
12,323.022a	tato vratasyāvabhṛthe vāg uvācāśarīriṇī<BR>
12,323.022b*0810_01	snigdhagambhīrayā vācā praharṣaṇakarī vibho<BR>
12,323.022c	sutaptaṃ vas tapo viprāḥ prasannenāntarātmanā<BR>
12,323.023a	yūyaṃ jijñāsavo bhaktāḥ kathaṃ drakṣyatha taṃ prabhum<BR>
12,323.023c	kṣīrodadher uttarataḥ śvetadvīpo mahāprabhaḥ<BR>
12,323.024a	tatra nārāyaṇaparā mānavāś candravarcasaḥ<BR>
12,323.024c	ekāntabhāvopagatās te bhaktāḥ puruṣottamam<BR>
12,323.025a	te sahasrārciṣaṃ devaṃ praviśanti sanātanam<BR>
12,323.025c	atīndriyā nirāhārā aniṣpandāḥ sugandhinaḥ<BR>
12,323.026a	ekāntinas te puruṣāḥ śvetadvīpanivāsinaḥ<BR>
12,323.026c	gacchadhvaṃ tatra munayas tatrātmā me prakāśitaḥ<BR>
12,323.027a	atha śrutvā vayaṃ sarve vācaṃ tām aśarīriṇīm<BR>
12,323.027c	yathākhyātena mārgeṇa taṃ deśaṃ pratipedire<BR>
12,323.028a	prāpya śvetaṃ mahādvīpaṃ taccittās taddidṛkṣavaḥ<BR>
12,323.028b*0811_01	sahasābhihatāḥ sarve tejasā tasya mohitāḥ<BR>
12,323.028c	tato no dṛṣṭiviṣayas tadā pratihato 'bhavat<BR>
12,323.029a	na ca paśyāma puruṣaṃ tattejohṛtadarśanāḥ<BR>
12,323.029c	tato naḥ prādurabhavad vijñānaṃ devayogajam<BR>
12,323.030a	na kilātaptatapasā śakyate draṣṭum añjasā<BR>
12,323.030c	tataḥ punar varṣaśataṃ taptvā tātkālikaṃ mahat<BR>
12,323.031a	vratāvasāne suśubhān narān dadṛśire vayam<BR>
12,323.031c	śvetāṃś candrapratīkāśān sarvalakṣaṇalakṣitān<BR>
12,323.032a	nityāñjalikṛtān brahma japataḥ prāgudaṅmukhān<BR>
12,323.032c	mānaso nāma sa japo japyate tair mahātmabhiḥ<BR>
12,323.032e	tenaikāgramanastvena prīto bhavati vai hariḥ<BR>
12,323.033a	yā bhaven muniśārdūla bhāḥ sūryasya yugakṣaye<BR>
12,323.033c	ekaikasya prabhā tādṛk sābhavan mānavasya ha<BR>
12,323.034a	tejonivāsaḥ sa dvīpa iti vai menire vayam<BR>
12,323.034c	na tatrābhyadhikaḥ kaś cit sarve te samatejasaḥ<BR>
12,323.035a	atha sūryasahasrasya prabhāṃ yugapad utthitām<BR>
12,323.035c	sahasā dṛṣṭavantaḥ sma punar eva bṛhaspate<BR>
12,323.036a	sahitāś cābhyadhāvanta tatas te mānavā drutam<BR>
12,323.036c	kṛtāñjalipuṭā hṛṣṭā nama ity eva vādinaḥ<BR>
12,323.037a	tato 'bhivadatāṃ teṣām aśrauṣma vipulaṃ dhvanim<BR>
12,323.037c	baliḥ kilopahriyate tasya devasya tair naraiḥ<BR>
12,323.038a	vayaṃ tu tejasā tasya sahasā hṛtacetasaḥ<BR>
12,323.038c	na kiṃ cid api paśyāmo hṛtadṛṣṭibalendriyāḥ<BR>
12,323.039a	ekas tu śabdo 'virataḥ śruto 'smābhir udīritaḥ<BR>
12,323.039b*0812_01	ākāśaṃ pūrayan sarvaṃ śikṣākṣarasamanvitaḥ<BR>
12,323.039c	jitaṃ te puṇḍarīkākṣa namas te viśvabhāvana<BR>
12,323.040a	namas te 'stu hṛṣīkeśa mahāpuruṣapūrvaja<BR>
12,323.040c	iti śabdaḥ śruto 'smābhiḥ śikṣākṣarasamīritaḥ<BR>
12,323.041a	etasminn antare vāyuḥ sarvagandhavahaḥ śuciḥ<BR>
12,323.041c	divyāny uvāha puṣpāṇi karmaṇyāś cauṣadhīs tathā<BR>
12,323.042a	tair iṣṭaḥ pañcakālajñair harir ekāntibhir naraiḥ<BR>
12,323.042b*0813_01	bhaktyā paramayā yuktair manovākkarmabhis tadā<BR>
12,323.042c	nūnaṃ tatrāgato devo yathā tair vāg udīritā<BR>
12,323.042e	vayaṃ tv enaṃ na paśyāmo mohitās tasya māyayā<BR>
12,323.043a	mārute saṃnivṛtte ca balau ca pratipādite<BR>
12,323.043c	cintāvyākulitātmāno jātāḥ smo 'ṅgirasāṃ vara<BR>
12,323.044a	mānavānāṃ sahasreṣu teṣu vai śuddhayoniṣu<BR>
12,323.044c	asmān na kaś cin manasā cakṣuṣā vāpy apūjayat<BR>
12,323.045a	te 'pi svasthā munigaṇā ekabhāvam anuvratāḥ<BR>
12,323.045c	nāsmāsu dadhire bhāvaṃ brahmabhāvam anuṣṭhitāḥ<BR>
12,323.046a	tato 'smān supariśrāntāṃs tapasā cāpi karśitān<BR>
12,323.046c	uvāca khasthaṃ kim api bhūtaṃ tatrāśarīrakam<BR>
12,323.047a	dṛṣṭā vaḥ puruṣāḥ śvetāḥ sarvendriyavivarjitāḥ<BR>
12,323.047c	dṛṣṭo bhavati deveśa ebhir dṛṣṭair dvijottamāḥ<BR>
12,323.048a	gacchadhvaṃ munayaḥ sarve yathāgatam ito 'cirāt<BR>
12,323.048c	na sa śakyo abhaktena draṣṭuṃ devaḥ kathaṃ cana<BR>
12,323.049a	kāmaṃ kālena mahatā ekāntitvaṃ samāgataiḥ<BR>
12,323.049c	śakyo draṣṭuṃ sa bhagavān prabhāmaṇḍaladurdṛśaḥ<BR>
12,323.050a	mahat kāryaṃ tu kartavyaṃ yuṣmābhir dvijasattamāḥ<BR>
12,323.050c	itaḥ kṛtayuge 'tīte viparyāsaṃ gate 'pi ca<BR>
12,323.051a	vaivasvate 'ntare viprāḥ prāpte tretāyuge tataḥ<BR>
12,323.051c	surāṇāṃ kāryasiddhyarthaṃ sahāyā vai bhaviṣyatha<BR>
12,323.052a	tatas tad adbhutaṃ vākyaṃ niśamyaivaṃ sma somapa<BR>
12,323.052c	tasya prasādāt prāptāḥ smo deśam īpsitam añjasā<BR>
12,323.053a	evaṃ sutapasā caiva havyakavyais tathaiva ca<BR>
12,323.053c	devo 'smābhir na dṛṣṭaḥ sa kathaṃ tvaṃ draṣṭum arhasi<BR>
12,323.053e	nārāyaṇo mahad bhūtaṃ viśvasṛg ghavyakavyabhuk<BR>
12,323.053f*0814_01	anādinidhano 'vyakto devadānavapūjitaḥ<BR>
12,323.054	bhīṣma uvāca<BR>
12,323.054a	evam ekatavākyena dvitatritamatena ca<BR>
12,323.054c	anunītaḥ sadasyaiś ca bṛhaspatir udāradhīḥ<BR>
12,323.054e	samānīya tato yajñaṃ daivataṃ samapūjayat<BR>
12,323.055a	samāptayajño rājāpi prajāḥ pālitavān vasuḥ<BR>
12,323.055c	brahmaśāpād divo bhraṣṭaḥ praviveśa mahīṃ tataḥ<BR>
12,323.055d*0815_01	sa rājā rājaśārdūla satyadharmaparāyaṇaḥ<BR>
12,323.056a	antarbhūmigataś caiva satataṃ dharmavatsalaḥ<BR>
12,323.056c	nārāyaṇaparo bhūtvā nārāyaṇapadaṃ jagau<BR>
12,323.057a	tasyaiva ca prasādena punar evotthitas tu saḥ<BR>
12,323.057c	mahītalād gataḥ sthānaṃ brahmaṇaḥ samanantaram<BR>
12,323.057e	parāṃ gatim anuprāpta iti naiṣṭhikam añjasā<BR>
12,324.001	yudhiṣṭhira uvāca<BR>
12,324.001a	yadā bhakto bhagavata āsīd rājā mahāvasuḥ<BR>
12,324.001c	kimarthaṃ sa paribhraṣṭo viveśa vivaraṃ bhuvaḥ<BR>
12,324.002	bhīṣma uvāca<BR>
12,324.002a	atrāpy udāharantīmam itihāsaṃ purātanam<BR>
12,324.002c	ṛṣīṇāṃ caiva saṃvādaṃ tridaśānāṃ ca bhārata<BR>
12,324.002d*0816_01	iyaṃ vai karmabhūmir hi svargo bhogāya kalpitaḥ<BR>
12,324.002d*0816_02	tasmād indro mahīṃ prāpya yajamānas tu dīkṣitaḥ<BR>
12,324.002d*0816_03	savanīyapaśoḥ kāla āgate tu bṛhaspatiḥ<BR>
12,324.002d*0816_04	piṣṭam ānīyatām atra paśvartha iti bhāṣata<BR>
12,324.002d*0816_05	tac chrutvā devatāḥ sarvā idam ūcur dvijottamam<BR>
12,324.002d*0816_06	bṛhaspatiṃ māṃsagṛdhnāḥ pṛthak pṛthag ariṃdama<BR>
12,324.003a	ajena yaṣṭavyam iti devāḥ prāhur dvijottamān<BR>
12,324.003c	sa ca chāgo hy ajo jñeyo nānyaḥ paśur iti sthitiḥ<BR>
12,324.004	ṛṣaya ūcuḥ<BR>
12,324.004a	bījair yajñeṣu yaṣṭavyam iti vai vaidikī śrutiḥ<BR>
12,324.004c	ajasaṃjñāni bījāni chāgaṃ na ghnantum arhatha<BR>
12,324.005a	naiṣa dharmaḥ satāṃ devā yatra vadhyeta vai paśuḥ<BR>
12,324.005c	idaṃ kṛtayugaṃ śreṣṭhaṃ kathaṃ vadhyeta vai paśuḥ<BR>
12,324.005d*0817_01	yuṣmākam ajabuddhir hi ajo bījaṃ tad ucyate<BR>
12,324.006	bhīṣma uvāca<BR>
12,324.006a	teṣāṃ saṃvadatām evam ṛṣīṇāṃ vibudhaiḥ saha<BR>
12,324.006c	mārgāgato nṛpaśreṣṭhas taṃ deśaṃ prāptavān vasuḥ<BR>
12,324.006e	antarikṣacaraḥ śrīmān samagrabalavāhanaḥ<BR>
12,324.007a	taṃ dṛṣṭvā sahasāyāntaṃ vasuṃ te tv antarikṣagam<BR>
12,324.007c	ūcur dvijātayo devān eṣa chetsyati saṃśayam<BR>
12,324.008a	yajvā dānapatiḥ śreṣṭhaḥ sarvabhūtahitapriyaḥ<BR>
12,324.008c	kathaṃ svid anyathā brūyād vākyam eṣa mahān vasuḥ<BR>
12,324.009a	evaṃ te saṃvidaṃ kṛtvā vibudhā ṛṣayas tathā<BR>
12,324.009c	apṛcchan sahasābhyetya vasuṃ rājānam antikāt<BR>
12,324.010a	bho rājan kena yaṣṭavyam ajenāho svid auṣadhaiḥ<BR>
12,324.010c	etan naḥ saṃśayaṃ chindhi pramāṇaṃ no bhavān mataḥ<BR>
12,324.011a	sa tān kṛtāñjalir bhūtvā paripapraccha vai vasuḥ<BR>
12,324.011c	kasya vaḥ ko mataḥ pakṣo brūta satyaṃ samāgatāḥ<BR>
12,324.012	ṛṣaya ūcuḥ<BR>
12,324.012a	dhānyair yaṣṭavyam ity eṣa pakṣo 'smākaṃ narādhipa<BR>
12,324.012c	devānāṃ tu paśuḥ pakṣo mato rājan vadasva naḥ<BR>
12,324.013	bhīṣma uvāca<BR>
12,324.013a	devānāṃ tu mataṃ jñātvā vasunā pakṣasaṃśrayāt<BR>
12,324.013c	chāgenājena yaṣṭavyam evam uktaṃ vacas tadā<BR>
12,324.014a	kupitās te tataḥ sarve munayaḥ sūryavarcasaḥ<BR>
12,324.014c	ūcur vasuṃ vimānasthaṃ devapakṣārthavādinam<BR>
12,324.015a	surapakṣo gṛhītas te yasmāt tasmād divaḥ pata<BR>
12,324.015c	adya prabhṛti te rājann ākāśe vihatā gatiḥ<BR>
12,324.015e	asmacchāpābhighātena mahīṃ bhittvā pravekṣyasi<BR>
12,324.015f*0818_01	viruddhaṃ vedasūtrāṇām uktaṃ yadi bhaven nṛpa<BR>
12,324.015f*0818_02	vayaṃ viruddhavacanā yadi tatra patāmahe<BR>
12,324.016a	tatas tasmin muhūrte 'tha rājoparicaras tadā<BR>
12,324.016c	adho vai saṃbabhūvāśu bhūmer vivarago nṛpaḥ<BR>
12,324.016e	smṛtis tv enaṃ na prajahau tadā nārāyaṇājñayā<BR>
12,324.017a	devās tu sahitāḥ sarve vasoḥ śāpavimokṣaṇam<BR>
12,324.017c	cintayām āsur avyagrāḥ sukṛtaṃ hi nṛpasya tat<BR>
12,324.018a	anenāsmatkṛte rājñā śāpaḥ prāpto mahātmanā<BR>
12,324.018c	asya pratipriyaṃ kāryaṃ sahitair no divaukasaḥ<BR>
12,324.019a	iti buddhyā vyavasyāśu gatvā niścayam īśvarāḥ<BR>
12,324.019c	ūcus taṃ hṛṣṭamanaso rājoparicaraṃ tadā<BR>
12,324.020a	brahmaṇyadevaṃ tvaṃ bhaktaḥ surāsuraguruṃ harim<BR>
12,324.020c	kāmaṃ sa tava tuṣṭātmā kuryāc chāpavimokṣaṇam<BR>
12,324.021a	mānanā tu dvijātīnāṃ kartavyā vai mahātmanām<BR>
12,324.021c	avaśyaṃ tapasā teṣāṃ phalitavyaṃ nṛpottama<BR>
12,324.021d*0819_01	viruddhaṃ vedaśāstrāṇāṃ na vaktavyaṃ hitārthinā<BR>
12,324.022a	yatas tvaṃ sahasā bhraṣṭa ākāśān medinītalam<BR>
12,324.022b*0820_01	asmatpakṣanimittaṃ te vyasanaṃ prāptam īdṛśam<BR>
12,324.022c	ekaṃ tv anugrahaṃ tubhyaṃ dadmo vai nṛpasattama<BR>
12,324.023a	yāvat tvaṃ śāpadoṣeṇa kālam āsiṣyase 'nagha<BR>
12,324.023c	bhūmer vivarago bhūtvā tāvantaṃ kālam āpsyasi<BR>
12,324.023e	yajñeṣu suhutāṃ viprair vasor dhārāṃ mahātmabhiḥ<BR>
12,324.024a	prāpsyase 'smadanudhyānān mā ca tvāṃ glānir āspṛśet<BR>
12,324.024c	na kṣutpipāse rājendra bhūmeś chidre bhaviṣyataḥ<BR>
12,324.025a	vasor dhārānupītatvāt tejasāpyāyitena ca<BR>
12,324.025b*0821_01	taṃ bhakto 'si mahātmānaṃ devadevaṃ sanātanam<BR>
12,324.025c	sa devo 'smadvarāt prīto brahmalokaṃ hi neṣyati<BR>
12,324.026a	evaṃ dattvā varaṃ rājñe sarve tatra divaukasaḥ<BR>
12,324.026b*0822_01	kratuṃ samāpya piṣṭena munīnāṃ vacanāt tadā<BR>
12,324.026c	gatāḥ svabhavanaṃ devā ṛṣayaś ca tapodhanāḥ<BR>
12,324.026d*0823_01	gṛhītvā dakṣiṇāṃ sarve gatāḥ svān āśramān punaḥ<BR>
12,324.026d*0823_02	vasuṃ vicintya śakraś ca praviveśāmarāvatīm<BR>
12,324.026d*0823_03	vasur vivaragas tatra vyalīkasya phalād guroḥ<BR>
12,324.027a	cakre ca satataṃ pūjāṃ viṣvaksenāya bhārata<BR>
12,324.027c	japyaṃ jagau ca satataṃ nārāyaṇamukhodgatam<BR>
12,324.028a	tatrāpi pañcabhir yajñaiḥ pañcakālān ariṃdama<BR>
12,324.028c	ayajad dhariṃ surapatiṃ bhūmer vivarago 'pi san<BR>
12,324.029a	tato 'sya tuṣṭo bhagavān bhaktyā nārāyaṇo hariḥ<BR>
12,324.029c	ananyabhaktasya satas tatparasya jitātmanaḥ<BR>
12,324.030a	varado bhagavān viṣṇuḥ samīpasthaṃ dvijottamam<BR>
12,324.030c	garutmantaṃ mahāvegam ābabhāṣe smayann iva<BR>
12,324.031a	dvijottama mahābhāga gamyatāṃ vacanān mama<BR>
12,324.031c	samrāḍ rājā vasur nāma dharmātmā māṃ samāśritaḥ<BR>
12,324.032a	brāhmaṇānāṃ prakopena praviṣṭo vasudhātalam<BR>
12,324.032c	mānitās te tu viprendrās tvaṃ tu gaccha dvijottama<BR>
12,324.033a	bhūmer vivarasaṃguptaṃ garuḍeha mamājñayā<BR>
12,324.033c	adhaścaraṃ nṛpaśreṣṭhaṃ khecaraṃ kuru māciram<BR>
12,324.034a	garutmān atha vikṣipya pakṣau mārutavegavān<BR>
12,324.034c	viveśa vivaraṃ bhūmer yatrāste vāgyato vasuḥ<BR>
12,324.035a	tata enaṃ samutkṣipya sahasā vinatāsutaḥ<BR>
12,324.035b*0824_01	gṛhītvā taṃ vasuṃ bhaktaṃ sahasā vasudhātalāt<BR>
12,324.035c	utpapāta nabhas tūrṇaṃ tatra cainam amuñcata<BR>
12,324.036a	tasmin muhūrte saṃjajñe rājoparicaraḥ punaḥ<BR>
12,324.036c	saśarīro gataś caiva brahmalokaṃ nṛpottamaḥ<BR>
12,324.037a	evaṃ tenāpi kaunteya vāgdoṣād devatājñayā<BR>
12,324.037c	prāptā gatir ayajvārhā dvijaśāpān mahātmanā<BR>
12,324.038a	kevalaṃ puruṣas tena sevito harir īśvaraḥ<BR>
12,324.038c	tataḥ śīghraṃ jahau śāpaṃ brahmalokam avāpa ca<BR>
12,324.039a	etat te sarvam ākhyātaṃ te bhūtā mānavā yathā<BR>
12,324.039c	nārado 'pi yathā śvetaṃ dvīpaṃ sa gatavān ṛṣiḥ<BR>
12,324.039e	tat te sarvaṃ pravakṣyāmi śṛṇuṣvaikamanā nṛpa<BR>
12,325.001	bhīṣma uvāca<BR>
12,325.001a	prāpya śvetaṃ mahādvīpaṃ nārado bhagavān ṛṣiḥ<BR>
12,325.001c	dadarśa tān eva narāñ śvetāṃś candraprabhāñ śubhān<BR>
12,325.001d*0825_01	anindriyān anāhārān aniṣyandān sugandhinaḥ<BR>
12,325.001d*0825_02	baddhāñjalipuṭān hṛṣṭāñ jitaṃ ta iti vādinaḥ<BR>
12,325.001d*0825_03	mahopaniṣadaṃ mantram adhīyānān svarānvitam<BR>
12,325.001d*0825_04	pañcopaniṣadair mantrair manasā dhyāyataḥ śucīn<BR>
12,325.001d*0825_05	śāśvataṃ brahma paramaṃ gṛṇānān sūryavarcasaḥ<BR>
12,325.001d*0825_06	pūjāparān balikṛtaḥ stuvataḥ parameṣṭhinam<BR>
12,325.001d*0825_07	ekāgramanaso dāntān ekāntitvam upāśritān<BR>
12,325.002a	pūjayām āsa śirasā manasā taiś ca pūjitaḥ<BR>
12,325.002c	didṛkṣur japyaparamaḥ sarvakṛcchradharaḥ sthitaḥ<BR>
12,325.003a	bhūtvaikāgramanā vipra ūrdhvabāhur mahāmuniḥ<BR>
12,325.003c	stotraṃ jagau sa viśvāya nirguṇāya mahātmane<BR>
12,325.004	nārada uvāca<BR>
12,325.004A	namas te devadeva [1] niṣkriya [2] nirguṇa [3] lokasākṣin [4] kṣetrajña [5] ananta [6_116] puruṣa [7] mahāpuruṣa [8] triguṇa [9] pradhāna [10]<BR>
12,325.004B	amṛta [11] vyoma [12] sanātana [13] sadasadvyaktāvyakta [14] ṛtadhāman [15] pūrvādideva [16] vasuprada [17] prajāpate [18] suprajāpate [19] vanaspate [20]<BR>
12,325.004C	mahāprajāpate [21] ūrjaspate [22] vācaspate [23] manaspate [24] jagatpate [25] divaspate [26] marutpate [27] salilapate [28] pṛthivīpate [29] dikpate [30]<BR>
12,325.004D	pūrvanivāsa [31] brahmapurohita [32] brahmakāyika [33] mahākāyika [34] mahārājika [35] caturmahārājika [36] ābhāsura [37] mahābhāsura [38] saptamahābhāsura [39] yāmya [40]<BR>
12,325.004E	mahāyāmya [41] saṃjñāsaṃjña [42] tuṣita [43] mahātuṣita [44] pratardana [45] parinirmita [46] vaśavartin [47] aparinirmita [48] yajña [49] mahāyajña [50]<BR>
12,325.004F	yajñasaṃbhava [51] yajñayone [52] yajñagarbha [53] yajñahṛdaya [54] yajñastuta [55] yajñabhāgahara [56] pañcayajñadhara [57] pañcakālakartṛgate [58] pañcarātrika [59] vaikuṇṭha [60]<BR>
12,325.004G	aparājita [61] mānasika [62] paramasvāmin [63] susnāta [64] haṃsa [65] paramahaṃsa [66] paramayājñika [67] sāṃkhyayoga [68] amṛteśaya [69] hiraṇyeśaya [70]<BR>
12,325.004H	vedeśaya [71] kuśeśaya [72] brahmeśaya [73] padmeśaya [74] viśveśvara [75] tvaṃ jagadanvayaḥ [76] tvaṃ jagatprakṛtiḥ [77] tavāgnir āsyam [78] vaḍavāmukho 'gniḥ [79] tvam āhutiḥ [80]<BR>
12,325.004I	tvaṃ sārathiḥ [81] tvaṃ vaṣaṭkāraḥ [82] tvam oṃkāraḥ [83] tvaṃ manaḥ [84] tvaṃ candramāḥ [85] tvaṃ cakṣur ādyam [86] tvaṃ sūryaḥ [87] tvaṃ diśāṃ gajaḥ [88] digbhāno [89] hayaśiraḥ [90]<BR>
12,325.004J	prathamatrisauparṇa [91] pañcāgne [92] triṇāciketa [93] ṣaḍaṅgavidhāna [94] prāgjyotiṣa [95] jyeṣṭhasāmaga [96] sāmikavratadhara [97] atharvaśiraḥ [98] pañcamahākalpa [99] phenapācārya [100]<BR>
12,325.004K	vālakhilya [101] vaikhānasa [102] abhagnayoga [103] abhagnaparisaṃkhyāna [104] yugāde [105] yugamadhya [106] yuganidhana [107] ākhaṇḍala [108] prācīnagarbha [109] kauśika [110]<BR>
12,325.004L	puruṣṭuta [111] puruhūta [112] viśvarūpa [113] anantagate [114] anantabhoga [115] ananta [116_6] anāde [117] amadhya [118] avyaktamadhya [119] avyaktanidhana [120]<BR>
12,325.004M	vratāvāsa [121] samudrādhivāsa [122] yaśovāsa [123] tapovāsa [124] lakṣmyāvāsa [125] vidyāvāsa [126] kīrtyāvāsa [127] śrīvāsa [128] sarvāvāsa [129] vāsudeva [130]<BR>
12,325.004N	sarvacchandaka [131] harihaya [132] harimedha [133] mahāyajñabhāgahara [134] varaprada [135_157] yamaniyamamahāniyamakṛcchrātikṛcchramahākṛcchrasarvakṛcchraniyamadhara [136] nivṛttadharmapravacanagate [137] pravṛttavedakriya [138] aja [139] sarvagate [140]<BR>
12,325.004O	sarvadarśin [141] agrāhya [142] acala [143] mahāvibhūte [144] māhātmyaśarīra [145] pavitra [146] mahāpavitra [147] hiraṇmaya [148] bṛhat [149] apratarkya [150]<BR>
12,325.004P	avijñeya [151] brahmāgrya [152] prajāsargakara [153] prajānidhanakara [154] mahāmāyādhara [155] citraśikhaṇḍin [156] varaprada [157_135] puroḍāśabhāgahara [158] gatādhvan [159] chinnatṛṣṇa [160]<BR>
12,325.004Q	chinnasaṃśaya [161] sarvatonivṛtta [162] brāhmaṇarūpa [163] brāhmaṇapriya [164] viśvamūrte [165] mahāmūrte [166] bāndhava [167] bhaktavatsala [168] brahmaṇyadeva [169] bhakto 'haṃ tvāṃ didṛkṣuḥ [170] ekāntadarśanāya namo namaḥ [171]<BR>
12,326.001	bhīṣma uvāca<BR>
12,326.001a	evaṃ stutaḥ sa bhagavān guhyais tathyaiś ca nāmabhiḥ<BR>
12,326.001c	taṃ muniṃ darśayām āsa nāradaṃ viśvarūpadhṛk<BR>
12,326.002a	kiṃ cic candraviśuddhātmā kiṃ cic candrād viśeṣavān<BR>
12,326.002c	kṛśānuvarṇaḥ kiṃ cic ca kiṃ cid dhiṣṇyākṛtiḥ prabhuḥ<BR>
12,326.003a	śukapatravarṇaḥ kiṃ cic ca kiṃ cit sphaṭikasaprabhaḥ<BR>
12,326.003c	nīlāñjanacayaprakhyo jātarūpaprabhaḥ kva cit<BR>
12,326.004a	pravālāṅkuravarṇaś ca śvetavarṇaḥ kva cid babhau<BR>
12,326.004c	kva cit suvarṇavarṇābho vaiḍūryasadṛśaḥ kva cit<BR>
12,326.005a	nīlavaiḍūryasadṛśa indranīlanibhaḥ kva cit<BR>
12,326.005c	mayūragrīvavarṇābho muktāhāranibhaḥ kva cit<BR>
12,326.006a	etān varṇān bahuvidhān rūpe bibhrat sanātanaḥ<BR>
12,326.006c	sahasranayanaḥ śrīmāñ śataśīrṣaḥ sahasrapāt<BR>
12,326.007a	sahasrodarabāhuś ca avyakta iti ca kva cit<BR>
12,326.007c	oṃkāram udgiran vaktrāt sāvitrīṃ ca tadanvayām<BR>
12,326.008a	śeṣebhyaś caiva vaktrebhyaś caturvedodgataṃ vasu<BR>
12,326.008b*0826_01	udgiraṃś caturo vedāñ śe[? n saśe]ṣān vasudhādhipa<BR>
12,326.008c	āraṇyakaṃ jagau devo harir nārāyaṇo vaśī<BR>
12,326.009a	vedīṃ kamaṇḍaluṃ darbhān maṇirūpān athopalān<BR>
12,326.009c	ajinaṃ daṇḍakāṣṭhaṃ ca jvalitaṃ ca hutāśanam<BR>
12,326.009e	dhārayām āsa deveśo hastair yajñapatis tadā<BR>
12,326.010a	taṃ prasannaṃ prasannātmā nārado dvijasattamaḥ<BR>
12,326.010c	vāgyataḥ prayato bhūtvā vavande parameśvaram<BR>
12,326.010e	tam uvāca nataṃ mūrdhnā devānām ādir avyayaḥ<BR>
12,326.011a	ekataś ca dvitaś caiva tritaś caiva maharṣayaḥ<BR>
12,326.011c	imaṃ deśam anuprāptā mama darśanalālasāḥ<BR>
12,326.012a	na ca māṃ te dadṛśire na ca drakṣyati kaś cana<BR>
12,326.012c	ṛte hy ekāntikaśreṣṭhāt tvaṃ caivaikāntiko mataḥ<BR>
12,326.013a	mamaitās tanavaḥ śreṣṭhā jātā dharmagṛhe dvija<BR>
12,326.013c	tās tvaṃ bhajasva satataṃ sādhayasva yathāgatam<BR>
12,326.014a	vṛṇīṣva ca varaṃ vipra mattas tvaṃ yam ihecchasi<BR>
12,326.014c	prasanno 'haṃ tavādyeha viśvamūrtir ihāvyayaḥ<BR>
12,326.015	nārada uvāca<BR>
12,326.015a	adya me tapaso deva yamasya niyamasya ca<BR>
12,326.015c	sadyaḥ phalam avāptaṃ vai dṛṣṭo yad bhagavān mayā<BR>
12,326.016a	vara eṣa mamātyantaṃ dṛṣṭas tvaṃ yat sanātanaḥ<BR>
12,326.016c	bhagavān viśvadṛk siṃhaḥ sarvamūrtir mahāprabhuḥ<BR>
12,326.017	bhīṣma uvāca<BR>
12,326.017a	evaṃ saṃdarśayitvā tu nāradaṃ parameṣṭhijam<BR>
12,326.017c	uvāca vacanaṃ bhūyo gaccha nārada māciram<BR>
12,326.018a	ime hy anindriyāhārā madbhaktāś candravarcasaḥ<BR>
12,326.018c	ekāgrāś cintayeyur māṃ naiṣāṃ vighno bhaved iti<BR>
12,326.019a	siddhāś caite mahābhāgāḥ purā hy ekāntino 'bhavan<BR>
12,326.019c	tamorajovinirmuktā māṃ pravekṣyanty asaṃśayam<BR>
12,326.020a	na dṛśyaś cakṣuṣā yo 'sau na spṛśyaḥ sparśanena ca<BR>
12,326.020c	na ghreyaś caiva gandhena rasena ca vivarjitaḥ<BR>
12,326.021a	sattvaṃ rajas tamaś caiva na guṇās taṃ bhajanti vai<BR>
12,326.021c	yaś ca sarvagataḥ sākṣī lokasyātmeti kathyate<BR>
12,326.022a	bhūtagrāmaśarīreṣu naśyatsu na vinaśyati<BR>
12,326.022c	ajo nityaḥ śāśvataś ca nirguṇo niṣkalas tathā<BR>
12,326.023a	dvirdvādaśebhyas tattvebhyaḥ khyāto yaḥ pañcaviṃśakaḥ<BR>
12,326.023c	puruṣo niṣkriyaś caiva jñānadṛśyaś ca kathyate<BR>
12,326.024a	yaṃ praviśya bhavantīha muktā vai dvijasattama<BR>
12,326.024c	sa vāsudevo vijñeyaḥ paramātmā sanātanaḥ<BR>
12,326.025a	paśya devasya māhātmyaṃ mahimānaṃ ca nārada<BR>
12,326.025b*0827_01	na vidur munayaś caiva yāthārthyaṃ munipuṃgava<BR>
12,326.025c	śubhāśubhaiḥ karmabhir yo na lipyati kadā cana<BR>
12,326.026a	sattvaṃ rajas tamaś caiva guṇān etān pracakṣate<BR>
12,326.026c	ete sarvaśarīreṣu tiṣṭhanti vicaranti ca<BR>
12,326.027a	etān guṇāṃs tu kṣetrajño bhuṅkte naibhiḥ sa bhujyate<BR>
12,326.027b*0828_01	paśya jīvasya māhātmyaṃ ya evaṃ guṇabhojakaḥ<BR>
12,326.027b*0828_02	īṣal laghuparikrānto na guṇās tasya bhojakāḥ<BR>
12,326.027b*0829_01	sarvasthaḥ sarvago viśvaṃ guṇabhuṅ nirguṇo 'pi ca<BR>
12,326.027b*0829_02	bhojyo 'haṃ bhojako bhoktā paktāhaṃ jaṭhare 'nalaḥ<BR>
12,326.027b*0829_03	bhūtagrāmam imaṃ kṛtsnaṃ pṛthak karma pṛthaṅmukham<BR>
12,326.027b*0829_04	prakṛtistho 'vatiṣṭhāmi na ca tiṣṭhāmi mūrtimān<BR>
12,326.027b*0829_05	prāṇāpānapravāreṇa śarīraṃ prāpya dhiṣṭhitaḥ<BR>
12,326.027b*0829_06	aham eva hi jaṃtūnāṃ nimeṣonmeṣakṛd dvija<BR>
12,326.027b*0829_07	māṃ tu jānīhi viprarṣe puruṣaṃ sarvagaṃ prabhum<BR>
12,326.027c	nirguṇo guṇabhuk caiva guṇasraṣṭā guṇādhikaḥ<BR>
12,326.028a	jagatpratiṣṭhā devarṣe pṛthivy apsu pralīyate<BR>
12,326.028c	jyotiṣy āpaḥ pralīyante jyotir vāyau pralīyate<BR>
12,326.029a	khe vāyuḥ pralayaṃ yāti manasy ākāśam eva ca<BR>
12,326.029b*0830_01	kālo hi paramaṃ bhūtaṃ manasy eṣa pralīyate<BR>
12,326.029c	mano hi paramaṃ bhūtaṃ tad avyakte pralīyate<BR>
12,326.030a	avyaktaṃ puruṣe brahman niṣkriye saṃpralīyate<BR>
12,326.030c	nāsti tasmāt parataraṃ puruṣād vai sanātanāt<BR>
12,326.030d*0831_01	māṃ tu jānīhi brahmarṣe puruṣaṃ sarvagaṃ prabhum<BR>
12,326.031a	nityaṃ hi nāsti jagati bhūtaṃ sthāvarajaṅgamam<BR>
12,326.031c	ṛte tam ekaṃ puruṣaṃ vāsudevaṃ sanātanam<BR>
12,326.031e	sarvabhūtātmabhūto hi vāsudevo mahābalaḥ<BR>
12,326.032a	pṛthivī vāyur ākāśam āpo jyotiś ca pañcamam<BR>
12,326.032c	te sametā mahātmānaḥ śarīram iti saṃjñitam<BR>
12,326.033a	tadāviśati yo brahmann adṛśyo laghuvikramaḥ<BR>
12,326.033c	utpanna eva bhavati śarīraṃ ceṣṭayan prabhuḥ<BR>
12,326.034a	na vinā dhātusaṃghātaṃ śarīraṃ bhavati kva cit<BR>
12,326.034c	na ca jīvaṃ vinā brahman dhātavaś ceṣṭayanty uta<BR>
12,326.034d*0832_01	pṛthagbhūtāś ca te nityaṃ kṣetrajñaḥ pṛthag eva ca<BR>
12,326.034d*0832_02	sattvaṃ rajas tamaś caiva na guṇās tasya bhojakāḥ<BR>
12,326.034d*0832_03	ete pañcasu bhūteṣu śarīrastheṣu kalpitāḥ<BR>
12,326.035a	sa jīvaḥ parisaṃkhyātaḥ śeṣaḥ saṃkarṣaṇaḥ prabhuḥ<BR>
12,326.035c	tasmāt sanatkumāratvaṃ yo labheta svakarmaṇā<BR>
12,326.036a	yasmiṃś ca sarvabhūtāni pralayaṃ yānti saṃkṣaye<BR>
12,326.036c	sa manaḥ sarvabhūtānāṃ pradyumnaḥ paripaṭhyate<BR>
12,326.037a	tasmāt prasūto yaḥ kartā kāryaṃ kāraṇam eva ca<BR>
12,326.037c	yasmāt sarvaṃ prabhavati jagat sthāvarajaṅgamam<BR>
12,326.037e	so 'niruddhaḥ sa īśāno vyaktiḥ sā sarvakarmasu<BR>
12,326.038a	yo vāsudevo bhagavān kṣetrajño nirguṇātmakaḥ<BR>
12,326.038c	jñeyaḥ sa eva bhagavāñ jīvaḥ saṃkarṣaṇaḥ prabhuḥ<BR>
12,326.039a	saṃkarṣaṇāc ca pradyumno manobhūtaḥ sa ucyate<BR>
12,326.039c	pradyumnād yo 'niruddhas tu so 'haṃkāro maheśvaraḥ<BR>
12,326.040a	mattaḥ sarvaṃ saṃbhavati jagat sthāvarajaṅgamam<BR>
12,326.040c	akṣaraṃ ca kṣaraṃ caiva sac cāsac caiva nārada<BR>
12,326.041a	māṃ praviśya bhavantīha muktā bhaktās tu ye mama<BR>
12,326.041c	ahaṃ hi puruṣo jñeyo niṣkriyaḥ pañcaviṃśakaḥ<BR>
12,326.042a	nirguṇo niṣkalaś caiva nirdvaṃdvo niṣparigrahaḥ<BR>
12,326.042c	etat tvayā na vijñeyaṃ rūpavān iti dṛśyate<BR>
12,326.042e	icchan muhūrtān naśyeyam īśo 'haṃ jagato guruḥ<BR>
12,326.043a	māyā hy eṣā mayā sṛṣṭā yan māṃ paśyasi nārada<BR>
12,326.043c	sarvabhūtaguṇair yuktaṃ naivaṃ tvaṃ jñātum arhasi<BR>
12,326.043e	mayaitat kathitaṃ samyak tava mūrticatuṣṭayam<BR>
12,326.044a	siddhā hy ete mahābhāgā narā hy ekāntino 'bhavan<BR>
12,326.044c	tamorajobhyāṃ nirmuktāḥ pravekṣyanti ca māṃ mune<BR>
12,326.045a	ahaṃ kartā ca kāryaṃ ca kāraṇaṃ cāpi nārada<BR>
12,326.045c	ahaṃ hi jīvasaṃjño vai mayi jīvaḥ samāhitaḥ<BR>
12,326.045e	maivaṃ te buddhir atrābhūd dṛṣṭo jīvo mayeti ca<BR>
12,326.046a	ahaṃ sarvatrago brahman bhūtagrāmāntarātmakaḥ<BR>
12,326.046c	bhūtagrāmaśarīreṣu naśyatsu na naśāmy aham<BR>
12,326.047a	hiraṇyagarbho lokādiś caturvaktro niruktagaḥ<BR>
12,326.047c	brahmā sanātano devo mama bahvarthacintakaḥ<BR>
12,326.047d*0833_01	lalāṭāc caiva me rudro devaḥ krodhād viniḥsṛtaḥ<BR>
12,326.048a	paśyaikādaśa me rudrān dakṣiṇaṃ pārśvam āsthitān<BR>
12,326.048c	dvādaśaiva tathādityān vāmaṃ pārśvaṃ samāsthitān<BR>
12,326.049a	agrataś caiva me paśya vasūn aṣṭau surottamān<BR>
12,326.049c	nāsatyaṃ caiva dasraṃ ca bhiṣajau paśya pṛṣṭhataḥ<BR>
12,326.050a	sarvān prajāpatīn paśya paśya sapta ṛṣīn api<BR>
12,326.050c	vedān yajñāṃś ca śataśaḥ paśyāmṛtam athauṣadhīḥ<BR>
12,326.051a	tapāṃsi niyamāṃś caiva yamān api pṛthagvidhān<BR>
12,326.051c	tathāṣṭaguṇam aiśvaryam ekasthaṃ paśya mūrtimat<BR>
12,326.052a	śriyaṃ lakṣmīṃ ca kīrtiṃ ca pṛthivīṃ ca kakudminīm<BR>
12,326.052c	vedānāṃ mātaraṃ paśya matsthāṃ devīṃ sarasvatīm<BR>
12,326.053a	dhruvaṃ ca jyotiṣāṃ śreṣṭhaṃ paśya nārada khecaram<BR>
12,326.053c	ambhodharān samudrāṃś ca sarāṃsi saritas tathā<BR>
12,326.054a	mūrtimantaḥ pitṛgaṇāṃś caturaḥ paśya sattama<BR>
12,326.054c	trīṃś caivemān guṇān paśya matsthān mūrtivivarjitān<BR>
12,326.055a	devakāryād api mune pitṛkāryaṃ viśiṣyate<BR>
12,326.055c	devānāṃ ca pitṝṇāṃ ca pitā hy eko 'ham āditaḥ<BR>
12,326.056a	ahaṃ hayaśiro bhūtvā samudre paścimottare<BR>
12,326.056c	pibāmi suhutaṃ havyaṃ kavyaṃ ca śraddhayānvitam<BR>
12,326.057a	mayā sṛṣṭaḥ purā brahmā madyajñam ayajat svayam<BR>
12,326.057c	tatas tasmai varān prīto dadāv aham anuttamān<BR>
12,326.058a	matputratvaṃ ca kalpādau lokādhyakṣatvam eva ca<BR>
12,326.058c	ahaṃkārakṛtaṃ caiva nāma paryāyavācakam<BR>
12,326.059a	tvayā kṛtāṃ ca maryādāṃ nātikrāmyati kaś cana<BR>
12,326.059c	tvaṃ caiva varado brahman varepsūnāṃ bhaviṣyasi<BR>
12,326.060a	surāsuragaṇānāṃ ca ṛṣīṇāṃ ca tapodhana<BR>
12,326.060c	pitṝṇāṃ ca mahābhāga satataṃ saṃśitavrata<BR>
12,326.060e	vividhānāṃ ca bhūtānāṃ tvam upāsyo bhaviṣyasi<BR>
12,326.061a	prādurbhāvagataś cāhaṃ surakāryeṣu nityadā<BR>
12,326.061c	anuśāsyas tvayā brahman niyojyaś ca suto yathā<BR>
12,326.062a	etāṃś cānyāṃś ca rucirān brahmaṇe 'mitatejase<BR>
12,326.062b*0834_01	evaṃ rudrāya manave indrāyāmitatejase<BR>
12,326.062c	ahaṃ dattvā varān prīto nivṛttiparamo 'bhavam<BR>
12,326.063a	nirvāṇaṃ sarvadharmāṇāṃ nivṛttiḥ paramā smṛtā<BR>
12,326.063c	tasmān nivṛttim āpannaś caret sarvāṅganirvṛtaḥ<BR>
12,326.064a	vidyāsahāyavantaṃ mām ādityasthaṃ sanātanam<BR>
12,326.064c	kapilaṃ prāhur ācāryāḥ sāṃkhyaniścitaniścayāḥ<BR>
12,326.065a	hiraṇyagarbho bhagavān eṣa chandasi suṣṭutaḥ<BR>
12,326.065c	so 'haṃ yogagatir brahman yogaśāstreṣu śabditaḥ<BR>
12,326.066a	eṣo 'haṃ vyaktim āgamya tiṣṭhāmi divi śāśvataḥ<BR>
12,326.066c	tato yugasahasrānte saṃhariṣye jagat punaḥ<BR>
12,326.066e	kṛtvātmasthāni bhūtāni sthāvarāṇi carāṇi ca<BR>
12,326.067a	ekākī vidyayā sārdhaṃ vihariṣye dvijottama<BR>
12,326.067c	tato bhūyo jagat sarvaṃ kariṣyāmīha vidyayā<BR>
12,326.068a	asmanmūrtiś caturthī yā sāsṛjac cheṣam avyayam<BR>
12,326.068c	sa hi saṃkarṣaṇaḥ proktaḥ pradyumnaṃ so 'py ajījanat<BR>
12,326.069a	pradyumnād aniruddho 'haṃ sargo mama punaḥ punaḥ<BR>
12,326.069c	aniruddhāt tathā brahmā tatrādikamalodbhavaḥ<BR>
12,326.070a	brahmaṇaḥ sarvabhūtāni carāṇi sthāvarāṇi ca<BR>
12,326.070c	etāṃ sṛṣṭiṃ vijānīhi kalpādiṣu punaḥ punaḥ<BR>
12,326.071a	yathā sūryasya gaganād udayāstamayāv iha<BR>
12,326.071c	naṣṭau punar balāt kāla ānayaty amitadyutiḥ<BR>
12,326.071e	tathā balād ahaṃ pṛthvīṃ sarvabhūtahitāya vai<BR>
12,326.071f*0835_00	bhīṣmaḥ<BR>
12,326.071f*0835_01	nāradas tv atha papraccha bhagavantaṃ janārdanam<BR>
12,326.071f*0835_02	śrībhagavān uvāca<BR>
12,326.071f*0835_02	keṣu keṣu ca bhāveṣu draṣṭavyo 'si mayā prabho<BR>
12,326.071f*0835_03	śṛṇu nārada tattvena prādurbhāvān mahāmune<BR>
12,326.071f*0835_04	matsyaḥ kūrmo varāhaś ca nārasiṃho 'tha vāmanaḥ<BR>
12,326.071f*0835_05	rāmo rāmaś ca rāmaś ca kṛṣṇaḥ kalkī ca te daśa<BR>
12,326.071f*0835_06	pūrvaṃ mīno bhaviṣyāmi sthāpayiṣyāmy ahaṃ prajāḥ<BR>
12,326.071f*0835_07	lokān vedān dhariṣyāmi majjamānān mahārṇave<BR>
12,326.071f*0835_08	dvitīyaṃ kūrmarūpaṃ me hemakūṭanibhaṃ smṛtam<BR>
12,326.071f*0835_09	mandaraṃ dhārayiṣyāmi amṛtārthaṃ dvijottama<BR>
12,326.071f*0835_10	magnāṃ mahārṇave ghore bhārākrāntām imāṃ punaḥ<BR>
12,326.072a	sattvair ākrāntasarvāṅgāṃ naṣṭāṃ sāgaramekhalām<BR>
12,326.072c	ānayiṣyāmi svaṃ sthānaṃ vārāhaṃ rūpam āsthitaḥ<BR>
12,326.073a	hiraṇyākṣaṃ haniṣyāmi daiteyaṃ balagarvitam<BR>
12,326.073c	nārasiṃhaṃ vapuḥ kṛtvā hiraṇyakaśipuṃ punaḥ<BR>
12,326.073e	surakārye haniṣyāmi yajñaghnaṃ ditinandanam<BR>
12,326.074a	virocanasya balavān baliḥ putro mahāsuraḥ<BR>
12,326.074b*0836_01	avadhyaḥ sarvalokānāṃ sadevāsurarakṣasām<BR>
12,326.074c	bhaviṣyati sa śakraṃ ca svarājyāc cyāvayiṣyati<BR>
12,326.075a	trailokye 'pahṛte tena vimukhe ca śacīpatau<BR>
12,326.075c	adityāṃ dvādaśaḥ putraḥ saṃbhaviṣyāmi kaśyapāt<BR>
12,326.075d*0837_01	jaṭī gatvā yajñasadaḥ stūyamāno dvijottamaiḥ<BR>
12,326.075d*0837_02	yajñastavaṃ kariṣyāmi śrutvā prīto bhaved baliḥ<BR>
12,326.075d*0837_03	kim icchasi baṭo brūhīty ukto yāce mahad varam<BR>
12,326.075d*0837_04	dīyatāṃ tripadīmātram iti yāce mahāsuram<BR>
12,326.075d*0837_05	sa dadyān mayi saṃprītaḥ pratiṣiddhaś ca mantribhiḥ<BR>
12,326.075d*0837_06	yāvaj jalaṃ hastagataṃ tribhir vikramaṇair vṛtam<BR>
12,326.076a	tato rājyaṃ pradāsyāmi śakrāyāmitatejase<BR>
12,326.076c	devatāḥ sthāpayiṣyāmi sveṣu sthāneṣu nārada<BR>
12,326.076e	baliṃ caiva kariṣyāmi pātālatalavāsinam<BR>
12,326.076f*0838_01	dānavaṃ balināṃ śreṣṭham avadhyaṃ sarvadaivataiḥ<BR>
12,326.077a	tretāyuge bhaviṣyāmi rāmo bhṛgukulodvahaḥ<BR>
12,326.077a*0839_01	**** **** dvāviṃśad yugaparyaye<BR>
12,326.077a*0839_02	bhaviṣyāmi ṛṣis tatra jamadagnisuto balī<BR>
12,326.077a*0839_03	bāhuvīryayuto rāmo<BR>
12,326.077c	kṣatraṃ cotsādayiṣyāmi samṛddhabalavāhanam<BR>
12,326.078a	saṃdhau tu samanuprāpte tretāyāṃ dvāparasya ca<BR>
12,326.078c	rāmo dāśarathir bhūtvā bhaviṣyāmi jagatpatiḥ<BR>
12,326.079a	tritopaghātād vairūpyam ekato 'tha dvitas tathā<BR>
12,326.079c	prāpsyato vānaratvaṃ hi prajāpatisutāv ṛṣī<BR>
12,326.080a	tayor ye tv anvaye jātā bhaviṣyanti vanaukasaḥ<BR>
12,326.080b*0840_01	mahābalā mahāvīryāḥ śakratulyaparākramāḥ<BR>
12,326.080c	te sahāyā bhaviṣyanti surakārye mama dvija<BR>
12,326.081a	tato rakṣaḥpatiṃ ghoraṃ pulastyakulapāṃsanam<BR>
12,326.081c	haniṣye rāvaṇaṃ saṃkhye sagaṇaṃ lokakaṇṭakam<BR>
12,326.081d*0841_01	tadrājye sthāpayiṣyāmi vibhīṣaṇam akalmaṣam<BR>
12,326.081d*0841_02	ayodhyāvāsinaḥ sarvān neṣye 'haṃ lokam avyayam<BR>
12,326.081d*0841_03	vibhīṣaṇāya dāsyāmi rājyaṃ tasya yathākramam<BR>
12,326.082a	dvāparasya kaleś caiva saṃdhau paryavasānike<BR>
12,326.082c	prādurbhāvaḥ kaṃsahetor mathurāyāṃ bhaviṣyati<BR>
12,326.082d*0842_01	kalidvāparayoḥ saṃdhāv aṣṭāviṃśe caturyuge<BR>
12,326.082d*0842_02	prādurbhāvaṃ kariṣyāmi bhūyo vṛṣṇikulodvahaḥ<BR>
12,326.082d*0842_03	madhurāyāṃ kaṃsahetor vāsudeveti nāmataḥ<BR>
12,326.082d*0842_04	tṛtīyo rāma ity eva vasudevasuto balī<BR>
12,326.083a	tatrāhaṃ dānavān hatvā subahūn devakaṇṭakān<BR>
12,326.083c	kuśasthalīṃ kariṣyāmi nivāsaṃ dvārakāṃ purīm<BR>
12,326.084a	vasānas tatra vai puryām aditer vipriyaṃkaram<BR>
12,326.084c	haniṣye narakaṃ bhaumaṃ muraṃ pīṭhaṃ ca dānavam<BR>
12,326.085a	prāgjyotiṣapuraṃ ramyaṃ nānādhanasamanvitam<BR>
12,326.085c	kuśasthalīṃ nayiṣyāmi hatvā vai dānavottamān<BR>
12,326.085d*0843_01	kṛkalāsabhūtaṃ ca nṛgaṃ mocayiṣye ca vai punaḥ<BR>
12,326.085d*0843_02	tataḥ pautranimittena gatvā vai śoṇitaṃ puram<BR>
12,326.085d*0843_03	bāṇasya ca puraṃ gatvā kariṣye kadanaṃ mahat<BR>
12,326.086a	śaṃkaraṃ ca mahāsenaṃ bāṇapriyahitaiṣiṇam<BR>
12,326.086c	parājeṣyāmy athodyuktau devalokanamaskṛtau<BR>
12,326.087a	tataḥ sutaṃ baler jitvā bāṇaṃ bāhusahasriṇam<BR>
12,326.087c	vināśayiṣyāmi tataḥ sarvān saubhanivāsinaḥ<BR>
12,326.087d*0844_01	kaṃsaṃ keśiṃ tathā krūram ariṣṭaṃ ca mahāsuram<BR>
12,326.087d*0844_02	cāṇūraṃ ca mahāvīryaṃ muṣṭikaṃ ca mahābalam<BR>
12,326.087d*0844_03	pralambaṃ dhenukaṃ caiva ariṣṭaṃ vṛṣarūpiṇam<BR>
12,326.087d*0844_04	kālīyaṃ ca vaśe kṛtvā yamunāyā mahāhrade<BR>
12,326.087d*0844_05	gokuleṣu tataḥ paścād gavārthe tu mahāgirim<BR>
12,326.087d*0844_06	saptarātraṃ dhariṣyāmi varṣamāṇe tu vāsave<BR>
12,326.087d*0844_07	apakrānte tato varṣe girimūrdhany avasthitaḥ<BR>
12,326.087d*0844_08	indreṇa saha saṃvādaṃ kariṣyāmi tadā dvija<BR>
12,326.088a	yaḥ kālayavanaḥ khyāto gargatejobhisaṃvṛtaḥ<BR>
12,326.088c	bhaviṣyati vadhas tasya matta eva dvijottama<BR>
12,326.088d*0845_01	laghvācchidya dhanaṃ sarvaṃ vāsudevaṃ ca pauṇḍrakam<BR>
12,326.089a	jarāsaṃdhaś ca balavān sarvarājavirodhakaḥ<BR>
12,326.089c	bhaviṣyaty asuraḥ sphīto bhūmipālo girivraje<BR>
12,326.089e	mama buddhiparispandād vadhas tasya bhaviṣyati<BR>
12,326.089f*0846_01	śiśupālaṃ vadhiṣyāmi yajñe dharmasutasya vai<BR>
12,326.089f*0847_01	duryodhanāparādhena yudhiṣṭhiraguṇena ca<BR>
12,326.090a	samāgateṣu baliṣu pṛthivyāṃ sarvarājasu<BR>
12,326.090c	vāsaviḥ susahāyo vai mama hy eko bhaviṣyati<BR>
12,326.090d*0848_01	yudhiṣṭhiraṃ sthāpayiṣye svarājye bhrātṛbhiḥ saha<BR>
12,326.091a	evaṃ lokā vadiṣyanti naranārāyaṇāv ṛṣī<BR>
12,326.091c	udyuktau dahataḥ kṣatraṃ lokakāryārtham īśvarau<BR>
12,326.091d*0849_01	śastrair nipatitāḥ sarve nṛpā yāsyanti vai divam<BR>
12,326.092a	kṛtvā bhārāvataraṇaṃ vasudhāyā yathepsitam<BR>
12,326.092b*0850_01	rājyaṃ praśāsati punaḥ kuntīputre yudhiṣṭhire<BR>
12,326.092c	sarvasātvatamukhyānāṃ dvārakāyāś ca sattama<BR>
12,326.092e	kariṣye pralayaṃ ghoram ātmajñātivināśanam<BR>
12,326.093a	karmāṇy aparimeyāni caturmūrtidharo hy aham<BR>
12,326.093c	kṛtvā lokān gamiṣyāmi svān ahaṃ brahmasatkṛtān<BR>
12,326.093d@031_0001	tataḥ kaliyugasyādau bhūtvā rājataruṃ śritaḥ<BR>
12,326.093d@031_0002	bhāṣayā māgadhenaiva dharmarājagṛhe vadan<BR>
12,326.093d@031_0003	kāṣāyavastrasaṃvīto muṇḍitaḥ śukladantavān<BR>
12,326.093d@031_0004	śuddhodanasuto buddho mohayiṣyāmi mānavān<BR>
12,326.093d@031_0005	śūdrāḥ śrāddheṣu bhojyante mayi buddhatvam āgate<BR>
12,326.093d@031_0006	bhaviṣyanti narāḥ sarve muṇḍāḥ kāṣāyasaṃvṛtāḥ<BR>
12,326.093d@031_0007	anadhyāyā bhaviṣyanti viprāś cāgnivivarjitāḥ<BR>
12,326.093d@031_0008	agnihotrāṇi sīdanti gurupūjā ca naśyati<BR>
12,326.093d@031_0009	na śṛṇvanti pituḥ putrā na snuṣā naiva mātaraḥ<BR>
12,326.093d@031_0010	na mitraṃ na kalatraṃ vā vartate hy adharottamam<BR>
12,326.093d@031_0011	evaṃ bhūtaṃ jagat sarvaṃ śrutismṛtivivarjitam<BR>
12,326.093d@031_0012	bhaviṣyati kalau nagno hy aśuddho varṇasaṃkaraḥ<BR>
12,326.093d@031_0013	teṣāṃ sakāśād dharmajñā devabrahmadviṣo narāḥ<BR>
12,326.093d@031_0014	bhaviṣyanti hy aśuddhāś ca nyāyacchalavibhāṣiṇaḥ<BR>
12,326.093d@031_0015	ye nagnadharmaśrotāras te samāḥ pāpaniścayaiḥ<BR>
12,326.093d@031_0016	tasmād ete na saṃbhāṣyā na spraṣṭavyā hitārthibhiḥ<BR>
12,326.093d@031_0017	upavāsatrayaṃ kuryāt tatsaṃsargaviśuddhaye<BR>
12,326.093d@031_0018	tataḥ kaliyugasyānte brāhmaṇo haripiṅgalaḥ<BR>
12,326.093d@031_0019	kalkir viṣṇuyaśaḥputro yājñavalkyapurohitaḥ<BR>
12,326.093d@031_0020	sahāyā brāhmaṇāḥ sarve tair ahaṃ sahitaḥ punaḥ<BR>
12,326.093d@031_0021	mlecchān utsādayiṣyāmi pāṣaṇḍāṃś caiva sarvaśaḥ<BR>
12,326.093d@031_0022	pāṣaṇḍiṣaṭkān hatvā vai tatrāntaḥpralaye tataḥ<BR>
12,326.093d@031_0023	ahaṃ paścād bhaviṣyāmi yajñeṣu nirataḥ sadā<BR>
12,326.094a	haṃso hayaśirāś caiva prādurbhāvā dvijottama<BR>
12,326.094b*0851_01	vārāho nārasiṃhaś ca vāmano rāma eva ca<BR>
12,326.094b*0851_02	rāmo dāśarathiś caiva sātvataḥ kalkir eva ca<BR>
12,326.094c	yadā vedaśrutir naṣṭā mayā pratyāhṛtā tadā<BR>
12,326.094e	savedāḥ saśrutīkāś ca kṛtāḥ pūrvaṃ kṛte yuge<BR>
12,326.095a	atikrāntāḥ purāṇeṣu śrutās te yadi vā kva cit<BR>
12,326.095c	atikrāntāś ca bahavaḥ prādurbhāvā mamottamāḥ<BR>
12,326.095d*0852_01	puruṣaḥ sarvam evedam akṣayaś cāvyayaś ca ha<BR>
12,326.095e	lokakāryāṇi kṛtvā ca punaḥ svāṃ prakṛtiṃ gatāḥ<BR>
12,326.096a	na hy etad brahmaṇā prāptam īdṛśaṃ mama darśanam<BR>
12,326.096c	yat tvayā prāptam adyeha ekāntagatabuddhinā<BR>
12,326.097a	etat te sarvam ākhyātaṃ brahman bhaktimato mayā<BR>
12,326.097c	purāṇaṃ ca bhaviṣyaṃ ca sarahasyaṃ ca sattama<BR>
12,326.098a	evaṃ sa bhagavān devo viśvamūrtidharo 'vyayaḥ<BR>
12,326.098c	etāvad uktvā vacanaṃ tatraivāntaradhīyata<BR>
12,326.099a	nārado 'pi mahātejāḥ prāpyānugraham īpsitam<BR>
12,326.099c	naranārāyaṇau draṣṭuṃ prādravad badarāśramam<BR>
12,326.100a	idaṃ mahopaniṣadaṃ caturvedasamanvitam<BR>
12,326.100c	sāṃkhyayogakṛtaṃ tena pañcarātrānuśabditam<BR>
12,326.101a	nārāyaṇamukhodgītaṃ nārado 'śrāvayat punaḥ<BR>
12,326.101c	brahmaṇaḥ sadane tāta yathā dṛṣṭaṃ yathā śrutam<BR>
12,326.101d*0853_01	śrutvā brahmamukhād rudraḥ sa devyai kathayat punaḥ<BR>
12,326.101d*0854_01	evaṃ paraṃparākhyātam idaṃ śaṃtanunā śrutam<BR>
12,326.102	yudhiṣṭhira uvāca<BR>
12,326.102a	etad āścaryabhūtaṃ hi māhātmyaṃ tasya dhīmataḥ<BR>
12,326.102c	kiṃ brahmā na vijānīte yataḥ śuśrāva nāradāt<BR>
12,326.103a	pitāmaho hi bhagavāṃs tasmād devād anantaraḥ<BR>
12,326.103c	kathaṃ sa na vijānīyāt prabhāvam amitaujasaḥ<BR>
12,326.104	bhīṣma uvāca<BR>
12,326.104a	mahākalpasahasrāṇi mahākalpaśatāni ca<BR>
12,326.104c	samatītāni rājendra sargāś ca pralayāś ca ha<BR>
12,326.105a	sargasyādau smṛto brahmā prajāsargakaraḥ prabhuḥ<BR>
12,326.105c	jānāti devapravaraṃ bhūyaś cāto 'dhikaṃ nṛpa<BR>
12,326.105e	paramātmānam īśānam ātmanaḥ prabhavaṃ tathā<BR>
12,326.106a	ye tv anye brahmasadane siddhasaṃghāḥ samāgatāḥ<BR>
12,326.106c	tebhyas tac chrāvayām āsa purāṇaṃ vedasaṃmitam<BR>
12,326.107a	teṣāṃ sakāśāt sūryaś ca śrutvā vai bhāvitātmanām<BR>
12,326.107c	ātmānugāmināṃ brahma śrāvayām āsa bhārata<BR>
12,326.108a	ṣaṭṣaṣṭir hi sahasrāṇi ṛṣīṇāṃ bhāvitātmanām<BR>
12,326.108c	sūryasya tapato lokān nirmitā ye puraḥsarāḥ<BR>
12,326.108e	teṣām akathayat sūryaḥ sarveṣāṃ bhāvitātmanām<BR>
12,326.109a	sūryānugāmibhis tāta ṛṣibhis tair mahātmabhiḥ<BR>
12,326.109c	merau samāgatā devāḥ śrāvitāś cedam uttamam<BR>
12,326.110a	devānāṃ tu sakāśād vai tataḥ śrutvāsito dvijaḥ<BR>
12,326.110c	śrāvayām āsa rājendra pitṝṇāṃ munisattamaḥ<BR>
12,326.111a	mama cāpi pitā tāta kathayām āsa śaṃtanuḥ<BR>
12,326.111c	tato mayaitac chrutvā ca kīrtitaṃ tava bhārata<BR>
12,326.111d*0855_01	nāradāc caiva devarṣeḥ purāṇam aham āptavān<BR>
12,326.112a	surair vā munibhir vāpi purāṇaṃ yair idaṃ śrutam<BR>
12,326.112c	sarve te paramātmānaṃ pūjayanti punaḥ punaḥ<BR>
12,326.113a	idam ākhyānam ārṣeyaṃ pāraṃparyāgataṃ nṛpa<BR>
12,326.113c	nāvāsudevabhaktāya tvayā deyaṃ kathaṃ cana<BR>
12,326.113d*0856_01	ākhyānam uttamaṃ cedaṃ śrāvayed yaḥ sadā nṛpa<BR>
12,326.113d*0856_02	sadaiva manujo bhaktaḥ śucir bhūtvā samāhitaḥ<BR>
12,326.113d*0856_03	prāpnuyād acirād rājan viṣṇulokaṃ sanātanam<BR>
12,326.114a	matto 'nyāni ca te rājann upākhyānaśatāni vai<BR>
12,326.114c	yāni śrutāni dharmyāṇi teṣāṃ sāro 'yam uddhṛtaḥ<BR>
12,326.115a	surāsurair yathā rājan nirmathyāmṛtam uddhṛtam<BR>
12,326.115c	evam etat purā vipraiḥ kathāmṛtam ihoddhṛtam<BR>
12,326.116a	yaś cedaṃ paṭhate nityaṃ yaś cedaṃ śṛṇuyān naraḥ<BR>
12,326.116c	ekāntabhāvopagata ekānte susamāhitaḥ<BR>
12,326.117a	prāpya śvetaṃ mahādvīpaṃ bhūtvā candraprabho naraḥ<BR>
12,326.117c	sa sahasrārciṣaṃ devaṃ praviśen nātra saṃśayaḥ<BR>
12,326.118a	mucyed ārtas tathā rogāc chrutvemām āditaḥ kathām<BR>
12,326.118c	jijñāsur labhate kāmān bhakto bhaktagatiṃ vrajet<BR>
12,326.119a	tvayāpi satataṃ rājann abhyarcyaḥ puruṣottamaḥ<BR>
12,326.119b*0857_01	vāsudevaṃ mahātmānaṃ śrotavyaṃ vidhipūrvakam<BR>
12,326.119c	sa hi mātā pitā caiva kṛtsnasya jagato guruḥ<BR>
12,326.120a	brahmaṇyadevo bhagavān prīyatāṃ te sanātanaḥ<BR>
12,326.120c	yudhiṣṭhira mahābāho mahābāhur janārdanaḥ<BR>
12,326.120d*0858_01	pūjanīyo sadāvyagro munibhir vedapāragaiḥ<BR>
12,326.121	vaiśaṃpāyana uvāca<BR>
12,326.121a	śrutvaitad ākhyānavaraṃ dharmarāḍ janamejaya<BR>
12,326.121c	bhrātaraś cāsya te sarve nārāyaṇaparābhavan<BR>
12,326.122a	jitaṃ bhagavatā tena puruṣeṇeti bhārata<BR>
12,326.122c	nityaṃ japyaparā bhūtvā sarasvatīm udīrayan<BR>
12,326.123a	yo hy asmākaṃ guruḥ śreṣṭhaḥ kṛṣṇadvaipāyano muniḥ<BR>
12,326.123c	sa jagau paramaṃ japyaṃ nārāyaṇam udīrayan<BR>
12,326.124a	gatvāntarikṣāt satataṃ kṣīrodam amṛtāśayam<BR>
12,326.124c	pūjayitvā ca deveśaṃ punar āyāt svam āśramam<BR>
12,326.124d*0859_00	bhīṣma uvāca<BR>
12,326.124d*0859_01	etat te sarvam ākhyātaṃ nāradoktaṃ mayeritam<BR>
12,326.124d*0859_02	pāraṃparyāgataṃ hy etat pitrā me kathitaṃ purā<BR>
12,326.124d*0860_00	sūta uvāca<BR>
12,326.124d*0860_01	etat te sarvam ākhyātaṃ vaiśaṃpāyanakīrtitam<BR>
12,326.124d*0860_02	janamejayena yac chrutvā kṛtaṃ samyag yathāvidhi<BR>
12,326.124d*0860_03	yūyaṃ hi taptatapasaḥ sarve ca caritavratāḥ<BR>
12,326.124d*0860_04	sarve vedavido mukhyā naimiṣāraṇyavāsinaḥ<BR>
12,326.124d*0860_05	śaunakasya mahāsatraṃ prāptāḥ sarve dvijottamāḥ<BR>
12,326.124d*0860_06	yajadhvaṃ suhutair yajñair ātmānaṃ parameśvaram<BR>
12,327.001	janamejaya uvāca<BR>
12,327.001a	kathaṃ sa bhagavān devo yajñeṣv agraharaḥ prabhuḥ<BR>
12,327.001c	yajñadhārī ca satataṃ vedavedāṅgavit tathā<BR>
12,327.002a	nivṛttaṃ cāsthito dharmaṃ kṣemī bhāgavatapriyaḥ<BR>
12,327.002c	pravṛttidharmān vidadhe sa eva bhagavān prabhuḥ<BR>
12,327.003a	kathaṃ pravṛttidharmeṣu bhāgārhā devatāḥ kṛtāḥ<BR>
12,327.003c	kathaṃ nivṛttidharmāś ca kṛtā vyāvṛttabuddhayaḥ<BR>
12,327.004a	etaṃ naḥ saṃśayaṃ vipra chindhi guhyaṃ sanātanam<BR>
12,327.004c	tvayā nārāyaṇakathā śrutā vai dharmasaṃhitā<BR>
12,327.004d*0861_00	sūta uvāca<BR>
12,327.004d*0861_01	janamejayena yat pṛṣṭaḥ śiṣyo vyāsasya dhīmataḥ<BR>
12,327.004d*0861_02	tat te 'haṃ kīrtayiṣyāmi paurāṇaṃ śaunakottama<BR>
12,327.004d*0861_03	śrutvā māhātmyam etasya dehināṃ paramātmanaḥ<BR>
12,327.004d*0861_04	janamejayo mahāprājño vaiśaṃpāyanam abravīt<BR>
12,327.005a	ime sabrahmakā lokāḥ sasurāsuramānavāḥ<BR>
12,327.005c	kriyāsv abhyudayoktāsu saktā dṛśyanti sarvaśaḥ<BR>
12,327.005e	mokṣaś coktas tvayā brahman nirvāṇaṃ paramaṃ sukham<BR>
12,327.006a	ye ca muktā bhavantīha puṇyapāpavivarjitāḥ<BR>
12,327.006c	te sahasrārciṣaṃ devaṃ praviśantīti śuśrumaḥ<BR>
12,327.007a	aho hi duranuṣṭheyo mokṣadharmaḥ sanātanaḥ<BR>
12,327.007c	yaṃ hitvā devatāḥ sarvā havyakavyabhujo 'bhavan<BR>
12,327.008a	kiṃ nu brahmā ca rudraś ca śakraś ca balabhit prabhuḥ<BR>
12,327.008c	sūryas tārādhipo vāyur agnir varuṇa eva ca<BR>
12,327.008e	ākāśaṃ jagatī caiva ye ca śeṣā divaukasaḥ<BR>
12,327.009a	pralayaṃ na vijānanti ātmanaḥ parinirmitam<BR>
12,327.009c	tatas te nāsthitā mārgaṃ dhruvam akṣayam avyayam<BR>
12,327.010a	smṛtvā kālaparīmāṇaṃ pravṛttiṃ ye samāsthitāḥ<BR>
12,327.010c	doṣaḥ kālaparīmāṇe mahān eṣa kriyāvatām<BR>
12,327.011a	etan me saṃśayaṃ vipra hṛdi śalyam ivārpitam<BR>
12,327.011c	chindhītihāsakathanāt paraṃ kautūhalaṃ hi me<BR>
12,327.012a	kathaṃ bhāgaharāḥ proktā devatāḥ kratuṣu dvija<BR>
12,327.012c	kimarthaṃ cādhvare brahmann ijyante tridivaukasaḥ<BR>
12,327.013a	ye ca bhāgaṃ pragṛhṇanti yajñeṣu dvijasattama<BR>
12,327.013c	te yajanto mahāyajñaiḥ kasya bhāgaṃ dadanti vai<BR>
12,327.014	vaiśaṃpāyana uvāca<BR>
12,327.014a	aho gūḍhatamaḥ praśnas tvayā pṛṣṭo janeśvara<BR>
12,327.014c	nātaptatapasā hy eṣa nāvedaviduṣā tathā<BR>
12,327.014e	nāpurāṇavidā cāpi śakyo vyāhartum añjasā<BR>
12,327.015a	hanta te kathayiṣyāmi yan me pṛṣṭaḥ purā guruḥ<BR>
12,327.015c	kṛṣṇadvaipāyano vyāso vedavyāso mahān ṛṣiḥ<BR>
12,327.016a	sumantur jaiminiś caiva pailaś ca sudṛḍhavrataḥ<BR>
12,327.016c	ahaṃ caturthaḥ śiṣyo vai pañcamaś ca śukaḥ smṛtaḥ<BR>
12,327.017a	etān samāgatān sarvān pañca śiṣyān damānvitān<BR>
12,327.017c	śaucācārasamāyuktāñ jitakrodhāñ jitendriyān<BR>
12,327.018a	vedān adhyāpayām āsa mahābhāratapañcamān<BR>
12,327.018c	merau girivare ramye siddhacāraṇasevite<BR>
12,327.019a	teṣām abhyasyatāṃ vedān kadā cit saṃśayo 'bhavat<BR>
12,327.019b*0862_01	kiṃ tu brahmātha rudro vā devatā ṛṣayas tathā<BR>
12,327.019b*0862_02	prāyaḥ pravṛttimārgasthāḥ kasya devasya śāsanāt<BR>
12,327.019b*0862_03	ke vai nivṛttimārgasthāḥ kasya devasya śāsanāt<BR>
12,327.019b*0862_04	ke vai yajante sarve 'pi ka eṣām īśvaraḥ paraḥ<BR>
12,327.019c	eṣa vai yas tvayā pṛṣṭas tena teṣāṃ prakīrtitaḥ<BR>
12,327.019e	tataḥ śruto mayā cāpi tavākhyeyo 'dya bhārata<BR>
12,327.020a	śiṣyāṇāṃ vacanaṃ śrutvā sarvājñānatamonudaḥ<BR>
12,327.020c	parāśarasutaḥ śrīmān vyāso vākyam uvāca ha<BR>
12,327.021a	mayā hi sumahat taptaṃ tapaḥ paramadāruṇam<BR>
12,327.021c	bhūtaṃ bhavyaṃ bhaviṣyac ca jānīyām iti sattamāḥ<BR>
12,327.022a	tasya me taptatapaso nigṛhītendriyasya ca<BR>
12,327.022c	nārāyaṇaprasādena kṣīrodasyānukūlataḥ<BR>
12,327.023a	traikālikam idaṃ jñānaṃ prādurbhūtaṃ yathepsitam<BR>
12,327.023c	tac chṛṇudhvaṃ yathājñānaṃ vakṣye saṃśayam uttamam<BR>
12,327.023e	yathā vṛttaṃ hi kalpādau dṛṣṭaṃ me jñānacakṣuṣā<BR>
12,327.024a	paramātmeti yaṃ prāhuḥ sāṃkhyayogavido janāḥ<BR>
12,327.024c	mahāpuruṣasaṃjñāṃ sa labhate svena karmaṇā<BR>
12,327.025a	tasmāt prasūtam avyaktaṃ pradhānaṃ tad vidur budhāḥ<BR>
12,327.025c	avyaktād vyaktam utpannaṃ lokasṛṣṭyartham īśvarāt<BR>
12,327.026a	aniruddho hi lokeṣu mahān ātmeti kathyate<BR>
12,327.026c	yo 'sau vyaktatvam āpanno nirmame ca pitāmaham<BR>
12,327.026e	so 'haṃkāra iti proktaḥ sarvatejomayo hi saḥ<BR>
12,327.027a	pṛthivī vāyur ākāśam āpo jyotiś ca pañcamam<BR>
12,327.027c	ahaṃkāraprasūtāni mahābhūtāni bhārata<BR>
12,327.028a	mahābhūtāni sṛṣṭvātha tadguṇān nirmame punaḥ<BR>
12,327.028c	bhūtebhyaś caiva niṣpannā mūrtimanto 'ṣṭa tāñ śṛṇu<BR>
12,327.029a	marīcir aṅgirāś cātriḥ pulastyaḥ pulahaḥ kratuḥ<BR>
12,327.029c	vasiṣṭhaś ca mahātmā vai manuḥ svāyaṃbhuvas tathā<BR>
12,327.029e	jñeyāḥ prakṛtayo 'ṣṭau tā yāsu lokāḥ pratiṣṭhitāḥ<BR>
12,327.030a	vedān vedāṅgasaṃyuktān yajñān yajñāṅgasaṃyutān<BR>
12,327.030b*0863_01	etān vai sumahābhāgān ṛṣīṃl lokapitāmahān<BR>
12,327.030c	nirmame lokasiddhyarthaṃ brahmā lokapitāmahaḥ<BR>
12,327.030e	aṣṭābhyaḥ prakṛtibhyaś ca jātaṃ viśvam idaṃ jagat<BR>
12,327.031a	rudro roṣātmako jāto daśānyān so 'sṛjat svayam<BR>
12,327.031c	ekādaśaite rudrās tu vikārāḥ puruṣāḥ smṛtāḥ<BR>
12,327.032a	te rudrāḥ prakṛtiś caiva sarve caiva surarṣayaḥ<BR>
12,327.032c	utpannā lokasiddhyarthaṃ brahmāṇaṃ samupasthitāḥ<BR>
12,327.033a	vayaṃ hi sṛṣṭā bhagavaṃs tvayā vai prabhaviṣṇunā<BR>
12,327.033c	yena yasminn adhīkāre vartitavyaṃ pitāmaha<BR>
12,327.034a	yo 'sau tvayā vinirdiṣṭo adhikāro 'rthacintakaḥ<BR>
12,327.034c	paripālyaḥ kathaṃ tena so 'dhikāro 'dhikāriṇā<BR>
12,327.035a	pradiśasva balaṃ tasya yo 'dhikārārthacintakaḥ<BR>
12,327.035c	evam ukto mahādevo devāṃs tān idam abravīt<BR>
12,327.036a	sādhv ahaṃ jñāpito devā yuṣmābhir bhadram astu vaḥ<BR>
12,327.036c	mamāpy eṣā samutpannā cintā yā bhavatāṃ matā<BR>
12,327.037a	lokatantrasya kṛtsnasya kathaṃ kāryaḥ parigrahaḥ<BR>
12,327.037c	kathaṃ balakṣayo na syād yuṣmākaṃ hy ātmanaś ca me<BR>
12,327.038a	itaḥ sarve 'pi gacchāmaḥ śaraṇaṃ lokasākṣiṇam<BR>
12,327.038c	mahāpuruṣam avyaktaṃ sa no vakṣyati yad dhitam<BR>
12,327.039a	tatas te brahmaṇā sārdham ṛṣayo vibudhās tathā<BR>
12,327.039c	kṣīrodasyottaraṃ kūlaṃ jagmur lokahitārthinaḥ<BR>
12,327.040a	te tapaḥ samupātiṣṭhan brahmoktaṃ vedakalpitam<BR>
12,327.040c	sa mahāniyamo nāma tapaścaryā sudāruṇā<BR>
12,327.041a	ūrdhvaṃ dṛṣṭir bāhavaś ca ekāgraṃ ca mano 'bhavat<BR>
12,327.041c	ekapādasthitāḥ samyak kāṣṭhabhūtāḥ samāhitāḥ<BR>
12,327.042a	divyaṃ varṣasahasraṃ te tapas taptvā tad uttamam<BR>
12,327.042c	śuśruvur madhurāṃ vāṇīṃ vedavedāṅgabhūṣitām<BR>
12,327.043a	bho bhoḥ sabrahmakā devā ṛṣayaś ca tapodhanāḥ<BR>
12,327.043c	svāgatenārcya vaḥ sarvāñ śrāvaye vākyam uttamam<BR>
12,327.044a	vijñātaṃ vo mayā kāryaṃ tac ca lokahitaṃ mahat<BR>
12,327.044c	pravṛttiyuktaṃ kartavyaṃ yuṣmatprāṇopabṛṃhaṇam<BR>
12,327.045a	sutaptaṃ vas tapo devā mamārādhanakāmyayā<BR>
12,327.045c	bhokṣyathāsya mahāsattvās tapasaḥ phalam uttamam<BR>
12,327.046a	eṣa brahmā lokaguruḥ sarvalokapitāmahaḥ<BR>
12,327.046c	yūyaṃ ca vibudhaśreṣṭhā māṃ yajadhvaṃ samāhitāḥ<BR>
12,327.047a	sarve bhāgān kalpayadhvaṃ yajñeṣu mama nityaśaḥ<BR>
12,327.047c	tathā śreyo vidhāsyāmi yathādhīkāram īśvarāḥ<BR>
12,327.048a	śrutvaitad devadevasya vākyaṃ hṛṣṭatanūruhāḥ<BR>
12,327.048c	tatas te vibudhāḥ sarve brahmā te ca maharṣayaḥ<BR>
12,327.049a	vedadṛṣṭena vidhinā vaiṣṇavaṃ kratum āharan<BR>
12,327.049c	tasmin satre tadā brahmā svayaṃ bhāgam akalpayat<BR>
12,327.049e	devā devarṣayaś caiva sarve bhāgān akalpayan<BR>
12,327.050a	te kārtayugadharmāṇo bhāgāḥ paramasatkṛtāḥ<BR>
12,327.050c	prāpur ādityavarṇaṃ taṃ puruṣaṃ tamasaḥ param<BR>
12,327.050e	bṛhantaṃ sarvagaṃ devam īśānaṃ varadaṃ prabhum<BR>
12,327.051a	tato 'tha varado devas tān sarvān amarān sthitān<BR>
12,327.051c	aśarīro babhāṣedaṃ vākyaṃ khastho maheśvaraḥ<BR>
12,327.052a	yena yaḥ kalpito bhāgaḥ sa tathā samupāgataḥ<BR>
12,327.052c	prīto 'haṃ pradiśāmy adya phalam āvṛttilakṣaṇam<BR>
12,327.053a	etad vo lakṣaṇaṃ devā matprasādasamudbhavam<BR>
12,327.053c	yūyaṃ yajñair ijyamānāḥ samāptavaradakṣiṇaiḥ<BR>
12,327.053e	yuge yuge bhaviṣyadhvaṃ pravṛttiphalabhoginaḥ<BR>
12,327.054a	yajñair ye cāpi yakṣyanti sarvalokeṣu vai surāḥ<BR>
12,327.054c	kalpayiṣyanti vo bhāgāṃs te narā vedakalpitān<BR>
12,327.055a	yo me yathā kalpitavān bhāgam asmin mahākratau<BR>
12,327.055c	sa tathā yajñabhāgārho vedasūtre mayā kṛtaḥ<BR>
12,327.056a	yūyaṃ lokān dhārayadhvaṃ yajñabhāgaphaloditāḥ<BR>
12,327.056c	sarvārthacintakā loke yathādhīkāranirmitāḥ<BR>
12,327.057a	yāḥ kriyāḥ pracariṣyanti pravṛttiphalasatkṛtāḥ<BR>
12,327.057c	tābhir āpyāyitabalā lokān vai dhārayiṣyatha<BR>
12,327.058a	yūyaṃ hi bhāvitā loke sarvayajñeṣu mānavaiḥ<BR>
12,327.058c	māṃ tato bhāvayiṣyadhvam eṣā vo bhāvanā mama<BR>
12,327.059a	ityarthaṃ nirmitā vedā yajñāś cauṣadhibhiḥ saha<BR>
12,327.059c	ebhiḥ samyak prayuktair hi prīyante devatāḥ kṣitau<BR>
12,327.060a	nirmāṇam etad yuṣmākaṃ pravṛttiguṇakalpitam<BR>
12,327.060c	mayā kṛtaṃ suraśreṣṭhā yāvat kalpakṣayād iti<BR>
12,327.060e	cintayadhvaṃ lokahitaṃ yathādhīkāram īśvarāḥ<BR>
12,327.061a	marīcir aṅgirāś cātriḥ pulastyaḥ pulahaḥ kratuḥ<BR>
12,327.061c	vasiṣṭha iti saptaite mānasā nirmitā hi vai<BR>
12,327.062a	ete vedavido mukhyā vedācāryāś ca kalpitāḥ<BR>
12,327.062c	pravṛttidharmiṇaś caiva prājāpatyena kalpitāḥ<BR>
12,327.063a	ayaṃ kriyāvatāṃ panthā vyaktībhūtaḥ sanātanaḥ<BR>
12,327.063c	aniruddha iti prokto lokasargakaraḥ prabhuḥ<BR>
12,327.064a	sanaḥ sanatsujātaś ca sanakaḥ sasanandanaḥ<BR>
12,327.064c	sanatkumāraḥ kapilaḥ saptamaś ca sanātanaḥ<BR>
12,327.065a	saptaite mānasāḥ proktā ṛṣayo brahmaṇaḥ sutāḥ<BR>
12,327.065c	svayamāgatavijñānā nivṛttaṃ dharmam āsthitāḥ<BR>
12,327.066a	ete yogavido mukhyāḥ sāṃkhyadharmavidas tathā<BR>
12,327.066c	ācāryā mokṣaśāstre ca mokṣadharmapravartakāḥ<BR>
12,327.067a	yato 'haṃ prasṛtaḥ pūrvam avyaktāt triguṇo mahān<BR>
12,327.067c	tasmāt parataro yo 'sau kṣetrajña iti kalpitaḥ<BR>
12,327.067e	so 'haṃ kriyāvatāṃ panthāḥ punarāvṛttidurlabhaḥ<BR>
12,327.068a	yo yathā nirmito jantur yasmin yasmiṃś ca karmaṇi<BR>
12,327.068c	pravṛttau vā nivṛttau vā tatphalaṃ so 'śnute 'vaśaḥ<BR>
12,327.069a	eṣa lokagurur brahmā jagadādikaraḥ prabhuḥ<BR>
12,327.069c	eṣa mātā pitā caiva yuṣmākaṃ ca pitāmahaḥ<BR>
12,327.069e	mayānuśiṣṭo bhavitā sarvabhūtavarapradaḥ<BR>
12,327.070a	asya caivānujo rudro lalāṭād yaḥ samutthitaḥ<BR>
12,327.070c	brahmānuśiṣṭo bhavitā sarvatrasavarapradaḥ<BR>
12,327.071a	gacchadhvaṃ svān adhīkārāṃś cintayadhvaṃ yathāvidhi<BR>
12,327.071c	pravartantāṃ kriyāḥ sarvāḥ sarvalokeṣu māciram<BR>
12,327.072a	pradṛśyantāṃ ca karmāṇi prāṇināṃ gatayas tathā<BR>
12,327.072c	parinirmitakālāni āyūṃṣi ca surottamāḥ<BR>
12,327.073a	idaṃ kṛtayugaṃ nāma kālaḥ śreṣṭhaḥ pravartate<BR>
12,327.073b*0864_01	tripādahīno dharmaś ca yuge tasmin bhaviṣyati<BR>
12,327.073c	ahiṃsyā yajñapaśavo yuge 'smin naitad anyathā<BR>
12,327.073e	catuṣpāt sakalo dharmo bhaviṣyaty atra vai surāḥ<BR>
12,327.074a	tatas tretāyugaṃ nāma trayī yatra bhaviṣyati<BR>
12,327.074c	prokṣitā yatra paśavo vadhaṃ prāpsyanti vai makhe<BR>
12,327.074e	tatra pādacaturtho vai dharmasya na bhaviṣyati<BR>
12,327.075a	tato vai dvāparaṃ nāma miśraḥ kālo bhaviṣyati<BR>
12,327.075c	dvipādahīno dharmaś ca yuge tasmin bhaviṣyati<BR>
12,327.075d*0865_01	tatra vadhyanti paśavo yūpeṣv atra nibadhyate<BR>
12,327.076a	tatas tiṣye 'tha saṃprāpte yuge kalipuraskṛte<BR>
12,327.076c	ekapādasthito dharmo yatra tatra bhaviṣyati<BR>
12,327.076d*0866_01	devā devarṣayaś cocus tam evaṃvādinaṃ gurum<BR>
12,327.077	devā ūcuḥ<BR>
12,327.077a	ekapādasthite dharme yatrakvacanagāmini<BR>
12,327.077c	kathaṃ kartavyam asmābhir bhagavaṃs tad vadasva naḥ<BR>
12,327.078	śrībhagavān uvāca<BR>
12,327.078*0867_01	guravo yatra pūjyante sādhuvṛttāḥ śamānvitāḥ<BR>
12,327.078*0867_02	vastavyaṃ tatra yuṣmābhir yatra dharmo na hīyate<BR>
12,327.078a	yatra vedāś ca yajñāś ca tapaḥ satyaṃ damas tathā<BR>
12,327.078c	ahiṃsādharmasaṃyuktāḥ pracareyuḥ surottamāḥ<BR>
12,327.078e	sa vai deśaḥ sevitavyo mā vo 'dharmaḥ padā spṛśet<BR>
12,327.079	vyāsa uvāca<BR>
12,327.079a	te 'nuśiṣṭā bhagavatā devāḥ sarṣigaṇās tathā<BR>
12,327.079c	namaskṛtvā bhagavate jagmur deśān yathepsitān<BR>
12,327.080a	gateṣu tridivaukaḥsu brahmaikaḥ paryavasthitaḥ<BR>
12,327.080c	didṛkṣur bhagavantaṃ tam aniruddhatanau sthitam<BR>
12,327.081a	taṃ devo darśayām āsa kṛtvā hayaśiro mahat<BR>
12,327.081c	sāṅgān āvartayan vedān kamaṇḍalugaṇitradhṛk<BR>
12,327.082a	tato 'śvaśirasaṃ dṛṣṭvā taṃ devam amitaujasam<BR>
12,327.082c	lokakartā prabhur brahmā lokānāṃ hitakāmyayā<BR>
12,327.083a	mūrdhnā praṇamya varadaṃ tasthau prāñjalir agrataḥ<BR>
12,327.083c	sa pariṣvajya devena vacanaṃ śrāvitas tadā<BR>
12,327.084a	lokakāryagatīḥ sarvās tvaṃ cintaya yathāvidhi<BR>
12,327.084c	dhātā tvaṃ sarvabhūtānāṃ tvaṃ prabhur jagato guruḥ<BR>
12,327.084e	tvayy āveśitabhāro 'haṃ dhṛtiṃ prāpsyāmy athāñjasā<BR>
12,327.085a	yadā ca surakāryaṃ te aviṣahyaṃ bhaviṣyati<BR>
12,327.085c	prādurbhāvaṃ gamiṣyāmi tadātmajñānadeśikaḥ<BR>
12,327.086a	evam uktvā hayaśirās tatraivāntaradhīyata<BR>
12,327.086c	tenānuśiṣṭo brahmāpi svaṃ lokam acirād gataḥ<BR>
12,327.087a	evam eṣa mahābhāgaḥ padmanābhaḥ sanātanaḥ<BR>
12,327.087c	yajñeṣv agraharaḥ prokto yajñadhārī ca nityadā<BR>
12,327.088a	nivṛttiṃ cāsthito dharmaṃ gatim akṣayadharmiṇām<BR>
12,327.088c	pravṛttidharmān vidadhe kṛtvā lokasya citratām<BR>
12,327.089a	sa ādiḥ sa madhyaḥ sa cāntaḥ prajānāṃ; sa dhātā sa dheyaḥ sa kartā sa kāryam<BR>
12,327.089c	yugānte sa suptaḥ susaṃkṣipya lokān; yugādau prabuddho jagad dhy utsasarja<BR>
12,327.089d*0868_01	sa ādiḥ sa ca madhyaṃ vai buddhaḥ sṛjati vai jagat<BR>
12,327.090a	tasmai namadhvaṃ devāya nirguṇāya guṇātmane<BR>
12,327.090c	ajāya viśvarūpāya dhāmne sarvadivaukasām<BR>
12,327.091a	mahābhūtādhipataye rudrāṇāṃ pataye tathā<BR>
12,327.091c	ādityapataye caiva vasūnāṃ pataye tathā<BR>
12,327.092a	aśvibhyāṃ pataye caiva marutāṃ pataye tathā<BR>
12,327.092c	vedayajñādhipataye vedāṅgapataye 'pi ca<BR>
12,327.093a	samudravāsine nityaṃ haraye muñjakeśine<BR>
12,327.093c	śāntaye sarvabhūtānāṃ mokṣadharmānubhāṣiṇe<BR>
12,327.094a	tapasāṃ tejasāṃ caiva pataye yaśaso 'pi ca<BR>
12,327.094c	vācaś ca pataye nityaṃ saritāṃ pataye tathā<BR>
12,327.095a	kapardine varāhāya ekaśṛṅgāya dhīmate<BR>
12,327.095c	vivasvate 'śvaśirase caturmūrtidhṛte sadā<BR>
12,327.096a	guhyāya jñānadṛśyāya akṣarāya kṣarāya ca<BR>
12,327.096c	eṣa devaḥ saṃcarati sarvatragatir avyayaḥ<BR>
12,327.097a	evam etat purā dṛṣṭaṃ mayā vai jñānacakṣuṣā<BR>
12,327.097c	kathitaṃ tac ca vaḥ sarvaṃ mayā pṛṣṭena tattvataḥ<BR>
12,327.098a	kriyatāṃ madvacaḥ śiṣyāḥ sevyatāṃ harir īśvaraḥ<BR>
12,327.098c	gīyatāṃ vedaśabdaiś ca pūjyatāṃ ca yathāvidhi<BR>
12,327.099	vaiśaṃpāyana uvāca<BR>
12,327.099a	ity uktās tu vayaṃ tena vedavyāsena dhīmatā<BR>
12,327.099c	sarve śiṣyāḥ sutaś cāsya śukaḥ paramadharmavit<BR>
12,327.100a	sa cāsmākam upādhyāyaḥ sahāsmābhir viśāṃ pate<BR>
12,327.100c	caturvedodgatābhiś ca ṛgbhis tam abhituṣṭuve<BR>
12,327.101a	etat te sarvam ākhyātaṃ yan māṃ tvaṃ paripṛcchasi<BR>
12,327.101c	evaṃ me 'kathayad rājan purā dvaipāyano guruḥ<BR>
12,327.102a	yaś cedaṃ śṛṇuyān nityaṃ yaś cedaṃ parikīrtayet<BR>
12,327.102c	namo bhagavate kṛtvā samāhitamanā naraḥ<BR>
12,327.103a	bhavaty arogo dyutimān balarūpasamanvitaḥ<BR>
12,327.103c	āturo mucyate rogād baddho mucyeta bandhanāt<BR>
12,327.104a	kāmakāmī labhet kāmaṃ dīrgham āyur avāpnuyāt<BR>
12,327.104c	brāhmaṇaḥ sarvavedī syāt kṣatriyo vijayī bhavet<BR>
12,327.104e	vaiśyo vipulalābhaḥ syāc chūdraḥ sukham avāpnuyāt<BR>
12,327.105a	aputro labhate putraṃ kanyā caivepsitaṃ patim<BR>
12,327.105c	lagnagarbhā vimucyeta garbhiṇī janayet sutam<BR>
12,327.105e	vandhyā prasavam āpnoti putrapautrasamṛddhimat<BR>
12,327.106a	kṣemeṇa gacched adhvānam idaṃ yaḥ paṭhate pathi<BR>
12,327.106c	yo yaṃ kāmaṃ kāmayate sa tam āpnoti ca dhruvam<BR>
12,327.106d*0869_01	ity āha bhagavān vyāsaḥ parāśarasutaḥ prabhuḥ<BR>
12,327.107a	idaṃ maharṣer vacanaṃ viniścitaṃ; mahātmanaḥ puruṣavarasya kīrtanam<BR>
12,327.107c	samāgamaṃ carṣidivaukasām imaṃ; niśamya bhaktāḥ susukhaṃ labhante<BR>
12,328.001	janamejaya uvāca<BR>
12,328.001a	astauṣīd yair imaṃ vyāsaḥ saśiṣyo madhusūdanam<BR>
12,328.001c	nāmabhir vividhair eṣāṃ niruktaṃ bhagavan mama<BR>
12,328.002a	vaktum arhasi śuśrūṣoḥ prajāpatipater hareḥ<BR>
12,328.002c	śrutvā bhaveyaṃ yat pūtaḥ śaraccandra ivāmalaḥ<BR>
12,328.003	vaiśaṃpāyana uvāca<BR>
12,328.003a	śṛṇu rājan yathācaṣṭa phalgunasya harir vibhuḥ<BR>
12,328.003c	prasannātmātmano nāmnāṃ niruktaṃ guṇakarmajam<BR>
12,328.004a	nāmabhiḥ kīrtitais tasya keśavasya mahātmanaḥ<BR>
12,328.004c	pṛṣṭavān keśavaṃ rājan phalgunaḥ paravīrahā<BR>
12,328.005	arjuna uvāca<BR>
12,328.005a	bhagavan bhūtabhavyeśa sarvabhūtasṛg avyaya<BR>
12,328.005c	lokadhāma jagannātha lokānām abhayaprada<BR>
12,328.006a	yāni nāmāni te deva kīrtitāni maharṣibhiḥ<BR>
12,328.006c	vedeṣu sapurāṇeṣu yāni guhyāni karmabhiḥ<BR>
12,328.007a	teṣāṃ niruktaṃ tvatto 'haṃ śrotum icchāmi keśava<BR>
12,328.007c	na hy anyo vartayen nāmnāṃ niruktaṃ tvām ṛte prabho<BR>
12,328.008	śrībhagavān uvāca<BR>
12,328.008a	ṛgvede sayajurvede tathaivātharvasāmasu<BR>
12,328.008c	purāṇe sopaniṣade tathaiva jyotiṣe 'rjuna<BR>
12,328.009a	sāṃkhye ca yogaśāstre ca āyurvede tathaiva ca<BR>
12,328.009c	bahūni mama nāmāni kīrtitāni maharṣibhiḥ<BR>
12,328.010a	gauṇāni tatra nāmāni karmajāni ca kāni cit<BR>
12,328.010c	niruktaṃ karmajānāṃ ca śṛṇuṣva prayato 'nagha<BR>
12,328.010e	kathyamānaṃ mayā tāta tvaṃ hi me 'rdhaṃ smṛtaḥ purā<BR>
12,328.011a	namo 'tiyaśase tasmai dehināṃ paramātmane<BR>
12,328.011c	nārāyaṇāya viśvāya nirguṇāya guṇātmane<BR>
12,328.012a	yasya prasādajo brahmā rudraś ca krodhasaṃbhavaḥ<BR>
12,328.012c	yo 'sau yonir hi sarvasya sthāvarasya carasya ca<BR>
12,328.013a	aṣṭādaśaguṇaṃ yat tat sattvaṃ sattvavatāṃ vara<BR>
12,328.013c	prakṛtiḥ sā parā mahyaṃ rodasī yogadhāriṇī<BR>
12,328.013e	ṛtā satyāmarājayyā lokānām ātmasaṃjñitā<BR>
12,328.014a	tasmāt sarvāḥ pravartante sargapralayavikriyāḥ<BR>
12,328.014c	tato yajñaś ca yaṣṭā ca purāṇaḥ puruṣo virāṭ<BR>
12,328.014e	aniruddha iti prokto lokānāṃ prabhavāpyayaḥ<BR>
12,328.015a	brāhme rātrikṣaye prāpte tasya hy amitatejasaḥ<BR>
12,328.015c	prasādāt prādurabhavat padmaṃ padmanibhekṣaṇa<BR>
12,328.015e	tatra brahmā samabhavat sa tasyaiva prasādajaḥ<BR>
12,328.016a	ahnaḥ kṣaye lalāṭāc ca suto devasya vai tathā<BR>
12,328.016c	krodhāviṣṭasya saṃjajñe rudraḥ saṃhārakārakaḥ<BR>
12,328.017a	etau dvau vibudhaśreṣṭhau prasādakrodhajau smṛtau<BR>
12,328.017c	tadādeśitapanthānau sṛṣṭisaṃhārakārakau<BR>
12,328.017e	nimittamātraṃ tāv atra sarvaprāṇivarapradau<BR>
12,328.018a	kapardī jaṭilo muṇḍaḥ śmaśānagṛhasevakaḥ<BR>
12,328.018c	ugravratadharo rudro yogī tripuradāruṇaḥ<BR>
12,328.019a	dakṣakratuharaś caiva bhaganetraharas tathā<BR>
12,328.019c	nārāyaṇātmako jñeyaḥ pāṇḍaveya yuge yuge<BR>
12,328.019d*0870_01	yo 'sau rudraḥ so 'ham asmi yo 'ham asmi śivaḥ paraḥ<BR>
12,328.019d*0870_02	yathā rudras tathāhaṃ ca nāvayor antaraṃ tathā<BR>
12,328.020a	tasmin hi pūjyamāne vai devadeve maheśvare<BR>
12,328.020c	saṃpūjito bhavet pārtha devo nārāyaṇaḥ prabhuḥ<BR>
12,328.021a	aham ātmā hi lokānāṃ viśvānāṃ pāṇḍunandana<BR>
12,328.021c	tasmād ātmānam evāgre rudraṃ saṃpūjayāmy aham<BR>
12,328.022a	yady ahaṃ nārcayeyaṃ vai īśānaṃ varadaṃ śivam<BR>
12,328.022c	ātmānaṃ nārcayet kaś cid iti me bhāvitaṃ manaḥ<BR>
12,328.022e	mayā pramāṇaṃ hi kṛtaṃ lokaḥ samanuvartate<BR>
12,328.023a	pramāṇāni hi pūjyāni tatas taṃ pūjayāmy aham<BR>
12,328.023c	yas taṃ vetti sa māṃ vetti yo 'nu taṃ sa hi mām anu<BR>
12,328.024a	rudro nārāyaṇaś caiva sattvam ekaṃ dvidhākṛtam<BR>
12,328.024c	loke carati kaunteya vyaktisthaṃ sarvakarmasu<BR>
12,328.025a	na hi me kena cid deyo varaḥ pāṇḍavanandana<BR>
12,328.025c	iti saṃcintya manasā purāṇaṃ viśvam īśvaram<BR>
12,328.025e	putrārtham ārādhitavān ātmānam aham ātmanā<BR>
12,328.026a	na hi viṣṇuḥ praṇamati kasmai cid vibudhāya tu<BR>
12,328.026c	ṛta ātmānam eveti tato rudraṃ bhajāmy aham<BR>
12,328.027a	sabrahmakāḥ sarudrāś ca sendrā devāḥ saharṣibhiḥ<BR>
12,328.027c	arcayanti suraśreṣṭhaṃ devaṃ nārāyaṇaṃ harim<BR>
12,328.028a	bhaviṣyatāṃ vartatāṃ ca bhūtānāṃ caiva bhārata<BR>
12,328.028c	sarveṣām agraṇīr viṣṇuḥ sevyaḥ pūjyaś ca nityaśaḥ<BR>
12,328.029a	namasva havyadaṃ viṣṇuṃ tathā śaraṇadaṃ nama<BR>
12,328.029c	varadaṃ namasva kaunteya havyakavyabhujaṃ nama<BR>
12,328.030a	caturvidhā mama janā bhaktā evaṃ hi te śrutam<BR>
12,328.030c	teṣām ekāntinaḥ śreṣṭhās te caivānanyadevatāḥ<BR>
12,328.030e	aham eva gatis teṣāṃ nirāśīḥkarmakāriṇām<BR>
12,328.031a	ye ca śiṣṭās trayo bhaktāḥ phalakāmā hi te matāḥ<BR>
12,328.031c	sarve cyavanadharmāṇaḥ pratibuddhas tu śreṣṭhabhāk<BR>
12,328.032a	brahmāṇaṃ śitikaṇṭhaṃ ca yāś cānyā devatāḥ smṛtāḥ<BR>
12,328.032c	prabuddhavaryāḥ sevante mām evaiṣyanti yat param<BR>
12,328.032e	bhaktaṃ prati viśeṣas te eṣa pārthānukīrtitaḥ<BR>
12,328.033a	tvaṃ caivāhaṃ ca kaunteya naranārāyaṇau smṛtau<BR>
12,328.033c	bhārāvataraṇārthaṃ hi praviṣṭau mānuṣīṃ tanum<BR>
12,328.034a	jānāmy adhyātmayogāṃś ca yo 'haṃ yasmāc ca bhārata<BR>
12,328.034c	nivṛttilakṣaṇo dharmas tathābhyudayiko 'pi ca<BR>
12,328.035a	narāṇām ayanaṃ khyātam aham ekaḥ sanātanaḥ<BR>
12,328.035c	āpo nārā iti proktā āpo vai narasūnavaḥ<BR>
12,328.035e	ayanaṃ mama tat pūrvam ato nārāyaṇo hy aham<BR>
12,328.036a	chādayāmi jagad viśvaṃ bhūtvā sūrya ivāṃśubhiḥ<BR>
12,328.036c	sarvabhūtādhivāsaś ca vāsudevas tato hy aham<BR>
12,328.037a	gatiś ca sarvabhūtānāṃ prajānāṃ cāpi bhārata<BR>
12,328.037c	vyāptā me rodasī pārtha kāntiś cābhyadhikā mama<BR>
12,328.038a	adhibhūtāni cānte 'haṃ tad icchaṃś cāsmi bhārata<BR>
12,328.038c	kramaṇāc cāpy ahaṃ pārtha viṣṇur ity abhisaṃjñitaḥ<BR>
12,328.039a	damāt siddhiṃ parīpsanto māṃ janāḥ kāmayanti hi<BR>
12,328.039c	divaṃ corvīṃ ca madhyaṃ ca tasmād dāmodaro hy aham<BR>
12,328.040a	pṛśnir ity ucyate cānnaṃ vedā āpo 'mṛtaṃ tathā<BR>
12,328.040c	mamaitāni sadā garbhe pṛśnigarbhas tato hy aham<BR>
12,328.041a	ṛṣayaḥ prāhur evaṃ māṃ tritakūpābhipātitam<BR>
12,328.041c	pṛśnigarbha tritaṃ pāhīty ekatadvitapātitam<BR>
12,328.042a	tataḥ sa brahmaṇaḥ putra ādyo ṛṣivaras tritaḥ<BR>
12,328.042c	uttatārodapānād vai pṛśnigarbhānukīrtanāt<BR>
12,328.043a	sūryasya tapato lokān agneḥ somasya cāpy uta<BR>
12,328.043c	aṃśavo ye prakāśante mama te keśasaṃjñitāḥ<BR>
12,328.043e	sarvajñāḥ keśavaṃ tasmān mām āhur dvijasattamāḥ<BR>
12,328.044a	svapatnyām āhito garbha utathyena mahātmanā<BR>
12,328.044c	utathye 'ntarhite caiva kadā cid devamāyayā<BR>
12,328.044e	bṛhaspatir athāvindat tāṃ patnīṃ tasya bhārata<BR>
12,328.045a	tato vai tam ṛṣiśreṣṭhaṃ maithunopagataṃ tathā<BR>
12,328.045c	uvāca garbhaḥ kaunteya pañcabhūtasamanvitaḥ<BR>
12,328.046a	pūrvāgato 'haṃ varada nārhasy ambāṃ prabādhitum<BR>
12,328.046c	etad bṛhaspatiḥ śrutvā cukrodha ca śaśāpa ca<BR>
12,328.047a	maithunopagato yasmāt tvayāhaṃ vinivāritaḥ<BR>
12,328.047c	tasmād andho jāsyasi tvaṃ macchāpān nātra saṃśayaḥ<BR>
12,328.048a	sa śāpād ṛṣimukhyasya dīrghaṃ tama upeyivān<BR>
12,328.048c	sa hi dīrghatamā nāma nāmnā hy āsīd ṛṣiḥ purā<BR>
12,328.049a	vedān avāpya caturaḥ sāṅgopāṅgān sanātanān<BR>
12,328.049c	prayojayām āsa tadā nāma guhyam idaṃ mama<BR>
12,328.050a	ānupūrvyeṇa vidhinā keśaveti punaḥ punaḥ<BR>
12,328.050c	sa cakṣuṣmān samabhavad gautamaś cābhavat punaḥ<BR>
12,328.051a	evaṃ hi varadaṃ nāma keśaveti mamārjuna<BR>
12,328.051c	devānām atha sarveṣām ṛṣīṇāṃ ca mahātmanām<BR>
12,328.052a	agniḥ somena saṃyukta ekayoni mukhaṃ kṛtam<BR>
12,328.052c	agnīṣomātmakaṃ tasmāj jagat kṛtsnaṃ carācaram<BR>
12,328.053A	api hi purāṇe bhavati<BR>
12,328.053B	ekayonyātmakāv agnīṣomau<BR>
12,328.053C	devāś cāgnimukhā iti<BR>
12,328.053D	ekayonitvāc ca parasparaṃ mahayanto lokān dhārayata iti<BR>
12,329.001	arjuna uvāca<BR>
12,329.001a	agnīṣomau kathaṃ pūrvam ekayonī pravartitau<BR>
12,329.001c	eṣa me saṃśayo jātas taṃ chindhi madhusūdana<BR>
12,329.002	śrībhagavān uvāca<BR>
12,329.002a	hanta te vartayiṣyāmi purāṇaṃ pāṇḍunandana<BR>
12,329.002c	ātmatejodbhavaṃ pārtha śṛṇuṣvaikamanā mama<BR>
12,329.003A	saṃprakṣālanakāle 'tikrānte caturthe yugasahasrānte<BR>
12,329.003B	avyakte sarvabhūtapralaye sthāvarajaṅgame<BR>
12,329.003C	jyotirdharaṇivāyurahite 'ndhe tamasi jalaikārṇave loke<BR>
12,329.003D	tama ity evābhibhūte 'saṃjñake 'dvitīye pratiṣṭhite<BR>
12,329.003E	naiva rātryāṃ na divase na sati nāsati na vyakte nāvyakte vyavasthite<BR>
12,329.003F	etasyām avasthāyāṃ nārāyaṇaguṇāśrayād akṣayād ajarād anindriyād agrāhyād asaṃbhavāt satyād ahiṃsrāl lalāmād vividhapravṛttiviśeṣāt<BR>
12,329.003G	akṣayād ajarāmarād amūrtitaḥ sarvavyāpinaḥ sarvakartuḥ śāśvatāt tamasaḥ puruṣaḥ prādurbhūto harir avyayaḥ<BR>
12,329.004A	nidarśanam api hy atra bhavati<BR>
12,329.004B	nāsīd aho na rātrir āsīt<BR>
12,329.004C	na sad āsīn nāsad āsīt<BR>
12,329.004D	tama eva purastād abhavad viśvarūpam<BR>
12,329.004E	sā viśvasya jananīty evam asyārtho 'nubhāṣyate<BR>
12,329.005A	tasyedānīṃ tamaḥsaṃbhavasya puruṣasya padmayoner brahmaṇaḥ prādurbhāve sa puruṣaḥ prajāḥ sisṛkṣamāṇo netrābhyām agnīṣomau sasarja<BR>
12,329.005B	tato bhūtasarge pravṛtte prajākramavaśād brahmakṣatram upātiṣṭhat<BR>
12,329.005C	yaḥ somas tad brahma yad brahma te brāhmaṇāḥ<BR>
12,329.005D	yo 'gnis tat kṣatraṃ kṣatrād brahma balavattaram<BR>
12,329.005E	kasmād iti lokapratyakṣaguṇam etat tad yathā<BR>
12,329.005F	brāhmaṇebhyaḥ paraṃ bhūtaṃ notpannapūrvam<BR>
12,329.005G	dīpyamāne 'gnau juhotīti kṛtvā bravīmi<BR>
12,329.005H	bhūtasargaḥ kṛto brahmaṇā bhūtāni ca pratiṣṭhāpya trailokyaṃ dhāryata iti<BR>
12,329.006A	mantravādo 'pi hi bhavati<BR>
12,329.006B	tvam agne yajñānāṃ hotā viśveṣām<BR>
12,329.006C	hito devebhir mānuṣe jane iti<BR>
12,329.006D	nidarśanaṃ cātra bhavati<BR>
12,329.006E	viśveṣām agne yajñānāṃ hoteti<BR>
12,329.006F	hito devair mānuṣair jagata iti<BR>
12,329.006G	agnir hi yajñānāṃ hotā kartā<BR>
12,329.006H	sa cāgnir brahma<BR>
12,329.007A	na hy ṛte mantrād dhavanam asti<BR>
12,329.007B	na vinā puruṣaṃ tapaḥ saṃbhavati<BR>
12,329.007C	havir mantrāṇāṃ saṃpūjā vidyate devamanuṣyāṇām anena tvaṃ hoteti niyuktaḥ<BR>
12,329.007D	ye ca mānuṣā hotrādhikārās te ca<BR>
12,329.007E	brāhmaṇasya hi yājanaṃ vidhīyate na kṣatravaiśyayor dvijātyoḥ<BR>
12,329.007F	tasmād brāhmaṇā hy agnibhūtā yajñān udvahanti<BR>
12,329.007G	yajñā devāṃs tarpayanti devāḥ pṛthivīṃ bhāvayanti<BR>
12,329.008A	śatapathe hi brāhmaṇaṃ bhavati<BR>
12,329.008B	agnau samiddhe sa juhoti yo vidvān brāhmaṇamukhe dānāhutiṃ juhoti<BR>
12,329.008C	evam apy agnibhūtā brāhmaṇā vidvāṃso 'gniṃ bhāvayanti<BR>
12,329.008D	agnir viṣṇuḥ sarvabhūtāny anupraviśya prāṇān dhārayati<BR>
12,329.008E	api cātra sanatkumāragītāḥ ślokā bhavanti<BR>
12,329.009a	viśvaṃ brahmāsṛjat pūrvaṃ sarvādir niravaskaram<BR>
12,329.009c	brahmaghoṣair divaṃ tiṣṭhanty amarā brahmayonayaḥ<BR>
12,329.010a	brāhmaṇānāṃ matir vākyaṃ karma śraddhā tapāṃsi ca<BR>
12,329.010c	dhārayanti mahīṃ dyāṃ ca śaityād vāry amṛtaṃ yathā<BR>
12,329.011a	nāsti satyāt paro dharmo nāsti mātṛsamo guruḥ<BR>
12,329.011c	brāhmaṇebhyaḥ paraṃ nāsti pretya ceha ca bhūtaye<BR>
12,329.012a	naiṣām ukṣā vardhate nota vāhā; na gargaro mathyate saṃpradāne<BR>
12,329.012c	apadhvastā dasyubhūtā bhavanti; yeṣāṃ rāṣṭre brāhmaṇā vṛttihīnāḥ<BR>
12,329.013A	vedapurāṇetihāsaprāmāṇyān nārāyaṇamukhodgatāḥ sarvātmānaḥ sarvakartāraḥ sarvabhāvanāś ca brāhmaṇāḥ<BR>
12,329.013B	vāksamakālaṃ hi tasya devasya varapradasya brāhmaṇāḥ prathamaṃ prādurbhūtā brāhmaṇebhyaś ca śeṣā varṇāḥ prādurbhūtāḥ<BR>
12,329.013C	itthaṃ ca surāsuraviśiṣṭā brāhmaṇā yadā mayā brahmabhūtena purā svayam evotpāditāḥ surāsuramaharṣayo bhūtaviśeṣāḥ sthāpitā nigṛhītāś ca<BR>
12,329.014A	ahalyādharṣaṇanimittaṃ hi gautamād dhariśmaśrutām indraḥ prāptaḥ<BR>
12,329.014B	kauśikanimittaṃ cendro muṣkaviyogaṃ meṣavṛṣaṇatvaṃ cāvāpa<BR>
12,329.014C	aśvinor grahapratiṣedhodyatavajrasya puraṃdarasya cyavanena stambhito bāhuḥ<BR>
12,329.014D	kratuvadhaprāptamanyunā ca dakṣeṇa bhūyas tapasā cātmānaṃ saṃyojya netrākṛtir anyā lalāṭe rudrasyotpāditā<BR>
12,329.015A	tripuravadhārthaṃ dīkṣām abhyupagatasya rudrasyośanasā śiraso jaṭā utkṛtya prayuktāḥ<BR>
12,329.015B	tataḥ prādurbhūtā bhujagāḥ<BR>
12,329.015C	tair asya bhujagaiḥ pīḍyamānaḥ kaṇṭho nīlatām upanītaḥ<BR>
12,329.015D	pūrve ca manvantare svāyaṃbhuve nārāyaṇahastabandhagrahaṇān nīlakaṇṭhatvam eva vā<BR>
12,329.016A	amṛtotpādane puraścaraṇatām upagatasyāṅgiraso bṛhaspater upaspṛśato na prasādaṃ gatavatyaḥ kilāpaḥ<BR>
12,329.016B	atha bṛhaspatir apāṃ cukrodha<BR>
12,329.016C	yasmān mamopaspṛśataḥ kaluṣībhūtā na prasādam upagatās tasmād adyaprabhṛti jhaṣamakaramatsyakacchapajantusaṃkīrṇāḥ kaluṣībhavateti<BR>
12,329.016D	tadāprabhṛty āpo yādobhiḥ saṃkīrṇāḥ saṃvṛttāḥ<BR>
12,329.017A	viśvarūpo vai tvāṣṭraḥ purohito devānām āsīt svasrīyo 'surāṇām<BR>
12,329.017B	sa pratyakṣaṃ devebhyo bhāgam adadat parokṣam asurebhyaḥ<BR>
12,329.018A	atha hiraṇyakaśipuṃ puraskṛtya viśvarūpamātaraṃ svasāram asurā varam ayācanta<BR>
12,329.018B	he svasar ayaṃ te putras tvāṣṭro viśvarūpas triśirā devānāṃ purohitaḥ pratyakṣaṃ devebhyo bhāgam adadat parokṣam asmākam<BR>
12,329.018C	tato devā vardhante vayaṃ kṣīyāmaḥ<BR>
12,329.018D	tad enaṃ tvaṃ vārayitum arhasi tathā yathāsmān bhajed iti<BR>
12,329.019A	atha viśvarūpaṃ nandanavanam upagataṃ mātovāca<BR>
12,329.019B	putra kiṃ parapakṣavardhanas tvaṃ mātulapakṣaṃ nāśayasi<BR>
12,329.019C	nārhasy evaṃ kartum iti<BR>
12,329.019D	sa viśvarūpo mātur vākyam anatikramaṇīyam iti matvā saṃpūjya hiraṇyakaśipum agāt<BR>
12,329.020A	hairaṇyagarbhāc ca vasiṣṭhād dhiraṇyakaśipuḥ śāpaṃ prāptavān<BR>
12,329.020B	yasmāt tvayānyo vṛto hotā tasmād asamāptayajñas tvam apūrvāt sattvajātād vadhaṃ prāpsyasīti<BR>
12,329.020C	tacchāpadānād dhiraṇyakaśipuḥ prāptavān vadham<BR>
12,329.021A	viśvarūpo mātṛpakṣavardhano 'tyarthaṃ tapasy abhavat<BR>
12,329.021B	tasya vratabhaṅgārtham indro bahvīḥ śrīmatyo 'psaraso niyuyoja<BR>
12,329.021C	tāś ca dṛṣṭvā manaḥ kṣubhitaṃ tasyābhavat tāsu cāpsaraḥsu nacirād eva sakto 'bhavat<BR>
12,329.021D	saktaṃ cainaṃ jñātvāpsarasa ūcur gacchāmahe vayaṃ yathāgatam iti<BR>
12,329.022A	tās tvāṣṭra uvāca<BR>
12,329.022B	kva gamiṣyatha āsyatāṃ tāvan mayā saha śreyo bhaviṣyatīti<BR>
12,329.022C	tās tam abruvan<BR>
12,329.022D	vayaṃ devastriyo 'psarasa indraṃ varadaṃ purā prabhaviṣṇuṃ vṛṇīmaha iti<BR>
12,329.023A	atha tā viśvarūpo 'bravīd adyaiva sendrā devā na bhaviṣyantīti<BR>
12,329.023B	tato mantrāñ jajāpa<BR>
12,329.023C	tair mantraiḥ prāvardhata triśirāḥ<BR>
12,329.023D	ekenāsyena sarvalokeṣu dvijaiḥ kriyāvadbhir yajñeṣu suhutaṃ somaṃ papāv ekenāpa ekena sendrān devān<BR>
12,329.023E	athendras taṃ vivardhamānaṃ somapānāpyāyitasarvagātraṃ dṛṣṭvā cintām āpede<BR>
12,329.024A	devāś ca te sahendreṇa brahmāṇam abhijagmur ūcuś ca<BR>
12,329.024B	viśvarūpeṇa sarvayajñeṣu suhutaḥ somaḥ pīyate<BR>
12,329.024C	vayam abhāgāḥ saṃvṛttāḥ<BR>
12,329.024D	asurapakṣo vardhate vayaṃ kṣīyāmaḥ<BR>
12,329.024E	tad arhasi no vidhātuṃ śreyo yad anantaram iti<BR>
12,329.025A	tān brahmovāca ṛṣir bhārgavas tapas tapyate dadhīcaḥ<BR>
12,329.025B	sa yācyatāṃ varaṃ yathā kalevaraṃ jahyāt<BR>
12,329.025C	tasyāsthibhir vajraṃ kriyatām iti<BR>
12,329.026A	devās tatrāgacchan yatra dadhīco bhagavān ṛṣis tapas tepe<BR>
12,329.026B	sendrā devās tam abhigamyocur bhagavaṃs tapasaḥ kuśalam avighnaṃ ceti<BR>
12,329.026C	tān dadhīca uvāca svāgataṃ bhavadbhyaḥ kiṃ kriyatām<BR>
12,329.026D	yad vakṣyatha tat kariṣyāmīti<BR>
12,329.026E	te tam abruvañ śarīraparityāgaṃ lokahitārthaṃ bhagavān kartum arhatīti<BR>
12,329.026F	atha dadhīcas tathaivāvimanāḥ sukhaduḥkhasamo mahāyogī ātmānaṃ samādhāya śarīraparityāgaṃ cakāra<BR>
12,329.026*0871_01	evam ukto dadhīcas tān abravīt |1| sahasraṃ varṣāṇām<BR>
12,329.026*0871_02	aindraṃ padam avāpyate mayā yadi jahyām |2| tathety uktvendraḥ<BR>
12,329.026*0871_03	svasthānaṃ dattvā tapasvy abhavat |3| indro dadhīco 'bhavat |4|<BR>
12,329.026*0871_04	tāvat pūrṇe sendrā devā āgaman kālo 'yaṃ dehanyāsāyeti |5|<BR>
12,329.026*0872_01	śrutir apy atra bhavati | indro dadhīco 'sthibhiḥ kṛtam<BR>
12,329.026*0872_02	(Ṛv. 1.84.13a) iti |<BR>
12,329.027A	tasya paramātmany avasṛte tāny asthīni dhātā saṃgṛhya vajram akarot<BR>
12,329.027B	tena vajreṇābhedyenāpradhṛṣyeṇa brahmāsthisaṃbhūtena viṣṇupraviṣṭenendro viśvarūpaṃ jaghāna<BR>
12,329.027C	śirasāṃ cāsya chedanam akarot<BR>
12,329.027D	tasmād anantaraṃ viśvarūpagātramathanasaṃbhavaṃ tvaṣṭrotpāditam evāriṃ vṛtram indro jaghāna<BR>
12,329.027*0873_01	takṣṇā yajñapaśoḥ śiras te dadāmīty uktvā<BR>
12,329.028A	tasyāṃ dvaidhībhūtāyāṃ brahmavadhyāyāṃ bhayād indro devarājyaṃ parityajya apsu saṃbhavāṃ śītalāṃ mānasasarogatāṃ nalinīṃ prapede<BR>
12,329.028B	tatra caiśvaryayogād aṇumātro bhūtvā bisagranthiṃ praviveśa<BR>
12,329.029A	atha brahmavadhyābhayapranaṣṭe trailokyanāthe śacīpatau jagad anīśvaraṃ babhūva<BR>
12,329.029B	devān rajas tamaś cāviveśa<BR>
12,329.029C	mantrā na prāvartanta maharṣīṇām<BR>
12,329.029D	rakṣāṃsi prādurabhavan<BR>
12,329.029E	brahma cotsādanaṃ jagāma<BR>
12,329.029F	anindrāś cābalā lokāḥ supradhṛṣyā babhūvuḥ<BR>
12,329.030A	atha devā ṛṣayaś cāyuṣaḥ putraṃ nahuṣaṃ nāma devarājatve 'bhiṣiṣicuḥ<BR>
12,329.030B	nahuṣaḥ pañcabhiḥ śatair jyotiṣāṃ lalāṭe jvaladbhiḥ sarvatejoharais triviṣṭapaṃ pālayāṃ babhūva<BR>
12,329.030C	atha lokāḥ prakṛtim āpedire svasthāś ca babhūvuḥ<BR>
12,329.031A	athovāca nahuṣaḥ<BR>
12,329.031B	sarvaṃ māṃ śakropabhuktam upasthitam ṛte śacīm iti<BR>
12,329.031C	sa evam uktvā śacīsamīpam agamad uvāca cainām<BR>
12,329.031D	subhage 'ham indro devānāṃ bhajasva mām iti<BR>
12,329.031E	taṃ śacī pratyuvāca<BR>
12,329.031F	prakṛtyā tvaṃ dharmavatsalaḥ somavaṃśodbhavaś ca<BR>
12,329.031G	nārhasi parapatnīdharṣaṇaṃ kartum iti<BR>
12,329.032A	tām athovāca nahuṣaḥ<BR>
12,329.032B	aindraṃ padam adhyāsyate mayā<BR>
12,329.032C	aham indrasya rājyaratnaharo nātrādharmaḥ kaś cit tvam indrabhukteti<BR>
12,329.032D	sā tam uvāca<BR>
12,329.032E	asti mama kiṃ cid vratam aparyavasitam<BR>
12,329.032F	tasyāvabhṛthe tvām upagamiṣyāmi kaiś cid evāhobhir iti<BR>
12,329.032G	sa śacyaivam abhihito nahuṣo jagāma<BR>
12,329.033A	atha śacī duḥkhaśokārtā bhartṛdarśanalālasā nahuṣabhayagṛhītā bṛhaspatim upāgacchat<BR>
12,329.033B	sa ca tām abhigatāṃ dṛṣṭvaiva dhyānaṃ praviśya bhartṛkāryatatparāṃ jñātvā bṛhaspatir uvāca<BR>
12,329.033C	anenaiva vratena tapasā cānvitā devīṃ varadām upaśrutim āhvaya<BR>
12,329.033D	sā tavendraṃ darśayiṣyatīti<BR>
12,329.034A	sātha mahāniyamam āsthitā devīṃ varadām upaśrutiṃ mantrair āhvayat<BR>
12,329.034B	sopaśrutiḥ śacīsamīpam agāt<BR>
12,329.034C	uvāca cainām iyam asmi tvayopahūtopasthitā<BR>
12,329.034D	kiṃ te priyaṃ karavāṇīti<BR>
12,329.034E	tāṃ mūrdhnā praṇamyovāca śacī bhagavaty arhasi me bhartāraṃ darśayituṃ tvaṃ satyā matā ceti<BR>
12,329.034F	saināṃ mānasaṃ saro 'nayat<BR>
12,329.034G	tatrendraṃ bisagranthigatam adarśayat<BR>
12,329.035A	tām indraḥ patnīṃ kṛśāṃ glānāṃ ca dṛṣṭvā cintayāṃ babhūva<BR>
12,329.035B	aho mama mahad duḥkham idam adyopagatam<BR>
12,329.035C	naṣṭaṃ hi mām iyam anviṣyopāgamad duḥkhārteti<BR>
12,329.035D	tām indra uvāca kathaṃ vartayasīti<BR>
12,329.035E	sā tam uvāca<BR>
12,329.035F	nahuṣo mām āhvayati<BR>
12,329.035G	kālaś cāsya mayā kṛta iti<BR>
12,329.036A	tām indra uvāca<BR>
12,329.036B	gaccha<BR>
12,329.036C	nahuṣas tvayā vācyo 'pūrveṇa mām ṛṣiyuktena yānena tvam adhirūḍha udvahasva<BR>
12,329.036D	indrasya hi mahānti vāhanāni manasaḥ priyāṇy adhirūḍhāni mayā<BR>
12,329.036E	tvam anyenopayātum arhasīti<BR>
12,329.036F	saivam uktā hṛṣṭā jagāma<BR>
12,329.036G	indro 'pi bisagranthim evāviveśa bhūyaḥ<BR>
12,329.037A	athendrāṇīm abhyāgatāṃ dṛṣṭvovāca nahuṣaḥ pūrṇaḥ sa kāla iti<BR>
12,329.037B	taṃ śacy abravīc chakreṇa yathoktam<BR>
12,329.037C	sa maharṣiyuktaṃ vāhanam adhirūḍhaḥ śacīsamīpam upāgacchat<BR>
12,329.038A	atha maitrāvaruṇiḥ kumbhayonir agastyo maharṣīn vikriyamāṇāṃs tān nahuṣeṇāpaśyat<BR>
12,329.038B	padbhyāṃ ca tenāspṛśyata<BR>
12,329.038C	tataḥ sa nahuṣam abravīd akāryapravṛtta pāpa patasva mahīm<BR>
12,329.038D	sarpo bhava yāvad bhūmir girayaś ca tiṣṭheyus tāvad iti<BR>
12,329.038E	sa maharṣivākyasamakālam eva tasmād yānād avāpatat<BR>
12,329.039A	athānindraṃ punas trailokyam abhavat<BR>
12,329.039B	tato devā ṛṣayaś ca bhagavantaṃ viṣṇuṃ śaraṇam indrārthe 'bhijagmuḥ<BR>
12,329.039C	ūcuś cainaṃ bhagavann indraṃ brahmavadhyābhibhūtaṃ trātum arhasīti<BR>
12,329.039D	tataḥ sa varadas tān abravīd aśvamedhaṃ yajñaṃ vaiṣṇavaṃ śakro 'bhiyajatu<BR>
12,329.039E	tataḥ svaṃ sthānaṃ prāpsyatīti<BR>
12,329.040A	tato devā ṛṣayaś cendraṃ nāpaśyan yadā tadā śacīm ūcur gaccha subhage indram ānayasveti<BR>
12,329.040B	sā punas tat saraḥ samabhyagacchat<BR>
12,329.040C	indraś ca tasmāt sarasaḥ samutthāya bṛhaspatim abhijagāma<BR>
12,329.040D	bṛhaspatiś cāśvamedhaṃ mahākratuṃ śakrāyāharat<BR>
12,329.040E	tataḥ kṛṣṇasāraṅgaṃ medhyam aśvam utsṛjya vāhanaṃ tam eva kṛtvā indraṃ marutpatiṃ bṛhaspatiḥ svasthānaṃ prāpayām āsa<BR>
12,329.041A	tataḥ sa devarāḍ devair ṛṣibhiḥ stūyamānas triviṣṭapastho niṣkalmaṣo babhūva<BR>
12,329.041B	brahmavadhyāṃ caturṣu sthāneṣu vanitāgnivanaspatigoṣu vyabhajat<BR>
12,329.041C	evam indro brahmatejaḥprabhāvopabṛṃhitaḥ śatruvadhaṃ kṛtvā svasthānaṃ prāpitaḥ<BR>
12,329.041*0874_01	vanitāsu rajaḥ | vṛkṣeṣu niryāsaḥ | giriṣu śambaḥ |<BR>
12,329.041*0874_02	pṛthivyām ūṣarāḥ |1| te 'spṛśyāḥ |2| tasmād dhavir alavaṇaṃ<BR>
12,329.041*0874_03	pacyate |3||<BR>
12,329.041*0875_01	nahuṣasya śāpamokṣanimittaṃ devair ṛṣibhir yācyamāno 'gastyaḥ<BR>
12,329.041*0875_02	prāha |<BR>
12,329.041*0875_03	yāvat svakulajaḥ śrīmān dharmarājo yudhiṣṭhiraḥ<BR>
12,329.041*0875_04	kathayitvā svakān praśnān svaṃ bhīmaṃ ca vimokṣyate |<BR>
12,329.042A	ākāśagaṅgāgataś ca purā bharadvājo maharṣir upāspṛśaṃs trīn kramān kramatā viṣṇunābhyāsāditaḥ<BR>
12,329.042B	sa bharadvājena sasalilena pāṇinorasi tāḍitaḥ salakṣaṇoraskaḥ saṃvṛttaḥ<BR>
12,329.043A	bhṛguṇā maharṣiṇā śapto 'gniḥ sarvabhakṣatvam upanītaḥ<BR>
12,329.044A	aditir vai devānām annam apacad etad bhuktvāsurān haniṣyantīti<BR>
12,329.044B	tatra budho vratacaryāsamāptāv āgacchat<BR>
12,329.044C	aditiṃ cāvocad bhikṣāṃ dehīti<BR>
12,329.044D	tatra devaiḥ pūrvam etat prāśyaṃ nānyenety aditir bhikṣāṃ nādāt<BR>
12,329.044E	atha bhikṣāpratyākhyānaruṣitena budhena brahmabhūtena vivasvato dvitīye janmany aṇḍasaṃjñitasyāṇḍaṃ māritam adityāḥ<BR>
12,329.044F	sa mārtaṇḍo vivasvān abhavac chrāddhadevaḥ<BR>
12,329.044*0876_01	aditiḥ śaptā aditer udare bhaviṣyati vyathā<BR>
12,329.045A	dakṣasya vai duhitaraḥ ṣaṣṭir āsan<BR>
12,329.045B	tābhyaḥ kaśyapāya trayodaśa prādād daśa dharmāya daśa manave saptaviṃśatim indave<BR>
12,329.045C	tāsu tulyāsu nakṣatrākhyāṃ gatāsu somo rohiṇyām abhyadhikāṃ prītim akarot<BR>
12,329.045D	tatas tāḥ śeṣāḥ patnya īrṣyāvatyaḥ pituḥ samīpaṃ gatvemam arthaṃ śaśaṃsuḥ<BR>
12,329.045E	bhagavann asmāsu tulyaprabhāvāsu somo rohiṇīm adhikaṃ bhajatīti<BR>
12,329.045F	so 'bravīd yakṣmainam āvekṣyatīti<BR>
12,329.046A	dakṣaśāpāt somaṃ rājānaṃ yakṣmāviveśa<BR>
12,329.046B	sa yakṣmaṇāviṣṭo dakṣam agamat<BR>
12,329.046C	dakṣaś cainam abravīn na samaṃ vartasa iti<BR>
12,329.046D	tatrarṣayaḥ somam abruvan kṣīyase yakṣmaṇā<BR>
12,329.046E	paścimasyāṃ diśi samudre hiraṇyasarastīrtham<BR>
12,329.046F	tatra gatvātmānam abhiṣecayasveti<BR>
12,329.046G	athāgacchat somas tatra hiraṇyasarastīrtham<BR>
12,329.046H	gatvā cātmanaḥ snapanam akarot<BR>
12,329.046I	snātvā cātmānaṃ pāpmano mokṣayām āsa<BR>
12,329.046J	tatra cāvabhāsitas tīrthe yadā somas tadāprabhṛti tīrthaṃ tat prabhāsam iti nāmnā khyātaṃ babhūva<BR>
12,329.046K	tacchāpād adyāpi kṣīyate somo 'māvāsyāntarasthaḥ<BR>
12,329.046L	paurṇamāsīmātre 'dhiṣṭhito meghalekhāpraticchannaṃ vapur darśayati<BR>
12,329.046M	meghasadṛśaṃ varṇam agamat tad asya śaśalakṣma vimalam abhavat<BR>
12,329.047A	sthūlaśirā maharṣir meroḥ prāguttare digbhāge tapas tepe<BR>
12,329.047B	tasya tapas tapyamānasya sarvagandhavahaḥ śucir vāyur vivāyamānaḥ śarīram aspṛśat<BR>
12,329.047C	sa tapasā tāpitaśarīraḥ kṛśo vāyunopavījyamāno hṛdayaparitoṣam agamat<BR>
12,329.047D	tatra tasyānilavyajanakṛtaparitoṣasya sadyo vanaspatayaḥ puṣpaśobhāṃ na darśitavanta iti sa etāñ śaśāpa na sarvakālaṃ puṣpavanto bhaviṣyatheti<BR>
12,329.048A	nārāyaṇo lokahitārthaṃ vaḍavāmukho nāma maharṣiḥ purābhavat<BR>
12,329.048B	tasya merau tapas tapyataḥ samudra āhūto nāgataḥ<BR>
12,329.048C	tenāmarṣitenātmagātroṣmaṇā samudraḥ stimitajalaḥ kṛtaḥ<BR>
12,329.048D	svedaprasyandanasadṛśaś cāsya lavaṇabhāvo janitaḥ<BR>
12,329.048E	uktaś cāpeyo bhaviṣyasi<BR>
12,329.048F	etac ca te toyaṃ vaḍavāmukhasaṃjñitena pīyamānaṃ madhuraṃ bhaviṣyati<BR>
12,329.048G	tad etad adyāpi vaḍavāmukhasaṃjñitenānuvartinā toyaṃ sāmudraṃ pīyate<BR>
12,329.048*0877_01	punar umā dakṣakopād dhimavato girer duhitā babhūva<BR>
12,329.049A	himavato girer duhitaram umāṃ rudraś cakame<BR>
12,329.049B	bhṛgur api ca maharṣir himavantam āgamyābravīt kanyām umāṃ me dehīti<BR>
12,329.049C	tam abravīd dhimavān abhilaṣito varo rudra iti<BR>
12,329.049D	tam abravīd bhṛgur yasmāt tvayāhaṃ kanyāvaraṇakṛtabhāvaḥ pratyākhyātas tasmān na ratnānāṃ bhavān bhājanaṃ bhaviṣyatīti<BR>
12,329.049E	adyaprabhṛty etad avasthitam ṛṣivacanam<BR>
12,329.050A	tad evaṃvidhaṃ māhātmyaṃ brāhmaṇānām<BR>
12,329.050B	kṣatram api śāśvatīm avyayāṃ pṛthivīṃ patnīm abhigamya bubhuje<BR>
12,329.050C	tad etad brahmāgnīṣomīyam<BR>
12,329.050D	tena jagad dhāryate<BR>
12,330.001	śrībhagavān uvāca<BR>
12,330.001a	sūryācandramasau śaśvat keśair me aṃśusaṃjñitaiḥ<BR>
12,330.001b*0878_01	nāmnāṃ niruktaṃ vakṣyāmi śṛṇuṣvaikāgramānasaḥ<BR>
12,330.001c	bodhayaṃs tāpayaṃś caiva jagad uttiṣṭhataḥ pṛthak<BR>
12,330.002a	bodhanāt tāpanāc caiva jagato harṣaṇaṃ bhavet<BR>
12,330.002c	agnīṣomakṛtair ebhiḥ karmabhiḥ pāṇḍunandana<BR>
12,330.002e	hṛṣīkeśo 'ham īśāno varado lokabhāvanaḥ<BR>
12,330.003a	iḍopahūtayogena hare bhāgaṃ kratuṣv aham<BR>
12,330.003c	varṇaś ca me hariśreṣṭhas tasmād dharir ahaṃ smṛtaḥ<BR>
12,330.004a	dhāma sāro hi lokānām ṛtaṃ caiva vicāritam<BR>
12,330.004c	ṛtadhāmā tato vipraiḥ satyaś cāhaṃ prakīrtitaḥ<BR>
12,330.005a	naṣṭāṃ ca dharaṇīṃ pūrvam avindaṃ vai guhāgatām<BR>
12,330.005c	govinda iti māṃ devā vāgbhiḥ samabhituṣṭuvuḥ<BR>
12,330.006a	śipiviṣṭeti cākhyāyāṃ hīnaromā ca yo bhavet<BR>
12,330.006c	tenāviṣṭaṃ hi yat kiṃ cic chipiviṣṭaṃ hi tat smṛtam<BR>
12,330.007a	yāsko mām ṛṣir avyagro naikayajñeṣu gītavān<BR>
12,330.007c	śipiviṣṭa iti hy asmād guhyanāmadharo hy aham<BR>
12,330.008a	stutvā māṃ śipiviṣṭeti yāsko ṛṣir udāradhīḥ<BR>
12,330.008c	matprasādād adho naṣṭaṃ niruktam abhijagmivān<BR>
12,330.009a	na hi jāto na jāye 'haṃ na janiṣye kadā cana<BR>
12,330.009c	kṣetrajñaḥ sarvabhūtānāṃ tasmād aham ajaḥ smṛtaḥ<BR>
12,330.010a	noktapūrvaṃ mayā kṣudram aślīlaṃ vā kadā cana<BR>
12,330.010c	ṛtā brahmasutā sā me satyā devī sarasvatī<BR>
12,330.011a	sac cāsac caiva kaunteya mayāveśitam ātmani<BR>
12,330.011c	pauṣkare brahmasadane satyaṃ mām ṛṣayo viduḥ<BR>
12,330.012a	sattvān na cyutapūrvo 'haṃ sattvaṃ vai viddhi matkṛtam<BR>
12,330.012c	janmanīhābhavat sattvaṃ paurvikaṃ me dhanaṃjaya<BR>
12,330.013a	nirāśīḥkarmasaṃyuktaṃ sātvataṃ māṃ prakalpaya<BR>
12,330.013c	sātvatajñānadṛṣṭo 'haṃ sātvataḥ sātvatāṃ patiḥ<BR>
12,330.014a	kṛṣāmi medinīṃ pārtha bhūtvā kārṣṇāyaso mahān<BR>
12,330.014c	kṛṣṇo varṇaś ca me yasmāt tasmāt kṛṣṇo 'ham arjuna<BR>
12,330.015a	mayā saṃśleṣitā bhūmir adbhir vyoma ca vāyunā<BR>
12,330.015c	vāyuś ca tejasā sārdhaṃ vaikuṇṭhatvaṃ tato mama<BR>
12,330.016a	nirvāṇaṃ paramaṃ saukhyaṃ dharmo 'sau para ucyate<BR>
12,330.016c	tasmān na cyutapūrvo 'ham acyutas tena karmaṇā<BR>
12,330.017a	pṛthivīnabhasī cobhe viśrute viśvalaukike<BR>
12,330.017c	tayoḥ saṃdhāraṇārthaṃ hi mām adhokṣajam añjasā<BR>
12,330.018a	niruktaṃ vedaviduṣo ye ca śabdārthacintakāḥ<BR>
12,330.018c	te māṃ gāyanti prāgvaṃśe adhokṣaja iti sthitiḥ<BR>
12,330.018d*0879_01	adho na kṣīyate yasmād vadanty anye 'py adhokṣajam<BR>
12,330.019a	śabda ekamatair eṣa vyāhṛtaḥ paramarṣibhiḥ<BR>
12,330.019c	nānyo hy adhokṣajo loke ṛte nārāyaṇaṃ prabhum<BR>
12,330.020a	ghṛtaṃ mamārciṣo loke jantūnāṃ prāṇadhāraṇam<BR>
12,330.020c	ghṛtārcir aham avyagrair vedajñaiḥ parikīrtitaḥ<BR>
12,330.021a	trayo hi dhātavaḥ khyātāḥ karmajā iti ca smṛtāḥ<BR>
12,330.021c	pittaṃ śleṣmā ca vāyuś ca eṣa saṃghāta ucyate<BR>
12,330.022a	etaiś ca dhāryate jantur etaiḥ kṣīṇaiś ca kṣīyate<BR>
12,330.022c	āyurvedavidas tasmāt tridhātuṃ māṃ pracakṣate<BR>
12,330.023a	vṛṣo hi bhagavān dharmaḥ khyāto lokeṣu bhārata<BR>
12,330.023c	naighaṇṭukapadākhyātaṃ viddhi māṃ vṛṣam uttamam<BR>
12,330.024a	kapir varāhaḥ śreṣṭhaś ca dharmaś ca vṛṣa ucyate<BR>
12,330.024c	tasmād vṛṣākapiṃ prāha kaśyapo māṃ prajāpatiḥ<BR>
12,330.024d*0880_01	nādimantaṃ na cāntaṃ ca kadā cid vidyate surāḥ<BR>
12,330.025a	na cādiṃ na madhyaṃ tathā naiva cāntaṃ; kadā cid vidante surāś cāsurāś ca<BR>
12,330.025c	anādyo hy amadhyas tathā cāpy anantaḥ; pragīto 'ham īśo vibhur lokasākṣī<BR>
12,330.026a	śucīni śravaṇīyāni śṛṇomīha dhanaṃjaya<BR>
12,330.026c	na ca pāpāni gṛhṇāmi tato 'haṃ vai śuciśravāḥ<BR>
12,330.027a	ekaśṛṅgaḥ purā bhūtvā varāho divyadarśanaḥ<BR>
12,330.027c	imām uddhṛtavān bhūmim ekaśṛṅgas tato hy aham<BR>
12,330.028a	tathaivāsaṃ trikakudo vārāhaṃ rūpam āsthitaḥ<BR>
12,330.028c	trikakut tena vikhyātaḥ śarīrasya tu māpanāt<BR>
12,330.029a	viriñca iti yaḥ proktaḥ kapilajñānacintakaiḥ<BR>
12,330.029c	sa prajāpatir evāhaṃ cetanāt sarvalokakṛt<BR>
12,330.030a	vidyāsahāyavantaṃ mām ādityasthaṃ sanātanam<BR>
12,330.030c	kapilaṃ prāhur ācāryāḥ sāṃkhyā niścitaniścayāḥ<BR>
12,330.031a	hiraṇyagarbho dyutimān eṣa yaś chandasi stutaḥ<BR>
12,330.031c	yogaiḥ saṃpūjyate nityaṃ sa evāhaṃ vibhuḥ smṛtaḥ<BR>
12,330.032a	ekaviṃśatiśākhaṃ ca ṛgvedaṃ māṃ pracakṣate<BR>
12,330.032c	sahasraśākhaṃ yat sāma ye vai vedavido janāḥ<BR>
12,330.032e	gāyanty āraṇyake viprā madbhaktās te 'pi durlabhāḥ<BR>
12,330.033a	ṣaṭpañcāśatam aṣṭau ca saptatriṃśatam ity uta<BR>
12,330.033c	yasmiñ śākhā yajurvede so 'ham ādhvaryave smṛtaḥ<BR>
12,330.034a	pañcakalpam atharvāṇaṃ kṛtyābhiḥ paribṛṃhitam<BR>
12,330.034c	kalpayanti hi māṃ viprā atharvāṇavidas tathā<BR>
12,330.035a	śākhābhedāś ca ye ke cid yāś ca śākhāsu gītayaḥ<BR>
12,330.035c	svaravarṇasamuccārāḥ sarvāṃs tān viddhi matkṛtān<BR>
12,330.036a	yat tad dhayaśiraḥ pārtha samudeti varapradam<BR>
12,330.036c	so 'ham evottare bhāge kramākṣaravibhāgavit<BR>
12,330.037a	rāmādeśitamārgeṇa matprasādān mahātmanā<BR>
12,330.037c	pāñcālena kramaḥ prāptas tasmād bhūtāt sanātanāt<BR>
12,330.037e	bābhravyagotraḥ sa babhau prathamaḥ kramapāragaḥ<BR>
12,330.038a	nārāyaṇād varaṃ labdhvā prāpya yogam anuttamam<BR>
12,330.038c	kramaṃ praṇīya śikṣāṃ ca praṇayitvā sa gālavaḥ<BR>
12,330.039a	kaṇḍarīko 'tha rājā ca brahmadattaḥ pratāpavān<BR>
12,330.039c	jātīmaraṇajaṃ duḥkhaṃ smṛtvā smṛtvā punaḥ punaḥ<BR>
12,330.039e	saptajātiṣu mukhyatvād yogānāṃ saṃpadaṃ gataḥ<BR>
12,330.040a	purāham ātmajaḥ pārtha prathitaḥ kāraṇāntare<BR>
12,330.040c	dharmasya kuruśārdūla tato 'haṃ dharmajaḥ smṛtaḥ<BR>
12,330.041a	naranārāyaṇau pūrvaṃ tapas tepatur avyayam<BR>
12,330.041c	dharmayānaṃ samārūḍhau parvate gandhamādane<BR>
12,330.042a	tatkālasamayaṃ caiva dakṣayajño babhūva ha<BR>
12,330.042c	na caivākalpayad bhāgaṃ dakṣo rudrasya bhārata<BR>
12,330.043a	tato dadhīcivacanād dakṣayajñam apāharat<BR>
12,330.043c	sasarja śūlaṃ krodhena prajvalantaṃ muhur muhuḥ<BR>
12,330.044a	tac chūlaṃ bhasmasāt kṛtvā dakṣayajñaṃ savistaram<BR>
12,330.044c	āvayoḥ sahasāgacchad badaryāśramam antikāt<BR>
12,330.044e	vegena mahatā pārtha patan nārāyaṇorasi<BR>
12,330.045a	tataḥ svatejasāviṣṭāḥ keśā nārāyaṇasya ha<BR>
12,330.045c	babhūvur muñjavarṇās tu tato 'haṃ muñjakeśavān<BR>
12,330.046a	tac ca śūlaṃ vinirdhūtaṃ huṃkāreṇa mahātmanā<BR>
12,330.046c	jagāma śaṃkarakaraṃ nārāyaṇasamāhatam<BR>
12,330.047a	atha rudra upādhāvat tāv ṛṣī tapasānvitau<BR>
12,330.047c	tata enaṃ samuddhūtaṃ kaṇṭhe jagrāha pāṇinā<BR>
12,330.047e	nārāyaṇaḥ sa viśvātmā tenāsya śitikaṇṭhatā<BR>
12,330.048a	atha rudravighātārtham iṣīkāṃ jagṛhe naraḥ<BR>
12,330.048c	mantraiś ca saṃyuyojāśu so 'bhavat paraśur mahān<BR>
12,330.049a	kṣiptaś ca sahasā rudre khaṇḍanaṃ prāptavāṃs tadā<BR>
12,330.049c	tato 'haṃ khaṇḍaparaśuḥ smṛtaḥ paraśukhaṇḍanāt<BR>
12,330.049d*0881_01	rudrasya bhāgaṃ pradadur bhāgam uccheṣaṇaṃ punaḥ<BR>
12,330.049d*0881_02	śrutir apy atra bhavati vedair uktas tathā punaḥ<BR>
12,330.049d*0881_03	uccheṣaṇabhāgo vai rudras tasyoccheṣaṇena hotavyam iti sarve<BR>
12,330.049d*0881_04	gamyarūpeṇa tadā ||<BR>
12,330.050	arjuna uvāca<BR>
12,330.050a	asmin yuddhe tu vārṣṇeya trailokyamathane tadā<BR>
12,330.050c	jayaṃ kaḥ prāptavāṃs tatra śaṃsaitan me janārdana<BR>
12,330.051	śrībhagavān uvāca<BR>
12,330.051a	tayoḥ saṃlagnayor yuddhe rudranārāyaṇātmanoḥ<BR>
12,330.051c	udvignāḥ sahasā kṛtsnā lokāḥ sarve 'bhavaṃs tadā<BR>
12,330.052a	nāgṛhṇāt pāvakaḥ śubhraṃ makheṣu suhutaṃ haviḥ<BR>
12,330.052c	vedā na pratibhānti sma ṛṣīṇāṃ bhāvitātmanām<BR>
12,330.053a	devān rajas tamaś caiva samāviviśatus tadā<BR>
12,330.053c	vasudhā saṃcakampe 'tha nabhaś ca vipaphāla ha<BR>
12,330.054a	niṣprabhāṇi ca tejāṃsi brahmā caivāsanāc cyutaḥ<BR>
12,330.054c	agāc choṣaṃ samudraś ca himavāṃś ca vyaśīryata<BR>
12,330.055a	tasminn evaṃ samutpanne nimitte pāṇḍunandana<BR>
12,330.055c	brahmā vṛto devagaṇair ṛṣibhiś ca mahātmabhiḥ<BR>
12,330.055e	ājagāmāśu taṃ deśaṃ yatra yuddham avartata<BR>
12,330.056a	sāñjalipragraho bhūtvā caturvaktro niruktagaḥ<BR>
12,330.056c	uvāca vacanaṃ rudraṃ lokānām astu vai śivam<BR>
12,330.056e	nyasyāyudhāni viśveśa jagato hitakāmyayā<BR>
12,330.057a	yad akṣaram athāvyaktam īśaṃ lokasya bhāvanam<BR>
12,330.057c	kūṭasthaṃ kartṛnirdvaṃdvam akarteti ca yaṃ viduḥ<BR>
12,330.058a	vyaktibhāvagatasyāsya ekā mūrtir iyaṃ śivā<BR>
12,330.058c	naro nārāyaṇaś caiva jātau dharmakulodvahau<BR>
12,330.059a	tapasā mahatā yuktau devaśreṣṭhau mahāvratau<BR>
12,330.059c	ahaṃ prasādajas tasya kasmiṃś cit kāraṇāntare<BR>
12,330.059e	tvaṃ caiva krodhajas tāta pūrvasarge sanātanaḥ<BR>
12,330.060a	mayā ca sārdhaṃ varadaṃ vibudhaiś ca maharṣibhiḥ<BR>
12,330.060c	prasādayāśu lokānāṃ śāntir bhavatu māciram<BR>
12,330.061a	brahmaṇā tv evam uktas tu rudraḥ krodhāgnim utsṛjan<BR>
12,330.061c	prasādayām āsa tato devaṃ nārāyaṇaṃ prabhum<BR>
12,330.061e	śaraṇaṃ ca jagāmādyaṃ vareṇyaṃ varadaṃ harim<BR>
12,330.062a	tato 'tha varado devo jitakrodho jitendriyaḥ<BR>
12,330.062c	prītimān abhavat tatra rudreṇa saha saṃgataḥ<BR>
12,330.063a	ṛṣibhir brahmaṇā caiva vibudhaiś ca supūjitaḥ<BR>
12,330.063c	uvāca devam īśānam īśaḥ sa jagato hariḥ<BR>
12,330.064a	yas tvāṃ vetti sa māṃ vetti yas tvām anu sa mām anu<BR>
12,330.064c	nāvayor antaraṃ kiṃ cin mā te bhūd buddhir anyathā<BR>
12,330.065a	adya prabhṛti śrīvatsaḥ śūlāṅko 'yaṃ bhavatv ayam<BR>
12,330.065c	mama pāṇyaṅkitaś cāpi śrīkaṇṭhas tvaṃ bhaviṣyasi<BR>
12,330.066a	evaṃ lakṣaṇam utpādya parasparakṛtaṃ tadā<BR>
12,330.066c	sakhyaṃ caivātulaṃ kṛtvā rudreṇa sahitāv ṛṣī<BR>
12,330.066e	tapas tepatur avyagrau visṛjya tridivaukasaḥ<BR>
12,330.067a	eṣa te kathitaḥ pārtha nārāyaṇajayo mṛdhe<BR>
12,330.067c	nāmāni caiva guhyāni niruktāni ca bhārata<BR>
12,330.067e	ṛṣibhiḥ kathitānīha yāni saṃkīrtitāni te<BR>
12,330.068a	evaṃ bahuvidhai rūpaiś carāmīha vasuṃdharām<BR>
12,330.068c	brahmalokaṃ ca kaunteya golokaṃ ca sanātanam<BR>
12,330.068e	mayā tvaṃ rakṣito yuddhe mahāntaṃ prāptavāñ jayam<BR>
12,330.069a	yas tu te so 'grato yāti yuddhe saṃpraty upasthite<BR>
12,330.069c	taṃ viddhi rudraṃ kaunteya devadevaṃ kapardinam<BR>
12,330.070a	kālaḥ sa eva kathitaḥ krodhajeti mayā tava<BR>
12,330.070c	nihatāṃs tena vai pūrvaṃ hatavān asi vai ripūn<BR>
12,330.071a	aprameyaprabhāvaṃ taṃ devadevam umāpatim<BR>
12,330.071c	namasva devaṃ prayato viśveśaṃ haram avyayam<BR>
12,330.071d*0882_01	yaḥ sa te kathitaḥ pūrvaṃ krodhajeti punaḥ punaḥ<BR>
12,330.071d*0882_02	tasya prabhāvam evāgryaṃ yac chrutaṃ te dhanaṃjaya<BR>
12,331.001	janamejaya uvāca<BR>
12,331.001a	brahman sumahad ākhyānaṃ bhavatā parikīrtitam<BR>
12,331.001c	yac chrutvā munayaḥ sarve vismayaṃ paramaṃ gatāḥ<BR>
12,331.001d@032_0001	sarvāśramābhigamanaṃ sarvatīrthāvagāhanam<BR>
12,331.001d@032_0002	na tathā phaladaṃ saute nārāyaṇakathā yathā<BR>
12,331.001d@032_0003	pāvitāṅgāḥ sma saṃvṛttāḥ śrutvemam āditaḥ kathām<BR>
12,331.001d@032_0004	nārāyaṇāśrayāṃ puṇyāṃ sarvapāpapramocanīm<BR>
12,331.001d@032_0005	durdarśo bhagavān devaḥ sarvalokanamaskṛtaḥ<BR>
12,331.001d@032_0006	devaiḥ sabrahmakaiḥ kṛtsnair anyaiś caiva maharṣibhiḥ<BR>
12,331.001d@032_0007	dṛṣṭavān nārado yatra devaṃ nārāyaṇaṃ harim<BR>
12,331.001d@032_0008	nūnam etad dhy anumataṃ tasya devasya sūtaja<BR>
12,331.001d@032_0009	yad dṛṣṭavāñ jagannātham aniruddhatanau sthitam<BR>
12,331.001d@032_0010	yat prādravat punar bhūyo nārado devasattamau<BR>
12,331.001d@032_0011	sūta uvāca<BR>
12,331.001d@032_0011	naranārāyaṇau draṣṭuṃ kāraṇaṃ tad bravīhi me<BR>
12,331.001d@032_0012	tasmin yajñe vartamāne rājñaḥ pārikṣitasya vai<BR>
12,331.001d@032_0013	karmāntareṣu vidhivad vartamāneṣu śaunaka<BR>
12,331.001d@032_0014	kṛṣṇadvaipāyanaṃ vyāsam ṛṣiṃ vedanidhiṃ prabhum<BR>
12,331.001d@032_0015	janamejaya uvāca<BR>
12,331.001d@032_0015	paripapraccha rājendraḥ pitāmahapitāmaham<BR>
12,331.001d@032_0016	śvetadvīpān nivṛttena nāradena surarṣiṇā<BR>
12,331.001d@032_0017	dhyāyatā bhagavadvākyaṃ ceṣṭitaṃ kim ataḥ param<BR>
12,331.001d@032_0018	badaryāśramam āgamya samāgamya ca tāv ṛṣī<BR>
12,331.001d@032_0019	kiyantaṃ kālam avasat kāṃ kathāṃ pṛṣṭavāṃś ca saḥ<BR>
12,331.002a	idaṃ śatasahasrād dhi bhāratākhyānavistarāt<BR>
12,331.002c	āmathya matimanthena jñānodadhim anuttamam<BR>
12,331.003a	navanītaṃ yathā dadhno malayāc candanaṃ yathā<BR>
12,331.003c	āraṇyakaṃ ca vedebhya oṣadhibhyo 'mṛtaṃ yathā<BR>
12,331.004a	samuddhṛtam idaṃ brahman kathāmṛtam anuttamam<BR>
12,331.004c	taponidhe tvayoktaṃ hi nārāyaṇakathāśrayam<BR>
12,331.005a	sa hīśo bhagavān devaḥ sarvabhūtātmabhāvanaḥ<BR>
12,331.005c	aho nārāyaṇaṃ tejo durdarśaṃ dvijasattama<BR>
12,331.006a	yatrāviśanti kalpānte sarve brahmādayaḥ surāḥ<BR>
12,331.006c	ṛṣayaś ca sagandharvā yac ca kiṃ cic carācaram<BR>
12,331.006e	na tato 'sti paraṃ manye pāvanaṃ divi ceha ca<BR>
12,331.007a	sarvāśramābhigamanaṃ sarvatīrthāvagāhanam<BR>
12,331.007c	na tathā phaladaṃ cāpi nārāyaṇakathā yathā<BR>
12,331.008a	sarvathā pāvitāḥ smeha śrutvemām āditaḥ kathām<BR>
12,331.008c	harer viśveśvarasyeha sarvapāpapraṇāśanīm<BR>
12,331.009a	na citraṃ kṛtavāṃs tatra yad āryo me dhanaṃjayaḥ<BR>
12,331.009c	vāsudevasahāyo yaḥ prāptavāñ jayam uttamam<BR>
12,331.010a	na cāsya kiṃ cid aprāpyaṃ manye lokeṣv api triṣu<BR>
12,331.010c	trailokyanātho viṣṇuḥ sa yasyāsīt sāhyakṛt sakhā<BR>
12,331.011a	dhanyāś ca sarva evāsan brahmaṃs te mama pūrvakāḥ<BR>
12,331.011c	hitāya śreyase caiva yeṣām āsīj janārdanaḥ<BR>
12,331.012a	tapasāpi na dṛśyo hi bhagavāṃl lokapūjitaḥ<BR>
12,331.012c	yaṃ dṛṣṭavantas te sākṣāc chrīvatsāṅkavibhūṣaṇam<BR>
12,331.013a	tebhyo dhanyataraś caiva nāradaḥ parameṣṭhijaḥ<BR>
12,331.013c	na cālpatejasam ṛṣiṃ vedmi nāradam avyayam<BR>
12,331.013d*0883_01	dṛṣṭavān yo hariṃ devaṃ nārāyaṇam ajaṃ vibhum<BR>
12,331.013e	śvetadvīpaṃ samāsādya yena dṛṣṭaḥ svayaṃ hariḥ<BR>
12,331.014a	devaprasādānugataṃ vyaktaṃ tat tasya darśanam<BR>
12,331.014c	yad dṛṣṭavāṃs tadā devam aniruddhatanau sthitam<BR>
12,331.015a	badarīm āśramaṃ yat tu nāradaḥ prādravat punaḥ<BR>
12,331.015c	naranārāyaṇau draṣṭuṃ kiṃ nu tatkāraṇaṃ mune<BR>
12,331.016a	śvetadvīpān nivṛttaś ca nāradaḥ parameṣṭhijaḥ<BR>
12,331.016c	badarīm āśramaṃ prāpya samāgamya ca tāv ṛṣī<BR>
12,331.017a	kiyantaṃ kālam avasat kāḥ kathāḥ pṛṣṭavāṃś ca saḥ<BR>
12,331.017c	śvetadvīpād upāvṛtte tasmin vā sumahātmani<BR>
12,331.018a	kim abrūtāṃ mahātmānau naranārāyaṇāv ṛṣī<BR>
12,331.018c	tad etan me yathātattvaṃ sarvam ākhyātum arhasi<BR>
12,331.018d*0884_00	sūta uvāca<BR>
12,331.018d*0884_01	evaṃ pṛṣṭas tadā rājñā parāśaryo mahāmuniḥ<BR>
12,331.018d*0884_02	samīpasthaṃ tataḥ śiṣyaṃ vaiśaṃpāyanam abravīt<BR>
12,331.018d*0884_03	brūhy asmai sarvam akhilaṃ yad vṛttaṃ nāradasya ha<BR>
12,331.018d*0884_04	tayoḥ sakāśaṃ gatvā ca yathā sa kṛtavān punaḥ<BR>
12,331.018d*0885_00	sūta uvāca<BR>
12,331.018d*0885_01	tasya tad vacanaṃ śrutvā kṛṣṇadvaipāyanas tadā<BR>
12,331.018d*0885_02	śaśāsa śiṣyam āsīnaṃ vaiśaṃpāyanam antike<BR>
12,331.018d*0885_03	tad asmai sarvam ācakṣva yan mattaḥ śrutavān asi<BR>
12,331.018d*0885_04	guror vacanam ājñāya sa tu viprarṣabhas tadā<BR>
12,331.018d*0885_05	ācacakṣe tataḥ sarvam itihāsaṃ purātanam<BR>
12,331.019	vaiśaṃpāyana uvāca<BR>
12,331.019a	namo bhagavate tasmai vyāsāyāmitatejase<BR>
12,331.019c	yasya prasādād vakṣyāmi nārāyaṇakathām imām<BR>
12,331.019d*0886_01	nāsti nārāyaṇasamaṃ na bhūtaṃ na bhaviṣyati<BR>
12,331.019d*0886_02	etena satyavākyena sarvārthān sādhayāmy aham<BR>
12,331.019d*0886_03	nāradena purā yā me gurave viniveditā<BR>
12,331.019d*0886_04	ṛṣīṇāṃ pāṇḍavānāṃ ca śṛṇvatoḥ kṛṣṇabhīṣmayoḥ<BR>
12,331.020a	prāpya śvetaṃ mahādvīpaṃ dṛṣṭvā ca harim avyayam<BR>
12,331.020c	nivṛtto nārado rājaṃs tarasā merum āgamat<BR>
12,331.020e	hṛdayenodvahan bhāraṃ yad uktaṃ paramātmanā<BR>
12,331.021a	paścād asyābhavad rājann ātmanaḥ sādhvasaṃ mahat<BR>
12,331.021c	yad gatvā dūram adhvānaṃ kṣemī punar ihāgataḥ<BR>
12,331.022a	tato meroḥ pracakrāma parvataṃ gandhamādanam<BR>
12,331.022c	nipapāta ca khāt tūrṇaṃ viśālāṃ badarīm anu<BR>
12,331.023a	tataḥ sa dadṛśe devau purāṇāv ṛṣisattamau<BR>
12,331.023c	tapaś carantau sumahad ātmaniṣṭhau mahāvratau<BR>
12,331.024a	tejasābhyadhikau sūryāt sarvalokavirocanāt<BR>
12,331.024c	śrīvatsalakṣaṇau pūjyau jaṭāmaṇḍaladhāriṇau<BR>
12,331.025a	jālapādabhujau tau tu pādayoś cakralakṣaṇau<BR>
12,331.025c	vyūḍhoraskau dīrghabhujau tathā muṣkacatuṣkiṇau<BR>
12,331.026a	ṣaṣṭidantāv aṣṭadaṃṣṭrau meghaughasadṛśasvanau<BR>
12,331.026c	svāsyau pṛthulalāṭau ca suhanū subhrunāsikau<BR>
12,331.027a	ātapatreṇa sadṛśe śirasī devayos tayoḥ<BR>
12,331.027c	evaṃ lakṣaṇasaṃpannau mahāpuruṣasaṃjñitau<BR>
12,331.028a	tau dṛṣṭvā nārado hṛṣṭas tābhyāṃ ca pratipūjitaḥ<BR>
12,331.028c	svāgatenābhibhāṣyātha pṛṣṭaś cānāmayaṃ tadā<BR>
12,331.029a	babhūvāntargatamatir nirīkṣya puruṣottamau<BR>
12,331.029c	sadogatās tatra ye vai sarvabhūtanamaskṛtāḥ<BR>
12,331.030a	śvetadvīpe mayā dṛṣṭās tādṛśāv ṛṣisattamau<BR>
12,331.030c	iti saṃcintya manasā kṛtvā cābhipradakṣiṇam<BR>
12,331.030e	upopaviviśe tatra pīṭhe kuśamaye śubhe<BR>
12,331.031a	tatas tau tapasāṃ vāsau yaśasāṃ tejasām api<BR>
12,331.031c	ṛṣī śamadamopetau kṛtvā pūrvāhṇikaṃ vidhim<BR>
12,331.032a	paścān nāradam avyagrau pādyārghyābhyāṃ prapūjya ca<BR>
12,331.032c	pīṭhayoś copaviṣṭau tau kṛtātithyāhnikau nṛpa<BR>
12,331.033a	teṣu tatropaviṣṭeṣu sa deśo 'bhivyarājata<BR>
12,331.033c	ājyāhutimahājvālair yajñavāṭo 'gnibhir yathā<BR>
12,331.034a	atha nārāyaṇas tatra nāradaṃ vākyam abravīt<BR>
12,331.034c	sukhopaviṣṭaṃ viśrāntaṃ kṛtātithyaṃ sukhasthitam<BR>
12,331.035a	apīdānīṃ sa bhagavān paramātmā sanātanaḥ<BR>
12,331.035c	śvetadvīpe tvayā dṛṣṭa āvayoḥ prakṛtiḥ parā<BR>
12,331.036	nārada uvāca<BR>
12,331.036a	dṛṣṭo me puruṣaḥ śrīmān viśvarūpadharo 'vyayaḥ<BR>
12,331.036c	sarve hi lokās tatrasthās tathā devāḥ saharṣibhiḥ<BR>
12,331.036e	adyāpi cainaṃ paśyāmi yuvāṃ paśyan sanātanau<BR>
12,331.037a	yair lakṣaṇair upetaḥ sa harir avyaktarūpadhṛk<BR>
12,331.037c	tair lakṣaṇair upetau hi vyaktarūpadharau yuvām<BR>
12,331.038a	dṛṣṭau mayā yuvāṃ tatra tasya devasya pārśvataḥ<BR>
12,331.038c	iha caivāgato 'smy adya visṛṣṭaḥ paramātmanā<BR>
12,331.039a	ko hi nāma bhavet tasya tejasā yaśasā śriyā<BR>
12,331.039c	sadṛśas triṣu lokeṣu ṛte dharmātmajau yuvām<BR>
12,331.040a	tena me kathitaṃ pūrvaṃ nāma kṣetrajñasaṃjñitam<BR>
12,331.040c	prādurbhāvāś ca kathitā bhaviṣyanti hi ye yathā<BR>
12,331.041a	tatra ye puruṣāḥ śvetāḥ pañcendriyavivarjitāḥ<BR>
12,331.041c	pratibuddhāś ca te sarve bhaktāś ca puruṣottamam<BR>
12,331.042a	te 'rcayanti sadā devaṃ taiḥ sārdhaṃ ramate ca saḥ<BR>
12,331.042c	priyabhakto hi bhagavān paramātmā dvijapriyaḥ<BR>
12,331.043a	ramate so 'rcyamāno hi sadā bhāgavatapriyaḥ<BR>
12,331.043c	viśvabhuk sarvago devo bāndhavo bhaktavatsalaḥ<BR>
12,331.043e	sa kartā kāraṇaṃ caiva kāryaṃ cātibaladyutiḥ<BR>
12,331.043f*0887_01	hetuś cājñāvidhānaṃ ca tattvaṃ caiva mahāyaśāḥ<BR>
12,331.044a	tapasā yojya so ''tmānaṃ śvetadvīpāt paraṃ hi yat<BR>
12,331.044c	teja ity abhivikhyātaṃ svayaṃbhāsāvabhāsitam<BR>
12,331.045a	śāntiḥ sā triṣu lokeṣu siddhānāṃ bhāvitātmanām<BR>
12,331.045c	etayā śubhayā buddhyā naiṣṭhikaṃ vratam āsthitaḥ<BR>
12,331.046a	na tatra sūryas tapati na somo 'bhivirājate<BR>
12,331.046c	na vāyur vāti deveśe tapaś carati duścaram<BR>
12,331.047a	vedīm aṣṭatalotsedhāṃ bhūmāv āsthāya viśvabhuk<BR>
12,331.047c	ekapādasthito deva ūrdhvabāhur udaṅmukhaḥ<BR>
12,331.047e	sāṅgān āvartayan vedāṃs tapas tepe suduścaram<BR>
12,331.048a	yad brahmā ṛṣayaś caiva svayaṃ paśupatiś ca yat<BR>
12,331.048c	śeṣāś ca vibudhaśreṣṭhā daityadānavarākṣasāḥ<BR>
12,331.049a	nāgāḥ suparṇā gandharvāḥ siddhā rājarṣayaś ca ye<BR>
12,331.049c	havyaṃ kavyaṃ ca satataṃ vidhipūrvaṃ prayuñjate<BR>
12,331.049e	kṛtsnaṃ tat tasya devasya caraṇāv upatiṣṭhati<BR>
12,331.050a	yāḥ kriyāḥ saṃprayuktās tu ekāntagatabuddhibhiḥ<BR>
12,331.050c	tāḥ sarvāḥ śirasā devaḥ pratigṛhṇāti vai svayam<BR>
12,331.051a	na tasyānyaḥ priyataraḥ pratibuddhair mahātmabhiḥ<BR>
12,331.051c	vidyate triṣu lokeṣu tato 'smy aikāntikaṃ gataḥ<BR>
12,331.051e	iha caivāgatas tena visṛṣṭaḥ paramātmanā<BR>
12,331.051f*0888_01	ananyadevatābhaktir ananyamanutā hareḥ<BR>
12,331.051f*0888_02	ananyasevyatā viṣṇor ananyārcyatvam eva ca<BR>
12,331.051f*0888_03	brahmarudrādisāmyatvaṃ buddhirāhityam eva ca<BR>
12,331.051f*0888_04	ananyadevālayagatir ananyabhaktādyavīkṣaṇam<BR>
12,331.051f*0888_05	tathā karmaphalāsaṅgo hy ekāntitvam idaṃ matam<BR>
12,331.052a	evaṃ me bhagavān devaḥ svayam ākhyātavān hariḥ<BR>
12,331.052c	āsiṣye tatparo bhūtvā yuvābhyāṃ saha nityaśaḥ<BR>
12,332.001	naranārāyaṇāv ūcatuḥ<BR>
12,332.001a	dhanyo 'sy anugṛhīto 'si yat te dṛṣṭaḥ svayaṃ prabhuḥ<BR>
12,332.001c	na hi taṃ dṛṣṭavān kaś cit padmayonir api svayam<BR>
12,332.002a	avyaktayonir bhagavān durdarśaḥ puruṣottamaḥ<BR>
12,332.002c	nāradaitad dhi te satyaṃ vacanaṃ samudāhṛtam<BR>
12,332.003a	nāsya bhaktaiḥ priyataro loke kaś cana vidyate<BR>
12,332.003c	tataḥ svayaṃ darśitavān svam ātmānaṃ dvijottama<BR>
12,332.004a	tapo hi tapyatas tasya yat sthānaṃ paramātmanaḥ<BR>
12,332.004c	na tat saṃprāpnute kaś cid ṛte hy āvāṃ dvijottama<BR>
12,332.005a	yā hi sūryasahasrasya samastasya bhaved dyutiḥ<BR>
12,332.005c	sthānasya sā bhavet tasya svayaṃ tena virājatā<BR>
12,332.006a	tasmād uttiṣṭhate vipra devād viśvabhuvaḥ pateḥ<BR>
12,332.006c	kṣamā kṣamāvatāṃ śreṣṭha yayā bhūmis tu yujyate<BR>
12,332.007a	tasmāc cottiṣṭhate devāt sarvabhūtahito rasaḥ<BR>
12,332.007c	āpo yena hi yujyante dravatvaṃ prāpnuvanti ca<BR>
12,332.008a	tasmād eva samudbhūtaṃ tejo rūpaguṇātmakam<BR>
12,332.008c	yena sma yujyate sūryas tato lokān virājate<BR>
12,332.009a	tasmād devāt samudbhūtaḥ sparśas tu puruṣottamāt<BR>
12,332.009c	yena sma yujyate vāyus tato lokān vivāty asau<BR>
12,332.010a	tasmāc cottiṣṭhate śabdaḥ sarvalokeśvarāt prabhoḥ<BR>
12,332.010c	ākāśaṃ yujyate yena tatas tiṣṭhaty asaṃvṛtam<BR>
12,332.011a	tasmāc cottiṣṭhate devāt sarvabhūtagataṃ manaḥ<BR>
12,332.011c	candramā yena saṃyuktaḥ prakāśaguṇadhāraṇaḥ<BR>
12,332.012a	ṣaḍbhūtotpādakaṃ nāma tat sthānaṃ vedasaṃjñitam<BR>
12,332.012c	vidyāsahāyo yatrāste bhagavān havyakavyabhuk<BR>
12,332.013a	ye hi niṣkalmaṣā loke puṇyapāpavivarjitāḥ<BR>
12,332.013c	teṣāṃ vai kṣemam adhvānaṃ gacchatāṃ dvijasattama<BR>
12,332.013e	sarvalokatamohantā ādityo dvāram ucyate<BR>
12,332.013f*0889_01	jvālāmālī mahātejā yenedaṃ dhāryate jagat<BR>
12,332.014a	ādityadagdhasarvāṅgā adṛśyāḥ kena cit kva cit<BR>
12,332.014c	paramāṇubhūtā bhūtvā tu taṃ devaṃ praviśanty uta<BR>
12,332.015a	tasmād api vinirmuktā aniruddhatanau sthitāḥ<BR>
12,332.015c	manobhūtās tato bhūyaḥ pradyumnaṃ praviśanty uta<BR>
12,332.016a	pradyumnāc cāpi nirmuktā jīvaṃ saṃkarṣaṇaṃ tathā<BR>
12,332.016c	viśanti viprapravarāḥ sāṃkhyā bhāgavataiḥ saha<BR>
12,332.017a	tatas traiguṇyahīnās te paramātmānam añjasā<BR>
12,332.017c	praviśanti dvijaśreṣṭha kṣetrajñaṃ nirguṇātmakam<BR>
12,332.017e	sarvāvāsaṃ vāsudevaṃ kṣetrajñaṃ viddhi tattvataḥ<BR>
12,332.018a	samāhitamanaskāś ca niyatāḥ saṃyatendriyāḥ<BR>
12,332.018c	ekāntabhāvopagatā vāsudevaṃ viśanti te<BR>
12,332.019a	āvām api ca dharmasya gṛhe jātau dvijottama<BR>
12,332.019c	ramyāṃ viśālām āśritya tapa ugraṃ samāsthitau<BR>
12,332.020a	ye tu tasyaiva devasya prādurbhāvāḥ surapriyāḥ<BR>
12,332.020c	bhaviṣyanti trilokasthās teṣāṃ svastīty ato dvija<BR>
12,332.021a	vidhinā svena yuktābhyāṃ yathāpūrvaṃ dvijottama<BR>
12,332.021c	āsthitābhyāṃ sarvakṛcchraṃ vrataṃ samyak tad uttamam<BR>
12,332.021d*0890_01	svārthena vidhinā yuktaḥ sarvakṛcchravrate sthitaḥ<BR>
12,332.022a	āvābhyām api dṛṣṭas tvaṃ śvetadvīpe tapodhana<BR>
12,332.022c	samāgato bhagavatā saṃjalpaṃ kṛtavān yathā<BR>
12,332.023a	sarvaṃ hi nau saṃviditaṃ trailokye sacarācare<BR>
12,332.023c	yad bhaviṣyati vṛttaṃ vā vartate vā śubhāśubham<BR>
12,332.023d*0891_01	sarvaṃ sa te kathitavān devadevo mahāmune<BR>
12,332.024	vaiśaṃpāyana uvāca<BR>
12,332.024a	etac chrutvā tayor vākyaṃ tapasy ugre 'bhyavartata<BR>
12,332.024c	nāradaḥ prāñjalir bhūtvā nārāyaṇaparāyaṇaḥ<BR>
12,332.025a	jajāpa vidhivan mantrān nārāyaṇagatān bahūn<BR>
12,332.025c	divyaṃ varṣasahasraṃ hi naranārāyaṇāśrame<BR>
12,332.026a	avasat sa mahātejā nārado bhagavān ṛṣiḥ<BR>
12,332.026c	tam evābhyarcayan devaṃ naranārāyaṇau ca tau<BR>
12,333.001	vaiśaṃpāyana uvāca<BR>
12,333.001a	kasya cit tv atha kālasya nāradaḥ parameṣṭhijaḥ<BR>
12,333.001c	daivaṃ kṛtvā yathānyāyaṃ pitryaṃ cakre tataḥ param<BR>
12,333.002a	tatas taṃ vacanaṃ prāha jyeṣṭho dharmātmajaḥ prabhuḥ<BR>
12,333.002c	ka ijyate dvijaśreṣṭha daive pitrye ca kalpite<BR>
12,333.003a	tvayā matimatāṃ śreṣṭha tan me śaṃsa yathāgamam<BR>
12,333.003c	kim etat kriyate karma phalaṃ cāsya kim iṣyate<BR>
12,333.004	nārada uvāca<BR>
12,333.004a	tvayaitat kathitaṃ pūrvaṃ daivaṃ kartavyam ity api<BR>
12,333.004c	daivataṃ ca paro yajñaḥ paramātmā sanātanaḥ<BR>
12,333.005a	tatas tadbhāvito nityaṃ yaje vaikuṇṭham avyayam<BR>
12,333.005c	tasmāc ca prasṛtaḥ pūrvaṃ brahmā lokapitāmahaḥ<BR>
12,333.006a	mama vai pitaraṃ prītaḥ parameṣṭhy apy ajījanat<BR>
12,333.006c	ahaṃ saṃkalpajas tasya putraḥ prathamakalpitaḥ<BR>
12,333.007a	yajāmy ahaṃ pitṝn sādho nārāyaṇavidhau kṛte<BR>
12,333.007c	evaṃ sa eva bhagavān pitā mātā pitāmahaḥ<BR>
12,333.007e	ijyate pitṛyajñeṣu mayā nityaṃ jagatpatiḥ<BR>
12,333.008a	śrutiś cāpy aparā deva putrān hi pitaro 'yajan<BR>
12,333.008c	vedaśrutiḥ praṇaṣṭā ca punar adhyāpitā sutaiḥ<BR>
12,333.008e	tatas te mantradāḥ putrāḥ pitṛtvam upapedire<BR>
12,333.009a	nūnaṃ puraitad viditaṃ yuvayor bhāvitātmanoḥ<BR>
12,333.009c	putrāś ca pitaraś caiva parasparam apūjayan<BR>
12,333.010a	trīn piṇḍān nyasya vai pṛthvyāṃ pūrvaṃ dattvā kuśān iti<BR>
12,333.010c	kathaṃ tu piṇḍasaṃjñāṃ te pitaro lebhire purā<BR>
12,333.011	naranārāyaṇāv ūcatuḥ<BR>
12,333.011a	imāṃ hi dharaṇīṃ pūrvaṃ naṣṭāṃ sāgaramekhalām<BR>
12,333.011c	govinda ujjahārāśu vārāhaṃ rūpam āśritaḥ<BR>
12,333.012a	sthāpayitvā tu dharaṇīṃ sve sthāne puruṣottamaḥ<BR>
12,333.012c	jalakardamaliptāṅgo lokakāryārtham udyataḥ<BR>
12,333.013a	prāpte cāhnikakāle sa madhyaṃdinagate ravau<BR>
12,333.013c	daṃṣṭrāvilagnān mṛtpiṇḍān vidhūya sahasā prabhuḥ<BR>
12,333.013e	sthāpayām āsa vai pṛthvyāṃ kuśān āstīrya nārada<BR>
12,333.014a	sa teṣv ātmānam uddiśya pitryaṃ cakre yathāvidhi<BR>
12,333.014c	saṃkalpayitvā trīn piṇḍān svenaiva vidhinā prabhuḥ<BR>
12,333.015a	ātmagātroṣmasaṃbhūtaiḥ snehagarbhais tilair api<BR>
12,333.015c	prokṣyāpavargaṃ deveśaḥ prāṅmukhaḥ kṛtavān svayam<BR>
12,333.016a	maryādāsthāpanārthaṃ ca tato vacanam uktavān<BR>
12,333.016c	ahaṃ hi pitaraḥ sraṣṭum udyato lokakṛt svayam<BR>
12,333.017a	tasya cintayataḥ sadyaḥ pitṛkāryavidhiṃ param<BR>
12,333.017c	daṃṣṭrābhyāṃ pravinirdhūtā mamaite dakṣiṇāṃ diśam<BR>
12,333.017e	āśritā dharaṇīṃ piṇḍās tasmāt pitara eva te<BR>
12,333.018a	trayo mūrtivihīnā vai piṇḍamūrtidharās tv ime<BR>
12,333.018c	bhavantu pitaro loke mayā sṛṣṭāḥ sanātanāḥ<BR>
12,333.019a	pitā pitāmahaś caiva tathaiva prapitāmahaḥ<BR>
12,333.019c	aham evātra vijñeyas triṣu piṇḍeṣu saṃsthitaḥ<BR>
12,333.020a	nāsti matto 'dhikaḥ kaś cit ko vābhyarcyo mayā svayam<BR>
12,333.020c	ko vā mama pitā loke aham eva pitāmahaḥ<BR>
12,333.021a	pitāmahapitā caiva aham evātra kāraṇam<BR>
12,333.021c	ity evam uktvā vacanaṃ devadevo vṛṣākapiḥ<BR>
12,333.022a	varāhaparvate vipra dattvā piṇḍān savistarān<BR>
12,333.022c	ātmānaṃ pūjayitvaiva tatraivādarśanaṃ gataḥ<BR>
12,333.023a	etadarthaṃ śubhamate pitaraḥ piṇḍasaṃjñitāḥ<BR>
12,333.023c	labhante satataṃ pūjāṃ vṛṣākapivaco yathā<BR>
12,333.024a	ye yajanti pitṝn devān gurūṃś caivātithīṃs tathā<BR>
12,333.024c	gāś caiva dvijamukhyāṃś ca pṛthivīṃ mātaraṃ tathā<BR>
12,333.024e	karmaṇā manasā vācā viṣṇum eva yajanti te<BR>
12,333.025a	antargataḥ sa bhagavān sarvasattvaśarīragaḥ<BR>
12,333.025c	samaḥ sarveṣu bhūteṣu īśvaraḥ sukhaduḥkhayoḥ<BR>
12,333.025e	mahān mahātmā sarvātmā nārāyaṇa iti śrutaḥ<BR>
12,334.001	vaiśaṃpāyana uvāca<BR>
12,334.001a	śrutvaitan nārado vākyaṃ naranārāyaṇeritam<BR>
12,334.001c	atyantabhaktimān deve ekāntitvam upeyivān<BR>
12,334.002a	proṣya varṣasahasraṃ tu naranārāyaṇāśrame<BR>
12,334.002c	śrutvā bhagavadākhyānaṃ dṛṣṭvā ca harim avyayam<BR>
12,334.002e	himavantaṃ jagāmāśu yatrāsya svaka āśramaḥ<BR>
12,334.003a	tāv api khyātatapasau naranārāyaṇāv ṛṣī<BR>
12,334.003c	tasminn evāśrame ramye tepatus tapa uttamam<BR>
12,334.004a	tvam apy amitavikrāntaḥ pāṇḍavānāṃ kulodvahaḥ<BR>
12,334.004c	pāvitātmādya saṃvṛttaḥ śrutvemām āditaḥ kathām<BR>
12,334.005a	naiva tasya paro loko nāyaṃ pārthivasattama<BR>
12,334.005c	karmaṇā manasā vācā yo dviṣyād viṣṇum avyayam<BR>
12,334.006a	majjanti pitaras tasya narake śāśvatīḥ samāḥ<BR>
12,334.006c	yo dviṣyād vibudhaśreṣṭhaṃ devaṃ nārāyaṇaṃ harim<BR>
12,334.007a	kathaṃ nāma bhaved dveṣya ātmā lokasya kasya cit<BR>
12,334.007c	ātmā hi puruṣavyāghra jñeyo viṣṇur iti sthitiḥ<BR>
12,334.008a	ya eṣa gurur asmākam ṛṣir gandhavatīsutaḥ<BR>
12,334.008c	tenaitat kathitaṃ tāta māhātmyaṃ paramātmanaḥ<BR>
12,334.008e	tasmāc chrutaṃ mayā cedaṃ kathitaṃ ca tavānagha<BR>
12,334.009a	kṛṣṇadvaipāyanaṃ vyāsaṃ viddhi nārāyaṇaṃ prabhum<BR>
12,334.009c	ko hy anyaḥ puruṣavyāghra mahābhāratakṛd bhavet<BR>
12,334.009e	dharmān nānāvidhāṃś caiva ko brūyāt tam ṛte prabhum<BR>
12,334.010a	vartatāṃ te mahāyajño yathā saṃkalpitas tvayā<BR>
12,334.010c	saṃkalpitāśvamedhas tvaṃ śrutadharmaś ca tattvataḥ<BR>
12,334.011a	etat tu mahad ākhyānaṃ śrutvā pārikṣito nṛpaḥ<BR>
12,334.011c	tato yajñasamāptyarthaṃ kriyāḥ sarvāḥ samārabhat<BR>
12,334.012a	nārāyaṇīyam ākhyānam etat te kathitaṃ mayā<BR>
12,334.012b*0892_01	pṛṣṭena śaunakādyeha naimiṣāraṇyavāsiṣu<BR>
12,334.012c	nāradena purā rājan gurave me niveditam<BR>
12,334.012e	ṛṣīṇāṃ pāṇḍavānāṃ ca śṛṇvatoḥ kṛṣṇabhīṣmayoḥ<BR>
12,334.013a	sa hi paramagurur bhuvanapatir; dharaṇidharaḥ śamaniyamanidhiḥ<BR>
12,334.013c	śrutivinayanidhir dvijaparamahitas; tava bhavatu gatir harir amarahitaḥ<BR>
12,334.014a	tapasāṃ nidhiḥ sumahatāṃ mahato; yaśasaś ca bhājanam ariṣṭakahā<BR>
12,334.014c	ekāntināṃ śaraṇado 'bhayado; gatido 'stu vaḥ sa makhabhāgaharaḥ<BR>
12,334.015a	triguṇātigaś catuṣpañcadharaḥ; pūrteṣṭayoś ca phalabhāgaharaḥ<BR>
12,334.015c	vidadhāti nityam ajito 'tibalo; gatim ātmagāṃ sukṛtinām ṛṣiṇām<BR>
12,334.016a	taṃ lokasākṣiṇam ajaṃ puruṣaṃ; ravivarṇam īśvaragatiṃ bahuśaḥ<BR>
12,334.016c	praṇamadhvam ekamatayo yatayaḥ; salilodbhavo 'pi tam ṛṣiṃ praṇataḥ<BR>
12,334.017a	sa hi lokayonir amṛtasya padaṃ; sūkṣmaṃ purāṇam acalaṃ paramam<BR>
12,334.017c	tat sāṃkhyayogibhir udāradhṛtaṃ; buddhyā yatātmabhir viditaṃ satatam<BR>
12,335.001	janamejaya uvāca<BR>
12,335.001a	śrutaṃ bhagavatas tasya māhātmyaṃ paramātmanaḥ<BR>
12,335.001c	janma dharmagṛhe caiva naranārāyaṇātmakam<BR>
12,335.001e	mahāvarāhasṛṣṭā ca piṇḍotpattiḥ purātanī<BR>
12,335.002a	pravṛttau ca nivṛttau ca yo yathā parikalpitaḥ<BR>
12,335.002c	sa tathā naḥ śruto brahman kathyamānas tvayānagha<BR>
12,335.003a	yac ca tat kathitaṃ pūrvaṃ tvayā hayaśiro mahat<BR>
12,335.003c	havyakavyabhujo viṣṇor udakpūrve mahodadhau<BR>
12,335.003e	tac ca dṛṣṭaṃ bhagavatā brahmaṇā parameṣṭhinā<BR>
12,335.004a	kiṃ tad utpāditaṃ pūrvaṃ hariṇā lokadhāriṇā<BR>
12,335.004c	rūpaṃ prabhāvamahatām apūrvaṃ dhīmatāṃ vara<BR>
12,335.005a	dṛṣṭvā hi vibudhaśreṣṭham apūrvam amitaujasam<BR>
12,335.005c	tad aśvaśirasaṃ puṇyaṃ brahmā kim akaron mune<BR>
12,335.006a	etan naḥ saṃśayaṃ brahman purāṇajñānasaṃbhavam<BR>
12,335.006c	kathayasvottamamate mahāpuruṣanirmitam<BR>
12,335.006e	pāvitāḥ sma tvayā brahman puṇyāṃ kathayatā kathām<BR>
12,335.007	vaiśaṃpāyana uvāca<BR>
12,335.007a	kathayiṣyāmi te sarvaṃ purāṇaṃ vedasaṃmitam<BR>
12,335.007c	jagau yad bhagavān vyāso rājño dharmasutasya vai<BR>
12,335.007d*0893_01	tat te 'haṃ saṃpravakṣyāmi sarvaṃ tac chṛṇu śaunaka<BR>
12,335.007d*0894_01	kṛṣṇadvaipāyanaṃ vyāsam ṛṣiṃ vedanidhiṃ prabhum<BR>
12,335.007d*0894_02	paripapraccha rājendraḥ pārīkṣita yudhiṣṭhiraḥ<BR>
12,335.008a	śrutvāśvaśiraso mūrtiṃ devasya harimedhasaḥ<BR>
12,335.008c	utpannasaṃśayo rājā tam eva samacodayat<BR>
12,335.009	yudhiṣṭhira uvāca<BR>
12,335.009a	yat tad darśitavān brahmā devaṃ hayaśirodharam<BR>
12,335.009c	kimarthaṃ tat samabhavad vapur devopakalpitam<BR>
12,335.010	vyāsa uvāca<BR>
12,335.010a	yat kiṃ cid iha loke vai dehabaddhaṃ viśāṃ pate<BR>
12,335.010c	sarvaṃ pañcabhir āviṣṭaṃ bhūtair īśvarabuddhijaiḥ<BR>
12,335.011a	īśvaro hi jagatsraṣṭā prabhur nārāyaṇo virāṭ<BR>
12,335.011c	bhūtāntarātmā varadaḥ saguṇo nirguṇo 'pi ca<BR>
12,335.011e	bhūtapralayam avyaktaṃ śṛṇuṣva nṛpasattama<BR>
12,335.012a	dharaṇyām atha līnāyām apsu caikārṇave purā<BR>
12,335.012c	jyotirbhūte jale cāpi līne jyotiṣi cānile<BR>
12,335.013a	vāyau cākāśasaṃlīne ākāśe ca manonuge<BR>
12,335.013c	vyakte manasi saṃlīne vyakte cāvyaktatāṃ gate<BR>
12,335.014a	avyakte puruṣaṃ yāte puṃsi sarvagate 'pi ca<BR>
12,335.014c	tama evābhavat sarvaṃ na prājñāyata kiṃ cana<BR>
12,335.015a	tamaso brahma saṃbhūtaṃ tamomūlam ṛtātmakam<BR>
12,335.015c	tad viśvabhāvasaṃjñāntaṃ pauruṣīṃ tanum āsthitam<BR>
12,335.016a	so 'niruddha iti proktas tat pradhānaṃ pracakṣate<BR>
12,335.016c	tad avyaktam iti jñeyaṃ triguṇaṃ nṛpasattama<BR>
12,335.017a	vidyāsahāyavān devo viṣvakseno hariḥ prabhuḥ<BR>
12,335.017b*0895_01	ādikarmā sa bhūtānām aprameyo hariḥ prabhuḥ<BR>
12,335.017c	apsv eva śayanaṃ cakre nidrāyogam upāgataḥ<BR>
12,335.017e	jagataś cintayan sṛṣṭiṃ citrāṃ bahuguṇodbhavām<BR>
12,335.018a	tasya cintayataḥ sṛṣṭiṃ mahān ātmaguṇaḥ smṛtaḥ<BR>
12,335.018c	ahaṃkāras tato jāto brahmā śubhacaturmukhaḥ<BR>
12,335.018e	hiraṇyagarbho bhagavān sarvalokapitāmahaḥ<BR>
12,335.019a	padme 'niruddhāt saṃbhūtas tadā padmanibhekṣaṇaḥ<BR>
12,335.019c	sahasrapatre dyutimān upaviṣṭaḥ sanātanaḥ<BR>
12,335.020a	dadṛśe 'dbhutasaṃkāśe lokān āpomayān prabhuḥ<BR>
12,335.020c	sattvasthaḥ parameṣṭhī sa tato bhūtagaṇān sṛjat<BR>
12,335.021a	pūrvam eva ca padmasya patre sūryāṃśusaprabhe<BR>
12,335.021c	nārāyaṇakṛtau bindū apām āstāṃ guṇottarau<BR>
12,335.022a	tāv apaśyat sa bhagavān anādinidhano 'cyutaḥ<BR>
12,335.022c	ekas tatrābhavad bindur madhvābho ruciraprabhaḥ<BR>
12,335.023a	sa tāmaso madhur jātas tadā nārāyaṇājñayā<BR>
12,335.023c	kaṭhinas tv aparo binduḥ kaiṭabho rājasas tu saḥ<BR>
12,335.024a	tāv abhyadhāvatāṃ śreṣṭhau tamorajaguṇānvitau<BR>
12,335.024c	balavantau gadāhastau padmanālānusāriṇau<BR>
12,335.025a	dadṛśāte 'ravindasthaṃ brahmāṇam amitaprabham<BR>
12,335.025c	sṛjantaṃ prathamaṃ vedāṃś caturaś cāruvigrahān<BR>
12,335.026a	tato vigrahavantau tau vedān dṛṣṭvāsurottamau<BR>
12,335.026c	sahasā jagṛhatur vedān brahmaṇaḥ paśyatas tadā<BR>
12,335.027a	atha tau dānavaśreṣṭhau vedān gṛhya sanātanān<BR>
12,335.027c	rasāṃ viviśatus tūrṇam udakpūrve mahodadhau<BR>
12,335.028a	tato hṛteṣu vedeṣu brahmā kaśmalam āviśat<BR>
12,335.028c	tato vacanam īśānaṃ prāha vedair vinākṛtaḥ<BR>
12,335.029a	vedā me paramaṃ cakṣur vedā me paramaṃ balam<BR>
12,335.029c	vedā me paramaṃ dhāma vedā me brahma cottamam<BR>
12,335.030a	mama vedā hṛtāḥ sarve dānavābhyāṃ balād itaḥ<BR>
12,335.030c	andhakārā hi me lokā jātā vedair vinākṛtāḥ<BR>
12,335.030e	vedān ṛte hi kiṃ kuryāṃ lokān vai sraṣṭum udyataḥ<BR>
12,335.031a	aho bata mahad duḥkhaṃ vedanāśanajaṃ mama<BR>
12,335.031c	prāptaṃ dunoti hṛdayaṃ tīvraśokāya randhayan<BR>
12,335.032a	ko hi śokārṇave magnaṃ mām ito 'dya samuddharet<BR>
12,335.032c	vedāṃs tān ānayen naṣṭān kasya cāhaṃ priyo bhave<BR>
12,335.033a	ity evaṃ bhāṣamāṇasya brahmaṇo nṛpasattama<BR>
12,335.033c	hareḥ stotrārtham udbhūtā buddhir buddhimatāṃ vara<BR>
12,335.033e	tato jagau paraṃ japyaṃ sāñjalipragrahaḥ prabhuḥ<BR>
12,335.034a	namas te brahmahṛdaya namas te mama pūrvaja<BR>
12,335.034c	lokādya bhuvanaśreṣṭha sāṃkhyayoganidhe vibho<BR>
12,335.035a	vyaktāvyaktakarācintya kṣemaṃ panthānam āsthita<BR>
12,335.035c	viśvabhuk sarvabhūtānām antarātmann ayonija<BR>
12,335.036a	ahaṃ prasādajas tubhyaṃ lokadhāmne svayaṃbhuve<BR>
12,335.036c	tvatto me mānasaṃ janma prathamaṃ dvijapūjitam<BR>
12,335.037a	cākṣuṣaṃ vai dvitīyaṃ me janma cāsīt purātanam<BR>
12,335.037c	tvatprasādāc ca me janma tṛtīyaṃ vācikaṃ mahat<BR>
12,335.038a	tvattaḥ śravaṇajaṃ cāpi caturthaṃ janma me vibho<BR>
12,335.038c	nāsikyaṃ cāpi me janma tvattaḥ pañcamam ucyate<BR>
12,335.039a	aṇḍajaṃ cāpi me janma tvattaḥ ṣaṣṭhaṃ vinirmitam<BR>
12,335.039c	idaṃ ca saptamaṃ janma padmajaṃ me 'mitaprabha<BR>
12,335.040a	sarge sarge hy ahaṃ putras tava triguṇavarjitaḥ<BR>
12,335.040c	prathitaḥ puṇḍarīkākṣa pradhānaguṇakalpitaḥ<BR>
12,335.041a	tvam īśvarasvabhāvaś ca svayaṃbhūḥ puruṣottamaḥ<BR>
12,335.041c	tvayā vinirmito 'haṃ vai vedacakṣur vayotigaḥ<BR>
12,335.042a	te me vedā hṛtāś cakṣur andho jāto 'smi jāgṛhi<BR>
12,335.042c	dadasva cakṣuṣī mahyaṃ priyo 'haṃ te priyo 'si me<BR>
12,335.043a	evaṃ stutaḥ sa bhagavān puruṣaḥ sarvatomukhaḥ<BR>
12,335.043c	jahau nidrām atha tadā vedakāryārtham udyataḥ<BR>
12,335.043e	aiśvareṇa prayogeṇa dvitīyāṃ tanum āsthitaḥ<BR>
12,335.044a	sunāsikena kāyena bhūtvā candraprabhas tadā<BR>
12,335.044c	kṛtvā hayaśiraḥ śubhraṃ vedānām ālayaṃ prabhuḥ<BR>
12,335.045a	tasya mūrdhā samabhavad dyauḥ sanakṣatratārakā<BR>
12,335.045c	keśāś cāsyābhavan dīrghā raver aṃśusamaprabhāḥ<BR>
12,335.046a	karṇāv ākāśapātāle lalāṭaṃ bhūtadhāriṇī<BR>
12,335.046c	gaṅgā sarasvatī puṇyā bhruvāv āstāṃ mahānadī<BR>
12,335.047a	cakṣuṣī somasūryau te nāsā saṃdhyā punaḥ smṛtā<BR>
12,335.047c	oṃkāras tv atha saṃskāro vidyuj jihvā ca nirmitā<BR>
12,335.048a	dantāś ca pitaro rājan somapā iti viśrutāḥ<BR>
12,335.048c	goloko brahmalokaś ca oṣṭhāv āstāṃ mahātmanaḥ<BR>
12,335.048e	grīvā cāsyābhavad rājan kālarātrir guṇottarā<BR>
12,335.049a	etad dhayaśiraḥ kṛtvā nānāmūrtibhir āvṛtam<BR>
12,335.049c	antardadhe sa viśveśo viveśa ca rasāṃ prabhuḥ<BR>
12,335.050a	rasāṃ punaḥ praviṣṭaś ca yogaṃ paramam āsthitaḥ<BR>
12,335.050c	śaikṣaṃ svaraṃ samāsthāya om iti prāsṛjat svaram<BR>
12,335.051a	sa svaraḥ sānunādī ca sarvagaḥ snigdha eva ca<BR>
12,335.051c	babhūvāntarmahībhūtaḥ sarvabhūtaguṇoditaḥ<BR>
12,335.052a	tatas tāv asurau kṛtvā vedān samayabandhanān<BR>
12,335.052c	rasātale vinikṣipya yataḥ śabdas tato drutau<BR>
12,335.053a	etasminn antare rājan devo hayaśirodharaḥ<BR>
12,335.053c	jagrāha vedān akhilān rasātalagatān hariḥ<BR>
12,335.053e	prādāc ca brahmaṇe bhūyas tataḥ svāṃ prakṛtiṃ gataḥ<BR>
12,335.054a	sthāpayitvā hayaśira udakpūrve mahodadhau<BR>
12,335.054c	vedānām ālayaś cāpi babhūvāśvaśirās tataḥ<BR>
12,335.055a	atha kiṃ cid apaśyantau dānavau madhukaiṭabhau<BR>
12,335.055c	punar ājagmatus tatra vegitau paśyatāṃ ca tau<BR>
12,335.055e	yatra vedā vinikṣiptās tat sthānaṃ śūnyam eva ca<BR>
12,335.056a	tata uttamam āsthāya vegaṃ balavatāṃ varau<BR>
12,335.056c	punar uttasthatuḥ śīghraṃ rasānām ālayāt tadā<BR>
12,335.056e	dadṛśāte ca puruṣaṃ tam evādikaraṃ prabhum<BR>
12,335.057a	śvetaṃ candraviśuddhābham aniruddhatanau sthitam<BR>
12,335.057c	bhūyo 'py amitavikrāntaṃ nidrāyogam upāgatam<BR>
12,335.058a	ātmapramāṇaracite apām upari kalpite<BR>
12,335.058c	śayane nāgabhogāḍhye jvālāmālāsamāvṛte<BR>
12,335.059a	niṣkalmaṣeṇa sattvena saṃpannaṃ ruciraprabham<BR>
12,335.059c	taṃ dṛṣṭvā dānavendrau tau mahāhāsam amuñcatām<BR>
12,335.060a	ūcatuś ca samāviṣṭau rajasā tamasā ca tau<BR>
12,335.060c	ayaṃ sa puruṣaḥ śvetaḥ śete nidrām upāgataḥ<BR>
12,335.061a	anena nūnaṃ vedānāṃ kṛtam āharaṇaṃ rasāt<BR>
12,335.061c	kasyaiṣa ko nu khalv eṣa kiṃ ca svapiti bhogavān<BR>
12,335.062a	ity uccāritavākyau tau bodhayām āsatur harim<BR>
12,335.062c	yuddhārthinau tu vijñāya vibuddhaḥ puruṣottamaḥ<BR>
12,335.063a	nirīkṣya cāsurendrau tau tato yuddhe mano dadhe<BR>
12,335.063b*0896_01	vibuddhaḥ sumahātejā yodhayām āsa tāv ubhau<BR>
12,335.063c	atha yuddhaṃ samabhavat tayor nārāyaṇasya ca<BR>
12,335.064a	rajastamoviṣṭatanū tāv ubhau madhukaiṭabhau<BR>
12,335.064c	brahmaṇopacitiṃ kurvañ jaghāna madhusūdanaḥ<BR>
12,335.065a	tatas tayor vadhenāśu vedāpaharaṇena ca<BR>
12,335.065c	śokāpanayanaṃ cakre brahmaṇaḥ puruṣottamaḥ<BR>
12,335.066a	tataḥ parivṛto brahmā hatārir vedasatkṛtaḥ<BR>
12,335.066c	nirmame sa tadā lokān kṛtsnān sthāvarajaṅgamān<BR>
12,335.067a	dattvā pitāmahāyāgryāṃ buddhiṃ lokavisargikīm<BR>
12,335.067c	tatraivāntardadhe devo yata evāgato hariḥ<BR>
12,335.068a	tau dānavau harir hatvā kṛtvā hayaśiras tanum<BR>
12,335.068c	punaḥ pravṛttidharmārthaṃ tām eva vidadhe tanum<BR>
12,335.068d*0897_00	vaiśaṃpāyana uvāca<BR>
12,335.068d*0897_01	evaṃ sa bhagavān vyāso gurur mama viśāṃ pate<BR>
12,335.068d*0897_02	kathayām āsa dharmajño dharmarājñe dvijottamaḥ<BR>
12,335.069a	evam eṣa mahābhāgo babhūvāśvaśirā hariḥ<BR>
12,335.069c	paurāṇam etad ākhyātaṃ rūpaṃ varadam aiśvaram<BR>
12,335.070a	yo hy etad brāhmaṇo nityaṃ śṛṇuyād dhārayeta vā<BR>
12,335.070c	na tasyādhyayanaṃ nāśam upagacchet kadā cana<BR>
12,335.071a	ārādhya tapasogreṇa devaṃ hayaśirodharam<BR>
12,335.071c	pāñcālena kramaḥ prāpto rāmeṇa pathi deśite<BR>
12,335.072a	etad dhayaśiro rājann ākhyānaṃ tava kīrtitam<BR>
12,335.072c	purāṇaṃ vedasamitaṃ yan māṃ tvaṃ paripṛcchasi<BR>
12,335.073a	yāṃ yām icchet tanuṃ devaḥ kartuṃ kāryavidhau kva cit<BR>
12,335.073c	tāṃ tāṃ kuryād vikurvāṇaḥ svayam ātmānam ātmanā<BR>
12,335.074a	eṣa vedanidhiḥ śrīmān eṣa vai tapaso nidhiḥ<BR>
12,335.074c	eṣa yogaś ca sāṃkhyaṃ ca brahma cāgryaṃ harir vibhuḥ<BR>
12,335.075a	nārāyaṇaparā vedā yajñā nārāyaṇātmakāḥ<BR>
12,335.075c	tapo nārāyaṇaparaṃ nārāyaṇaparā gatiḥ<BR>
12,335.076a	nārāyaṇaparaṃ satyam ṛtaṃ nārāyaṇātmakam<BR>
12,335.076c	nārāyaṇaparo dharmaḥ punarāvṛttidurlabhaḥ<BR>
12,335.077a	pravṛttilakṣaṇaś caiva dharmo nārāyaṇātmakaḥ<BR>
12,335.077c	nārāyaṇātmako gandho bhūmau śreṣṭhatamaḥ smṛtaḥ<BR>
12,335.078a	apāṃ caiva guṇo rājan raso nārāyaṇātmakaḥ<BR>
12,335.078c	jyotiṣāṃ ca guṇo rūpaṃ smṛtaṃ nārāyaṇātmakam<BR>
12,335.079a	nārāyaṇātmakaś cāpi sparśo vāyuguṇaḥ smṛtaḥ<BR>
12,335.079c	nārāyaṇātmakaś cāpi śabda ākāśasaṃbhavaḥ<BR>
12,335.080a	manaś cāpi tato bhūtam avyaktaguṇalakṣaṇam<BR>
12,335.080c	nārāyaṇaparaḥ kālo jyotiṣām ayanaṃ ca yat<BR>
12,335.081a	nārāyaṇaparā kīrtiḥ śrīś ca lakṣmīś ca devatāḥ<BR>
12,335.081c	nārāyaṇaparaṃ sāṃkhyaṃ yogo nārāyaṇātmakaḥ<BR>
12,335.082a	kāraṇaṃ puruṣo yeṣāṃ pradhānaṃ cāpi kāraṇam<BR>
12,335.082c	svabhāvaś caiva karmāṇi daivaṃ yeṣāṃ ca kāraṇam<BR>
12,335.082d*0898_01	adhiṣṭhānaṃ tathā kartā karaṇaṃ ca pṛthagvidham<BR>
12,335.082d*0898_02	vividhā ca tathā ceṣṭā daivaṃ caivātra pañcamam<BR>
12,335.083a	pañcakāraṇasaṃkhyāto niṣṭhā sarvatra vai hariḥ<BR>
12,335.083c	tattvaṃ jijñāsamānānāṃ hetubhiḥ sarvatomukhaiḥ<BR>
12,335.084a	tattvam eko mahāyogī harir nārāyaṇaḥ prabhuḥ<BR>
12,335.084c	sabrahmakānāṃ lokānām ṛṣīṇāṃ ca mahātmanām<BR>
12,335.085a	sāṃkhyānāṃ yogināṃ cāpi yatīnām ātmavedinām<BR>
12,335.085c	manīṣitaṃ vijānāti keśavo na tu tasya te<BR>
12,335.086a	ye ke cit sarvalokeṣu daivaṃ pitryaṃ ca kurvate<BR>
12,335.086c	dānāni ca prayacchanti tapyanti ca tapo mahat<BR>
12,335.087a	sarveṣām āśrayo viṣṇur aiśvaraṃ vidhim āsthitaḥ<BR>
12,335.087c	sarvabhūtakṛtāvāso vāsudeveti cocyate<BR>
12,335.088a	ayaṃ hi nityaḥ paramo maharṣir; mahāvibhūtir guṇavān nirguṇākhyaḥ<BR>
12,335.088c	guṇaiś ca saṃyogam upaiti śīghraṃ; kālo yathartāv ṛtusaṃprayuktaḥ<BR>
12,335.089a	naivāsya vindanti gatiṃ mahātmano; na cāgatiṃ kaś cid ihānupasyati<BR>
12,335.089c	jñānātmakāḥ saṃyamino maharṣayaḥ; paśyanti nityaṃ puruṣaṃ guṇādhikam<BR>
12,336.001	janamejaya uvāca<BR>
12,336.001a	aho hy ekāntinaḥ sarvān prīṇāti bhagavān hariḥ<BR>
12,336.001c	vidhiprayuktāṃ pūjāṃ ca gṛhṇāti bhagavān svayam<BR>
12,336.002a	ye tu dagdhendhanā loke puṇyapāpavivarjitāḥ<BR>
12,336.002c	teṣāṃ tvayābhinirdiṣṭā pāraṃparyāgatā gatiḥ<BR>
12,336.003a	caturthyāṃ caiva te gatyāṃ gacchanti puruṣottamam<BR>
12,336.003c	ekāntinas tu puruṣā gacchanti paramaṃ padam<BR>
12,336.004a	nūnam ekāntadharmo 'yaṃ śreṣṭho nārāyaṇapriyaḥ<BR>
12,336.004c	agatvā gatayas tisro yad gacchanty avyayaṃ harim<BR>
12,336.005a	sahopaniṣadān vedān ye viprāḥ samyag āsthitāḥ<BR>
12,336.005c	paṭhanti vidhim āsthāya ye cāpi yatidharmiṇaḥ<BR>
12,336.006a	tebhyo viśiṣṭāṃ jānāmi gatim ekāntināṃ nṛṇām<BR>
12,336.006c	kenaiṣa dharmaḥ kathito devena ṛṣiṇāpi vā<BR>
12,336.007a	ekāntināṃ ca kā caryā kadā cotpāditā vibho<BR>
12,336.007c	etan me saṃśayaṃ chindhi paraṃ kautūhalaṃ hi me<BR>
12,336.008	vaiśaṃpāyana uvāca<BR>
12,336.008a	samupoḍheṣv anīkeṣu kurupāṇḍavayor mṛdhe<BR>
12,336.008c	arjune vimanaske ca gītā bhagavatā svayam<BR>
12,336.009a	āgatiś ca gatiś caiva pūrvaṃ te kathitā mayā<BR>
12,336.009c	gahano hy eṣa dharmo vai durvijñeyo 'kṛtātmabhiḥ<BR>
12,336.010a	saṃmitaḥ sāmavedena puraivādiyuge kṛtaḥ<BR>
12,336.010c	dhāryate svayam īśena rājan nārāyaṇena ha<BR>
12,336.011a	etam arthaṃ mahārāja pṛṣṭaḥ pārthena nāradaḥ<BR>
12,336.011c	ṛṣimadhye mahābhāgaḥ śṛṇvatoḥ kṛṣṇabhīṣmayoḥ<BR>
12,336.012a	guruṇā ca mamāpy eṣa kathito nṛpasattama<BR>
12,336.012c	yathā tu kathitas tatra nāradena tathā śṛṇu<BR>
12,336.013a	yadāsīn mānasaṃ janma nārāyaṇamukhodgatam<BR>
12,336.013c	brahmaṇaḥ pṛthivīpāla tadā nārāyaṇaḥ svayam<BR>
12,336.013e	tena dharmeṇa kṛtavān daivaṃ pitryaṃ ca bhārata<BR>
12,336.014a	phenapā ṛṣayaś caiva taṃ dharmaṃ pratipedire<BR>
12,336.014c	vaikhānasāḥ phenapebhyo dharmam etaṃ prapedire<BR>
12,336.014e	vaikhānasebhyaḥ somas tu tataḥ so 'ntardadhe punaḥ<BR>
12,336.015a	yadāsīc cākṣuṣaṃ janma dvitīyaṃ brahmaṇo nṛpa<BR>
12,336.015c	tadā pitāmahāt somād etaṃ dharmam ajānata<BR>
12,336.015e	nārāyaṇātmakaṃ rājan rudrāya pradadau ca saḥ<BR>
12,336.016a	tato yogasthito rudraḥ purā kṛtayuge nṛpa<BR>
12,336.016c	vālakhilyān ṛṣīn sarvān dharmam etam apāṭhayat<BR>
12,336.016e	antardadhe tato bhūyas tasya devasya māyayā<BR>
12,336.016f*0899_01	vālakhilyā mahātmāno dharmāya pradaduś ca tam<BR>
12,336.017a	tṛtīyaṃ brahmaṇo janma yadāsīd vācikaṃ mahat<BR>
12,336.017c	tatraiṣa dharmaḥ saṃbhūtaḥ svayaṃ nārāyaṇān nṛpa<BR>
12,336.018a	suparṇo nāma tam ṛṣiḥ prāptavān puruṣottamāt<BR>
12,336.018c	tapasā vai sutaptena damena niyamena ca<BR>
12,336.019a	triḥ parikrāntavān etat suparṇo dharmam uttamam<BR>
12,336.019c	yasmāt tasmād vrataṃ hy etat trisauparṇam ihocyate<BR>
12,336.020a	ṛgvedapāṭhapaṭhitaṃ vratam etad dhi duścaram<BR>
12,336.020c	suparṇāc cāpy adhigato dharma eṣa sanātanaḥ<BR>
12,336.021a	vāyunā dvipadāṃ śreṣṭha prathito jagadāyuṣā<BR>
12,336.021c	vāyoḥ sakāśāt prāptaś ca ṛṣibhir vighasāśibhiḥ<BR>
12,336.022a	tebhyo mahodadhiś cainaṃ prāptavān dharmam uttamam<BR>
12,336.022c	tataḥ so 'ntardadhe bhūyo nārāyaṇasamāhitaḥ<BR>
12,336.023a	yadā bhūyaḥ śravaṇajā sṛṣṭir āsīn mahātmanaḥ<BR>
12,336.023c	brahmaṇaḥ puruṣavyāghra tatra kīrtayataḥ śṛṇu<BR>
12,336.024a	jagat sraṣṭumanā devo harir nārāyaṇaḥ svayam<BR>
12,336.024c	cintayām āsa puruṣaṃ jagatsargakaraṃ prabhuḥ<BR>
12,336.025a	atha cintayatas tasya karṇābhyāṃ puruṣaḥ sṛtaḥ<BR>
12,336.025c	prajāsargakaro brahmā tam uvāca jagatpatiḥ<BR>
12,336.026a	sṛja prajāḥ putra sarvā mukhataḥ pādatas tathā<BR>
12,336.026c	śreyas tava vidhāsyāmi balaṃ tejaś ca suvrata<BR>
12,336.027a	dharmaṃ ca matto gṛhṇīṣva sātvataṃ nāma nāmataḥ<BR>
12,336.027c	tena sarvaṃ kṛtayugaṃ sthāpayasva yathāvidhi<BR>
12,336.028a	tato brahmā namaścakre devāya harimedhase<BR>
12,336.028c	dharmaṃ cāgryaṃ sa jagrāha sarahasyaṃ sasaṃgraham<BR>
12,336.028e	āraṇyakena sahitaṃ nārāyaṇamukhodgatam<BR>
12,336.029a	upadiśya tato dharmaṃ brahmaṇe 'mitatejase<BR>
12,336.029c	taṃ kārtayugadharmāṇaṃ nirāśīḥkarmasaṃjñitam<BR>
12,336.029e	jagāma tamasaḥ pāraṃ yatrāvyaktaṃ vyavasthitam<BR>
12,336.030a	tato 'tha varado devo brahmalokapitāmahaḥ<BR>
12,336.030c	asṛjat sa tadā lokān kṛtsnān sthāvarajaṅgamān<BR>
12,336.031a	tataḥ prāvartata tadā ādau kṛtayugaṃ śubham<BR>
12,336.031c	tato hi sātvato dharmo vyāpya lokān avasthitaḥ<BR>
12,336.032a	tenaivādyena dharmeṇa brahmā lokavisargakṛt<BR>
12,336.032c	pūjayām āsa deveśaṃ hariṃ nārāyaṇaṃ prabhum<BR>
12,336.033a	dharmapratiṣṭhāhetoś ca manuṃ svārociṣaṃ tataḥ<BR>
12,336.033c	adhyāpayām āsa tadā lokānāṃ hitakāmyayā<BR>
12,336.034a	tataḥ svārociṣaḥ putraṃ svayaṃ śaṅkhapadaṃ nṛpa<BR>
12,336.034c	adhyāpayat purāvyagraḥ sarvalokapatir vibhuḥ<BR>
12,336.035a	tataḥ śaṅkhapadaś cāpi putram ātmajam aurasam<BR>
12,336.035c	diśāpālaṃ sudharmāṇam adhyāpayata bhārata<BR>
12,336.035e	tataḥ so 'ntardadhe bhūyaḥ prāpte tretāyuge punaḥ<BR>
12,336.036a	nāsikyajanmani purā brahmaṇaḥ pārthivottama<BR>
12,336.036c	dharmam etaṃ svayaṃ devo harir nārāyaṇaḥ prabhuḥ<BR>
12,336.036e	ujjagārāravindākṣo brahmaṇaḥ paśyatas tadā<BR>
12,336.037a	sanatkumāro bhagavāṃs tataḥ prādhītavān nṛpa<BR>
12,336.037c	sanatkumārād api ca vīraṇo vai prajāpatiḥ<BR>
12,336.037e	kṛtādau kuruśārdūla dharmam etam adhītavān<BR>
12,336.038a	vīraṇaś cāpy adhītyainaṃ raucyāya manave dadau<BR>
12,336.038c	raucyaḥ putrāya śuddhāya suvratāya sumedhase<BR>
12,336.039a	kukṣināmne 'tha pradadau diśāṃ pālāya dharmiṇe<BR>
12,336.039c	tataḥ so 'ntardadhe bhūyo nārāyaṇamukhodgataḥ<BR>
12,336.040a	aṇḍaje janmani punar brahmaṇe hariyonaye<BR>
12,336.040c	eṣa dharmaḥ samudbhūto nārāyaṇamukhāt punaḥ<BR>
12,336.041a	gṛhīto brahmaṇā rājan prayuktaś ca yathāvidhi<BR>
12,336.041c	adhyāpitāś ca munayo nāmnā barhiṣado nṛpa<BR>
12,336.042a	barhiṣadbhyaś ca saṃkrāntaḥ sāmavedāntagaṃ dvijam<BR>
12,336.042c	jyeṣṭhaṃ nāmnābhivikhyātaṃ jyeṣṭhasāmavrato hariḥ<BR>
12,336.043a	jyeṣṭhāc cāpy anusaṃkrānto rājānam avikampanam<BR>
12,336.043c	antardadhe tato rājann eṣa dharmaḥ prabhor hareḥ<BR>
12,336.044a	yad idaṃ saptamaṃ janma padmajaṃ brahmaṇo nṛpa<BR>
12,336.044c	tatraiṣa dharmaḥ kathitaḥ svayaṃ nārāyaṇena hi<BR>
12,336.045a	pitāmahāya śuddhāya yugādau lokadhāriṇe<BR>
12,336.045c	pitāmahaś ca dakṣāya dharmam etaṃ purā dadau<BR>
12,336.046a	tato jyeṣṭhe tu dauhitre prādād dakṣo nṛpottama<BR>
12,336.046c	āditye savitur jyeṣṭhe vivasvāñ jagṛhe tataḥ<BR>
12,336.047a	tretāyugādau ca punar vivasvān manave dadau<BR>
12,336.047c	manuś ca lokabhūtyarthaṃ sutāyekṣvākave dadau<BR>
12,336.048a	ikṣvākuṇā ca kathito vyāpya lokān avasthitaḥ<BR>
12,336.048c	gamiṣyati kṣayānte ca punar nārāyaṇaṃ nṛpa<BR>
12,336.049a	vratināṃ cāpi yo dharmaḥ sa te pūrvaṃ nṛpottama<BR>
12,336.049c	kathito harigītāsu samāsavidhikalpitaḥ<BR>
12,336.050a	nāradena tu saṃprāptaḥ sarahasyaḥ sasaṃgrahaḥ<BR>
12,336.050c	eṣa dharmo jagannāthāt sākṣān nārāyaṇān nṛpa<BR>
12,336.051a	evam eṣa mahān dharma ādyo rājan sanātanaḥ<BR>
12,336.051c	durvijñeyo duṣkaraś ca sātvatair dhāryate sadā<BR>
12,336.052a	dharmajñānena caitena suprayuktena karmaṇā<BR>
12,336.052c	ahiṃsādharmayuktena prīyate harir īśvaraḥ<BR>
12,336.053a	ekavyūhavibhāgo vā kva cid dvivyūhasaṃjñitaḥ<BR>
12,336.053c	trivyūhaś cāpi saṃkhyātaś caturvyūhaś ca dṛśyate<BR>
12,336.054a	harir eva hi kṣetrajño nirmamo niṣkalas tathā<BR>
12,336.054c	jīvaś ca sarvabhūteṣu pañcabhūtaguṇātigaḥ<BR>
12,336.055a	manaś ca prathitaṃ rājan pañcendriyasamīraṇam<BR>
12,336.055c	eṣa lokanidhir dhīmān eṣa lokavisargakṛt<BR>
12,336.056a	akartā caiva kartā ca kāryaṃ kāraṇam eva ca<BR>
12,336.056c	yathecchati tathā rājan krīḍate puruṣo 'vyayaḥ<BR>
12,336.057a	eṣa ekāntidharmas te kīrtito nṛpasattama<BR>
12,336.057c	mayā guruprasādena durvijñeyo 'kṛtātmabhiḥ<BR>
12,336.057e	ekāntino hi puruṣā durlabhā bahavo nṛpa<BR>
12,336.058a	yady ekāntibhir ākīrṇaṃ jagat syāt kurunandana<BR>
12,336.058c	ahiṃsakair ātmavidbhiḥ sarvabhūtahite rataiḥ<BR>
12,336.058e	bhavet kṛtayugaprāptir āśīḥkarmavivarjitaiḥ<BR>
12,336.059a	evaṃ sa bhagavān vyāso gurur mama viśāṃ pate<BR>
12,336.059c	kathayām āsa dharmajño dharmarājñe dvijottamaḥ<BR>
12,336.060a	ṛṣīṇāṃ saṃnidhau rājañ śṛṇvatoḥ kṛṣṇabhīṣmayoḥ<BR>
12,336.060c	tasyāpy akathayat pūrvaṃ nāradaḥ sumahātapāḥ<BR>
12,336.061a	devaṃ paramakaṃ brahma śvetaṃ candrābham acyutam<BR>
12,336.061c	yatra caikāntino yānti nārāyaṇaparāyaṇāḥ<BR>
12,336.061d*0900_01	tad eva kevalaṃ sthānaṃ muktānāṃ paramaṃ bhavet<BR>
12,336.062	janamejaya uvāca<BR>
12,336.062a	evaṃ bahuvidhaṃ dharmaṃ pratibuddhair niṣevitam<BR>
12,336.062c	na kurvanti kathaṃ viprā anye nānāvrate sthitāḥ<BR>
12,336.063	vaiśaṃpāyana uvāca<BR>
12,336.063a	tisraḥ prakṛtayo rājan dehabandheṣu nirmitāḥ<BR>
12,336.063c	sāttvikī rājasī caiva tāmasī ceti bhārata<BR>
12,336.064a	dehabandheṣu puruṣaḥ śreṣṭhaḥ kurukulodvaha<BR>
12,336.064c	sāttvikaḥ puruṣavyāghra bhaven mokṣārthaniścitaḥ<BR>
12,336.065a	atrāpi sa vijānāti puruṣaṃ brahmavartinam<BR>
12,336.065c	nārāyaṇaparo mokṣas tato vai sāttvikaḥ smṛtaḥ<BR>
12,336.066a	manīṣitaṃ ca prāpnoti cintayan puruṣottamam<BR>
12,336.066c	ekāntabhaktiḥ satataṃ nārāyaṇaparāyaṇaḥ<BR>
12,336.067a	manīṣiṇo hi ye ke cid yatayo mokṣakāṅkṣiṇaḥ<BR>
12,336.067c	teṣāṃ vai chinnatṛṣṇānāṃ yogakṣemavaho hariḥ<BR>
12,336.068a	jāyamānaṃ hi puruṣaṃ yaṃ paśyen madhusūdanaḥ<BR>
12,336.068c	sāttvikas tu sa vijñeyo bhaven mokṣe ca niścitaḥ<BR>
12,336.069a	sāṃkhyayogena tulyo hi dharma ekāntasevitaḥ<BR>
12,336.069c	nārāyaṇātmake mokṣe tato yānti parāṃ gatim<BR>
12,336.070a	nārāyaṇena dṛṣṭaś ca pratibuddho bhavet pumān<BR>
12,336.070c	evam ātmecchayā rājan pratibuddho na jāyate<BR>
12,336.071a	rājasī tāmasī caiva vyāmiśre prakṛtī smṛte<BR>
12,336.071c	tadātmakaṃ hi puruṣaṃ jāyamānaṃ viśāṃ pate<BR>
12,336.071e	pravṛttilakṣaṇair yuktaṃ nāvekṣati hariḥ svayam<BR>
12,336.072a	paśyaty enaṃ jāyamānaṃ brahmā lokapitāmahaḥ<BR>
12,336.072c	rajasā tamasā caiva mānuṣaṃ samabhiplutam<BR>
12,336.073a	kāmaṃ devāś ca ṛṣayaḥ sattvasthā nṛpasattama<BR>
12,336.073c	hīnāḥ sattvena sūkṣmeṇa tato vaikārikāḥ smṛtāḥ<BR>
12,336.074	janamejaya uvāca<BR>
12,336.074a	kathaṃ vaikāriko gacchet puruṣaḥ puruṣottamam<BR>
12,336.074b*0901_01	vada sarvaṃ yathādṛṣṭaṃ pravṛttiṃ ca yathākramam<BR>
12,336.075	vaiśaṃpāyana uvāca<BR>
12,336.075a	susūkṣmasattvasaṃyuktaṃ saṃyuktaṃ tribhir akṣaraiḥ<BR>
12,336.075c	puruṣaḥ puruṣaṃ gacchen niṣkriyaḥ pañcaviṃśakam<BR>
12,336.076a	evam ekaṃ sāṃkhyayogaṃ vedāraṇyakam eva ca<BR>
12,336.076c	parasparāṅgāny etāni pañcarātraṃ ca kathyate<BR>
12,336.076e	eṣa ekāntināṃ dharmo nārāyaṇaparātmakaḥ<BR>
12,336.077a	yathā samudrāt prasṛtā jalaughās; tam eva rājan punar āviśanti<BR>
12,336.077c	ime tathā jñānamahājalaughā; nārāyaṇaṃ vai punar āviśanti<BR>
12,336.078a	eṣa te kathito dharmaḥ sātvato yadubāndhava<BR>
12,336.078c	kuruṣvainaṃ yathānyāyaṃ yadi śaknoṣi bhārata<BR>
12,336.079a	evaṃ hi sumahābhāgo nārado gurave mama<BR>
12,336.079c	śvetānāṃ yatinām āha ekāntagatim avyayām<BR>
12,336.080a	vyāsaś cākathayat prītyā dharmaputrāya dhīmate<BR>
12,336.080c	sa evāyaṃ mayā tubhyam ākhyātaḥ prasṛto guroḥ<BR>
12,336.081a	itthaṃ hi duścaro dharma eṣa pārthivasattama<BR>
12,336.081c	yathaiva tvaṃ tathaivānye na bhajanti vimohitāḥ<BR>
12,336.082a	kṛṣṇa eva hi lokānāṃ bhāvano mohanas tathā<BR>
12,336.082c	saṃhārakārakaś caiva kāraṇaṃ ca viśāṃ pate<BR>
12,337.001	janamejaya uvāca<BR>
12,337.001a	sāṃkhyaṃ yogaṃ pañcarātraṃ vedāraṇyakam eva ca<BR>
12,337.001c	jñānāny etāni brahmarṣe lokeṣu pracaranti ha<BR>
12,337.002a	kim etāny ekaniṣṭhāni pṛthaṅniṣṭhāni vā mune<BR>
12,337.002c	prabrūhi vai mayā pṛṣṭaḥ pravṛttiṃ ca yathākramam<BR>
12,337.003	vaiśaṃpāyana uvāca<BR>
12,337.003a	jajñe bahujñaṃ param atyudāraṃ; yaṃ dvīpamadhye sutam ātmavantam<BR>
12,337.003c	parāśarād gandhavatī maharṣiṃ; tasmai namo 'jñānatamonudāya<BR>
12,337.004a	pitāmahādyaṃ pravadanti ṣaṣṭhaṃ; maharṣim ārṣeyavibhūtiyuktam<BR>
12,337.004c	nārāyaṇasyāṃśajam ekaputraṃ; dvaipāyanaṃ vedamahānidhānam<BR>
12,337.005a	tam ādikāleṣu mahāvibhūtir; nārāyaṇo brahmamahānidhānam<BR>
12,337.005c	sasarja putrārtham udāratejā; vyāsaṃ mahātmānam ajaḥ purāṇaḥ<BR>
12,337.006	janamejaya uvāca<BR>
12,337.006a	tvayaiva kathitaḥ pūrvaṃ saṃbhavo dvijasattama<BR>
12,337.006c	vasiṣṭhasya sutaḥ śaktiḥ śakteḥ putraḥ parāśaraḥ<BR>
12,337.007a	parāśarasya dāyādaḥ kṛṣṇadvaipāyano muniḥ<BR>
12,337.007c	bhūyo nārāyaṇasutaṃ tvam evainaṃ prabhāṣase<BR>
12,337.008a	kim ataḥ pūrvajaṃ janma vyāsasyāmitatejasaḥ<BR>
12,337.008c	kathayasvottamamate janma nārāyaṇodbhavam<BR>
12,337.009	vaiśaṃpāyana uvāca<BR>
12,337.009a	vedārthān vettukāmasya dharmiṣṭhasya taponidheḥ<BR>
12,337.009c	guror me jñānaniṣṭhasya himavatpāda āsataḥ<BR>
12,337.010a	kṛtvā bhāratam ākhyānaṃ tapaḥśrāntasya dhīmataḥ<BR>
12,337.010c	śuśrūṣāṃ tatparā rājan kṛtavanto vayaṃ tadā<BR>
12,337.011a	sumantur jaiminiś caiva pailaś ca sudṛḍhavrataḥ<BR>
12,337.011c	ahaṃ caturthaḥ śiṣyo vai śuko vyāsātmajas tathā<BR>
12,337.012a	ebhiḥ parivṛto vyāsaḥ śiṣyaiḥ pañcabhir uttamaiḥ<BR>
12,337.012c	śuśubhe himavatpāde bhūtair bhūtapatir yathā<BR>
12,337.013a	vedān āvartayan sāṅgān bhāratārthāṃś ca sarvaśaḥ<BR>
12,337.013c	tam ekamanasaṃ dāntaṃ yuktā vayam upāsmahe<BR>
12,337.014a	kathāntare 'tha kasmiṃś cit pṛṣṭo 'smābhir dvijottamaḥ<BR>
12,337.014c	vedārthān bhāratārthāṃś ca janma nārāyaṇāt tathā<BR>
12,337.015a	sa pūrvam uktvā vedārthān bhāratārthāṃś ca tattvavit<BR>
12,337.015c	nārāyaṇād idaṃ janma vyāhartum upacakrame<BR>
12,337.016a	śṛṇudhvam ākhyānavaram etad ārṣeyam uttamam<BR>
12,337.016c	ādikālodbhavaṃ viprās tapasādhigataṃ mayā<BR>
12,337.017a	prāpte prajāvisarge vai saptame padmasaṃbhave<BR>
12,337.017c	nārāyaṇo mahāyogī śubhāśubhavivarjitaḥ<BR>
12,337.018a	sasṛje nābhitaḥ putraṃ brahmāṇam amitaprabham<BR>
12,337.018c	tataḥ sa prādurabhavad athainaṃ vākyam abravīt<BR>
12,337.019a	mama tvaṃ nābhito jātaḥ prajāsargakaraḥ prabhuḥ<BR>
12,337.019c	sṛja prajās tvaṃ vividhā brahman sajaḍapaṇḍitāḥ<BR>
12,337.020a	sa evam ukto vimukhaś cintāvyākulamānasaḥ<BR>
12,337.020c	praṇamya varadaṃ devam uvāca harim īśvaram<BR>
12,337.021a	kā śaktir mama deveśa prajāḥ sraṣṭuṃ namo 'stu te<BR>
12,337.021c	aprajñāvān ahaṃ deva vidhatsva yad anantaram<BR>
12,337.022a	sa evam ukto bhagavān bhūtvāthāntarhitas tataḥ<BR>
12,337.022c	cintayām āsa deveśo buddhiṃ buddhimatāṃ varaḥ<BR>
12,337.023a	svarūpiṇī tato buddhir upatasthe hariṃ prabhum<BR>
12,337.023c	yogena caināṃ niryogaḥ svayaṃ niyuyuje tadā<BR>
12,337.024a	sa tām aiśvaryayogasthāṃ buddhiṃ śaktimatīṃ satīm<BR>
12,337.024c	uvāca vacanaṃ devo buddhiṃ vai prabhur avyayaḥ<BR>
12,337.025a	brahmāṇaṃ praviśasveti lokasṛṣṭyarthasiddhaye<BR>
12,337.025c	tatas tam īśvarādiṣṭā buddhiḥ kṣipraṃ viveśa sā<BR>
12,337.026a	athainaṃ buddhisaṃyuktaṃ punaḥ sa dadṛśe hariḥ<BR>
12,337.026c	bhūyaś cainaṃ vacaḥ prāha sṛjemā vividhāḥ prajāḥ<BR>
12,337.026d*0902_01	bāḍham ity eva kṛtvā sa yathājñāṃ śirasā hareḥ<BR>
12,337.026d*0903_01	tathākaroc ca dharmātmā brahmā lokapitāmahaḥ<BR>
12,337.027a	evam uktvā sa bhagavāṃs tatraivāntaradhīyata<BR>
12,337.027c	prāpa caiva muhūrtena svasthānaṃ devasaṃjñitam<BR>
12,337.028a	tāṃ caiva prakṛtiṃ prāpya ekībhāvagato 'bhavat<BR>
12,337.028c	athāsya buddhir abhavat punar anyā tadā kila<BR>
12,337.029a	sṛṣṭā imāḥ prajāḥ sarvā brahmaṇā parameṣṭhinā<BR>
12,337.029c	daityadānavagandharvarakṣogaṇasamākulāḥ<BR>
12,337.029e	jātā hīyaṃ vasumatī bhārākrāntā tapasvinī<BR>
12,337.030a	bahavo balinaḥ pṛthvyāṃ daityadānavarākṣasāḥ<BR>
12,337.030c	bhaviṣyanti tapoyuktā varān prāpsyanti cottamān<BR>
12,337.031a	avaśyam eva taiḥ sarvair varadānena darpitaiḥ<BR>
12,337.031c	bādhitavyāḥ suragaṇā ṛṣayaś ca tapodhanāḥ<BR>
12,337.031e	tatra nyāyyam idaṃ kartuṃ bhārāvataraṇaṃ mayā<BR>
12,337.032a	atha nānāsamudbhūtair vasudhāyāṃ yathākramam<BR>
12,337.032c	nigraheṇa ca pāpānāṃ sādhūnāṃ pragraheṇa ca<BR>
12,337.033a	imāṃ tapasvinīṃ satyāṃ dhārayiṣyāmi medinīm<BR>
12,337.033c	mayā hy eṣā hi dhriyate pātālasthena bhoginā<BR>
12,337.034a	mayā dhṛtā dhārayati jagad dhi sacarācaram<BR>
12,337.034c	tasmāt pṛthvyāḥ paritrāṇaṃ kariṣye saṃbhavaṃ gataḥ<BR>
12,337.035a	evaṃ sa cintayitvā tu bhagavān madhusūdanaḥ<BR>
12,337.035c	rūpāṇy anekāny asṛjat prādurbhāvabhavāya saḥ<BR>
12,337.036a	vārāhaṃ nārasiṃhaṃ ca vāmanaṃ mānuṣaṃ tathā<BR>
12,337.036c	ebhir mayā nihantavyā durvinītāḥ surārayaḥ<BR>
12,337.037a	atha bhūyo jagatsraṣṭā bhoḥśabdenānunādayan<BR>
12,337.037c	sarasvatīm uccacāra tatra sārasvato 'bhavat<BR>
12,337.038a	apāntaratamā nāma suto vāksaṃbhavo vibhoḥ<BR>
12,337.038c	bhūtabhavyabhaviṣyajñaḥ satyavādī dṛḍhavrataḥ<BR>
12,337.039a	tam uvāca nataṃ mūrdhnā devānām ādir avyayaḥ<BR>
12,337.039c	vedākhyāne śrutiḥ kāryā tvayā matimatāṃ vara<BR>
12,337.039e	tasmāt kuru yathājñaptaṃ mayaitad vacanaṃ mune<BR>
12,337.040a	tena bhinnās tadā vedā manoḥ svāyaṃbhuve 'ntare<BR>
12,337.040c	tatas tutoṣa bhagavān haris tenāsya karmaṇā<BR>
12,337.040e	tapasā ca sutaptena yamena niyamena ca<BR>
12,337.041	śrībhagavān uvāca<BR>
12,337.041a	manvantareṣu putra tvam evaṃ lokapravartakaḥ<BR>
12,337.041c	bhaviṣyasy acalo brahmann apradhṛṣyaś ca nityaśaḥ<BR>
12,337.042a	punas tiṣye ca saṃprāpte kuravo nāma bhāratāḥ<BR>
12,337.042c	bhaviṣyanti mahātmāno rājānaḥ prathitā bhuvi<BR>
12,337.043a	teṣāṃ tvattaḥ prasūtānāṃ kulabhedo bhaviṣyati<BR>
12,337.043c	parasparavināśārthaṃ tvām ṛte dvijasattama<BR>
12,337.044a	tatrāpy anekadhā vedān bhetsyase tapasānvitaḥ<BR>
12,337.044c	kṛṣṇe yuge ca saṃprāpte kṛṣṇavarṇo bhaviṣyasi<BR>
12,337.045a	dharmāṇāṃ vividhānāṃ ca kartā jñānakaras tathā<BR>
12,337.045c	bhaviṣyasi tapoyukto na ca rāgād vimokṣyase<BR>
12,337.046a	vītarāgaś ca putras te paramātmā bhaviṣyati<BR>
12,337.046c	maheśvaraprasādena naitad vacanam anyathā<BR>
12,337.047a	yaṃ mānasaṃ vai pravadanti putraṃ; pitāmahasyottamabuddhiyuktam<BR>
12,337.047c	vasiṣṭham agryaṃ tapaso nidhānaṃ; yaś cāpi sūryaṃ vyatiricya bhāti<BR>
12,337.048a	tasyānvaye cāpi tato maharṣiḥ; parāśaro nāma mahāprabhāvaḥ<BR>
12,337.048c	pitā sa te vedanidhir variṣṭho; mahātapā vai tapaso nivāsaḥ<BR>
12,337.048e	kānīnagarbhaḥ pitṛkanyakāyāṃ; tasmād ṛṣes tvaṃ bhavitā ca putraḥ<BR>
12,337.049a	bhūtabhavyabhaviṣyāṇāṃ chinnasarvārthasaṃśayaḥ<BR>
12,337.049c	ye hy atikrāntakāḥ pūrvaṃ sahasrayugaparyayāḥ<BR>
12,337.050a	tāṃś ca sarvān mayoddiṣṭān drakṣyase tapasānvitaḥ<BR>
12,337.050c	punar drakṣyasi cānekasahasrayugaparyayān<BR>
12,337.051a	anādinidhanaṃ loke cakrahastaṃ ca māṃ mune<BR>
12,337.051c	anudhyānān mama mune naitad vacanam anyathā<BR>
12,337.051d*0904_01	bhaviṣyati mahāsattva khyātiś cāpy atulā tava<BR>
12,337.052a	śanaiścaraḥ sūryaputro bhaviṣyati manur mahān<BR>
12,337.052c	tasmin manvantare caiva saptarṣigaṇapūrvakaḥ<BR>
12,337.052e	tvam eva bhavitā vatsa matprasādān na saṃśayaḥ<BR>
12,337.052f*0905_01	yat kiṃ cid vidyate loke sarvaṃ tan madviceṣṭitam<BR>
12,337.052f*0905_02	anyo hy anyaṃ cintayati svacchandaṃ vidadhāmy aham<BR>
12,337.053	vyāsa uvāca<BR>
12,337.053a	evaṃ sārasvatam ṛṣim apāntaratamaṃ tadā<BR>
12,337.053c	uktvā vacanam īśānaḥ sādhayasvety athābravīt<BR>
12,337.054a	so 'haṃ tasya prasādena devasya harimedhasaḥ<BR>
12,337.054c	apāntaratamā nāma tato jāto ''jñayā hareḥ<BR>
12,337.054e	punaś ca jāto vikhyāto vasiṣṭhakulanandanaḥ<BR>
12,337.055a	tad etat kathitaṃ janma mayā pūrvakam ātmanaḥ<BR>
12,337.055c	nārāyaṇaprasādena tathā nārāyaṇāṃśajam<BR>
12,337.056a	mayā hi sumahat taptaṃ tapaḥ paramadāruṇam<BR>
12,337.056c	purā matimatāṃ śreṣṭhāḥ parameṇa samādhinā<BR>
12,337.057a	etad vaḥ kathitaṃ sarvaṃ yan māṃ pṛcchatha putrakāḥ<BR>
12,337.057c	pūrvajanma bhaviṣyaṃ ca bhaktānāṃ snehato mayā<BR>
12,337.058	vaiśaṃpāyana uvāca<BR>
12,337.058a	eṣa te kathitaḥ pūrvaṃ saṃbhavo 'smadguror nṛpa<BR>
12,337.058c	vyāsasyākliṣṭamanaso yathā pṛṣṭaḥ punaḥ śṛṇu<BR>
12,337.059a	sāṃkhyaṃ yogaṃ pañcarātraṃ vedāḥ pāśupataṃ tathā<BR>
12,337.059c	jñānāny etāni rājarṣe viddhi nānāmatāni vai<BR>
12,337.060a	sāṃkhyasya vaktā kapilaḥ paramarṣiḥ sa ucyate<BR>
12,337.060c	hiraṇyagarbho yogasya vettā nānyaḥ purātanaḥ<BR>
12,337.061a	apāntaratamāś caiva vedācāryaḥ sa ucyate<BR>
12,337.061c	prācīnagarbhaṃ tam ṛṣiṃ pravadantīha ke cana<BR>
12,337.062a	umāpatir bhūtapatiḥ śrīkaṇṭho brahmaṇaḥ sutaḥ<BR>
12,337.062c	uktavān idam avyagro jñānaṃ pāśupataṃ śivaḥ<BR>
12,337.063a	pañcarātrasya kṛtsnasya vettā tu bhagavān svayam<BR>
12,337.063c	sarveṣu ca nṛpaśreṣṭha jñāneṣv eteṣu dṛśyate<BR>
12,337.064a	yathāgamaṃ yathājñānaṃ niṣṭhā nārāyaṇaḥ prabhuḥ<BR>
12,337.064c	na cainam evaṃ jānanti tamobhūtā viśāṃ pate<BR>
12,337.065a	tam eva śāstrakartāraṃ pravadanti manīṣiṇaḥ<BR>
12,337.065c	niṣṭhāṃ nārāyaṇam ṛṣiṃ nānyo 'stīti ca vādinaḥ<BR>
12,337.066a	niḥsaṃśayeṣu sarveṣu nityaṃ vasati vai hariḥ<BR>
12,337.066c	sasaṃśayān hetubalān nādhyāvasati mādhavaḥ<BR>
12,337.067a	pañcarātravido ye tu yathākramaparā nṛpa<BR>
12,337.067c	ekāntabhāvopagatās te hariṃ praviśanti vai<BR>
12,337.068a	sāṃkhyaṃ ca yogaṃ ca sanātane dve; vedāś ca sarve nikhilena rājan<BR>
12,337.068c	sarvaiḥ samastair ṛṣibhir nirukto; nārāyaṇo viśvam idaṃ purāṇam<BR>
12,337.069a	śubhāśubhaṃ karma samīritaṃ yat; pravartate sarvalokeṣu kiṃ cit<BR>
12,337.069c	tasmād ṛṣes tad bhavatīti vidyād; divy antarikṣe bhuvi cāpsu cāpi<BR>
12,338.001	janamejaya uvāca<BR>
12,338.001a	bahavaḥ puruṣā brahmann utāho eka eva tu<BR>
12,338.001c	ko hy atra puruṣaḥ śreṣṭhaḥ ko vā yonir ihocyate<BR>
12,338.002	vaiśaṃpāyana uvāca<BR>
12,338.002a	bahavaḥ puruṣā loke sāṃkhyayogavicāriṇām<BR>
12,338.002c	naitad icchanti puruṣam ekaṃ kurukulodvaha<BR>
12,338.003a	bahūnāṃ puruṣāṇāṃ ca yathaikā yonir ucyate<BR>
12,338.003c	tathā taṃ puruṣaṃ viśvaṃ vyākhyāsyāmi guṇādhikam<BR>
12,338.004a	namaskṛtvā tu gurave vyāsāyāmitatejase<BR>
12,338.004c	tapoyuktāya dāntāya vandyāya paramarṣaye<BR>
12,338.005a	idaṃ puruṣasūktaṃ hi sarvavedeṣu pārthiva<BR>
12,338.005c	ṛtaṃ satyaṃ ca vikhyātam ṛṣisiṃhena cintitam<BR>
12,338.006a	utsargeṇāpavādena ṛṣibhiḥ kapilādibhiḥ<BR>
12,338.006c	adhyātmacintām āśritya śāstrāṇy uktāni bhārata<BR>
12,338.007a	samāsatas tu yad vyāsaḥ puruṣaikatvam uktavān<BR>
12,338.007c	tat te 'haṃ saṃpravakṣyāmi prasādād amitaujasaḥ<BR>
12,338.008a	atrāpy udāharantīmam itihāsaṃ purātanam<BR>
12,338.008c	brahmaṇā saha saṃvādaṃ tryambakasya viśāṃ pate<BR>
12,338.009a	kṣīrodasya samudrasya madhye hāṭakasaprabhaḥ<BR>
12,338.009c	vaijayanta iti khyātaḥ parvatapravaro nṛpa<BR>
12,338.010a	tatrādhyātmagatiṃ deva ekākī pravicintayan<BR>
12,338.010c	vairājasadane nityaṃ vaijayantaṃ niṣevate<BR>
12,338.011a	atha tatrāsatas tasya caturvaktrasya dhīmataḥ<BR>
12,338.011c	lalāṭaprabhavaḥ putraḥ śiva āgād yadṛcchayā<BR>
12,338.011e	ākāśenaiva yogīśaḥ purā trinayanaḥ prabhuḥ<BR>
12,338.012a	tataḥ khān nipapātāśu dharaṇīdharamūrdhani<BR>
12,338.012c	agrataś cābhavat prīto vavande cāpi pādayoḥ<BR>
12,338.013a	taṃ pādayor nipatitaṃ dṛṣṭvā savyena pāṇinā<BR>
12,338.013c	utthāpayām āsa tadā prabhur ekaḥ prajāpatiḥ<BR>
12,338.014a	uvāca cainaṃ bhagavāṃś cirasyāgatam ātmajam<BR>
12,338.014c	svāgataṃ te mahābāho diṣṭyā prāpto 'si me 'ntikam<BR>
12,338.015a	kaccit te kuśalaṃ putra svādhyāyatapasoḥ sadā<BR>
12,338.015c	nityam ugratapās tvaṃ hi tataḥ pṛcchāmi te punaḥ<BR>
12,338.016	rudra uvāca<BR>
12,338.016a	tvatprasādena bhagavan svādhyāyatapasor mama<BR>
12,338.016c	kuśalaṃ cāvyayaṃ caiva sarvasya jagatas tathā<BR>
12,338.017a	ciradṛṣṭo hi bhagavān vairājasadane mayā<BR>
12,338.017c	tato 'haṃ parvataṃ prāptas tv imaṃ tvatpādasevitam<BR>
12,338.018a	kautūhalaṃ cāpi hi me ekāntagamanena te<BR>
12,338.018c	naitat kāraṇam alpaṃ hi bhaviṣyati pitāmaha<BR>
12,338.019a	kiṃ nu tat sadanaṃ śreṣṭhaṃ kṣutpipāsāvivarjitam<BR>
12,338.019c	surāsurair adhyuṣitam ṛṣibhiś cāmitaprabhaiḥ<BR>
12,338.020a	gandharvair apsarobhiś ca satataṃ saṃniṣevitam<BR>
12,338.020c	utsṛjyemaṃ girivaram ekākī prāptavān asi<BR>
12,338.021	brahmovāca<BR>
12,338.021a	vaijayanto girivaraḥ satataṃ sevyate mayā<BR>
12,338.021c	atraikāgreṇa manasā puruṣaś cintyate virāṭ<BR>
12,338.022	rudra uvāca<BR>
12,338.022a	bahavaḥ puruṣā brahmaṃs tvayā sṛṣṭāḥ svayaṃbhuvā<BR>
12,338.022c	sṛjyante cāpare brahman sa caikaḥ puruṣo virāṭ<BR>
12,338.023a	ko hy asau cintyate brahmaṃs tvayā vai puruṣottamaḥ<BR>
12,338.023c	etan me saṃśayaṃ brūhi mahat kautūhalaṃ hi me<BR>
12,338.024	brahmovāca<BR>
12,338.024a	bahavaḥ puruṣāḥ putra ye tvayā samudāhṛtāḥ<BR>
12,338.024c	evam etad atikrāntaṃ draṣṭavyaṃ naivam ity api<BR>
12,338.024e	ādhāraṃ tu pravakṣyāmi ekasya puruṣasya te<BR>
12,338.025a	bahūnāṃ puruṣāṇāṃ sa yathaikā yonir ucyate<BR>
12,338.025c	tathā taṃ puruṣaṃ viśvaṃ paramaṃ sumahattamam<BR>
12,338.025e	nirguṇaṃ nirguṇā bhūtvā praviśanti sanātanam<BR>
12,339.001	brahmovāca<BR>
12,339.001a	śṛṇu putra yathā hy eṣa puruṣaḥ śāśvato 'vyayaḥ<BR>
12,339.001c	akṣayaś cāprameyaś ca sarvagaś ca nirucyate<BR>
12,339.002a	na sa śakyas tvayā draṣṭuṃ mayānyair vāpi sattama<BR>
12,339.002c	saguṇo nirguṇo viśvo jñānadṛśyo hy asau smṛtaḥ<BR>
12,339.003a	aśarīraḥ śarīreṣu sarveṣu nivasaty asau<BR>
12,339.003c	vasann api śarīreṣu na sa lipyati karmabhiḥ<BR>
12,339.004a	mamāntarātmā tava ca ye cānye dehasaṃjñitāḥ<BR>
12,339.004c	sarveṣāṃ sākṣibhūto 'sau na grāhyaḥ kena cit kva cit<BR>
12,339.005a	viśvamūrdhā viśvabhujo viśvapādākṣināsikaḥ<BR>
12,339.005c	ekaś carati kṣetreṣu svairacārī yathāsukham<BR>
12,339.006a	kṣetrāṇi hi śarīrāṇi bījāni ca śubhāśubhe<BR>
12,339.006c	tāni vetti sa yogātmā tataḥ kṣetrajña ucyate<BR>
12,339.007a	nāgatir na gatis tasya jñeyā bhūtena kena cit<BR>
12,339.007c	sāṃkhyena vidhinā caiva yogena ca yathākramam<BR>
12,339.008a	cintayāmi gatiṃ cāsya na gatiṃ vedmi cottamām<BR>
12,339.008c	yathājñānaṃ tu vakṣyāmi puruṣaṃ taṃ sanātanam<BR>
12,339.009a	tasyaikatvaṃ mahattvaṃ hi sa caikaḥ puruṣaḥ smṛtaḥ<BR>
12,339.009c	mahāpuruṣaśabdaṃ sa bibharty ekaḥ sanātanaḥ<BR>
12,339.010a	eko hutāśo bahudhā samidhyate; ekaḥ sūryas tapasāṃ yonir ekā<BR>
12,339.010c	eko vāyur bahudhā vāti loke; mahodadhiś cāmbhasāṃ yonir ekaḥ<BR>
12,339.010e	puruṣaś caiko nirguṇo viśvarūpas; taṃ nirguṇaṃ puruṣaṃ cāviśanti<BR>
12,339.011a	hitvā guṇamayaṃ sarvaṃ karma hitvā śubhāśubham<BR>
12,339.011c	ubhe satyānṛte tyaktvā evaṃ bhavati nirguṇaḥ<BR>
12,339.012a	acintyaṃ cāpi taṃ jñātvā bhāvasūkṣmaṃ catuṣṭayam<BR>
12,339.012c	vicared yo yatir yattaḥ sa gacchet puruṣaṃ prabhum<BR>
12,339.013a	evaṃ hi paramātmānaṃ ke cid icchanti paṇḍitāḥ<BR>
12,339.013c	ekātmānaṃ tathātmānam apare 'dhyātmacintakāḥ<BR>
12,339.014a	tatra yaḥ paramātmā hi sa nityaṃ nirguṇaḥ smṛtaḥ<BR>
12,339.014c	sa hi nārāyaṇo jñeyaḥ sarvātmā puruṣo hi saḥ<BR>
12,339.014e	na lipyate phalaiś cāpi padmapatram ivāmbhasā<BR>
12,339.015a	karmātmā tv aparo yo 'sau mokṣabandhaiḥ sa yujyate<BR>
12,339.015c	sasaptadaśakenāpi rāśinā yujyate hi saḥ<BR>
12,339.015e	evaṃ bahuvidhaḥ proktaḥ puruṣas te yathākramam<BR>
12,339.016a	yat tat kṛtsnaṃ lokatantrasya dhāma; vedyaṃ paraṃ bodhanīyaṃ saboddhṛ<BR>
12,339.016c	mantā mantavyaṃ prāśitā prāśitavyaṃ; ghrātā ghreyaṃ sparśitā sparśanīyam<BR>
12,339.017a	draṣṭā draṣṭavyaṃ śrāvitā śrāvaṇīyaṃ; jñātā jñeyaṃ saguṇaṃ nirguṇaṃ ca<BR>
12,339.017c	yad vai proktaṃ guṇasāmyaṃ pradhānaṃ; nityaṃ caitac chāśvataṃ cāvyayaṃ ca<BR>
12,339.018a	yad vai sūte dhātur ādyaṃ nidhānaṃ; tad vai viprāḥ pravadante 'niruddham<BR>
12,339.018c	yad vai loke vaidikaṃ karma sādhu; āśīryuktaṃ tad dhi tasyopabhojyam<BR>
12,339.019a	devāḥ sarve munayaḥ sādhu dāntās; taṃ prāg yajñair yajñabhāgaṃ yajante<BR>
12,339.019c	ahaṃ brahmā ādya īśaḥ prajānāṃ; tasmāj jātas tvaṃ ca mattaḥ prasūtaḥ<BR>
12,339.019e	matto jagaj jaṅgamaṃ sthāvaraṃ ca; sarve vedāḥ sarahasyā hi putra<BR>
12,339.020a	caturvibhaktaḥ puruṣaḥ sa krīḍati yathecchati<BR>
12,339.020c	evaṃ sa eva bhagavāñ jñānena pratibodhitaḥ<BR>
12,339.021a	etat te kathitaṃ putra yathāvad anupṛcchataḥ<BR>
12,339.021c	sāṃkhyajñāne tathā yoge yathāvad anuvarṇitam<BR>
12,340.001	yudhiṣṭhira uvāca<BR>
12,340.001a	dharmāḥ pitāmahenoktā mokṣadharmāśritāḥ śubhāḥ<BR>
12,340.001c	dharmam āśramiṇāṃ śreṣṭhaṃ vaktum arhati me bhavān<BR>
12,340.002	bhīṣma uvāca<BR>
12,340.002a	sarvatra vihito dharmaḥ svargyaḥ satyaphalodayaḥ<BR>
12,340.002c	bahudvārasya dharmasya nehāsti viphalā kriyā<BR>
12,340.003a	yasmin yasmiṃs tu viṣaye yo yo yāti viniścayam<BR>
12,340.003c	sa tam evābhijānāti nānyaṃ bharatasattama<BR>
12,340.004a	api ca tvaṃ naravyāghra śrotum arhasi me kathām<BR>
12,340.004c	purā śakrasya kathitāṃ nāradena surarṣiṇā<BR>
12,340.005a	surarṣir nārado rājan siddhas trailokyasaṃmataḥ<BR>
12,340.005c	paryeti kramaśo lokān vāyur avyāhato yathā<BR>
12,340.006a	sa kadā cin maheṣvāsa devarājālayaṃ gataḥ<BR>
12,340.006c	satkṛtaś ca mahendreṇa pratyāsannagato 'bhavat<BR>
12,340.007a	taṃ kṛtakṣaṇam āsīnaṃ paryapṛcchac chacīpatiḥ<BR>
12,340.007c	brahmarṣe kiṃ cid āścaryam asti dṛṣṭaṃ tvayānagha<BR>
12,340.008a	yathā tvam api viprarṣe trailokyaṃ sacarācaram<BR>
12,340.008c	jātakautūhalo nityaṃ siddhaś carasi sākṣivat<BR>
12,340.009a	na hy asty aviditaṃ loke devarṣe tava kiṃ cana<BR>
12,340.009c	śrutaṃ vāpy anubhūtaṃ vā dṛṣṭaṃ vā kathayasva me<BR>
12,340.010a	tasmai rājan surendrāya nārado vadatāṃ varaḥ<BR>
12,340.010c	āsīnāyopapannāya proktavān vipulāṃ kathām<BR>
12,340.011a	yathā yena ca kalpena sa tasmai dvijasattamaḥ<BR>
12,340.011c	kathāṃ kathitavān pṛṣṭas tathā tvam api me śṛṇu<BR>
12,341.001	bhīṣma uvāca<BR>
12,341.001a	āsīt kila kuruśreṣṭha mahāpadme purottame<BR>
12,341.001c	gaṅgāyā dakṣiṇe tīre kaś cid vipraḥ samāhitaḥ<BR>
12,341.002a	saumyaḥ somānvaye vede gatādhvā chinnasaṃśayaḥ<BR>
12,341.002c	dharmanityo jitakrodho nityatṛpto jitendriyaḥ<BR>
12,341.003a	ahiṃsānirato nityaṃ satyaḥ sajjanasaṃmataḥ<BR>
12,341.003c	nyāyaprāptena vittena svena śīlena cānvitaḥ<BR>
12,341.004a	jñātisaṃbandhivipule mitrāpāśrayasaṃmate<BR>
12,341.004c	kule mahati vikhyāte viśiṣṭāṃ vṛttim āsthitaḥ<BR>
12,341.005a	sa putrān bahulān dṛṣṭvā vipule karmaṇi sthitaḥ<BR>
12,341.005c	kuladharmāśrito rājan dharmacaryāparo 'bhavat<BR>
12,341.006a	tataḥ sa dharmaṃ vedoktaṃ yathāśāstroktam eva ca<BR>
12,341.006c	śiṣṭācīrṇaṃ ca dharmaṃ ca trividhaṃ cintya cetasā<BR>
12,341.007a	kiṃ nu me syāc chubhaṃ kṛtvā kiṃ kṣamaṃ kiṃ parāyaṇam<BR>
12,341.007c	ity evaṃ khidyate nityaṃ na ca yāti viniścayam<BR>
12,341.008a	tasyaivaṃ khidyamānasya dharmaṃ paramam āsthitaḥ<BR>
12,341.008c	kadā cid atithiḥ prāpto brāhmaṇaḥ susamāhitaḥ<BR>
12,341.009a	sa tasmai satkriyāṃ cakre kriyāyuktena hetunā<BR>
12,341.009c	viśrāntaṃ cainam āsīnam idaṃ vacanam abravīt<BR>
12,342.001	brāhmaṇa uvāca<BR>
12,342.001a	samutpannābhidhāno 'smi vāṅmādhuryeṇa te 'nagha<BR>
12,342.001c	mitratām abhipannas tvāṃ kiṃ cid vakṣyāmi tac chṛṇu<BR>
12,342.002a	gṛhasthadharmaṃ viprendra kṛtvā putragataṃ tv aham<BR>
12,342.002c	dharmaṃ paramakaṃ kuryāṃ ko hi mārgo bhaved dvija<BR>
12,342.003a	aham ātmānam ātmastham eka evātmani sthitaḥ<BR>
12,342.003c	kartuṃ kāṅkṣāmi necchāmi baddhaḥ sādhāraṇair guṇaiḥ<BR>
12,342.004a	yāvad evānatītaṃ me vayaḥ putraphalāśritam<BR>
12,342.004c	tāvad icchāmi pātheyam ādātuṃ pāralaukikam<BR>
12,342.005a	asmin hi lokasaṃtāne paraṃ pāram abhīpsataḥ<BR>
12,342.005c	utpannā me matir iyaṃ kuto dharmamayaḥ plavaḥ<BR>
12,342.006a	samuhyamānāni niśamya loke; niryātyamānāni ca sāttvikāni<BR>
12,342.006c	dṛṣṭvā ca dharmadhvajaketumālāṃ; prakīryamāṇām upari prajānām<BR>
12,342.007a	na me mano rajyati bhogakāle; dṛṣṭvā yatīn prārthayataḥ paratra<BR>
12,342.007c	tenātithe buddhibalāśrayeṇa; dharmārthatattve viniyuṅkṣva māṃ tvam<BR>
12,342.008	bhīṣma uvāca<BR>
12,342.008a	so 'tithir vacanaṃ tasya śrutvā dharmābhilāṣiṇaḥ<BR>
12,342.008c	provāca vacanaṃ ślakṣṇaṃ prājño madhurayā girā<BR>
12,342.009a	aham apy atra muhyāmi mamāpy eṣa manorathaḥ<BR>
12,342.009c	na ca saṃniścayaṃ yāmi bahudvāre triviṣṭape<BR>
12,342.010a	ke cin mokṣaṃ praśaṃsanti ke cid yajñaphalaṃ dvijāḥ<BR>
12,342.010c	vānaprasthāśramaṃ ke cid gārhasthyaṃ ke cid āśritāḥ<BR>
12,342.011a	rājadharmāśrayaṃ ke cit ke cid ātmaphalāśrayam<BR>
12,342.011c	gurucaryāśrayaṃ ke cit ke cid vākyaṃ yam āśrayam<BR>
12,342.012a	mātaraṃ pitaraṃ ke cic chuśrūṣanto divaṃ gatāḥ<BR>
12,342.012c	ahiṃsayā pare svargaṃ satyena ca tathā pare<BR>
12,342.013a	āhave 'bhimukhāḥ ke cin nihatāḥ svid divaṃ gatāḥ<BR>
12,342.013c	ke cid uñchavrataiḥ siddhāḥ svargamārgasamāśritāḥ<BR>
12,342.014a	ke cid adhyayane yuktā vedavrataparāḥ śubhāḥ<BR>
12,342.014c	buddhimanto gatāḥ svargaṃ tuṣṭātmāno jitendriyāḥ<BR>
12,342.015a	ārjavenāpare yuktā nihatānārjavair janaiḥ<BR>
12,342.015c	ṛjavo nākapṛṣṭhe vai śuddhātmānaḥ pratiṣṭhitāḥ<BR>
12,342.016a	evaṃ bahuvidhair loke dharmadvārair anāvṛtaiḥ<BR>
12,342.016c	mamāpi matir āvignā meghalekheva vāyunā<BR>
12,343.001	atithir uvāca<BR>
12,343.001a	upadeśaṃ tu te vipra kariṣye 'haṃ yathāgamam<BR>
12,343.001c	guruṇā me yathākhyātam arthatas tac ca me śṛṇu<BR>
12,343.001d*0906_01	tathaitām eva guruṇā yathākhyātaṃ gatārthataḥ<BR>
12,343.002a	yatra pūrvābhisargeṇa dharmacakraṃ pravartitam<BR>
12,343.002c	naimiṣe gomatītīre tatra nāgāhvayaṃ puram<BR>
12,343.003a	samagrais tridaśais tatra iṣṭam āsīd dvijarṣabha<BR>
12,343.003c	yatrendrātikramaṃ cakre māndhātā rājasattamaḥ<BR>
12,343.004a	kṛtādhivāso dharmātmā tatra cakṣuḥśravā mahān<BR>
12,343.004c	padmanābho mahābhāgaḥ padma ity eva viśrutaḥ<BR>
12,343.005a	sa vācā karmaṇā caiva manasā ca dvijarṣabha<BR>
12,343.005c	prasādayati bhūtāni trividhe vartmani sthitaḥ<BR>
12,343.006a	sāmnā dānena bhedena daṇḍeneti caturvidham<BR>
12,343.006c	viṣamasthaṃ janaṃ svaṃ ca cakṣurdhyānena rakṣati<BR>
12,343.007a	tam abhikramya vidhinā praṣṭum arhasi kāṅkṣitam<BR>
12,343.007c	sa te paramakaṃ dharmaṃ namithyā darśayiṣyati<BR>
12,343.008a	sa hi sarvātithir nāgo buddhiśāstraviśāradaḥ<BR>
12,343.008c	guṇair anavamair yuktaḥ samastair ābhikāmikaiḥ<BR>
12,343.009a	prakṛtyā nityasalilo nityam adhyayane rataḥ<BR>
12,343.009c	tapodamābhyāṃ saṃyukto vṛttenānavareṇa ca<BR>
12,343.010a	yajvā dānaruciḥ kṣānto vṛtte ca parame sthitaḥ<BR>
12,343.010c	satyavāg anasūyuś ca śīlavān abhisaṃśritaḥ<BR>
12,343.011a	śeṣānnabhoktā vacanānukūlo; hitārjavotkṛṣṭakṛtākṛtajñaḥ<BR>
12,343.011c	avairakṛd bhūtahite niyukto; gaṅgāhradāmbho 'bhijanopapannaḥ<BR>
12,344.001	brāhmaṇa uvāca<BR>
12,344.001a	atibhārodyatasyaiva bhārāpanayanaṃ mahat<BR>
12,344.001c	parāśvāsakaraṃ vākyam idaṃ me bhavataḥ śrutam<BR>
12,344.002a	adhvaklāntasya śayanaṃ sthānaklāntasya cāsanam<BR>
12,344.002c	tṛṣitasya ca pānīyaṃ kṣudhārtasya ca bhojanam<BR>
12,344.003a	īpsitasyeva saṃprāptir annasya samaye 'titheḥ<BR>
12,344.003c	eṣitasyātmanaḥ kāle vṛddhasyeva suto yathā<BR>
12,344.004a	manasā cintitasyeva prītisnigdhasya darśanam<BR>
12,344.004c	prahrādayati māṃ vākyaṃ bhavatā yad udīritam<BR>
12,344.005a	dattacakṣur ivākāśe paśyāmi vimṛśāmi ca<BR>
12,344.005c	prajñānavacanād yo 'yam upadeśo hi me kṛtaḥ<BR>
12,344.005e	bāḍham evaṃ kariṣyāmi yathā māṃ bhāṣate bhavān<BR>
12,344.006a	ihemāṃ rajanīṃ sādho nivasasva mayā saha<BR>
12,344.006c	prabhāte yāsyati bhavān paryāśvastaḥ sukhoṣitaḥ<BR>
12,344.006e	asau hi bhagavān sūryo mandaraśmir avāṅmukhaḥ<BR>
12,344.007	bhīṣma uvāca<BR>
12,344.007a	tatas tena kṛtātithyaḥ so 'tithiḥ śatrusūdana<BR>
12,344.007c	uvāsa kila tāṃ rātriṃ saha tena dvijena vai<BR>
12,344.008a	tat tac ca dharmasaṃyuktaṃ tayoḥ kathayatos tadā<BR>
12,344.008c	vyatītā sā niśā kṛtsnā sukhena divasopamā<BR>
12,344.008d*0907_01	tasya brāhmaṇavaryasya atitheś cāpi bhārata<BR>
12,344.009a	tataḥ prabhātasamaye so 'tithis tena pūjitaḥ<BR>
12,344.009c	brāhmaṇena yathāśaktyā svakāryam abhikāṅkṣatā<BR>
12,344.010a	tataḥ sa vipraḥ kṛtadharmaniścayaḥ; kṛtābhyanujñaḥ svajanena dharmavit<BR>
12,344.010c	yathopadiṣṭaṃ bhujagendrasaṃśrayaṃ; jagāma kāle sukṛtaikaniścayaḥ<BR>
12,345.001	bhīṣma uvāca<BR>
12,345.001a	sa vanāni vicitrāṇi tīrthāni ca sarāṃsi ca<BR>
12,345.001c	abhigacchan krameṇa sma kaṃ cin munim upasthitaḥ<BR>
12,345.002a	taṃ sa tena yathoddiṣṭaṃ nāgaṃ vipreṇa brāhmaṇaḥ<BR>
12,345.002c	paryapṛcchad yathānyāyaṃ śrutvaiva ca jagāma saḥ<BR>
12,345.003a	so 'bhigamya yathākhyātaṃ nāgāyatanam arthavit<BR>
12,345.003c	proktavān aham asmīti bhoḥśabdālaṃkṛtaṃ vacaḥ<BR>
12,345.004a	tatas tasya vacaḥ śrutvā rūpiṇī dharmavatsalā<BR>
12,345.004c	darśayām āsa taṃ vipraṃ nāgapatnī pativratā<BR>
12,345.005a	sā tasmai vidhivat pūjāṃ cakre dharmaparāyaṇā<BR>
12,345.005c	svāgatenāgataṃ kṛtvā kiṃ karomīti cābravīt<BR>
12,345.006	brāhmaṇa uvāca<BR>
12,345.006a	viśrānto 'bhyarcitaś cāsmi bhavatyā ślakṣṇayā girā<BR>
12,345.006c	draṣṭum icchāmi bhavati taṃ devaṃ nāgam uttamam<BR>
12,345.007a	etad dhi paramaṃ kāryam etan me phalam īpsitam<BR>
12,345.007c	anenārthena cāsmy adya saṃprāptaḥ pannagālayam<BR>
12,345.008	nāgabhāryovāca<BR>
12,345.008a	ārya sūryarathaṃ voḍhuṃ gato 'sau māsacārikaḥ<BR>
12,345.008c	saptāṣṭabhir dinair vipra darśayiṣyaty asaṃśayam<BR>
12,345.009a	etad viditam āryasya vivāsakaraṇaṃ mama<BR>
12,345.009c	bhartur bhavatu kiṃ cānyat kriyatāṃ tad vadasva me<BR>
12,345.010	brāhmaṇa uvāca<BR>
12,345.010a	anena niścayenāhaṃ sādhvi saṃprāptavān iha<BR>
12,345.010c	pratīkṣann āgamaṃ devi vatsyāmy asmin mahāvane<BR>
12,345.011a	saṃprāptasyaiva cāvyagram āvedyo 'ham ihāgataḥ<BR>
12,345.011c	mamābhigamanaṃ prāpto vācyaś ca vacanaṃ tvayā<BR>
12,345.012a	aham apy atra vatsyāmi gomatyāḥ puline śubhe<BR>
12,345.012c	kālaṃ parimitāhāro yathoktaṃ paripālayan<BR>
12,345.013	bhīṣma uvāca<BR>
12,345.013a	tataḥ sa vipras tāṃ nāgīṃ samādhāya punaḥ punaḥ<BR>
12,345.013c	tad eva pulinaṃ nadyāḥ prayayau brāhmaṇarṣabhaḥ<BR>
12,346.001	bhīṣma uvāca<BR>
12,346.001a	atha tena naraśreṣṭha brāhmaṇena tapasvinā<BR>
12,346.001c	nirāhāreṇa vasatā duḥkhitās te bhujaṃgamāḥ<BR>
12,346.002a	sarve saṃbhūya sahitās tasya nāgasya bāndhavāḥ<BR>
12,346.002c	bhrātaras tanayā bhāryā yayus taṃ brāhmaṇaṃ prati<BR>
12,346.003a	te 'paśyan puline taṃ vai vivikte niyatavratam<BR>
12,346.003c	samāsīnaṃ nirāhāraṃ dvijaṃ japyaparāyaṇam<BR>
12,346.004a	te sarve samabhikramya vipram abhyarcya cāsakṛt<BR>
12,346.004c	ūcur vākyam asaṃdigdham ātitheyasya bāndhavāḥ<BR>
12,346.005a	ṣaṣṭho hi divasas te 'dya prāptasyeha tapodhana<BR>
12,346.005c	na cābhilaṣase kiṃ cid āhāraṃ dharmavatsala<BR>
12,346.006a	asmān abhigataś cāsi vayaṃ ca tvām upasthitāḥ<BR>
12,346.006c	kāryaṃ cātithyam asmābhir vayaṃ sarve kuṭumbinaḥ<BR>
12,346.007a	mūlaṃ phalaṃ vā parṇaṃ vā payo vā dvijasattama<BR>
12,346.007c	āhārahetor annaṃ vā bhoktum arhasi brāhmaṇa<BR>
12,346.008a	tyaktāhāreṇa bhavatā vane nivasatā satā<BR>
12,346.008c	bālavṛddham idaṃ sarvaṃ pīḍyate dharmasaṃkaṭāt<BR>
12,346.008d*0908_01	anugrahārtham asmākam āhāraṃ kartum arhasi<BR>
12,346.008d*0908_02	anaśnati tvayi brahman gacchema narakaṃ vayam<BR>
12,346.009a	na hi no bhrūṇahā kaś cid rājāpathyo 'nṛto 'pi vā<BR>
12,346.009c	pūrvāśī vā kule hy asmin devatātithibandhuṣu<BR>
12,346.010	brāhmaṇa uvāca<BR>
12,346.010a	upadeśena yuṣmākam āhāro 'yaṃ mayā vṛtaḥ<BR>
12,346.010c	dvirūnaṃ daśarātraṃ vai nāgasyāgamanaṃ prati<BR>
12,346.011a	yady aṣṭarātre niryāte nāgamiṣyati pannagaḥ<BR>
12,346.011c	tadāhāraṃ kariṣyāmi tannimittam idaṃ vratam<BR>
12,346.012a	kartavyo na ca saṃtāpo gamyatāṃ ca yathāgatam<BR>
12,346.012c	tannimittaṃ vrataṃ mahyaṃ naitad bhettum ihārhatha<BR>
12,346.013	bhīṣma uvāca<BR>
12,346.013a	tena te samanujñātā brāhmaṇena bhujaṃgamāḥ<BR>
12,346.013c	svam eva bhavanaṃ jagmur akṛtārthā nararṣabha<BR>
12,347.001	bhīṣma uvāca<BR>
12,347.001a	atha kāle bahutithe pūrṇe prāpto bhujaṃgamaḥ<BR>
12,347.001c	dattābhyanujñaḥ svaṃ veśma kṛtakarmā vivasvataḥ<BR>
12,347.002a	taṃ bhāryā samabhikrāmat pādaśaucādibhir guṇaiḥ<BR>
12,347.002c	upapannāṃ ca tāṃ sādhvīṃ pannagaḥ paryapṛcchata<BR>
12,347.003a	api tvam asi kalyāṇi devatātithipūjane<BR>
12,347.003c	pūrvam uktena vidhinā yuktā yuktena matsamam<BR>
12,347.004a	na khalv asy akṛtārthena strībuddhyā mārdavīkṛtā<BR>
12,347.004c	madviyogena suśroṇi viyuktā dharmasetunā<BR>
12,347.005	nāgabhāryovāca<BR>
12,347.005a	śiṣyāṇāṃ guruśuśrūṣā viprāṇāṃ vedapāraṇam<BR>
12,347.005c	bhṛtyānāṃ svāmivacanaṃ rājñāṃ lokānupālanam<BR>
12,347.006a	sarvabhūtaparitrāṇaṃ kṣatradharma ihocyate<BR>
12,347.006c	vaiśyānāṃ yajñasaṃvṛttir ātitheyasamanvitā<BR>
12,347.007a	viprakṣatriyavaiśyānāṃ śuśrūṣā śūdrakarma tat<BR>
12,347.007c	gṛhasthadharmo nāgendra sarvabhūtahitaiṣitā<BR>
12,347.008a	niyatāhāratā nityaṃ vratacaryā yathākramam<BR>
12,347.008c	dharmo hi dharmasaṃbandhād indriyāṇāṃ viśeṣaṇam<BR>
12,347.009a	ahaṃ kasya kuto vāhaṃ kaḥ ko me ha bhaved iti<BR>
12,347.009c	prayojanamatir nityam evaṃ mokṣāśramī bhavet<BR>
12,347.010a	pativratātvaṃ bhāryāyāḥ paramo dharma ucyate<BR>
12,347.010c	tavopadeśān nāgendra tac ca tattvena vedmi vai<BR>
12,347.011a	sāhaṃ dharmaṃ vijānantī dharmanitye tvayi sthite<BR>
12,347.011c	satpathaṃ katham utsṛjya yāsyāmi viṣame pathi<BR>
12,347.012a	devatānāṃ mahābhāga dharmacaryā na hīyate<BR>
12,347.012c	atithīnāṃ ca satkāre nityayuktāsmy atandritā<BR>
12,347.013a	saptāṣṭadivasās tv adya viprasyehāgatasya vai<BR>
12,347.013c	sa ca kāryaṃ na me khyāti darśanaṃ tava kāṅkṣati<BR>
12,347.014a	gomatyās tv eṣa puline tvaddarśanasamutsukaḥ<BR>
12,347.014c	āsīno ''vartayan brahma brāhmaṇaḥ saṃśitavrataḥ<BR>
12,347.014d*0909_01	tapodhyānaparo nityaṃ satyasaṃdho jitendriyaḥ<BR>
12,347.015a	ahaṃ tv anena nāgendra sāmapūrvaṃ samāhitā<BR>
12,347.015c	prasthāpyo matsakāśaṃ sa saṃprāpto bhujagottamaḥ<BR>
12,347.016a	etac chrutvā mahāprājña tatra gantuṃ tvam arhasi<BR>
12,347.016c	dātum arhasi vā tasya darśanaṃ darśanaśravaḥ<BR>
12,348.001	nāga uvāca<BR>
12,348.001a	atha brāhmaṇarūpeṇa kaṃ taṃ samanupaśyasi<BR>
12,348.001c	mānuṣaṃ kevalaṃ vipraṃ devaṃ vātha śucismite<BR>
12,348.002a	ko hi māṃ mānuṣaḥ śakto draṣṭukāmo yaśasvini<BR>
12,348.002c	saṃdarśanarucir vākyam ājñāpūrvaṃ vadiṣyati<BR>
12,348.003a	surāsuragaṇānāṃ ca devarṣīṇāṃ ca bhāmini<BR>
12,348.003c	nanu nāgā mahāvīryāḥ sauraseyās tarasvinaḥ<BR>
12,348.004a	vandanīyāś ca varadā vayam apy anuyāyinaḥ<BR>
12,348.004c	manuṣyāṇāṃ viśeṣeṇa dhanādhyakṣā iti śrutiḥ<BR>
12,348.005	nāgabhāryovāca<BR>
12,348.005a	ārjavenābhijānāmi nāsau devo 'nilāśana<BR>
12,348.005c	ekaṃ tv asya vijānāmi bhaktimān atiroṣaṇaḥ<BR>
12,348.005d*0910_01	dvijānām iha bhaktaḥ sa kālavit kaliroṣaṇaḥ<BR>
12,348.005d*0911_01	saṃkalpavihitaṃ tv arthaṃ pūrayitvānilāśana<BR>
12,348.005d*0911_02	arthināṃ paramaṃ lokaṃ yaśaś cāgryaṃ samaśnute<BR>
12,348.005d*0912_01	prārthitārthābhihantā te mā bhūt kaś cit kule 'nagha<BR>
12,348.005d*0912_02	sāmarthye sati nāgendra narake sa hi majjati<BR>
12,348.006a	sa hi kāryāntarākāṅkṣī jalepsuḥ stokako yathā<BR>
12,348.006c	varṣaṃ varṣapriyaḥ pakṣī darśanaṃ tava kāṅkṣati<BR>
12,348.007a	na hi tvā daivataṃ kiṃ cid vivignaṃ pratipālayet<BR>
12,348.007c	tulye hy abhijane jāto na kaś cit paryupāsate<BR>
12,348.008a	tad roṣaṃ sahajaṃ tyaktvā tvam enaṃ draṣṭum arhasi<BR>
12,348.008c	āśāchedena tasyādya nātmānaṃ dagdhum arhasi<BR>
12,348.009a	āśayā tv abhipannānām akṛtvāśrupramārjanam<BR>
12,348.009c	rājā vā rājaputro vā bhrūṇahatyaiva yujyate<BR>
12,348.010a	maunāj jñānaphalāvāptir dānena ca yaśo mahat<BR>
12,348.010c	vāgmitvaṃ satyavākyena paratra ca mahīyate<BR>
12,348.011a	bhūmipradānena gatiṃ labhaty āśramasaṃmitām<BR>
12,348.011c	naṣṭasyārthasya saṃprāptiṃ kṛtvā phalam upāśnute<BR>
12,348.012a	abhipretām asaṃkliṣṭāṃ kṛtvākāmavatīṃ kriyām<BR>
12,348.012c	na yāti nirayaṃ kaś cid iti dharmavido viduḥ<BR>
12,348.013	nāga uvāca<BR>
12,348.013a	abhimānena māno me jātidoṣeṇa vai mahān<BR>
12,348.013c	roṣaḥ saṃkalpajaḥ sādhvi dagdho vācāgninā tvayā<BR>
12,348.014a	na ca roṣād ahaṃ sādhvi paśyeyam adhikaṃ tamaḥ<BR>
12,348.014c	yasya vaktavyatāṃ yānti viśeṣeṇa bhujaṃgamāḥ<BR>
12,348.015a	doṣasya hi vaśaṃ gatvā daśagrīvaḥ pratāpavān<BR>
12,348.015c	tathā śakrapratispardhī hato rāmeṇa saṃyuge<BR>
12,348.016a	antaḥpuragataṃ vatsaṃ śrutvā rāmeṇa nirhṛtam<BR>
12,348.016c	dharṣaṇād roṣasaṃvignāḥ kārtavīryasutā hatāḥ<BR>
12,348.017a	jāmadagnyena rāmeṇa sahasranayanopamaḥ<BR>
12,348.017c	saṃyuge nihato roṣāt kārtavīryo mahābalaḥ<BR>
12,348.017d*0913_01	tathā śakrapratispardhī roṣasya vaśam āgataḥ<BR>
12,348.017d*0913_02	māndhātā nihato yuddhe lavaṇeneha rakṣasā<BR>
12,348.018a	tad eṣa tapasāṃ śatruḥ śreyasaś ca nipātanaḥ<BR>
12,348.018c	nigṛhīto mayā roṣaḥ śrutvaiva vacanaṃ tava<BR>
12,348.019a	ātmānaṃ ca viśeṣeṇa praśaṃsāmy anapāyini<BR>
12,348.019c	yasya me tvaṃ viśālākṣi bhāryā sarvaguṇānvitā<BR>
12,348.020a	eṣa tatraiva gacchāmi yatra tiṣṭhaty asau dvijaḥ<BR>
12,348.020c	sarvathā coktavān vākyaṃ nākṛtārthaḥ prayāsyati<BR>
12,349.001	bhīṣma uvāca<BR>
12,349.001a	sa pannagapatis tatra prayayau brāhmaṇaṃ prati<BR>
12,349.001c	tam eva manasā dhyāyan kāryavattāṃ vicārayan<BR>
12,349.002a	tam abhikramya nāgendro matimān sa nareśvara<BR>
12,349.002c	provāca madhuraṃ vākyaṃ prakṛtyā dharmavatsalaḥ<BR>
12,349.003a	bho bho kṣāmyābhibhāṣe tvāṃ na roṣaṃ kartum arhasi<BR>
12,349.003c	iha tvam abhisaṃprāptaḥ kasyārthe kiṃ prayojanam<BR>
12,349.004a	ābhimukhyād abhikramya snehāt pṛcchāmi te dvija<BR>
12,349.004c	vivikte gomatītīre kiṃ vā tvaṃ paryupāsase<BR>
12,349.005	brāhmaṇa uvāca<BR>
12,349.005a	dharmāraṇyaṃ hi māṃ viddhi nāgaṃ draṣṭum ihāgatam<BR>
12,349.005c	padmanābhaṃ dvijaśreṣṭhaṃ tatra me kāryam āhitam<BR>
12,349.006a	tasya cāham asāṃnidhyaṃ śrutavān asmi taṃ gatam<BR>
12,349.006c	svajanaṃ taṃ pratīkṣāmi parjanyam iva karṣakaḥ<BR>
12,349.007a	tasya cākleśakaraṇaṃ svastikārasamāhitam<BR>
12,349.007c	vartayāmy ayutaṃ brahma yogayukto nirāmayaḥ<BR>
12,349.008	nāga uvāca<BR>
12,349.008a	aho kalyāṇavṛttas tvaṃ sādhu sajjanavatsalaḥ<BR>
12,349.008c	śravāḍhyas tvaṃ mahābhāga paraṃ snehena paśyasi<BR>
12,349.009a	ahaṃ sa nāgo viprarṣe yathā māṃ vindate bhavān<BR>
12,349.009c	ājñāpaya yathā svairaṃ kiṃ karomi priyaṃ tava<BR>
12,349.010a	bhavantaṃ svajanād asmi saṃprāptaṃ śrutavān iha<BR>
12,349.010c	atas tvāṃ svayam evāhaṃ draṣṭum abhyāgato dvija<BR>
12,349.011a	saṃprāptaś ca bhavān adya kṛtārthaḥ pratiyāsyati<BR>
12,349.011c	visrabdho māṃ dvijaśreṣṭha viṣaye yoktum arhasi<BR>
12,349.012a	vayaṃ hi bhavatā sarve guṇakrītā viśeṣataḥ<BR>
12,349.012c	yas tvam ātmahitaṃ tyaktvā mām evehānurudhyase<BR>
12,349.013	brāhmaṇa uvāca<BR>
12,349.013a	āgato 'haṃ mahābhāga tava darśanalālasaḥ<BR>
12,349.013c	kaṃ cid artham anarthajñaḥ praṣṭukāmo bhujaṃgama<BR>
12,349.014a	aham ātmānam ātmastho mārgamāṇo ''tmano hitam<BR>
12,349.014c	vāsārthinaṃ mahāprājña balavantam upāsmi ha<BR>
12,349.015a	prakāśitas tvaṃ svaguṇair yaśogarbhagabhastibhiḥ<BR>
12,349.015c	śaśāṅkakarasaṃsparśair hṛdyair ātmaprakāśitaiḥ<BR>
12,349.016a	tasya me praśnam utpannaṃ chindhi tvam anilāśana<BR>
12,349.016c	paścāt kāryaṃ vadiṣyāmi śrotum arhati me bhavān<BR>
12,350.001	brāhmaṇa uvāca<BR>
12,350.001a	vivasvato gacchati paryayeṇa; voḍhuṃ bhavāṃs taṃ ratham ekacakram<BR>
12,350.001c	āścaryabhūtaṃ yadi tatra kiṃ cid; dṛṣṭaṃ tvayā śaṃsitum arhasi tvam<BR>
12,350.002	nāga uvāca<BR>
12,350.002*0914_01	āścaryāṇām anekānāṃ pratiṣṭhā bhagavān raviḥ<BR>
12,350.002*0914_02	yato bhūtāḥ pravartante sarve trailokyasaṃmatāḥ<BR>
12,350.002a	yasya raśmisahasreṣu śākhāsv iva vihaṃgamāḥ<BR>
12,350.002c	vasanty āśritya munayaḥ saṃsiddhā daivataiḥ saha<BR>
12,350.003a	yato vāyur viniḥsṛtya sūryaraśmyāśrito mahān<BR>
12,350.003c	vijṛmbhaty ambare vipra kim āścaryataraṃ tataḥ<BR>
12,350.003d*0915_01	vibhajyatāṃ tu viprarṣe prajānāṃ hitakāmyayā<BR>
12,350.003d*0915_02	toyaṃ sṛjati varṣāsu kim āścaryam ataḥ param<BR>
12,350.003d*0915_03	yasya maṇḍalamadhyastho mahātmā paramatviṣā<BR>
12,350.003d*0915_04	dīptaḥ samīkṣate lokān kim āścaryam ataḥ param<BR>
12,350.003d*0916_01	śakracāpāṅkitaghaṭaiḥ yaḥ sa vārighaṭodaraiḥ<BR>
12,350.004a	śukro nāmāsitaḥ pādo yasya vāridharo 'mbare<BR>
12,350.004c	toyaṃ sṛjati varṣāsu kim āścaryam ataḥ param<BR>
12,350.005a	yo 'ṣṭamāsāṃs tu śucinā kiraṇenojjhitaṃ payaḥ<BR>
12,350.005c	paryādatte punaḥ kāle kim āścaryam ataḥ param<BR>
12,350.006a	yasya tejoviśeṣeṣu nityam ātmā pratiṣṭhitaḥ<BR>
12,350.006c	yato bījaṃ mahī ceyaṃ dhāryate sacarācaram<BR>
12,350.007a	yatra devo mahābāhuḥ śāśvataḥ paramo 'kṣaraḥ<BR>
12,350.007c	anādinidhano vipra kim āścaryam ataḥ param<BR>
12,350.007d*0917_01	devo mantramayo 'nādiḥ kālātmā tejasāṃ nidhiḥ<BR>
12,350.007d*0917_02	jaganmayasya kṣetrajñaḥ kim āścaryataraṃ tataḥ<BR>
12,350.008a	āścaryāṇām ivāścaryam idam ekaṃ tu me śṛṇu<BR>
12,350.008c	vimale yan mayā dṛṣṭam ambare sūryasaṃśrayāt<BR>
12,350.009a	purā madhyāhnasamaye lokāṃs tapati bhāskare<BR>
12,350.009c	pratyādityapratīkāśaḥ sarvataḥ pratyadṛśyata<BR>
12,350.010a	sa lokāṃs tejasā sarvān svabhāsā nirvibhāsayan<BR>
12,350.010c	ādityābhimukho 'bhyeti gaganaṃ pāṭayann iva<BR>
12,350.011a	hutāhutir iva jyotir vyāpya tejomarīcibhiḥ<BR>
12,350.011c	anirdeśyena rūpeṇa dvitīya iva bhāskaraḥ<BR>
12,350.012a	tasyābhigamanaprāptau hasto datto vivasvatā<BR>
12,350.012c	tenāpi dakṣiṇo hasto dattaḥ pratyarcanārthinā<BR>
12,350.013a	tato bhittvaiva gaganaṃ praviṣṭo ravimaṇḍalam<BR>
12,350.013c	ekībhūtaṃ ca tat tejaḥ kṣaṇenādityatāṃ gatam<BR>
12,350.014a	tatra naḥ saṃśayo jātas tayos tejaḥsamāgame<BR>
12,350.014c	anayoḥ ko bhavet sūryo rathastho yo 'yam āgataḥ<BR>
12,350.015a	te vayaṃ jātasaṃdehāḥ paryapṛcchāmahe ravim<BR>
12,350.015c	ka eṣa divam ākramya gataḥ sūrya ivāparaḥ<BR>
12,351.001	sūrya uvāca<BR>
12,351.001a	naiṣa devo 'nilasakho nāsuro na ca pannagaḥ<BR>
12,351.001c	uñchavṛttivrate siddho munir eṣa divaṃ gataḥ<BR>
12,351.002a	eṣa mūlaphalāhāraḥ śīrṇaparṇāśanas tathā<BR>
12,351.002c	abbhakṣo vāyubhakṣaś ca āsīd vipraḥ samāhitaḥ<BR>
12,351.003a	ṛcaś cānena vipreṇa saṃhitāntarabhiṣṭutāḥ<BR>
12,351.003c	svargadvārakṛtodyogo yenāsau tridivaṃ gataḥ<BR>
12,351.004a	asannadhīranākāṅkṣī nityam uñchaśilāśanaḥ<BR>
12,351.004c	sarvabhūtahite yukta eṣa vipro bhujaṃgama<BR>
12,351.004d*0918_01	eṣa svena prabhāvena saṃprāpto nirmalāṃ gatim<BR>
12,351.004d*0918_02	sukṛtenāsya yatnena spṛhayante bhavadvidhāḥ<BR>
12,351.005a	na hi devā na gandharvā nāsurā na ca pannagāḥ<BR>
12,351.005c	prabhavantīha bhūtānāṃ prāptānāṃ paramāṃ gatim<BR>
12,351.006	nāga uvāca<BR>
12,351.006a	etad evaṃvidhaṃ dṛṣṭam āścaryaṃ tatra me dvija<BR>
12,351.006c	saṃsiddho mānuṣaḥ kāyo yo 'sau siddhagatiṃ gataḥ<BR>
12,351.006e	sūryeṇa sahito brahman pṛthivīṃ parivartate<BR>
12,352.001	brāhmaṇa uvāca<BR>
12,352.001a	āścaryaṃ nātra saṃdehaḥ suprīto 'smi bhujaṃgama<BR>
12,352.001c	anvarthopagatair vākyaiḥ panthānaṃ cāsmi darśitaḥ<BR>
12,352.002a	svasti te 'stu gamiṣyāmi sādho bhujagasattama<BR>
12,352.002c	smaraṇīyo 'smi bhavatā saṃpreṣaṇaniyojanaiḥ<BR>
12,352.003	nāga uvāca<BR>
12,352.003a	anuktvā madgataṃ kāryaṃ kvedānīṃ prasthito bhavān<BR>
12,352.003c	ucyatāṃ dvija yat kāryaṃ yadarthaṃ tvam ihāgataḥ<BR>
12,352.004a	uktānukte kṛte kārye mām āmantrya dvijarṣabha<BR>
12,352.004c	mayā pratyabhyanujñātas tato yāsyasi brāhmaṇa<BR>
12,352.005a	na hi māṃ kevalaṃ dṛṣṭvā tyaktvā praṇayavān iha<BR>
12,352.005c	gantum arhasi viprarṣe vṛkṣamūlagato yathā<BR>
12,352.006a	tvayi cāhaṃ dvijaśreṣṭha bhavān mayi na saṃśayaḥ<BR>
12,352.006c	loko 'yaṃ bhavataḥ sarvaḥ kā cintā mayi te 'nagha<BR>
12,352.007	brāhmaṇa uvāca<BR>
12,352.007a	evam etan mahāprājña vijñātārtha bhujaṃgama<BR>
12,352.007c	nātiriktās tvayā devāḥ sarvathaiva yathātatham<BR>
12,352.008a	ya evāhaṃ sa eva tvam evam etad bhujaṃgama<BR>
12,352.008c	ahaṃ bhavāṃś ca bhūtāni sarve sarvatragāḥ sadā<BR>
12,352.009a	āsīt tu me bhogapate saṃśayaḥ puṇyasaṃcaye<BR>
12,352.009c	so 'ham uñchavrataṃ sādho cariṣyāmy arthadarśanam<BR>
12,352.010a	eṣa me niścayaḥ sādho kṛtaḥ kāraṇavattaraḥ<BR>
12,352.010c	āmantrayāmi bhadraṃ te kṛtārtho 'smi bhujaṃgama<BR>
12,353.001	bhīṣma uvāca<BR>
12,353.001a	sa cāmantryoragaśreṣṭhaṃ brāhmaṇaḥ kṛtaniścayaḥ<BR>
12,353.001c	dīkṣākāṅkṣī tadā rājaṃś cyavanaṃ bhārgavaṃ śritaḥ<BR>
12,353.002a	sa tena kṛtasaṃskāro dharmam evopatasthivān<BR>
12,353.002c	tathaiva ca kathām etāṃ rājan kathitavāṃs tadā<BR>
12,353.003a	bhārgaveṇāpi rājendra janakasya niveśane<BR>
12,353.003c	kathaiṣā kathitā puṇyā nāradāya mahātmane<BR>
12,353.004a	nāradenāpi rājendra devendrasya niveśane<BR>
12,353.004c	kathitā bharataśreṣṭha pṛṣṭenākliṣṭakarmaṇā<BR>
12,353.005a	devarājena ca purā kathaiṣā kathitā śubhā<BR>
12,353.005c	samastebhyaḥ praśastebhyo vasubhyo vasudhādhipa<BR>
12,353.006a	yadā ca mama rāmeṇa yuddham āsīt sudāruṇam<BR>
12,353.006c	vasubhiś ca tadā rājan katheyaṃ kathitā mama<BR>
12,353.007a	pṛcchamānāya tattvena mayā tubhyaṃ viśāṃ pate<BR>
12,353.007c	katheyaṃ kathitā puṇyā dharmyā dharmabhṛtāṃ vara<BR>
12,353.008a	tad eṣa paramo dharmo yan māṃ pṛcchasi bhārata<BR>
12,353.008c	asannadhīr anākāṅkṣī dharmārthakaraṇe nṛpa<BR>
12,353.009a	sa ca kila kṛtaniścayo dvijāgryo; bhujagapatipratideśitārthakṛtyaḥ<BR>
12,353.009c	yamaniyamasamāhito vanāntaṃ; parigaṇitoñchaśilāśanaḥ praviṣṭaḥ<BR>
<BR>
<BR>
<BR>
</body></html>
